[
    {
        "uuid": "bd7c65635990b8dab2e8c5f3b05fa621",
        "title": "别李参军",
        "author": "张乔",
        "content": "王孙游不遇，况我五湖人。\n野店难投宿，渔家独问津。\n岭分中夜月，江隔两乡春。\n静想青云路，还应寄此身。",
        "dynasty": "唐",
        "collection_info": null
    },
    {
        "uuid": "3bba738b3a2349d32a8a34416f6dab4e",
        "title": "送睦州张参军",
        "author": "张乔",
        "content": "重禄轻身日，清资近故乡。\n因知送君后，转自惜年芳。\n远水分林影，层峰起鸟行。\n扁舟此中去，溪月有余光。",
        "dynasty": "唐",
        "collection_info": null
    },
    {
        "uuid": "e4d5ace79355ce8ff7b3f52b3d805768",
        "title": "赠棋僧侣",
        "author": "张乔",
        "content": "机谋时未有，多向弈棋销。\n已与山僧敌，无令海客饶。\n静驱云阵起，疎点鴈行遥。\n夜雨如相忆，松窗更见招。",
        "dynasty": "唐",
        "collection_info": null
    },
    {
        "uuid": "107a6ddb7bdca23e45b59a6b4b1a4c1d",
        "title": "题湖上友人居",
        "author": "张乔",
        "content": "岂得恋樵渔，全家湖畔居。\n远无潮客信，闲寄岳僧书。\n野白梅繁后，山明雨散初。\n逍遥向云水，莫与宦情疎。",
        "dynasty": "唐",
        "collection_info": null
    },
    {
        "uuid": "c4e486fdb37100e95ebd42e53b726229",
        "title": "送友人归宣州",
        "author": "张乔",
        "content": "失计復离愁，君归我独游。\n乱花藏道发，春水遶乡流。\n暝火丛桥市，晴山迭郡楼。\n无为谢公恋，吟过晓蝉秋。",
        "dynasty": "唐",
        "collection_info": null
    },
    {
        "uuid": "6458e75d1cb99e229635f39e10498565",
        "title": "题古观",
        "author": "张乔",
        "content": "急景遰衰老，此经谁养真。\n松留千载鹤，碑隔六朝人。\n洞水流花早，壶天闭雪春。\n其如为名利，归踏五陵尘。",
        "dynasty": "唐",
        "collection_info": null
    },
    {
        "uuid": "f81b6bd92030748c9b6f766faa09160e",
        "title": "送友人及第归江南",
        "author": "张乔",
        "content": "岂易及归荣，辛勤致此名。\n登车思往事，迴首勉诸生。\n路遶山光晓，帆通海气清。\n秋期却闲坐，林下听江声。",
        "dynasty": "唐",
        "collection_info": null
    },
    {
        "uuid": "b15698240e20a403f210333a29970d12",
        "title": "送朴充侍御归海东",
        "author": "张乔",
        "content": "天涯离二纪，阙下历三朝。\n涨海虽然阔，归帆不觉遥。\n惊波时失侣，举火夜相招。\n来往寻遗事，秦皇有断桥。",
        "dynasty": "唐",
        "collection_info": null
    },
    {
        "uuid": "59bdc5e33ac34da6c43f967509e55bc8",
        "title": "弔前水部贾员外",
        "author": "张乔",
        "content": "笼中江海禽，日夕有归心。\n魏阙长谣久，吴山独往深。\n别时羣木落，终处乱猨吟。\n李白坟前路，溪僧送入林。",
        "dynasty": "唐",
        "collection_info": null
    },
    {
        "uuid": "172cf3a93566be9b014c94e006fd22f8",
        "title": "题小松",
        "author": "张乔",
        "content": "松子落何年，纤枝长水边。\n斸开深涧雪，移出远林烟。\n带月栖幽鸟，兼花灌冷泉。\n微风动清韵，闲听罢琴眠。",
        "dynasty": "唐",
        "collection_info": null
    },
    {
        "uuid": "bca57508cfc35213cb3451a419b4e16d",
        "title": "寄中岳颛顼先生",
        "author": "张乔",
        "content": "先生颛顼后，得道自何人。\n松柏卑于寿，儿孙老却身。\n夜窗峰顶曙，寒涧洞中春。\n恋此逍遥境，云间不可亲。",
        "dynasty": "唐",
        "collection_info": null
    },
    {
        "uuid": "6a438a2224937d2742a441e714ee7a3f",
        "title": "送沈先辈尉昭应",
        "author": "张乔",
        "content": "余才不废诗，佐邑喜闲司。\n丹陛终须去，青山未可期。\n叶凋温谷晚，云出古宫迟。\n若草东封疏，君王到有时。",
        "dynasty": "唐",
        "collection_info": null
    },
    {
        "uuid": "f5a44b28cb9a8e67a72a775c39d4a227",
        "title": "送友人游湖南",
        "author": "张乔",
        "content": "所投非旧知，亦似有前期。\n路向长江上，帆扬细雨时。\n春生南岳早，日转大荒迟。\n尽采潇湘句，重来会近期。",
        "dynasty": "唐",
        "collection_info": null
    },
    {
        "uuid": "a23a1cbababea468b6c739a9c5bb51b4",
        "title": "江上送友人南游",
        "author": "张乔",
        "content": "何处积乡愁，天涯聚乱流。\n岸长羣岫晚，湖阔片帆秋。\n买酒过渔舍，分灯与钓舟。\n潇湘见来鴈，应念独边游。",
        "dynasty": "唐",
        "collection_info": null
    },
    {
        "uuid": "66e5e7f34e539011d01740675c59449a",
        "title": "江南别友人",
        "author": "张乔",
        "content": "劳生故白头，头白未应休。\n阙下难孤立，天涯尚旅游。\n听猨吟岛寺，待月上江楼。\n醉别醒惆怅，云帆满乱流。",
        "dynasty": "唐",
        "collection_info": null
    },
    {
        "uuid": "9e8dd772b12979bfb732a8ee56310f8d",
        "title": "商山道中",
        "author": "张乔",
        "content": "春去计秋期，长安在梦思。\n多逢山好处，少值客行时。\n云起争峰势，花交隐涧枝。\n停骖一惆怅，应秪岭猨知。",
        "dynasty": "唐",
        "collection_info": null
    },
    {
        "uuid": "a9f26caf55c417c0c20ad0c07d6eb0a1",
        "title": "吴江旅次",
        "author": "张乔",
        "content": "行人愁落日，去鸟倦遥林。\n旷野鸣流水，空山响暮砧。\n旅途归计晚，乡树别年深。\n寂寞逢村酒，渔家一醉吟。",
        "dynasty": "唐",
        "collection_info": null
    },
    {
        "uuid": "c6a06ff30abd921905f5cc36a4d1f202",
        "title": "寄南中友人",
        "author": "张乔",
        "content": "相梦如相见，相思去后频。\n旧时行处断，华髪别来新。\n浪动三湘月，烟藏五岭春。\n又无归北客，书札寄何人。",
        "dynasty": "唐",
        "collection_info": null
    },
    {
        "uuid": "b7498582260de55beab5e4efe1e88348",
        "title": "寄绩溪陈明府",
        "author": "张乔",
        "content": "古邑猨声裏，空城只半存。\n岸移无旧路，沙涨别成村。\n鼓角喧京口，江山尽汝濆。\n六朝兴废地，行子一销魂。",
        "dynasty": "唐",
        "collection_info": null
    },
    {
        "uuid": "7a60b3601be79fab23e6337938f68ce7",
        "title": "试月中桂",
        "author": "张乔",
        "content": "与月转洪蒙，扶疎万古同。\n根非生下土，叶不坠秋风。\n每以圆时足，还随缺处空。\n影高羣木外，香满一轮中。\n未种丹霄日，应虚玉兔宫。\n何当因羽化，细得问玄功。",
        "dynasty": "唐",
        "collection_info": null
    },
    {
        "uuid": "e09d01350cdc488a4ddfaa8b4c925a97",
        "title": "游歙州兴唐寺",
        "author": "张乔",
        "content": "山桥通绝境，到此忆天台。\n竹裏寻幽径，云边上古台。\n鸟归残照出，钟断细泉来。\n为爱澄溪月，因成隔宿迴。",
        "dynasty": "唐",
        "collection_info": null
    },
    {
        "uuid": "5a80bcec3fbbdebf9cd939529e0b39da",
        "title": "题诠律师院",
        "author": "张乔",
        "content": "院凉松雨声，相对有山情。\n未许溪边老，犹思岳顶行。\n纱灯留火细，石井灌瓶清。\n欲问吾师外，何人得此生。",
        "dynasty": "唐",
        "collection_info": null
    },
    {
        "uuid": "22c4856e04d311a92d7a76144be54b38",
        "title": "金山寺空上人院",
        "author": "张乔",
        "content": "已老金山顶，无心上石桥。\n讲移三楚遍，梵译五天遥。\n板阁禅秋月，铜瓶汲夜潮。\n自惭昏醉客，来坐亦通宵。",
        "dynasty": "唐",
        "collection_info": null
    },
    {
        "uuid": "e2c1be481fa46c9b46a32e5ae2326147",
        "title": "题广信寺",
        "author": "张乔",
        "content": "亭北敞灵溪，林梢与槛齐。\n野云来影远，沙鸟去行低。\n晚渡明村火，晴山响郡鼙。\n思乡值摇落，赖不有猨啼。",
        "dynasty": "唐",
        "collection_info": null
    },
    {
        "uuid": "a071b9e54e79bb60417b95b338d56501",
        "title": "兴善寺贝多树",
        "author": "张乔",
        "content": "还应毫末长，始见拂丹霄。\n得子从西国，成阴见昔朝。\n势随双剎直，寒出四墻遥。\n带月啼春鸟，连空噪暝蜩。\n远根穿古井，高顶起凉飙。\n影动悬灯夜，声繁过雨朝。\n静迟松桂老，坚任雪霜凋。\n永共终南在，应随劫火烧。",
        "dynasty": "唐",
        "collection_info": null
    },
    {
        "uuid": "27feb47cc539b291ca8607376350a9e9",
        "title": "华山",
        "author": "张乔",
        "content": "青苍河一隅，气状杳难图。\n卓杰三峰出，高奇四岳无。\n力疑擎上界，势独压中区。\n众水东西走，羣山远近趋。\n天迴诸宿照，地耸百灵扶。\n石壁烟霞丽，龙潭雨雹麤。\n澄凝临甸服，险固束神都。\n浅觉川原异，深应日月殊。\n鹤归青霭合，仙去白云孤。\n瀑漏斜飞冻，松长倒挂枯。\n每来寻洞穴，不拟返江湖。\n傥有芝田种，岩间老一夫。",
        "dynasty": "唐",
        "collection_info": null
    },
    {
        "uuid": "4cb32ee5558b316c62f82c49088f6cbc",
        "title": "送何道士归山",
        "author": "张乔",
        "content": "身非绝粒本清羸，束挂仙经杖一枝。\n落叶独寻流水去，深山长与白云期。\n树临丹竈寒花疾，坛近清岚夜月迟。\n樵客若能随洞裏，迴归人世始应悲。",
        "dynasty": "唐",
        "collection_info": null
    },
    {
        "uuid": "e4ae3892365d07d1bdb4330781ade25f",
        "title": "城东寓居寄知己",
        "author": "张乔",
        "content": "花木闲门苔藓生，浐川特去得吟情。\n病来久绝洞庭信，年长却思庐岳耕。\n落日独归林下宿，暮云多遶水边行。\n干时退出长如此，频愧相忧道姓名。",
        "dynasty": "唐",
        "collection_info": null
    },
    {
        "uuid": "98110d5fc94ae9cd0f1935a06af96b8c",
        "title": "再书边事",
        "author": "张乔",
        "content": "万里沙西寇已平，犬羊羣外筑空城。\n分营夜火烧云远，校猎秋鵰掠草轻。\n秦将力随胡马竭，蕃河流入汉家清。\n羌戎不识干戈老，须贺当时圣主明。",
        "dynasty": "唐",
        "collection_info": null
    },
    {
        "uuid": "aa55b8f63f23b6ddd2bae6e550a815f2",
        "title": "游边感怀二首 一",
        "author": "张乔",
        "content": "贫游缭绕困边沙，却被辽阳战士嗟。\n不是无家归不得，有家归去似无家。",
        "dynasty": "唐",
        "collection_info": null
    },
    {
        "uuid": "8dc90150b3980aab77e64ff2e2e36749",
        "title": "游边感怀二首 二",
        "author": "张乔",
        "content": "兄弟江南身塞北，鴈飞犹自半年余。\n夜来因得思乡梦，重读前秋转海书。",
        "dynasty": "唐",
        "collection_info": null
    },
    {
        "uuid": "15839e759ec2ed72282182905c96b67a",
        "title": "无题",
        "author": "张乔",
        "content": "九霄无诏下，何事触清尘。\n宅带松萝僻，身惟猨鸟亲。\n吟看仙掌月，期有洞庭人。\n莫问烟霞句，悬知见岳神。",
        "dynasty": "唐",
        "collection_info": null
    },
    {
        "uuid": "dc9a9a8d7cfb734ed1996290e38a3335",
        "title": "蝉",
        "author": "张乔",
        "content": "先秋蝉一悲，长是客行时。\n曾感去年者，又鸣何处枝。\n细听残韵在，迴望旧声迟。\n断续谁家树，凉风送别离。",
        "dynasty": "唐",
        "collection_info": null
    },
    {
        "uuid": "1e4aa0b73ae41e6e4f233918eed7b994",
        "title": "江上逢进士许棠",
        "author": "张乔",
        "content": "诗人推上第，新榜又无君。\n鹤髪他乡老，渔歌故国闻。\n平江流晓月，独鸟伴余云。\n且了髫年志，沙鸥未可羣。",
        "dynasty": "唐",
        "collection_info": null
    },
    {
        "uuid": "98c669f8e6707c371457bd45409a94c6",
        "title": "送河西从事",
        "author": "张乔",
        "content": "结束佐戎旃，河西住几年。\n陇头随日去，碛裏寄星眠。\n水近沙连帐，程遥马入天。\n圣朝思上策，重待奏安边。",
        "dynasty": "唐",
        "collection_info": null
    },
    {
        "uuid": "01f4ffcaac617522872fa99932b1c86d",
        "title": "河湟旧卒",
        "author": "张乔",
        "content": "少年随将讨河湟，头白时清返故乡。\n十万汉军零落尽，独吹边曲向残阳。",
        "dynasty": "唐",
        "collection_info": null
    },
    {
        "uuid": "282ce118e4d7687bcd699580b3807cac",
        "title": "促织",
        "author": "张乔",
        "content": "念尔无机自有情，迎寒辛苦弄梭声。\n椒房金屋何曾识，偏向贫家壁下鸣。",
        "dynasty": "唐",
        "collection_info": null
    },
    {
        "uuid": "7b39f40f8ee825dbfcd759435f4125d5",
        "title": "猨",
        "author": "张乔",
        "content": "挂月栖云向楚林，取来全是为清音。\n谁知繫在黄金索，翻畏侯家不敢吟。",
        "dynasty": "唐",
        "collection_info": null
    },
    {
        "uuid": "26ff26b4c827d617fdbb61bf4e87fe24",
        "title": "寄荐福寺栖白大师",
        "author": "张乔",
        "content": "高塔六街无不见，塔边名出秪吾师。\n尝闻朝客多相□，记得□□数句诗。",
        "dynasty": "唐",
        "collection_info": null
    },
    {
        "uuid": "833e20a596a56d1d1eeb9a4033f31d60",
        "title": "越中赠别",
        "author": "张乔",
        "content": "东越相逢几醉眠，满楼明月镜湖边。\n别离吟断西陵渡，杨柳秋风两岸蝉。",
        "dynasty": "唐",
        "collection_info": null
    },
    {
        "uuid": "e3a370042a16e6584df16577e1040a82",
        "title": "寄清越上人",
        "author": "张乔",
        "content": "大道本来无所染，白云那得有心期。\n远公独刻莲花漏，犹向空山礼六时。",
        "dynasty": "唐",
        "collection_info": null
    },
    {
        "uuid": "b586a5464536fd5fc5c89ced186124cf",
        "title": "宿齐山僧舍",
        "author": "张乔",
        "content": "一宿经窗卧白波，万重归梦隔烟萝。\n若言不得南宗要，长在禅床事更多。",
        "dynasty": "唐",
        "collection_info": null
    },
    {
        "uuid": "a292e09009cbe28571d34fbdaa0d6f30",
        "title": "宿齐山僧舍",
        "author": "张乔",
        "content": "一宿经窗望白波，晓随山月出烟萝。\n若言不得南宗要，长在禅床事更多。",
        "dynasty": "唐",
        "collection_info": null
    },
    {
        "uuid": "c15d03420b58cad656d3e01574abb820",
        "title": "春日游曲江",
        "author": "张乔",
        "content": "日暖鸳鸯拍浪春，蒹葭浦际聚青苹。\n若论来往乡心切，须是烟波岛上人。",
        "dynasty": "唐",
        "collection_info": null
    },
    {
        "uuid": "d50e9c8f2c15ff39c7bc70910d3d014a",
        "title": "渔家",
        "author": "张乔",
        "content": "拥棹思悠悠，更深泛积流。\n唯将一星火，何处宿芦洲。",
        "dynasty": "唐",
        "collection_info": null
    },
    {
        "uuid": "5e5e04e81a7c64cd840d0542cf937edc",
        "title": "送人及第归海东",
        "author": "张乔",
        "content": "东风日边起，草木一时春。\n自笑中华路，年年送远人。",
        "dynasty": "唐",
        "collection_info": null
    },
    {
        "uuid": "976e4a4166a97e2b7cd96e19e624e959",
        "title": "题河中鹳雀楼",
        "author": "张乔",
        "content": "高楼怀古动悲歌，鹳雀今无野燕过。\n树隔五陵秋色早，水连三晋夕阳多。\n渔人遗火成寒烧，牧笛吹风起夜波。\n十载重来值摇落，天涯归计欲如何。",
        "dynasty": "唐",
        "collection_info": null
    },
    {
        "uuid": "51d5c711bac3e410efb86444b8bd0361",
        "title": "宿洛都门",
        "author": "张乔",
        "content": "山川马上度边禽，一宿都门永夜吟。\n客路不归秋又晚，西风吹动洛阳砧。",
        "dynasty": "唐",
        "collection_info": null
    },
    {
        "uuid": "4d3a67a9588d2eeb2f62490fd392789d",
        "title": "对月二首 一",
        "author": "张乔",
        "content": "圆魄上寒空，皆言四海同。\n安知千里外，不有雨兼风。",
        "dynasty": "唐",
        "collection_info": null
    },
    {
        "uuid": "e8f714f469ab3179d5a41cdb9bd92186",
        "title": "对月二首 二",
        "author": "张乔",
        "content": "盈缺青冥外，东风万古吹。\n何人种丹桂，不长出轮枝。",
        "dynasty": "唐",
        "collection_info": null
    },
    {
        "uuid": "61be69e00d946c8ee801384048fe6b9d",
        "title": "赠友人",
        "author": "张乔",
        "content": "自说安贫归未得，竹边门掩小池冰。\n典琴赊酒吟过寺，送客思乡上灞陵。\n待月夜留烟岛客，忆云闲访翠微僧。\n几时献了相如赋，共向嵩山采茯苓。",
        "dynasty": "唐",
        "collection_info": null
    },
    {
        "uuid": "85a02cb6bedc9c5f0e49d9a61d170e46",
        "title": "笛",
        "author": "张乔",
        "content": "剪雨裁烟一节秋，落梅杨柳曲中愁。\n尊前暂借殷勤看，明日曾闻向陇头。",
        "dynasty": "唐",
        "collection_info": null
    },
    {
        "uuid": "669e8ba15248ec9a6c00cf37eb958a91",
        "title": "渔者",
        "author": "张乔",
        "content": "首戴圆荷髪不梳，叶舟为宅水为居。\n沙头聚看人如市，钓得澄江一丈鱼。",
        "dynasty": "唐",
        "collection_info": null
    },
    {
        "uuid": "f31123ff032bbf6f9e194b75d640b47d",
        "title": "宿潺湲亭",
        "author": "张乔",
        "content": "走月流烟迭树西，听来愁甚听猨啼。\n几时御水声边住，却梦潺湲宿此溪。",
        "dynasty": "唐",
        "collection_info": null
    },
    {
        "uuid": "82a783c499f502370702d04979513675",
        "title": "台城",
        "author": "张乔",
        "content": "宫殿余基长草花，景阳宫树噪村鸦。\n云屯雉堞依然在，空绕渔樵四五家。",
        "dynasty": "唐",
        "collection_info": null
    },
    {
        "uuid": "4f4630b7f993917230d10e2b596b5c06",
        "title": "寄山僧",
        "author": "张乔",
        "content": "闲倚蒲团向日眠，不能归老岳云边。\n旧时僧侣无人在，惟有长松见少年。",
        "dynasty": "唐",
        "collection_info": null
    },
    {
        "uuid": "b764f2ce43bff172d27cbf06bde9d0c3",
        "title": "题上元许棠所任王昌龄厅",
        "author": "张乔",
        "content": "瑠璃堂裏当时客，久绝吟声继后尘。\n百四十年庭树老，如今重得见诗人。",
        "dynasty": "唐",
        "collection_info": null
    },
    {
        "uuid": "31a229ff987aede15ebcb2ae1c24cf40",
        "title": "自诮",
        "author": "张乔",
        "content": "每到花时恨道穷，一生光景半成空。\n只应抱璞非良玉，岂得年年不至公。",
        "dynasty": "唐",
        "collection_info": null
    },
    {
        "uuid": "9ce2200937a48b82928b00a12c2cdf16",
        "title": "赠河南诗友",
        "author": "张乔",
        "content": "山东令族玉无尘，裁剪烟花笔下春。\n不把瑶华借风月，洛阳才子更何人。",
        "dynasty": "唐",
        "collection_info": null
    },
    {
        "uuid": "c7d9b21932f5a14f38b8b3d919996211",
        "title": "寄维扬故人",
        "author": "张乔",
        "content": "离别河边绾柳条，千山万水玉人遥。\n月明记得相寻处，城锁东风十五桥。",
        "dynasty": "唐",
        "collection_info": null
    },
    {
        "uuid": "a68cdf955593e347323dcf0bf44e5a55",
        "title": "孤云",
        "author": "张乔",
        "content": "舒卷因风何所之，碧天孤影势迟迟。\n莫言长是无心物，还有随龙作雨时。",
        "dynasty": "唐",
        "collection_info": null
    },
    {
        "uuid": "1095c8b8f02865239579d968f9d3716b",
        "title": "咏棋子赠弈僧",
        "author": "张乔",
        "content": "黑白谁能用入玄，千回生死体方圆。\n空门说得恆沙劫，应笑终年为一先。",
        "dynasty": "唐",
        "collection_info": null
    },
    {
        "uuid": "3b6cfb237687e210f233a7253a7605ef",
        "title": "谷口作",
        "author": "张乔",
        "content": "巴客青冥过岭尘，雪崖交映一川春。\n晴朝采药寻源去，必恐云深见异人。",
        "dynasty": "唐",
        "collection_info": null
    },
    {
        "uuid": "b52f795c40b063fcd524c7616320b743",
        "title": "寄弟",
        "author": "张乔",
        "content": "故里行人战后疎，青崖萍寄白云居。\n那堪又是伤春日，把得长安落第书。",
        "dynasty": "唐",
        "collection_info": null
    },
    {
        "uuid": "677dc3bf700bc5716e4804bf6230f454",
        "title": "春日有怀",
        "author": "张乔",
        "content": "高下寻花春景迟，汾阳台榭白云诗。\n看山怀古翻惆怅，未胜遥传不到时。",
        "dynasty": "唐",
        "collection_info": null
    },
    {
        "uuid": "9f3634cc079eb901417b7af979fa8813",
        "title": "鹭鸶障子",
        "author": "张乔",
        "content": "剪得机中如雪素，画为江上带丝禽。\n闲来相对茅堂下，引出烟波万里心。",
        "dynasty": "唐",
        "collection_info": null
    },
    {
        "uuid": "b861d025e766e4bd400ab5d1c4dac797",
        "title": "甘露寺僧房",
        "author": "张乔",
        "content": "临水登山路，重寻旅思劳。\n竹阴行处密，僧腊别来高。\n远岫明寒火，危楼响夜涛。\n悲秋不成寐，明月上千舠。",
        "dynasty": "唐",
        "collection_info": null
    },
    {
        "uuid": "ebd1720d0767b781dfd08f67f424b9c6",
        "title": "宿江叟岛居",
        "author": "张乔",
        "content": "一家烟岛隈，竹裏夜窗开。\n数派分潮去，千樯聚月来。\n石楼云断续，涧渚鴈徘徊。\n了得平生志，还归筑钓台。",
        "dynasty": "唐",
        "collection_info": null
    },
    {
        "uuid": "56ef512299b9b66c5460ae7265dca9d2",
        "title": "江村",
        "author": "张乔",
        "content": "贫游无定踪，乡信转难逢。\n寒渚暮烟阔，去帆归思重。\n潮平低戍火，木落远山钟。\n况是渔家宿，疎篱响夜舂。",
        "dynasty": "唐",
        "collection_info": null
    },
    {
        "uuid": "cec75439d6cdd368f4846adebd8a0e8f",
        "title": "赠进士顾云",
        "author": "张乔",
        "content": "潮槛烟波别钓津，西京同□荻□贫。\n不知守道归何日，相对无言尽几春。\n晴景远山花外暮，云边高盖水边□。\n与君愁寂无消处，赊酒青门送楚人。",
        "dynasty": "唐",
        "collection_info": null
    },
    {
        "uuid": "506ac79bf06e2fe22055900766b7efe5",
        "title": "赠头陀僧",
        "author": "张乔",
        "content": "自说年深别石桥，遍游灵迹熟南朝。\n已知世路皆虚幻，不觉空门是寂寥。\n沧海附船浮浪久，碧山寻塔上云遥。\n如今竹院藏衰老，一点寒灯弟子烧。",
        "dynasty": "唐",
        "collection_info": null
    },
    {
        "uuid": "3c799b09f14aaa3628c8ec17251e92b5",
        "title": "寻阳村舍",
        "author": "张乔",
        "content": "荒林寄远居，坐卧见樵渔。\n夜火随船远，寒更出郡疎。\n雪迷登岳路，风阻转江书。\n寂寞高窗下，思乡岁欲除。",
        "dynasty": "唐",
        "collection_info": null
    },
    {
        "uuid": "9a136cc8cc7457089ce4be5b0b766813",
        "title": "江楼作",
        "author": "张乔",
        "content": "凭槛见天涯，非秋亦可悲。\n晚天帆去疾，春雪燕来迟。\n山水分乡县，干戈足别离。\n南人废耕织，早晚罢王师。",
        "dynasty": "唐",
        "collection_info": null
    },
    {
        "uuid": "de20e0f5ba7c5449f8e209d4a0956819",
        "title": "回鸾阁写望",
        "author": "张乔",
        "content": "古阁上空半，寥寥千里心。\n多年为客路，尽日倚栏吟。\n山压秦川重，河来虏塞深。\n回銮今不见，烟雾杳沉沉。",
        "dynasty": "唐",
        "collection_info": null
    },
    {
        "uuid": "163b610d605569773497328ec8350e00",
        "title": "题宣州开元寺",
        "author": "张乔",
        "content": "谁家烟径长莓苔，金碧虚栏竹上开。\n流水远分山色断，清猨时带角声来。\n六朝明月唯诗在，三楚空山有鴈迴。\n达理始应尽惆怅，僧闲应得话天台。",
        "dynasty": "唐",
        "collection_info": null
    },
    {
        "uuid": "06e19486d953dc64e32f52ee9a7580eb",
        "title": "题友人草堂",
        "author": "张乔",
        "content": "空山卜隐初，生计亦无余。\n三亩水边竹，一床琴畔书。\n深林收晚果，绝顶拾秋蔬。\n坚话长如此，何年献子虚。",
        "dynasty": "唐",
        "collection_info": null
    },
    {
        "uuid": "c41e04444c3dc87c59529eaec66baf69",
        "title": "七松亭",
        "author": "张乔",
        "content": "七松亭上望秦川，高鸟闲云满目前。\n已比子真耕谷口，岂同陶令卧江边。\n临崖把卷惊迴烧，扫石留僧听远泉。\n明月影中宫漏近，佩声应宿使朝天。",
        "dynasty": "唐",
        "collection_info": null
    },
    {
        "uuid": "70868664aaeac3fe6b3122c3d950ae77",
        "title": "题友人林斋",
        "author": "张乔",
        "content": "乔木带凉蝉，来吟暑雨天。\n不离高枕上，似宿远山边。\n簟冷窗中月，茶香竹裏泉。\n吾庐近溪岛，忆别动经年。",
        "dynasty": "唐",
        "collection_info": null
    },
    {
        "uuid": "469c022186caf23bad650589db240cc1",
        "title": "经宣城元员外山居",
        "author": "张乔",
        "content": "无人袭仙隐，石室闭空山。\n避烧猨犹到，随云鹤不还。\n涧荒岩影在，桥断树阴闲。\n但有黄河赋，长留在世间。",
        "dynasty": "唐",
        "collection_info": null
    },
    {
        "uuid": "872552c4a997446d89e791cceaf4fc2b",
        "title": "经九华山费征君故居",
        "author": "张乔",
        "content": "草堂芜没后，来往问樵翁。\n断石荒林外，孤坟晚照中。\n数溪分大野，九子立寒空。\n烟壁曾行处，青云路不通。",
        "dynasty": "唐",
        "collection_info": null
    },
    {
        "uuid": "bb6f50e987445082edbef5be1284425a",
        "title": "题贾岛吟诗台",
        "author": "张乔",
        "content": "吟魂不復游，台亦似荒丘。\n一径草中出，长江天外流。\n暝烟寒鸟集，残月夜虫愁。\n愿得生禾黍，锄平恨即休。",
        "dynasty": "唐",
        "collection_info": null
    },
    {
        "uuid": "cc2b7e21b9fc4c3a4ed7b859348106ad",
        "title": "游南岳",
        "author": "张乔",
        "content": "入岩仙境清，行尽復重行。\n若得闲无事，长来寄此生。\n涧松闲易老，笼烛晚生明。\n一宿泉声裏，思乡梦不成。",
        "dynasty": "唐",
        "collection_info": null
    },
    {
        "uuid": "25bfbcb6b244f6f47a8668db608c5f7e",
        "title": "寻桃源",
        "author": "张乔",
        "content": "武林春草齐，花影隔澄溪。\n路远无人去，山空有鸟啼。\n水垂青霭断，松偃绿萝低。\n世上迷途客，经兹尽不迷。",
        "dynasty": "唐",
        "collection_info": null
    },
    {
        "uuid": "759e56c65557f6d6c6f657b524e62eb6",
        "title": "青鸟泉",
        "author": "张乔",
        "content": "祗此沉仙翼，瑶池似不遥。\n有声悬翠壁，无势下丹霄。\n净濑烟霞古，寒原草木凋。\n山河几更变，幽咽到唐朝。",
        "dynasty": "唐",
        "collection_info": null
    },
    {
        "uuid": "3931014e58bb2891dd9ac2b119a0b538",
        "title": "望巫山",
        "author": "张乔",
        "content": "溪迭云深转谷迟，暝投孤店草虫悲。\n愁连远水波涛夜，梦断空山雨雹时。\n边海故园荒后买，入关玄髪夜来衰。\n东归未必胜羁旅，况是东归未有期。",
        "dynasty": "唐",
        "collection_info": null
    },
    {
        "uuid": "2905cd1a03d76b7d8e63ceab2442641f",
        "title": "省中偶作",
        "author": "张乔",
        "content": "二转郎曹自勉旃，莎阶吟步想前贤。\n不如何逊无佳句，若比冯唐是壮年。\n捧制名题黄纸尾，约僧心在白云边。\n乳毛松雪春来好，直夜清闲且学禅。",
        "dynasty": "唐",
        "collection_info": null
    },
    {
        "uuid": "1a153231ea6761ecb4d687385d72b029",
        "title": "秋夕",
        "author": "张乔",
        "content": "春恨復秋悲，秋悲难到时。\n每逢明月夜，长起故山思。\n巷僻行吟远，蛩多独卧迟。\n溪僧与樵客，动别十年期。",
        "dynasty": "唐",
        "collection_info": null
    },
    {
        "uuid": "93507662255e83b724e5d73dfe2ecb84",
        "title": "山中冬夜",
        "author": "张乔",
        "content": "寒叶风摇尽，空林鸟宿稀。\n涧冰妨鹿饮，山雪阻僧归。\n夜坐尘心定，长吟语力微。",
        "dynasty": "唐",
        "collection_info": null
    },
    {
        "uuid": "07ce4ada3bde2ce32a8406a3be7cc087",
        "title": "宿刘温书斋",
        "author": "张乔",
        "content": "不掩盈窗月，天然格调高。\n凉风移蟋蟀，落叶在离骚。\n迴笔挑灯烬，悬图见海涛。\n因论三国志，空载几英豪。",
        "dynasty": "唐",
        "collection_info": null
    },
    {
        "uuid": "b96cfaecfaa7ca46d9278d91f0e159ea",
        "title": "归旧山",
        "author": "张乔",
        "content": "昔年山下结茅茨，村落重来野径移。\n樵客相逢悲往事，林僧闲坐问归期。\n异藤遍树无空处，幽草缘溪少歇时。\n此景一抛吟欲老，可能文字圣朝知。",
        "dynasty": "唐",
        "collection_info": null
    },
    {
        "uuid": "bec551c908e238e27805bc6eeb5eb735",
        "title": "潭上作",
        "author": "张乔",
        "content": "竹岛残阳映翠微，雪翎禽过碧潭飞。\n人间未有关身事，每到渔家不欲归。",
        "dynasty": "唐",
        "collection_info": null
    },
    {
        "uuid": "a18a7ae5fbf9706094ef5fe45d2bee29",
        "title": "杨花落",
        "author": "张乔",
        "content": "北斗南回春物老，红英落尽绿尚早。\n韶风澹荡无所依，偏惜垂杨作春好。\n此时可怜杨柳花，萦盈艳曳满人家。\n人家女儿出罗幕，净扫玉除看花落。\n宝环纤手捧更飞，翠羽轻裙承不着。\n历历瑶琴舞袖陈，飞红拂黛怜玉人。\n东园桃李芳已歇，犹有杨花娇暮春。",
        "dynasty": "唐",
        "collection_info": null
    },
    {
        "uuid": "e41bc483c0e88cbb9afbe78e630cee1d",
        "title": "九华楼晴望",
        "author": "张乔",
        "content": "一夜江潭风雨后，九华晴望倚天秋。\n重来此地知何日，欲别殷勤更上楼。",
        "dynasty": "唐",
        "collection_info": null
    },
    {
        "uuid": "2146c5606d4b31dfbe9d513051c69744",
        "title": "终南山",
        "author": "张乔",
        "content": "带雪復衔春，横天占半秦。\n势奇看不定，景变写难真。\n洞远皆通岳，川多更有神。\n白云幽绝处，自古属樵人。",
        "dynasty": "唐",
        "collection_info": null
    },
    {
        "uuid": "b7f6c7a718a6e8f410f74f1b89a2afb7",
        "title": "哭陈陶",
        "author": "张乔",
        "content": "先生抱衰疾，不起茂陵间。\n夕临诸孤少，荒居弔客还。\n遗文禅东岳，留语葬乡山。\n多雨铭旌故，残灯素帐闲。\n乐章谁与集，陇树即堪攀。\n神理今难问，予将呌帝关。",
        "dynasty": "唐",
        "collection_info": null
    },
    {
        "uuid": "9d61bbe0f6f800155f906751b708d3aa",
        "title": "长门怨",
        "author": "张乔",
        "content": "御泉长绕凤皇楼，自是恩波别处流。\n闲揲舞衣归未得，夜来砧杵六宫秋。",
        "dynasty": "唐",
        "collection_info": null
    },
    {
        "uuid": "f1d676923a8a5563f035bd16c801346a",
        "title": "昇平词五首 一",
        "author": "曹唐",
        "content": "瑞气遶宫楼，皇居上苑游。\n远冈连圣祚，平地载神州。\n会合兼重译，潺湲近八流。\n中兴岂假问，据此自千秋。",
        "dynasty": "唐",
        "collection_info": null
    },
    {
        "uuid": "62648298b3731426aa078c1c73b98b98",
        "title": "昇平词五首 二",
        "author": "曹唐",
        "content": "寥泬敞延英，朝班立位横。\n宣传无草动，拜舞有衣声。\n鸳瓦霜消湿，虫丝日照明。\n辛勤自不到，遥见似前程。",
        "dynasty": "唐",
        "collection_info": null
    },
    {
        "uuid": "a86935c8f5856656089f5c7ce1ddbada",
        "title": "昇平词五首 三",
        "author": "曹唐",
        "content": "处处是欢心，时康岁已深。\n不同三尺劒，应似五弦琴。\n寿笑山犹尽，明嫌日有阴。\n何当怜一物，亦遗断愁吟。",
        "dynasty": "唐",
        "collection_info": null
    },
    {
        "uuid": "d98aa4d6a5a00dd07ce3cc7fd51fe418",
        "title": "昇平词五首 四",
        "author": "曹唐",
        "content": "日日听歌谣，区中尽祝尧。\n虫蝗初不害，夷狄近全销。\n史笔唯书瑞，天台绝见妖。\n因令匹夫志，转欲事清朝。",
        "dynasty": "唐",
        "collection_info": null
    },
    {
        "uuid": "3e7c67c9f1c1d760f7833e623af8d680",
        "title": "昇平词五首 五",
        "author": "曹唐",
        "content": "五帝三皇主，萧曹魏邴臣。\n文章唯返朴，戈甲尽生尘。\n谏纸应无用，朝纲自有伦。\n昇平不可记，所见是闲人。",
        "dynasty": "唐",
        "collection_info": null
    },
    {
        "uuid": "4dcd63b08db39478ee78afb3cd5d91c2",
        "title": "洛东兰若归",
        "author": "曹唐",
        "content": "一衲老禅床，吾生半异乡。\n管弦愁裏老，书劒梦中忙。\n鸟急山初暝，蝉稀树正凉。\n又归何处去，尘路月苍苍。",
        "dynasty": "唐",
        "collection_info": null
    },
    {
        "uuid": "08306b6f46042f369a92e4fc0075ef8a",
        "title": "仙都即景",
        "author": "曹唐",
        "content": "黄帝登真处，青青不记年。\n孤峰应碍日，一柱自擎天。\n石怪长栖鹤，云闲若有仙。\n鼎湖看不见，零落数枝莲。",
        "dynasty": "唐",
        "collection_info": null
    },
    {
        "uuid": "d4eb94f03e036efd08d5a5c8ecb73291",
        "title": "汉武帝将候西王母下降",
        "author": "曹唐",
        "content": "昆崙凝想最高峰，王母来乘五色龙。\n歌听紫鸾犹缥缈，语来青鸟许从容。\n风迴水落三清月，漏苦霜传五夜钟。\n树影悠悠花悄悄，若闻箫管是行踪。",
        "dynasty": "唐",
        "collection_info": null
    },
    {
        "uuid": "527fa2e9b2a646c90d655e1506d0053e",
        "title": "汉武帝于宫中宴西王母",
        "author": "曹唐",
        "content": "鳌岫云低太一坛，武皇斋洁不胜懽。\n长生碧字期亲署，延寿丹泉许细看。\n劒佩有声宫树静，星河无影禁花寒。\n秋风褭褭月朗朗，玉女清歌一夜阑。",
        "dynasty": "唐",
        "collection_info": null
    },
    {
        "uuid": "34812caf1ec25172cfbb7bef205b953b",
        "title": "刘晨阮肇游天台",
        "author": "曹唐",
        "content": "树入天台石路新，云和草静迥无尘。\n烟霞不省生前事，水木空疑梦后身。\n往往鸡鸣岩下月，时时犬吠洞中春。\n不知此地归何处，须就桃源问主人。",
        "dynasty": "唐",
        "collection_info": null
    },
    {
        "uuid": "3bfd79ecc357a9568626045932c7a23e",
        "title": "刘阮洞中遇仙子",
        "author": "曹唐",
        "content": "天和树色霭苍苍，霞重岚深路渺茫。\n云实满山无鸟雀，水声沿涧有笙簧。\n碧沙洞裏干坤别，红树枝前日月长。\n愿得花间有人出，免令仙犬吠刘郎。",
        "dynasty": "唐",
        "collection_info": null
    },
    {
        "uuid": "7f6b4e45a8e4a25a452a8e41eac3ce72",
        "title": "仙子送刘阮出洞",
        "author": "曹唐",
        "content": "殷勤相送出天台，仙境那能却再来。\n云液每归须强饮，玉书无事莫频开。\n花当洞口应长在，水到人间定不迴。\n惆怅溪头从此别，碧山明月闭苍苔。",
        "dynasty": "唐",
        "collection_info": null
    },
    {
        "uuid": "9950942eecfcff75ecdf98d3695041dc",
        "title": "仙子洞中有怀刘阮",
        "author": "曹唐",
        "content": "不将清瑟理霓裳，尘梦那知鹤梦长。\n洞裏有天春寂寂，人间无路月茫茫。\n玉沙瑶草连溪碧，流水桃花满涧香。\n晓露风灯零落尽，此生无处访刘郎。",
        "dynasty": "唐",
        "collection_info": null
    },
    {
        "uuid": "1b0f8a4e1ab84c0d8af4642e3d000c3e",
        "title": "刘阮再到天台不復见仙子",
        "author": "曹唐",
        "content": "再到天台访玉真，青苔白石已成尘。\n笙歌冥寞闲深洞，云鹤萧条绝旧隣。\n草树总非前度色，烟霞不似昔年春。\n桃花流水依然在，不见当时劝酒人。",
        "dynasty": "唐",
        "collection_info": null
    },
    {
        "uuid": "5767173bd1f80d3db3e781f775ea4217",
        "title": "织女怀牵牛",
        "author": "曹唐",
        "content": "北斗佳人双泪流，眼穿肠断为牵牛。\n封题锦字凝新恨，抛掷金梭织旧愁。\n桂树三春烟漠漠，银河一水夜悠悠。\n欲将心向仙郎说，借问榆花早晚秋。",
        "dynasty": "唐",
        "collection_info": null
    },
    {
        "uuid": "c4fbc9f235a5ac2ed6170252e3c48ecb",
        "title": "王远宴麻姑蔡经宅",
        "author": "曹唐",
        "content": "好风吹树杏花香，花下真人道姓王。\n大篆龙蛇随笔札，小天星斗满衣裳。\n闲抛南极归期晚，笑指东溟饮兴长。\n要唤麻姑同一醉，使人沽酒向余杭。",
        "dynasty": "唐",
        "collection_info": null
    },
    {
        "uuid": "6ec9c40a0773fef020f783712a0ecc3f",
        "title": "萼绿华将归九疑留别许真人",
        "author": "曹唐",
        "content": "九点秋烟黛色空，绿华归思颇无穷。\n每悲驭鹤身难任，长恨临霞语未终。\n河影暗吹云梦月，花声闲落洞庭风。\n蓝丝重勒金条脱，留与人间许侍中。",
        "dynasty": "唐",
        "collection_info": null
    },
    {
        "uuid": "0d2419feb416ee44dfd1865caf8a77aa",
        "title": "穆王宴王母于九光流霞馆",
        "author": "曹唐",
        "content": "桑叶扶疎闭日华，穆王邀命宴流霞。\n霓旌着地云初驻，金奏掀天月欲斜。\n歌咽细风吹粉蕊，饮余清露湿瑶砂。\n不知白马红缰解，偷吃东田碧玉花。",
        "dynasty": "唐",
        "collection_info": null
    },
    {
        "uuid": "ab05e2c232b42cbd57d47f2c09f77944",
        "title": "紫河张休真",
        "author": "曹唐",
        "content": "琪树扶疎压瑞烟，玉皇朝客满花前。\n山川到处成三月，丝竹经时即万年。\n树石冥茫初缩地，杯盘狼籍未朝天。\n东风小饮人皆醉，从听黄龙枕水眠。",
        "dynasty": "唐",
        "collection_info": null
    },
    {
        "uuid": "bb1b42f0a5b21fdbdf76dddfaa57388b",
        "title": "张硕重寄杜兰香",
        "author": "曹唐",
        "content": "碧落香销兰露秋，星河无梦夜悠悠。\n灵妃不降三清驾，仙鹤空成万古愁。\n浩月隔花追欵别，瑞烟笼树省淹留。\n人间何事堪惆怅，海色西风十二楼。",
        "dynasty": "唐",
        "collection_info": null
    },
    {
        "uuid": "4987456b8ce5c476edb3687085d52425",
        "title": "玉女杜兰香下嫁于张硕",
        "author": "曹唐",
        "content": "天上人间两渺茫，不知谁识杜兰香。\n来经玉树三山远，去隔银河一水长。\n怨入清尘愁锦瑟，酒倾玄露醉瑶觞。\n遗情更说何珍重，擘破云鬟金凤皇。",
        "dynasty": "唐",
        "collection_info": null
    },
    {
        "uuid": "74e2c6ebcb35b3c0bde9ac41673ab974",
        "title": "萧史携弄玉上昇",
        "author": "曹唐",
        "content": "岂是丹台归路遥，紫鸾烟驾不同飘。\n一声洛水传幽咽，万片宫花共寂寥。\n红粉美人愁未散，清华公子笑相邀。\n缑山碧树青楼月，肠断春风为玉箫。",
        "dynasty": "唐",
        "collection_info": null
    },
    {
        "uuid": "ae90a69b048083599d46f215d3f55bfc",
        "title": "皇初平将入金华山",
        "author": "曹唐",
        "content": "莫道真游烟景赊，潇湘有路入京华。\n溪头鹤树春常在，洞口人家日易斜。\n一水暗鸣闲遶涧，五云长往不还家。\n白羊成队难收拾，吃尽溪边巨胜花。",
        "dynasty": "唐",
        "collection_info": null
    },
    {
        "uuid": "e7087d8f6e47b238ba118a38eae85cb4",
        "title": "汉武帝思李夫人",
        "author": "曹唐",
        "content": "惆怅冰颜不復归，晚秋黄叶满天飞。\n迎风细荇传香粉，隔水残霞见画衣。\n白玉帐寒鸳梦绝，紫阳宫远雁书稀。\n夜深池上兰桡歇，断续歌声彻太微。",
        "dynasty": "唐",
        "collection_info": null
    },
    {
        "uuid": "3a14713ab9438b9eed820a9741c7a75f",
        "title": "送羽人王锡归罗浮",
        "author": "曹唐",
        "content": "风前整顿紫荷巾，常向罗浮保养神。\n石磴倚天行带月，铁桥通海入无尘。\n龙蛇出洞闲邀雨，犀象眠花不避人。\n最爱葛洪寻药处，露苗烟蕊满山春。",
        "dynasty": "唐",
        "collection_info": null
    },
    {
        "uuid": "f8469fbb67ee6354e438e8da57a5fd0b",
        "title": "送刘尊师祗诏阙庭三首 一",
        "author": "曹唐",
        "content": "海风叶叶驾霓旌，天路悠悠接上清。\n锦诰凄凉遗去恨，玉箫哀绝醉离情。\n五湖夜月幡幢湿，双阙清风劒佩轻。\n从此暂辞华表柱，便应千载是归程。",
        "dynasty": "唐",
        "collection_info": null
    },
    {
        "uuid": "174455109e3603f07f9be40968dc0311",
        "title": "送刘尊师祗诏阙庭三首 二",
        "author": "曹唐",
        "content": "五峰已别隔人间，双阙何年许再还。\n既埽山川收地脉，须留日月驻天颜。\n霞觞共饮身虽在，风驭难陪迹未闲。\n从此枕中唯有梦，梦魂何处访三山。",
        "dynasty": "唐",
        "collection_info": null
    },
    {
        "uuid": "1f7464c9be79d490049432c621c96567",
        "title": "送刘尊师祗诏阙庭三首 三",
        "author": "曹唐",
        "content": "仙老闲眠碧草堂，帝书征入白云乡。\n龟台欲署长生籍，鸾殿还论不死方。\n红露想倾延命酒，素烟思爇降真香。\n五千言外无文字，更有何词赠武皇。",
        "dynasty": "唐",
        "collection_info": null
    },
    {
        "uuid": "da7460c73eef6c2f49eff4251c925f44",
        "title": "三年冬大礼五首 一",
        "author": "曹唐",
        "content": "皇帝斋心洁素诚，自朝真祖报升平。\n华山秋草多归马，沧海寒波绝洗兵。\n银箭水残河势断，玉炉烟尽日华生。\n千官整肃三天夜，劒佩初闻入太清。",
        "dynasty": "唐",
        "collection_info": null
    },
    {
        "uuid": "4d9de1269012984bb7e17ea43a55f0a3",
        "title": "三年冬大礼五首 二",
        "author": "曹唐",
        "content": "海日西飞度禁林，太清宫殿月沉沉。\n不闻北斗倾尧酒，空觉南风入舜琴。\n歌压钧天闲梦尽，诏归秋水道情深。\n雪风更起古杉叶，时送步虚清磬音。",
        "dynasty": "唐",
        "collection_info": null
    },
    {
        "uuid": "2fa22df2656f296614e6d6af16673aee",
        "title": "三年冬大礼五首 三",
        "author": "曹唐",
        "content": "太一天坛降紫君，属车龙鹤夜成羣。\n春浮玉藻寒初落，露拂金茎曙欲分。\n三代乐迴风入律，四溟歌驻水成文。\n千官不动旌旗下，日照南山万树云。",
        "dynasty": "唐",
        "collection_info": null
    },
    {
        "uuid": "4ed7f44040bf62bcbd164e7c763b67b0",
        "title": "三年冬大礼五首 四",
        "author": "曹唐",
        "content": "山拥飞云海水清，天坛未夕仗先成。\n千官不起金縢议，万国空瞻玉藻声。\n禁火曙然烟焰褭，宫衣寒拂雪花轻。\n侧闻左右皆周吕，看取从容致太平。",
        "dynasty": "唐",
        "collection_info": null
    },
    {
        "uuid": "5a33bbc30e474d0d2634ebd36fe8c726",
        "title": "三年冬大礼五首 五",
        "author": "曹唐",
        "content": "太和琴暖发南熏，水阔风高得细闻。\n沧海举歌夔是相，历山迴禅舜为君。\n翠微呼处生丹障，清静封中起白云。\n今日病身惭小隐，欲将泉石勒移文。",
        "dynasty": "唐",
        "collection_info": null
    },
    {
        "uuid": "d3e020c3e3ebf3f8657dc03e411b7e45",
        "title": "暮春戏赠吴端公",
        "author": "曹唐",
        "content": "年少英雄好丈夫，大家望拜执金吾。\n闲眠晓日听鶗鴂，笑倚春风仗辘轳。\n深院吹笙闻汉婢，静街调马任奚奴。\n牡丹花下帘钩外，独凭红肌捋虎鬚。",
        "dynasty": "唐",
        "collection_info": null
    },
    {
        "uuid": "840defb4975b679ddc0b756c7e52a9af",
        "title": "奉送严大夫再领容府二首 一",
        "author": "曹唐",
        "content": "海风捲树冻岚消，忧国宁辞岭外遥。\n自顾勤劳甘百战，不将功业负三朝。\n劒澄黑水曾芟虎，箭劈黄云惯射鵰。\n代北天南尽成事，肯将心许霍嫖姚。",
        "dynasty": "唐",
        "collection_info": null
    },
    {
        "uuid": "03b98556a1eb30ab0db9160ecf4da06d",
        "title": "奉送严大夫再领容府二首 二",
        "author": "曹唐",
        "content": "日照双旌射火山，笑迎宾从却南还。\n风云暗发谈谐外，感会潜生气概间。\n蕲竹水翻台榭湿，刺桐花落管弦闲。\n无因得靸真珠履，亲从新侯定八蛮。",
        "dynasty": "唐",
        "collection_info": null
    },
    {
        "uuid": "d0dc491d71408a1928d05d7edd0c9ad6",
        "title": "赠南岳冯处士二首 一",
        "author": "曹唐",
        "content": "白石溪边自结庐，风泉满院称幽居。\n鸟啼深树斸灵药，花落闲窗看道书。\n烟岚晚过鹿裘湿，水月夜明山舍虚。\n支颐冷笑缘名出，终日王门强曳裾。",
        "dynasty": "唐",
        "collection_info": null
    },
    {
        "uuid": "eceb9daa05c8fe95e1b73dfb3256b967",
        "title": "赠南岳冯处士二首 二",
        "author": "曹唐",
        "content": "寂寥深木闭烟霞，洞裏相知有几家。\n笑看潭鱼吹水沫，醉嗔溪鹿吃蕉花。\n穿厨历历泉声细，绕屋悠悠树影斜。\n夜静着灰封釜竈，自添文武养丹砂。",
        "dynasty": "唐",
        "collection_info": null
    },
    {
        "uuid": "f51e1b69c669afec5be0a34e6a04309d",
        "title": "题子侄书院双松",
        "author": "曹唐",
        "content": "自种双松费几钱，顿令院落似秋天。\n能藏此地新晴雨，却惹空山旧烧烟。\n枝压细风过枕上，影笼残月到窗前。\n莫教取次成闲梦，使汝悠悠十八年。",
        "dynasty": "唐",
        "collection_info": null
    },
    {
        "uuid": "606dd79e4bc90637b9ab3659ea10f411",
        "title": "羽林贾中丞",
        "author": "曹唐",
        "content": "四十年前百战身，曾驱虎队扫胡尘。\n风悲鼓角榆关暮，日暖旌旗陇草春。\n铁马惯牵邀上客，金鱼多解乞佳人。\n胸中别有安边计，谁睬髭鬚白似银。",
        "dynasty": "唐",
        "collection_info": null
    },
    {
        "uuid": "0f0aaa734646037eaf5fadf024b8da50",
        "title": "送康祭酒赴轮台",
        "author": "曹唐",
        "content": "灞水桥边酒一杯，送君千里赴轮台。\n霜黏海眼旗声冻，风射犀文甲缝开。\n断碛簇烟山似米，野营轩地鼓如雷。\n分明会得将军意，不斩楼兰不拟迴。",
        "dynasty": "唐",
        "collection_info": null
    },
    {
        "uuid": "d4f833d14f4642c745e25de52a7550ff",
        "title": "南游",
        "author": "曹唐",
        "content": "尽兴南游卒未迴，水工舟子不须催。\n政思碧树关心句，难放红螺蘸甲杯。\n涨海潮生阴火灭，苍梧风暖瘴云开。",
        "dynasty": "唐",
        "collection_info": null
    },
    {
        "uuid": "c6fb8edcc3d4314218f238d6e6f50a8a",
        "title": "哭陷边许兵马使",
        "author": "曹唐",
        "content": "北风裂地黯边霜，战败桑干日色黄。\n故国暗迴残士卒，新坟空葬旧衣裳。\n散牵细马嘶青草，任去佳人弔白杨。\n除却阴符与兵法，更无一物在仪床。",
        "dynasty": "唐",
        "collection_info": null
    },
    {
        "uuid": "eafe688f9d7b609160401be245f5fd99",
        "title": "和周侍御买剑",
        "author": "曹唐",
        "content": "将军溢价买吴钩，要与中原静寇讐。\n试挂窗前惊电转，略抛床下怕泉流。\n青天露拔云霓泣，黑地潜擎鬼魅愁。\n见说夜深星斗畔，等闲期克月支头。",
        "dynasty": "唐",
        "collection_info": null
    },
    {
        "uuid": "02fa88d58aa2172e3453ba6486f13070",
        "title": "病马五首呈郑校书章三吴十五先辈 一",
        "author": "曹唐",
        "content": "騄駬何年别渥洼。\n病来颜色半泥沙，四蹄不凿金砧裂。\n双眼慵开玉筯斜，堕月兔毛干觳𧥆。\n失云龙骨瘦牙槎，平原好放无人放。\n嘶向秋风苜蓿花。",
        "dynasty": "唐",
        "collection_info": null
    },
    {
        "uuid": "2ee9b668588b34df6db002ece1201bcf",
        "title": "病马五首呈郑校书章三吴十五先辈 二",
        "author": "曹唐",
        "content": "陇上沙葱叶正齐，腾黄犹自跼羸蹄。\n尾蟠夜雨红丝脆，头捽秋风白练低。\n力惫未思金络脑，影寒空望锦障泥。\n阶前莫怪垂双泪，不遇孙阳不敢嘶。",
        "dynasty": "唐",
        "collection_info": null
    },
    {
        "uuid": "e956f2117c871716c0265cc547f7f3b6",
        "title": "病马五首呈郑校书章三吴十五先辈 三",
        "author": "曹唐",
        "content": "不剪焦毛鬣半翻，何人别是古龙孙。\n霜侵病骨无骄气，土蚀骢花见卧痕。\n未喷断云归汉苑，曾追轻练过吴门。\n一朝千里心犹在，争肯潜忘秣饲恩。",
        "dynasty": "唐",
        "collection_info": null
    },
    {
        "uuid": "9e3d17929aab681edc9a7b71759dae0f",
        "title": "病马五首呈郑校书章三吴十五先辈 四",
        "author": "曹唐",
        "content": "空被秋风吹病毛，无因濯浪刷洪涛。\n卧来总怪龙蹄跙，瘦尽谁惊虎口高。\n追电有心犹欵段，逢人相骨强嘶号。\n欲将鬐鬣重裁剪，乞借新成利铰刀。",
        "dynasty": "唐",
        "collection_info": null
    },
    {
        "uuid": "c0f132202f2cdc92bdec77e9ec375c3d",
        "title": "病马五首呈郑校书章三吴十五先辈 五",
        "author": "曹唐",
        "content": "病久无人着意看，玉华衫色欲凋残。\n饮惊白露泉花冷，吃怕清秋荳叶寒。\n长襜敢辞红锦重，旧缰宁畏紫丝蟠。\n王良若许相抬策，千里追风也不难。",
        "dynasty": "唐",
        "collection_info": null
    },
    {
        "uuid": "221f3f386b3f0eb91b2abd7607174ff1",
        "title": "长安客舍叙邵陵旧宴寄永州萧使君五首 一",
        "author": "曹唐",
        "content": "邵陵佳树碧葱茏，河汉西沈宴未终。\n残漏五更传海月，清笳三会揭天风。\n香熏舞席云鬟绿，光射头盘蜡烛红。\n今日却怀行乐处，两床丝竹水楼中。",
        "dynasty": "唐",
        "collection_info": null
    },
    {
        "uuid": "5b7feba1e2457d8785505456d2d381e5",
        "title": "长安客舍叙邵陵旧宴寄永州萧使君五首 二",
        "author": "曹唐",
        "content": "不知何路却飞翻，虚受贤侯郑重恩。\n五夜清歌敲玉树，三年洪饮倒金尊。\n招携永感双鱼在，报荅空知一劒存。\n狼籍棃花满城月，当时长醉信陵门。",
        "dynasty": "唐",
        "collection_info": null
    },
    {
        "uuid": "0efc3e63928c775c32133c2fac964b92",
        "title": "长安客舍叙邵陵旧宴寄永州萧使君五首 三",
        "author": "曹唐",
        "content": "粉堞彤轩画障西，水云红树窣璇题。\n鹧鸪欲绝歌声定，鸜鹆初惊舞袖齐。\n坐对玉山空甸线，细听金石怕低迷。\n东风夜月三年饮，不省非时不似泥。",
        "dynasty": "唐",
        "collection_info": null
    },
    {
        "uuid": "6c6b34b9edc0ac9ae660eec3c788932c",
        "title": "长安客舍叙邵陵旧宴寄永州萧使君五首 四",
        "author": "曹唐",
        "content": "木鱼金钥锁春城，夜上红楼纵酒情。\n竹叶水繁更漏促，桐花风软管弦清。\n百分散打银船溢，十指宽催玉筯轻。\n星斗渐稀宾客散，碧云犹恋艳歌声。",
        "dynasty": "唐",
        "collection_info": null
    },
    {
        "uuid": "22a8debf0c4a1e25283e410e11389b11",
        "title": "长安客舍叙邵陵旧宴寄永州萧使君五首 五",
        "author": "曹唐",
        "content": "三年身逐汉诸侯，宾榻容居最上头。\n饱听笙歌陪痛饮，熟寻云水纵闲游。\n朱门锁闭烟岚暮，铃阁清冷水木秋。\n月满前山圆不动，更邀诗客上高楼。",
        "dynasty": "唐",
        "collection_info": null
    },
    {
        "uuid": "7db6392eedc65512d654cbfd7e0d4821",
        "title": "勖劒",
        "author": "曹唐",
        "content": "古物神光雪见羞，未能擎出恐泉流。\n暗临黑水蛟螭泣，潜倚空山鬼魅愁。\n生怕雷霆号涧底，长闻风雨在床头。\n垂情不用将闲气，恼乱司空犯斗牛。",
        "dynasty": "唐",
        "collection_info": null
    },
    {
        "uuid": "57be1410bc2a3b74a8ad2c5769da6f39",
        "title": "仙都即景",
        "author": "曹唐",
        "content": "蟠桃花老华阳东，轩后登真谢六宫。\n旌节暗迎归碧落，笙歌遥听隔崆峒。\n衣冠留葬桥山月，劒履将随浪海风。\n看却龙髯攀不得，红霞零落鼎湖空。",
        "dynasty": "唐",
        "collection_info": null
    },
    {
        "uuid": "3fae441e0744b1e79239416225c83265",
        "title": "望九华寄池阳杜员外",
        "author": "曹唐",
        "content": "戴月早辞三秀馆，迟明初识九华峰。\n差差玉劒寒铓利，褭褭青莲翠叶重。\n奇状却疑人画出，岚光如为客添浓。\n行春若到五溪上，此处褰帷正面逢。",
        "dynasty": "唐",
        "collection_info": null
    },
    {
        "uuid": "9ba7fd6fca653c39c13c346d7a46bcd7",
        "title": "小游仙诗九十八首 一",
        "author": "曹唐",
        "content": "玉箫金瑟发商声，桑叶枯干海水清。\n净埽蓬莱山下路，略邀王母话长生。",
        "dynasty": "唐",
        "collection_info": null
    },
    {
        "uuid": "39b1777787ff4a7abf0728d9987bc705",
        "title": "小游仙诗九十八首 二",
        "author": "曹唐",
        "content": "上元元日豁明堂，五帝望空拜玉皇。\n万树琪花千圃药，心知不敢辄形相。",
        "dynasty": "唐",
        "collection_info": null
    },
    {
        "uuid": "bfca1f356586dcf89616ef06bc596299",
        "title": "小游仙诗九十八首 三",
        "author": "曹唐",
        "content": "骑龙重过玉溪头，红叶还春碧水流。\n省得壶中见天地，壶中天地不曾秋。",
        "dynasty": "唐",
        "collection_info": null
    },
    {
        "uuid": "85a875b2a0c45035095e8fd61dfec2eb",
        "title": "小游仙诗九十八首 四",
        "author": "曹唐",
        "content": "真王未许久从容，立在花前别宁封。\n手把玉箫头不举，自愁如醉倚黄龙。",
        "dynasty": "唐",
        "collection_info": null
    },
    {
        "uuid": "8c8f66359f2c8ac6a8f49934591fd0bb",
        "title": "小游仙诗九十八首 五",
        "author": "曹唐",
        "content": "金殿无人鏁绛烟，玉郎并不赏丹田。\n白龙蹀躞难迴跋，争下红绡碧玉鞭。",
        "dynasty": "唐",
        "collection_info": null
    },
    {
        "uuid": "b4e05a79dd3eb31279d0e9d970f722d0",
        "title": "小游仙诗九十八首 六",
        "author": "曹唐",
        "content": "玄洲草木不知黄，甲子初开浩劫长。\n无限万年年少女，手攀红树满残阳。",
        "dynasty": "唐",
        "collection_info": null
    },
    {
        "uuid": "392d9f1a31ac7370ed8ccfe9c2164c7b",
        "title": "小游仙诗九十八首 七",
        "author": "曹唐",
        "content": "宫阙重重闭玉林，昆崙高闢彩云深。\n黄龙掉尾引郎去，使妾月眀何处寻。",
        "dynasty": "唐",
        "collection_info": null
    },
    {
        "uuid": "30672336c6c11a853db951fb20fc24d5",
        "title": "小游仙诗九十八首 八",
        "author": "曹唐",
        "content": "风满涂山玉蕊稀，赤龙闲卧鹤东飞。\n紫棃烂尽无人吃，何事韩君去不归。",
        "dynasty": "唐",
        "collection_info": null
    },
    {
        "uuid": "1cf100798810872445e5d3c3ea9b7119",
        "title": "小游仙诗九十八首 九",
        "author": "曹唐",
        "content": "武帝徒劳厌暮年，不曾清净不精专。\n上元少女绝还往，满竈丹成白玉烟。",
        "dynasty": "唐",
        "collection_info": null
    },
    {
        "uuid": "c4a6bfcbfa583e212916b69f98dc5cb5",
        "title": "小游仙诗九十八首 十",
        "author": "曹唐",
        "content": "百辟朝回闭玉除，露风清宴桂花疎。\n西归使者骑金虎，亸鞚垂鞭唱步虚。",
        "dynasty": "唐",
        "collection_info": null
    },
    {
        "uuid": "8aa5073161429ac57214da116fe08b1d",
        "title": "小游仙诗九十八首 十一",
        "author": "曹唐",
        "content": "南斗阑珊北斗稀，茅君夜着紫霞衣。\n朝骑白鹿趁朝去，凤押笙歌逐后飞。",
        "dynasty": "唐",
        "collection_info": null
    },
    {
        "uuid": "0d09883b244a5232ec71237b6875abc1",
        "title": "小游仙诗九十八首 十二",
        "author": "曹唐",
        "content": "焚香独自上天坛，桂树风吹玉简寒。\n长怕嵇康乏僊骨，与将僊籍再寻看。",
        "dynasty": "唐",
        "collection_info": null
    },
    {
        "uuid": "eaf2e195b8d663bf1039c8303d51cafa",
        "title": "小游仙诗九十八首 十三",
        "author": "曹唐",
        "content": "冰屋朱扉晓未开，谁将金策扣琼台。\n碧花红尾小僊犬，闲吠五云嗔客来。",
        "dynasty": "唐",
        "collection_info": null
    },
    {
        "uuid": "81b824e7a6fef610d38a85e1c6e70007",
        "title": "小游仙诗九十八首 十四",
        "author": "曹唐",
        "content": "酒酽春浓琼草齐，真公饮散醉如泥。\n朱轮轧轧入云去，行到半天闻马嘶。",
        "dynasty": "唐",
        "collection_info": null
    },
    {
        "uuid": "8748098c305766510702ea7b8d0fcf81",
        "title": "小游仙诗九十八首 十五",
        "author": "曹唐",
        "content": "白石山中自有天，竹花藤叶隔溪烟。\n朝来洞口围碁了，赌得青龙直几钱。",
        "dynasty": "唐",
        "collection_info": null
    },
    {
        "uuid": "e5264036541671441f1b132cb89691ff",
        "title": "小游仙诗九十八首 十六",
        "author": "曹唐",
        "content": "海水西飞照柏林，青云斜倚锦云深。\n水风暗入古山叶，吹断步虚清磬音。",
        "dynasty": "唐",
        "collection_info": null
    },
    {
        "uuid": "785a89e94f2cd91e9674fce4f9213092",
        "title": "小游仙诗九十八首 十七",
        "author": "曹唐",
        "content": "玉诏新除沈侍郎，便分茅土镇东方。\n不知今夕游何处，侍从皆骑白凤凰。",
        "dynasty": "唐",
        "collection_info": null
    },
    {
        "uuid": "1477d0afe0f1c6f6060543f5487cd0d8",
        "title": "小游仙诗九十八首 十八",
        "author": "曹唐",
        "content": "洞裏烟霞无歇时，洞中天地足金芝。\n月明朗朗溪头树，白髮老人相对棊。",
        "dynasty": "唐",
        "collection_info": null
    },
    {
        "uuid": "b9ed4b00936c8b8ef03d3106de6ee206",
        "title": "小游仙诗九十八首 十九",
        "author": "曹唐",
        "content": "饥即餐霞闷即行，一声长啸万山青。\n穿花渡水来相访，珍重多才阮步兵。",
        "dynasty": "唐",
        "collection_info": null
    },
    {
        "uuid": "73083855540821824d37f27144637555",
        "title": "小游仙诗九十八首 二十",
        "author": "曹唐",
        "content": "东妃闲着翠霞裙，自领笙歌出五云。\n清思密谈谁第一，不过邀取小茅君。",
        "dynasty": "唐",
        "collection_info": null
    },
    {
        "uuid": "ee3e88caad5e85b0fd400393b4a9d429",
        "title": "小游仙诗九十八首 二十一",
        "author": "曹唐",
        "content": "月影悠悠秋树明，露吹犀簟象床轻。\n嫔妃久立帐门外，暗笑夫人推酒声。",
        "dynasty": "唐",
        "collection_info": null
    },
    {
        "uuid": "e932592d5b694adede5a6f1900b865e2",
        "title": "小游仙诗九十八首 二十二",
        "author": "曹唐",
        "content": "九天天路入云长，燕使何由到上方。\n玉女暗来花下立，手挼裙带问昭王。",
        "dynasty": "唐",
        "collection_info": null
    },
    {
        "uuid": "dee053f4c54fe96f64f2b4af515d6268",
        "title": "小游仙诗九十八首 二十三",
        "author": "曹唐",
        "content": "玉皇赐妾紫衣裳，教向桃源嫁阮郎。\n烂煮琼花劝君吃，恐君毛鬓暗成霜。",
        "dynasty": "唐",
        "collection_info": null
    },
    {
        "uuid": "83505705f8ff0509f8a2abd465f89d4d",
        "title": "小游仙诗九十八首 二十四",
        "author": "曹唐",
        "content": "花底休倾绿玉巵，云中含笑向安期。\n穷阳有数不知数，大似人间年少儿。",
        "dynasty": "唐",
        "collection_info": null
    },
    {
        "uuid": "8a540f517b758c976a5f5722addaa1bb",
        "title": "小游仙诗九十八首 二十五",
        "author": "曹唐",
        "content": "玉色雌龙金络头，真妃骑出纵闲游。\n昆崙山上桃花底，一曲商歌天地秋。",
        "dynasty": "唐",
        "collection_info": null
    },
    {
        "uuid": "71eae1c9061e68a1b122aa78454356f2",
        "title": "小游仙诗九十八首 二十六",
        "author": "曹唐",
        "content": "偷来洞口访刘君，缓步轻抬玉线裙。\n细擘桃花逐流水，更无言语倚彤云。",
        "dynasty": "唐",
        "collection_info": null
    },
    {
        "uuid": "5a15cfd447c1dab11a8a97a4fffff68c",
        "title": "小游仙诗九十八首 二十七",
        "author": "曹唐",
        "content": "西汉夫人下太虚，九霞裙幅五云舆。\n欲将碧字相教示，自解盘囊出素书。",
        "dynasty": "唐",
        "collection_info": null
    },
    {
        "uuid": "c1e8bb95f3b325fb6d4d49bdcc838091",
        "title": "小游仙诗九十八首 二十八",
        "author": "曹唐",
        "content": "天上鸡鸣海日红，青腰侍女扫朱宫。\n洗花蒸叶滤清酒，待与夫人邀五翁。",
        "dynasty": "唐",
        "collection_info": null
    },
    {
        "uuid": "f74b5eb6a0be15754aa209da112de148",
        "title": "小游仙诗九十八首 二十九",
        "author": "曹唐",
        "content": "汗漫真游实可奇，人间天上几人知。\n周王不信长生话，空使苌弘碧泪垂。",
        "dynasty": "唐",
        "collection_info": null
    },
    {
        "uuid": "82052b2f1ad2ec5f92a4ec6c398f7a32",
        "title": "小游仙诗九十八首 三十",
        "author": "曹唐",
        "content": "青锦缝裳绿玉珰，满身新带五云香。\n闲依碧海攀鸾驾，笑就苏君觅橘尝。",
        "dynasty": "唐",
        "collection_info": null
    },
    {
        "uuid": "ed2fe853b9655b16e8f996814c463620",
        "title": "小游仙诗九十八首 三十一",
        "author": "曹唐",
        "content": "鹤不西飞龙不行，露干云破洞箫清。\n少年僊子说闲事，遥隔彩云闻笑声。",
        "dynasty": "唐",
        "collection_info": null
    },
    {
        "uuid": "91e6ebdfc648e639ba0670a751bab060",
        "title": "小游仙诗九十八首 三十二",
        "author": "曹唐",
        "content": "洞裏烟深木叶麤，乘风使者降玄都。\n隔花相见遥相贺，擎出怀中赤玉符。",
        "dynasty": "唐",
        "collection_info": null
    },
    {
        "uuid": "4e71891e1fc6fb730235ec5036ac5e1c",
        "title": "小游仙诗九十八首 三十三",
        "author": "曹唐",
        "content": "芝蕙芸花烂漫春，瑞香烟露湿衣巾。\n玉童私地夸书札，偷写云谣暗赠人。",
        "dynasty": "唐",
        "collection_info": null
    },
    {
        "uuid": "17bffba2cfa90982b7e3c44d1d987ef4",
        "title": "小游仙诗九十八首 三十四",
        "author": "曹唐",
        "content": "天上邀来不肯来，人间双鹤又空回。\n秦皇汉武死何处，海畔红桑花自开。",
        "dynasty": "唐",
        "collection_info": null
    },
    {
        "uuid": "94c2807ea61a0804b58da5c761857091",
        "title": "小游仙诗九十八首 三十五",
        "author": "曹唐",
        "content": "紫羽麾幢下玉京，却邀真母入三清。\n白龙久住浑相恋，斜倚祥云不肯行。",
        "dynasty": "唐",
        "collection_info": null
    },
    {
        "uuid": "a682ca1b0ecd6068b76081d4538af283",
        "title": "小游仙诗九十八首 三十六",
        "author": "曹唐",
        "content": "鹤叫风悲竹叶疎，谁来五岭拜云车。\n人间肉马无轻步，踏破先生一卷书。",
        "dynasty": "唐",
        "collection_info": null
    },
    {
        "uuid": "16c792ec15cfb4cdaf0ebb75d1adf3fb",
        "title": "小游仙诗九十八首 三十七",
        "author": "曹唐",
        "content": "夜降西坛宴已终，花残月榭雾朦胧。\n谁游八海门前过，空洞一声风雨中。",
        "dynasty": "唐",
        "collection_info": null
    },
    {
        "uuid": "ab181d9253c246f1be89aac5d3cebe23",
        "title": "小游仙诗九十八首 三十八",
        "author": "曹唐",
        "content": "忘却教人锁后宫，还丹失尽玉壶空。\n嫦娥若不偷灵药，争得长生在月中。",
        "dynasty": "唐",
        "collection_info": null
    },
    {
        "uuid": "f678491a49a7260df10f298ba1cd1c03",
        "title": "小游仙诗九十八首 三十九",
        "author": "曹唐",
        "content": "旸谷先生下宴时，月光初冷紫琼枝。\n凄清金石揭天地，事在世间人不知。",
        "dynasty": "唐",
        "collection_info": null
    },
    {
        "uuid": "c5d6030e8f2772ad1237230c2773cf08",
        "title": "小游仙诗九十八首 四十",
        "author": "曹唐",
        "content": "共爱初平住九霞，焚香不出闭金华。\n白羊成队难收拾，吃尽溪头巨胜花。",
        "dynasty": "唐",
        "collection_info": null
    },
    {
        "uuid": "360e5785163118022c63e95570bd3285",
        "title": "小游仙诗九十八首 四十一",
        "author": "曹唐",
        "content": "酒尽香残夜欲分，青童拜问紫阳君。\n月光悄悄笙歌远，马影龙声归五云。",
        "dynasty": "唐",
        "collection_info": null
    },
    {
        "uuid": "c938ec387470b9f4250711bb1e1042eb",
        "title": "小游仙诗九十八首 四十二",
        "author": "曹唐",
        "content": "海树灵风吹彩烟，丹陵朝客欲昇天。\n无央公子停鸾辔，笑泥娇妃索玉鞭。",
        "dynasty": "唐",
        "collection_info": null
    },
    {
        "uuid": "6373c46d5301c3ec2fd7c5b0cdda8288",
        "title": "小游仙诗九十八首 四十三",
        "author": "曹唐",
        "content": "八景风回五凤车，昆崙山上看桃花。\n若教使者沽春酒，须觅余杭阿母家。",
        "dynasty": "唐",
        "collection_info": null
    },
    {
        "uuid": "2208c9888c92f2e78262556233c7c2b9",
        "title": "小游仙诗九十八首 四十四",
        "author": "曹唐",
        "content": "叔卿遍览九天春，不见人间故旧人。\n怪得蓬莱山下水，半成沙土半成尘。",
        "dynasty": "唐",
        "collection_info": null
    },
    {
        "uuid": "24f3477e373f052a25f31214b300f187",
        "title": "小游仙诗九十八首 四十五",
        "author": "曹唐",
        "content": "欲饮尊中云母浆，月明花裏合笙簧。\n更教小奈将龙去，便向金坛取阮郎。",
        "dynasty": "唐",
        "collection_info": null
    },
    {
        "uuid": "4751a32bb517e14027287959dee56db0",
        "title": "小游仙诗九十八首 四十六",
        "author": "曹唐",
        "content": "海上桃花千树开，麻姑一去不知来。\n辽东老鹤应慵惰，教探桑田便不回。",
        "dynasty": "唐",
        "collection_info": null
    },
    {
        "uuid": "3363b465b543dca24c1414e36be1c7b2",
        "title": "小游仙诗九十八首 四十七",
        "author": "曹唐",
        "content": "昨夜相邀宴杏坛，等闲乘醉走青鸾。\n红云塞路东风紧，吹破芙蓉碧玉冠。",
        "dynasty": "唐",
        "collection_info": null
    },
    {
        "uuid": "9c7559cfad63c9574f719a5b322cd65f",
        "title": "小游仙诗九十八首 四十八",
        "author": "曹唐",
        "content": "云鹤冥冥去不分，落花流水恨空存。\n不知玉女无期信，道与留门却闭门。",
        "dynasty": "唐",
        "collection_info": null
    },
    {
        "uuid": "2469c3b72797492674c21e137ce9ad4e",
        "title": "小游仙诗九十八首 四十九",
        "author": "曹唐",
        "content": "采女平明受事回，暗交丹契锦囊开。\n欲书密诏防人见，佯喝青虬使莫来。",
        "dynasty": "唐",
        "collection_info": null
    },
    {
        "uuid": "a99e9a9bcf817d635b9ac3a540572fa2",
        "title": "小游仙诗九十八首 五十",
        "author": "曹唐",
        "content": "太一元君昨夜过，碧云高髻绾婆娑。\n手抬玉策红于火，敲断金鸾使唱歌。",
        "dynasty": "唐",
        "collection_info": null
    },
    {
        "uuid": "f832fcff06cf7e56b25d2c4696eddbf4",
        "title": "小游仙诗九十八首 五十一",
        "author": "曹唐",
        "content": "碧瓦彤轩月殿开，九天花落瑞风来。\n玉皇欲着红龙衮，亲唤金妃下手裁。",
        "dynasty": "唐",
        "collection_info": null
    },
    {
        "uuid": "8c2b1b0288e3ae5be0940909426bfa29",
        "title": "小游仙诗九十八首 五十二",
        "author": "曹唐",
        "content": "长房自贵解飞飜，五色云中独闭门。\n看却桑田欲成海，不知还往几人存。",
        "dynasty": "唐",
        "collection_info": null
    },
    {
        "uuid": "ed8261b9dfa8f50c14e538bd4522dca2",
        "title": "小游仙诗九十八首 五十三",
        "author": "曹唐",
        "content": "赤龙停步彩云飞，共道真王海上归。\n千岁红桃香破鼻，玉盘盛出与金妃。",
        "dynasty": "唐",
        "collection_info": null
    },
    {
        "uuid": "7286d0ff029d2e6bd2b5fcc899d74894",
        "title": "小游仙诗九十八首 五十四",
        "author": "曹唐",
        "content": "碧海灵童夜到时，徒老相唤上琼池。\n因循天子能闲事，纵与青龙不解骑。",
        "dynasty": "唐",
        "collection_info": null
    },
    {
        "uuid": "16e0f77fc83e18f1766ef3cb54703312",
        "title": "小游仙诗九十八首 五十五",
        "author": "曹唐",
        "content": "且欲留君饮桂浆，九天无事莫推忙。\n青龙举步行千里，休道蓬莱归路长。",
        "dynasty": "唐",
        "collection_info": null
    },
    {
        "uuid": "9a9857267f0b9903633fbbf87b8ee9b3",
        "title": "小游仙诗九十八首 五十六",
        "author": "曹唐",
        "content": "侍女亲擎玉酒巵，满巵倾酒劝安期。\n等闲相别三千岁，长忆水边分枣时。",
        "dynasty": "唐",
        "collection_info": null
    },
    {
        "uuid": "f1106e6dcba3f42f31041933c68a07f4",
        "title": "小游仙诗九十八首 五十七",
        "author": "曹唐",
        "content": "万岁蛾眉不解愁，旋弹清瑟旋闲游。\n忽闻下界笙箫曲，斜倚红鸾笑不休。",
        "dynasty": "唐",
        "collection_info": null
    },
    {
        "uuid": "a64eaf1af410c0de95a7a2f909adbf3b",
        "title": "小游仙诗九十八首 五十八",
        "author": "曹唐",
        "content": "去住楼台一任风，十三天洞暗相通。\n行厨侍女炊何物，满竈无烟玉炭红。",
        "dynasty": "唐",
        "collection_info": null
    },
    {
        "uuid": "e2ad5aed3a7f3bbf11daf046cd6de6ba",
        "title": "小游仙诗九十八首 五十九",
        "author": "曹唐",
        "content": "风动闲天清桂阴，水精帘箔冷沉沉。\n西妃少女多春思，斜倚彤云尽日吟。",
        "dynasty": "唐",
        "collection_info": null
    },
    {
        "uuid": "d5652f1bc67397282bfe4419a41f3cc9",
        "title": "小游仙诗九十八首 六十",
        "author": "曹唐",
        "content": "王母相留不放回，偶然沉醉卧瑶台。\n凭君与向萧郎道，教着青龙取妾来。",
        "dynasty": "唐",
        "collection_info": null
    },
    {
        "uuid": "10d355e3d3bb13b1d4de478b664f7a17",
        "title": "小游仙诗九十八首 六十一",
        "author": "曹唐",
        "content": "绛节笙歌绕殿飞，紫皇欲到五云归。\n细腰侍女瑶花外，争向红房报玉妃。",
        "dynasty": "唐",
        "collection_info": null
    },
    {
        "uuid": "b6aed05c578300732feb81e56b08b41b",
        "title": "小游仙诗九十八首 六十二",
        "author": "曹唐",
        "content": "闻君新领八霞司，此别相逢是几时。\n妾有一觥云母酒，请君终宴莫推辞。",
        "dynasty": "唐",
        "collection_info": null
    },
    {
        "uuid": "9f05cb1d6d8405a0d2b234c97c4b626b",
        "title": "小游仙诗九十八首 六十三",
        "author": "曹唐",
        "content": "方士飞轩驻碧霞，酒寒风冷月初斜。\n不知谁唱归春曲，落尽溪头白葛花。",
        "dynasty": "唐",
        "collection_info": null
    },
    {
        "uuid": "a22a6ed910463b8321f9f9e4abb79411",
        "title": "小游仙诗九十八首 六十四",
        "author": "曹唐",
        "content": "方朔朝来到我家，欲将灵树出丹霞。\n三千年后知谁在，拟种红桃待放花。",
        "dynasty": "唐",
        "collection_info": null
    },
    {
        "uuid": "49fa7ee206223cbddab9481cd0bf7ee8",
        "title": "小游仙诗九十八首 六十五",
        "author": "曹唐",
        "content": "水满桑田白日沈，冻云干霰湿重阴。\n辽东归客闲相过，因话尧年雪更深。",
        "dynasty": "唐",
        "collection_info": null
    },
    {
        "uuid": "87c6542ec1a821b833bdc763315455f9",
        "title": "小游仙诗九十八首 六十六",
        "author": "曹唐",
        "content": "朝回相引看红鸾，不觉风吹鹤氅偏。\n好是兴来骑白鹤，文妃为伴上重天。",
        "dynasty": "唐",
        "collection_info": null
    },
    {
        "uuid": "69664b8c60273dfee01ccdcfd630279a",
        "title": "小游仙诗九十八首 六十七",
        "author": "曹唐",
        "content": "公子闲吟八景文，花南拜别上阳君。\n金鞭遥指玉清路，龙影马嘶归五云。",
        "dynasty": "唐",
        "collection_info": null
    },
    {
        "uuid": "fd66928aee7d541169a88955a8c85ac9",
        "title": "小游仙诗九十八首 六十八",
        "author": "曹唐",
        "content": "一百年中是一春，不教日月辄移轮。\n金鳌头上蓬莱殿，唯有人间炼骨人。",
        "dynasty": "唐",
        "collection_info": null
    },
    {
        "uuid": "9ff0eae48071ac351ee88f90ba033eea",
        "title": "小游仙诗九十八首 六十九",
        "author": "曹唐",
        "content": "笑擎云液紫瑶觥，共请云和碧玉笙。\n花下偶然吹一曲，人间因织董双成。",
        "dynasty": "唐",
        "collection_info": null
    },
    {
        "uuid": "709a22195d6c4401ec1415500ae0715a",
        "title": "小游仙诗九十八首 七十",
        "author": "曹唐",
        "content": "东皇长女没多年，从洗金芝到水边。\n无事伴他棊一局，等闲输却卖花钱。",
        "dynasty": "唐",
        "collection_info": null
    },
    {
        "uuid": "1bc53c928e8a47e610795378d903ff15",
        "title": "小游仙诗九十八首 七十一",
        "author": "曹唐",
        "content": "红草青林日半斜，闲乘小凤出彤霞。\n略寻旧路过西国，因得冰园一尺瓜。",
        "dynasty": "唐",
        "collection_info": null
    },
    {
        "uuid": "61bda7309c39f745ab9a46843532c47c",
        "title": "小游仙诗九十八首 七十二",
        "author": "曹唐",
        "content": "树下星沉月欲高，前溪水影湿龙毛。\n洞天云冷玉花发，公子尽披双锦袍。",
        "dynasty": "唐",
        "collection_info": null
    },
    {
        "uuid": "63aba5a7b867f32ec7d68e8ba9a55d14",
        "title": "小游仙诗九十八首 七十三",
        "author": "曹唐",
        "content": "紫水风吹劒树寒，水边年少下红鸾。\n未知百一穷阳数，略请先生止的看。",
        "dynasty": "唐",
        "collection_info": null
    },
    {
        "uuid": "e470ddd7a0e50e09463ffa5fab0f03ca",
        "title": "小游仙诗九十八首 七十四",
        "author": "曹唐",
        "content": "武皇含笑把金觥，更请霓裳一两声。\n护帐宫人最年少，舞腰时挈绣裙轻。",
        "dynasty": "唐",
        "collection_info": null
    },
    {
        "uuid": "4b9382f93cf8657db8c53afcad919c7e",
        "title": "小游仙诗九十八首 七十五",
        "author": "曹唐",
        "content": "琼树扶疎压瑞烟，玉皇朝客满花前。\n东风小饮人皆醉，短尾青龙枕水眠。",
        "dynasty": "唐",
        "collection_info": null
    },
    {
        "uuid": "84a168f33f7f5f7d1e238d847b77c340",
        "title": "小游仙诗九十八首 七十六",
        "author": "曹唐",
        "content": "彤阁钟鸣碧鹭飞，皇君催熨紫霞衣。\n丹房玉女心慵甚，贪看投壶不肯归。",
        "dynasty": "唐",
        "collection_info": null
    },
    {
        "uuid": "2fdee5f5ef8d0e5babf0790e0132a9c2",
        "title": "小游仙诗九十八首 七十七",
        "author": "曹唐",
        "content": "昆崙山上自鸡啼，羽客争昇碧玉梯。\n因驾五龙看较艺，白鸾功用不如妻。",
        "dynasty": "唐",
        "collection_info": null
    },
    {
        "uuid": "192dbeadb5f1a0ca09058a4befc81261",
        "title": "小游仙诗九十八首 七十八",
        "author": "曹唐",
        "content": "沙野先生闭玉虚，焚香夜写紫微书。\n供承童子闲无事，教剉琼花餵白驴。",
        "dynasty": "唐",
        "collection_info": null
    },
    {
        "uuid": "37cdb421438b2ecf1e9aefcb2a6dc75e",
        "title": "小游仙诗九十八首 七十九",
        "author": "曹唐",
        "content": "云陇琼花满地香，碧沙红水遍朱堂。\n外人欲压长生籍，拜请飞琼报玉皇。",
        "dynasty": "唐",
        "collection_info": null
    },
    {
        "uuid": "57fb8e9c59b61df15f2fabd118b7f963",
        "title": "小游仙诗九十八首 八十",
        "author": "曹唐",
        "content": "玉洞长春风景鲜，丈人私宴就芝田。\n笙歌暂向花间尽，便是人间一万年。",
        "dynasty": "唐",
        "collection_info": null
    },
    {
        "uuid": "98b97faa7f487372b3adfec9f7535182",
        "title": "小游仙诗九十八首 八十一",
        "author": "曹唐",
        "content": "青童传语便须回，报道麻姑玉蘂开。\n沧海成尘等闲事，且乘龙鹤看花来。",
        "dynasty": "唐",
        "collection_info": null
    },
    {
        "uuid": "9fafebecf18df9b06f3423c91c67a0a2",
        "title": "小游仙诗九十八首 八十二",
        "author": "曹唐",
        "content": "绛树彤云户半开，守花童子怪人来。\n青牛卧地吃琼草，知道先生朝未回。",
        "dynasty": "唐",
        "collection_info": null
    },
    {
        "uuid": "b62158678a72a9d2a79e013b616c20bf",
        "title": "小游仙诗九十八首 八十三",
        "author": "曹唐",
        "content": "石洞沙溪二十年，向明杭日夜朝天。\n白矾烟尽水银冷，不觉小龙床下眠。",
        "dynasty": "唐",
        "collection_info": null
    },
    {
        "uuid": "d023c4f95a428ee26db173a7e147403b",
        "title": "小游仙诗九十八首 八十四",
        "author": "曹唐",
        "content": "紫微深锁敞丹轩，太帝亲谈不死门。\n从此百寮俱拜后，走龙鞭虎下昆崙。",
        "dynasty": "唐",
        "collection_info": null
    },
    {
        "uuid": "eee2cc5b34abde03461bddc7d02a8e60",
        "title": "小游仙诗九十八首 八十五",
        "author": "曹唐",
        "content": "云衫玉带好威仪，三洞真人入奏时。\n频着金鞭打龙角，为嗔西去上天迟。",
        "dynasty": "唐",
        "collection_info": null
    },
    {
        "uuid": "73df63ecf468c039be410cfdb931d734",
        "title": "小游仙诗九十八首 八十六",
        "author": "曹唐",
        "content": "太子真娥相领行，当天合曲玉箫清。\n棃花新折东风软，犹在缑山乐笑声。",
        "dynasty": "唐",
        "collection_info": null
    },
    {
        "uuid": "c5feb58e2271633e3b78d5fcb21ccd3b",
        "title": "小游仙诗九十八首 八十七",
        "author": "曹唐",
        "content": "洞裏月明琼树风，画帘青室影朦胧。\n香残酒冷玉妃睡，不觉七真归海中。",
        "dynasty": "唐",
        "collection_info": null
    },
    {
        "uuid": "5322a97da675e6feeca059309cc34f80",
        "title": "小游仙诗九十八首 八十八",
        "author": "曹唐",
        "content": "青苑红堂压瑞云，月明闲宴九阳君。\n不知昨夜谁先醉，书破明霞八幅裙。",
        "dynasty": "唐",
        "collection_info": null
    },
    {
        "uuid": "06a1d6ce51431ff7484e038dc0f6bd48",
        "title": "小游仙诗九十八首 八十九",
        "author": "曹唐",
        "content": "东溟两度作尘飞，一万年来会面稀。\n千树棃花百壶酒，共君论饮莫论诗。",
        "dynasty": "唐",
        "collection_info": null
    },
    {
        "uuid": "791632a3f3b068e4919c2d5c3f2dcb45",
        "title": "小游仙诗九十八首 九十",
        "author": "曹唐",
        "content": "沧海令抛即未能，且缘鸾鹤立相仍。\n蔡家新妇莫嫌少，领取真珠三五升。",
        "dynasty": "唐",
        "collection_info": null
    },
    {
        "uuid": "de3254b5b0eef6c95eff035890018738",
        "title": "小游仙诗九十八首 九十一",
        "author": "曹唐",
        "content": "溪影沉沙树影清，人家皆踏五音行。\n可怜三十六天路，星月满空琼草青。",
        "dynasty": "唐",
        "collection_info": null
    },
    {
        "uuid": "07f7e5a4a659ef3f135aeff138be6c78",
        "title": "小游仙诗九十八首 九十二",
        "author": "曹唐",
        "content": "北斗西风吹白榆，穆公相笑夜投壶。\n花前玉女来相问，赌得青龙许赎无。",
        "dynasty": "唐",
        "collection_info": null
    },
    {
        "uuid": "05cd4f7cef2f2fb819ff2ff2e91af8bf",
        "title": "小游仙诗九十八首 九十三",
        "author": "曹唐",
        "content": "九天王母皱蛾眉，惆怅无言倚桂枝。\n悔不长留穆天子，任将妻妾住瑶池。",
        "dynasty": "唐",
        "collection_info": null
    },
    {
        "uuid": "84ca8162e424d77165191386baaecd53",
        "title": "小游仙诗九十八首 九十四",
        "author": "曹唐",
        "content": "暂随凫伯纵闲游，饮鹿因过翠水头。\n宫殿寂寥人不见，碧花菱角满潭秋。",
        "dynasty": "唐",
        "collection_info": null
    },
    {
        "uuid": "779b8e462549a244ce81ef28033bacb4",
        "title": "小游仙诗九十八首 九十五",
        "author": "曹唐",
        "content": "新授金书八素章，玉皇教妾主扶桑。\n与君一别三千岁，却厌仙家日月长。",
        "dynasty": "唐",
        "collection_info": null
    },
    {
        "uuid": "1350656e9304aeae17793a318ae34ae6",
        "title": "小游仙诗九十八首 九十六",
        "author": "曹唐",
        "content": "八海风凉水影高，上卿教制赤霜袍。\n蛟丝玉线难裁割，须借玉妃金剪刀。",
        "dynasty": "唐",
        "collection_info": null
    },
    {
        "uuid": "98ab34019dccdcf4423a538c51c5d9fb",
        "title": "小游仙诗九十八首 九十七",
        "author": "曹唐",
        "content": "海上风来吹杏枝，昆崙山上看花时。\n红龙锦襜黄金勒，不是元君不得骑。",
        "dynasty": "唐",
        "collection_info": null
    },
    {
        "uuid": "b37a34d93a6399c1dead15f0ce4a15f1",
        "title": "小游仙诗九十八首 九十八",
        "author": "曹唐",
        "content": "绛阙夫人下北方，细环清佩响丁当。\n攀花笑入春风裏，偷折红桃寄阮郎。",
        "dynasty": "唐",
        "collection_info": null
    },
    {
        "uuid": "19c78b607765e08eda3315287be50b5d",
        "title": "又游仙诗一绝",
        "author": "曹唐",
        "content": "靖节先生几代孙，青娥曾接玉郎魂。\n春风流水还无赖，偷放桃花出洞门。",
        "dynasty": "唐",
        "collection_info": null
    },
    {
        "uuid": "0e81f316e8e638535ec2aadf18adefc2",
        "title": "题武陵洞五首 一",
        "author": "曹唐",
        "content": "此生终使此身闲，不是春时且要还。\n寄语桃花与流水，莫辞相送到人间。",
        "dynasty": "唐",
        "collection_info": null
    },
    {
        "uuid": "2627305d6236775243e391b95d3342b9",
        "title": "题武陵洞五首 二",
        "author": "曹唐",
        "content": "溪口回舟日已昏，却听鸡犬隔前村。\n殷勤重与秦人别，莫使桃花闭洞门。",
        "dynasty": "唐",
        "collection_info": null
    },
    {
        "uuid": "aa41d896fa97a813b9faabe6c2d337ff",
        "title": "题武陵洞五首 三",
        "author": "曹唐",
        "content": "却恐重来路不通，殷勤回首谢春风。\n白鸡黄犬不将去，且寄桃花深洞中。",
        "dynasty": "唐",
        "collection_info": null
    },
    {
        "uuid": "f41c816bb1ce4e89a4d11242ce844ba7",
        "title": "题武陵洞五首 四",
        "author": "曹唐",
        "content": "桃花夹岸杳何之，花满春山水去迟。\n三宿武陵溪上月，始知人世有秦时。",
        "dynasty": "唐",
        "collection_info": null
    },
    {
        "uuid": "7f544ff2f8cd4a958908870ef93f81c4",
        "title": "题武陵洞五首 五",
        "author": "曹唐",
        "content": "渡水傍山寻绝壁，白云飞处洞天开。\n仙人来往无行迹，石径春风长绿苔。",
        "dynasty": "唐",
        "collection_info": null
    },
    {
        "uuid": "d9329d5fd9e10a43450f2c09876c91fc",
        "title": "句",
        "author": "曹唐",
        "content": "斩蛟青海上，射虎黑山头。\n箫声欲尽月色苦，依旧汉家宫树秋。\n一曲哀歌茂陵道，汉家天子葬秋风。\n谁知汉武无仙骨，满竈黄金成白烟。",
        "dynasty": "唐",
        "collection_info": null
    },
    {
        "uuid": "6b8b0c1dd7bb2394265f1d1001c83ddf",
        "title": "圣政纪颂",
        "author": "来鹄",
        "content": "三皇不书，五帝不纪。\n有圣有神，风销日已。\n何教何师，生来死止。\n无典无法，顽肩奡比。\n三皇实作，五帝实治。\n成天造地，不昏不圯。\n言得非排，文得圣齿。\n表表如见者，莫若乎史。\n是知朴绳休结，正简斯若。\n君诰臣箴，觚编毫络。\n前书后经，规善鉴恶。\n国之大章，如何寝略。\n呜呼！贞观多吁，永徽多俞。\n廷日发论，殿日发谟。\n牙孽不作，鸟鼠不除。\n论出不盖，谟行不纡。\n楹然史臣，蛇然史裾。\n瞠瞠而视，逶逶而窭。\n翘笔当面，决防纳污。\n不梏尔智，不息我愚。\n执言直注，史文直敷。\n故得粲粲朝典，落落廷謇。\n圣牍既多，尧风不浅。\n颂编坦轴，君出臣显。\n若俨见旒，若俯见冕。\n无闲殿旷廷，无尸安素宴。\n三皇不亡，五帝不翦。\n太宗得之，史焉斯展。\n暨乎后相图身，天子专问。\n我独以言，史不得近。\n丘明见嫌，倚相在摈。\n秉笔如今，随班不进。\n班退史归，枉然畴依。\n奏问莫覩，嘉谟固稀。\n取彼诰命，禄为国肥。\n炯哉时皇，言必成章。\n德宣五帝，道奥三皇。\n如何翌臣，嚵肉嗜𥁃。\n觜距磨抉，楅衡拘长。\n控截僚位，占护阳光。\n垣私藩已，远史廋唐。\n俾德音嘉访，默缩暗亡。\n咽典噤法，盖圣笼昌。\n曷以致此，史文不张。\n后必非笑，将来否臧。\n谓乎殿空扆逸，朝懵廷荒。\n不知姦蔽，文失汪洋。\n有贞观业，有永徽纲。\n亦匿匪见，亦寝匪彰。\n赖有后臣，斯言不佞。\n伊尹直心，太甲须圣。\n事既可书，史何不命。\n乃具前欺，大陈不敬。\n曰逐史之喻，请以物并。\n且十夫树杨，一夫欲竞。\n栽既未牢，摒岂能盛。\n帝业似栽，逐史似摒。\n穆宗怃然，若疚若醟。\n昔何臣斯，隐我祖正。\n不传亲问，不写密诤。\n孰示来朝，以光神政。\n由是天呼震吸，征奔召急。\n史题笔来，叱廷而入。\n端耳抗目，不撝不挹。\n獬豸侧头，螭蚪摆湿。\n握管绝怡，当殿而立。\n君也尽问，臣也倒诚。\n磊磊其事，镗镗其声。\n大何不显，细何不明。\n语未绝绪，史已录成。\n谓之何书，以政纪名。\n伊纪清芬，可昭典坟。\n古师官鸟，昔圣官云。\n方之我后，录里书分。\n录有君法，书有君文。\n君法君文，在圣政纪云。\n殿无闲时，廷无旷日。\n云诹波访，卷编刓笔。\n君劬臣劳，上讨下述。\n惟勤惟明，在圣政纪出。\n至德何比，至教焉如。\n孰窥孰测，外夷内储。\n谓君有道乎，臣有谟欤。\n有道有谟，在圣政纪书。\n一体列秩，同力翼戴。\n祈福去邪，绝防无碍。\n国章可披，唐文可爱。\n善咨不偷，嘉论不盖。\n不偷不盖，在圣政纪载。\n谅夫，总斯不朽。\n可悬魏阙，愚得是言。\n非讪非伐，实谓医臣浑沌。\n开君日月，妖物雰死。\n天文光发，惟我之有颂兮，奚斯跃而董狐蹙。",
        "dynasty": "唐",
        "collection_info": null
    },
    {
        "uuid": "79456cb5d8c867ac9fb42acd1405ab2c",
        "title": "宛陵送李明府罢任归江州",
        "author": "来鹄",
        "content": "菊花村晚雁来天，共把离觞向水边。\n官满便寻垂钓侣，家贫已用卖琴钱。\n浪生湓浦千层雪，云起炉峰一炷烟。\n倘见吾乡旧知己，为言顦顇过年年。",
        "dynasty": "唐",
        "collection_info": null
    },
    {
        "uuid": "d3b853bae47ca53532f9902fe086d69d",
        "title": "清明日与友人游玉粒塘庄",
        "author": "来鹄",
        "content": "几宿春山逐陆郎，清明时节好烟光。\n归穿细荇船头滑，醉踏残花屐齿香。\n风急岭云飘迥野，雨余田水落方塘。\n不堪吟罢东回首，满耳蛙声正夕阳。",
        "dynasty": "唐",
        "collection_info": null
    },
    {
        "uuid": "664457d7f742116889b10e157717154d",
        "title": "寒食山馆书情",
        "author": "来鹄",
        "content": "独把一杯山馆中，每经时节恨飘蓬。\n侵阶草色连朝雨，满地梨花昨夜风。\n蜀魄啼来春寂寞，楚魂吟后月朦胧。\n分明记得还家梦，徐孺宅前湖水东。",
        "dynasty": "唐",
        "collection_info": null
    },
    {
        "uuid": "276c868fbea0cb9eaaa543ca2ccf4aa6",
        "title": "病起",
        "author": "来鹄",
        "content": "春初一卧到秋深，不见红芳与绿阴。\n窗下展书难久读，池边扶杖欲闲吟。\n藕穿平地生荷叶，笋过东家作竹林。\n在舍浑如远乡客，诗僧酒伴镇相寻。",
        "dynasty": "唐",
        "collection_info": null
    },
    {
        "uuid": "837376b43ed97854d3e52eaa25ff3a54",
        "title": "鄂渚除夜书怀",
        "author": "来鹄",
        "content": "鹦鹉洲头夜泊船，此时形影共凄然。\n难归故国干戈后，欲告何人雨雪天。\n筯拨冷灰书闷字，枕陪寒席带愁眠。\n自嗟落魄无成事，明日春风又一年。",
        "dynasty": "唐",
        "collection_info": null
    },
    {
        "uuid": "75d396c9c6441ebf061bdaf572e2a365",
        "title": "鄂渚清明日与乡友登头陀山",
        "author": "来鹄",
        "content": "冷酒一杯相劝频，异乡相遇转相亲。\n落花风裏数声笛，芳草烟中无限人。\n都大此时深怅望，岂堪高处更逡巡。\n思量费子真仙子，不作头陀山下尘。",
        "dynasty": "唐",
        "collection_info": null
    },
    {
        "uuid": "d5593c218e77a2109271c927894f7f44",
        "title": "蚕妇",
        "author": "来鹄",
        "content": "晓夕采桑多苦辛，好花时节不闲身。\n若教解爱繁华事，冻杀黄金屋裏人。",
        "dynasty": "唐",
        "collection_info": null
    },
    {
        "uuid": "a46f333797d5422a78f033296e62660d",
        "title": "题庐山双劒峰",
        "author": "来鹄",
        "content": "倚天双劒古今闲，三尺高于四面山。\n若使火云烧得动，始应农器满人间。",
        "dynasty": "唐",
        "collection_info": null
    },
    {
        "uuid": "f9d5f0bea7e224685ed465283bac394e",
        "title": "云",
        "author": "来鹄",
        "content": "千形万象竟还空，映水藏山片復重。\n无限旱苗枯欲尽，悠悠闲处作奇峰。",
        "dynasty": "唐",
        "collection_info": null
    },
    {
        "uuid": "a1f24f737ebda50d8463827ddfc72c8c",
        "title": "金钱花",
        "author": "来鹄",
        "content": "也无棱郭也无神，露洗还同铸出新。\n青帝若教花裏用，牡丹应是得钱人。",
        "dynasty": "唐",
        "collection_info": null
    },
    {
        "uuid": "984acdf588c8bc2b5f280f3784396da4",
        "title": "晓鸡",
        "author": "来鹄",
        "content": "黯黯严城罢鼓鼙，数声相续出寒栖。\n不嫌惊破纱窗梦，却怕为妖半夜啼。",
        "dynasty": "唐",
        "collection_info": null
    },
    {
        "uuid": "7798a437e0a6fff839f36a94463d900e",
        "title": "山中避难作",
        "author": "来鹄",
        "content": "山头烽火水边营，鬼哭人悲夜夜声。\n唯有碧天无一事，日还西下月还明。",
        "dynasty": "唐",
        "collection_info": null
    },
    {
        "uuid": "3c57fce9d3721f0aefe58f9d5b6b307d",
        "title": "早春",
        "author": "来鹄",
        "content": "新历才将半纸开，小庭犹聚爆竿灰。\n偏憎杨柳难钤辖，又惹东风意绪来。",
        "dynasty": "唐",
        "collection_info": null
    },
    {
        "uuid": "34be8b3cd691bad62969beb784cf2a25",
        "title": "鹭鸶",
        "author": "来鹄",
        "content": "褭丝翘足傍澄澜，消尽年光伫思间。\n若使见鱼无羡意，向人姿态更应闲。",
        "dynasty": "唐",
        "collection_info": null
    },
    {
        "uuid": "ef5ee30b7731a38054addac280eff601",
        "title": "子规",
        "author": "来鹄",
        "content": "雨恨花愁同此冤，啼时闻处正春繁。\n千声万血谁哀尔，争得如花笑不言。",
        "dynasty": "唐",
        "collection_info": null
    },
    {
        "uuid": "55feacb9071986fb3c36c50267383ce2",
        "title": "新安官舍闲坐",
        "author": "来鹄",
        "content": "寂寞空阶草乱生，簟凉风动若为情。\n不知独坐闲多少，看得蜘蛛结网成。",
        "dynasty": "唐",
        "collection_info": null
    },
    {
        "uuid": "13d361ad9e6ddc43c28c3c652d987c06",
        "title": "除夜",
        "author": "来鹄",
        "content": "事关休戚已成空，万里相思一夜中。\n愁到晓鸡声绝后，又将顦顇见春风。",
        "dynasty": "唐",
        "collection_info": null
    },
    {
        "uuid": "297f922e322c30182f024cc2c2a2943a",
        "title": "游鱼",
        "author": "来鹄",
        "content": "弄萍隈荇思夷犹，掉尾扬鬐逐慢流。\n应怕碧岩岩下水，浮藤如线月如钩。",
        "dynasty": "唐",
        "collection_info": null
    },
    {
        "uuid": "f6245f141008eafae4209b0fb107cf6e",
        "title": "鹦鹉",
        "author": "来鹄",
        "content": "色白还应及雪衣，觜红毛绿语仍奇。\n年年锁在金笼裏，何似陇山闲处飞。",
        "dynasty": "唐",
        "collection_info": null
    },
    {
        "uuid": "d763a8ac51b6584320b343cc0a621fd3",
        "title": "偶题二首 一",
        "author": "来鹄",
        "content": "近来灵鹊语何疎，独凭栏干恨有殊。\n一夜绿荷霜翦破，赚他秋雨不成珠。",
        "dynasty": "唐",
        "collection_info": null
    },
    {
        "uuid": "5dc079b4554d7faf7cd443c5d885eba2",
        "title": "偶题二首 二",
        "author": "来鹄",
        "content": "水边箕踞静书空，欲解愁肠酒不浓。\n可惜青天好雷雹，只能驱趂懒蛟龙。",
        "dynasty": "唐",
        "collection_info": null
    },
    {
        "uuid": "8c2819e5e9ef65f299101445e6f548ce",
        "title": "惜花",
        "author": "来鹄",
        "content": "东风渐急夕阳斜，一树夭桃数日花。\n为惜红芳今夜裏，不知和月落谁家。",
        "dynasty": "唐",
        "collection_info": null
    },
    {
        "uuid": "c0d91b6cdb4fbfbdea0b37ec9f214bef",
        "title": "洞庭隐",
        "author": "来鹄",
        "content": "高卧洞庭三十春，芰荷香裏独垂纶。\n莫嫌无事闲销日，有事始怜无事人。",
        "dynasty": "唐",
        "collection_info": null
    },
    {
        "uuid": "27613d0dfb1a4c97ddd2d4f2cec4992e",
        "title": "古劒池",
        "author": "来鹄",
        "content": "秋水莲花三四枝，我来慷慨步迟迟。\n不决浮云斩邪佞，直成龙去欲何为。",
        "dynasty": "唐",
        "collection_info": null
    },
    {
        "uuid": "278ef599955641c7abdbca0ef6cf46ec",
        "title": "梅花",
        "author": "来鹄",
        "content": "枝枝倚槛照池冰，粉薄香残恨不胜。\n占得早芳何所利，与他霜雪助威棱。",
        "dynasty": "唐",
        "collection_info": null
    },
    {
        "uuid": "5938bd9498cfe81ba3c9a623298e2822",
        "title": "闻蝉",
        "author": "来鹄",
        "content": "绿槐阴裏一声新，雾薄风轻力未匀。\n莫道闻时总惆怅，有愁人有不愁人。",
        "dynasty": "唐",
        "collection_info": null
    },
    {
        "uuid": "de5d9054f95e2550905a2074979ce4bb",
        "title": "卖花谣",
        "author": "来鹄",
        "content": "紫艳红苞价不同，匝街罗列起香风。\n无言无语呈颜色，知落谁家池馆中。",
        "dynasty": "唐",
        "collection_info": null
    },
    {
        "uuid": "93fee1bb9769b0f27d14adbcc2dfd420",
        "title": "子规",
        "author": "来鹄",
        "content": "月落空山闻数声，此时孤馆酒初醒。\n投人语若似伊泪，口畔血流应始听。",
        "dynasty": "唐",
        "collection_info": null
    },
    {
        "uuid": "44c8412ad060691a855de08748a0440c",
        "title": "句",
        "author": "来鹄",
        "content": "回眸绿水波初起，合掌白莲花未开。",
        "dynasty": "唐",
        "collection_info": null
    },
    {
        "uuid": "52345fb49b157201b2f8a5ef20e6dc53",
        "title": "菊",
        "author": "李山甫",
        "content": "篱下霜前偶得存，忍教迟晚避兰荪。\n也销造化无多力，未受阳和一点恩。\n栽处不容依玉砌，要时还许上金尊。\n陶潜殁后谁知己，露滴幽丛见泪痕。",
        "dynasty": "唐",
        "collection_info": null
    },
    {
        "uuid": "75727e634367fea74267d34c37defa5a",
        "title": "风",
        "author": "李山甫",
        "content": "喜怒寒暄直不匀，终无形状始无因。\n能将尘土平欺客，爱把波澜枉陷人。\n飘乐遰香随日在，绽花开柳逐年新。\n深知造化由君力，试为吹嘘借与春。",
        "dynasty": "唐",
        "collection_info": null
    },
    {
        "uuid": "b5bd6a9c46b5147a0216d2b0d1d11fa3",
        "title": "月",
        "author": "李山甫",
        "content": "狡兔顽蟾死復生，度云经汉澹还明。\n夜长虽耐对君坐，年少不禁随尔行。\n玉桂影摇乌鹊动，金波寒注鬼神惊。\n人间半被虚抛掷，唯向孤吟客有情。",
        "dynasty": "唐",
        "collection_info": null
    },
    {
        "uuid": "1ef637860823047a99fede2298f4c2c0",
        "title": "秋",
        "author": "李山甫",
        "content": "傍雨衣风冷渐匀，更凭青女事精神。\n来时将得几多雁，到处愁他无限人。\n能被绿杨深懊恼，谩偎黄菊送殷勤。\n邹家不用偏吹律，到底荣枯也自均。",
        "dynasty": "唐",
        "collection_info": null
    },
    {
        "uuid": "8a2f661f7626679f2593833b7bffbbe0",
        "title": "松",
        "author": "李山甫",
        "content": "地耸苍龙势抱云，天教青共众材分。\n孤标百尺云中见，长啸一声风裏闻。\n桃李傍他真是佞，藤萝攀尔亦非羣。\n平生相爱应相识，谁道修篁胜此君。",
        "dynasty": "唐",
        "collection_info": null
    },
    {
        "uuid": "be0f1eb1505bd2d571d2d2010f789731",
        "title": "读汉史",
        "author": "李山甫",
        "content": "四百年间反覆寻，汉家兴替好沾襟。\n每逢姦诈须挼手，真遇英雄始醒心。\n王莽弄来曾半破，曹公将去便平沈。\n当时虚受君恩者，谩向青编作鬼林。",
        "dynasty": "唐",
        "collection_info": null
    },
    {
        "uuid": "e4af98ff3ccdb256c726e606076c0eda",
        "title": "上元怀古二首 一",
        "author": "李山甫",
        "content": "南朝天子爱风流，尽守江山不到头。\n总是战争收拾得，却因歌舞破除休。\n尧行道德终无敌，秦把金汤可自由。\n试问繁华何处有，雨苔烟草古城秋。",
        "dynasty": "唐",
        "collection_info": null
    },
    {
        "uuid": "39e9d79592b90d0f67dba8b6150bcf9a",
        "title": "上元怀古二首 二",
        "author": "李山甫",
        "content": "争帝图王德尽衰，骤兴驰霸亦何为。\n君臣都是一塲笑，家国共成千载悲。\n排岸远樯森似槊，落波残照赫如旗。\n今朝城上难迴首，不见楼船索战时。",
        "dynasty": "唐",
        "collection_info": null
    },
    {
        "uuid": "3dfa1da285161d1cbec0706d9c7201c4",
        "title": "隋堤柳",
        "author": "李山甫",
        "content": "曾傍龙舟拂翠华，至今凝恨倚天涯。\n但经春色还秋色，不觉杨家是李家。\n背日古阴从北朽，逐波疎影向南斜。\n年年只有晴风便，遥为雷塘送雪花。",
        "dynasty": "唐",
        "collection_info": null
    },
    {
        "uuid": "ff24dabb89c137e6bc6620543bae7b65",
        "title": "蒲关西道中作",
        "author": "李山甫",
        "content": "国东王气凝蒲关，楼台帖出晴空间。\n紫烟横捧大舜庙，黄河直打中条山。\n地锁咽喉千古壮，风传歌吹万家闲。\n来来去去身依旧，未及潘年鬓已斑。",
        "dynasty": "唐",
        "collection_info": null
    },
    {
        "uuid": "3672c2b4e67093f9a4d9f5f96869cddb",
        "title": "道李秀才入军",
        "author": "李山甫",
        "content": "弱柳贞松一地栽，不因霜霰自难媒。\n书生只是平时物，男子争无乱世才。\n铁马已随红斾去，同人犹着白衣来。\n到头功业须如此，莫为初心首重回。",
        "dynasty": "唐",
        "collection_info": null
    },
    {
        "uuid": "1d0bc17cc0f7a65ecf7ad98f67f96eb0",
        "title": "送蕲州裴员外",
        "author": "李山甫",
        "content": "正作南宫第一人，蹔随霓斾怆离羣。\n晓从阙下辞天子，春向江头待使君。\n五马尚迷青琐路，双鱼犹惹翠兰芬。\n明朝无路寻归处，禁树参差隔紫云。",
        "dynasty": "唐",
        "collection_info": null
    },
    {
        "uuid": "4cbdf2ea18e8334650bc06adf87a58b5",
        "title": "代孔明哭先主",
        "author": "李山甫",
        "content": "忆昔南阳顾草庐，便乘雷电捧乘舆。\n酌量诸夏须平取，期刻羣雄待遍锄。\n南面未能成帝业，西陵那忍送宫车。\n九疑山下频惆怅，曾许微臣水共鱼。",
        "dynasty": "唐",
        "collection_info": null
    },
    {
        "uuid": "da07296a4fc4f8c685c0fde353fc4751",
        "title": "送职方王郎中吏部刘员外自太原郑相公幕继奉征书归省署",
        "author": "李山甫",
        "content": "双凤衔书次第飞，玉皇催促列仙归。\n云开日月临青琐，风卷烟霞上紫微。\n莲影一时空俭府，兰香同处扑尧衣。\n此生长扫朱门者，每向人间梦粉闱。",
        "dynasty": "唐",
        "collection_info": null
    },
    {
        "uuid": "f3bc6e8a9eecfa0de5babaecf35c8f3d",
        "title": "寒食二首 一",
        "author": "李山甫",
        "content": "柳带东风一向斜，春阴澹澹蔽人家。\n有时三点两点雨，到处十枝五枝花。\n万井楼台疑绣画，九原珠翠似烟霞。\n年年今日谁相问，独卧长安泣岁华。",
        "dynasty": "唐",
        "collection_info": null
    },
    {
        "uuid": "617390ff060ca088a0dff91533444233",
        "title": "寒食二首 二",
        "author": "李山甫",
        "content": "风烟放荡花披猖，秋韆女儿飞短墙。\n绣袍驰马拾遗翠，锦袖鬬鸡喧广塲。\n天地气和融霁色，池台日暖烧春光。\n自怜尘土无他事，空脱荷衣泥醉乡。",
        "dynasty": "唐",
        "collection_info": null
    },
    {
        "uuid": "6f22dcdce74eae2ef413306d2cbfce67",
        "title": "又代孔明哭先主",
        "author": "李山甫",
        "content": "鲸鬣翻腾四海波，始将天意用干戈。\n尽驱神鬼随鞭策，全罩英雄入网罗。\n提劒尚残吴郡国，垂衣犹欠魏山河。\n鼎湖无路追仙驾，空使羣臣泣血多。",
        "dynasty": "唐",
        "collection_info": null
    },
    {
        "uuid": "e80428b0fdfa011dc0463e376ed7a606",
        "title": "贫女",
        "author": "李山甫",
        "content": "平生不识绣衣裳，闲把荆钗亦自伤。\n镜裏只应谙素貌，人间多自信红妆。\n当年未嫁还忧老，终日求媒即道狂。\n两意定知无说处，暗垂珠泪湿蚕筐。",
        "dynasty": "唐",
        "collection_info": null
    },
    {
        "uuid": "da6d53e5b11a86dc168d48cf6fcb8c28",
        "title": "寓怀",
        "author": "李山甫",
        "content": "万古交驰一片尘，思量名利孰如身。\n长疑好事皆虚事，却恐闲人是贵人。\n老逐少来终不放，辱随荣后直须匀。\n劝君不用夸头角，梦裏输赢总未真。",
        "dynasty": "唐",
        "collection_info": null
    },
    {
        "uuid": "e418ddb7a4fdd8e6deaf6be358ec196a",
        "title": "蜀中寓怀",
        "author": "李山甫",
        "content": "千里烟霞锦水头，五丁开得也风流。\n春装宝阙重重树，日照仙州万万楼。\n蛙似公孙虽不守，龙如诸葛亦须休。\n此中无限英雄鬼，应对江山各自羞。",
        "dynasty": "唐",
        "collection_info": null
    },
    {
        "uuid": "9591fe78581ad3048a370da853f808b9",
        "title": "下第卧疾卢员外召游曲江",
        "author": "李山甫",
        "content": "眼前何事不伤神，忍向江头更弄春。\n桂树既能欺贱子，杏花争肯采闲人。\n麻衣未掉浑身雪，皁盖难遮满面尘。\n珍重列星相借问，嵇康慵病也天真。",
        "dynasty": "唐",
        "collection_info": null
    },
    {
        "uuid": "459b859003aa74096e125bf7135d5982",
        "title": "司天台",
        "author": "李山甫",
        "content": "拂云朱槛捧昭回，静对铜浑水镜开。\n太史只知频奏瑞，苍生无计可防灾。\n景公进德星曾退，汉帝推诚日为迴。\n何事旷官全不语，好天良月锁高台。",
        "dynasty": "唐",
        "collection_info": null
    },
    {
        "uuid": "558d5f5182b40d88d70ee4b8f11ee2e9",
        "title": "落花",
        "author": "李山甫",
        "content": "落拓东风不藉春，吹开吹谢两何因。\n当时曾见笑筵主，今日自为行路尘。\n颜色却还天上女，馨香留与世间人。\n明年寒食重相见，零泪无端又满巾。",
        "dynasty": "唐",
        "collection_info": null
    },
    {
        "uuid": "ff255207d41ab6c51c0a600679bd3a4c",
        "title": "赴举别所知",
        "author": "李山甫",
        "content": "腰劒囊书出户迟，壮心奇命两相疑。\n麻衣尽举一双手，桂树只生三两枝。\n黄祖不怜鹦鹉客，志公偏赏麒麟儿。\n叔牙忧我应相痛，回首天涯寄所思。",
        "dynasty": "唐",
        "collection_info": null
    },
    {
        "uuid": "f2df786edbe99d0cbc8f49535792c008",
        "title": "贺邢州卢员外",
        "author": "李山甫",
        "content": "紫泥飞诏下金銮，列象分明世仰观。\n北省谏书藏旧草，南宫郎署握新兰。\n春归凤沼恩波暖，晓入鸳行瑞气寒。\n偏是此生栖息者，满衣零泪一时干。",
        "dynasty": "唐",
        "collection_info": null
    },
    {
        "uuid": "40a679421527d984a4a90583675488a2",
        "title": "方干隐居",
        "author": "李山甫",
        "content": "咬咬嘎嘎水禽声，露洗松阴满院清。\n溪畔印沙多鹤迹，槛前题竹有僧名。\n问人远岫千重意，对客闲云一片情。\n早晚尘埃得休去，且将书劒事先生。",
        "dynasty": "唐",
        "collection_info": null
    },
    {
        "uuid": "cdc372b3d609dedfb1aeae007458a536",
        "title": "早春微雨",
        "author": "李山甫",
        "content": "怪来莺蝶似凝愁，不觉看花蹔湿头。\n疎影未藏千里树，远阴微翳万家楼。\n青罗舞袖纷纷转，红脸啼珠旋旋收。\n岁旱且须教济物，为霖何事爱风流。",
        "dynasty": "唐",
        "collection_info": null
    },
    {
        "uuid": "6f4df8b2ffe3c7f588d4cbed3f457b49",
        "title": "谒翰林刘学士不遇",
        "author": "李山甫",
        "content": "梦绕清华宴地深，洞宫横锁晓沈沈。\n鹏飞碧海终难见，鹤入青霄岂易寻。\n六尺羇魂迷定止，两行愁血谢知音。\n平生只耻凌风翼，随得鸣珂上禁林。",
        "dynasty": "唐",
        "collection_info": null
    },
    {
        "uuid": "afbd87ebd53c10b7293f551eacb4ff9c",
        "title": "答刘书记见赠",
        "author": "李山甫",
        "content": "吟近秋光思不穷，酷探骚雅愧无功。\n茫然心苦千篇拙，瞑坐神凝万象空。\n月上开襟当北户，竹边回首揖西风。\n知音频有新诗赠，白雪纷纷落郢中。",
        "dynasty": "唐",
        "collection_info": null
    },
    {
        "uuid": "1ca05eb5f63c20f943d8914fb3da9974",
        "title": "贺友人及第",
        "author": "李山甫",
        "content": "得水蛟龙失水鱼，此心相对两何如。\n敢辞今日须行卷，犹喜他年待荐书。\n松桂也应情未改，萍蓬争奈迹还疎。\n春风不见寻花伴，遥向青云泥子虚。",
        "dynasty": "唐",
        "collection_info": null
    },
    {
        "uuid": "2ea147a9b616f10efd61b20a8777404f",
        "title": "雨后过华岳庙",
        "author": "李山甫",
        "content": "华山黑影霄崔嵬，金天□□门未开。\n雨淋鬼火灭不灭，风送神香来不来。\n墙外素钱飘似雪，殿前阴栢吼如雷。\n知君暗宰人间事，休把苍生梦裏裁。",
        "dynasty": "唐",
        "collection_info": null
    },
    {
        "uuid": "b7257b9e6eb4db9935faf908f12b9604",
        "title": "赠弹琴李处士",
        "author": "李山甫",
        "content": "情知此事少知音，自是先生枉用心。\n世上几时曾好古，人前何必更沾襟。\n致身不似笙竽巧，悦耳宁如郑卫淫。\n三尺焦桐七条线，子期师旷两沈沈。",
        "dynasty": "唐",
        "collection_info": null
    },
    {
        "uuid": "f16de87e86ad50a381227704204c54ee",
        "title": "刘员外寄移菊",
        "author": "李山甫",
        "content": "秋来缘树復缘墙，怕共平芜一例荒。\n颜色不能随地变，风流唯解逐人香。\n烟含细叶交加碧，露拆寒英次第黄。\n深谢栽培与知赏，但惭终岁待重阳。",
        "dynasty": "唐",
        "collection_info": null
    },
    {
        "uuid": "ad555e1d3002833fa9ec0b3d50124981",
        "title": "南山",
        "author": "李山甫",
        "content": "钝碧顽青几万秋，直无天地始应休。\n莫嫌尘土佯遮面，能向楼台强出头。\n霁色陡添千尺翠，夕阳闲放一堆愁。\n假绕不是神仙骨，终抱琴书向此游。",
        "dynasty": "唐",
        "collection_info": null
    },
    {
        "uuid": "fca2cfcf50304624968bdc7d0433fd5f",
        "title": "山中览刘书记新诗",
        "author": "李山甫",
        "content": "记室新诗相寄我，蔼然清绝更无过。\n溪风满袖吹骚雅，岩瀑无时滴薜萝。\n云外山高寒色重，雪中松苦夜声多。\n静酬嘉唱对幽景，苍鹤羸栖古木柯。",
        "dynasty": "唐",
        "collection_info": null
    },
    {
        "uuid": "07f1a401aaf4f0f57330c02d55974044",
        "title": "早秋山中作",
        "author": "李山甫",
        "content": "荣枯无路入千峯，肥遯谁谐此志同。\n司寇亦曾遭鲁黜，步兵何事哭途穷。\n桧松瘦健滴秋露，户牖虚明生晚风。\n山思更清人影绝，陇云飞入草堂中。",
        "dynasty": "唐",
        "collection_info": null
    },
    {
        "uuid": "7b3ab355100d5b2756f45bded2f47e26",
        "title": "赋得寒月寄齐已",
        "author": "李山甫",
        "content": "松下清风吹我襟，上方钟磬夜沉沉。\n已知庐岳尘埃绝，更忆寒山雪月深。\n高谢万缘消祖意，朗吟千首亦师心。\n岂知名出徧诸夏，石上栖禅竹影侵。",
        "dynasty": "唐",
        "collection_info": null
    },
    {
        "uuid": "ea7a0aeb3f5e9dc72a85a1a4e64cc6a4",
        "title": "曲江二首 一",
        "author": "李山甫",
        "content": "南山低对紫云楼，翠影红阴瑞气浮。\n一种是春长富贵，大都为水也风流。\n争攀柳带千千手，间插花枝万万头。\n独向江边最惆怅，满衣尘土避王侯。",
        "dynasty": "唐",
        "collection_info": null
    },
    {
        "uuid": "65b7a6f91a3830e143ae36d337cd70a6",
        "title": "曲江二首 二",
        "author": "李山甫",
        "content": "江色沈天万草齐，暖烟晴霭自相迷。\n蜂怜杏蕋细香落，莺坠柳条浓翠低。\n千队国娥轻似雪，一羣公子醉如泥。\n斜阳怪得长安动，陌上分飞万马蹄。",
        "dynasty": "唐",
        "collection_info": null
    },
    {
        "uuid": "5e65fc37646187f145ca83917b09b4a2",
        "title": "迁居清溪和刘书记见示",
        "author": "李山甫",
        "content": "担锡归来竹绕溪，过津曾笑鲁儒迷。\n端居味道尘劳息，扣寂眠云心境齐。\n还似村家无宠禄，时将隣叟话幽栖。\n山衣毳烂唯添野，石井源清不贮泥。\n祖意岂从年腊得，松枝肯为雪霜低。\n晚天吟望秋光重，雨阵横空蔽断霓。",
        "dynasty": "唐",
        "collection_info": null
    },
    {
        "uuid": "d4ccbd454618bd2986df50e850db1cb2",
        "title": "阴地关崇徽公主手迹",
        "author": "李山甫",
        "content": "一拓纤痕更不收，翠微苍藓几经秋。\n谁陈帝子和番策，我是男儿为国羞。\n寒雨洗来香已尽，澹烟笼着恨长留。\n可怜汾水知人意，旁与吞声未忍休。",
        "dynasty": "唐",
        "collection_info": null
    },
    {
        "uuid": "d0db6abdc837281d1eb71a21216b746a",
        "title": "题李员外厅",
        "author": "李山甫",
        "content": "石砌蛩吟响，草堂人语稀。\n道孤思绝唱，年长渐知非。\n名利终成患，烟霞亦可依。\n高丘松盖古，闲地药苗肥。\n猨鸟啼嘉景，牛羊傍晚晖。\n幽栖还自得，清啸坐忘机。\n爱彼人深处，白云相伴归。",
        "dynasty": "唐",
        "collection_info": null
    },
    {
        "uuid": "5cabba72eeae86840cdb13ab8f04408e",
        "title": "山中寄梁判官",
        "author": "李山甫",
        "content": "归卧东林计偶谐，柴门深向翠微开。\n更无尘事心头起，还有诗情象外来。\n康乐公应频结社，寒山子亦患多才。\n星郎雅是道中侣，六艺拘牵在隗台。",
        "dynasty": "唐",
        "collection_info": null
    },
    {
        "uuid": "0c65c60d5397975f89ec08efb6e3fe9d",
        "title": "禅林寺作寄刘书记",
        "author": "李山甫",
        "content": "坐近松风骨自寒，茅斋直拶白云边。\n玄关不闭何人到，此事谁论在佛先。\n天竺老师留一句，曹溪行者答全篇。\n今朝林下忘言说，强把新诗寄谪仙。",
        "dynasty": "唐",
        "collection_info": null
    },
    {
        "uuid": "333c343291d808320fe82a2417503b3a",
        "title": "山中病后作",
        "author": "李山甫",
        "content": "卧病厌厌三伏尽，商飙初自水边来。\n高峯枯槁骨偏峭，野树扶疎叶未摧。\n时序追牵从鬓改，蝉声酸急是谁催。\n云门不闭全无事，心外沈然一聚灰。",
        "dynasty": "唐",
        "collection_info": null
    },
    {
        "uuid": "921bd349578c981dad7b34aa47458acc",
        "title": "寄卫别驾",
        "author": "李山甫",
        "content": "晓屐归来岳寺深，尝思道侣会东林。\n昏沈天竺看经眼，萧索净名老病心。\n云盖数重横陇首，苔花千点遍松阴。\n知君超达悟空旨，三径闲行抱素琴。",
        "dynasty": "唐",
        "collection_info": null
    },
    {
        "uuid": "799354e2ffcde38ec21ab1098c138dc9",
        "title": "遣怀",
        "author": "李山甫",
        "content": "长松埋涧底，郁郁未出原。\n孤云飞陇首，高洁不可攀。\n古道贵拙直，时事不足言。\n莫饮盗泉水，无为天下先。\n智者与愚者，尽归北邙山。\n唯有东流水，年光不蹔闲。",
        "dynasty": "唐",
        "collection_info": null
    },
    {
        "uuid": "ceac5079eba9d16fd64fa5ce4219855e",
        "title": "酬刘书记一二知己见寄",
        "author": "李山甫",
        "content": "见说金台客，相逢秪论诗。\n坐来残暑退，吟许野僧知。\n自喜幽栖僻，唯惭道义亏。\n身闲偏好古，句冷不求奇。\n晦迹全无累，安贫自得宜。\n同人终念我，莲社有归期。",
        "dynasty": "唐",
        "collection_info": null
    },
    {
        "uuid": "249f96178223a974d023f6d824223de1",
        "title": "山中依韵答刘书记见赠",
        "author": "李山甫",
        "content": "幽居少人事，三径草不开。\n隐几虚室静，闲云入坐来。\n至道非内外，讵言才不才。\n宝月当秋空，高洁无纤埃。\n心灭百虑减，诗成万象回。\n亦有吾庐在，寂寞旧山隈。\n从容未归去，满地生青苔。\n谢公寄我诗，清奇不可陪。\n白云飞不尽，碧云欲成堆。\n惊风出地户，虩虩似震雷。\n吟哦山岳动，令人心胆摧。\n思君览章句，还復如望梅。\n慷慨追古意，旷望登高台。\n何当陶渊明，远师劝倾杯。\n流年将老来，华髪自相催。\n野寺连屏障，左右相裴回。",
        "dynasty": "唐",
        "collection_info": null
    },
    {
        "uuid": "2ac3678766466c21bb99af76b3e8810b",
        "title": "山中答刘书记寓怀",
        "author": "李山甫",
        "content": "贵门多冠冕，日与荣辱并。\n山中有独夫，笑傲出衰盛。\n正直任天真，鬼神亦相敬。\n之子贲丘园，户牖松萝暎。\n骨将槁木齐，心同止水净。\n笔头指金波，座上横玉柄。\n芙蓉出秋渚，绣段流清咏。\n高古不称时，沈默岂相竞。\n穷搜万籁息，危坐千峯静。\n林僧继嘉唱，风前亦为幸。",
        "dynasty": "唐",
        "collection_info": null
    },
    {
        "uuid": "a17bc5517a982b2fd6dc5b82e2608304",
        "title": "项羽庙",
        "author": "李山甫",
        "content": "为虏为王尽偶然，有何羞见汉江船。\n停分天下犹嫌少，可要行人赠纸钱。",
        "dynasty": "唐",
        "collection_info": null
    },
    {
        "uuid": "66b0e404bbbf7ab4c06352ff27e42d59",
        "title": "春日商山道中作",
        "author": "李山甫",
        "content": "一径春光裏，扬鞭入翠微。\n风来花落帽，云过雨沾衣。\n谷鸟衔枝去，巴人负笈归。\n残阳更惆怅，前路客亭稀。",
        "dynasty": "唐",
        "collection_info": null
    },
    {
        "uuid": "ffe509603042e8d0d51ddcb9e1f58270",
        "title": "古石砚",
        "author": "李山甫",
        "content": "追琢他山石，方圆一勺深。\n抱真唯守墨，求用每虚心。\n波浪因文起，尘埃为废侵。\n凭君更研究，何啻直千金。",
        "dynasty": "唐",
        "collection_info": null
    },
    {
        "uuid": "ead4ce239439c9a2a1e4415040db0807",
        "title": "惜花",
        "author": "李山甫",
        "content": "未会春风意，开君又落君。\n一年今烂熳，几日便缤纷。\n别艳那堪赏，余香不忍闻。\n尊前恨无语，应解作朝云。",
        "dynasty": "唐",
        "collection_info": null
    },
    {
        "uuid": "93cf857b3bf300f08c4b2ae0453b922d",
        "title": "别杨秀才",
        "author": "李山甫",
        "content": "因乱与君别，相逢悲且惊。\n开襟魂自慰，拭泪眼空明。\n故国已无业，旧交多不生。\n如何又分袂，难话别离情。",
        "dynasty": "唐",
        "collection_info": null
    },
    {
        "uuid": "a980e09917c94379267b8f2bac8c1382",
        "title": "自叹拙",
        "author": "李山甫",
        "content": "自怜心计拙，欲语更悲辛。\n世乱僮欺主，年衰鬼弄人。\n镜中颜欲老，江上业长贫。\n不是刘公乐，何由变此身。",
        "dynasty": "唐",
        "collection_info": null
    },
    {
        "uuid": "b19083763fd9d8dd8fc63b41cea52490",
        "title": "乱后途中",
        "author": "李山甫",
        "content": "乱离寻故园，朝市不如村。\n恸哭翻无泪，颠狂觉少魂。\n诸侯贪割据，羣盗恣幷吞。\n为问登坛者，何年答汉恩。",
        "dynasty": "唐",
        "collection_info": null
    },
    {
        "uuid": "e3e05e2250eed21a1dba472862826c38",
        "title": "燕",
        "author": "李山甫",
        "content": "每岁同辛苦，看人似有情。\n乱飞春得意，幽语夜闻声。\n整羽庄姜恨，迴身汉后轻。\n豪家足金弹，不用污雕楹。",
        "dynasty": "唐",
        "collection_info": null
    },
    {
        "uuid": "024066e739e0c4bbea1d412f59969440",
        "title": "题慈云寺僧院",
        "author": "李山甫",
        "content": "帝城深处寺，栖殿压秋江。\n红叶去寒树，碧峯来晓窗。\n烟霞生净土，苔藓上高幢。\n欲问吾师语，心猨不肯降。",
        "dynasty": "唐",
        "collection_info": null
    },
    {
        "uuid": "b27470b5a50f585252075dfdb9bb6ca0",
        "title": "闻子规",
        "author": "李山甫",
        "content": "冤禽名杜宇，此事更难知。\n昔帝一时恨，后人千古悲。\n断肠思故国，啼血溅芳枝。\n况是天涯客，那堪□□眉。",
        "dynasty": "唐",
        "collection_info": null
    },
    {
        "uuid": "3d170482d5640aff4cfae2cdfc4fc553",
        "title": "送刘将军入关讨贼",
        "author": "李山甫",
        "content": "世人多恃武，何者是真雄。\n欲灭黄巾贼，须凭黑矟公。\n指星忧国计，望气识天风。\n明日凌云上，期君第一功。",
        "dynasty": "唐",
        "collection_info": null
    },
    {
        "uuid": "a9c559833c25ac4dc25736b2ed2b36be",
        "title": "陪郑先辈华山罗谷访张隐者",
        "author": "李山甫",
        "content": "白云闲洞口，飞盖入岚光。\n好鸟共人语，异花迎客香。\n谷风闻鼓吹，苔石见文章。\n不是陪仙侣，无因访阮郎。",
        "dynasty": "唐",
        "collection_info": null
    },
    {
        "uuid": "8df4f8e526ad6bec6cf2ceb89361e7ac",
        "title": "兵后寻边三首 一",
        "author": "李山甫",
        "content": "千里烟砂尽日昏，战余烧罢闭重门。\n新成劒戟皆农器，旧着衣裳尽血痕。\n卷地朔风吹白骨，柱天青气泣幽魂。\n自怜长策无人问，羞戴儒冠傍塞垣。",
        "dynasty": "唐",
        "collection_info": null
    },
    {
        "uuid": "1bb32549833e9c4c1d53a16b42be5b08",
        "title": "兵后寻边三首 二",
        "author": "李山甫",
        "content": "旗头指处见黄埃，万马横驰鹘翅迴。\n劒戟远腥凝血在，山河先暗阵云来。\n角声恶杀悲于哭，鼓势争强怒若雷。\n日暮却登寒垒望，饱鸱清啸伏尸堆。",
        "dynasty": "唐",
        "collection_info": null
    },
    {
        "uuid": "b73af10a8b6232fcbba064891158d8be",
        "title": "兵后寻边三首 三",
        "author": "李山甫",
        "content": "风怒边沙迸铁衣，胡儿胡马正骄肥。\n将军对阵谁教入，战士辞营不道归。\n新血溅红黏蔓草，旧骸堆白映寒晖。\n胸中纵有销兵术，欲向何门说是非。",
        "dynasty": "唐",
        "collection_info": null
    },
    {
        "uuid": "72fe5cd0d3f09dc4050d12baa8b54f70",
        "title": "沧浪峡",
        "author": "李山甫",
        "content": "走毂飞蹄过此傍，几人留意问沧浪。\n烟波莫笑趋名客，为爱朝宗日夜忙。",
        "dynasty": "唐",
        "collection_info": null
    },
    {
        "uuid": "806ca4ec78153b17307fc6dbb83d3f1c",
        "title": "公子家二首 一",
        "author": "李山甫",
        "content": "曾是皇家几世侯，入云高第照神州。\n柳遮门户横金锁，花拥弦歌咽画楼。\n锦袖妒姬争巧笑，玉衔[骄]马索闲游。\n麻衣酷献平生业，醉倚春风不点头。",
        "dynasty": "唐",
        "collection_info": null
    },
    {
        "uuid": "98a7999c2752f247a6663eff7124d74d",
        "title": "公子家二首 二",
        "author": "李山甫",
        "content": "柳底花阴压露尘，醉烟轻罩一团春。\n鸳鸯占水能嗔客，鹦鹉嫌笼解駡人。\n騕褭似龙随日换，轻盈如燕逐年新。\n不知买尽长安笑，活得苍生几户贫。",
        "dynasty": "唐",
        "collection_info": null
    },
    {
        "uuid": "0a4dd41a4f0011450e672dd24fc982f9",
        "title": "山下残夏偶作",
        "author": "李山甫",
        "content": "等闲三伏后，独卧此高丘。\n残暑炎于火，林风爽带秋。\n声名何要出，吟咏亦堪休。\n自许红尘外，云溪好漱流。",
        "dynasty": "唐",
        "collection_info": null
    },
    {
        "uuid": "8b722b868a5994829e105e587ca1e1be",
        "title": "夜吟",
        "author": "李山甫",
        "content": "除却闲吟外，人间事事慵。\n更深成一句，月冷上孤峯。\n穷理多瞑目，含毫静倚松。\n终篇浑不寐，危坐到晨钟。",
        "dynasty": "唐",
        "collection_info": null
    },
    {
        "uuid": "f101fa9d8cd97464112a0fd662415e58",
        "title": "代崇徽公主意",
        "author": "李山甫",
        "content": "金钗坠地鬓堆云，自别朝阳帝岂闻。\n遣妾一身安社稷，不知何处用将军。",
        "dynasty": "唐",
        "collection_info": null
    },
    {
        "uuid": "f0ddd30abffcc3c9249346e4090e5a6b",
        "title": "下第献所知三首 一",
        "author": "李山甫",
        "content": "偶向江头别钓矶，等闲经岁与心违。\n虚教六尺受辛苦，枉把一身忧是非。\n青桂本来无欠负，碧霄何处有因依？春风不用相催促，迴避花时也解归。",
        "dynasty": "唐",
        "collection_info": null
    },
    {
        "uuid": "3f88100ff17076264e29cdd0b2c052a8",
        "title": "下第献所知三首 二",
        "author": "李山甫",
        "content": "不识人间巧路岐，只将端拙泥神祇。\n与他名利本无分，却共水云曾有期。\n大抵物情应莫料，近来天意也须疑。\n自怜心计今如此，凭仗春醪为解颐。",
        "dynasty": "唐",
        "collection_info": null
    },
    {
        "uuid": "efa412b5e3225bc72db45d86d0645c5f",
        "title": "下第献所知三首 三",
        "author": "李山甫",
        "content": "十年磨镞事锋铓，始逐朱旗入战塲。\n四海风云难际会，一生肝胆易开张。\n退飞莺谷春零落，倒卓龙门路渺茫。\n今日惭知也惭命，笑余歌罢忽凄凉。",
        "dynasty": "唐",
        "collection_info": null
    },
    {
        "uuid": "ae298d640a4a26f2561d6447401c970b",
        "title": "寄太常王少卿",
        "author": "李山甫",
        "content": "别后西风起，新蝉坐卧闻。\n秋天静如水，远岫碧侵云。\n雅饮纯和气，清吟冰雪文。\n想思重回首，梧叶下纷纷。",
        "dynasty": "唐",
        "collection_info": null
    },
    {
        "uuid": "503c29799604aad2295ce58dc84b9e70",
        "title": "游侠儿",
        "author": "李山甫",
        "content": "好把雄姿浑世尘，一塲闲事莫因循。\n荆轲只为闲言语，不与燕丹了得人。",
        "dynasty": "唐",
        "collection_info": null
    },
    {
        "uuid": "65068598bb71402a3d873b4491914006",
        "title": "下第出春明门",
        "author": "李山甫",
        "content": "曾和秋雨驱愁入，却向春风领恨回。\n深谢灞陵堤畔柳，与人头上拂尘埃。",
        "dynasty": "唐",
        "collection_info": null
    },
    {
        "uuid": "c64e892812fa40861aff7b46d47d207f",
        "title": "望思台",
        "author": "李山甫",
        "content": "君父昏蒙死不回，谩将平地筑高台。\n九层黄土是何物，销得向前冤恨来。",
        "dynasty": "唐",
        "collection_info": null
    },
    {
        "uuid": "018efae0252aeef13fce070b66113258",
        "title": "病中答刘书记见赠",
        "author": "李山甫",
        "content": "病来双树下，云脚上禅袍。\n频有琼瑶赠，空瞻雪月高。\n已知捐俗态，时许话风骚。\n衰疾未能起，相思徒自劳。",
        "dynasty": "唐",
        "collection_info": null
    },
    {
        "uuid": "7cd9b8df867dec09aefd3b053e097861",
        "title": "早秋山中作",
        "author": "李山甫",
        "content": "谁到山中语，雨余风气秋。\n烟岚出涧底，瀑布落床头。\n至道亦非远，僻诗须苦求。\n千峰有嘉景，拄杖独巡游。",
        "dynasty": "唐",
        "collection_info": null
    },
    {
        "uuid": "99104d4e3592306ac4d14a65d6acb84d",
        "title": "别墅",
        "author": "李山甫",
        "content": "此地可求息，开门足野情。\n窗明雨初歇，日落风更清。\n苍藓槎根匝，碧烟水面生。\n翫奇心自乐，暑月听蝉声。",
        "dynasty": "唐",
        "collection_info": null
    },
    {
        "uuid": "b2b056d979c8c328127824e9d461b664",
        "title": "柳十首 一",
        "author": "李山甫",
        "content": "灞岸江头腊雪消，东风偷软入纤条。\n春来不忍登楼望，万架金丝着地娇。",
        "dynasty": "唐",
        "collection_info": null
    },
    {
        "uuid": "dec6dd82aeac014bc0ef4d4eed5483e3",
        "title": "柳十首 二",
        "author": "李山甫",
        "content": "受尽风霜得到春，一条条是逐年新。\n寻常送别无余事，争忍攀将过与人。",
        "dynasty": "唐",
        "collection_info": null
    },
    {
        "uuid": "e12bf4d1462b11a5d4db3d2c92e65fa6",
        "title": "柳十首 三",
        "author": "李山甫",
        "content": "长恨阳和也世情，把香和艳与红英。\n家家只是栽桃李，独自无根到处生。",
        "dynasty": "唐",
        "collection_info": null
    },
    {
        "uuid": "4f5537efe20fe9854e6da6a47ed77a98",
        "title": "柳十首 四",
        "author": "李山甫",
        "content": "只为遮楼又拂桥，被人摧折好枝条。\n假饶张绪如今在，须把风流暗裏销。",
        "dynasty": "唐",
        "collection_info": null
    },
    {
        "uuid": "b8f39c9af30640e232d4817de67ce71b",
        "title": "柳十首 五",
        "author": "李山甫",
        "content": "弱带低垂可自由，傍他门户倚他楼。\n金风不解相抬举，露压烟欺直到秋。",
        "dynasty": "唐",
        "collection_info": null
    },
    {
        "uuid": "ab1017742d78de7a3c87458c5a9110a5",
        "title": "柳十首 六",
        "author": "李山甫",
        "content": "终日堂前学画眉，几人曾道胜花枝。\n试看三月春残后，门外青阴是阿谁。",
        "dynasty": "唐",
        "collection_info": null
    },
    {
        "uuid": "730d79d54d72238a9a5be212d0f82e77",
        "title": "柳十首 七",
        "author": "李山甫",
        "content": "也曾飞絮谢家庭，从此风流别有名。\n不是向人无用处，一枝愁杀别离情。",
        "dynasty": "唐",
        "collection_info": null
    },
    {
        "uuid": "44dd206ce6020d719ca13b6f02e1b7fd",
        "title": "柳十首 八",
        "author": "李山甫",
        "content": "从来只是爱花人，杨柳何曾占得春。\n多向客亭门外立，与他迎送往来尘。",
        "dynasty": "唐",
        "collection_info": null
    },
    {
        "uuid": "a82ef641c8b3f91e1dc323718b45e560",
        "title": "柳十首 九",
        "author": "李山甫",
        "content": "强扶柔态酒难醒，殢着春风别有情。\n公子王孙且相伴，与君俱得几时荣。",
        "dynasty": "唐",
        "collection_info": null
    },
    {
        "uuid": "a62388697f597bcfa598eb81fa915722",
        "title": "柳十首 十",
        "author": "李山甫",
        "content": "无赖秋风斗觉寒，万条烟草一时干。\n游人若要春消息，直向江头腊后看。",
        "dynasty": "唐",
        "collection_info": null
    },
    {
        "uuid": "e53682efb3be892c0b13a43dead9ac45",
        "title": "酬刘书记见赠",
        "author": "李山甫",
        "content": "独在西峯末，怜君和气多。\n劳生同朽索，急景似倾波。\n禅者行担锡，樵师语隔坡。\n旱□生赤藓，古木架青萝。\n石涧新蝉脱，茅檐旧燕窠。\n篇章蒙见许，松月好相过。\n思苦通真理，吟清合大和。\n□□□□□，风起送渔歌。",
        "dynasty": "唐",
        "collection_info": null
    },
    {
        "uuid": "36ca4516eb4512a7f95d9d5dcbac0c6d",
        "title": "赠徐三十",
        "author": "李山甫",
        "content": "春满南宫白日长，夜来新值锦衣郎。\n朱排六相助神耸，玉衬一厅侵骨凉。\n砌竹拂袍争草色，庭花飘艳妬兰香。\n从今不羡乘槎客，曾到三星列宿傍。",
        "dynasty": "唐",
        "collection_info": null
    },
    {
        "uuid": "02ec5eb004ae4ebf23def6df3134db10",
        "title": "牡丹",
        "author": "李山甫",
        "content": "邀勒春风不早开，众芳飘后上楼台。\n数苞仙艳火中出，一片异香天上来。\n晓露精神妖欲动，暮烟情态恨成堆。\n知君也解相轻薄，斜倚阑干首重迴。",
        "dynasty": "唐",
        "collection_info": null
    },
    {
        "uuid": "0e3436a59d9ff0b9b0887f24ff018520",
        "title": "赠宿将",
        "author": "李山甫",
        "content": "校猎燕山经几春，雕弓白羽不离身。\n年来马上浑无力，望见飞鸿指似人。",
        "dynasty": "唐",
        "collection_info": null
    },
    {
        "uuid": "d83efcf94de50015049d474af9d2bf27",
        "title": "水仙操",
        "author": "李咸用",
        "content": "大波相拍流水鸣，蓬山鸟兽多奇形。\n琴心不喜亦不惊，安弦缓爪何泠泠。\n水仙缥缈来相迎，伯牙从此留嘉名。\n峄阳散木虚且轻，重华斧下知其声。\n檿丝相糺成凄清，调和引得熏风生。\n指底先王长养情，曲终天下称太平。\n后人好事传其曲，有时声足意不足。\n始峩峩兮復洋洋，但见山青兼水绿。\n成连入海移人情，岂是本来无嗜慾。\n琴兮琴兮在自然，不在徽金将轸玉。",
        "dynasty": "唐",
        "collection_info": null
    },
    {
        "uuid": "cf4dc92be9d54edf8b50ddf1526972fb",
        "title": "鸡鸣曲",
        "author": "李咸用",
        "content": "海树相扶乌影翘，戴红拍翠声胶胶。\n鸳瓦冻危金距趫，夸雄鬬气争相高。\n漏残雨急风萧萧，患乱忠臣欺宝刀。\n霜浓月薄星昭昭，太平才子能歌谣。\n山翁梦断出衡茅，谷口雾中饥虎号，离人枕上心忉忉。",
        "dynasty": "唐",
        "collection_info": null
    },
    {
        "uuid": "78ecedc2a40c84bf708780e393a4ca97",
        "title": "西门行",
        "author": "李咸用",
        "content": "劳禽不择枝，饥虎不畏槛。\n君子当固穷，无为仲由滥。\n尔奋空拳彼击剑，水纵长澜火飞焰。\n汉高偶试神蛇验，武王龟筮惊人险。\n四龙或跃犹依泉，小狐勿恃衝波胆。",
        "dynasty": "唐",
        "collection_info": null
    },
    {
        "uuid": "d1b00a06503eb6f15bbe9773169185d2",
        "title": "轻薄怨",
        "author": "李咸用",
        "content": "花骢躞蹀游龙骄，连连宝节挥长鞘。\n凤雏麟子皆至交，春风相逐垂杨桥。\n捻笙软玉开素苞，画楼闪闪红裙摇。\n碧蹄偃蹇连金镳，狂情十里飞相烧。\n西母青禽轻飘飘，分环破璧来往劳。\n黄金千镒新一宵，少年心事风中毛。\n明朝何处逢娇饶，门前桃树空夭夭。",
        "dynasty": "唐",
        "collection_info": null
    },
    {
        "uuid": "6d229bbc9cee7772d4f7b565fbc9f5fa",
        "title": "长歌行",
        "author": "李咸用",
        "content": "要衣须破束，欲炙须解牛。\n当年不快意，徒为他人留。\n百岁之约何悠悠，华髪星星稀满头。\n蛾眉螓首聊我仇，圆红阙白令人愁，何不夕引清奏？朝登翠楼，逢花便折，闻胜即游。\n鼓腕腾棍晴雷收，舞腰困褭垂杨柔。\n象筯击折歌勿休，玉山未倒非风流。\n眼前有物俱是梦，莫将身作黄金讐。\n死生同域不用惧，富贵在天何足忧。",
        "dynasty": "唐",
        "collection_info": null
    },
    {
        "uuid": "ba3b1214104a384052dea2e923a1172b",
        "title": "巫山高",
        "author": "李咸用",
        "content": "通蜀连秦山十二，中有妖灵会人意。\n鬬艳传情世不知，楚王魂梦春风裏。\n雨态云容多似是，色荒见物皆成媚。\n露泫烟愁岩上花，至今犹滴相思泪。\n西眉南脸人中美，或者皆闻无所利。\n忍听凭虚巧佞言，不求万寿翻求死。",
        "dynasty": "唐",
        "collection_info": null
    },
    {
        "uuid": "77c9d968a32dc021c28e236a1dd0b7c3",
        "title": "公无渡河",
        "author": "李咸用",
        "content": "有叟有叟何清狂，行搔短髪提壶浆。\n乱流直涉神洋洋，妻止不听追沈湘。\n偕老不偕死，箜篌遗凄凉。\n刳松轻稳琅玕长，连呼急榜庸何妨。\n见溺不援能语狼，忍听丽玉传悲伤。",
        "dynasty": "唐",
        "collection_info": null
    },
    {
        "uuid": "20e214b2a60c2812f478d64655b2640c",
        "title": "春雨",
        "author": "李咸用",
        "content": "大帝闲吹破冻风，青云融液流长空。\n天人醉引玄酒注，倾香旋入花根土。\n湿尘轻舞唐唐春，神娥无迹莓苔新。\n老农私与牧童论，纷纷便是仓箱本。",
        "dynasty": "唐",
        "collection_info": null
    },
    {
        "uuid": "3505ce8b0f9a7b3f2a2e3ad980d1bd6a",
        "title": "石版歌",
        "author": "李咸用",
        "content": "云根劈裂雷斧痕，龙泉切璞青皮皴。\n直方挺质贞且真，当庭卓立凝顽神。\n春雨流膏成立文，主人性静看长新。\n明月夜来迴短影，何如照冷太湖滨。",
        "dynasty": "唐",
        "collection_info": null
    },
    {
        "uuid": "b0d52d6be1b3c43b0aac3b190615d232",
        "title": "春宫词",
        "author": "李咸用",
        "content": "风和气淑宫殿春，感阳体解思君恩。\n眼光滴滴心振振，重瞳不转忧生民，女当为妾男当臣。\n男力百岁在，女色片时新。\n用不用，唯一人。\n敢放天宠私微身，六宫万国教谁宾。",
        "dynasty": "唐",
        "collection_info": null
    },
    {
        "uuid": "aad7598ab3d2c526d450f20e952aaa25",
        "title": "富贵曲",
        "author": "李咸用",
        "content": "画藻雕山金碧彩，鸳鸯叠翠眠晴霭。\n编珠影裏醉春庭，团红片下攒歌黛。\n革咽丝烦欢不改，缴绛垂缇忽如晦。\n活花起舞夜春来，蜡焰煌煌天日在。\n雪暖瑶杯凤髓融，红拖象筯猩唇细。\n空中汉转星移盖，火城拥出随朝会。\n车如雷兮马如龙，鬼神辟易不敢害。\n冠峩剑重锵环佩，步入天门相真宰。\n开口长为爵禄筌，迴眸便是公卿罪。\n珍珠索得龙宫贫，膏腴刮下苍生背。\n九野干戈指着心，威福满拳犹未快。\n我闻周公贵为天子弟，富有半四海。\n蔑有骄奢贻后悔，红锦障收。\n珊瑚树碎，至今笑石崇王恺。",
        "dynasty": "唐",
        "collection_info": null
    },
    {
        "uuid": "bc281b5065764aaa765f81536d538cab",
        "title": "独鹄吟",
        "author": "李咸用",
        "content": "碧玉喙长丹顶圆，亭亭危立风松间。\n啄萍吞鳞意已阑，举头咫尺轻重天。\n黑翎白本排云烟，离羣脱侣孤如仙。\n披霜唳月惊婵娟，逍游忘却还青田。\n鸢寒鸦晚空相喧，时时侧耳清冷泉。",
        "dynasty": "唐",
        "collection_info": null
    },
    {
        "uuid": "ba3d2f9508148a1774bfcfe15bc7de9e",
        "title": "煌煌京洛行",
        "author": "李咸用",
        "content": "长安近甸巡游遍，洛阳寻有黄龙见。\n千乘万骑如雷转，差差清跸祥云卷。\n百司旧分当玉殿，太平官属无遗彦。\n歌钟沸激香尘散，晨旗隐隐罗轩冕。\n周公旧迹生红藓，瀍涧波光春照晚。\n但听嵩山万岁声，将军旗鼓何时偃。",
        "dynasty": "唐",
        "collection_info": null
    },
    {
        "uuid": "c8003d23257133f5fe6f9c4bdbfcb488",
        "title": "昇天行",
        "author": "李咸用",
        "content": "堂堂削玉青蝇喧，寒鸦啄鼠愁飞鸾。\n梳玄洗白逡巡间，兰言花笑俄衰残。\n盘金束紫身属官，强仁小德终无端。\n不如服取长流丹，潜神却入黄庭闲。\n志定功成飞九关，逍遥长揖辞人寰。\n空中龙驾时迴旋，左云右鹤翔翩联。\n双童树节当风翻，常娥倚桂开朱颜。\n河边牛子星郎牵，三清宫殿浮晴烟。\n玉皇据案方凝然，仙官立仗森幢幡。\n引余再拜归仙班，清声妙色视听安。\n飡和饮顺中肠宽，虚无之乐不可言。",
        "dynasty": "唐",
        "collection_info": null
    },
    {
        "uuid": "02d6aa0881c5222d4ae2c99d17d1fba3",
        "title": "绯桃花歌",
        "author": "李咸用",
        "content": "上帝春宫思丽绝，夭桃变态求新悦。\n便是花中倾国容，牡丹露泣长门月。\n野树滴残龙战血，曦车碾下朝霞屑。\n惆怅东风未解狂，争教此物芳菲歇。",
        "dynasty": "唐",
        "collection_info": null
    },
    {
        "uuid": "35b446c390b620e8ef342bd87ad0765d",
        "title": "短歌行",
        "author": "李咸用",
        "content": "一罇绿酒绿于染，拍手高歌天地险。\n上得青云下不难，下在黄埃上须渐。\n少年欢乐须及时，莫学懦夫长泣岐。\n白日欲沈犹未沈，片月已来天半垂。\n坎鼓锵钟杀愁贼，挼碎是非佯不识。\n长短高卑不可求，莫叹人生头雪色。",
        "dynasty": "唐",
        "collection_info": null
    },
    {
        "uuid": "20ba3717145021107f77db059f7df179",
        "title": "小松歌",
        "author": "李咸用",
        "content": "幽人不喜凡草生，秋锄斸得寒青青。\n庭闲土瘦根脚狞，风摇雨拂精神醒。\n短影月斜不满尺，清声细入鸣蛩翼。\n天人戏剪苍龙髯，参差簇在瑶阶侧。\n金精水鬼欺不得，长与东皇逞颜色。\n劲节暂因君子移，贞心不为麻中直。",
        "dynasty": "唐",
        "collection_info": null
    },
    {
        "uuid": "68485195da38bc55031805e03eb637a6",
        "title": "大雪歌",
        "author": "李咸用",
        "content": "同云惨惨如天怒，寒龙振鬣飞干雨。\n玉圃花飘朵不匀，银河风急惊砂度。\n谢客凭轩吟未住，望中顿失纵横路。\n应是羲和倦晓昏，暂反元元归太素。",
        "dynasty": "唐",
        "collection_info": null
    },
    {
        "uuid": "4985598138e6a9f1fa2e45266f0b159f",
        "title": "塘上行",
        "author": "李咸用",
        "content": "横塘日澹秋云隔，浪织轻飔罗幂幂。\n红绡撇水荡舟人，画桡掺掺柔荑白。\n鲤鱼虚掷无消息，花老莲疎愁未摘。\n却把金钗打绿荷，懊恼露珠穿不得。",
        "dynasty": "唐",
        "collection_info": null
    },
    {
        "uuid": "48237ce543cf173427a4861b6eaad7cc",
        "title": "寓意",
        "author": "李咸用",
        "content": "直道荆棘生，斜径红尘起。\n苍苍杳无言，麒麟迴瑞趾。\n东风如未来，飞雪终不已。",
        "dynasty": "唐",
        "collection_info": null
    },
    {
        "uuid": "7cead1f16704ae16844aa3fb539f228c",
        "title": "剑喻",
        "author": "李咸用",
        "content": "黯黯秋水寒，至刚非可缺。\n风胡不出来，摄履人相蔑。\n纵挺倚天形，谁是躬提挈。\n愿将百炼身，助我王臣节。",
        "dynasty": "唐",
        "collection_info": null
    },
    {
        "uuid": "e7e777ab1ae2e5ef5be6c2304daf5527",
        "title": "苍颉台",
        "author": "李咸用",
        "content": "先贤忧民诈，观迹成纲纪。\n自有书契来，争及结绳理。",
        "dynasty": "唐",
        "collection_info": null
    },
    {
        "uuid": "4f5a756590d0b7ec2af377171131e8d8",
        "title": "荆山",
        "author": "李咸用",
        "content": "良工指君疑，真玉却非玉。\n寄言怀宝人，不须伤手足。",
        "dynasty": "唐",
        "collection_info": null
    },
    {
        "uuid": "19b8ae71d8720ba944d0239b0a602760",
        "title": "自君之出矣",
        "author": "李咸用",
        "content": "自君之出矣，鸾镜空尘生。\n思君如明月，明月逐君行。",
        "dynasty": "唐",
        "collection_info": null
    },
    {
        "uuid": "dd68a3bf9b0885bb484de5ce76d61264",
        "title": "妾薄命",
        "author": "李咸用",
        "content": "妾命何太薄，不及宫中水。\n时时对天颜，声声入君耳。",
        "dynasty": "唐",
        "collection_info": null
    },
    {
        "uuid": "41b60e984649e373d73bcc518ecc44dc",
        "title": "君子行",
        "author": "李咸用",
        "content": "君子慎所履，小人多所疑。\n尼甫至圣贤，犹为匡所縻。",
        "dynasty": "唐",
        "collection_info": null
    },
    {
        "uuid": "1067df6e1cee8a42c621748868c977db",
        "title": "铜雀台",
        "author": "李咸用",
        "content": "但见西陵惨明月，女妓无因更相悦。\n有虞曾不有遗言，滴尽湘妃眼中血。",
        "dynasty": "唐",
        "collection_info": null
    },
    {
        "uuid": "cca76853a2eb23a28660f6cbb0f3f63e",
        "title": "倢伃怨",
        "author": "李咸用",
        "content": "莫恃芙蓉开满面，更有身轻似飞燕。\n不得团圆长近君，珪月鈋时泣秋扇。",
        "dynasty": "唐",
        "collection_info": null
    },
    {
        "uuid": "85c2e78af49f8d97320ed226b6b97165",
        "title": "悲哉行",
        "author": "李咸用",
        "content": "云色阴沈弄秋气，危叶高枝恨深翠。\n用却春风力几多，微霜逼迫何容易。",
        "dynasty": "唐",
        "collection_info": null
    },
    {
        "uuid": "35cb18bd6e70c21c1ae789349bc3335d",
        "title": "携手曲",
        "author": "李咸用",
        "content": "携手春復春，未尝渐离别。\n夭夭风前花，纤纤日中雪。\n不敢怨于天，唯惊添岁月。\n不敢怨于君，秪怕芳菲歇。\n芳菲若长然，君恩应不绝。",
        "dynasty": "唐",
        "collection_info": null
    },
    {
        "uuid": "246b69ce8dacdfd6178a6be284138539",
        "title": "空城雀",
        "author": "李咸用",
        "content": "啾啾空城雀，一啄数跳跃。\n宁寻覆辙余，岂比巢危幕。\n茫茫九万鹏，百雉且为乐。",
        "dynasty": "唐",
        "collection_info": null
    },
    {
        "uuid": "7a94c8cc027a01acede5d29a9149d609",
        "title": "放歌行",
        "author": "李咸用",
        "content": "蠢蠢荼蓼虫，薨薨避葵荠。\n悠悠狷者心，寂寂厌清世。\n如何不食甘，命合苦其噬。\n如何不趣时，分合辱其体。\n至哉先哲言，于物不凝滞。",
        "dynasty": "唐",
        "collection_info": null
    },
    {
        "uuid": "bc6ad2b08a26ca2c0f2b83bd92227e9d",
        "title": "猛虎行",
        "author": "李咸用",
        "content": "猛虎不怯敌，烈士无虚言。\n怯敌辱其班，虚言负其恩。\n爪牙欺白刃，果敢无前阵。\n须知易水歌，至死无悔恡。",
        "dynasty": "唐",
        "collection_info": null
    },
    {
        "uuid": "8e1d3617b714b277b4369b5c74094b24",
        "title": "陇头行",
        "author": "李咸用",
        "content": "行人何彷徨，陇头水呜咽。\n寒沙战鬼愁，白骨风霜切。\n薄日曚昽秋，怨气阴云结。\n杀成边将名，名着生灵灭。",
        "dynasty": "唐",
        "collection_info": null
    },
    {
        "uuid": "995efef6a7f011ea139cd49881a56e0c",
        "title": "关山月",
        "author": "李咸用",
        "content": "离离天际云，皎皎关山月。\n羌笛一声来，白尽征人髪。\n嘹唳孤鸿高，萧索悲风发。\n雪压塞尘清，鵰落沙场阔。\n何当胡无人，荷戈朝凤阙。",
        "dynasty": "唐",
        "collection_info": null
    },
    {
        "uuid": "7d64b9ec4468a5b48f1f075bb6d6c3b8",
        "title": "览友生古风",
        "author": "李咸用",
        "content": "伯牙鸣玉琴，幽音随指发。\n不是钟期听，俗耳安能别。\n高山闲巍峩，流水声呜咽。\n一卷冰雪言，清泠冷心骨。\n分明古雅声，讽谕成凄切。\n皴皵老松根，晃朗骊龙窟。\n荆璞且深藏，珉石方如雪。\n金多丑女妍，木朽良工拙。\n姦宄欺雷霆，魑魅嫌日月。\n蝶迷桃李香，鲋惘江湖阔。\n不寐孤灯前，舒卷忘饥渴。",
        "dynasty": "唐",
        "collection_info": null
    },
    {
        "uuid": "9b5fa33482dcce7f383cb89758307190",
        "title": "题友生丛竹",
        "author": "李咸用",
        "content": "菊华寒露浓，兰愁晓霜重。\n指佞不长生，蒲萐今无种。\n安如植丛篁，他年待栖凤。\n大则化龙骑，小可钓璜用。\n留烟伴独醒，迴阴冷闲梦。\n何妨积雪凌，但为清风动。\n乃知子猷心，不与常人共。",
        "dynasty": "唐",
        "collection_info": null
    },
    {
        "uuid": "8dd11583d56e2ec9127ba94f8429b1fa",
        "title": "石版",
        "author": "李咸用",
        "content": "高人好自然，移得它山碧。\n不磨如版平，大巧非因力。\n古藓小青钱，尘中看野色。\n冷倚砌花春，静伴疎篁直。\n山僧若转头，如逢旧相识。",
        "dynasty": "唐",
        "collection_info": null
    },
    {
        "uuid": "a9b1e31778292cb6ba5be18a1cee6d4e",
        "title": "江南曲",
        "author": "李咸用",
        "content": "江南四月熏风低，江南女儿芳步齐。\n晚云接水共渺瀰，远沙叠草空萋萋。\n白苎不堪论古意，数花犹可醉前溪。\n孤舟有客归未得，乡梦欲成山鸟啼。",
        "dynasty": "唐",
        "collection_info": null
    },
    {
        "uuid": "28f042ccb06cabb7816ea2e645f3444d",
        "title": "临川逢陈百年",
        "author": "李咸用",
        "content": "麻姑山下逢真士，玄肤碧眼方瞳子。\n自言混沌凿不死，大笑老彭非久视。\n强争龙虎是狂人，不保元和虚叩齿。\n桃花雨过春光腻，劝我一杯灵液味。\n教我无为礼乐拘，利路名场多忌讳。\n不如含德反婴儿，金玉满堂真可贵。",
        "dynasty": "唐",
        "collection_info": null
    },
    {
        "uuid": "e507d048f9d3bbc40d79e545cdb2ec67",
        "title": "寄修睦上人",
        "author": "李咸用",
        "content": "衣服田方无内客，一入庐云断消息。\n应为山中胜概偏，惠持惠远多踪迹。\n寻阳有箇虚舟子，相忆由来无一事。\n江边月色到岩前，此际心情必相似。\n似不似，寄数字。",
        "dynasty": "唐",
        "collection_info": null
    },
    {
        "uuid": "da734da1dba65888fe6e24d396ebd6a7",
        "title": "读修睦上人歌篇",
        "author": "李咸用",
        "content": "李白亡，李贺死。\n陈陶赵睦寻相次，须知代不乏骚人。\n贯休之后，惟修睦而已矣。\n睦公睦公真可畏，开口向人无所忌。\n才似烟霞生则媚，直如屈轶佞则指。\n意下纷纷造化机，笔头滴滴文章髓。\n明月清风三十年，被君驱使如奴婢。\n劝君休，莫容易，世俗由来稀则贵。\n珊瑚高架五云毫，小小不须烦藻思。",
        "dynasty": "唐",
        "collection_info": null
    },
    {
        "uuid": "30fda4a16cf55214c88f88c1fe33e0f4",
        "title": "远公亭牡丹",
        "author": "李咸用",
        "content": "雁门禅客吟春亭，牡丹独逞花中英。\n双成腻脸偎云屏，百般姿态因风生。\n延年不敢歌倾城，朝云暮雨愁娉婷。\n蘂繁蚁脚黏不行，甜迷蜂醉飞无声。\n庐山根脚含精灵，发妍吐秀丛君庭。\n湓江太守多闲情，栏朱绕绛留轻盈。\n潺潺绿醴当风倾，平头奴子啾银笙。\n红葩艳艳交童星，左文右武怜君荣，白铜鞮上惭清明。",
        "dynasty": "唐",
        "collection_info": null
    },
    {
        "uuid": "ec4e461fe29c0c949477a519009d873d",
        "title": "谢僧寄茶",
        "author": "李咸用",
        "content": "空门少年初志坚，摘芳为药除睡眠。\n匡山茗树朝阳偏，暖萌如爪拏飞鸢。\n枝枝膏露凝滴圆，参差失向兜罗锦。\n倾筐短甑蒸新鲜，白纻眼细匀于研。\n砖排古砌春苔干，殷勤寄我清明前。\n金槽无声飞碧烟，赤兽呵冰急铁喧。\n林风夕和真珠泉，半匙清粉搅潺湲。\n绿云轻绾湘娥鬟，尝来纵使重支枕，胡蝶寂寥空掩关。",
        "dynasty": "唐",
        "collection_info": null
    },
    {
        "uuid": "a1de30abddf34e6f158852331990ec26",
        "title": "送人",
        "author": "李咸用",
        "content": "少皥开宫行帝业，无刃金风剪红叶。\n雁别边沙入暖云，蛩辞败草鸣香閤。\n有客为儒二十霜，酣歌郢雪时飘扬。\n不甘长在诸生下，束书携劒离家乡。\n利爪鞴上鹰，雄文雾中豹。\n可堪长与乌鸢噪，是宜摩碧汉以遐飞。\n出南山而远蹈，况今大朝公道。\n天子文明，团团月树悬青青。\n燕中有马如龙行，不换黄金无骏名。\n荆山有玉犹在璞，未遇良工虚掷鹊。\n一壶清酒酌离情，休向嵩中随雀跃。",
        "dynasty": "唐",
        "collection_info": null
    },
    {
        "uuid": "8c4e1c24576b25324baca523073384de",
        "title": "古意论交",
        "author": "李咸用",
        "content": "择友如淘金，沙尽不得宝。\n结交如干银，产竭不成道。\n我生四十年，相识苦草草。\n多为势利朋，少有岁寒操。\n通财能几何，闻善宁相告。\n茫然同夜行，中路自不保。\n常恐管鲍情，参差忽终老。\n今来既见君，青天无片云。\n语直瑟弦急，行高山桂芬。\n约我为交友，不觉心醺醺。\n见义必许死，临危当指囷。\n无令后世士，重广孝标文。",
        "dynasty": "唐",
        "collection_info": null
    },
    {
        "uuid": "b707694b1ef7f0fdf8324a64a23a3fef",
        "title": "春风",
        "author": "李咸用",
        "content": "青帝使和气，吹嘘万国中。\n发生宁有异，先后自难同。\n辇草不消力，岩花应费功。\n年年三十骑，飘入玉蟾宫。",
        "dynasty": "唐",
        "collection_info": null
    },
    {
        "uuid": "52ca65926fcaaa29e2f834303069d267",
        "title": "自愧",
        "author": "李咸用",
        "content": "多负悬弧礼，危时隐薜萝。\n有心明俎豆，无力执干戈。\n壮士难移节，贞松不改柯。\n缨尘徒自满，欲濯待清波。",
        "dynasty": "唐",
        "collection_info": null
    },
    {
        "uuid": "8523fcbad1c0aefc986821442c84d1be",
        "title": "夜吟",
        "author": "李咸用",
        "content": "白兔轮当午，儒家业敢慵。\n竹轩吟未已，锦帐梦应重。\n落笔思成虎，悬梭待化龙。\n景清神自爽，风逓远楼钟。",
        "dynasty": "唐",
        "collection_info": null
    },
    {
        "uuid": "57d6608fafa3e831f25bda536cdd8976",
        "title": "昭君",
        "author": "李咸用",
        "content": "古帝修文德，蛮夷莫敢侵。\n不知桃李貌，能转虎狼心。\n日暮边风急，程遥碛雪深。\n千秋青冢骨，留怨在胡琴。",
        "dynasty": "唐",
        "collection_info": null
    },
    {
        "uuid": "ca7ccc0a25c5f37c72ceb9203c9ffd24",
        "title": "秋夕",
        "author": "李咸用",
        "content": "寥廓秋云薄，空庭月影微。\n树寒栖鸟密，砌冷夜蛩稀。\n晓鼓军容肃，疎钟客梦归。\n吟余何所忆，圣主尚宵衣。",
        "dynasty": "唐",
        "collection_info": null
    },
    {
        "uuid": "c0e08526a0331903bcba2d5ff226f419",
        "title": "秋日与友生言别",
        "author": "李咸用",
        "content": "利名心未已，离别恨难休。\n为箇文儒业，致多岐路愁。\n数花篱菊晚，片叶井梧秋。\n又决出门计，一尊期少留。",
        "dynasty": "唐",
        "collection_info": null
    },
    {
        "uuid": "3de4b86055c9b32320cdc3726213e08e",
        "title": "边城听角",
        "author": "李咸用",
        "content": "戍楼鸣画角，寒露滴金枪。\n细引云成阵，高催雁着行。\n唤迴边将梦，吹薄晓蟾光。\n未遂终军志，何劳思故乡。",
        "dynasty": "唐",
        "collection_info": null
    },
    {
        "uuid": "e2a95e26abec8379ad49e8aaf4ff50d7",
        "title": "秋日访同人",
        "author": "李咸用",
        "content": "忽忆金兰友，携琴去自由。\n远寻寒涧碧，深入乱山秋。\n见后却无语，别来长独愁。\n幸逢三五夕，露坐对冥搜。",
        "dynasty": "唐",
        "collection_info": null
    },
    {
        "uuid": "13c50e80b3dc421d2925530c24139115",
        "title": "寄楚琼上人",
        "author": "李咸用",
        "content": "遥知无事日，静对五峰秋。\n鸟隔寒烟语，泉和夕照流。\n凭栏疎磬尽，瞑目远云收。\n几句出人意，风高白雪浮。",
        "dynasty": "唐",
        "collection_info": null
    },
    {
        "uuid": "2e4d90f4f052e727ea5871a73caa8c18",
        "title": "游寺",
        "author": "李咸用",
        "content": "无家身自在，时得到莲宫。\n秋觉暑衣薄，老知尘世空。\n幽情怜水石，野性任萍蓬。\n是处堪闲坐，与僧行止同。",
        "dynasty": "唐",
        "collection_info": null
    },
    {
        "uuid": "d95cf84d401d3d62bcc49adfa8a9783b",
        "title": "春日",
        "author": "李咸用",
        "content": "浩荡东风裏，裴回无所亲。\n危城三面水，古树一边春。\n衰世难修道，花时不称贫。",
        "dynasty": "唐",
        "collection_info": null
    },
    {
        "uuid": "90670aedbcb87c3a30210cc548f7c1a6",
        "title": "论交",
        "author": "李咸用",
        "content": "行亏何必富，节在不妨贫。\n易得笑言友，难逢终始人。\n松篁贞管鲍，桃李艳张陈。\n少见岁寒后，免为霜雪尘。",
        "dynasty": "唐",
        "collection_info": null
    },
    {
        "uuid": "7b04a32f336fed3eca8c4a55e2248135",
        "title": "秋兴",
        "author": "李咸用",
        "content": "木叶乱飞尽，故人犹未还。\n心虽游紫阙，时合在青山。\n近寺僧邻静，临池鹤对闲。\n兵戈如未息，名位莫相关。",
        "dynasty": "唐",
        "collection_info": null
    },
    {
        "uuid": "623b5bcad0cbe3122aca988b4e4b85ac",
        "title": "山居",
        "author": "李咸用",
        "content": "草堂书一架，苔径竹千竿。\n难世投谁是，清贫且自安。\n邻居皆学稼，客至亦无官。\n焦尾何人听，凉宵对月弹。",
        "dynasty": "唐",
        "collection_info": null
    },
    {
        "uuid": "405ef3b52deb384fe05316c260926fdd",
        "title": "遣兴",
        "author": "李咸用",
        "content": "风细酒初醒，凭栏别有情。\n蝉稀秋树瘦，雨尽晚云轻。\n旅鬓一丝出，乡心寸火生。\n子牟魂欲断，何日是升平。",
        "dynasty": "唐",
        "collection_info": null
    },
    {
        "uuid": "11628c8ead217d8606e0d01a39de28d0",
        "title": "待旦",
        "author": "李咸用",
        "content": "檐静燕雏语，窗虚蟾影过。\n时情因客老，归梦入秋多。\n蔽日羣山雾，滔天四海波。\n吾皇思壮士，谁应大风歌。",
        "dynasty": "唐",
        "collection_info": null
    },
    {
        "uuid": "89dfb717a05b416c93203cf23606f009",
        "title": "送从兄坤载",
        "author": "李咸用",
        "content": "忍泪不敢下，恐兄情更伤。\n别离当乱世，骨肉在他乡。\n语尽意不尽，路长愁更长。\n那堪回首处，残照满衣裳。",
        "dynasty": "唐",
        "collection_info": null
    },
    {
        "uuid": "c1ac05e6ce09386644d271b0199406c6",
        "title": "惜别",
        "author": "李咸用",
        "content": "细雨妆行色，霏霏入户来。\n须知相识喜，却是别愁媒。\n白刃方盈国，黄金不上台。",
        "dynasty": "唐",
        "collection_info": null
    },
    {
        "uuid": "0934b15ac407dc3bb5a68da66cdbf30e",
        "title": "早秋游山寺",
        "author": "李咸用",
        "content": "闲卧云岩稳，攀缘笑戏猱。\n静于诸境静，高却众山高。\n至理无言了，浮生一梦劳。\n清风朝復暮，四海自波涛。",
        "dynasty": "唐",
        "collection_info": null
    },
    {
        "uuid": "8a9c301f1d136efc54c83f1bd1e03ecd",
        "title": "秋日疾中寄诸同志",
        "author": "李咸用",
        "content": "闲居无胜事，公干卧来心。\n门静秋风晚，人稀古巷深。\n花疎篱菊色，叶减井梧阴。\n赖有斯文在，时时得强寻。",
        "dynasty": "唐",
        "collection_info": null
    },
    {
        "uuid": "c9fb85b76acbc7ea74cc6bea476d499e",
        "title": "赠山僧",
        "author": "李咸用",
        "content": "荣枯虽在目，名利不关身。\n高出城隍寺，野为云鹤邻。\n松声寒后远，潭色雨余新。\n岂住空空裏，空空亦是尘。",
        "dynasty": "唐",
        "collection_info": null
    },
    {
        "uuid": "3b304ef4ca96adb14f25482318882694",
        "title": "宿隐者居",
        "author": "李咸用",
        "content": "永日连清夜，因君识躁君。\n竹扉难掩月，岩树易延云。\n曙鸟枕前起，寒泉梦裏闻。\n又须随计吏，鸡鹤迥然分。",
        "dynasty": "唐",
        "collection_info": null
    },
    {
        "uuid": "ab1ea5978c6c9d4735f1fca6a46eccb6",
        "title": "送钱契明尊师归庐山",
        "author": "李咸用",
        "content": "瘦倚青竹杖，鑪峰指欲归。\n霜黏行日屦，风暖到时衣。\n凭槛云还在，攀松鹤不飞。\n何曾有别恨，杨柳自依依。",
        "dynasty": "唐",
        "collection_info": null
    },
    {
        "uuid": "dbde3d56c87e4b96c5b17d9c4d7550ec",
        "title": "送进士刘松",
        "author": "李咸用",
        "content": "滔滔皆鲁客，难得是心知。\n到寺多同步，游山未失期。\n云低春雨后，风细暮钟时。\n忽别垂杨岸，遥遥望所之。",
        "dynasty": "唐",
        "collection_info": null
    },
    {
        "uuid": "41cc7b3b2f9b53087052fce81134df66",
        "title": "赠任肃",
        "author": "李咸用",
        "content": "玄髪难姑息，青云有路岐。\n莫言多事日，虚掷少年时。\n松色雪中出，人情难后知。\n圣朝公道在，中鹄勿差池。",
        "dynasty": "唐",
        "collection_info": null
    },
    {
        "uuid": "13c1a7f0cd2a16c50b0d0e3a465237e0",
        "title": "题陈正字山居",
        "author": "李咸用",
        "content": "怪来忘禄位，习学近潇湘。\n见处云山好，吟中岁月长。\n花光笼晚雨，树映浸寒塘。\n几日凭栏望，归心自不忙。",
        "dynasty": "唐",
        "collection_info": null
    },
    {
        "uuid": "35a6ea7392412393184805e963ed7d64",
        "title": "赠来进士鹏",
        "author": "李咸用",
        "content": "语玄人不到，星汉在灵空。\n若使无良遇，虚言有至公。\n月明千峤雪，滩急五更风。\n此际苦吟力，分将造化功。",
        "dynasty": "唐",
        "collection_info": null
    },
    {
        "uuid": "6293c840614fa79ebde0772f06388db3",
        "title": "送曹税",
        "author": "李咸用",
        "content": "掺袂向春风，何时约再逢。\n若教相见密，肯恨别离重。\n芳草渔家路，残阳水寺钟。\n落帆当此处，吟兴不应慵。",
        "dynasty": "唐",
        "collection_info": null
    },
    {
        "uuid": "e3db1c9cb498755c8209627616ae2fc7",
        "title": "赠来鹏",
        "author": "李咸用",
        "content": "默坐非关闷，凝情秪在诗。\n庭闲花落后，山静月明时。\n荅客言多简，寻僧步稍迟。\n既同和氏璧，终有玉人知。",
        "dynasty": "唐",
        "collection_info": null
    },
    {
        "uuid": "96ed0650dac081c83d1eb5929a1b5db7",
        "title": "途中作",
        "author": "李咸用",
        "content": "瘦马倦行役，斜阳劝着鞭。\n野桥寒树亚，山店暮云连。\n退鹢风虽急，攀龙志已坚。\n路人休莫笑，百里有时贤。",
        "dynasty": "唐",
        "collection_info": null
    },
    {
        "uuid": "12625a5c75c4607247747f84c806e106",
        "title": "秋晚",
        "author": "李咸用",
        "content": "斜阳山雨外，秋色思无穷。\n柳叶飘干翠，枫枝撼碎红。\n鬓毛看似雪，生计尚如蓬。\n不及樵童乐，蒹葭一笛风。",
        "dynasty": "唐",
        "collection_info": null
    },
    {
        "uuid": "abf58f33ec361b20c5cc7911999660a8",
        "title": "晓望",
        "author": "李咸用",
        "content": "露惊松上鹤，晓色动扶桑。\n碧浪催人老，红轮照物忙。\n世情随日变，利路与天长。\n好驾觥船去，陶陶入醉乡。",
        "dynasty": "唐",
        "collection_info": null
    },
    {
        "uuid": "e2b1049c1d370eeba5b16e0804b5c157",
        "title": "寄友生",
        "author": "李咸用",
        "content": "交情应不变，何事久离羣。\n圆月思同步，寒泉忆共闻。\n雪霜松色在，风雨雁行分。\n每见人来说，窗前改旧文。",
        "dynasty": "唐",
        "collection_info": null
    },
    {
        "uuid": "34138d497b302a0e17f7a04e7a43883d",
        "title": "江行",
        "author": "李咸用",
        "content": "潇湘无事后，征棹復呕哑。\n高岫留斜照，归鸿背落霞。\n鱼残沙岸草，蝶寄洑流槎。\n共说干戈苦，汀洲减钓家。",
        "dynasty": "唐",
        "collection_info": null
    },
    {
        "uuid": "1535d960928194032ab56a29a3a506a4",
        "title": "题王氏山居",
        "author": "李咸用",
        "content": "檐有烟岚色，地多松竹风。\n自言离乱后，不到鼓鼙中。\n径柳拂云绿，山樱带雪红。\n南边青嶂下，时见采芝翁。",
        "dynasty": "唐",
        "collection_info": null
    },
    {
        "uuid": "1aef2e5a6e27ef4f601c183f8c67c278",
        "title": "送别",
        "author": "李咸用",
        "content": "别意说难尽，离杯深莫辞。\n长歌终此席，一笑又何时。\n棹入寒潭急，帆当落照迟。\n远书如不寄，无以慰相思。",
        "dynasty": "唐",
        "collection_info": null
    },
    {
        "uuid": "bd8f255017b14de38a732d9f546b49e1",
        "title": "览文僧卷",
        "author": "李咸用",
        "content": "虽无先圣耳，异代得闻昭。\n怪石难为古，奇花不敢妖。\n调高非郢雪，思静碍箕瓢。\n未可重吟过，云山兴转饶。",
        "dynasty": "唐",
        "collection_info": null
    },
    {
        "uuid": "c68c0aba00fb9d6eed34467834af7be0",
        "title": "望仰山忆玄泰上人",
        "author": "李咸用",
        "content": "晴岚凝片碧，知在此中禅。\n见面定何日，无书已一年。\n高秋关静梦，良夜入新篇。\n仰德心如是，清风不我传。",
        "dynasty": "唐",
        "collection_info": null
    },
    {
        "uuid": "900c44ffe6015176e31ae548a303e6f6",
        "title": "闻泉",
        "author": "李咸用",
        "content": "淅淅梦初惊，幽窗枕簟清。\n更无人共听，秪有月空明。\n急想穿岩曲，低应过石平。\n欲将琴强写，不是自然声。",
        "dynasty": "唐",
        "collection_info": null
    },
    {
        "uuid": "9d1c07fe403c4a9253df29fe749f2e66",
        "title": "酬郑进士九江新居见寄",
        "author": "李咸用",
        "content": "蹑屐扣柴关，因成尽日闲。\n独听黄鸟语，深似白云间。\n萍沼宽于井，莎城绿当山。\n前期招我作，此景得吟还。",
        "dynasty": "唐",
        "collection_info": null
    },
    {
        "uuid": "eb4766dbf4888a305a1d569e19718446",
        "title": "九江和人赠陈生",
        "author": "李咸用",
        "content": "天畏斯文坠，凭君助素风。\n意深皆可补，句逸不因功。\n暮替云愁远，秋惊月占空。\n寄家当瀑布，时得笑言同。",
        "dynasty": "唐",
        "collection_info": null
    },
    {
        "uuid": "a6526e2102f4f14c4d6cce35dca6593b",
        "title": "登楼值雨二首 一",
        "author": "李咸用",
        "content": "共讶高楼望，匡庐色已空。\n白云横野阔，遮岳与天同。\n数点雨入酒，满襟香在风。\n远江吟得出，方下郡斋东。",
        "dynasty": "唐",
        "collection_info": null
    },
    {
        "uuid": "9359d3590c7707e1431f04644b3ec9dd",
        "title": "登楼值雨二首 二",
        "author": "李咸用",
        "content": "江徼多佳景，秋吟兴未穷。\n送来松槛雨，半是蓼花风。\n浪猛惊翘鹭，烟昏叫断鸿。\n不知今夜客，几处卧鸣篷。",
        "dynasty": "唐",
        "collection_info": null
    },
    {
        "uuid": "9237e070cfc30a17b47abe671648dd27",
        "title": "送赵舒处士归庐山",
        "author": "李咸用",
        "content": "归岫香鑪碧，行吟步益迟。\n诸侯师不得，樵客偶相随。\n思旧江云断，谈玄岳月移。\n秪应张野辈，异代作心知。",
        "dynasty": "唐",
        "collection_info": null
    },
    {
        "uuid": "76031f8c5c12d79379f4de8bb9695ba0",
        "title": "僧院蔷薇",
        "author": "李咸用",
        "content": "客引擎茶看，离披晒锦红。\n不缘开净域，争忍负春风。\n小片当吟落，清香入定空。\n何人来此植，应固恼休公。",
        "dynasty": "唐",
        "collection_info": null
    },
    {
        "uuid": "b32ac83422c552e67fa91303d2cb9d4f",
        "title": "友生携修睦上人诗见访",
        "author": "李咸用",
        "content": "雪中敲竹户，袖出岳僧诗。\n语尽景皆活，吟阑角独吹。\n意如将俗背，业必少人知。\n共约冰销日，云边访所思。",
        "dynasty": "唐",
        "collection_info": null
    },
    {
        "uuid": "5fb947557b9f7f7232b53a663e9677f8",
        "title": "冬夕喜友生至",
        "author": "李咸用",
        "content": "天涯行欲遍，此夜故人情。\n乡国别来久，干戈还未平。\n灯残偏有焰，雪甚却无声。\n多少新闻见，应须语到明。",
        "dynasty": "唐",
        "collection_info": null
    },
    {
        "uuid": "16d30fa9bf7c8950865e39d0d22981c1",
        "title": "牡丹",
        "author": "李咸用",
        "content": "少见南人识，识来嗟復惊。\n始知春有色，不信尔无情。\n恐是天地媚，暂随云雨生。\n缘何绝尤物，更可比妍明。",
        "dynasty": "唐",
        "collection_info": null
    },
    {
        "uuid": "a7e2907500e977d25b79e9e005785bda",
        "title": "送春",
        "author": "李咸用",
        "content": "四时为第一，一岁一重来。\n好景应难胜，余花虚自开。\n相思九箇月，得信数枝梅。\n不向东门送，还成负酒杯。",
        "dynasty": "唐",
        "collection_info": null
    },
    {
        "uuid": "d053e6283bc62eb2351b31fce8263b4a",
        "title": "送边将",
        "author": "李咸用",
        "content": "天骄频犯塞，铁骑又征西。\n臣节轻乡土，雄心生鼓鼙。\n地寒花不艳，沙远日难低。\n渐喜秋弓健，鵰翻白草齐。",
        "dynasty": "唐",
        "collection_info": null
    },
    {
        "uuid": "a4ae753d031a6a43921269c8218b05de",
        "title": "春晴",
        "author": "李咸用",
        "content": "檐滴春膏绝，凭栏晚吹生。\n良朋在何处，高树忽流莺。\n游寺期应定，寻芳步已轻。\n新诗吟未稳，迟日又西倾。",
        "dynasty": "唐",
        "collection_info": null
    },
    {
        "uuid": "8274278e57d3a07a4986c05e7341a410",
        "title": "冬夜与修睦上人宿远公亭寄南岳玄泰禅师",
        "author": "李咸用",
        "content": "丈室掩孤灯，更深霰雹增。\n相看云梦客，共忆祝融僧。\n语合茶忘味，吟欹卷有棱。\n楚南山水秀，行止岂无凭。",
        "dynasty": "唐",
        "collection_info": null
    },
    {
        "uuid": "1abae03136e20fb98728db78bfe8e3e3",
        "title": "落花",
        "author": "李咸用",
        "content": "拾得移时看，重思造化功。\n如何飘丽景，不似遇春风。\n满地余香在，繁枝一夜空。\n秪应公子见，先忆坠楼红。",
        "dynasty": "唐",
        "collection_info": null
    },
    {
        "uuid": "b1edb7d99d28e42e80e901c86cac5828",
        "title": "寄嵩阳隐者",
        "author": "李咸用",
        "content": "昔年江上别，初入乱离中。\n我住匡山北，君之少室东。\n信来经险道，诗半忆皇风。\n何事犹高卧，岩边梦未通。",
        "dynasty": "唐",
        "collection_info": null
    },
    {
        "uuid": "c1baf5d66491806d4524d7fd391b0eba",
        "title": "早蝉",
        "author": "李咸用",
        "content": "门柳不连野，乍闻为早蝉。\n游人无定处，入耳更应先。\n暂默斜阳雨，重吟远岸烟。\n前年湘竹裏，风激遶离筵。",
        "dynasty": "唐",
        "collection_info": null
    },
    {
        "uuid": "c241e06aa561678e70257dc5c00a1411",
        "title": "酬蕴微",
        "author": "李咸用",
        "content": "白衣经乱世，相遇一开颜。\n得句禅思外，论交野步间。\n举朝无旧识，入眼秪青山。\n几度斜阳寺，访君还独还。",
        "dynasty": "唐",
        "collection_info": null
    },
    {
        "uuid": "bd5b12bb9a9a628c142d5fa087d0ad00",
        "title": "萱草",
        "author": "李咸用",
        "content": "芳草比君子，诗人情有由。\n秪应怜雅态，未必解忘忧。\n积雨莎庭小，微风藓砌幽。\n莫言开太晚，犹胜菊花秋。",
        "dynasty": "唐",
        "collection_info": null
    },
    {
        "uuid": "ba78d504bedce3b46ce71c065a742d18",
        "title": "访友人不遇",
        "author": "李咸用",
        "content": "出门无至友，动即到君家。\n空掩一庭竹，去看何寺花。\n短童应捧杖，稚女学擎茶。\n吟罢留题处，苔阶日影斜。",
        "dynasty": "唐",
        "collection_info": null
    },
    {
        "uuid": "c2f651d205b813cc54d7595f3fa42501",
        "title": "苔",
        "author": "李咸用",
        "content": "几年风雨迹，叠在石孱颜。\n生处景长静，看来情尽闲。\n吟亭侵坏壁，药院掩空关。\n每忆东行径，移筇独自还。",
        "dynasty": "唐",
        "collection_info": null
    },
    {
        "uuid": "77330c2d2bf948bf38f0623411172635",
        "title": "红薇",
        "author": "李咸用",
        "content": "春雨有五色，洒来花旋成。\n欲留池上景，别染草中英。\n画出看还欠，蓪为插未轻。\n王孙多好事，携酒寄吟倾。",
        "dynasty": "唐",
        "collection_info": null
    },
    {
        "uuid": "923341ba29ea6e54cad548000e1f4a40",
        "title": "别所知",
        "author": "李咸用",
        "content": "有路有西东，天涯自恨同。\n却须深酌酒，况不比飘蓬。\n帆冒新秋雨，鼓传微浪风。\n闰牵寒气早，何浦值宾鸿。",
        "dynasty": "唐",
        "collection_info": null
    },
    {
        "uuid": "d7c95b942f90dd11d330deabbe5e9f5a",
        "title": "小雪",
        "author": "李咸用",
        "content": "散漫阴风裏，天涯不可收。\n压松犹未得，扑石暂能留。\n阁静萦吟思，途长拂旅愁。\n崆峒山北面，早想玉成丘。",
        "dynasty": "唐",
        "collection_info": null
    },
    {
        "uuid": "1d66f39cddc75fa196072a361f5a9fca",
        "title": "和修睦上人听猿",
        "author": "李咸用",
        "content": "禅客闻犹苦，是声应是啼。\n自然无稳梦，何必到巴溪。\n疎雨洒不歇，迴风吹暂低。\n此宵秋欲半，山在二林西。",
        "dynasty": "唐",
        "collection_info": null
    },
    {
        "uuid": "1b6345805a7dff1b88af986adb963ac0",
        "title": "庭竹",
        "author": "李咸用",
        "content": "嫩绿与老碧，森然庭砌中。\n坐销三伏景，吟起数竿风。\n叶影重还密，梢声远或通。\n更期春共看，桃映小花红。",
        "dynasty": "唐",
        "collection_info": null
    },
    {
        "uuid": "c2ba20372d242ff15e69c11761e08623",
        "title": "早行",
        "author": "李咸用",
        "content": "家国三千里，中宵算去程。\n困纔成蝶梦，行不待鸡鸣。\n马首摇残月，鸦羣起古城。\n发来经几堠，村寺远钟声。",
        "dynasty": "唐",
        "collection_info": null
    },
    {
        "uuid": "fa18b5699c5c5d1e820d9c6ae1ccd274",
        "title": "哭所知",
        "author": "李咸用",
        "content": "朝作青云士，暮为玄夜人。\n风灯无定度，露薤亦逡巡。\n乘马惊新冢，书帷摆旧尘。\n秪应从此去，何处福生民。",
        "dynasty": "唐",
        "collection_info": null
    },
    {
        "uuid": "cdaa4980c1e303d9c6232d9f1240995a",
        "title": "分题雪霁望炉峰",
        "author": "李咸用",
        "content": "雪霁上庭除，炉峰势转孤。\n略无烟作带，独有影沈湖。\n冷触归鸿急，明凝落照俱。\n□□□□□，□□□□□。",
        "dynasty": "唐",
        "collection_info": null
    },
    {
        "uuid": "6f2ae66cd54165371de35bf6f30d88c1",
        "title": "雪十二韵",
        "author": "李咸用",
        "content": "六出凝阴气，同云指上天。\n结时风乍急，集处霰长先。\n草穗翘祥燕，陂桩吐白莲。\n犬狂南陌上，竹醉小池前。\n樵径花黏履，渔舟玉帖舷。\n阵经旸谷薄，势想朔方偏。\n楼面光摇锡，篱头晓列钱。\n石苔青鹿卧，殿网素蛾穿。\n嘶马应思塞，蹲乌似为燕。\n童痴为兽揑，僧爱用茶煎。\n念物希周穆，含毫愧惠连。\n吟阑余兴逸，还忆剡溪船。",
        "dynasty": "唐",
        "collection_info": null
    },
    {
        "uuid": "c2069c0ff3c1149ed66991609f0a6aa8",
        "title": "庐山",
        "author": "李咸用",
        "content": "非岳不言岳，此山通岳言。\n高人居乱世，几处满前轩。\n秀作神仙宅，灵为风雨根。\n余阴铺楚甸，一柱表吴门。\n静得八公侣，雄临九子尊。\n对犹青熨眼，到必冷凝魂。\n势受重湖让，形难七泽吞。\n黑岩藏昼电，紫雾泛朝暾。\n莲堕宁唯华，玉焚堪小昆。\n倒松微发罅，飞瀑远成痕。\n叠见云容衬，棱收雪气昏。\n裁诗曾困谢，作赋偶无孙。\n流碍星光撇，惊衝雁阵翻。\n峰奇寒倚剑，泉曲旋如盆。\n草短分雏雉，林明露掷猿。\n秋枫红叶散，春石谷雷奔。\n月好虎溪路，烟深栗里源。\n醉吟长易醒，梦去亦销烦。\n有觉南方重，无疑厚地掀。\n轻扬闻旧俗，端用镇元元。",
        "dynasty": "唐",
        "collection_info": null
    },
    {
        "uuid": "e003b8adb027858fa6bcdb1df17bafd0",
        "title": "和吴处士题村叟壁",
        "author": "李咸用",
        "content": "因阅乡居景，归心寸火然。\n吾家依碧嶂，小槛枕清川。\n远雨笼孤戍，斜阳隔断烟。\n沙虚遗虎迹，水洑聚蛟涎。\n粝曲芟汀蓼，甘茶挈石泉。\n霜朝巡栗树，风夜探渔船。\n戏日鱼呈腹，翘滩鹭并肩。\n碁寻盘石净，酒傍野花妍。\n器以锄为利，家惟竹直钱。\n饭香同豆熟，汤暖摘松煎。\n睡岛凫藏足，攀藤狖冻拳。\n浅茅鸣鬬雉，曲枿啸寒鸢。\n秋果𣙁梨涩，晨羞笋蕨鲜。\n衣蓑留冷阁，席草种闲田。\n椎髻担餔饷，庞眉识稔年。\n吓鹰刍戴笠，驱犊篠充鞭。\n不重官于社，常尊食作天。\n谷深青霭蔽，峰迥白云缠。\n每忆关魂梦，长夸表爱怜。\n览君书壁句，诱我率成篇。",
        "dynasty": "唐",
        "collection_info": null
    },
    {
        "uuid": "59f61a22b0577af5c5b2f96f588edbcd",
        "title": "谢友生遗端溪砚瓦",
        "author": "李咸用",
        "content": "寻常濡翰次，恨不到端溪。\n得自新知己，如逢旧解携。\n翫余轻照乘，谢欲等悬黎。\n静对胜凡客，闲窥忆好题。\n娲天补剩石，昆剑切来泥。\n着指痕犹湿，停旬水未低。\n呵云润柱础，笔彩饮虹霓。\n鹆眼工谙谬，羊肝士乍刲。\n连澌光比镜，囚墨腻于䃜。\n书信成池黑，吟须到日西。\n正夸忧盗窃，将隐怯攀跻。\n捧受同交印，矜持过秉珪。\n草颠终近旭，懒癖必无嵇。\n用合缘鹦鹉，珍应负会稽。\n贞姿还落落，寒韵或凄凄。\n风月情相半，烟花思岂迷。\n宜从方袋挈，枉把短行批。\n浅小金为斗，泓澄玉作堤。\n遇人依我惜，想尔与天齐。\n□□□□□，行时秪独赍。",
        "dynasty": "唐",
        "collection_info": null
    },
    {
        "uuid": "7b530808e2b3c98206c20cd73abcd91a",
        "title": "和殷衙推春霖即事",
        "author": "李咸用",
        "content": "东风吹暖雨，润下不能休。\n古道云横白，移时客共愁。\n绿沈莎似藻，红泛叶为舟。\n忽起江湖兴，疑邻畎浍流。\n此时无胜会，何处滞奇游？阵急如酣战，点麤成乱沤。\n竹因添洒落，松得长飕飗。\n花惨闲庭晚，兰深曲径幽。\n丝牵汀鸟足，线挂岳猿头。\n天地昏同醉，寰区浩欲浮。\n柳眉低带泣，蒲剑锐初抽。\n石燕飜空重，虫罗缀滴稠。\n荷倾蛟泪尽，岩拆电鞭收。\n岂直望尧喜，却怀微禹忧。\n树滋堪采菌，矶没懒垂鈎。\n腥觉闻龙气，寒宜拥豹裘。\n名膏那作沴，思稔必通侯。\n蚌鹬徒喧竞，笙歌罢献酬。\n山川藏秀媚，草木逞调柔。\n极目非吾意，行吟独下楼。",
        "dynasty": "唐",
        "collection_info": null
    },
    {
        "uuid": "d1ae9e8be79fb76e92ea9be2162f65a3",
        "title": "题陈将军别墅",
        "author": "李咸用",
        "content": "明王猎士犹疎在，岩谷安居最有才。\n高虎壮言知鬼伏，葛龙闲卧待时来。\n云藏山色晴还媚，风约溪声静又迴。\n不独春光堪醉客，庭除长见好花开。",
        "dynasty": "唐",
        "collection_info": null
    },
    {
        "uuid": "ec9c4eea7880aa515300318ef8c7238a",
        "title": "湘浦有怀",
        "author": "李咸用",
        "content": "鸿雁哀哀背朔方，余霞倒影画潇湘。\n长汀细草愁春浪，古渡寒花倚夕阳。\n鬼树夜分千炬火，渔舟朝巷一蓬霜。\n侬家本是持竿者，为爱明时入帝乡。",
        "dynasty": "唐",
        "collection_info": null
    },
    {
        "uuid": "e44ad9d0dca0a527d83af56c6daf63f4",
        "title": "题陈处士山居",
        "author": "李咸用",
        "content": "莲遶闲停柳遶池，蝉吟暮色一枝枝。\n未逢皇泽搜遗逸，赢得青山避乱离。\n花圃春风邀客醉，茅檐秋雨对僧碁。\n樵童牧竖劳相问，岩穴从来出帝师。",
        "dynasty": "唐",
        "collection_info": null
    },
    {
        "uuid": "43f308797e9ce916fbe0390a53feb95e",
        "title": "和蒋进士秋日",
        "author": "李咸用",
        "content": "晚雨霏微思杪秋，不堪才子尚羇游。\n尘随别骑东西急，波促年华日夜流。\n凉月云开光自远，古松风在韵难休。\n男儿但得功名立，纵是深恩亦易酬。",
        "dynasty": "唐",
        "collection_info": null
    },
    {
        "uuid": "2c249981157bc7979ee33f7989de464e",
        "title": "陈正字山居",
        "author": "李咸用",
        "content": "一叶闲飞斜照裏，江南仲蔚在蓬蒿。\n天衢云险驽骀蹇，月桂风和梦想劳。\n遶枕泉声秋雨细，对门山色古屏高。\n此中即是神仙地，引手何妨一钓鳌。",
        "dynasty": "唐",
        "collection_info": null
    },
    {
        "uuid": "5df8a24331dfbad590cc6c109fed07da",
        "title": "与刘三礼陈孝廉言志",
        "author": "李咸用",
        "content": "真宰无私造化均，年年分散月中春。\n皆期早蹑青云路，谁肯长为白社人。\n宋国高风休敛翼，圣朝公道易酬身。\n大须审固穿杨箭，莫遣参差鬓雪新。",
        "dynasty": "唐",
        "collection_info": null
    },
    {
        "uuid": "67badd79cc876c9b903349998c6704af",
        "title": "秋日送严湘侍御归京",
        "author": "李咸用",
        "content": "蟾影珪圆湖始波，楚人相别恨偏多。\n知君有路昇霄汉，独我无由出薜萝。\n虽道危时难进取，到逢清世又如何。\n谁听宁戚敲牛角，月落星稀一曲歌。",
        "dynasty": "唐",
        "collection_info": null
    },
    {
        "uuid": "b8cfab99346569115630072d31caa69d",
        "title": "题王处士山居",
        "author": "李咸用",
        "content": "云木沈沈夏亦寒，此中幽隐几经年。\n无多别业供王税，大半生涯在钓船。\n蜀魄呌迴芳草色，鹭鸶飞破夕阳烟。\n干戈猬起能高卧，只箇逍遥是谪仙。",
        "dynasty": "唐",
        "collection_info": null
    },
    {
        "uuid": "d6f5fbf05d31436184607fc5a786e527",
        "title": "谢所知",
        "author": "李咸用",
        "content": "狂歌狂舞慰风尘，心下多端亦懒言。\n早是乱离轻岁月，谁能愁悴过朝昏。\n圣朝公道如长在，贱子谋身自有门。\n却愧此时叨厚遇，他年何以报深恩。",
        "dynasty": "唐",
        "collection_info": null
    },
    {
        "uuid": "d148ed69a1f6190bc7e3df1f351ee1d2",
        "title": "秋望",
        "author": "李咸用",
        "content": "云阴惨澹柳阴稀，游子天涯一望时。\n风闪雁行疎又密，地迴江势急还迟。\n荣枯物理终难测，贵贱人生自不知。\n未达谁能多叹息，尘埃争损得男儿。",
        "dynasty": "唐",
        "collection_info": null
    },
    {
        "uuid": "b69b78b908b92a8107e2bcabe2c80c15",
        "title": "送谭孝廉赴举",
        "author": "李咸用",
        "content": "鼓鼙声裏寻诗礼，戈戟林间入镐京。\n好事尽从难处得，少年无向易中轻。\n也知贵贱皆前定，未见疎慵遂有成。\n吾道近来稀后进，善开金口荅公卿。",
        "dynasty": "唐",
        "collection_info": null
    },
    {
        "uuid": "9d7eecf985e7f2175dd9c6b75291dc5d",
        "title": "途中逢友人",
        "author": "李咸用",
        "content": "大道将穷阮籍哀，红尘深翳步迟迴。\n皇天有意自寒暑，白日无情空往来。\n霄汉何年征赋客，烟花随处作愁媒。\n相逢且快眼前事，莫厌狂歌酒百杯。",
        "dynasty": "唐",
        "collection_info": null
    },
    {
        "uuid": "9ebd9018eb5774ea5480e85e3457f5dd",
        "title": "和人湘中作",
        "author": "李咸用",
        "content": "湘川湘岸两荒凉，孤雁号空动旅肠。\n一棹寒波思范蠡，满尊醇酒忆陶唐。\n年华蒲柳凋衰鬓，身迹萍蓬滞别乡。\n不及东流趋广汉，臣心日夜与天长。",
        "dynasty": "唐",
        "collection_info": null
    },
    {
        "uuid": "34613947fd59d1800d1daa4b48a5004f",
        "title": "赠陈望尧",
        "author": "李咸用",
        "content": "若说精通事艺长，词人争及孝廉郎。\n秋萤短焰难盈案，邻烛余光不满行。\n鹄箭亲疎虽异的，桂花高下一般香。\n明时公道还堪信，莫遣锥锋久在囊。",
        "dynasty": "唐",
        "collection_info": null
    },
    {
        "uuid": "a94da5701432cb7b12617d9e6a879526",
        "title": "宿渔家",
        "author": "李咸用",
        "content": "促杼声繁萤影多，江边秋兴独难过。\n云遮月桂几枝恨，烟罩渔舟一曲歌。\n难世斯人虽隐遁，明时公道復如何。\n陶家壁上精灵物，风雨未来终是梭。",
        "dynasty": "唐",
        "collection_info": null
    },
    {
        "uuid": "d71c01cb570463588ad9425f0673d301",
        "title": "旅馆秋夕",
        "author": "李咸用",
        "content": "牢落生涯在水乡，只思归去泛沧浪。\n秋风萤影随高柳，夜雨蛬声上短墙。\n百岁易为成荏苒，丹霄谁肯借梯航。\n若教名路无知己，匹马尘中是自忙。",
        "dynasty": "唐",
        "collection_info": null
    },
    {
        "uuid": "cafc6535bdbbf73456305a6c467a690d",
        "title": "悼范摅处士",
        "author": "李咸用",
        "content": "家在五云溪畔住，身游巫峡作闲人。\n安车未至柴关外，片玉已藏坟土新。\n虽有公卿闻姓字，惜无知己脱风尘。\n到头积善成何事，天地茫茫秋又春。",
        "dynasty": "唐",
        "collection_info": null
    },
    {
        "uuid": "af54de77a93fa645c02ad9ae8b8167b5",
        "title": "送人",
        "author": "李咸用",
        "content": "一轴烟花满口香，诸侯相见肯相忘。\n未闻珪璧为人弃，莫倦江山去路长。\n盈耳暮蝉催别骑，数杯浮蚁咽离肠。\n眼前多少难甘事，自古男儿当自强。",
        "dynasty": "唐",
        "collection_info": null
    },
    {
        "uuid": "c5ae34303ffd592187342f45c6decdae",
        "title": "春暮途中",
        "author": "李咸用",
        "content": "细雨如尘散暖空，数峰春色在云中。\n须知触目皆成恨，纵道多文争那穷。\n飞燕有情依旧阁，垂杨无力受东风。\n谁能会得干坤意，九土枯荣自不同。",
        "dynasty": "唐",
        "collection_info": null
    },
    {
        "uuid": "8f48b8066f6ea85262e35c441e23b66c",
        "title": "题陈正字林亭",
        "author": "李咸用",
        "content": "晓烟轻翠拂帘飞，黄叶飘零弄所思。\n正是低摧吾道日，不堪惆怅异乡时。\n家林蛇豕方羣起，宫沼龟龙未有期。\n赖有平原怜贱子，满亭山色借吟诗。",
        "dynasty": "唐",
        "collection_info": null
    },
    {
        "uuid": "e8e96ffe5c352bf4eb473a36f2243e2b",
        "title": "送从兄入京",
        "author": "李咸用",
        "content": "柳转春心梅艳香，相看江上恨何长。\n多情流水引归思，无赖严风促别觞。\n大抵男儿须振奋，近来时事懒思量。\n云帆高挂一挥手，目送烟霄雁断行。",
        "dynasty": "唐",
        "collection_info": null
    },
    {
        "uuid": "268dcdd319a501877243839ab90d36b1",
        "title": "秋夕书怀寄所知",
        "author": "李咸用",
        "content": "秋萤一点雨中飞，独立黄昏思所知。\n三岛路遥身汩没，九天风急羽差池。\n年华逐浪催霜髪，旅恨和云拂桂知。\n不向故人言此事，异乡谁更念栖迟。",
        "dynasty": "唐",
        "collection_info": null
    },
    {
        "uuid": "88d63249ad8d0414c0ba03e4073828e4",
        "title": "酬进士秦颙若",
        "author": "李咸用",
        "content": "莺默平林燕别轩，相逢相笑话生前。\n低飞旅恨看霜叶，曲写归情向暮川。\n在野孤云终捧日，朝宗高浪本蒙泉。\n何劳怅望风雷便，且混鱼龙黩武年。",
        "dynasty": "唐",
        "collection_info": null
    },
    {
        "uuid": "f3f83c25ca1c4258f19fd96709455997",
        "title": "山中夜坐寄故里友生",
        "author": "李咸用",
        "content": "展转檐前睡不成，一床山月竹风清。\n虫声促促催乡梦，桂影高高挂旅情。\n祸福既能知倚伏，行藏争不要分明。\n可怜任永真坚白，净洗双眸看太平。",
        "dynasty": "唐",
        "collection_info": null
    },
    {
        "uuid": "8d0107c3a1504e60532de40bb29b1e73",
        "title": "物情",
        "author": "李咸用",
        "content": "谁分万类二仪间，禀性高卑各自然。\n野鹤不栖葱蒨树，流莺长喜艳阳天。\n李斯溷鼠心应动，庄叟泥龟意已坚。",
        "dynasty": "唐",
        "collection_info": null
    },
    {
        "uuid": "d80f01e4fa33fc097fc80d19dabd3385",
        "title": "金谷园",
        "author": "李咸用",
        "content": "石家旧地聊登望，宠辱从兹信可惊。\n鸟度野花迷锦障，蝉吟古树想歌声。\n虽将玉貌同时死，却羡苍头此日生。\n多积黄金买刑戮，千秋成得绿珠名。",
        "dynasty": "唐",
        "collection_info": null
    },
    {
        "uuid": "7fc780528e17861ae192475980de7ff8",
        "title": "投所知",
        "author": "李咸用",
        "content": "手欠东堂桂一枝，家书不敢便言归。\n挂檐晚雨思山阁，拂岸烟岚忆钓矶。\n公道甚平才自薄，丹霄好上力犹微。\n谁能借与抟扶势，万里飘飘试一飞。",
        "dynasty": "唐",
        "collection_info": null
    },
    {
        "uuid": "3416883aecae072bbab7b323446ed63b",
        "title": "赠友弟",
        "author": "李咸用",
        "content": "萤焰烧心雪眼劳，未逢佳梦见三刀。\n他时讵有盐梅味，今日犹疑腹背毛。\n金埒晓羇千里骏，玉轮寒养一枝高。\n谁能终岁摇頳尾，唯唯洋洋向碧涛。",
        "dynasty": "唐",
        "collection_info": null
    },
    {
        "uuid": "826059357f05b8bfb9c216180c8f1c5b",
        "title": "春日喜逢乡人刘松",
        "author": "李咸用",
        "content": "故人不见五春风，异地相逢岳影中。\n旧业久抛耕钓侣，新闻多说战争功。\n生民有恨将谁诉，花木无情秪自红。\n莫把少年愁过日，一尊须对夕阳空。",
        "dynasty": "唐",
        "collection_info": null
    },
    {
        "uuid": "ff1b45d2c5ad844a95b9963b31670c75",
        "title": "夏日别余秀才",
        "author": "李咸用",
        "content": "岳麓云深麦雨秋，满倾杯酒对湘流。\n沙边细柳牵行色，水面轻烟画别愁。\n敢待傅岩成好梦，任从磻石挂纤鈎。\n镜机冲漠非吾事，自要青云识五侯。",
        "dynasty": "唐",
        "collection_info": null
    },
    {
        "uuid": "5f121e4fd0e7c0edb741772bd974a7dd",
        "title": "庐陵九日",
        "author": "李咸用",
        "content": "菊花山在碧江东，冷酒清吟兴莫穷。\n四十三年秋裏过，几多般事乱来空。\n虽惊故国音书绝，犹喜新知语笑同。\n竟日开门无客至，笛声迢逓夕阳中。",
        "dynasty": "唐",
        "collection_info": null
    },
    {
        "uuid": "162bfecafca02f8d6c98cbb4954c7bc7",
        "title": "和人游东林",
        "author": "李咸用",
        "content": "一从张野卧云林，胜概谁人更解寻。\n黄鸟不能言往事，白莲虚发至如今。\n年年上国荣华梦，世世高流水石心。\n始欲共君重怅望，紫霄峰外日沈沈。",
        "dynasty": "唐",
        "collection_info": null
    },
    {
        "uuid": "48e4c43b7b11d0dd2dfb8a275e9bc8b5",
        "title": "和彭进士秋日游靖居山寺",
        "author": "李咸用",
        "content": "秋山入望已无尘，况得闲游谢事频。\n问着尽能言祖祖，见时应不是真真。\n添瓶野水遮还急，伴塔幽花落又新。\n自笑未曾同逸步，终非宗炳社中人。",
        "dynasty": "唐",
        "collection_info": null
    },
    {
        "uuid": "52c0da4651f128856d87e42792e3185c",
        "title": "和彭进士感怀",
        "author": "李咸用",
        "content": "人生谁肯便甘休，遇酒逢花且共游。\n若向云衢陪骥尾，直须天畔落旄头。\n三编大雅曾关兴，一册南华旋解忧。\n四海英雄多独断，不知何者是长筹。",
        "dynasty": "唐",
        "collection_info": null
    },
    {
        "uuid": "aa209ce24d867c9d47a0cb225a2a61fc",
        "title": "寄题从兄坤载村居",
        "author": "李咸用",
        "content": "邻并无非樵钓者，庄生物论宛然齐。\n雨中寒树愁鸱立，江上残阳瘦马嘶。\n说与众佣同版筑，吕将羣叟共磻溪。\n覆巢破卵方堪惧，取次梧桐凤且栖。",
        "dynasty": "唐",
        "collection_info": null
    },
    {
        "uuid": "5adb56f782609b19731fc3124c4e2298",
        "title": "送黄宾于赴举",
        "author": "李咸用",
        "content": "秋风昨夜满潇湘，衰柳残蝉思客肠。\n早是乱来无胜事，更堪江上揖离觞。\n澄潭跃鲤摇轻浪，落日飞凫趁远樯。\n渔父不须探去意，一枝春褭月中央。",
        "dynasty": "唐",
        "collection_info": null
    },
    {
        "uuid": "77772839496228b2b1c9621a80c935cc",
        "title": "冬日喜逢吴价",
        "author": "李咸用",
        "content": "垂杨烟薄井梧空，千里游人驻断蓬。\n志意不因多事改，鬓毛难与别时同。\n莺迁犹待销冰日，鹏起还思动海风。\n穷达他年如赋命，且陶真性一杯中。",
        "dynasty": "唐",
        "collection_info": null
    },
    {
        "uuid": "b2671ced312f4f7bce2b162f29f3fdb0",
        "title": "题刘处士居",
        "author": "李咸用",
        "content": "压破岚光半亩余，竹轩兰砌共清虚。\n泉经小槛声长急，月过修篁影旋疎。\n溪鸟时时窥户牖，山云往往宿庭除。\n干戈谩道因天意，渭水高人自钓鱼。",
        "dynasty": "唐",
        "collection_info": null
    },
    {
        "uuid": "5a94137411647fd149153857980e93a8",
        "title": "送李尊师归临川",
        "author": "李咸用",
        "content": "蟠桃一别几千春，谪下人间作至人。\n尘外烟霞吟不尽，鼎中龙虎伏初驯。\n除存紫府无他意，终向青冥举此身。\n辞我麻姑山畔去，蔡经踪迹必相亲。",
        "dynasty": "唐",
        "collection_info": null
    },
    {
        "uuid": "106a215f83322b2156e9ea1795ae5f8a",
        "title": "投知",
        "author": "李咸用",
        "content": "西望长安路几千，迟回不为别家难。\n酌量才地心虽动，点检囊装意又阑。\n自是远人多蹇滞，近来仙牓半孤寒。\n嘶风重诉牵盐耻，伯乐何妨转眼看。",
        "dynasty": "唐",
        "collection_info": null
    },
    {
        "uuid": "5095338d1a1e8e654387aafb409a4dd4",
        "title": "吴处士寄香兼劝入道",
        "author": "李咸用",
        "content": "谢寄精专一捻香，劝予朝礼仕虚皇。\n须知十极皆臣妾，岂止遗生奉混茫。\n空挂黄衣宁续寿，曾闻玄教在知常。\n但居平易俟天命，便是长生不死乡。",
        "dynasty": "唐",
        "collection_info": null
    },
    {
        "uuid": "944ab64692433e638f8a0f30610a656a",
        "title": "草虫",
        "author": "李咸用",
        "content": "如缲如织暮㗀㗀，应节催年使我愁。\n行客语停孤店月，高人梦断一床秋。\n风低藓径疑偏急，雨咽槐亭得暂休。\n须付画堂兰烛畔，歌怀醉耳两悠悠。",
        "dynasty": "唐",
        "collection_info": null
    },
    {
        "uuid": "65d50ccc57450565b14c980de7db5910",
        "title": "咏柳",
        "author": "李咸用",
        "content": "日近烟饶还有意，东垣西掖几千株。\n牵仍别恨知难尽，夸衒春光恐更无。\n解引人情长婉约，巧随风势强盘纡。\n天应绣出繁华景，处处茸丝惹路衢。",
        "dynasty": "唐",
        "collection_info": null
    },
    {
        "uuid": "0b9738e2af4cffbab3db8e64b089e10c",
        "title": "寄所知",
        "author": "李咸用",
        "content": "曾将俎豆为儿戏，争奈干戈阻素心。\n遁去不同秦客逐，病来还作越人吟。\n名流古集典衣买，僻寺奇花贳酒寻。\n从道趣时身计拙，如非所好肯开襟。",
        "dynasty": "唐",
        "collection_info": null
    },
    {
        "uuid": "2101d6a410dfc71aace5de8b9bf516de",
        "title": "雪",
        "author": "李咸用",
        "content": "上帝无私意甚微，欲教霖雨更光辉。\n也知出处花相似，可到贫家影便稀。\n云汉风多银浪溅，昆山火后玉灰飞。\n高楼四望吟魂敛，却忆明皇月殿归。",
        "dynasty": "唐",
        "collection_info": null
    },
    {
        "uuid": "376fb5c5737eb53eee11be0873073009",
        "title": "绯桃花",
        "author": "李咸用",
        "content": "茫茫天意为谁留，深染夭桃备胜游。\n未醉已知醒后忆，欲开先为落时愁。\n痴蛾乱扑灯难灭，跃鲤傍惊电不收。\n何事梨花空似雪，也称春色是悠悠。",
        "dynasty": "唐",
        "collection_info": null
    },
    {
        "uuid": "2fc8e88ec1145cd0c7fc5cf1e8e96a96",
        "title": "同友人秋日登庾楼",
        "author": "李咸用",
        "content": "兰摧菊暗不胜秋，倚着高楼思莫收。\n六代风光无问处，九条烟水但凝愁。\n谁能百岁长闲去，秪箇孤帆岂自由。\n欲学仲宣知是否，臂弓腰剑逐时流。",
        "dynasty": "唐",
        "collection_info": null
    },
    {
        "uuid": "7f8663cd32fbc7182b731c7a2cda538c",
        "title": "和人咏雪",
        "author": "李咸用",
        "content": "轻轻玉迭向风加，襟袖谁能认六葩。\n高岫人迷千尺布，平林天与一般花。\n横空络绎云遗屑，扑浪翩联蝶寄槎。",
        "dynasty": "唐",
        "collection_info": null
    },
    {
        "uuid": "8c99056a3867e04964382cf2ec3d1184",
        "title": "和友人喜相遇十首 一",
        "author": "李咸用",
        "content": "为儒自愧已多年，文赋歌诗路不专。\n肯信披沙难见宝，只怜苫草易成编。\n燕昭寤寐常求骏，郭隗寻思未是贤。\n且固初心希一试，箭穿正鹄岂无缘。",
        "dynasty": "唐",
        "collection_info": null
    },
    {
        "uuid": "a587a658f0d1c763e2f3ad0f599f8286",
        "title": "和友人喜相遇十首 二",
        "author": "李咸用",
        "content": "揣情摩意已无功，只把篇章助国风。\n宋玉谩夸云雨会，谢连宁许梦魂通。\n愁成旅鬓千丝乱，吟得寒缸短焰终。\n难世好居郊野地，出门常喜与人同。",
        "dynasty": "唐",
        "collection_info": null
    },
    {
        "uuid": "eaf458fe357c4166aba80db9daab9da8",
        "title": "和友人喜相遇十首 三",
        "author": "李咸用",
        "content": "惠子休惊学五车，沛公方起斩长蛇。\n六雄互欲吞诸国，四海终须作一家。\n自古经纶成世务，暂时朱绿比朝霞。\n人生心口宜相副，莫使尧阶草势斜。",
        "dynasty": "唐",
        "collection_info": null
    },
    {
        "uuid": "8a792742e66e5bfc9edc0cc41bd7fbcf",
        "title": "和友人喜相遇十首 四",
        "author": "李咸用",
        "content": "不傍江烟访所思，更应无处展愁眉。\n数杯竹阁花残酒，一局松窗日午碁。\n多病却疑天与便，自愚潜喜众相欺。\n非穷非达非高尚，冷笑行藏秪独知。",
        "dynasty": "唐",
        "collection_info": null
    },
    {
        "uuid": "413b5d0c5ab245791dee7259d2f71351",
        "title": "和友人喜相遇十首 五",
        "author": "李咸用",
        "content": "闲吟闲坐道相应，远想南华亦自矜。\n抛掷家乡轻似梦，寻常心地冷于僧。\n和羹使用非胥靡，忆鲙言词小季鹰。\n唯仗十篇金玉韵，此中高旨莫阶升。",
        "dynasty": "唐",
        "collection_info": null
    },
    {
        "uuid": "32e63afbfcbf70f9c59d030d8cc610ef",
        "title": "和友人喜相遇十首 六",
        "author": "李咸用",
        "content": "已向丘门老此躯，可堪空作小人儒。\n吟中景象千般有，书外囊装一物无。\n润屋必能知早散，辉山应是不轻沽。\n短衣宁倦重修谒，谁识高阳旧酒徒。",
        "dynasty": "唐",
        "collection_info": null
    },
    {
        "uuid": "27fd2fa6035c857bda8d0b1635ed6e9b",
        "title": "和友人喜相遇十首 七",
        "author": "李咸用",
        "content": "松桂寒多众木分，轻浮如叶自纷纭。\n韶咸古曲教谁爱，山水清音喜独闻。\n上国共知传大宝，旧交宁復在青云。\n相逢莫厌杯中酒，同醉同醒秪有君。",
        "dynasty": "唐",
        "collection_info": null
    },
    {
        "uuid": "228c4bfc5f6d182cc12191e00aebda52",
        "title": "和友人喜相遇十首 八",
        "author": "李咸用",
        "content": "还淳反朴已难期，依德依仁敢暂违。\n寡欲自应刚正立，无私翻觉友朋稀。\n旄头影莫侵黄道，傅说星终近紫微。\n年纪少他蘧伯玉，幸因多难早知非。",
        "dynasty": "唐",
        "collection_info": null
    },
    {
        "uuid": "d9ef0cd4724fecd9923fa6ff6c7ab503",
        "title": "和友人喜相遇十首 九",
        "author": "李咸用",
        "content": "麻衣未识帝城尘，四十为儒是病身。\n有恨不关衔国耻，无愁直为倚家贫。\n齐轻东海二高士，汉重商山四老人。\n一种爱闲闲不得，混时行止却应真。",
        "dynasty": "唐",
        "collection_info": null
    },
    {
        "uuid": "1c85eb980fc6487a8e25a0194fa22022",
        "title": "和友人喜相遇十首 十",
        "author": "李咸用",
        "content": "任说天长海影沈，友朋情比未为深。\n唯应乐处无虚日，大半危时得道心。\n命达夭殇同白首，价高砖瓦即黄金。\n他年有要玄珠者，赤水萦纡试一寻。",
        "dynasty": "唐",
        "collection_info": null
    },
    {
        "uuid": "de82fd5f446677b72f42922dd437213e",
        "title": "依韵修睦上人山居十首 一",
        "author": "李咸用",
        "content": "生身便在乱离间，遇柳寻花作么看。\n老去转谙无是事，本来何处有多般。\n长怜蠛蠓能随暖，独笑梧桐不耐寒。\n覆载我徒争会得，大鹏飞尚未知宽。",
        "dynasty": "唐",
        "collection_info": null
    },
    {
        "uuid": "06c9df7b7d1fedf7b312bf6b1d21f6b8",
        "title": "依韵修睦上人山居十首 二",
        "author": "李咸用",
        "content": "云泉日日长松寺，丝管年年细柳营。\n静躁殊途知自识，荣枯一贯亦何争。\n道傍病树人从老，溪上新苔我独行。\n若见净名居士语，逍遥全不让庄生。",
        "dynasty": "唐",
        "collection_info": null
    },
    {
        "uuid": "fbcf513e74cd66080d813521fc7915df",
        "title": "依韵修睦上人山居十首 三",
        "author": "李咸用",
        "content": "莫言天道终难定，须信人心尽自轻。\n宣室三千虽有恨，成周八百岂无情。\n栢缘执性长时瘦，梅为多知两番生。\n不是不同明主意，懒将唇舌与齐烹。",
        "dynasty": "唐",
        "collection_info": null
    },
    {
        "uuid": "a0b89f647ba0906952c348718975dc52",
        "title": "依韵修睦上人山居十首 四",
        "author": "李咸用",
        "content": "不论轩冕及渔樵，性与情违渐渐遥。\n季子祸从怜富贵，颜生道在乐箪瓢。\n清闲自可齐三寿，忿恨还须戒一朝。\n好学尧民偎舜日，短裁孤竹理云韶。",
        "dynasty": "唐",
        "collection_info": null
    },
    {
        "uuid": "252a4e75152f960b7074817928c518d8",
        "title": "依韵修睦上人山居十首 五",
        "author": "李咸用",
        "content": "春风春雨一何频，望极空江觉损神。\n莺有来由重入谷，柳无情绪强依人。\n汉庭谒者休言事，鲁国诸生莫问津。\n赖是水乡樗栎贱，满炉红焰且相亲。",
        "dynasty": "唐",
        "collection_info": null
    },
    {
        "uuid": "fd73d08408e8da080279d33e1b415851",
        "title": "依韵修睦上人山居十首 六",
        "author": "李咸用",
        "content": "三十年来要自观，履春冰恐未为难。\n自于南国同埋剑，谁向东门便挂冠。\n早是人情飞絮薄，可堪时令太行寒。\n多惭幸住匡山下，偷得秾岚坐卧看。",
        "dynasty": "唐",
        "collection_info": null
    },
    {
        "uuid": "0bdd1c35098527a4420a9998f079d82b",
        "title": "依韵修睦上人山居十首 七",
        "author": "李咸用",
        "content": "畹兰未必因香折，湖象多应为齿焚。\n兼济直饶同巨楫，自由何似学孤云。\n秋深栎菌樵来得，木末山鼯梦断闻。\n闲凭竹轩游子过，替他愁见日西曛。",
        "dynasty": "唐",
        "collection_info": null
    },
    {
        "uuid": "3e69ac59e3e8c7fb53d78f08e164c72c",
        "title": "依韵修睦上人山居十首 八",
        "author": "李咸用",
        "content": "何事深山啸復歌，短弓长剑不如他。\n且图青史垂名稳，从道前贤自滞多。\n𩿪鷃敢辞栖短棘，凤凰犹解怯高罗。\n人生若得逢尧舜，便是巢由亦易过。",
        "dynasty": "唐",
        "collection_info": null
    },
    {
        "uuid": "fcd163b869a944b94f30d35b4d3a988c",
        "title": "依韵修睦上人山居十首 九",
        "author": "李咸用",
        "content": "太玄太易小窗明，古义寻来醉復醒。\n西伯纵逢头已白，步兵如在眼应青。\n寒猿断后云为槛，宿鸟惊时月满庭。\n此景得闲闲去得，人间无事不曾经。",
        "dynasty": "唐",
        "collection_info": null
    },
    {
        "uuid": "7117ade6aeff89216f0bddb4d72129b1",
        "title": "依韵修睦上人山居十首 十",
        "author": "李咸用",
        "content": "壮气虽同德不同，项王何似王江东。\n乡歌寂寂荒丘月，渔艇年年古渡风。\n难世斯人犹不达，此时吾道岂能通。\n吟君十首山中作，方觉多端总是空。",
        "dynasty": "唐",
        "collection_info": null
    },
    {
        "uuid": "c1afb97853bc84062a258b99cbceec9b",
        "title": "同友生春夜闻雨",
        "author": "李咸用",
        "content": "春雨三更洗物华，乱和丝竹响豪家。\n滴繁知在长条柳，点重愁看破朵花。\n檐静尚疑兼雾细，灯摇应是逐风斜。\n此时童叟浑无梦，为喜流膏润谷芽。",
        "dynasty": "唐",
        "collection_info": null
    },
    {
        "uuid": "bae883cc33fbb10b3259f1b17381cc9b",
        "title": "同友生题僧院杜鹃花",
        "author": "李咸用",
        "content": "若比众芳应有在，难同上品是中春。\n牡丹为性疎南国，朱槿操心不满旬。\n留得却缘真达者，见来宁作独醒人。\n鹤林太盛今空地，莫放枝条出四邻。",
        "dynasty": "唐",
        "collection_info": null
    },
    {
        "uuid": "076bf5651783f42214f811f1f44738b2",
        "title": "春日题陈正字林亭",
        "author": "李咸用",
        "content": "周迴胜异似仙乡，稍减愁人日月长。\n幕绕虚檐高岫色，镜临危槛小池光。\n丝垂杨柳当风软，玉折含桃倚径香。\n南北近来多少事，数声横笛怨斜阳。",
        "dynasty": "唐",
        "collection_info": null
    },
    {
        "uuid": "2b8c695f1867e809748efc427a26ecf4",
        "title": "送河南韦主簿归京",
        "author": "李咸用",
        "content": "岩风爱日泪阑干，去住情途各万端。\n世乱敢言离别易，时清犹道路行难。\n舟维晚雨湘川暗，袖拂晴岚岘首寒。\n见说满朝亲友在，肯教憔悴出长安。",
        "dynasty": "唐",
        "collection_info": null
    },
    {
        "uuid": "0c4e4faf0e0cef104548bda37b7174b5",
        "title": "喻道",
        "author": "李咸用",
        "content": "汉武秦皇漫苦辛，那思俗骨本含真。\n不知流水潜催老，未悟三山也是尘。\n牢落沙丘终古恨，寂寥函谷万年春。\n长生客待仙桃饵，月裏婵娟笑煞人。",
        "dynasty": "唐",
        "collection_info": null
    },
    {
        "uuid": "4445bc16fb30b36d67f24bb64fb80048",
        "title": "山中",
        "author": "李咸用",
        "content": "一簇烟霞荣辱外，秋山留得傍檐楹。\n朝钟暮鼓不到耳，明月孤云长挂情。\n世上路岐何缭绕，水边蓑笠称平生。\n寻思阮籍当时意，岂是途穷泣利名。",
        "dynasty": "唐",
        "collection_info": null
    },
    {
        "uuid": "84fcfbf067243e939d2bf67e578b2ff1",
        "title": "同玄昶上人观山榴",
        "author": "李咸用",
        "content": "病随支遁偶行行，正见榴花独满庭。\n瘦竹成林人不看，却应着得强青青。",
        "dynasty": "唐",
        "collection_info": null
    },
    {
        "uuid": "31d10ff4bf50db33ef6889b2860c1ec8",
        "title": "别李将军",
        "author": "李咸用",
        "content": "一拜虬髭便受恩，宫门细柳五摇春。\n男儿自古多离别，懒对英雄泪满巾。",
        "dynasty": "唐",
        "collection_info": null
    },
    {
        "uuid": "c02a01556f49c0020fe76d766221b6ce",
        "title": "早鸡",
        "author": "李咸用",
        "content": "锦翅朱冠惊四邻，稻粱恩重职司晨。\n不知下土兵难戢，但报明时向国人。",
        "dynasty": "唐",
        "collection_info": null
    },
    {
        "uuid": "7d4ec620a262d1541212e8ea8e7eb697",
        "title": "别友",
        "author": "李咸用",
        "content": "北吹微微动旅情，不堪分手在平明。\n寒鸡不待东方曙，唤起征人蹋月行。",
        "dynasty": "唐",
        "collection_info": null
    },
    {
        "uuid": "1739a93e40679e1f12f332c0ccc95b1e",
        "title": "草檄荅南蛮有咏",
        "author": "胡曾",
        "content": "辞天出塞阵云空，雾捲霞开万里通。\n亲受虎符安宇宙，誓将龙剑定英雄。\n残霜敢冒高悬日，秋叶争禁大段风。\n为报南蛮须屏迹，不同蜀将武侯功。",
        "dynasty": "唐",
        "collection_info": null
    },
    {
        "uuid": "eed93c2f70c0f309ef09399d3fd44122",
        "title": "寒食都门作",
        "author": "胡曾",
        "content": "二年寒食住京华，寓目春风万万家。\n金络马衔原上草，玉颜人折路傍花。\n轩车竞出红尘合，冠盖争回白日斜。\n谁念都门两行泪，故园寥落在长沙。",
        "dynasty": "唐",
        "collection_info": null
    },
    {
        "uuid": "ed9d1078be4388fe537125b4ae3f24ef",
        "title": "薄命妾",
        "author": "胡曾",
        "content": "阿娇初失汉皇恩，旧赐罗衣亦罢熏。\n倚枕夜悲金屋雨，卷帘朝泣玉楼云。\n宫前叶落鸳鸯瓦，架上尘生翡翠裙。\n龙骑不巡时渐久，长门空掩绿苔纹。",
        "dynasty": "唐",
        "collection_info": null
    },
    {
        "uuid": "40351f30be68d99ead06ceafc4b1d7db",
        "title": "独不见",
        "author": "胡曾",
        "content": "玉关一自有氛埃，年少从军竟未回。\n门外尘凝张乐榭，水边香灭按歌台。\n窗残夜月人何处，帘卷春风燕復来。\n万里寂寥音信绝，寸心争忍不成灰。",
        "dynasty": "唐",
        "collection_info": null
    },
    {
        "uuid": "d40b934a70ea81983028604177a486b1",
        "title": "交河塞下曲",
        "author": "胡曾",
        "content": "交河冰薄日迟迟，汉将思家感别离。\n塞北草生苏武泣，陇西云起李陵悲。\n晓侵雉堞乌先觉，春入关山雁独知。\n何处疲兵心最苦，夕阳楼上笛声时。",
        "dynasty": "唐",
        "collection_info": null
    },
    {
        "uuid": "3f43c57f59db11467e11872d73e8648b",
        "title": "车遥遥",
        "author": "胡曾",
        "content": "自从车马出门朝，便入空房守寂寥。\n玉枕夜残鱼信绝，金钿秋尽雁书遥。\n脸边楚雨临风落，头上春云向日销。\n芳草又衰还不至，碧天霜冷转无憀。",
        "dynasty": "唐",
        "collection_info": null
    },
    {
        "uuid": "05e9596d99ef12cce37420f14096d63a",
        "title": "早发潜水驿谒郎中员外",
        "author": "胡曾",
        "content": "半床秋月一声鸡，万里行人费马蹄。\n青野雾销凝晋洞，碧山烟散避秦溪。\n楼台稍辨乌城外，更漏微闻鹤柱西。\n已是大仙怜后进，不应来向武陵迷。",
        "dynasty": "唐",
        "collection_info": null
    },
    {
        "uuid": "8136b74ac708fa6f9b42f11b74b9ebc3",
        "title": "赠渔者",
        "author": "胡曾",
        "content": "不媿人间万户侯，子孙相继老扁舟。\n往来南越谙鲛室，生长东吴识蜃楼。\n自为钓竿能遣闷，不因萱草解销忧。\n羡君独得逃名趣，身外无机任白头。",
        "dynasty": "唐",
        "collection_info": null
    },
    {
        "uuid": "62c28dd274caedd5681b34bf1719cdee",
        "title": "自岭下泛鹢到清远峡作",
        "author": "胡曾",
        "content": "乘船浮鹢下韶水，绝境方知在岭南。\n薜荔雨余山自黛，蒹葭烟尽岛如蓝。\n旦游萧帝新松寺，夜宿嫦娥桂影潭。\n不为箧中书未献，便来兹地结茅庵。",
        "dynasty": "唐",
        "collection_info": null
    },
    {
        "uuid": "bf88c94b75fb9b54f1d30d1b0bcc142e",
        "title": "题周瑜将军庙",
        "author": "胡曾",
        "content": "共说生前国步难，山川龙战血漫漫。\n交锋魏帝旌旗退，委任君王社稷安。\n庭际雨余春草长，庙前风起晚光残。\n功勋碑碣今何在，不得当时一字看。",
        "dynasty": "唐",
        "collection_info": null
    },
    {
        "uuid": "a304ea71d1a46550ca8c79d94f851cdd",
        "title": "咏史诗 乌江",
        "author": "胡曾",
        "content": "争帝图王势已倾，八千兵散楚歌声。\n乌江不是无船渡，耻向东吴再起兵。",
        "dynasty": "唐",
        "collection_info": null
    },
    {
        "uuid": "233665b205cc663b68b0559171c2642f",
        "title": "咏史诗 章华台",
        "author": "胡曾",
        "content": "茫茫衰草没章华，因笑灵王昔好奢。\n台土未干箫管绝，可怜身死野人家。",
        "dynasty": "唐",
        "collection_info": null
    },
    {
        "uuid": "f1a123ae5080ca14f4c1401b793554a5",
        "title": "咏史诗 细腰宫",
        "author": "胡曾",
        "content": "楚王辛苦战无功，国破城荒霸业空。\n唯有青春花上露，至今犹泣细腰宫。",
        "dynasty": "唐",
        "collection_info": null
    },
    {
        "uuid": "fb4472c685150dec8972561a2e7d397a",
        "title": "咏史诗 沙苑",
        "author": "胡曾",
        "content": "冯翊南边宿雾开，行人一步一裴回。\n谁知此地凋残柳，尽是高欢败后栽。",
        "dynasty": "唐",
        "collection_info": null
    },
    {
        "uuid": "ae185d8fcf49a311336a43d622f12edc",
        "title": "咏史诗 石城",
        "author": "胡曾",
        "content": "古郢云开白雪楼，汉江还遶石城流。\n何人知道寥天月，曾向朱门送莫愁。",
        "dynasty": "唐",
        "collection_info": null
    },
    {
        "uuid": "44b2235d5ee03c943570d941158ec9e9",
        "title": "咏史诗 荆山",
        "author": "胡曾",
        "content": "抱玉岩前桂叶稠，碧溪寒水至今流。\n空山落日猨声呌，疑是荆人哭未休。",
        "dynasty": "唐",
        "collection_info": null
    },
    {
        "uuid": "fa29b458e3646c370082ddd1bd030867",
        "title": "咏史诗 阳台",
        "author": "胡曾",
        "content": "楚国城池飒已空，阳台云雨过无踪。\n何人更有襄王梦，寂寂巫山十二重。",
        "dynasty": "唐",
        "collection_info": null
    },
    {
        "uuid": "debe6301f7f23e2eef23ac0c7662a80b",
        "title": "咏史诗 居延",
        "author": "胡曾",
        "content": "漠漠平沙际碧天，问人云此是居延。\n停骖一顾犹魂断，苏武争禁十九年。",
        "dynasty": "唐",
        "collection_info": null
    },
    {
        "uuid": "8be96c8e35f227fa402bfc06b583b3d6",
        "title": "咏史诗 沛宫",
        "author": "胡曾",
        "content": "汉高辛苦事干戈，帝业兴隆俊杰多。\n犹恨四方无壮士，还乡悲唱大风歌。",
        "dynasty": "唐",
        "collection_info": null
    },
    {
        "uuid": "0cab973105910efee0c463f884127091",
        "title": "咏史诗 金谷园",
        "author": "胡曾",
        "content": "一自佳人坠玉楼，繁华东逐洛河流。\n唯余金谷园中树，残日蝉声送客愁。",
        "dynasty": "唐",
        "collection_info": null
    },
    {
        "uuid": "48200f01f3456641e5236605cd076518",
        "title": "咏史诗 湘川",
        "author": "胡曾",
        "content": "虞舜南捐万乘君，灵妃挥涕竹成纹。\n不知精魄游何处，落日潇湘空白云。",
        "dynasty": "唐",
        "collection_info": null
    },
    {
        "uuid": "56bd486c70ccafee321645e725cdcfde",
        "title": "咏史诗 夷门",
        "author": "胡曾",
        "content": "六龙冉冉骤朝昏，魏国贤才杳不存。\n唯有侯嬴在时月，夜来空自照夷门。",
        "dynasty": "唐",
        "collection_info": null
    },
    {
        "uuid": "6bacb1e55bd8e6ca19af94767d79e301",
        "title": "咏史诗 黄金台",
        "author": "胡曾",
        "content": "北乘羸马到燕然，此地何人復礼贤。\n若问昭王无处所，黄金台上草连天。",
        "dynasty": "唐",
        "collection_info": null
    },
    {
        "uuid": "30b656ec864e486e7aedd54bc0a4a9f3",
        "title": "咏史诗 夷陵",
        "author": "胡曾",
        "content": "夷陵城阙倚朝云，战败秦师纵火焚。\n何事三千珠履客，不能西御武安君。",
        "dynasty": "唐",
        "collection_info": null
    },
    {
        "uuid": "45947a3cd65e62fd62934ca2ac04173b",
        "title": "咏史诗 汉江",
        "author": "胡曾",
        "content": "汉江一带碧流长，两岸春风起绿杨。\n借问胶船何处没，欲停兰棹祀昭王。",
        "dynasty": "唐",
        "collection_info": null
    },
    {
        "uuid": "0067be155f3c54403e12f438c4a4436a",
        "title": "咏史诗 苍梧",
        "author": "胡曾",
        "content": "有虞龙驾不西还，空委箫韶洞壑间。\n无计得知陵寝处，愁云长满九疑山。",
        "dynasty": "唐",
        "collection_info": null
    },
    {
        "uuid": "7e21d0d5eb247eef7aa30d3eb12551db",
        "title": "咏史诗 陈宫",
        "author": "胡曾",
        "content": "陈国机权未可涯，如何后主恣娇奢。\n不知即入宫中井，犹自听吹玉树花。",
        "dynasty": "唐",
        "collection_info": null
    },
    {
        "uuid": "34d55564c18c5313637fe0c5fb3d959f",
        "title": "咏史诗 南阳",
        "author": "胡曾",
        "content": "世乱英雄百战余，孔明方此乐耕锄。\n蜀王不自垂三顾，争得先生出旧庐。",
        "dynasty": "唐",
        "collection_info": null
    },
    {
        "uuid": "dda66bc8fea4080e09ebbe7cf4385f34",
        "title": "咏史诗 即墨",
        "author": "胡曾",
        "content": "即墨门开纵火牛，燕师营裏血波流。\n固存不得田单术，齐国寻成一土丘。",
        "dynasty": "唐",
        "collection_info": null
    },
    {
        "uuid": "df3c35a5700f4fb5945df4191672c1b5",
        "title": "咏史诗 渭滨",
        "author": "胡曾",
        "content": "岸草青青渭水流，子牙曾此独垂钩。\n当时未入非熊兆，几向斜阳叹白头。",
        "dynasty": "唐",
        "collection_info": null
    },
    {
        "uuid": "d9f2ea334b06eb33710b7b797bc73e6a",
        "title": "咏史诗 五湖",
        "author": "胡曾",
        "content": "东上高山望五湖，雪涛烟浪起天隅。\n不知范蠡乘舟后，更有功臣继踵无。",
        "dynasty": "唐",
        "collection_info": null
    },
    {
        "uuid": "8533fecd2ddde2e8052d51492a8fd39c",
        "title": "咏史诗 易水",
        "author": "胡曾",
        "content": "一旦秦皇马角生，燕丹归北送荆卿。\n行人欲识无穷恨，听取东流易水声。",
        "dynasty": "唐",
        "collection_info": null
    },
    {
        "uuid": "0b5c7354b2e7021f59faef7d6e493a5d",
        "title": "咏史诗 长平",
        "author": "胡曾",
        "content": "长平瓦震武安初，赵卒俄成戏鼎鱼。\n四十万人俱下世，元戎何用读兵书。",
        "dynasty": "唐",
        "collection_info": null
    },
    {
        "uuid": "395153b2854e0bbaa218ed1478a6083b",
        "title": "咏史诗 西园",
        "author": "胡曾",
        "content": "月满西园夜未央，金风不动邺天凉。\n高情公子多秋兴，更领诗人入醉乡。",
        "dynasty": "唐",
        "collection_info": null
    },
    {
        "uuid": "e65032420bcc3e80cbe4efb335dcd2f1",
        "title": "咏史诗 长沙",
        "author": "胡曾",
        "content": "江上南风起白苹，长沙城郭异咸秦。\n故乡犹自嫌卑湿，何况当时赋鵩人。",
        "dynasty": "唐",
        "collection_info": null
    },
    {
        "uuid": "dec51b7e2c60a531415a4599fb3269bf",
        "title": "咏史诗 圯桥",
        "author": "胡曾",
        "content": "庙算张良独有余，少年逃难下邳初。\n逡巡不进泥中履，争得先生一卷书。",
        "dynasty": "唐",
        "collection_info": null
    },
    {
        "uuid": "454a90a41d6754403e215d039554faab",
        "title": "咏史诗 铜雀台",
        "author": "胡曾",
        "content": "魏武龙舆逐逝波，高台空按望陵歌。\n遏云声绝悲风起，翻向樽前泣翠娥。",
        "dynasty": "唐",
        "collection_info": null
    },
    {
        "uuid": "cf7621f75c04baef6834f42e7750ce5d",
        "title": "咏史诗 东晋",
        "author": "胡曾",
        "content": "石头城下浪崔嵬，风起声疑出地雷。\n何事苻坚太相小，欲投鞭策过江来。",
        "dynasty": "唐",
        "collection_info": null
    },
    {
        "uuid": "9bf04bae477e3c14e3463f2ef61145a9",
        "title": "咏史诗 吴江",
        "author": "胡曾",
        "content": "子胥今日委东流，吴国明朝亦古丘。\n大笑夫差诸将相，更无人解守苏州。",
        "dynasty": "唐",
        "collection_info": null
    },
    {
        "uuid": "263e22fa855136d77484a05eecc8f501",
        "title": "咏史诗 函谷关",
        "author": "胡曾",
        "content": "寂寂函关锁未开，田文车马出秦来。\n朱门不养三千客，谁为鸡鸣得放回。",
        "dynasty": "唐",
        "collection_info": null
    },
    {
        "uuid": "15d762aaa1b620c37124c984854bb5bc",
        "title": "咏史诗 武关",
        "author": "胡曾",
        "content": "战国相持竟不休，武关纔掩楚王忧。\n出门若取灵均语，岂作咸阳一死囚。",
        "dynasty": "唐",
        "collection_info": null
    },
    {
        "uuid": "8d4861798a61a4ab29eb88cadc3d7b56",
        "title": "咏史诗 垓下",
        "author": "胡曾",
        "content": "拔山力尽霸图隳，倚剑空歌不逝骓。\n明月满营天似水，那堪回首别虞姬。",
        "dynasty": "唐",
        "collection_info": null
    },
    {
        "uuid": "84e25ea5b3b3f99c696e82c0ed0c1f5a",
        "title": "咏史诗 郴县",
        "author": "胡曾",
        "content": "义帝南迁路入郴，国亡身死乱山深。\n不知埋恨穷泉后，几度西陵片月沈。",
        "dynasty": "唐",
        "collection_info": null
    },
    {
        "uuid": "44fbe7c6941744a363f3316e8f4a6a89",
        "title": "咏史诗 东海",
        "author": "胡曾",
        "content": "东巡玉辇委泉台，徐福楼船尚未回。\n自是祖龙先下世，不关无路到蓬莱。",
        "dynasty": "唐",
        "collection_info": null
    },
    {
        "uuid": "4e67c3984ba21869de027f1a932f2c00",
        "title": "咏史诗 故宜城",
        "author": "胡曾",
        "content": "武安南伐勒秦兵，疎凿功将夏禹幷。\n谁谓长渠千载后，水流犹入故宜城。",
        "dynasty": "唐",
        "collection_info": null
    },
    {
        "uuid": "aef049d9722b5a834a8fa9b257a48d49",
        "title": "咏史诗 成都",
        "author": "胡曾",
        "content": "杜宇曾为蜀帝王，化禽飞去旧城荒。\n年年来呌桃花月，似向春风诉国亡。",
        "dynasty": "唐",
        "collection_info": null
    },
    {
        "uuid": "5e4db6ae953e49d1ac149e9565524271",
        "title": "咏史诗 檀溪",
        "author": "胡曾",
        "content": "三月襄阳绿草齐，王孙相引到檀溪。\n的卢何处埋龙骨，流水依前遶大堤。",
        "dynasty": "唐",
        "collection_info": null
    },
    {
        "uuid": "ca74a6677603b264d87be7051217297e",
        "title": "咏史诗 青冢",
        "author": "胡曾",
        "content": "玉貌元期汉帝招，谁知西嫁怨天骄。\n至今青冢愁云起，疑是佳人恨未销。",
        "dynasty": "唐",
        "collection_info": null
    },
    {
        "uuid": "bf0688f868577c69599e6eb9a2b072b0",
        "title": "咏史诗 李陵台",
        "author": "胡曾",
        "content": "北入单于万里疆，五千兵败滞穷荒。\n英雄不伏蛮夷死，更筑高台望故乡。",
        "dynasty": "唐",
        "collection_info": null
    },
    {
        "uuid": "9220c6db12984ecbdf9d26e4e2c0cf05",
        "title": "咏史诗 河梁",
        "author": "胡曾",
        "content": "汉家英杰出皇都，携手河梁话入胡。\n不是子卿全大节，也应低首拜单于。",
        "dynasty": "唐",
        "collection_info": null
    },
    {
        "uuid": "6e9f9b169245f3466c1a15733fa5de1a",
        "title": "咏史诗 轵道",
        "author": "胡曾",
        "content": "汉祖西来秉白旄，子婴宗庙委波涛。\n谁怜君有翻身术，解向秦宫杀赵高。",
        "dynasty": "唐",
        "collection_info": null
    },
    {
        "uuid": "b14256844a893dd3be6afa9fd2a5db48",
        "title": "咏史诗 汉宫",
        "author": "胡曾",
        "content": "明妃远嫁泣西风，玉筯双垂出汉宫。\n何事将军封万户，却令红粉为和戎。",
        "dynasty": "唐",
        "collection_info": null
    },
    {
        "uuid": "6462bf68c2d978dd4587fe730c28bef8",
        "title": "咏史诗 豫让桥",
        "author": "胡曾",
        "content": "豫让酬恩岁已深，高名不朽到如今。\n年年桥上行人过，谁有当时国士心。",
        "dynasty": "唐",
        "collection_info": null
    },
    {
        "uuid": "a589cc717b5834574645aeedc1e2f383",
        "title": "咏史诗 华亭",
        "author": "胡曾",
        "content": "陆机西没洛阳城，吴国春风草又青。\n惆怅月中千岁鹤，夜来犹为唳华亭。",
        "dynasty": "唐",
        "collection_info": null
    },
    {
        "uuid": "6ea034d1d0b56d6971fced6843f505b6",
        "title": "咏史诗 东山",
        "author": "胡曾",
        "content": "五马南浮一化龙，谢安入相此山空。\n不知携妓重来日，几树莺啼谷口风。",
        "dynasty": "唐",
        "collection_info": null
    },
    {
        "uuid": "2b3f68cea7572d39b0da1728ad7c2874",
        "title": "咏史诗 杀子谷",
        "author": "胡曾",
        "content": "举国贤良尽泪垂，扶苏屈死树边时。\n至今谷口泉呜咽，犹似秦人恨李斯。",
        "dynasty": "唐",
        "collection_info": null
    },
    {
        "uuid": "e1df2fc34f0b6c44dc4279576c83a20a",
        "title": "咏史诗 马陵",
        "author": "胡曾",
        "content": "坠叶萧萧九月天，驱兵独过马陵前。\n路傍古木虫书处，记得将军破敌年。",
        "dynasty": "唐",
        "collection_info": null
    },
    {
        "uuid": "ab3a6d901fd1b26e0a5fe1c7df6bb0a5",
        "title": "咏史诗 玉门关",
        "author": "胡曾",
        "content": "西戎不敢过天山，定远功成白马闲。\n半夜帐中停烛坐，唯思生入玉门关。",
        "dynasty": "唐",
        "collection_info": null
    },
    {
        "uuid": "cf52d267ba47dcb2ba79a8fa69bc7e50",
        "title": "咏史诗 滹沱河",
        "author": "胡曾",
        "content": "光武经营业未兴，王郎兵革正凭陵。\n须知后汉功臣力，不及滹沱一片冰。",
        "dynasty": "唐",
        "collection_info": null
    },
    {
        "uuid": "ec3248effbbd05135b8285566592df6d",
        "title": "咏史诗 黄河",
        "author": "胡曾",
        "content": "博望沈埋不復旋，黄河依旧水茫然。\n沿流欲共牛郎语，只得灵槎送上天。",
        "dynasty": "唐",
        "collection_info": null
    },
    {
        "uuid": "b564238098541cb307513c8cc24d2f07",
        "title": "咏史诗 凤皇台",
        "author": "胡曾",
        "content": "秦娥一别凤皇台，东入青冥更不回。\n空有玉箫千载后，遗声时到世间来。",
        "dynasty": "唐",
        "collection_info": null
    },
    {
        "uuid": "dae6fe369c238e093912834db9676e07",
        "title": "咏史诗 五丈原",
        "author": "胡曾",
        "content": "蜀相西驱十万来，秋风原下久裴回。\n长星不为英雄住，半夜流光落九垓。",
        "dynasty": "唐",
        "collection_info": null
    },
    {
        "uuid": "805e09f262d166456358139e888b8e0b",
        "title": "咏史诗 平城",
        "author": "胡曾",
        "content": "汉帝西征陷虏尘，一朝围解议和亲。\n当时已有吹毛剑，何事无人杀奉春。",
        "dynasty": "唐",
        "collection_info": null
    },
    {
        "uuid": "dcf2b369259baeb6716c5d867925997a",
        "title": "咏史诗 汴水",
        "author": "胡曾",
        "content": "千里长河一旦开，亡隋波浪九天来。\n锦帆未落干戈起，惆怅龙舟更不回。",
        "dynasty": "唐",
        "collection_info": null
    },
    {
        "uuid": "d6fab2ce62d3f88269e85243652830a8",
        "title": "咏史诗 兰台宫",
        "author": "胡曾",
        "content": "迟迟春日满长空，亡国离宫蔓草中。\n宋玉不忧人事变，从游那赋大王风。",
        "dynasty": "唐",
        "collection_info": null
    },
    {
        "uuid": "22765cdd88746066a8c932502eb6941a",
        "title": "咏史诗 金牛驿",
        "author": "胡曾",
        "content": "山岭千重拥蜀门，成都别是一干坤。\n五丁不凿金牛路，秦惠何由得併吞。",
        "dynasty": "唐",
        "collection_info": null
    },
    {
        "uuid": "b83a862bc2ed2df5f51d384c25860d6a",
        "title": "咏史诗 望思台",
        "author": "胡曾",
        "content": "太子衔冤去不回，临皋从筑望思台。\n至今汉武销魂处，犹有悲风木上来。",
        "dynasty": "唐",
        "collection_info": null
    },
    {
        "uuid": "6d4538287b68a84c1899ba41517cca17",
        "title": "咏史诗 邯郸",
        "author": "胡曾",
        "content": "晓入邯郸十里春，东风吹下玉楼尘。\n青娥莫怪频含笑，记得当年失步人。",
        "dynasty": "唐",
        "collection_info": null
    },
    {
        "uuid": "84698dbd5cb9a944ad22c9b245eeb484",
        "title": "咏史诗 箕山",
        "author": "胡曾",
        "content": "寂寂箕山春復秋，更无人到此溪头。\n弃瓢岩畔中宵月，千古空闻属许由。",
        "dynasty": "唐",
        "collection_info": null
    },
    {
        "uuid": "a4fefdf36a855cf5030503dab489a37e",
        "title": "咏史诗 会稽山",
        "author": "胡曾",
        "content": "越王兵败已山栖，岂望全生出会稽。\n何事夫差无远虑，更开罗网放鲸鲵。",
        "dynasty": "唐",
        "collection_info": null
    },
    {
        "uuid": "722309547b3817a24c5d8229aab75151",
        "title": "咏史诗 不周山",
        "author": "胡曾",
        "content": "共工争帝力穷秋，因此捐生触不周。\n遂使世间多感客，至今哀怨水东流。",
        "dynasty": "唐",
        "collection_info": null
    },
    {
        "uuid": "087c638a7ef25f0c00eb9c2526702e97",
        "title": "咏史诗 虞坂",
        "author": "胡曾",
        "content": "悠悠虞坂路欹斜，迟日和风簇野花。\n未省孙阳身没后，几多骐骥困盐车。",
        "dynasty": "唐",
        "collection_info": null
    },
    {
        "uuid": "919486cd70efe625e8b362ad7eb9995a",
        "title": "咏史诗 秦庭",
        "author": "胡曾",
        "content": "楚国君臣草莽间，吴王戈甲未东还。\n包胥不动咸阳哭，争得秦兵出武关。",
        "dynasty": "唐",
        "collection_info": null
    },
    {
        "uuid": "507bcae1b1ec4e9802726c58d0001e5d",
        "title": "咏史诗 延平津",
        "author": "胡曾",
        "content": "延平津路水溶溶，峭壁巍岑一万重。\n昨夜七星潭底见，分明神剑化为龙。",
        "dynasty": "唐",
        "collection_info": null
    },
    {
        "uuid": "61c4b5528cb440807038161be80697af",
        "title": "咏史诗 瑶池",
        "author": "胡曾",
        "content": "阿母瑶池宴穆王，九天仙乐送琼浆。\n漫矜八骏行如电，归到人间国已亡。",
        "dynasty": "唐",
        "collection_info": null
    },
    {
        "uuid": "f5a755e3562e55bbde202155ae62d7c1",
        "title": "咏史诗 铜柱",
        "author": "胡曾",
        "content": "一柱高标险塞垣，南蛮不敢犯中原。\n功成自合分茅土，何事翻衔薏苡冤。",
        "dynasty": "唐",
        "collection_info": null
    },
    {
        "uuid": "f7c2fcd963d223111095178a9ef3ab24",
        "title": "咏史诗 关西",
        "author": "胡曾",
        "content": "杨震幽魂下北邙，关西踪迹遂荒凉。\n四知美誉留人世，应与干坤共久长。",
        "dynasty": "唐",
        "collection_info": null
    },
    {
        "uuid": "781655eef58bb0eb8c9c9e5565cd2f29",
        "title": "咏史诗 高阳池",
        "author": "胡曾",
        "content": "古人未遇即衔桮，所贵愁肠得酒开。\n何事山公持玉节，等闲深入醉乡来。",
        "dynasty": "唐",
        "collection_info": null
    },
    {
        "uuid": "6778d9b0d4af74ffd38c515b5b171e32",
        "title": "咏史诗 泸水",
        "author": "胡曾",
        "content": "五月驱兵入不毛，月明泸水瘴烟高。\n誓将雄略酬三顾，岂惮征蛮七纵劳。",
        "dynasty": "唐",
        "collection_info": null
    },
    {
        "uuid": "9028d1b3cd738b2b4febf443844ed910",
        "title": "咏史诗 细柳营",
        "author": "胡曾",
        "content": "文帝銮舆劳北征，条侯此地整严兵。\n辕门不峻将军令，今日争知细柳营。",
        "dynasty": "唐",
        "collection_info": null
    },
    {
        "uuid": "ca661f7ae0840d5dff997a29291e53e4",
        "title": "咏史诗 叶县",
        "author": "胡曾",
        "content": "叶公丘墓已尘埃，云矗崇墉亦半摧。\n借问往年龙见日，几多风雨送将来。",
        "dynasty": "唐",
        "collection_info": null
    },
    {
        "uuid": "871648f69da77870a5a83b3e38327e52",
        "title": "咏史诗 杜邮",
        "author": "胡曾",
        "content": "自古功成祸亦侵，武安冤向杜邮深。\n五湖烟月无穷水，何事迁延到陆沈。",
        "dynasty": "唐",
        "collection_info": null
    },
    {
        "uuid": "0e2dc1f5d3f82ab251c76bff55c88ab4",
        "title": "咏史诗 柯亭",
        "author": "胡曾",
        "content": "一宿柯亭月满天，笛亡人没事空传。\n中郎在世无甄别，争得名垂尔许年。",
        "dynasty": "唐",
        "collection_info": null
    },
    {
        "uuid": "6b4f90076ab42071f9640a356f8765d0",
        "title": "咏史诗 葛陂",
        "author": "胡曾",
        "content": "长房回到葛陂中，人已登真竹化龙。\n莫道神仙难顿学，嵇生自是不遭逢。",
        "dynasty": "唐",
        "collection_info": null
    },
    {
        "uuid": "f02d0ec4213ffc0b74d8f7fb5d04536a",
        "title": "咏史诗 博浪沙",
        "author": "胡曾",
        "content": "嬴政鲸吞六合秋，削平天下虏诸侯。\n山东不是无公子，何事张良独报讐。",
        "dynasty": "唐",
        "collection_info": null
    },
    {
        "uuid": "23592a68833445b94331b706b49316f8",
        "title": "咏史诗 陇西",
        "author": "胡曾",
        "content": "乘春来到陇山西，隗氏城荒碧草齐。\n好笑王元不量力，函关那受一丸泥。",
        "dynasty": "唐",
        "collection_info": null
    },
    {
        "uuid": "99efc7529f0b9f415de6eb6ec5879241",
        "title": "咏史诗 白帝城",
        "author": "胡曾",
        "content": "蜀江一带向东倾，江上巍峩白帝城。\n自古山河归圣主，子阳虚共汉家争。",
        "dynasty": "唐",
        "collection_info": null
    },
    {
        "uuid": "1c1c30d080d7875704a4ef5b3433907b",
        "title": "咏史诗 牛渚",
        "author": "胡曾",
        "content": "温峤南归辍棹晨，燃犀牛渚照通津。\n谁知万丈洪流下，更有朱衣跃马人。",
        "dynasty": "唐",
        "collection_info": null
    },
    {
        "uuid": "86cd736381383d1aab4f292195063a6b",
        "title": "咏史诗 朝歌",
        "author": "胡曾",
        "content": "长嗟墨翟少风流，急管繁弦似寇讐。\n若解闻韶知肉味，朝歌欲到肯回头。",
        "dynasty": "唐",
        "collection_info": null
    },
    {
        "uuid": "ef776debe1e2d977dd1a0f22ac8955ed",
        "title": "咏史诗 谷口",
        "author": "胡曾",
        "content": "一旦天真逐水流，虎争龙战为诸侯。\n子真独有烟霞趣，谷口耕锄到白头。",
        "dynasty": "唐",
        "collection_info": null
    },
    {
        "uuid": "dd948875be3a4f20f0c18fe9a30bcc77",
        "title": "咏史诗 武陵溪",
        "author": "胡曾",
        "content": "一溪春水彻云根，流出桃花片片新。\n若到长生是虚语，洞中争得有秦人。",
        "dynasty": "唐",
        "collection_info": null
    },
    {
        "uuid": "ac3d7cc4d71ff7c3c6212cb628074263",
        "title": "咏史诗 大泽",
        "author": "胡曾",
        "content": "白蛇初断路人通，汉祖龙泉血刃红。\n不是咸阳将瓦解，素灵那哭月明中。",
        "dynasty": "唐",
        "collection_info": null
    },
    {
        "uuid": "af121fe3d47826610f059b6799e5141f",
        "title": "咏史诗 渑池",
        "author": "胡曾",
        "content": "日照荒城芳草新，相如曾此挫强秦。\n能令百二山河主，便作樽前击缶人。",
        "dynasty": "唐",
        "collection_info": null
    },
    {
        "uuid": "254d17ca68da8ebea2fc0c7f0063cc91",
        "title": "咏史诗 岘山",
        "author": "胡曾",
        "content": "晓日登临感晋臣，古碑零落岘山春。\n松间残露频频滴，酷似当时堕泪人。",
        "dynasty": "唐",
        "collection_info": null
    },
    {
        "uuid": "e4da94353bf755be0d456d5601dd05b1",
        "title": "咏史诗 荥阳",
        "author": "胡曾",
        "content": "汉祖东征屈未伸，荥阳失律纪生焚。\n当时天下方龙战，谁为将军作诔文。",
        "dynasty": "唐",
        "collection_info": null
    },
    {
        "uuid": "f179f630d1595d42c9218f83aaaff09b",
        "title": "咏史诗 长城",
        "author": "胡曾",
        "content": "祖舜宗尧自太平，秦皇何事苦苍生。\n不知祸起萧墙内，虚筑防胡万里城。",
        "dynasty": "唐",
        "collection_info": null
    },
    {
        "uuid": "fd46617d082e33fa4a34966792ab7935",
        "title": "咏史诗 赤壁",
        "author": "胡曾",
        "content": "烈火西焚魏帝旗，周郎开国虎争时。\n交兵不假挥长剑，已挫英雄百万师。",
        "dynasty": "唐",
        "collection_info": null
    },
    {
        "uuid": "582b807bf0956ffbfa3baeefbc6a173b",
        "title": "咏史诗 田横墓",
        "author": "胡曾",
        "content": "古墓崔巍约路岐，歌传薤露到今时。\n也知不去朝黄屋，祗为曾烹郦食其。",
        "dynasty": "唐",
        "collection_info": null
    },
    {
        "uuid": "dff2d4b7010b6d8b32dccc61c53b8506",
        "title": "咏史诗 青门",
        "author": "胡曾",
        "content": "汉皇提剑灭咸秦，亡国诸侯尽是臣。\n唯有东陵守高节，青门甘作种瓜人。",
        "dynasty": "唐",
        "collection_info": null
    },
    {
        "uuid": "67641faf82ddb749d285ad60b1b61a03",
        "title": "咏史诗 姑苏台",
        "author": "胡曾",
        "content": "吴王恃霸弃雄才，贪向姑苏醉醁醅。\n不觉钱塘江上月，一宵西送越兵来。",
        "dynasty": "唐",
        "collection_info": null
    },
    {
        "uuid": "d73f630e5cf82783857ac2a97c3e5119",
        "title": "咏史诗 息城",
        "author": "胡曾",
        "content": "息亡身入楚王家，回首春风一面花。\n感旧不言长掩泪，秪应翻恨有容华。",
        "dynasty": "唐",
        "collection_info": null
    },
    {
        "uuid": "691fd48f3c89c5290c3bf6de19571ab5",
        "title": "咏史诗 上蔡",
        "author": "胡曾",
        "content": "上蔡东门狡兔肥，李斯何事忘南归。\n功成不解谋身退，直待云阳血染衣。",
        "dynasty": "唐",
        "collection_info": null
    },
    {
        "uuid": "b201e334d13615df5d7d5b663ecb83f5",
        "title": "咏史诗 武昌",
        "author": "胡曾",
        "content": "王浚戈鋋发上流，武昌鸿业土崩秋。\n思量铁锁真儿戏，谁为吴王画此筹。",
        "dynasty": "唐",
        "collection_info": null
    },
    {
        "uuid": "0166630ed8aa3a157dfe33fb0a21a33f",
        "title": "咏史诗 鸿沟",
        "author": "胡曾",
        "content": "虎倦龙疲白刃秋，两分天下指鸿沟。\n项王不觉英雄挫，欲向彭门醉玉楼。",
        "dynasty": "唐",
        "collection_info": null
    },
    {
        "uuid": "b1d4bcc684b28520b2f83c8023780e89",
        "title": "咏史诗 襃城",
        "author": "胡曾",
        "content": "恃宠娇多得自由，骊山举火戏诸侯。\n秪知一笑倾人国，不觉胡尘满玉楼。",
        "dynasty": "唐",
        "collection_info": null
    },
    {
        "uuid": "0dc2b4774780999aedf40a3b3445b7d2",
        "title": "咏史诗 金陵",
        "author": "胡曾",
        "content": "侯景长驱十万人，可怜梁武坐蒙尘。\n生前不得空王力，徒向金田自舍身。",
        "dynasty": "唐",
        "collection_info": null
    },
    {
        "uuid": "18773e348dc54f450f943b754339b72d",
        "title": "咏史诗 洛阳",
        "author": "胡曾",
        "content": "石勒童年有战机，洛阳长啸倚门时。\n晋朝不是王夷甫，大智何由得预知。",
        "dynasty": "唐",
        "collection_info": null
    },
    {
        "uuid": "fdbac68d10836345b7c8e0c1fe9e6a64",
        "title": "咏史诗 番禺",
        "author": "胡曾",
        "content": "重冈复岭势崔巍，一卒当关万卒回。\n不是大夫多辨说，尉他争肯筑朝台。",
        "dynasty": "唐",
        "collection_info": null
    },
    {
        "uuid": "4b608cf3a05339f29cb4662a90adcfdc",
        "title": "咏史诗 汨罗",
        "author": "胡曾",
        "content": "襄王不用直臣筹，放逐南来泽国秋。\n自向波间葬鱼腹，楚人徒倚济川舟。",
        "dynasty": "唐",
        "collection_info": null
    },
    {
        "uuid": "e0f774ab779f576c48617ff87dc5609c",
        "title": "咏史诗 彭泽",
        "author": "胡曾",
        "content": "英杰那堪屈下僚，便栽门柳事萧条。\n凤皇不共鸡争食，莫怪先生懒折腰。",
        "dynasty": "唐",
        "collection_info": null
    },
    {
        "uuid": "5e696b356f3cac089b0b956d68c42af0",
        "title": "咏史诗 涿鹿",
        "author": "胡曾",
        "content": "涿鹿茫茫白草秋，轩辕曾此破蚩尤。\n丹霞遥映祠前水，疑是成川血尚流。",
        "dynasty": "唐",
        "collection_info": null
    },
    {
        "uuid": "67bec93375cd9fe3c648cf45992003b7",
        "title": "咏史诗 洞庭",
        "author": "胡曾",
        "content": "五月扁舟过洞庭，鱼龙吹浪水云腥。\n轩辕黄帝今何在，迴首巴山芦叶青。",
        "dynasty": "唐",
        "collection_info": null
    },
    {
        "uuid": "5f7565a8f245aa185c73d58bb820654b",
        "title": "咏史诗 嶓冢",
        "author": "胡曾",
        "content": "夏禹崩来一万秋，水从嶓冢至今流。\n当时若诉胼胝苦，更使何人别九州。",
        "dynasty": "唐",
        "collection_info": null
    },
    {
        "uuid": "071a29336620c39f291d2adf7390c91e",
        "title": "咏史诗 涂山",
        "author": "胡曾",
        "content": "大禹涂山御座开，诸侯玉帛走如雷。\n防风谩有专车骨，何事兹辰最后来。",
        "dynasty": "唐",
        "collection_info": null
    },
    {
        "uuid": "1a44a3a86a606c2a6480982847da0dfa",
        "title": "咏史诗 商郊",
        "author": "胡曾",
        "content": "莺啭商郊百草新，殷汤遗蹟在荒榛。\n谁知继桀为天子，便是当初祝网人。",
        "dynasty": "唐",
        "collection_info": null
    },
    {
        "uuid": "4a720f9ae488aaa79cc4f0db2fc9a6de",
        "title": "咏史诗 傅岩",
        "author": "胡曾",
        "content": "岩前版筑不求伸，方寸那希据要津。\n自是武丁安寝夜，一宵宫裏梦贤人。",
        "dynasty": "唐",
        "collection_info": null
    },
    {
        "uuid": "3387b0996b4bf8c58b01716ae864e01c",
        "title": "咏史诗 鉅桥",
        "author": "胡曾",
        "content": "积粟成尘竟不开，谁知拒谏剖贤才。\n武王兵起无人敌，遂作商郊一聚灰。",
        "dynasty": "唐",
        "collection_info": null
    },
    {
        "uuid": "d9d655a57ac73fb511f55b4b1672386d",
        "title": "咏史诗 首阳山",
        "author": "胡曾",
        "content": "孤竹夷齐耻战争，望尘遮道请休兵。\n首阳山倒为平地，应始无人说姓名。",
        "dynasty": "唐",
        "collection_info": null
    },
    {
        "uuid": "a8b8bb0b40bb7d046e63a0b3974965ec",
        "title": "咏史诗 孟津",
        "author": "胡曾",
        "content": "秋风飒飒孟津头，立马沙边看水流。\n见说武王东渡日，戎衣曾此叱阳侯。",
        "dynasty": "唐",
        "collection_info": null
    },
    {
        "uuid": "ef02efe4e7170c5d24ec39c670b339eb",
        "title": "咏史诗 流沙",
        "author": "胡曾",
        "content": "七雄戈戟乱如麻，四海无人得坐家。\n老氏却思天竺住，便将徐甲去流沙。",
        "dynasty": "唐",
        "collection_info": null
    },
    {
        "uuid": "e2eacab467fefb3aa3abc5c10a197b30",
        "title": "咏史诗 邓城",
        "author": "胡曾",
        "content": "邓侯城垒汉江干，自谓深根百世安。\n不用三甥谋楚计，临危方觉噬脐难。",
        "dynasty": "唐",
        "collection_info": null
    },
    {
        "uuid": "0f1a4ffed95688e991b58ba848d44bb5",
        "title": "咏史诗 召陵",
        "author": "胡曾",
        "content": "小白匡周入楚郊，楚王雄霸亦咆哮。\n不思管仲为谋主，争取言征缩酒茅。",
        "dynasty": "唐",
        "collection_info": null
    },
    {
        "uuid": "0a37d3193d8f8f4cda34dce7ae6e27a9",
        "title": "咏史诗 绵山",
        "author": "胡曾",
        "content": "亲在要君召不来，乱山重迭使空迴。\n如何坚执尤人意，甘向岩前作死灰。",
        "dynasty": "唐",
        "collection_info": null
    },
    {
        "uuid": "adfdd2c833d5268277ef61e461096eeb",
        "title": "咏史诗 鲁城",
        "author": "胡曾",
        "content": "鲁公城阙已丘墟，荒草无由认玉除。\n因笑臧孙才智少，东门钟鼓祀鶢鶋。",
        "dynasty": "唐",
        "collection_info": null
    },
    {
        "uuid": "96e6cb155239184c68dba2cd3df7ae21",
        "title": "咏史诗 骕骦陂",
        "author": "胡曾",
        "content": "行行西至一荒陂，因笑唐公不见机。\n莫惜骕骦输令尹，汉东宫阙早时归。",
        "dynasty": "唐",
        "collection_info": null
    },
    {
        "uuid": "4016dec2c37fac848c060194da7dab44",
        "title": "咏史诗 夹谷",
        "author": "胡曾",
        "content": "夹谷莺啼三月天，野花芳草整相鲜。\n来时不见侏儒死，空笑齐人失措年。",
        "dynasty": "唐",
        "collection_info": null
    },
    {
        "uuid": "af4f9e0ea62c5ad424ac38016faba96d",
        "title": "咏史诗 吴宫",
        "author": "胡曾",
        "content": "草长黄池千里余，归来宗庙已丘墟。\n出师不听忠臣谏，徒耻穷泉见子胥。",
        "dynasty": "唐",
        "collection_info": null
    },
    {
        "uuid": "7bec52c5a707e7289aff3f2d150ac6d0",
        "title": "咏史诗 摩笄山",
        "author": "胡曾",
        "content": "春草绵绵岱日低，山边立马看摩笄。\n黄莺也解追前事，来向夫人死处啼。",
        "dynasty": "唐",
        "collection_info": null
    },
    {
        "uuid": "fb7c5278ce759d63628eae9ccdeb97c4",
        "title": "咏史诗 房陵",
        "author": "胡曾",
        "content": "赵王一旦到房陵，国破家亡百恨增。\n魂断丛台归不得，夜来明月为谁升。",
        "dynasty": "唐",
        "collection_info": null
    },
    {
        "uuid": "494072f88f5515cf6113cc991a239120",
        "title": "咏史诗 濮水",
        "author": "胡曾",
        "content": "青春行役思悠悠，一曲汀蒲濮水流。\n正见涂中龟曳尾，令人特地感庄周。",
        "dynasty": "唐",
        "collection_info": null
    },
    {
        "uuid": "39b589f3650ed2118ab31ba2e71cb1f1",
        "title": "咏史诗 柏举",
        "author": "胡曾",
        "content": "野田极目草茫茫，吴楚交兵此路傍。\n谁料伍员入郢后，大开陵寝挞平王。",
        "dynasty": "唐",
        "collection_info": null
    },
    {
        "uuid": "c7f4253ead94417909b7f33830d9a6ec",
        "title": "咏史诗 望夫山",
        "author": "胡曾",
        "content": "一上青山便化身，不知何代怨离人。\n古来节妇皆销朽，独尔不为泉下尘。",
        "dynasty": "唐",
        "collection_info": null
    },
    {
        "uuid": "302da9cb6a5e6aacef346e7cb27fe017",
        "title": "咏史诗 金义岭",
        "author": "胡曾",
        "content": "凿开山岭引湘波，上去昭回不较多。\n无限鹊临桥畔立，适来天道过天河。",
        "dynasty": "唐",
        "collection_info": null
    },
    {
        "uuid": "cb0df88fa135bad651d97c7c01656b87",
        "title": "咏史诗 云云亭",
        "author": "胡曾",
        "content": "一上高亭日正晡，青山重迭片云无。\n万年松树不知数，若箇蚪枝是大夫。",
        "dynasty": "唐",
        "collection_info": null
    },
    {
        "uuid": "85642e4241a1471393dd993057462724",
        "title": "咏史诗 阿房宫",
        "author": "胡曾",
        "content": "新建阿房壁未干，沛公兵已入长安。\n帝王苦竭生灵力，大业沙崩固不难。",
        "dynasty": "唐",
        "collection_info": null
    },
    {
        "uuid": "9c99936a3a826f26fff77d25f59c38bb",
        "title": "咏史诗 沙丘",
        "author": "胡曾",
        "content": "年年游览不曾停，天下山川欲遍经。\n堪笑沙丘纔过处，銮舆风过鲍鱼腥。",
        "dynasty": "唐",
        "collection_info": null
    },
    {
        "uuid": "eeba9c957e490173976a062a66a3ceb9",
        "title": "咏史诗 咸阳",
        "author": "胡曾",
        "content": "一朝阎乐统羣凶，二世朝廷扫地空。\n唯有渭川流不尽，至今犹绕望夷宫。",
        "dynasty": "唐",
        "collection_info": null
    },
    {
        "uuid": "6fb2c4a7e88d62bf05a5ab3fa734851f",
        "title": "咏史诗 废丘山",
        "author": "胡曾",
        "content": "此水虽非禹凿开，废丘山下重萦迴。\n莫言只解东流去，曾使章邯自杀来。",
        "dynasty": "唐",
        "collection_info": null
    },
    {
        "uuid": "a82119a2aebde53452f6783180a3e4c0",
        "title": "咏史诗 广武山",
        "author": "胡曾",
        "content": "数罪楚师应夺气，底须多论破深艰。\n仓皇鬬智成何语，遗笑当时广武山。",
        "dynasty": "唐",
        "collection_info": null
    },
    {
        "uuid": "d2b806ea5fe95f2f8eeb38494bfbe86d",
        "title": "咏史诗 长安",
        "author": "胡曾",
        "content": "关东新破项王归，赤帜悠扬日月旗。\n从此汉家无敌国，争教彭越受诛夷。",
        "dynasty": "唐",
        "collection_info": null
    },
    {
        "uuid": "67918816a66f147cb74bd0893f964ab9",
        "title": "咏史诗 鸿门",
        "author": "胡曾",
        "content": "项籍鹰扬六合晨，鸿门开宴贺亡秦。\n樽前若取谋臣计，岂作阴陵失路人。",
        "dynasty": "唐",
        "collection_info": null
    },
    {
        "uuid": "7f997cfcf1e3592d5ccaa96bd5aeeebd",
        "title": "咏史诗 汉中",
        "author": "胡曾",
        "content": "荆棘苍苍汉水湄，将坛烟草覆余基。\n适来投石空江上，犹似龙颜纳谏时。",
        "dynasty": "唐",
        "collection_info": null
    },
    {
        "uuid": "a0937c6a91b182836725f814adca5c8f",
        "title": "咏史诗 泜水",
        "author": "胡曾",
        "content": "韩信经营按镆铘，临戎叱咤有谁加。\n犹疑转战逢勍敌，更向军中问左车。",
        "dynasty": "唐",
        "collection_info": null
    },
    {
        "uuid": "017da6c0c56e0c0d36ed9c281da527af",
        "title": "咏史诗 云梦",
        "author": "胡曾",
        "content": "汉祖听谗不可防，僞游韩信果罹殃。\n十年辛苦平天下，何事生擒入帝乡。",
        "dynasty": "唐",
        "collection_info": null
    },
    {
        "uuid": "29f1caa56a4c4ed8c384b5f68a7e8253",
        "title": "咏史诗 高阳",
        "author": "胡曾",
        "content": "路入高阳感郦生，逢时长揖便论兵。\n最怜伏轼东游日，下尽齐王七十城。",
        "dynasty": "唐",
        "collection_info": null
    },
    {
        "uuid": "649bb8dc75bcc03b68f77e8b89eff770",
        "title": "咏史诗 四皓庙",
        "author": "胡曾",
        "content": "四皓忘机饮碧松，石岩云殿隐高踪。\n不知俱出龙楼后，多在商山第几重。",
        "dynasty": "唐",
        "collection_info": null
    },
    {
        "uuid": "98e86b7f6f5a854934bc546c299d0495",
        "title": "咏史诗 霸陵",
        "author": "胡曾",
        "content": "原头日落雪边云，犹放韩卢逐兔羣。\n况是四方无事日，霸陵谁识旧将军。",
        "dynasty": "唐",
        "collection_info": null
    },
    {
        "uuid": "f83fc74c1ff849d10a12059939e943e1",
        "title": "咏史诗 昆明池",
        "author": "胡曾",
        "content": "欲出昆明万里师，汉皇习战此穿池。\n如何一面图攻取，不念生灵气力疲。",
        "dynasty": "唐",
        "collection_info": null
    },
    {
        "uuid": "accde4a6407916eecf276e5ec43c3bc2",
        "title": "咏史诗 迴中",
        "author": "胡曾",
        "content": "武皇无路及昆丘，青鸟西沈陇树秋。\n欲问生前躬祀日，几烦龙驾到泾州。",
        "dynasty": "唐",
        "collection_info": null
    },
    {
        "uuid": "17878c25cbc2b68bb9b40423972160af",
        "title": "咏史诗 东门",
        "author": "胡曾",
        "content": "何人知足反田庐，玉管东门饯二疏。\n岂是不荣天子禄，后贤那使久闲居。",
        "dynasty": "唐",
        "collection_info": null
    },
    {
        "uuid": "e6571f70cc0d5fa02ec1fe6c079a3d28",
        "title": "咏史诗 射熊馆",
        "author": "胡曾",
        "content": "汉帝荒唐不解忧，大夸田猎废农收。\n子云徒献长杨赋，肯念高皇沐雨秋。",
        "dynasty": "唐",
        "collection_info": null
    },
    {
        "uuid": "2c9589b00e19053696729841b3690827",
        "title": "咏史诗 昆阳",
        "author": "胡曾",
        "content": "师克由来在协和，萧王兵马固无多。\n谁知大敌昆阳败，却笑前朝困楚歌。",
        "dynasty": "唐",
        "collection_info": null
    },
    {
        "uuid": "33c53d21dc6cec406e0a6cb4d5d0ac04",
        "title": "咏史诗 七里滩",
        "author": "胡曾",
        "content": "七里青滩映碧层，九天星象感严陵。\n钓鱼台上无丝竹，不是高人谁解登。",
        "dynasty": "唐",
        "collection_info": null
    },
    {
        "uuid": "3c9c98655b3ef589c0a6f45894df9862",
        "title": "咏史诗 颍川",
        "author": "胡曾",
        "content": "古贤高尚不争名，行止由来动杳冥。\n今日浪为千里客，看花惭上德星亭。",
        "dynasty": "唐",
        "collection_info": null
    },
    {
        "uuid": "2f6fb3feaa328ec50b125ccbcd4f985d",
        "title": "咏史诗 江夏",
        "author": "胡曾",
        "content": "黄祖才非长者俦，祢衡珠碎此江头。\n今来鹦鹉洲边过，惟有无情碧水流。",
        "dynasty": "唐",
        "collection_info": null
    },
    {
        "uuid": "4176ec28ea0f235f2bf0e3e3ecc9d2d6",
        "title": "咏史诗 官渡",
        "author": "胡曾",
        "content": "本初屈指定中华，官渡相持勒虎牙。\n若使许攸财用足，山河争得属曹家。",
        "dynasty": "唐",
        "collection_info": null
    },
    {
        "uuid": "a9f5aeaee27c31595104e6ff7e4b011c",
        "title": "咏史诗 灞岸",
        "author": "胡曾",
        "content": "长安城外白云秋，萧索悲风灞水流。\n因想汉朝离乱日，仲宣从此向荆州。",
        "dynasty": "唐",
        "collection_info": null
    },
    {
        "uuid": "6a50f0051a1a3bac5f8ae924895bcddb",
        "title": "咏史诗 濡须桥",
        "author": "胡曾",
        "content": "徒向濡须欲受降，英雄才略独无双。\n天心不与金陵便，高步何由得渡江。",
        "dynasty": "唐",
        "collection_info": null
    },
    {
        "uuid": "fb24be68eeecf9158a8bc9709820d0b1",
        "title": "咏史诗 豫州",
        "author": "胡曾",
        "content": "策马行行到豫州，祖生寂寞水空流。\n当时更有三年寿，石勒寻为关下囚。",
        "dynasty": "唐",
        "collection_info": null
    },
    {
        "uuid": "1c968169435f0299eec443cb791be631",
        "title": "咏史诗 八公山",
        "author": "胡曾",
        "content": "苻坚举国出西秦，东晋危如累卵晨。\n谁料此山诸草木，尽能排难化为人。",
        "dynasty": "唐",
        "collection_info": null
    },
    {
        "uuid": "b0eb2c9698da4f9fd67ad79c8ccfb9de",
        "title": "下第",
        "author": "胡曾",
        "content": "翰苑何时休嫁女，文昌早晚罢生儿。\n上林新桂年年发，不许平人折一枝。",
        "dynasty": "唐",
        "collection_info": null
    },
    {
        "uuid": "b3c502dcb6e417707d55c24405d38be4",
        "title": "赠薛涛",
        "author": "胡曾",
        "content": "万里桥边女校书，枇杷花下闭门居。\n扫眉才子知多少，管领春风总不如。",
        "dynasty": "唐",
        "collection_info": null
    },
    {
        "uuid": "2b5285b486ffe45f7df04df2a188aa19",
        "title": "采莲",
        "author": "方干",
        "content": "采莲女儿避残热，隔夜相期侵早发。\n指剥春葱腕似雪，画桡轻拨蒲根月。\n兰舟迟速有输赢，先到河湾赌何物。\n纔到河湾分首去，散在花间不知处。",
        "dynasty": "唐",
        "collection_info": null
    },
    {
        "uuid": "ea505a75e0b08c3e1a930a87333ac70e",
        "title": "寄李频",
        "author": "方干",
        "content": "众木又摇落，望君还不还。\n轩车在何处，雨雪满前山。\n思苦文星动，乡遥钓渚闲。\n明年见名姓，唯我独何颜。",
        "dynasty": "唐",
        "collection_info": null
    },
    {
        "uuid": "59f47fe64e217c611739c22a25fe4dee",
        "title": "东溪别业寄吉州段郎中",
        "author": "方干",
        "content": "前山含远翠，罗列在窗中。\n尽日人不到，一尊谁与同。\n凉随莲叶雨，暑避柳条风。\n岂分长岑寂，明时有至公。",
        "dynasty": "唐",
        "collection_info": null
    },
    {
        "uuid": "7971c4ff24aaa156cbbda8d192b644d5",
        "title": "怀州客舍",
        "author": "方干",
        "content": "误饮覃怀酒，谁知滞去程。\n朝昏太行色，坐卧沁河声。\n白道穿秦甸，严鼙似戍城。\n邻鸡莫相促，游子自晨征。",
        "dynasty": "唐",
        "collection_info": null
    },
    {
        "uuid": "4bf1e491ca6fa7e3613821c5443e8c6b",
        "title": "中路寄喻凫先辈",
        "author": "方干",
        "content": "求名如未遂，白首亦难归。\n送我尊前酒，典君身上衣。\n寒芜随楚尽，落叶渡淮稀。\n莫叹干时晚，前心岂便非。",
        "dynasty": "唐",
        "collection_info": null
    },
    {
        "uuid": "1e9012e86a7081fab4d1f75154cd9653",
        "title": "送赵明府还北",
        "author": "方干",
        "content": "故园终不住，剑鹤在扁舟。\n尽室无余俸，还家得白头。\n钟催吴岫晓，月遶渭河流。\n曾是栖安邑，恩期异日酬。",
        "dynasty": "唐",
        "collection_info": null
    },
    {
        "uuid": "55f12880fe940704b5647c07a4cf3737",
        "title": "过朱协律故山",
        "author": "方干",
        "content": "地下无余恨，人间得盛名。\n残篇续大雅，稚子托诸生。\n度日山空暮，缘溪鹤自鸣。\n难收故交意，寒笛一声声。",
        "dynasty": "唐",
        "collection_info": null
    },
    {
        "uuid": "03f192a3acb91a62842e1ad6e584ad14",
        "title": "途中寄刘沆",
        "author": "方干",
        "content": "登车误相远，谈笑亦何因。\n路入潇湘树，书随巴蜀人。\n敛衣寒犯雪，倾箧病看春。\n莫负髫年志，清朝作献臣。",
        "dynasty": "唐",
        "collection_info": null
    },
    {
        "uuid": "1d919cf91d8c65050874892663af7a1b",
        "title": "送班主簿入谒荆南韦常侍",
        "author": "方干",
        "content": "束书成远去，还计莫经春。\n倒箧唯求醉，登舟自笑贫。\n波移彭蠡月，树没汉陵人。\n试吏曾趋府，旌幢自可亲。",
        "dynasty": "唐",
        "collection_info": null
    },
    {
        "uuid": "5227084de30d998c51c0f2f9fcf7a7b5",
        "title": "夏日登灵隐寺后峰",
        "author": "方干",
        "content": "绝顶无烦暑，登临三伏中。\n深萝难透日，乔木更含风。\n山迭云霞际，川倾世界东。\n那知兹夕兴，不与古人同。",
        "dynasty": "唐",
        "collection_info": null
    },
    {
        "uuid": "e58a35ea15a432d32f88e1c3ea0eb5f3",
        "title": "听新蝉寄张昼",
        "author": "方干",
        "content": "细声频断续，审听亦难分。\n髣髴应移处，从容却不闻。\n兰栖朝咽露，树隐暝吟云。\n莫遣乡愁起，吾怀祗是君。",
        "dynasty": "唐",
        "collection_info": null
    },
    {
        "uuid": "c38e0c56bfe517bdeb707aa663d7822e",
        "title": "送喻坦之下第还江东",
        "author": "方干",
        "content": "文战偶未胜，无令移壮心。\n风尘辞帝里，舟檝到家林。\n过楚寒方尽，浮淮月正沈。\n持杯话来日，不听洞庭砧。",
        "dynasty": "唐",
        "collection_info": null
    },
    {
        "uuid": "48d6ab473ca356a12e0c0ef4e3dcd520",
        "title": "送姚舒下第游蜀",
        "author": "方干",
        "content": "蜀路何迢递，怜君独去游。\n风烟连北虏，山水似东瓯。\n九折盘荒坂，重江遶汉州。\n临邛一壶酒，能遣长卿愁。",
        "dynasty": "唐",
        "collection_info": null
    },
    {
        "uuid": "ebcb2a7126aa1bcc97d08aac2bde0180",
        "title": "旅次钱塘",
        "author": "方干",
        "content": "此地似乡国，堪为朝夕吟。\n云藏吴相庙，树引越山禽。\n潮落海人散，钟迟秋寺深。\n我来无旧识，谁见寂寥心。",
        "dynasty": "唐",
        "collection_info": null
    },
    {
        "uuid": "89ec4dc264c322fb35e864d9f756443e",
        "title": "别喻凫",
        "author": "方干",
        "content": "知心似古人，岁久分弥亲。\n离别波涛阔，留连槐柳新。\n蟆陵寒贳酒，渔浦夜垂纶。\n自此星居后，音书岂厌频。",
        "dynasty": "唐",
        "collection_info": null
    },
    {
        "uuid": "adb72a8333be466dc006db012e786028",
        "title": "送相里烛",
        "author": "方干",
        "content": "相逢未作期，相送定何之。\n不得长年少，那堪远别离。\n泛湖乘月早，践雪过山迟。\n永望多时立，翻如在梦思。",
        "dynasty": "唐",
        "collection_info": null
    },
    {
        "uuid": "ebedd46ef9c32c233dcca1d811926878",
        "title": "君不来",
        "author": "方干",
        "content": "闲花未零落，心绪已纷纷。\n久客无人见，新禽何处闻？舟随一水远，路出万山分。\n夜月生愁望，孤光必照君。",
        "dynasty": "唐",
        "collection_info": null
    },
    {
        "uuid": "edba4eb82b44b70a5c207b82da67555e",
        "title": "将谒商州吕郎中道出楚州留献章中丞",
        "author": "方干",
        "content": "江流盘復直，浮棹出家林。\n商洛路犹远，山阳春已深。\n青云应有望，白髮未相侵。\n才小知难荐，终劳许郭心。",
        "dynasty": "唐",
        "collection_info": null
    },
    {
        "uuid": "ad9d03339ce26e29f798af714eff3504",
        "title": "金州客舍",
        "author": "方干",
        "content": "卷箔羣峰暮，萧条未掩关。\n江流嶓[冢]雨，路入汉家山。\n落叶欹眠后，孤砧倚望间。\n此情偏耐醉，难遣酒罍闲。",
        "dynasty": "唐",
        "collection_info": null
    },
    {
        "uuid": "b279dbb39a68e6f0168dc68e215d0a9c",
        "title": "途中逢孙辂因得李频消息",
        "author": "方干",
        "content": "灞上寒仍在，柔条亦自新。\n山河虽度腊，雨雪未知春。\n正忆同袍者，堪逢共国人。\n衔杯益无语，与尔转相亲。",
        "dynasty": "唐",
        "collection_info": null
    },
    {
        "uuid": "a453f3f52f8fe56f5c2367a2d4dcda06",
        "title": "送从兄郜",
        "author": "方干",
        "content": "道路本无限，又应何处逢？流年莫虚掷，华髪不相容。\n野渡波摇月，空城雨翳钟。\n此心随去马，迢递过千峰。",
        "dynasty": "唐",
        "collection_info": null
    },
    {
        "uuid": "ca67ee8963a88ff6a7a825e806536c31",
        "title": "送许温",
        "author": "方干",
        "content": "壮岁分冞切，少年心正同。\n当闻千里去，难遣一尊空。\n翳烛蒹葭雨，吹帆橘柚风。\n明年见亲族，尽集在怀中。",
        "dynasty": "唐",
        "collection_info": null
    },
    {
        "uuid": "1a9c7a0d113ef5dff98c4f777769784e",
        "title": "镜中别业二首 一",
        "author": "方干",
        "content": "寒山压镜心，此处是家林。\n梁燕窥春醉，嵒猿学夜吟。\n云连平地起，月向白波沈。\n犹自闻钟角，栖身可在深。",
        "dynasty": "唐",
        "collection_info": null
    },
    {
        "uuid": "05c9f3bdbc15152e4ec34e742b2d9a37",
        "title": "镜中别业二首 二",
        "author": "方干",
        "content": "世人如不容，吾自纵天慵。\n落叶凭风扫，香秔倩水舂。\n花朝连郭雾，雪夜隔湖钟。\n身外无能事，头宜白此峰。",
        "dynasty": "唐",
        "collection_info": null
    },
    {
        "uuid": "60c2afc33d8e3081955f52ea6cedc760",
        "title": "经周处士故居",
        "author": "方干",
        "content": "愁吟与独行，何事不伤情。\n久立钓鱼处，唯闻啼鸟声。\n山蔬和草嫩，海树入篱生。\n吾在兹溪上，怀君恨不平。",
        "dynasty": "唐",
        "collection_info": null
    },
    {
        "uuid": "15f966105ad72fb1a2733f3e7c13d422",
        "title": "赠喻凫",
        "author": "方干",
        "content": "所得非众语，众人那得知。\n纔吟五字句，又白几茎髭。\n月阁欹眠夜，霜轩正坐时。\n沈思心更苦，恐作满头丝。",
        "dynasty": "唐",
        "collection_info": null
    },
    {
        "uuid": "f9bfe8bef84db56f16f5554ddd2fe482",
        "title": "早发洞庭",
        "author": "方干",
        "content": "长天接广泽，二气共含秋。\n举目无平地，何心恋直钩。\n孤钟鸣大岸，片月落中流。\n却忆鸱夷子，当时此泛舟。",
        "dynasty": "唐",
        "collection_info": null
    },
    {
        "uuid": "9ec823bec85c5f980e3b374944b7fe19",
        "title": "贻钱塘县路明府",
        "author": "方干",
        "content": "志业不得力，到今犹苦吟。\n唫成五字句，用破一生心。\n世路屈声远，寒溪怨气深。\n前贤多晚达，莫怕鬓霜侵。",
        "dynasty": "唐",
        "collection_info": null
    },
    {
        "uuid": "c8959a730f4883dac03db95cf99c12d5",
        "title": "湖上言事寄长城喻明府",
        "author": "方干",
        "content": "吟霜与卧云，此兴亦甘贫。\n吹箭落翠羽，垂丝牵锦鳞。\n满湖风撼月，半日雨藏春。\n却笑萦簪组，劳心字远人。",
        "dynasty": "唐",
        "collection_info": null
    },
    {
        "uuid": "43367b1d4cb0398f85206e242727e3a1",
        "title": "涵碧亭",
        "author": "方干",
        "content": "高低竹杂松，积翠復留风。\n路极阴溪裏，寒生暑气中。\n闲云低覆草，片水静涵空。\n方见洋源牧，心侔造化功。",
        "dynasty": "唐",
        "collection_info": null
    },
    {
        "uuid": "cb2aa5421a8a0964d1094a71cad77e87",
        "title": "除夜",
        "author": "方干",
        "content": "永怀难自问，此夕众愁兴。\n晓韵侵春角，寒光隔岁灯。\n心燃一寸火，泪结两行冰。\n煦育诚非远，阳和又欲昇。",
        "dynasty": "唐",
        "collection_info": null
    },
    {
        "uuid": "aff1d56b6857a06068b1990790222173",
        "title": "赠许牍山人",
        "author": "方干",
        "content": "才子醉更逸，一吟倾一觞。\n支颐忍有得，摇笔便成章。\n王粲实可重，祢衡争不狂。\n何时应会面，梦裏是潇湘。",
        "dynasty": "唐",
        "collection_info": null
    },
    {
        "uuid": "7b67885bd90ed2aad7861a9d203941a4",
        "title": "赠功成将",
        "author": "方干",
        "content": "定难在明略，何曾劳战争。\n飞书谕强寇，计日下重城。\n深雪移军夜，寒笳出塞情。\n苦心殊易老，新髪早年生。",
        "dynasty": "唐",
        "collection_info": null
    },
    {
        "uuid": "c593b42a5f172f9d555dc9de5be0ffee",
        "title": "白艾原客",
        "author": "方干",
        "content": "原上桑柘瘦，再来还见贫。\n沧州几年隐，白髮一茎新。\n败叶平空堑，残阳满近隣。\n闲言说知己，半是学禅人。",
        "dynasty": "唐",
        "collection_info": null
    },
    {
        "uuid": "e900fcbb99170edd7b9490c3e8b1be99",
        "title": "朔管",
        "author": "方干",
        "content": "寥寥落何处，一夜过胡天。\n送苦秋风外，吹愁白髮边。\n望乡皆下泪，久戍尽休眠。\n寂寞空沙晓，开眸片月悬。",
        "dynasty": "唐",
        "collection_info": null
    },
    {
        "uuid": "5a86f6d5b04ab46a108ff62f3a9cd9a3",
        "title": "忆故山",
        "author": "方干",
        "content": "旧山长繫念，终日卧边亭。\n道路知已远，梦魂空再经。\n秋泉凉好引，乳鹤静宜听。\n独上高楼望，蓬身且未宁。",
        "dynasty": "唐",
        "collection_info": null
    },
    {
        "uuid": "cbcad10d439a16015f763dbde754ba4c",
        "title": "冬夜泊僧舍",
        "author": "方干",
        "content": "江东寒近腊，野寺水天昏。\n无酒能消夜，随僧早闭门。\n照墻灯焰细，着瓦雨声繁。\n漂泊仍千里，清吟欲断魂。",
        "dynasty": "唐",
        "collection_info": null
    },
    {
        "uuid": "203b0377132ef7d7550089cce0d7aa79",
        "title": "新秋独夜寄戴叔伦",
        "author": "方干",
        "content": "遥夜独不卧，寂寥庭户中。\n河明五陵上，月满九门东。\n万里亲朋散，故园沧海空。\n归怀正南望，此夕起秋风。",
        "dynasty": "唐",
        "collection_info": null
    },
    {
        "uuid": "090287f9908bd7383bcbca1ffb0de1ec",
        "title": "送沛县司马丞之任",
        "author": "方干",
        "content": "举酒一相劝，逢春聊尽欢。\n羇游故交少，远别后期难。\n路上野花发，雨中青草寒。\n悠悠两都梦，小沛与长安。",
        "dynasty": "唐",
        "collection_info": null
    },
    {
        "uuid": "2db4bd55fed3f6ab11cfd17efa33c9e6",
        "title": "送卢评事东归",
        "author": "方干",
        "content": "万里杨柳色，出关随故人。\n轻烟覆流水，落日照行尘。\n积梦江湖阔，忆家兄弟贫。\n裴回灞亭上，不语共伤春。",
        "dynasty": "唐",
        "collection_info": null
    },
    {
        "uuid": "af30b16739902067e2bfccc9173d64dc",
        "title": "清明日送邓芮还乡",
        "author": "方干",
        "content": "钟鼓喧离室，车徒促夜装。\n晓榆新变火，轻柳暗飞霜。\n转镜看华髪，传杯话故乡。\n每嫌儿女泪，今日自沾裳。",
        "dynasty": "唐",
        "collection_info": null
    },
    {
        "uuid": "5a784db7a91c0eaa9f1a79dc97882786",
        "title": "送崔拾遗出使江东",
        "author": "方干",
        "content": "九门思谏诤，万里采风谣。\n关外逢秋月，天涯过晚潮。\n雁飞云杳杳，木落浦萧萧。\n空怨他乡别，回舟暮寂寥。",
        "dynasty": "唐",
        "collection_info": null
    },
    {
        "uuid": "a15f9b0f83162a88a949211e4f0443ab",
        "title": "重阳日送洛阳李丞之任",
        "author": "方干",
        "content": "为文通绝境，从宦及良辰。\n洛下知名早，腰边结绶新。\n且倾浮菊酒，聊拂染衣尘。\n独恨沧州侣，愁来别故人。",
        "dynasty": "唐",
        "collection_info": null
    },
    {
        "uuid": "8563d0fa35044664c91484934fe4dc51",
        "title": "江州送李侍御归东洛",
        "author": "方干",
        "content": "独乘骢马去，不并旅人还。\n中外名卿贵，田园高步闲。\n暮春经楚县，新月上淮山。\n道路空瞻望，轩车不敢攀。",
        "dynasty": "唐",
        "collection_info": null
    },
    {
        "uuid": "d6886e374ee70db8d4310481f204f880",
        "title": "送郭太祝归江东",
        "author": "方干",
        "content": "乡人去欲尽，北雁又南飞。\n京洛风尘久，江淮音信稀。\n旧山知独往，一醉莫相违。\n未得解羇旅，无劳问是非。",
        "dynasty": "唐",
        "collection_info": null
    },
    {
        "uuid": "3fa5a2a4bbde7705e31a6bd7e965b4c3",
        "title": "送李恬及第后还贝州",
        "author": "方干",
        "content": "成名年少日，就业圣人书。\n擢桂谁相比，籝金已不如。\n东城送归客，秋日待征车。\n若到清潭畔，儒风变里闾。",
        "dynasty": "唐",
        "collection_info": null
    },
    {
        "uuid": "d5b2ac6ed8e15df186ec3161c7a78c36",
        "title": "收两京后还上都兼访一二亲故",
        "author": "方干",
        "content": "离堂千里客，归骑五陵人。\n路转函关晚，烟开上苑新。\n天涯将野服，阙下见乡亲。\n问得存亡事，裁诗寄海滨。",
        "dynasty": "唐",
        "collection_info": null
    },
    {
        "uuid": "02c37b848f665356ef2debb29558526e",
        "title": "送汶上王明府之任",
        "author": "方干",
        "content": "何时到故乡，归去佩铜章。\n亲友移家尽，闾阎百战伤。\n背关余草木，出塞足风霜。\n遗老应相贺，知君不下堂。",
        "dynasty": "唐",
        "collection_info": null
    },
    {
        "uuid": "8771c646579fc8e06a5d9386defd5f60",
        "title": "湖南使院遣情送江夏贺侍郎",
        "author": "方干",
        "content": "云雨一消散，悠悠关復河。\n俱从泛舟役，遂隔洞庭波。\n楚水去不尽，秋风今更过。\n无由得相见，却恨寄书多。",
        "dynasty": "唐",
        "collection_info": null
    },
    {
        "uuid": "fbfa42bc1e62720d9468e46fa778bf67",
        "title": "过申州作",
        "author": "方干",
        "content": "万人曾死战，几户免刀兵。\n井邑初安堵，儿童未长成。\n凉风吹古木，野火烧残营。\n寥落千余里，山高水復清。",
        "dynasty": "唐",
        "collection_info": null
    },
    {
        "uuid": "18f4bb37e64d9c2e38b90b1c5991955d",
        "title": "汝南过访田评事",
        "author": "方干",
        "content": "移家近汉阴，不復问华簪。\n买酒宜城远，烧田梦泽深。\n暮山逢鸟入，寒水见鱼沈。\n与物皆无累，终年惬本心。",
        "dynasty": "唐",
        "collection_info": null
    },
    {
        "uuid": "aa1468adb92fe429cc9c0d42b7bb9862",
        "title": "送道上人游方",
        "author": "方干",
        "content": "律仪通外学，诗思入玄关。\n烟景随人别，风姿与物闲。\n贯花留静室，咒水度空山。\n谁识浮云意，悠悠天地间。",
        "dynasty": "唐",
        "collection_info": null
    },
    {
        "uuid": "d0c2f839c4a11797df04e136a662f9aa",
        "title": "送饶州王司法之任兼寄朱处士",
        "author": "方干",
        "content": "莫辞还作吏，且喜速回车。\n留醉悲残岁，含情寄远书。\n共看衰老近，转觉宦名虚。\n遥想清溪畔，幽人得自如。",
        "dynasty": "唐",
        "collection_info": null
    },
    {
        "uuid": "ea59402da0a7f460ac12a3496c3996b8",
        "title": "詹碏山居",
        "author": "方干",
        "content": "爱此栖心静，风尘路已赊。\n十余茎野竹，一两树山花。\n遶石开泉细，穿萝引径斜。\n无人会幽意，来往在烟霞。",
        "dynasty": "唐",
        "collection_info": null
    },
    {
        "uuid": "435ab2934ddbb0b44193733ef2da75ba",
        "title": "晓角",
        "author": "方干",
        "content": "画角吹残月，寒声发戍楼。\n立霜嘶马怨，攒碛泣兵愁。\n燕雁鸣云畔，胡风冷草头。\n罢闻三会后，天逈晓星流。",
        "dynasty": "唐",
        "collection_info": null
    },
    {
        "uuid": "f722de0c7bc6df3fa2c15edb1c4b52c8",
        "title": "冬日",
        "author": "方干",
        "content": "烧火掩关坐，穷居客访稀。\n冻云愁暮色，寒日淡斜晖。\n穿牖竹风满，遶庭云叶飞。\n已嗟周一岁，羇寓尚何依。",
        "dynasty": "唐",
        "collection_info": null
    },
    {
        "uuid": "62a58211b18c29c389b4832470e602a3",
        "title": "残秋送友",
        "author": "方干",
        "content": "早为千里别，况復是秋残。\n木叶怨先老，江云愁暮寒。\n交情如水淡，离酒泛杯宽。\n料想还家后，休吟行路难。",
        "dynasty": "唐",
        "collection_info": null
    },
    {
        "uuid": "e58b865be47b5064097a5d12fb4445d7",
        "title": "客行",
        "author": "方干",
        "content": "藕叶缀为衣，东西泣路岐。\n乡心日落后，身计酒醒时。\n触目多添感，凝情足所思。\n羁愁难尽遣，行坐一低眉。",
        "dynasty": "唐",
        "collection_info": null
    },
    {
        "uuid": "73f799b1ba44cb6d70d75e5ec0d561a2",
        "title": "秋夜",
        "author": "方干",
        "content": "度鸿惊睡醒，欹枕已三更。\n梦破寂寥思，灯残零落明。\n空窗闲月色，幽壁静虫声。\n况是离乡久，依然无限情。",
        "dynasty": "唐",
        "collection_info": null
    },
    {
        "uuid": "892ed6f212e365938fe78d7fed521da0",
        "title": "新月",
        "author": "方干",
        "content": "入夜天西见，蛾[眉]冷素光。\n潭鱼惊钓落，云雁怯弓张。\n隐隐临珠箔，微微上粉墻。\n更怜三五夕，仙桂满轮芳。",
        "dynasty": "唐",
        "collection_info": null
    },
    {
        "uuid": "0dd2cb9f819997ee48524ebe9d9c2477",
        "title": "滁上怀周贺",
        "author": "方干",
        "content": "就枕忽不寐，孤怀兴叹初。\n南谯收旧历，上苑绝来书。\n暝雪细声积，晨钟寒韵疎。\n侯门昔弹铗，曾共食江鱼。",
        "dynasty": "唐",
        "collection_info": null
    },
    {
        "uuid": "976e10ef1d051bdc204af82b9b53f2d1",
        "title": "寄石湓清越上人",
        "author": "方干",
        "content": "寺处唯高僻，云生石枕前。\n静吟因得句，独夜不妨禅。\n窗接停猨树，岩飞浴鹤泉。\n相思有书札，俱倩猎人传。",
        "dynasty": "唐",
        "collection_info": null
    },
    {
        "uuid": "762622c4b58e5e5651f9473367af322b",
        "title": "陈式水墨山水",
        "author": "方干",
        "content": "造化有功力，平分归笔端。\n溪如冰后听，山似烧来看。\n立意雪髯出，支颐烟汗干。\n世间从尔后，应觉致名难。",
        "dynasty": "唐",
        "collection_info": null
    },
    {
        "uuid": "5dd72df29931fd9bb1f8b9d322218c70",
        "title": "陈秀才亭际木兰",
        "author": "方干",
        "content": "昔见初栽日，今逢成树时。\n存思心更感，遶看步还迟。\n蝶舞摇风蘂，莺啼含露枝。\n裴回不忍去，应与醉相宜。",
        "dynasty": "唐",
        "collection_info": null
    },
    {
        "uuid": "07b78ad660c5387ee214683486c49649",
        "title": "赠镜公",
        "author": "方干",
        "content": "幽独度遥夜，夜清神更闲。\n高风吹越树，细露湿湖山。\n月皎微吟后，钟鸣不寐间。\n如教累簪组，此兴岂相关。",
        "dynasty": "唐",
        "collection_info": null
    },
    {
        "uuid": "6cefc38e3a7b80627525a5393989a7dd",
        "title": "登雪窦僧家",
        "author": "方干",
        "content": "登寺寻盘道，人烟远更微。\n石窗秋见海，山霭暮侵衣。\n众木随僧老，高泉尽日飞。\n谁能厌轩冕，来此便忘机。",
        "dynasty": "唐",
        "collection_info": null
    },
    {
        "uuid": "45d380706dbbc9e25589a409ccf14507",
        "title": "途中逢进士许巢",
        "author": "方干",
        "content": "声望去已远，门人无不知。\n义行相识处，贫过少年时。\n妨寐夜吟苦，爱闲身达迟。\n难求似君者，我去更逢谁。",
        "dynasty": "唐",
        "collection_info": null
    },
    {
        "uuid": "36b9a674134de5c4be4445a148722da6",
        "title": "赠玛瑙山禅者",
        "author": "方干",
        "content": "芿草不停兽，因师山更灵。\n村林朝乞食，风雨夜开扃。\n井味兼松粉，云根着净瓶。\n尘劳如醉梦，对此暂能醒。",
        "dynasty": "唐",
        "collection_info": null
    },
    {
        "uuid": "c62ce6327d6691d466eee3225084aa8f",
        "title": "詶故人陈乂都",
        "author": "方干",
        "content": "远别那无梦，重游自有期。\n半年乡信到，两地赤心知。\n坐久吟移调，更长砚结凘。\n文人才力薄，终怕阿戎欺。",
        "dynasty": "唐",
        "collection_info": null
    },
    {
        "uuid": "cf9d3b923353aae8d2123efac9d3e83e",
        "title": "闰春",
        "author": "方干",
        "content": "幂幂復苍苍，微和傍早阳。\n前春寒已尽，待闰日犹长。\n柳变虽因雨，花迟岂为霜。\n自兹延圣历，谁不驻年光。",
        "dynasty": "唐",
        "collection_info": null
    },
    {
        "uuid": "3c78ce65f4331ed42b6f31c03fac50d2",
        "title": "方着作画竹",
        "author": "方干",
        "content": "迭叶与高节，俱从毫末生。\n流传千古誉，研炼十年情。\n向月本无影，临风疑有声。\n吾家钓台畔，似此两三茎。",
        "dynasty": "唐",
        "collection_info": null
    },
    {
        "uuid": "3b88f29d57e489c14c814b347c87c4aa",
        "title": "题友人山花",
        "author": "方干",
        "content": "平明方发尽，为待好风吹。\n不见移来日，先愁落去时。\n浓香熏迭叶，繁朵压卑枝。\n坐看皆终夕，游蜂似有期。",
        "dynasty": "唐",
        "collection_info": null
    },
    {
        "uuid": "0983301e390414aa78df534a9c808513",
        "title": "赠诗僧怀静",
        "author": "方干",
        "content": "几生余习在，时復作微吟。\n坐夏莓苔合，行禅桧柏深。\n入山成白首，学道是初心。\n心地不移变，徒云寒暑侵。",
        "dynasty": "唐",
        "collection_info": null
    },
    {
        "uuid": "95c7debbcaf6d91fae7c6ebdcb3e57ec",
        "title": "赠许牍秀才",
        "author": "方干",
        "content": "理论与妙用，皆从人外来。\n山河澄正气，雪月助宏才。\n傲世寄渔艇，藏名归酒杯。\n升沈在方寸，即恐起风雷。",
        "dynasty": "唐",
        "collection_info": null
    },
    {
        "uuid": "323335ec2a5b1a24e61ff4a838bd2bf8",
        "title": "送于丹",
        "author": "方干",
        "content": "至业是至宝，莫过心自知。\n时情如甚畅，天道即无私。\n入洛霜霰苦，离家兰菊衰。\n焚舟不回顾，薄暮又何之。",
        "dynasty": "唐",
        "collection_info": null
    },
    {
        "uuid": "7f540518f1ea8a16d39e9401b44412f7",
        "title": "送人游日本国",
        "author": "方干",
        "content": "沧茫大荒外，风教即难知。\n连夜扬帆去，经年到岸迟。\n波涛含左界，星斗定东维。\n或有归风便，当为相见期。",
        "dynasty": "唐",
        "collection_info": null
    },
    {
        "uuid": "675a0903a64a00d6fa9f66e36fc56fe4",
        "title": "东溪言事寄于丹",
        "author": "方干",
        "content": "日月昼夜转，年光难驻留。\n轩窗才过雨，枕簟即知秋。\n草际鸟行出，溪中虹影收。\n唯君壮心在，应笑卧沧洲。",
        "dynasty": "唐",
        "collection_info": null
    },
    {
        "uuid": "2499008e2f04daa738ce709f1a3417ef",
        "title": "暮发七里滩夜泊严光台下",
        "author": "方干",
        "content": "一瞬即七里，箭驰犹是难。\n樯边走岚翠，枕底失风湍。\n但讶猨鸟定，不知霜月寒。\n前贤竟何益，此地误垂竿。",
        "dynasty": "唐",
        "collection_info": null
    },
    {
        "uuid": "52188aee11ec52b7356f885f8c52a644",
        "title": "处州洞溪",
        "author": "方干",
        "content": "气象四时清，无人画得成。\n众山寒迭翠，两派绿分声。\n坐月何曾夜，听松不似晴。\n混元融结后，便有此溪名。",
        "dynasty": "唐",
        "collection_info": null
    },
    {
        "uuid": "6fdcf7c66b89d501b65cda5d8d01977f",
        "title": "称心寺中岛",
        "author": "方干",
        "content": "水木深不极，似将星汉连。\n中州唯此地，上界别无天。\n雪折停猨树，花藏浴鹤泉。\n师为终老意，日日復年年。",
        "dynasty": "唐",
        "collection_info": null
    },
    {
        "uuid": "59b28ba0fe89ec7e2d03d25292c4cf0f",
        "title": "岁晚苦寒",
        "author": "方干",
        "content": "地气寒不畅，严风无定时。\n挑灯青烬少，呵笔尺书迟。\n白兔没已久，晨鸡僵未知。\n竚看开圣历，喧煦立为期。",
        "dynasty": "唐",
        "collection_info": null
    },
    {
        "uuid": "5167f02a8b1d43ce364f9ab019ea4ed9",
        "title": "杜鹃花",
        "author": "方干",
        "content": "未问移栽日，先愁落地时。\n疎中从间叶，密处莫烧枝。\n郢客教谁探，胡蜂是自知。\n周回两三步，常有醉乡期。",
        "dynasty": "唐",
        "collection_info": null
    },
    {
        "uuid": "15800873783252404cf0974e02db5de7",
        "title": "山中",
        "author": "方干",
        "content": "散拙亦自遂，麤将猨鸟同。\n飞泉高泻月，独树逈含风。\n果落盘盂上，云生箧笥中。\n未甘明圣日，终作钓渔翁。",
        "dynasty": "唐",
        "collection_info": null
    },
    {
        "uuid": "9c01a500c130cd34f52164b9d970ff49",
        "title": "路支使小池",
        "author": "方干",
        "content": "儿童戏穿凿，咫尺见津涯。\n藓岸和纤草，松泉溅浅沙。\n光含半床月，影入一枝花。\n到此无醒日，当时有习家。",
        "dynasty": "唐",
        "collection_info": null
    },
    {
        "uuid": "076b0b3a8c87f17e385df654615fdf5f",
        "title": "清源标公",
        "author": "方干",
        "content": "师为众人重，始得众人师。\n年到白头日，行如新戒时。\n缾添放鱼涧，窗逈褭猿枝。\n此地堪终老，迷痴自不知。",
        "dynasty": "唐",
        "collection_info": null
    },
    {
        "uuid": "a5e183b29550f070c2ef258322f3bba8",
        "title": "题雪窦禅师壁",
        "author": "方干",
        "content": "飞泉溅禅石，缾注亦生苔。\n海上山不浅，天边人自来。\n长年随桧柏，独夜任风雷。\n猎者闻疎磬，知师入定迴。",
        "dynasty": "唐",
        "collection_info": null
    },
    {
        "uuid": "0537b0bacfb650a27886495785a028f1",
        "title": "重寄金山寺僧",
        "author": "方干",
        "content": "风涛匝山寺，磬韵达渔船。\n此处别师久，远怀无信传。\n月华妨静烛，鸟语答幽禅。\n已见如如理，灰心应不然。",
        "dynasty": "唐",
        "collection_info": null
    },
    {
        "uuid": "12fa65f4ebc5062178e71f30e896fd2b",
        "title": "哭胡珪",
        "author": "方干",
        "content": "才高登上第，孝极殁庐茔。\n一命何无定，片言徒有声。\n故园花自发，新冢月初明。\n寂寞重泉裏，岂知春物荣。",
        "dynasty": "唐",
        "collection_info": null
    },
    {
        "uuid": "993b4bd2737de6632c45fb4712297e57",
        "title": "与清溪赵明府",
        "author": "方干",
        "content": "清规暂趋府，独立与谁亲。\n遂性无非酒，求闲却爱贫。\n林泉应入梦，印绶莫留人。\n王事闻多暇，吟来几首新。",
        "dynasty": "唐",
        "collection_info": null
    },
    {
        "uuid": "2452cf19a8f1a6c651e16c99ea08a55a",
        "title": "送剡县陈永秩满归越",
        "author": "方干",
        "content": "俸禄三年后，程途一月间。\n舟中非客路，镜裏是家山。\n密雪霑行袂，离杯变别颜。\n古人唯贺满，今挈解由还。",
        "dynasty": "唐",
        "collection_info": null
    },
    {
        "uuid": "42d83a099ae534cf7a2e719341c7c422",
        "title": "示乡叟",
        "author": "方干",
        "content": "暮齿甘衰谢，逢人惜别离。\n青山前代业，老树此身移。\n买药将衣尽，寻方见字迟。\n如何镊残鬓，览镜变成丝。",
        "dynasty": "唐",
        "collection_info": null
    },
    {
        "uuid": "a0218309573c0fde8774af9f60c67850",
        "title": "游竹林寺",
        "author": "方干",
        "content": "得路到深寺，幽虚曾识名。\n藓浓阴砌古，烟起暮香生。\n曙月落松翠，石泉流梵声。\n闻僧说真理，烦恼自然轻。",
        "dynasty": "唐",
        "collection_info": null
    },
    {
        "uuid": "6e570d1e4652fa24416657403d80d13d",
        "title": "陆处士别业",
        "author": "方干",
        "content": "问道远相访，无人觉路长。\n夜深回钓檝，月影出书林。\n蝉噪蓼花发，禽来山果香。\n多时欲归去，西望又斜阳。",
        "dynasty": "唐",
        "collection_info": null
    },
    {
        "uuid": "aaf87db4c943742ef0eff7aee9d1d488",
        "title": "赠中岳僧",
        "author": "方干",
        "content": "坐来藂木大，谁见入嵒年。\n多病长留药，无忧亦是禅。\n搘床移片石，舂粟引高泉。\n尽愿求心法，逢谁即拟传。",
        "dynasty": "唐",
        "collection_info": null
    },
    {
        "uuid": "cc22334029155cc0228a6324453504aa",
        "title": "寄普州贾司仓岛",
        "author": "方干",
        "content": "乱山重復迭，何路访先生。\n岂料多才者，空垂不世名闲曹犹得醉，薄俸亦胜耕。\n莫问吟诗石，年年芳草平。",
        "dynasty": "唐",
        "collection_info": null
    },
    {
        "uuid": "2a02a96e48d55e2aca0c43a6d869f642",
        "title": "送镜空上人游江南",
        "author": "方干",
        "content": "去住如云鹤，飘然不可留。\n何山逢后夏，一食在孤舟。\n细雨莲塘晚，疎蝉橘岸秋。\n应怀旧溪月，夜过石窗流。",
        "dynasty": "唐",
        "collection_info": null
    },
    {
        "uuid": "45597548ae585fff885ad0e2abbd74b3",
        "title": "新正",
        "author": "方干",
        "content": "筚门惆怅内，时节暗来频。\n每见新正雪，长思故国春。\n云西斜去雁，江上未归人。\n又一年为客，何媒得到秦。",
        "dynasty": "唐",
        "collection_info": null
    },
    {
        "uuid": "58c90cfb67d8131fba57e096a3a5d07c",
        "title": "夜听步虚",
        "author": "方干",
        "content": "寂寂永宫裏，天师朝礼声。\n步虚闻一曲，浑欲到三清。\n瑞草秋风起，仙阶夜月明。\n多年远尘意，此地欲铺平。",
        "dynasty": "唐",
        "collection_info": null
    },
    {
        "uuid": "77ab92510e5edd05fd0e5d9fdbf27551",
        "title": "题碧溪山禅老",
        "author": "方干",
        "content": "师步有云随，师情唯鹤知。\n萝迷收{艹/朮}路，雪隔出溪时。\n竹狖窥沙井，岩禽停桧枝。\n由来傲卿相，卧稳答书迟。",
        "dynasty": "唐",
        "collection_info": null
    },
    {
        "uuid": "a78694c43b9a02a74933d2a0711220d0",
        "title": "寒食宿先天寺无可上人房",
        "author": "方干",
        "content": "双扉桧下开，寄宿石房苔。\n幡北灯花动，城西雪霰来。\n收棊想云梦，罢茗议天台。\n同忆前年腊，师初白阁回。",
        "dynasty": "唐",
        "collection_info": null
    },
    {
        "uuid": "6fa424efb542a53ffe292435379e220a",
        "title": "中秋月",
        "author": "方干",
        "content": "凉霄烟霭外，三五玉蟾秋。\n列野星辰正，当空鬼魅愁。\n泉澄寒魄莹，露滴冷光浮。\n未折青青桂，吟看不忍休。",
        "dynasty": "唐",
        "collection_info": null
    },
    {
        "uuid": "6a1a0bfec58e993906aa18c1241326f1",
        "title": "暮冬书怀呈友人",
        "author": "方干",
        "content": "空为梁甫吟，谁竟是知音。\n风雪生寒夜，乡园来旧心。\n沧江孤棹逈，白阁一钟深。\n君子久忘我，此怀甘自沈。",
        "dynasty": "唐",
        "collection_info": null
    },
    {
        "uuid": "683275a2afe3470887249a22f1352818",
        "title": "赠江南僧",
        "author": "方干",
        "content": "忘机室亦空，禅与沃州同。\n唯有半庭竹，能生竟日风。\n思山海月上，出定印香终。\n继后传衣者，还须立雪中。",
        "dynasty": "唐",
        "collection_info": null
    },
    {
        "uuid": "e1e58c2db7328453bbd62b7e1c89fc21",
        "title": "柳",
        "author": "方干",
        "content": "摇曳惹风吹，临堤软胜丝。\n态浓谁为识，力弱自难持。\n学舞枝翻袖，呈妆叶展眉。\n如何一攀折，怀友又题诗。",
        "dynasty": "唐",
        "collection_info": null
    },
    {
        "uuid": "bc693e3ea49db6b2432c3e43c6055255",
        "title": "送姚合员外赴金州",
        "author": "方干",
        "content": "受诏从华省，开旗发帝州。\n野烟新驿曙，残照古山秋。\n树势连巴没，江声入楚流。\n唯应化行后，吟句上闲楼。",
        "dynasty": "唐",
        "collection_info": null
    },
    {
        "uuid": "a2bf098d2274a4d83d7dd750110acb64",
        "title": "送江阴霍明府之任",
        "author": "方干",
        "content": "遥遥去舸新，浸郭苇兼苹。\n树列巢滩鹤，乡多钓浦人。\n虹分阳羡雨，浪隔广陵春。\n知竟三年秩，琴书外是贫。",
        "dynasty": "唐",
        "collection_info": null
    },
    {
        "uuid": "3f974e4556cca9d098f059ab8c5932fd",
        "title": "送友及第归淛东",
        "author": "方干",
        "content": "南行无俗侣，秋雁与寒云。\n野趣自多惬，乡名人共闻。\n吴山中路断，淛水半江分。\n此地登临惯，摅情一送君。",
        "dynasty": "唐",
        "collection_info": null
    },
    {
        "uuid": "f5ac7a3115574852c828eedbdec43846",
        "title": "山中即事",
        "author": "方干",
        "content": "趍世非身事，山中适性情。\n野花多异色，幽鸟少凡声。\n树影搜凉卧，苔光破碧行。\n闲寻采药处，仙路渐分明。",
        "dynasty": "唐",
        "collection_info": null
    },
    {
        "uuid": "997d23f4f3c40395098f270b63446ba0",
        "title": "过黄州作",
        "author": "方干",
        "content": "弭节齐安郡，孤城百战残。\n傍村林有虎，带郭县无官。\n暮角梅花怨，清江桂影寒。\n黍离缘底事，撩我起长叹。",
        "dynasty": "唐",
        "collection_info": null
    },
    {
        "uuid": "ca52ad0cc0446f8d209b91fdcef256c8",
        "title": "元日",
        "author": "方干",
        "content": "晨鸡两遍报更阑，刁斗无声晓漏干。\n暖日映山调正气，东风入树舞残寒。\n轩车欲识人间感，献岁须来帝里看。\n纔酌屠苏定年齿，坐中惟笑鬓毛斑。",
        "dynasty": "唐",
        "collection_info": null
    },
    {
        "uuid": "c830d02c18b92c6417ff9994890a84f0",
        "title": "别从兄郜",
        "author": "方干",
        "content": "展翅开帆秪待风，吹嘘成事古今同。\n已呼断雁归行裏，全胜枯鳞在辙中。\n若许死前恩少报，终期言下命潜通。\n临岐再拜无余事，愿取文章达圣聪。",
        "dynasty": "唐",
        "collection_info": null
    },
    {
        "uuid": "e1781fd93381d33018cde9c32dfcfda6",
        "title": "寄江陵王少府",
        "author": "方干",
        "content": "分手频曾变寒暑，迢迢远意各何如。\n波涛一阻两乡梦，岁月无过双鲤鱼。\n吟处落花藏笔砚，睡时斜雨湿图书。\n此来俗辈皆疎我，唯有故人心不疎。",
        "dynasty": "唐",
        "collection_info": null
    },
    {
        "uuid": "8dec219139f196be1b6d7834bf446781",
        "title": "题睦州乌龙山禅居",
        "author": "方干",
        "content": "曙后月华犹冷湿，自知坐卧逼天宫。\n晨鸡未暇鸣山底，早日先来照屋东。\n人世驱驰方丈内，海波摇动一杯中。\n伴师长住应难住，归去仍须入俗笼。",
        "dynasty": "唐",
        "collection_info": null
    },
    {
        "uuid": "bf06da41f99fb8509ecb8fdabd8468ac",
        "title": "寄杭州于郎中",
        "author": "方干",
        "content": "虽云圣代识贤明，自是山河应数生。\n大雅篇章无弟子，高门世业有公卿。\n入楼早月中秋色，遶郭寒潮半夜声。\n白屋青云至悬阔，愚儒肝胆若为倾。",
        "dynasty": "唐",
        "collection_info": null
    },
    {
        "uuid": "469619905d96d91ef3018689e493632d",
        "title": "寄灵武胡常侍",
        "author": "方干",
        "content": "青云直上路初通，已在明君倚注中。\n欲遣为霖安九有，先令作相赞东宫。\n自从忠谠承天睠，更用文篇续国风。\n最是何人感恩德，谢敷星下钓渔翁。",
        "dynasty": "唐",
        "collection_info": null
    },
    {
        "uuid": "4b3282cfe41177555a6f306f9a6e5de3",
        "title": "上张舍人",
        "author": "方干",
        "content": "海内芳声谁可并，承家三代相门深。\n剖符已副东人望，援笔曾传圣主心。\n此地清廉惟饮水，四方焦热待为霖。\n他年莫学鸱夷子，远泛扁舟用铸金。",
        "dynasty": "唐",
        "collection_info": null
    },
    {
        "uuid": "0c409d728777cc6fdd765e292ce855b4",
        "title": "题慈溪张丞壁",
        "author": "方干",
        "content": "因君贰邑蓝溪上，遣我维舟红叶时。\n共向乡中非半面，俱惊鬓裏有新丝。\n竚看孤洁成三考，应笑愚疎舍一枝。\n貌似故人心尚喜，相逢况是旧相知。",
        "dynasty": "唐",
        "collection_info": null
    },
    {
        "uuid": "5517189e0cef71f8fab2b06a558232bb",
        "title": "赠邻居袁明府",
        "author": "方干",
        "content": "隔竹每呼皆得应，二心亲熟更如何。\n文章锻炼犹相似，年齿参差不校多。\n雨后卷帘看越岭，更深欹枕听湖波。\n朝昏幸得同醒醉，遮莫光阴自下坡。",
        "dynasty": "唐",
        "collection_info": null
    },
    {
        "uuid": "6775ae44371659a0c31fe3ffa5c10983",
        "title": "孙氏林亭",
        "author": "方干",
        "content": "池亭纔有二三亩，风景胜于千万家。\n瑟瑟林排全巷竹，猩猩血染半园花。\n并床欹枕逢春尽，援笔持杯到日斜。\n丱角相知成白首，而今欢笑莫咨嗟。",
        "dynasty": "唐",
        "collection_info": null
    },
    {
        "uuid": "3331245f2c4cb80971201471f4888396",
        "title": "漳州阳亭言事寄于使君",
        "author": "方干",
        "content": "谢守登城对远峰，金英泛泛满金钟。\n楼头风景八九月，床下水云千万重。\n红斾朝昏虽许近，清才今古定难逢。\n鲤鱼纵是凡鳞鬣，得在膺门合作龙。",
        "dynasty": "唐",
        "collection_info": null
    },
    {
        "uuid": "2eb992d4af3e3423885fb818014a4644",
        "title": "别胡中丞",
        "author": "方干",
        "content": "二年朝夜见双旌，心魄知恩梦亦惊。\n幽贱麤能分菽麦，从容岂合遇公卿。\n吹嘘若自毫端出，羽翼应从肉上生。\n却恨此身唯一死，空将一死报犹轻。",
        "dynasty": "唐",
        "collection_info": null
    },
    {
        "uuid": "7470037cfb525e63a075dd4a4326dde7",
        "title": "游张公洞寄陶校书",
        "author": "方干",
        "content": "步步势穿江底去，此中危滑转身难。\n下蒸阴气松萝湿，外制温风杖屦寒。\n数里烟云方觉异，前程世界更应宽。\n由来委曲寻仙路，不似先生换骨丹。",
        "dynasty": "唐",
        "collection_info": null
    },
    {
        "uuid": "82d7e3e20ea060cd9a3f4826f297ffeb",
        "title": "题睦州郡中千峰榭",
        "author": "方干",
        "content": "岂知平地似天台，朱户深沈别径开。\n曳响露蝉穿树去，斜行沙鸟向池来。\n窗中早月当琴榻，墻上秋山入酒杯。\n何事此中如世外，应缘羊祜是仙才。",
        "dynasty": "唐",
        "collection_info": null
    },
    {
        "uuid": "b81047d69231b9a5a64a41a8c085df40",
        "title": "登新城县楼赠蔡明府",
        "author": "方干",
        "content": "杨震东来是宦游，政成登此自消忧。\n草中白道穿村去，树裏清溪照郭流。\n纵目四山宜永日，开襟五月似高秋。\n不知县籍添新户，但见川原桑柘稠。",
        "dynasty": "唐",
        "collection_info": null
    },
    {
        "uuid": "1b9ca5152ea68e51f487d9204b58e1c7",
        "title": "和于中丞登扶风亭",
        "author": "方干",
        "content": "避石攀萝去不迷，行时举步似丹梯。\n东轩海日已先照，下界晨鸡犹未啼。\n郭裏云山全占寺，村前竹树半藏溪。\n谢公吟望多来此，此地应将岘首齐。",
        "dynasty": "唐",
        "collection_info": null
    },
    {
        "uuid": "91ff1f493bc3ddb0f228f85dc3ef4dd6",
        "title": "赠信州高员外",
        "author": "方干",
        "content": "溪势盘回绕郡流，饶阳春色满溪楼。\n岂唯啼鸟催人醉，更有繁花笑客愁。\n蹇拙命中迷直道，仁慈风裏驻扁舟。\n膺门若感深恩去，终杀微躯未足酬。",
        "dynasty": "唐",
        "collection_info": null
    },
    {
        "uuid": "b7fccbbb0587ea3d76e37077d500d38c",
        "title": "漳州于使君罢郡如之任漳南去上国二十四州使君无非亲故",
        "author": "方干",
        "content": "漳南罢郡如之任，二十四州相次迎。\n泊岸旗幡邮吏拜，连山风雨探人行。\n月中倚棹吟渔浦，花底垂鞭醉凤城。",
        "dynasty": "唐",
        "collection_info": null
    },
    {
        "uuid": "5867a3014243080b68824ce02a372b46",
        "title": "送弟子伍秀才赴举",
        "author": "方干",
        "content": "天遣相门延积庆，今同太庙荐嘉宾。\n柳条此日同谁折，桂树明年为尔春。\n倚棹寒吟渔浦月，垂鞭醉入凤城尘。\n由来不要文章得，要且文章出众人。",
        "dynasty": "唐",
        "collection_info": null
    },
    {
        "uuid": "d80c6cf8f3abb94ba77594fd02eea1c5",
        "title": "贻高谠",
        "author": "方干",
        "content": "都缘相府有宗兄，却恐妨君正路行。\n石上长松自森秀，雪中孤玉更凝明。\n西陵晓月中秋色，北固军鼙半夜声。\n幸有清才与洪笔，何愁高节不公卿。",
        "dynasty": "唐",
        "collection_info": null
    },
    {
        "uuid": "f684aad819d73c3d32b06badf240ecd7",
        "title": "题长洲陈明府小亭",
        "author": "方干",
        "content": "坐看孤峭却劳神，还是微吟到日曛。\n松鹤认名呼得下，沙蝉飞处听犹闻。\n夜阑亦似深山月，雨后唯关满屋云。\n便此逍遥应不易，朱衣红斾未容君。",
        "dynasty": "唐",
        "collection_info": null
    },
    {
        "uuid": "71365ed25f733fb4d09590ebde8bbfc0",
        "title": "送朱二十赴涟水",
        "author": "方干",
        "content": "到县却应嫌水阔，离家终是见山疎。\n笙歌不驻难辞酒，舟檝将行负担书。\n为政必能安楚老，向公犹可钓淮鱼。\n鸾凰取便多如此，掠地斜飞上太虚。",
        "dynasty": "唐",
        "collection_info": null
    },
    {
        "uuid": "0fcf0ed14b0537d1f52e3a3be0ce44f2",
        "title": "德政上睦州胡中丞",
        "author": "方干",
        "content": "上德由来合动天，旌旗到日是丰年。\n羣书已熟无人似，五字研成举世传。\n莫道政声同宇宙，须知紫气满山川。\n岂唯里巷皆苏息，犹有恩波及钓船。",
        "dynasty": "唐",
        "collection_info": null
    },
    {
        "uuid": "a678479bd6bdf9ad9b94904a7b084ac0",
        "title": "袁明府以家醖寄余余以山梅答赠非唯四韵兼亦双关",
        "author": "方干",
        "content": "封匏寄酒提携远，织笼盛梅答赠迟。\n九度搅和谁用法，四边窥摘自攀枝。\n罇罍泛蚁堪尝日，童稚驱禽欲熟时。\n毕卓醉狂潘氏少，倾来掷去恰相宜。",
        "dynasty": "唐",
        "collection_info": null
    },
    {
        "uuid": "b3574930f4ffa8c31d41cf79e646f215",
        "title": "上杭州姚郎中",
        "author": "方干",
        "content": "能除疾瘼似良医，一郡乡风当日移。\n身贵久离行药伴，才高独作后人师。\n春游下马皆成醼，吏散看山即有诗。\n借问公方与文道，而今中夏更传谁。",
        "dynasty": "唐",
        "collection_info": null
    },
    {
        "uuid": "960095fe5b3e92cd7d39295cfce0700a",
        "title": "送叶秀才赴举兼呈吕少监",
        "author": "方干",
        "content": "君辞旧里一年期，艺至心身亦自知。\n尊尽离人看北斗，月寒惊鹊绕南枝。\n书迴册市砧应绝，棹出村潭菊未衰。\n与尔相逢终不远，昨闻秘监在台墀。",
        "dynasty": "唐",
        "collection_info": null
    },
    {
        "uuid": "e337f43e2a2f09d7a390a889ad79d049",
        "title": "自缙云赴郡溪流百里轻棹一发曾不崇朝叙事四韵寄献段郎中",
        "author": "方干",
        "content": "激箭溪湍势莫凭，飘然一叶若为乘。\n仰瞻青壁开天罅，斗转寒湾避石棱。\n巢鸟夜惊离岛树，啼猿昼怯下岩藤。\n此中明日寻知己，恐似龙门不易登。",
        "dynasty": "唐",
        "collection_info": null
    },
    {
        "uuid": "793960f102369498e4a39e3decfb0ae2",
        "title": "胡中丞早梅",
        "author": "方干",
        "content": "不独闲花不共时，一株寒艳尚参差。\n凌晨未喷含霜朵，应候先开亚水枝。\n芬郁合将兰并茂，凝明应与雪相宜。\n谢公吟赏愁飘落，可得更拈长笛吹。",
        "dynasty": "唐",
        "collection_info": null
    },
    {
        "uuid": "be772c393d0b3df06a8d723d2a9a079a",
        "title": "牡丹",
        "author": "方干",
        "content": "借问庭芳早晚栽，座中疑展画屏开。\n花分浅浅臙脂脸，叶堕殷殷腻粉腮。\n红砌不须夸芍药，白苹何用逞重台。\n慇懃为报看花客，莫学游蜂日日来。",
        "dynasty": "唐",
        "collection_info": null
    },
    {
        "uuid": "5d93918ec836cc0f19e62937628a38c4",
        "title": "观项信水墨",
        "author": "方干",
        "content": "险峭虽从笔下成，精能皆自意中生。\n倚云孤桧知无朽，挂壁高泉似有声。\n转扇惊波连岸动，迴灯落日向山明。\n小年师祖过今祖，异域应传项信名。",
        "dynasty": "唐",
        "collection_info": null
    },
    {
        "uuid": "a038c391505043ea4ed5cac252486c08",
        "title": "书桃花坞周处士壁",
        "author": "方干",
        "content": "醉吟雪月思深苦，思苦神劳华髪生。\n自学古贤修静节，唯应野鹤识高情。\n细泉出石飞难尽，孤烛和云湿不明。\n何事懒于嵇叔夜，更无书札答公卿。",
        "dynasty": "唐",
        "collection_info": null
    },
    {
        "uuid": "c483506dbd5c33e7cfbc042f0f5f9f37",
        "title": "题桐庐谢逸人江居",
        "author": "方干",
        "content": "少小高眠无一事，五侯勋盛欲如何。\n湖边倚仗寒吟苦，石上横琴夜醉多。\n鸟自树梢随果落，人从窗外卸帆过。\n由来朝市为真隐，可要栖身向薜萝。",
        "dynasty": "唐",
        "collection_info": null
    },
    {
        "uuid": "68cbc49da530e619c5f8abc5b8b1c176",
        "title": "叙雪寄喻凫",
        "author": "方干",
        "content": "密片无声急復迟，纷纷犹胜落花时。\n从容不觉藏苔径，宛转偏宜傍柳丝。\n透室虚明非月照，满空迴散是风吹。\n高人坐卧才方逸，援笔应成六出词。",
        "dynasty": "唐",
        "collection_info": null
    },
    {
        "uuid": "283b72e535ac28fb33639063861290d9",
        "title": "又叙雪寄喻凫",
        "author": "方干",
        "content": "密片繁声旋不销，萦风杂霰转飘飖。\n澄江莫蔽长流色，衰柳难黏自动条。\n湿气添寒酤酒夜，素花迎曙卷帘朝。\n此时明径无行迹，唯望徽之问寂寥。",
        "dynasty": "唐",
        "collection_info": null
    },
    {
        "uuid": "287189be59fcb642a48fe4c7f0df3f68",
        "title": "哭秘书姚少监",
        "author": "方干",
        "content": "寒空此夜落文星，星落文留万古名。\n入室几人成弟子，为儒是处哭先生。\n家无谏草逢明代，国有遗篇续正声。\n晓向平原陈葬礼，悲风吹雨湿铭旌。",
        "dynasty": "唐",
        "collection_info": null
    },
    {
        "uuid": "ad50389a451fae26b4471dc82a393577",
        "title": "送人宰永泰",
        "author": "方干",
        "content": "北人虽泛南流水，称意南行莫恨赊。\n道路先经毛竹岭，风烟渐近刺桐花。\n舟停渔浦犹为客，县入樵溪似到家。\n下马政声王事少，应容闲吏日高衙。",
        "dynasty": "唐",
        "collection_info": null
    },
    {
        "uuid": "02643f3649fbc10f99d3d72700c519eb",
        "title": "旅次洋州寓居郝氏林亭",
        "author": "方干",
        "content": "举目纵然非我有，思量似在故山时。\n鹤盘远势投孤屿，蝉曳残声过别枝。\n凉月照窗欹枕倦，澄泉遶石泛觞迟。\n青云未得平行去，梦到江南身旅羇。",
        "dynasty": "唐",
        "collection_info": null
    },
    {
        "uuid": "31b0f8a82cb0b9ca113388652d1b04cf",
        "title": "茅山赠洪拾遗",
        "author": "方干",
        "content": "圣代谏臣停谏舌，求归故里傲云霞。\n溪头讲树缆渔艇，箧裏朝衣输酒家。\n但爱身闲辞禄俸，那嫌岁计在桑麻。\n我来幸与诸生异，问答时容近绛纱。",
        "dynasty": "唐",
        "collection_info": null
    },
    {
        "uuid": "fd4b65767e29371d8fbbfb21e1b42dcb",
        "title": "睦州吕郎中郡中环溪亭",
        "author": "方干",
        "content": "为是仙才登望处，风光便似武陵春。\n闲花半落犹迷蝶，白鸟双飞不避人。\n树影兴余侵枕簟，荷香坐久着衣巾。\n暂来此地非多日，明主那容借寇恂。",
        "dynasty": "唐",
        "collection_info": null
    },
    {
        "uuid": "bfe83b2c45af348d18944fb5b3dbe64a",
        "title": "赠华阴隐者",
        "author": "方干",
        "content": "少微夜夜当仙掌，更有何人在此居。\n花月旧应看浴鹤，松萝本自伴删书。\n素琴醉去经宵枕，衰髪寒来向日梳。\n故国多年归未遂，因逢此地忆君庐。",
        "dynasty": "唐",
        "collection_info": null
    },
    {
        "uuid": "a6123e365c68371d7ab9185cd82884e2",
        "title": "上杭州杜中丞",
        "author": "方干",
        "content": "昔用雄才登上第，今将重德合明君。\n苦心多为安民术，援笔皆成出世文。\n寒角细吹孤峤月，秋涛横卷半江云。\n掠天逸势应非久，一鹗那栖众鸟羣。",
        "dynasty": "唐",
        "collection_info": null
    },
    {
        "uuid": "0710e346ea3138d692cc1f9fad2aee93",
        "title": "赠处州段郎中",
        "author": "方干",
        "content": "幸见仙才领郡初，郡城孤峭似仙居。\n杉萝色裏游亭榭，瀑布声中阅簿书。\n德重自将天子合，情高元与世人疎。\n寒潭是处清连底，宾席何心望食鱼。",
        "dynasty": "唐",
        "collection_info": null
    },
    {
        "uuid": "6752696d4b4a85c84408fdc77ca5054c",
        "title": "书法华寺上方禅壁",
        "author": "方干",
        "content": "砌下松巅有鹤栖，孤猿亦在鹤边啼。\n卧闻雷雨归岩早，坐见星辰去地低。\n一径穿缘应就郭，千花掩映似无溪。\n是非生死多忧恼，此日蒙师为破迷。",
        "dynasty": "唐",
        "collection_info": null
    },
    {
        "uuid": "81b997fb8714bfc9186cb9308e91dd2c",
        "title": "书吴道隐林亭",
        "author": "方干",
        "content": "藓榭莎亭萝篠阴，依稀气象似山林。\n橘枝亚路黄苞重，井脉牵湖碧甃深。\n稚子遮门留熟客，惊蝉入座避游禽。\n四邻不见孤高处，翻笑腾腾只醉吟。",
        "dynasty": "唐",
        "collection_info": null
    },
    {
        "uuid": "fe8267700cfa543188c45ecde02af0cd",
        "title": "陪王大夫泛湖",
        "author": "方干",
        "content": "去去凌晨迴见星，木兰舟稳画桡轻。\n白波潭上鱼龙气，红树林中鸡犬声。\n蜜炬烧残银汉昃，羽觞飞急玉山倾。\n此时检点诸名士，却是渔翁无姓名。",
        "dynasty": "唐",
        "collection_info": null
    },
    {
        "uuid": "e098002e01de3a22d53a65bb1ad9af8c",
        "title": "赠会稽张少府",
        "author": "方干",
        "content": "高节何曾似任官，药苗香洁备常餐。\n一分酒户添犹得，五字诗名隐即难。\n笑我无媒生鹤髪，知君有意忆渔竿。\n明年莫便还家去，镜裏云山且共看。",
        "dynasty": "唐",
        "collection_info": null
    },
    {
        "uuid": "f1174b5db169855ee150aa659d82b083",
        "title": "送郑台处士归绛岩",
        "author": "方干",
        "content": "荣启先生挟琴去，厌寻灵胜忆岩栖。\n白猿垂树窗边月，红鲤惊钩竹外溪。\n惯采药苗供野馔，曾书蕉叶寄新题。\n古贤犹怆河梁别，未可怱怱便解携。",
        "dynasty": "唐",
        "collection_info": null
    },
    {
        "uuid": "18c08408256fbe24ffa0952361bc4552",
        "title": "因话天台胜异仍送罗道士",
        "author": "方干",
        "content": "积翠千层一径开，遥盘山腹到琼台。\n藕花飘落前岩去，桂子流从别洞来。\n石上丛林碍星斗，窗边瀑布走风雷。\n纵云孤鹤无留滞，定恐烟萝不放迴。",
        "dynasty": "唐",
        "collection_info": null
    },
    {
        "uuid": "14edd1f3e71213bd48f9d3d9b84f53f9",
        "title": "哭喻凫先辈",
        "author": "方干",
        "content": "日夜役神多损寿，先生下世未中年。\n撰碑纵託登龙伴，营奠应支卖鹤钱。\n孤壠阴风吹细草，空窗湿气渍残篇。\n人间别更无冤事，到此谁能与问天。",
        "dynasty": "唐",
        "collection_info": null
    },
    {
        "uuid": "55c3e5d696531c7c3a1c7960741ee9ac",
        "title": "湖北有茅斋湖西有松岛轻棹往返颇谐素心因成四韵",
        "author": "方干",
        "content": "湖北湖西往復还，朝昏只处自由间。\n暑天移榻就深竹，月夜乘舟归浅山。\n遶砌紫鳞欹枕钓，垂檐野果隔窗攀。\n古贤暮齿方如此，多笑愚儒鬓未斑。",
        "dynasty": "唐",
        "collection_info": null
    },
    {
        "uuid": "0a336117bf9b509f9e1309952ff2c9d0",
        "title": "鑑湖西岛言事",
        "author": "方干",
        "content": "慵拙幸便荒僻地，纵听猨鸟亦何愁。\n偶斟药酒欺梅雨，却着寒衣过麦秋。\n岁计有时添橡实，生涯一半在渔舟。\n世人若便无知己，应向此溪成白头。",
        "dynasty": "唐",
        "collection_info": null
    },
    {
        "uuid": "7ad9fab2f1d90f239a5e1ac5c38a8c24",
        "title": "山中言事",
        "author": "方干",
        "content": "欹枕亦吟行亦醉，卧吟行醉更何营。\n贫来犹有故琴在，老去不过新髪生。\n山鸟踏枝红果落，家童引钓白鱼惊。\n潜夫自有孤云侣，可要王侯知姓名。",
        "dynasty": "唐",
        "collection_info": null
    },
    {
        "uuid": "c3e2325f348139f8e80d284e4ddaaf6c",
        "title": "赠萧山彭少府",
        "author": "方干",
        "content": "作尉孜孜更寒苦，操心至癖不为清。\n虽将剑鹤支残债，犹有歌篇取盛名。\n尽拟勤求为弟子，皆将疑义问先生。\n与君相识因儒术，岁月弥多别有情。",
        "dynasty": "唐",
        "collection_info": null
    },
    {
        "uuid": "b0f2705a530d18032bf164c8ca2e10ad",
        "title": "赠式上人",
        "author": "方干",
        "content": "纵居鼙角喧阗处，亦共云溪邃僻同。\n万虑全离方寸内，一生多在五言中。\n芰荷叶上难停雨，松桧枝间自有风。\n莫笑旅人终日醉，吾将大醉与禅通。",
        "dynasty": "唐",
        "collection_info": null
    },
    {
        "uuid": "75ff7d2d410debec5566f2033c249cd5",
        "title": "赠钱塘湖上唐处士",
        "author": "方干",
        "content": "我爱君家似洞庭，衝湾泼岸夜波声。\n蟾蜍影裏清吟苦，舴艋舟中白髮生。\n常共酒杯为侣伴，復闻纱帽见公卿。\n莫言举世无知己，自有孤云识此情。",
        "dynasty": "唐",
        "collection_info": null
    },
    {
        "uuid": "9ae67cbba0320791d410b4ac2d5f6145",
        "title": "山中言事",
        "author": "方干",
        "content": "日与村家事渐同，烧松啜茗学邻翁。\n池塘月撼芙蕖浪，窗户凉生薜荔风。\n书幌昼昏岚气裏，巢枝俯折雪声中。\n山阴钓叟无知己，窥镜挦多鬓欲空。",
        "dynasty": "唐",
        "collection_info": null
    },
    {
        "uuid": "8586e37e89ef3ae4d740c58d7bd5526e",
        "title": "题陶详校书阳羡隐居",
        "author": "方干",
        "content": "芸香署裏从容步，阳羡山中啸傲情。\n竿底紫鳞输钓伴，花边白犬吠流莺。\n长潭五月含冰气，孤桧中宵学雨声。\n便泛扁舟应未得，鸱夷弃相始垂名。",
        "dynasty": "唐",
        "collection_info": null
    },
    {
        "uuid": "654a0c812a3663cbfa0ad847d4552dc0",
        "title": "秋晚林中寄宾幕",
        "author": "方干",
        "content": "八月萧条九月时，沙蝉海燕各分飞。\n杯盂未称尝生酒，砧杵先催试熟衣。\n泉漱玉声衝石窦，橘垂朱实压荆扉。\n无过纵有家山思，印绶留连争得归。",
        "dynasty": "唐",
        "collection_info": null
    },
    {
        "uuid": "c45410b8813a8dfbc289a337e51082f6",
        "title": "与乡人鉴休上人别",
        "author": "方干",
        "content": "此日因师话乡里，故乡风土我偏谙。\n一枝竹叶如溪北，半树梅花似岭南。\n山夜猎徒多信犬，雨天村舍未催蚕。\n如今休作还家意，两鬚垂丝已不堪。",
        "dynasty": "唐",
        "collection_info": null
    },
    {
        "uuid": "af78b538484ca9a42aaf82f7b4815b4e",
        "title": "送王霖赴举",
        "author": "方干",
        "content": "自古主司看荐士，明年应是不参差。\n须凭吉梦为先兆，必恐长才偶盛时。\n北阙上书衝雪早，西陵中酒趂潮迟。\n郄诜可要真消息，只向春前便得知。",
        "dynasty": "唐",
        "collection_info": null
    },
    {
        "uuid": "f49c016df341d615b55ef006a248efff",
        "title": "思越中旧游寄友",
        "author": "方干",
        "content": "甸外山川无越国，依稀只似剑门西。\n镜中迭浪摇星斗，城上繁花咽鼓鼙。\n断臂青猿啼玉笥，成行白鸟下耶溪。\n此中曾是同游处，迢递寻君梦不迷。",
        "dynasty": "唐",
        "collection_info": null
    },
    {
        "uuid": "488fb4bb1d7e1f5f9d411f7d0661f693",
        "title": "陪胡中丞泛湖",
        "author": "方干",
        "content": "仙舟仙药醉行春，上界稀逢下界人。\n绮绣峰前闻野鹤，旌旗影裏见游鳞。\n澄潭彻底齐心镜，杂树含芳让锦茵。\n凡许从容谁不幸，就中光显是州民。",
        "dynasty": "唐",
        "collection_info": null
    },
    {
        "uuid": "1a0343710b47e255f22e875ba7ff564f",
        "title": "叙雪献员外",
        "author": "方干",
        "content": "纷纭宛转更堪看，压竹摧巢井径漫。\n风柳细条粘不得，春溪绿色蔽应难。\n清辉直认中庭月，湿气偏添半夜寒。\n谢守来吟才更逸，郢词先至彩毫端。",
        "dynasty": "唐",
        "collection_info": null
    },
    {
        "uuid": "d05da1e3c5f5e6eb713496aad0b78976",
        "title": "王将军",
        "author": "方干",
        "content": "大志无心守章句，终怀上畧致殊功。\n保宁帝业青萍在，投弃儒书绛帐空。\n密雪曙连葱岭道，青松夜起柳营风。\n将星依旧当文座，应念愚儒命未通。",
        "dynasty": "唐",
        "collection_info": null
    },
    {
        "uuid": "87ae96d5c1e3b2a34be7296f7446f7b7",
        "title": "阳亭言事献漳州于使君",
        "author": "方干",
        "content": "重迭山前对酒罇，腾腾兀兀度朝昏。\n平明疎磬白云寺，遥夜孤砧红叶村。\n去鸟岂知烟树远，惊鱼应觉露荷翻。\n旅人寄食逢黄菊，每见故人思故园。",
        "dynasty": "唐",
        "collection_info": null
    },
    {
        "uuid": "a544f9e76f516c4c51d275214aec141b",
        "title": "海石榴",
        "author": "方干",
        "content": "亭际夭妍日日看，每朝颜色一般般。\n满枝犹待春风力，数朵先欺腊雪寒。\n舞蝶似随歌拍转，游人只怕酒杯干。\n久长年少应难得，忍不丛边到夜观。",
        "dynasty": "唐",
        "collection_info": null
    },
    {
        "uuid": "208a667795547babfedb1355fb71a173",
        "title": "嘉兴许明府",
        "author": "方干",
        "content": "檇李转闻风教好，重门夜不上重关。\n腰悬墨绶三年外，身去青云一步间。\n勤苦字人酬帝力，从容对客问家山。\n升沈路别情犹在，不忘乡中旧往还。",
        "dynasty": "唐",
        "collection_info": null
    },
    {
        "uuid": "3ece3c271cb03b41a167cfdd6f5816fc",
        "title": "再题路支使南亭",
        "author": "方干",
        "content": "行处避松兼碍石，即须门径落斜开。\n爱邀旧友看渔钓，贪听新禽驻酒杯。\n树影不随明月去，溪声常送落花来。\n睡时分得江淹梦，五色毫端弄逸才。",
        "dynasty": "唐",
        "collection_info": null
    },
    {
        "uuid": "6192b58d6b5fa0db9f0cc7b814214a06",
        "title": "路支使小池",
        "author": "方干",
        "content": "广狭偶然非制定，犹将方寸像沧溟。\n一泓春水无多浪，数尺晴天几箇星。\n露满玉盘当半夜，匣开金镜在中庭。\n主人垂钓常来此，虽把鱼竿醉未醒。",
        "dynasty": "唐",
        "collection_info": null
    },
    {
        "uuid": "c9f034d90823f3f936bf390f1358886d",
        "title": "哭江西处士陈陶",
        "author": "方干",
        "content": "寿尽天年命不通，钓溪吟月便成翁。\n虽云挂剑来坟上，亦恐藏书在壁中。\n巢父精灵归大夜，客儿才调振遗风。\n南华至理须齐物，生死即应无异同。",
        "dynasty": "唐",
        "collection_info": null
    },
    {
        "uuid": "46a6620c8b11146b2c9d879215008094",
        "title": "越中言事二首 一",
        "author": "方干",
        "content": "异术闲和合圣明，湖光浩气共澄清。\n郭中云吐啼猿寺，山上花藏调角城。\n香起荷湾停棹饮，丝垂柳陌约鞭行。\n游人今日又明日，不觉镜中新髪生。",
        "dynasty": "唐",
        "collection_info": null
    },
    {
        "uuid": "726dc0a354036e6360ca786727d77447",
        "title": "越中言事二首 二",
        "author": "方干",
        "content": "云霞水木共苍苍，元化分功秀一方。\n百里湖波轻撼月，五更军角慢吹霜。\n沙边贾客喧鱼市，岛上潜夫醉笋庄。\n终岁逍遥仁术内，无名甘老买臣乡。",
        "dynasty": "唐",
        "collection_info": null
    },
    {
        "uuid": "94fd15227e733e641c7556e4805c07b0",
        "title": "题龙瑞观兼呈徐尊师",
        "author": "方干",
        "content": "或雨或云常不定，地灵云雨自无时。\n世人莫识神方字，仙鸟偏栖药树枝。\n远壑度年如晦暝，阴溪入夏有凌澌。\n此中唯有师知我，未得寻师即梦师。",
        "dynasty": "唐",
        "collection_info": null
    },
    {
        "uuid": "0088ab1be5fc1b87a35da87f95a6a78c",
        "title": "送陈秀才将游霅上便议北归",
        "author": "方干",
        "content": "婆娑恋酒山花尽，绕缭还家水路通。\n转檝拟从青草岸，吹帆犹是白苹风。\n淮边欲暝军鼙急，洛下先寒苑树空。\n诗句因余更孤峭，书题不合忘江东。",
        "dynasty": "唐",
        "collection_info": null
    },
    {
        "uuid": "deb12fd75b7491ab606424c5160fd6df",
        "title": "送吴彦融赴举",
        "author": "方干",
        "content": "用心精至自无疑，千万人中似汝稀。\n上国纔将五字去，全家便待一枝归。\n西陵柳路摇鞭尽，北固潮程挂席飞。\n想见明年榜前事，当时分散着来衣。",
        "dynasty": "唐",
        "collection_info": null
    },
    {
        "uuid": "1cc369d6c846a7b74ba35399d320f6be",
        "title": "同萧山陈长官县楼登望",
        "author": "方干",
        "content": "坐看南北与西东，远近无非礼义中。\n一县繁花香送雨，五株垂柳绿牵风。\n寒涛背海喧还静，驿路穿林断復通。\n仲叔受恩多感恋，裴回却怕酒壶空。",
        "dynasty": "唐",
        "collection_info": null
    },
    {
        "uuid": "a3c2ec96972e60700f0826713f6afd93",
        "title": "送何道者",
        "author": "方干",
        "content": "何事忽来还忽去，孤云不定鹤情高。\n真经与术添年寿，灵药分功入鬓毛。\n必拟一身生羽翼，终看陆地作波涛。\n遍寻岩洞求仙者，即恐无人似尔曹。",
        "dynasty": "唐",
        "collection_info": null
    },
    {
        "uuid": "541c644ff8e1f50cf57439e58a6be194",
        "title": "酬将作于少监",
        "author": "方干",
        "content": "由来至宝出毫端，五色炎光照室寒。\n仰望孤峰知耸峻，前临积水见波澜。\n冰丝织络经心久，瑞玉雕磨措手难。\n不是散斋兼拭目，寻常未便借人看。",
        "dynasty": "唐",
        "collection_info": null
    },
    {
        "uuid": "bcef3200266e57da4c84a070f761f77e",
        "title": "雪中寄殷道士",
        "author": "方干",
        "content": "大片纷纷小片轻，雨和风击更纵横。\n园林入夜寒光动，窗户凌晨湿气生。\n蔽野吞村飘未歇，摧巢压竹密无声。\n山阴道士吟多兴，六出花边五字成。",
        "dynasty": "唐",
        "collection_info": null
    },
    {
        "uuid": "6d306b39bf8110239698ee8fd95ce4e0",
        "title": "宋从事",
        "author": "方干",
        "content": "出众仙才是谪仙，裁霞曳绣一篇篇。\n虽将洁白酬知己，自有风流助少年。\n欹枕卧吟荷叶雨，持杯坐醉菊花天。\n冥搜太苦神应乏，心在虚无更那边。",
        "dynasty": "唐",
        "collection_info": null
    },
    {
        "uuid": "a8de28805f6f1afab1c0881f236236b3",
        "title": "出山寄苏从事",
        "author": "方干",
        "content": "寸心似火频求荐，两鬓如霜始息机。\n隔岸鸡鸣春耨去，邻家犬吠夜渔归。\n倚松长啸宜疎拙，拂石欹眠绝是非。\n多谢元瑜怜野贱，时迴车马发光辉。",
        "dynasty": "唐",
        "collection_info": null
    },
    {
        "uuid": "9ffa09481b51feaca043032702f4a047",
        "title": "送杭州李员外",
        "author": "方干",
        "content": "政成何用满三年，上界羣仙待谪仙。\n便赴新恩归紫禁，还从旧路上青天。\n笙歌怨咽当离席，更漏丁东在画船。\n必恐驻班留立位，前程一步是炉烟。",
        "dynasty": "唐",
        "collection_info": null
    },
    {
        "uuid": "2412729563b01803b43eba1340f47348",
        "title": "赠李支使",
        "author": "方干",
        "content": "药成平地是寥天，三十人中最少年。\n白雪振声来辇下，青云开路到床前。\n公卿位近应翘足，荀宋才微可拍肩。\n一等孔门为弟子，愚儒独自赋归田。",
        "dynasty": "唐",
        "collection_info": null
    },
    {
        "uuid": "b77a6e4bdf5195c74aee4b836320edab",
        "title": "卢卓山人画水",
        "author": "方干",
        "content": "常闻画石不画水，画水至难君得名。\n海色未将蓝汁染，笔锋犹傍墨花行。\n散吞高下应无岸，斜蹙东南势欲倾。\n坐久神迷不能决，却疑身在小蓬瀛。",
        "dynasty": "唐",
        "collection_info": null
    },
    {
        "uuid": "e9c5d460bea2658c1e4aa76f15d91648",
        "title": "废宅",
        "author": "方干",
        "content": "主人何处独裴回，流水自流花自开。\n若见故交皆散去，即应新燕不归来。\n入门缭绕穿荒竹，坐石逡巡染绿苔。\n应是曾经恶风雨，修桐半折损琴材。",
        "dynasty": "唐",
        "collection_info": null
    },
    {
        "uuid": "18892e9ab5434cd43dd2b3c6260b96db",
        "title": "题宝林山禅院",
        "author": "方干",
        "content": "山捧亭台郭遶山，遥盘苍翠到山巅。\n嵒中古井虽通海，窟裏阴云不上天。\n罗列众星依木末，周迴万室在檐前。\n我来可要归禅老，一寸寒灰已达玄。",
        "dynasty": "唐",
        "collection_info": null
    },
    {
        "uuid": "084b35b20a67e8884fbbbaa9014baeff",
        "title": "题越州袁秀才林亭",
        "author": "方干",
        "content": "清邃林亭指画开，幽岩别派像天台。\n坐牵蕉叶题诗句，醉触藤花落酒杯。\n白鸟不归山裏去，红鳞多自镜中来。\n终年此地为吟伴，早起寻君薄暮迴。",
        "dynasty": "唐",
        "collection_info": null
    },
    {
        "uuid": "6fc869ec8290cee89122a0f1ca005633",
        "title": "题龟山穆上人院",
        "author": "方干",
        "content": "修持百法过半百，日往月来心更坚。\n床上水云随坐夏，林西山月伴行禅。\n寒蜩远韵来窗裏，白鸟斜行起砌边。\n我爱寻师师访我，只应寻访是因缘。",
        "dynasty": "唐",
        "collection_info": null
    },
    {
        "uuid": "4c628d1df0fa371673f95c98a58705dc",
        "title": "赠美人四首 一",
        "author": "方干",
        "content": "直缘多艺用心劳，心路玲珑格调高。\n舞袖低徊真蛱蝶，朱唇深浅假樱桃。\n粉胸半掩疑晴雪，醉眼斜迴小样刀。\n才会雨云须别去，语惭不及琵琶槽。",
        "dynasty": "唐",
        "collection_info": null
    },
    {
        "uuid": "29a9b5b55b24c581818d944167adf098",
        "title": "赠美人四首 二",
        "author": "方干",
        "content": "严冬忽作看花日，盛暑翻为见雪时。\n坐上弄娇声不转，尊前掩笑意难知。\n含歌媚盼如桃叶，妙舞轻盈似柳枝。\n年几未多犹怯在，些些私语怕人疑。",
        "dynasty": "唐",
        "collection_info": null
    },
    {
        "uuid": "1cacb96c7a8f89864630f6b4c9e7ee7e",
        "title": "赠美人四首 三",
        "author": "方干",
        "content": "酒蕴天然自性灵，人间有艺总关情。\n剥葱十指转筹疾，舞柳细腰随拍轻。\n常恐胸前春雪释，惟愁座上庆云生。\n若教梅尉无仙骨，争得仙娥驻玉京。",
        "dynasty": "唐",
        "collection_info": null
    },
    {
        "uuid": "5e3241d8e2bb4d909381ed09bfd6b035",
        "title": "赠美人四首 四",
        "author": "方干",
        "content": "昔日仙人今玉人，深冬相见亦如春。\n倍酬金价微含笑，纔发歌声早动尘。\n昔岁曾为萧史伴，今朝应作宋家邻。\n百年别后知谁在，须遣丹青画取真。",
        "dynasty": "唐",
        "collection_info": null
    },
    {
        "uuid": "40c89dcd0919b91efd16a4339563b146",
        "title": "听段处士弹琴",
        "author": "方干",
        "content": "几年调弄七条丝，元化分功十指知。\n泉迸幽音离石底，松含细韵在霜枝。\n窗中顾兔初圆夜，竹上寒蝉尽散时。\n唯有此时心更静，声声可作后人师。",
        "dynasty": "唐",
        "collection_info": null
    },
    {
        "uuid": "377c3967c6317be1ea02cf0214b1244a",
        "title": "初归镜中寄陈端公",
        "author": "方干",
        "content": "去岁离家今岁归，孤帆梦向鸟前飞。\n必知芦笋侵沙井，兼被藤花占石矶。\n云岛采茶常失路，雪龛中酒不关扉。\n故交若问逍遥事，玄冕何曾胜苇衣。",
        "dynasty": "唐",
        "collection_info": null
    },
    {
        "uuid": "99b39f8b95947e86688d5715f0a5a65d",
        "title": "再题龙泉寺上方",
        "author": "方干",
        "content": "牛斗正齐羣木末，鸟行横截众山腰。\n路盘砌下兼穿竹，井在岩头亦统潮。\n海岸四更看日出，石房三月任花烧。\n未能割得繁华去，难向此中甘寂寥。",
        "dynasty": "唐",
        "collection_info": null
    },
    {
        "uuid": "ba2ef456ce5183d1095f113a1d373f3e",
        "title": "于秀才小池",
        "author": "方干",
        "content": "一泓潋滟復澄明，半日功夫斸小庭。\n占地未过四五尺，浸天唯入两三星。\n鹢舟草际浮霜叶，[渔]火沙边驻小萤。\n纔见规模识方寸，知君立意象沧溟。",
        "dynasty": "唐",
        "collection_info": null
    },
    {
        "uuid": "46c28d8e4ba6407ec2b242927fb777e4",
        "title": "叙钱塘异胜",
        "author": "方干",
        "content": "暖景融融寒景清，越台风送晓钟声。\n四郊远火烧烟月，一道惊波撼郡城。\n夜雪未知东岸绿，春风犹放半江晴。\n谢公吟处依稀在，千古无人继盛名。",
        "dynasty": "唐",
        "collection_info": null
    },
    {
        "uuid": "16b9fe6e0f3d22888d0b58bf36635b51",
        "title": "赠中岩王处士",
        "author": "方干",
        "content": "垂杨褭褭草芊芊，气象清深似洞天。\n援笔便成鹦鹉赋，洗花须用桔槔泉。\n商于避世堪同日，渭曲逢时必有年。\n直恐刚肠闲未得，醉吟争奈被才牵。",
        "dynasty": "唐",
        "collection_info": null
    },
    {
        "uuid": "0ed0bdeb1c237b83be52ade634ab7003",
        "title": "初归故里献侯郎中",
        "author": "方干",
        "content": "常思旧里欲归难，已作归心即自宽。\n此日早知无爵位，当时便合把渔竿。\n朝昏入闰春将逼，城邑多山夏却寒。\n不是幽愚望荣忝，君侯异礼亦何安。",
        "dynasty": "唐",
        "collection_info": null
    },
    {
        "uuid": "61a40ff476e266a339f05a1f4b849a6b",
        "title": "归睦州中路寄侯郎中",
        "author": "方干",
        "content": "颜巷萧条知命后，膺门感激受恩初。\n却容鹤髪还蜗舍，犹梦渔竿从隼旟。\n新定暮云吞故国，会稽春草入贫居。\n乡中自古为儒者，谁得公侯降尺书。",
        "dynasty": "唐",
        "collection_info": null
    },
    {
        "uuid": "fe89dca385fb86922317946fc44affcd",
        "title": "题报恩寺上方",
        "author": "方干",
        "content": "来来先上上方看，眼界无穷世界宽。\n岩溜喷空晴似雨，林萝碍日夏多寒。\n众山迢递皆相迭，一路高低不记盘。\n清峭关心惜归去，他时梦到亦难判。",
        "dynasty": "唐",
        "collection_info": null
    },
    {
        "uuid": "42268c714f4cda0b9fd596b29006c785",
        "title": "送永嘉王令之任二首 一",
        "author": "方干",
        "content": "定拟孜孜化海边，须判素髪侮流年。\n波涛不应双溪水，分野长如二月天。\n浮客若容开荻地，钓翁应免税苔田。\n前贤未必全堪学，莫读当时归去篇。",
        "dynasty": "唐",
        "collection_info": null
    },
    {
        "uuid": "92f3842dcc68365216786f6011b3afe0",
        "title": "送永嘉王令之任二首 二",
        "author": "方干",
        "content": "虽展县图如到县，五程犹入缙云东。\n山间阁道盘岩底，海界孤峰在浪中。\n礼法未闻离汉制，土宜多说似吴风。\n字人若用非常术，唯要旬时便立功。",
        "dynasty": "唐",
        "collection_info": null
    },
    {
        "uuid": "b58ed6c70e01199cf8b4f558e6d2137d",
        "title": "盐官王长官新创瑞隐亭",
        "author": "方干",
        "content": "指画便分元化力，周迴秀绝自清机。\n孤云恋石寻常住，落絮萦风特地飞。\n雏鸟啼花催酿酒，惊鱼溅水误沾衣。\n明年秩满难将去，何似先教画取归。",
        "dynasty": "唐",
        "collection_info": null
    },
    {
        "uuid": "4a3784c6e6d43de3de26fc0727f657c9",
        "title": "李户曹小妓天得善击越器以成曲章",
        "author": "方干",
        "content": "越器敲来曲调成，腕头匀滑自轻清。\n随风摇曳有余韵，测水浅深多泛声。\n昼漏丁当相续滴，寒蝉计会一时鸣。\n若教进上梨园去，众乐无由更擅名。",
        "dynasty": "唐",
        "collection_info": null
    },
    {
        "uuid": "d7de5410019d17bd9c6dbd17639c82ec",
        "title": "岁晚言事寄乡中亲友",
        "author": "方干",
        "content": "急景苍茫昼若昏，夜风干峭触前轩。\n寒威半入龙蛇窟，暖气全归草树根。\n蜡烬凝来多碧焰，香醪滴处有冰痕。\n尺书未达年应老，先被新春入故园。",
        "dynasty": "唐",
        "collection_info": null
    },
    {
        "uuid": "568c61409d90c95307ff0d322e75cd7b",
        "title": "赠孙百篇",
        "author": "方干",
        "content": "御题百首思纵横，半日功夫举世名。\n羽冀便从吟处出，珠玑续向笔头生。\n莫嫌黄绶官资小，必料青云道路平。\n才子风流復年少，无愁高卧不公卿。",
        "dynasty": "唐",
        "collection_info": null
    },
    {
        "uuid": "c0e61a39099dd7320ebbaf5b1173e29b",
        "title": "赠夏侯评事",
        "author": "方干",
        "content": "傍窥盛德与高节，缅想应无前后人。\n讲论参同深到骨，停腾姹女立成银。\n棊功过却杨玄宝，易义精于梅子真。\n朱紫侯门犹不见，可知岐路有风尘。",
        "dynasty": "唐",
        "collection_info": null
    },
    {
        "uuid": "e8534c85fffeb17551a653e675766757",
        "title": "送郑端公",
        "author": "方干",
        "content": "圣主伫知宣室事，岂容才子滞长沙。\n随珠此去方酬德，赵璧当时误指瑕。\n骢马将离江浦月，绣衣却照禁中花。\n应怜寂寞沧洲客，烟汉尘泥相去赊。",
        "dynasty": "唐",
        "collection_info": null
    },
    {
        "uuid": "3aa8ab9417f52e1f242b6f7f245297c8",
        "title": "题故人废宅二首 一",
        "author": "方干",
        "content": "举目凄凉入破门，鲛人一饭尚知恩。\n闲花旧识犹含笑，怪石无情更不言。\n樵叟和巢伐桃李，牧童兼草踏兰荪。\n壶觞笑咏随风去，唯有声声蜀帝魂。",
        "dynasty": "唐",
        "collection_info": null
    },
    {
        "uuid": "c98892419b814ac4fb9445606b5fbb22",
        "title": "题故人废宅二首 二",
        "author": "方干",
        "content": "寒莎野树入荒庭，风雨萧萧不掩扃。\n旧径已知无孟竹，前溪应不浸荀星。\n精灵消散归寥廓，功业传留在志铭。\n薄暮停车更悽怆，山阳隣笛若为听。",
        "dynasty": "唐",
        "collection_info": null
    },
    {
        "uuid": "e388abd2fd58354ba187d0b0652d133d",
        "title": "寄于少监",
        "author": "方干",
        "content": "修持清苦振佳声，众鸟那知一鹗情。\n蹑履三千皆后学，抟风九万即前程。\n名将日月同时朽，身是山河应数生。\n从此云泥更悬阔，渔翁不合见公卿。",
        "dynasty": "唐",
        "collection_info": null
    },
    {
        "uuid": "4bd20c5070bd5cde86464663f22681a7",
        "title": "和剡县陈明府登县楼",
        "author": "方干",
        "content": "郭裏人家如掌上，檐前树木映窗櫺。\n烟霞若接天台地，分野应侵婺女星。\n驿路古今通北阙，仙溪日夜入东溟。\n綵衣才子多吟啸，公退时时见画屏。",
        "dynasty": "唐",
        "collection_info": null
    },
    {
        "uuid": "1024473f49ca60047de2ba013653a1b2",
        "title": "项洙处士画水墨钓台",
        "author": "方干",
        "content": "画石画松无两般，犹嫌瀑布画声难。\n虽云智惠生灵府，要且功夫在笔端。\n泼处便连阴洞黑，添来先向朽枝干。\n我家曾寄双台下，往往开图尽日看。",
        "dynasty": "唐",
        "collection_info": null
    },
    {
        "uuid": "c09b088512aaf73de1783d493ae9fa73",
        "title": "赠天台叶尊师",
        "author": "方干",
        "content": "莫见平明离少室，须知薄暮入天台。\n常时爱缩山川去，有夜自携星月来。\n灵药不知何代得，古松应是长年栽。\n先生暗笑看棊者，半局棊边白髮催。",
        "dynasty": "唐",
        "collection_info": null
    },
    {
        "uuid": "7e18d16c04b73543259b256cae204f55",
        "title": "寄台州孙从事百篇",
        "author": "方干",
        "content": "圣世科名酬志业，仙州秀色助神机。\n梅真入仕提雄笔，阮瑀从军着綵衣。\n昼寝不知山雪积，春游应趁夜潮归。\n相思莫讶音书晚，鸟去犹须迭日飞。",
        "dynasty": "唐",
        "collection_info": null
    },
    {
        "uuid": "08dae60c42b21e596f427835a597ab00",
        "title": "送睦州侯郎中赴阙",
        "author": "方干",
        "content": "昔着政声闻国外，今留儒术化江东。\n青云旧路归仙掖，白凤新词入圣聪。\n弦管未知银烛晓，旌旗已侍锦帆风。\n郡人难议酬恩德，徧在三年礼遇中。",
        "dynasty": "唐",
        "collection_info": null
    },
    {
        "uuid": "d72d568c80915306736d2e2ff928910e",
        "title": "朱秀才庭际蔷薇",
        "author": "方干",
        "content": "绣难相似画难真，明媚鲜妍绝比伦。\n露压盘条方到地，风吹艳色欲烧春。\n断霞转影侵西壁，浓麝分香入四邻。\n看取后时归故里，庭花应让锦衣新。",
        "dynasty": "唐",
        "collection_info": null
    },
    {
        "uuid": "1a4e77676a19ff5ea96cd083913018be",
        "title": "登龙瑞观北岩",
        "author": "方干",
        "content": "纵目下看浮世事，方知峭崿与天通。\n湖边风力归帆上，岭顶云根在雪中。\n促韵寒钟催落照，斜行白鸟入遥空。\n前人去后后人至，今古异时登眺同。",
        "dynasty": "唐",
        "collection_info": null
    },
    {
        "uuid": "8bae12d014c58a61ed7e2160b35bbdc6",
        "title": "送婺州许录事",
        "author": "方干",
        "content": "之官便是还乡路，白日堂堂着锦衣。\n八咏遗风资逸兴，二溪寒色助清威。\n曙星没尽提纲去，暝角吹残鏁印归。\n笑我中年更愚僻，醉醒多在钓渔矶。",
        "dynasty": "唐",
        "collection_info": null
    },
    {
        "uuid": "dda4f5dadd9574b2ca578649f81fbfd7",
        "title": "题龙泉寺绝顶",
        "author": "方干",
        "content": "未明先见海底日，良久远鸡方报晨。\n古树含风长带雨，寒岩四月始知春。\n中天气爽星河近，下界时丰雷雨匀。\n前后登临思无尽，年年改换去来人。",
        "dynasty": "唐",
        "collection_info": null
    },
    {
        "uuid": "c32e110be349be0b7e2854008e7ae12c",
        "title": "赠上虞胡少府百篇",
        "author": "方干",
        "content": "求仙不在炼金丹，轻举由来别有门。\n日晷未移三十刻，风骚已及四千言。\n宏才尚遣居卑位，公道何曾雪至冤。\n敛板尘中无恨色，应缘利禄副晨昏。",
        "dynasty": "唐",
        "collection_info": null
    },
    {
        "uuid": "ae338b52882182e447eb9df299509230",
        "title": "上郑员外",
        "author": "方干",
        "content": "为郡至公兼至察，古今能有几多人。\n忧民一似清吟苦，守节还如未达贫。\n利刃从前堪切玉，澄潭到底不容尘。\n潜夫岂合干旌斾，甘棹渔舟下钓纶。",
        "dynasty": "唐",
        "collection_info": null
    },
    {
        "uuid": "f0680b51a0c8ab54d876046fcef10702",
        "title": "桐庐江阁",
        "author": "方干",
        "content": "风烟百变无定态，缅想画人虚损心。\n卷箔槛前沙鸟散，垂钩床下锦鳞沈。\n白云野寺凌晨磬，红树孤村遥夜砧。\n此地四时抛不得，非唯盛暑事开襟。",
        "dynasty": "唐",
        "collection_info": null
    },
    {
        "uuid": "70b440a7862933365666807c2b8f8d0b",
        "title": "题澄圣塔院上方",
        "author": "方干",
        "content": "地灵直是饶风雨，杉桧老于云雨间。\n只讶窗中常见海，方知砌下更多山。\n远泉势曲犹须引，野果枝低可要攀。\n若把重门谕玄寂，何妨善闭却无关。",
        "dynasty": "唐",
        "collection_info": null
    },
    {
        "uuid": "e52b929051ccfb81f2945541d153c0d8",
        "title": "僧院小泉井",
        "author": "方干",
        "content": "亦恐浅深同禹穴，兼云制度象污罇。\n窥寻未见泉来路，缅想应穿石裂痕。\n片段似冰犹可把，澄清如镜不曾昏。\n欲知到底无尘染，堪与吾师比性源。",
        "dynasty": "唐",
        "collection_info": null
    },
    {
        "uuid": "f7dac0113e4f3f8ec99fbc2e2f192af2",
        "title": "过姚监故居",
        "author": "方干",
        "content": "不敢要君征亦起，致君全得似唐虞。\n谠言昨叹离天听，新冢今闻入县图。\n琴锁坏窗风自触，鹤归乔木月难呼。\n学书弟子何人在，检点犹逢谏草无。",
        "dynasty": "唐",
        "collection_info": null
    },
    {
        "uuid": "55d91755c73d400ffac0c00f1b87d926",
        "title": "陪李郎中夜[宴]",
        "author": "方干",
        "content": "间世星郎夜[宴]时，丁丁寒漏滴声稀。\n琵琶弦促千般语，鹦鹉杯深四散飞。\n遍请玉容歌白雪，高烧红蜡照朱衣。\n人间有此荣华事，争遣渔翁恋钓矶。",
        "dynasty": "唐",
        "collection_info": null
    },
    {
        "uuid": "e618f41b7895acad58eed3332e22aadc",
        "title": "狂寇后上刘尚书",
        "author": "方干",
        "content": "孙武倾心与万夫，削平妖孽在斯须。\n纔施偃月行军令，便见台星逼座隅。\n独柱搘天寰海正，雄名盖世古今无。\n圣君争不酬功业，仗下高悬破贼图。",
        "dynasty": "唐",
        "collection_info": null
    },
    {
        "uuid": "e75b20c3c922a254631209d11632f81e",
        "title": "尚书新创敌楼二首 一",
        "author": "方干",
        "content": "下马政成无一事，应须胜地过朝昏。\n笙歌引出桃花洞，罗绣拥来金谷园。\n十里水云吞半郭，九秋山月入千门。\n常闻大厦堪栖息，燕雀心知不敢言。",
        "dynasty": "唐",
        "collection_info": null
    },
    {
        "uuid": "df19e3205665ed6417a6e1482adcbbd4",
        "title": "尚书新创敌楼二首 二",
        "author": "方干",
        "content": "异境永为欢乐地，歌钟夜夜復年年。\n平明旭日生床底，薄暮残霞落酒边。\n虽向槛前窥下界，不知窗裏是中天。\n直须分付丹青手，画出旌幢遶谪仙。",
        "dynasty": "唐",
        "collection_info": null
    },
    {
        "uuid": "97b7c8d581ba7081bf8bcd8272f67ec6",
        "title": "赠李郢端公",
        "author": "方干",
        "content": "非唯孤峭与世绝，吟处斯须能变通。\n物外搜罗归大雅，毫端剪削有余功。\n山川正气侵灵府，雪月清辉引思风。\n别得人间上昇术，丹霄路在五言中。",
        "dynasty": "唐",
        "collection_info": null
    },
    {
        "uuid": "0723b75de739caeb4a227fc01b95ee85",
        "title": "送孙百篇游天台",
        "author": "方干",
        "content": "东南云路落斜行，入树穿村见赤城。\n远近常时皆药气，高低无处不泉声。\n映岩日向床头没，湿烛云从柱底生。\n更有仙花与灵鸟，恐君多半未知名。",
        "dynasty": "唐",
        "collection_info": null
    },
    {
        "uuid": "5af7ae813509ac7e96cd948fafe10cfb",
        "title": "陆山人画水",
        "author": "方干",
        "content": "毫末用功成一水，水源山脉固难寻。\n逡巡便可见波浪，咫尺不能知浅深。\n但有片云生海口，终无明月在潭心。\n我来拟学磻溪叟，白首钓璜非陆沈。",
        "dynasty": "唐",
        "collection_info": null
    },
    {
        "uuid": "7162f84522d2386358fafaf986baab9c",
        "title": "郭中山居",
        "author": "方干",
        "content": "莫见一瓢离树上，犹须四壁在林间。\n沈吟不寐先闻角，屈曲登高自有山。\n溅石迸泉听未足，亚窗红果卧堪攀。\n公卿若便遗名姓，却与禽鱼作往还。",
        "dynasty": "唐",
        "collection_info": null
    },
    {
        "uuid": "e0451708bf4563f2695ef95fd83670eb",
        "title": "雪中寄李知诲判官",
        "author": "方干",
        "content": "聚散联翩急復迟，解将华髪两相欺。\n虽云竹重先藏路，却讶巢倾不损枝。\n入户便从风起后，照窗翻似月明时。\n此时门巷无行迹，尘满尊罍谁得知。",
        "dynasty": "唐",
        "collection_info": null
    },
    {
        "uuid": "a16e4fb6c53e10d8df5de3e8ee4741e1",
        "title": "途中言事寄居远上人",
        "author": "方干",
        "content": "举目时时似故园，乡心自动向谁言。\n白云晓湿寒山寺，红叶夜飞明月村。\n震泽风帆归橘岸，钱塘水府抵城根。\n羡师了达无牵束，竹径生苔掩竹门。",
        "dynasty": "唐",
        "collection_info": null
    },
    {
        "uuid": "b31e0766882cb2f7a1cc452b66b50409",
        "title": "雪中寄薛郎中",
        "author": "方干",
        "content": "野禽未觉巢枝仄，稚子先忧径竹摧。\n半夜忽明非月午，前庭旋释被春摧。\n碎花若入樽中去，清气应归笔底来。\n深拥红炉听仙乐，忍教愁坐画寒灰。",
        "dynasty": "唐",
        "collection_info": null
    },
    {
        "uuid": "43aff803034f8d03456df7b8aff1090f",
        "title": "题盛令新亭",
        "author": "方干",
        "content": "举目岂知新智慧，存思便是小天台。\n偶尝嘉果求枝去，因问名花寄种来。\n春物诱才归健笔，夜歌牵醉入丛杯。\n此中难遇逍遥事，计日应为印绶催。",
        "dynasty": "唐",
        "collection_info": null
    },
    {
        "uuid": "087eeaafe3aa3295ba322cf637e7bd3c",
        "title": "赠郑仁规",
        "author": "方干",
        "content": "一石雄才独占难，应分二斗借人寰。\n澄心不出风骚外，落笔全归教化间。\n莲幕未来须更聘，桂枝纔去即先攀。\n可怜丽句能飞动，荀宋精灵亦厚颜。",
        "dynasty": "唐",
        "collection_info": null
    },
    {
        "uuid": "2e9aba014357c57bfd5218263eb980d8",
        "title": "送缙陵王少府赴举",
        "author": "方干",
        "content": "相看不忍尽离觞，五两牵风速去樯。\n远驿新砧应弄月，初程残角未吹霜。\n越山直下分吴苑，淮水横流入楚乡。\n珍重郄家好兄弟，明年禄位在何方。",
        "dynasty": "唐",
        "collection_info": null
    },
    {
        "uuid": "abe1822278e12d97adba5b3208e32979",
        "title": "路入剡中作",
        "author": "方干",
        "content": "截湾衝濑片帆通，高枕微吟到剡中。\n掠草并飞怜燕子，停桡独饮学渔翁。\n波涛漫撼长潭月，杨柳斜牵一岸风。\n便拟乘槎应去得，仙源直恐接星东。",
        "dynasty": "唐",
        "collection_info": null
    },
    {
        "uuid": "af8a0c8845ad421cb7ff0d01ad8fd04f",
        "title": "东山瀑布",
        "author": "方干",
        "content": "遥夜看来疑月照，平明失去被云迷。\n挂岩远势穿松岛，击石残声注稻畦。\n素色喷成三伏雪，余波流作万年溪。\n不缘真宰能开决，应向前山杂淤泥。",
        "dynasty": "唐",
        "collection_info": null
    },
    {
        "uuid": "bc2836ff699d125ffa81040e696c0d1c",
        "title": "水墨松石",
        "author": "方干",
        "content": "三世精能举世无，笔端狼籍见功夫。\n添来势逸阴崖黑，泼处痕轻灌木枯。\n垂地寒云吞大漠，过江春雨入全吴。\n兰堂坐久心弥惑，不道山川是画图。",
        "dynasty": "唐",
        "collection_info": null
    },
    {
        "uuid": "a8392a60480ff75952eae9bc38142c2f",
        "title": "献浙东王大夫二首 一",
        "author": "方干",
        "content": "出镇当时移越俗，致君何日不尧年。\n到来唯饮长溪水，归去应将一箇钱。\n吟处美人擎笔砚，行时飞鸟避旌旃。\n四方皆是分忧寄，独有东南戴二天。",
        "dynasty": "唐",
        "collection_info": null
    },
    {
        "uuid": "bf6f0c5c4e2e1fbbfacc809735651659",
        "title": "献浙东王大夫二首 二",
        "author": "方干",
        "content": "王臣夷夏仰清名，领镇犹为失意行。\n已见玉璜曾上钓，何愁金鼎不和羹。\n誉将星月同时朽，身应山河满数生。\n泥滓云霄至悬阔，渔翁不合见公卿。",
        "dynasty": "唐",
        "collection_info": null
    },
    {
        "uuid": "86586f6ba699ee389be02d0535784134",
        "title": "越州使院竹",
        "author": "方干",
        "content": "莫见凌风飘粉箨，须知碍石作盘根。\n细看枝上蝉吟处，犹是笋时虫蚀痕。\n月送绿阴斜上砌，露凝寒色湿遮门。\n列仙终日逍遥地，鸟雀潜来不敢喧。",
        "dynasty": "唐",
        "collection_info": null
    },
    {
        "uuid": "e9d862dee507760846f1e6d9d5f6618c",
        "title": "题赠李校书",
        "author": "方干",
        "content": "名场失手一年年，月桂尝闻到手边。\n谁道高情偏似鹤，自云长啸不如蝉。\n众花交艳多成实，深井通潮半杂泉。\n却是偶然行未到，元来有路上寥天。",
        "dynasty": "唐",
        "collection_info": null
    },
    {
        "uuid": "33a92cba4b84145861618944452395e5",
        "title": "送王侍郎浙东入朝",
        "author": "方干",
        "content": "自将苦节酬清秩，肯要庞眉一箇钱。\n恩爱已苏句践国，程途却上大罗天。\n鱼池菊岛还公署，沙鹤松栽入画船。\n密奏无非经济术，从容几刻在炉烟。",
        "dynasty": "唐",
        "collection_info": null
    },
    {
        "uuid": "0bea5f3c0f426abb81057afc46d2861f",
        "title": "赠黄处士",
        "author": "方干",
        "content": "闭户先生无是非，竹湾松树藕苗衣。\n愁吟密雪思难尽，醉倒残花扶不归。\n若出薜萝迎鹤简，应抛舴艋别渔矶。\n到头苦节终何益，空改文星作少微。",
        "dynasty": "唐",
        "collection_info": null
    }
]