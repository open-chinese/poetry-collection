[
    {
        "uuid": "0b0a5845858aad61701ec1f78b69d654",
        "title": "秋日与友生言别",
        "author": "李咸用",
        "content": "利名心未已，离别恨难休。\n为箇文儒业，致多岐路愁。\n数花篱菊晚，片叶井梧秋。\n又决出门计，一尊期少留。",
        "dynasty": "唐",
        "collection_info": null
    },
    {
        "uuid": "e4cf61ee0ee178db9ac8e8375d102544",
        "title": "边城听角",
        "author": "李咸用",
        "content": "戍楼鸣画角，寒露滴金枪。\n细引云成阵，高催雁着行。\n唤迴边将梦，吹薄晓蟾光。\n未遂终军志，何劳思故乡。",
        "dynasty": "唐",
        "collection_info": null
    },
    {
        "uuid": "6aca03adeae5eef874ca5c5fdbea4a95",
        "title": "秋日访同人",
        "author": "李咸用",
        "content": "忽忆金兰友，携琴去自由。\n远寻寒涧碧，深入乱山秋。\n见后却无语，别来长独愁。\n幸逢三五夕，露坐对冥搜。",
        "dynasty": "唐",
        "collection_info": null
    },
    {
        "uuid": "e38fbf99843db6adbb1a8b6a8e54e881",
        "title": "寄楚琼上人",
        "author": "李咸用",
        "content": "遥知无事日，静对五峰秋。\n鸟隔寒烟语，泉和夕照流。\n凭栏疎磬尽，瞑目远云收。\n几句出人意，风高白雪浮。",
        "dynasty": "唐",
        "collection_info": null
    },
    {
        "uuid": "f7d4ecaa3f28ce9086b6d99dd012de27",
        "title": "游寺",
        "author": "李咸用",
        "content": "无家身自在，时得到莲宫。\n秋觉暑衣薄，老知尘世空。\n幽情怜水石，野性任萍蓬。\n是处堪闲坐，与僧行止同。",
        "dynasty": "唐",
        "collection_info": null
    },
    {
        "uuid": "f87530ae6e0da1dd244808a0cb5af856",
        "title": "春日",
        "author": "李咸用",
        "content": "浩荡东风裏，裴回无所亲。\n危城三面水，古树一边春。\n衰世难修道，花时不称贫。",
        "dynasty": "唐",
        "collection_info": null
    },
    {
        "uuid": "7263737b8f7f51ed7ded431d1650af76",
        "title": "论交",
        "author": "李咸用",
        "content": "行亏何必富，节在不妨贫。\n易得笑言友，难逢终始人。\n松篁贞管鲍，桃李艳张陈。\n少见岁寒后，免为霜雪尘。",
        "dynasty": "唐",
        "collection_info": null
    },
    {
        "uuid": "8992031c1853eac3a82a51f14b682b91",
        "title": "秋兴",
        "author": "李咸用",
        "content": "木叶乱飞尽，故人犹未还。\n心虽游紫阙，时合在青山。\n近寺僧邻静，临池鹤对闲。\n兵戈如未息，名位莫相关。",
        "dynasty": "唐",
        "collection_info": null
    },
    {
        "uuid": "7ed90d72478891485d5952638c12042c",
        "title": "山居",
        "author": "李咸用",
        "content": "草堂书一架，苔径竹千竿。\n难世投谁是，清贫且自安。\n邻居皆学稼，客至亦无官。\n焦尾何人听，凉宵对月弹。",
        "dynasty": "唐",
        "collection_info": null
    },
    {
        "uuid": "6b69cbb56c6e7ea388fb27a3605e52f4",
        "title": "遣兴",
        "author": "李咸用",
        "content": "风细酒初醒，凭栏别有情。\n蝉稀秋树瘦，雨尽晚云轻。\n旅鬓一丝出，乡心寸火生。\n子牟魂欲断，何日是升平。",
        "dynasty": "唐",
        "collection_info": null
    },
    {
        "uuid": "56b0be994fdbc14809f0f1a7d529b959",
        "title": "待旦",
        "author": "李咸用",
        "content": "檐静燕雏语，窗虚蟾影过。\n时情因客老，归梦入秋多。\n蔽日羣山雾，滔天四海波。\n吾皇思壮士，谁应大风歌。",
        "dynasty": "唐",
        "collection_info": null
    },
    {
        "uuid": "490ecda5e88948752c90db1d049eace4",
        "title": "送从兄坤载",
        "author": "李咸用",
        "content": "忍泪不敢下，恐兄情更伤。\n别离当乱世，骨肉在他乡。\n语尽意不尽，路长愁更长。\n那堪回首处，残照满衣裳。",
        "dynasty": "唐",
        "collection_info": null
    },
    {
        "uuid": "778791fac0a3e860883e90d7294ec267",
        "title": "惜别",
        "author": "李咸用",
        "content": "细雨妆行色，霏霏入户来。\n须知相识喜，却是别愁媒。\n白刃方盈国，黄金不上台。",
        "dynasty": "唐",
        "collection_info": null
    },
    {
        "uuid": "53ead4b8e3756b9a46e4c12f24563091",
        "title": "早秋游山寺",
        "author": "李咸用",
        "content": "闲卧云岩稳，攀缘笑戏猱。\n静于诸境静，高却众山高。\n至理无言了，浮生一梦劳。\n清风朝復暮，四海自波涛。",
        "dynasty": "唐",
        "collection_info": null
    },
    {
        "uuid": "cf8884d564a44b642ac0691d01d47736",
        "title": "秋日疾中寄诸同志",
        "author": "李咸用",
        "content": "闲居无胜事，公干卧来心。\n门静秋风晚，人稀古巷深。\n花疎篱菊色，叶减井梧阴。\n赖有斯文在，时时得强寻。",
        "dynasty": "唐",
        "collection_info": null
    },
    {
        "uuid": "3666e4a12af9fde6420f2adba872a3f1",
        "title": "赠山僧",
        "author": "李咸用",
        "content": "荣枯虽在目，名利不关身。\n高出城隍寺，野为云鹤邻。\n松声寒后远，潭色雨余新。\n岂住空空裏，空空亦是尘。",
        "dynasty": "唐",
        "collection_info": null
    },
    {
        "uuid": "4ff2e277743a72140d58c4c1e3407c3a",
        "title": "宿隐者居",
        "author": "李咸用",
        "content": "永日连清夜，因君识躁君。\n竹扉难掩月，岩树易延云。\n曙鸟枕前起，寒泉梦裏闻。\n又须随计吏，鸡鹤迥然分。",
        "dynasty": "唐",
        "collection_info": null
    },
    {
        "uuid": "d5844cece2b0c6b367585ad888f8c77b",
        "title": "送钱契明尊师归庐山",
        "author": "李咸用",
        "content": "瘦倚青竹杖，鑪峰指欲归。\n霜黏行日屦，风暖到时衣。\n凭槛云还在，攀松鹤不飞。\n何曾有别恨，杨柳自依依。",
        "dynasty": "唐",
        "collection_info": null
    },
    {
        "uuid": "32cc0f4bb6791eb18464242ba9aad107",
        "title": "送进士刘松",
        "author": "李咸用",
        "content": "滔滔皆鲁客，难得是心知。\n到寺多同步，游山未失期。\n云低春雨后，风细暮钟时。\n忽别垂杨岸，遥遥望所之。",
        "dynasty": "唐",
        "collection_info": null
    },
    {
        "uuid": "aaaf70db54e0ec2b152945b09c48a108",
        "title": "赠任肃",
        "author": "李咸用",
        "content": "玄髪难姑息，青云有路岐。\n莫言多事日，虚掷少年时。\n松色雪中出，人情难后知。\n圣朝公道在，中鹄勿差池。",
        "dynasty": "唐",
        "collection_info": null
    },
    {
        "uuid": "4543b9430f3e13d473c7b549c89ff82e",
        "title": "题陈正字山居",
        "author": "李咸用",
        "content": "怪来忘禄位，习学近潇湘。\n见处云山好，吟中岁月长。\n花光笼晚雨，树映浸寒塘。\n几日凭栏望，归心自不忙。",
        "dynasty": "唐",
        "collection_info": null
    },
    {
        "uuid": "4c271b81ee157829f996191305d590aa",
        "title": "赠来进士鹏",
        "author": "李咸用",
        "content": "语玄人不到，星汉在灵空。\n若使无良遇，虚言有至公。\n月明千峤雪，滩急五更风。\n此际苦吟力，分将造化功。",
        "dynasty": "唐",
        "collection_info": null
    },
    {
        "uuid": "052c2973386976d63c1529aaa15e3847",
        "title": "送曹税",
        "author": "李咸用",
        "content": "掺袂向春风，何时约再逢。\n若教相见密，肯恨别离重。\n芳草渔家路，残阳水寺钟。\n落帆当此处，吟兴不应慵。",
        "dynasty": "唐",
        "collection_info": null
    },
    {
        "uuid": "cd45e9292a9ad2ce523d14ac4ddd39bc",
        "title": "赠来鹏",
        "author": "李咸用",
        "content": "默坐非关闷，凝情秪在诗。\n庭闲花落后，山静月明时。\n荅客言多简，寻僧步稍迟。\n既同和氏璧，终有玉人知。",
        "dynasty": "唐",
        "collection_info": null
    },
    {
        "uuid": "6b489736512234974f6ae4890a63cb1f",
        "title": "途中作",
        "author": "李咸用",
        "content": "瘦马倦行役，斜阳劝着鞭。\n野桥寒树亚，山店暮云连。\n退鹢风虽急，攀龙志已坚。\n路人休莫笑，百里有时贤。",
        "dynasty": "唐",
        "collection_info": null
    },
    {
        "uuid": "419fb75cf46dd069df69f48379530081",
        "title": "秋晚",
        "author": "李咸用",
        "content": "斜阳山雨外，秋色思无穷。\n柳叶飘干翠，枫枝撼碎红。\n鬓毛看似雪，生计尚如蓬。\n不及樵童乐，蒹葭一笛风。",
        "dynasty": "唐",
        "collection_info": null
    },
    {
        "uuid": "31ad3915202e56b605788e2a579979b1",
        "title": "晓望",
        "author": "李咸用",
        "content": "露惊松上鹤，晓色动扶桑。\n碧浪催人老，红轮照物忙。\n世情随日变，利路与天长。\n好驾觥船去，陶陶入醉乡。",
        "dynasty": "唐",
        "collection_info": null
    },
    {
        "uuid": "0f109dbb73d40ad564b50dd99abd01cb",
        "title": "寄友生",
        "author": "李咸用",
        "content": "交情应不变，何事久离羣。\n圆月思同步，寒泉忆共闻。\n雪霜松色在，风雨雁行分。\n每见人来说，窗前改旧文。",
        "dynasty": "唐",
        "collection_info": null
    },
    {
        "uuid": "4781f94c62e9a046ffc5eb15243c4b7e",
        "title": "江行",
        "author": "李咸用",
        "content": "潇湘无事后，征棹復呕哑。\n高岫留斜照，归鸿背落霞。\n鱼残沙岸草，蝶寄洑流槎。\n共说干戈苦，汀洲减钓家。",
        "dynasty": "唐",
        "collection_info": null
    },
    {
        "uuid": "d88c0907f31549ce78274c888e3e7683",
        "title": "题王氏山居",
        "author": "李咸用",
        "content": "檐有烟岚色，地多松竹风。\n自言离乱后，不到鼓鼙中。\n径柳拂云绿，山樱带雪红。\n南边青嶂下，时见采芝翁。",
        "dynasty": "唐",
        "collection_info": null
    },
    {
        "uuid": "8d699fd6496dfcef06f1ab8205c56341",
        "title": "送别",
        "author": "李咸用",
        "content": "别意说难尽，离杯深莫辞。\n长歌终此席，一笑又何时。\n棹入寒潭急，帆当落照迟。\n远书如不寄，无以慰相思。",
        "dynasty": "唐",
        "collection_info": null
    },
    {
        "uuid": "8bdf86f09778f535dec385d70a2fd1f0",
        "title": "览文僧卷",
        "author": "李咸用",
        "content": "虽无先圣耳，异代得闻昭。\n怪石难为古，奇花不敢妖。\n调高非郢雪，思静碍箕瓢。\n未可重吟过，云山兴转饶。",
        "dynasty": "唐",
        "collection_info": null
    },
    {
        "uuid": "59c26a9b08873139785a25a808f88260",
        "title": "望仰山忆玄泰上人",
        "author": "李咸用",
        "content": "晴岚凝片碧，知在此中禅。\n见面定何日，无书已一年。\n高秋关静梦，良夜入新篇。\n仰德心如是，清风不我传。",
        "dynasty": "唐",
        "collection_info": null
    },
    {
        "uuid": "3143200da596a97c4167808266606502",
        "title": "闻泉",
        "author": "李咸用",
        "content": "淅淅梦初惊，幽窗枕簟清。\n更无人共听，秪有月空明。\n急想穿岩曲，低应过石平。\n欲将琴强写，不是自然声。",
        "dynasty": "唐",
        "collection_info": null
    },
    {
        "uuid": "fc77fa49dca6535385d284b53d26db6f",
        "title": "酬郑进士九江新居见寄",
        "author": "李咸用",
        "content": "蹑屐扣柴关，因成尽日闲。\n独听黄鸟语，深似白云间。\n萍沼宽于井，莎城绿当山。\n前期招我作，此景得吟还。",
        "dynasty": "唐",
        "collection_info": null
    },
    {
        "uuid": "f79184f356ae42beb234e01f7b65a6c4",
        "title": "九江和人赠陈生",
        "author": "李咸用",
        "content": "天畏斯文坠，凭君助素风。\n意深皆可补，句逸不因功。\n暮替云愁远，秋惊月占空。\n寄家当瀑布，时得笑言同。",
        "dynasty": "唐",
        "collection_info": null
    },
    {
        "uuid": "bf6e08b95477c8c47ab3c9030298dd96",
        "title": "登楼值雨二首 一",
        "author": "李咸用",
        "content": "共讶高楼望，匡庐色已空。\n白云横野阔，遮岳与天同。\n数点雨入酒，满襟香在风。\n远江吟得出，方下郡斋东。",
        "dynasty": "唐",
        "collection_info": null
    },
    {
        "uuid": "dcba5db25178dfe825099c7ca9ea56ca",
        "title": "登楼值雨二首 二",
        "author": "李咸用",
        "content": "江徼多佳景，秋吟兴未穷。\n送来松槛雨，半是蓼花风。\n浪猛惊翘鹭，烟昏叫断鸿。\n不知今夜客，几处卧鸣篷。",
        "dynasty": "唐",
        "collection_info": null
    },
    {
        "uuid": "cd886fef2e63a54ce07a23bc316ce14e",
        "title": "送赵舒处士归庐山",
        "author": "李咸用",
        "content": "归岫香鑪碧，行吟步益迟。\n诸侯师不得，樵客偶相随。\n思旧江云断，谈玄岳月移。\n秪应张野辈，异代作心知。",
        "dynasty": "唐",
        "collection_info": null
    },
    {
        "uuid": "9adcfd5e576be5ed5a07115f311fec4e",
        "title": "僧院蔷薇",
        "author": "李咸用",
        "content": "客引擎茶看，离披晒锦红。\n不缘开净域，争忍负春风。\n小片当吟落，清香入定空。\n何人来此植，应固恼休公。",
        "dynasty": "唐",
        "collection_info": null
    },
    {
        "uuid": "b50bb08524b69d83556345a2c2e4c89e",
        "title": "友生携修睦上人诗见访",
        "author": "李咸用",
        "content": "雪中敲竹户，袖出岳僧诗。\n语尽景皆活，吟阑角独吹。\n意如将俗背，业必少人知。\n共约冰销日，云边访所思。",
        "dynasty": "唐",
        "collection_info": null
    },
    {
        "uuid": "c78f5dad9d44a2b69e4875cfe29fb418",
        "title": "冬夕喜友生至",
        "author": "李咸用",
        "content": "天涯行欲遍，此夜故人情。\n乡国别来久，干戈还未平。\n灯残偏有焰，雪甚却无声。\n多少新闻见，应须语到明。",
        "dynasty": "唐",
        "collection_info": null
    },
    {
        "uuid": "83d9de1571ecc4b0a97eabdfaf023645",
        "title": "牡丹",
        "author": "李咸用",
        "content": "少见南人识，识来嗟復惊。\n始知春有色，不信尔无情。\n恐是天地媚，暂随云雨生。\n缘何绝尤物，更可比妍明。",
        "dynasty": "唐",
        "collection_info": null
    },
    {
        "uuid": "51de2d160c4154a91f74e45d909e84da",
        "title": "送春",
        "author": "李咸用",
        "content": "四时为第一，一岁一重来。\n好景应难胜，余花虚自开。\n相思九箇月，得信数枝梅。\n不向东门送，还成负酒杯。",
        "dynasty": "唐",
        "collection_info": null
    },
    {
        "uuid": "77999ce53945e5b6f27680cf7801e7a6",
        "title": "送边将",
        "author": "李咸用",
        "content": "天骄频犯塞，铁骑又征西。\n臣节轻乡土，雄心生鼓鼙。\n地寒花不艳，沙远日难低。\n渐喜秋弓健，鵰翻白草齐。",
        "dynasty": "唐",
        "collection_info": null
    },
    {
        "uuid": "67c5e8a2f7d2422b6c52cdafb610297f",
        "title": "春晴",
        "author": "李咸用",
        "content": "檐滴春膏绝，凭栏晚吹生。\n良朋在何处，高树忽流莺。\n游寺期应定，寻芳步已轻。\n新诗吟未稳，迟日又西倾。",
        "dynasty": "唐",
        "collection_info": null
    },
    {
        "uuid": "20c83761af920b1187eba81981fb1787",
        "title": "冬夜与修睦上人宿远公亭寄南岳玄泰禅师",
        "author": "李咸用",
        "content": "丈室掩孤灯，更深霰雹增。\n相看云梦客，共忆祝融僧。\n语合茶忘味，吟欹卷有棱。\n楚南山水秀，行止岂无凭。",
        "dynasty": "唐",
        "collection_info": null
    },
    {
        "uuid": "4de8a82e1822c4e6907188751a5f50a4",
        "title": "落花",
        "author": "李咸用",
        "content": "拾得移时看，重思造化功。\n如何飘丽景，不似遇春风。\n满地余香在，繁枝一夜空。\n秪应公子见，先忆坠楼红。",
        "dynasty": "唐",
        "collection_info": null
    },
    {
        "uuid": "970c540e744d32156c137afa253ab690",
        "title": "寄嵩阳隐者",
        "author": "李咸用",
        "content": "昔年江上别，初入乱离中。\n我住匡山北，君之少室东。\n信来经险道，诗半忆皇风。\n何事犹高卧，岩边梦未通。",
        "dynasty": "唐",
        "collection_info": null
    },
    {
        "uuid": "fc0a8fcb6868ec9b2059014abfd88527",
        "title": "早蝉",
        "author": "李咸用",
        "content": "门柳不连野，乍闻为早蝉。\n游人无定处，入耳更应先。\n暂默斜阳雨，重吟远岸烟。\n前年湘竹裏，风激遶离筵。",
        "dynasty": "唐",
        "collection_info": null
    },
    {
        "uuid": "9042c37d12de54047145aafb79257998",
        "title": "酬蕴微",
        "author": "李咸用",
        "content": "白衣经乱世，相遇一开颜。\n得句禅思外，论交野步间。\n举朝无旧识，入眼秪青山。\n几度斜阳寺，访君还独还。",
        "dynasty": "唐",
        "collection_info": null
    },
    {
        "uuid": "a87c3b5cd17f607517be4d7f1229cdfd",
        "title": "萱草",
        "author": "李咸用",
        "content": "芳草比君子，诗人情有由。\n秪应怜雅态，未必解忘忧。\n积雨莎庭小，微风藓砌幽。\n莫言开太晚，犹胜菊花秋。",
        "dynasty": "唐",
        "collection_info": null
    },
    {
        "uuid": "42ed26efe055b8e53c1a2288d0c7665d",
        "title": "访友人不遇",
        "author": "李咸用",
        "content": "出门无至友，动即到君家。\n空掩一庭竹，去看何寺花。\n短童应捧杖，稚女学擎茶。\n吟罢留题处，苔阶日影斜。",
        "dynasty": "唐",
        "collection_info": null
    },
    {
        "uuid": "02a8760d8189d3fb5ad6b143638f899b",
        "title": "苔",
        "author": "李咸用",
        "content": "几年风雨迹，叠在石孱颜。\n生处景长静，看来情尽闲。\n吟亭侵坏壁，药院掩空关。\n每忆东行径，移筇独自还。",
        "dynasty": "唐",
        "collection_info": null
    },
    {
        "uuid": "0d282cb6e72e4ff492d67dee80be8ed1",
        "title": "红薇",
        "author": "李咸用",
        "content": "春雨有五色，洒来花旋成。\n欲留池上景，别染草中英。\n画出看还欠，蓪为插未轻。\n王孙多好事，携酒寄吟倾。",
        "dynasty": "唐",
        "collection_info": null
    },
    {
        "uuid": "3de3ab25bf64e258685936d7421fa4a5",
        "title": "别所知",
        "author": "李咸用",
        "content": "有路有西东，天涯自恨同。\n却须深酌酒，况不比飘蓬。\n帆冒新秋雨，鼓传微浪风。\n闰牵寒气早，何浦值宾鸿。",
        "dynasty": "唐",
        "collection_info": null
    },
    {
        "uuid": "3e3edf4c164f40749d81c151cb2ebf05",
        "title": "小雪",
        "author": "李咸用",
        "content": "散漫阴风裏，天涯不可收。\n压松犹未得，扑石暂能留。\n阁静萦吟思，途长拂旅愁。\n崆峒山北面，早想玉成丘。",
        "dynasty": "唐",
        "collection_info": null
    },
    {
        "uuid": "0a18b20b89eb7ca468baa03c65fee6e0",
        "title": "和修睦上人听猿",
        "author": "李咸用",
        "content": "禅客闻犹苦，是声应是啼。\n自然无稳梦，何必到巴溪。\n疎雨洒不歇，迴风吹暂低。\n此宵秋欲半，山在二林西。",
        "dynasty": "唐",
        "collection_info": null
    },
    {
        "uuid": "01e28427fe23ac37a94106b0c2e50713",
        "title": "庭竹",
        "author": "李咸用",
        "content": "嫩绿与老碧，森然庭砌中。\n坐销三伏景，吟起数竿风。\n叶影重还密，梢声远或通。\n更期春共看，桃映小花红。",
        "dynasty": "唐",
        "collection_info": null
    },
    {
        "uuid": "4084218394fb79f746df2840f60b7a3a",
        "title": "早行",
        "author": "李咸用",
        "content": "家国三千里，中宵算去程。\n困纔成蝶梦，行不待鸡鸣。\n马首摇残月，鸦羣起古城。\n发来经几堠，村寺远钟声。",
        "dynasty": "唐",
        "collection_info": null
    },
    {
        "uuid": "91581561294b554b6432cf2066a7d035",
        "title": "哭所知",
        "author": "李咸用",
        "content": "朝作青云士，暮为玄夜人。\n风灯无定度，露薤亦逡巡。\n乘马惊新冢，书帷摆旧尘。\n秪应从此去，何处福生民。",
        "dynasty": "唐",
        "collection_info": null
    },
    {
        "uuid": "07bb4582376fccb29316e14355a6d190",
        "title": "分题雪霁望炉峰",
        "author": "李咸用",
        "content": "雪霁上庭除，炉峰势转孤。\n略无烟作带，独有影沈湖。\n冷触归鸿急，明凝落照俱。\n□□□□□，□□□□□。",
        "dynasty": "唐",
        "collection_info": null
    },
    {
        "uuid": "00eecf5ad493a93e93868138c99e2da2",
        "title": "雪十二韵",
        "author": "李咸用",
        "content": "六出凝阴气，同云指上天。\n结时风乍急，集处霰长先。\n草穗翘祥燕，陂桩吐白莲。\n犬狂南陌上，竹醉小池前。\n樵径花黏履，渔舟玉帖舷。\n阵经旸谷薄，势想朔方偏。\n楼面光摇锡，篱头晓列钱。\n石苔青鹿卧，殿网素蛾穿。\n嘶马应思塞，蹲乌似为燕。\n童痴为兽揑，僧爱用茶煎。\n念物希周穆，含毫愧惠连。\n吟阑余兴逸，还忆剡溪船。",
        "dynasty": "唐",
        "collection_info": null
    },
    {
        "uuid": "6c91d6b8d7d174f5b4fcfd8b1a7d32d3",
        "title": "庐山",
        "author": "李咸用",
        "content": "非岳不言岳，此山通岳言。\n高人居乱世，几处满前轩。\n秀作神仙宅，灵为风雨根。\n余阴铺楚甸，一柱表吴门。\n静得八公侣，雄临九子尊。\n对犹青熨眼，到必冷凝魂。\n势受重湖让，形难七泽吞。\n黑岩藏昼电，紫雾泛朝暾。\n莲堕宁唯华，玉焚堪小昆。\n倒松微发罅，飞瀑远成痕。\n叠见云容衬，棱收雪气昏。\n裁诗曾困谢，作赋偶无孙。\n流碍星光撇，惊衝雁阵翻。\n峰奇寒倚剑，泉曲旋如盆。\n草短分雏雉，林明露掷猿。\n秋枫红叶散，春石谷雷奔。\n月好虎溪路，烟深栗里源。\n醉吟长易醒，梦去亦销烦。\n有觉南方重，无疑厚地掀。\n轻扬闻旧俗，端用镇元元。",
        "dynasty": "唐",
        "collection_info": null
    },
    {
        "uuid": "10f0471f0dba0c8aafc11644550127b4",
        "title": "和吴处士题村叟壁",
        "author": "李咸用",
        "content": "因阅乡居景，归心寸火然。\n吾家依碧嶂，小槛枕清川。\n远雨笼孤戍，斜阳隔断烟。\n沙虚遗虎迹，水洑聚蛟涎。\n粝曲芟汀蓼，甘茶挈石泉。\n霜朝巡栗树，风夜探渔船。\n戏日鱼呈腹，翘滩鹭并肩。\n碁寻盘石净，酒傍野花妍。\n器以锄为利，家惟竹直钱。\n饭香同豆熟，汤暖摘松煎。\n睡岛凫藏足，攀藤狖冻拳。\n浅茅鸣鬬雉，曲枿啸寒鸢。\n秋果𣙁梨涩，晨羞笋蕨鲜。\n衣蓑留冷阁，席草种闲田。\n椎髻担餔饷，庞眉识稔年。\n吓鹰刍戴笠，驱犊篠充鞭。\n不重官于社，常尊食作天。\n谷深青霭蔽，峰迥白云缠。\n每忆关魂梦，长夸表爱怜。\n览君书壁句，诱我率成篇。",
        "dynasty": "唐",
        "collection_info": null
    },
    {
        "uuid": "14aae5b5cfc546076c4520b5984932e2",
        "title": "谢友生遗端溪砚瓦",
        "author": "李咸用",
        "content": "寻常濡翰次，恨不到端溪。\n得自新知己，如逢旧解携。\n翫余轻照乘，谢欲等悬黎。\n静对胜凡客，闲窥忆好题。\n娲天补剩石，昆剑切来泥。\n着指痕犹湿，停旬水未低。\n呵云润柱础，笔彩饮虹霓。\n鹆眼工谙谬，羊肝士乍刲。\n连澌光比镜，囚墨腻于䃜。\n书信成池黑，吟须到日西。\n正夸忧盗窃，将隐怯攀跻。\n捧受同交印，矜持过秉珪。\n草颠终近旭，懒癖必无嵇。\n用合缘鹦鹉，珍应负会稽。\n贞姿还落落，寒韵或凄凄。\n风月情相半，烟花思岂迷。\n宜从方袋挈，枉把短行批。\n浅小金为斗，泓澄玉作堤。\n遇人依我惜，想尔与天齐。\n□□□□□，行时秪独赍。",
        "dynasty": "唐",
        "collection_info": null
    },
    {
        "uuid": "7f80e168e3a9ed270bae989b4668a8a5",
        "title": "和殷衙推春霖即事",
        "author": "李咸用",
        "content": "东风吹暖雨，润下不能休。\n古道云横白，移时客共愁。\n绿沈莎似藻，红泛叶为舟。\n忽起江湖兴，疑邻畎浍流。\n此时无胜会，何处滞奇游？阵急如酣战，点麤成乱沤。\n竹因添洒落，松得长飕飗。\n花惨闲庭晚，兰深曲径幽。\n丝牵汀鸟足，线挂岳猿头。\n天地昏同醉，寰区浩欲浮。\n柳眉低带泣，蒲剑锐初抽。\n石燕飜空重，虫罗缀滴稠。\n荷倾蛟泪尽，岩拆电鞭收。\n岂直望尧喜，却怀微禹忧。\n树滋堪采菌，矶没懒垂鈎。\n腥觉闻龙气，寒宜拥豹裘。\n名膏那作沴，思稔必通侯。\n蚌鹬徒喧竞，笙歌罢献酬。\n山川藏秀媚，草木逞调柔。\n极目非吾意，行吟独下楼。",
        "dynasty": "唐",
        "collection_info": null
    },
    {
        "uuid": "ec22e6b2ea6c4b3c4798a4e2135770fa",
        "title": "题陈将军别墅",
        "author": "李咸用",
        "content": "明王猎士犹疎在，岩谷安居最有才。\n高虎壮言知鬼伏，葛龙闲卧待时来。\n云藏山色晴还媚，风约溪声静又迴。\n不独春光堪醉客，庭除长见好花开。",
        "dynasty": "唐",
        "collection_info": null
    },
    {
        "uuid": "1507f542e9fd58c2ef5c6dcf8b988ad2",
        "title": "湘浦有怀",
        "author": "李咸用",
        "content": "鸿雁哀哀背朔方，余霞倒影画潇湘。\n长汀细草愁春浪，古渡寒花倚夕阳。\n鬼树夜分千炬火，渔舟朝巷一蓬霜。\n侬家本是持竿者，为爱明时入帝乡。",
        "dynasty": "唐",
        "collection_info": null
    },
    {
        "uuid": "3b670ba20887eaff8ab39c27fe34e326",
        "title": "题陈处士山居",
        "author": "李咸用",
        "content": "莲遶闲停柳遶池，蝉吟暮色一枝枝。\n未逢皇泽搜遗逸，赢得青山避乱离。\n花圃春风邀客醉，茅檐秋雨对僧碁。\n樵童牧竖劳相问，岩穴从来出帝师。",
        "dynasty": "唐",
        "collection_info": null
    },
    {
        "uuid": "b33e50df381038b56a388d9c06dc68a1",
        "title": "和蒋进士秋日",
        "author": "李咸用",
        "content": "晚雨霏微思杪秋，不堪才子尚羇游。\n尘随别骑东西急，波促年华日夜流。\n凉月云开光自远，古松风在韵难休。\n男儿但得功名立，纵是深恩亦易酬。",
        "dynasty": "唐",
        "collection_info": null
    },
    {
        "uuid": "f570f74ce9aa425a30aee4a213f2bcd8",
        "title": "陈正字山居",
        "author": "李咸用",
        "content": "一叶闲飞斜照裏，江南仲蔚在蓬蒿。\n天衢云险驽骀蹇，月桂风和梦想劳。\n遶枕泉声秋雨细，对门山色古屏高。\n此中即是神仙地，引手何妨一钓鳌。",
        "dynasty": "唐",
        "collection_info": null
    },
    {
        "uuid": "5e2b05ebbee5bd7d477e579270f2ef33",
        "title": "与刘三礼陈孝廉言志",
        "author": "李咸用",
        "content": "真宰无私造化均，年年分散月中春。\n皆期早蹑青云路，谁肯长为白社人。\n宋国高风休敛翼，圣朝公道易酬身。\n大须审固穿杨箭，莫遣参差鬓雪新。",
        "dynasty": "唐",
        "collection_info": null
    },
    {
        "uuid": "6856a481b801811aca7be79e75678b0a",
        "title": "秋日送严湘侍御归京",
        "author": "李咸用",
        "content": "蟾影珪圆湖始波，楚人相别恨偏多。\n知君有路昇霄汉，独我无由出薜萝。\n虽道危时难进取，到逢清世又如何。\n谁听宁戚敲牛角，月落星稀一曲歌。",
        "dynasty": "唐",
        "collection_info": null
    },
    {
        "uuid": "fa316c115e3900a181777d6564e670ce",
        "title": "题王处士山居",
        "author": "李咸用",
        "content": "云木沈沈夏亦寒，此中幽隐几经年。\n无多别业供王税，大半生涯在钓船。\n蜀魄呌迴芳草色，鹭鸶飞破夕阳烟。\n干戈猬起能高卧，只箇逍遥是谪仙。",
        "dynasty": "唐",
        "collection_info": null
    },
    {
        "uuid": "c4f5986bc602558f1348c38fb1371d74",
        "title": "谢所知",
        "author": "李咸用",
        "content": "狂歌狂舞慰风尘，心下多端亦懒言。\n早是乱离轻岁月，谁能愁悴过朝昏。\n圣朝公道如长在，贱子谋身自有门。\n却愧此时叨厚遇，他年何以报深恩。",
        "dynasty": "唐",
        "collection_info": null
    },
    {
        "uuid": "27eea26a26fc2766bd64746072f61612",
        "title": "秋望",
        "author": "李咸用",
        "content": "云阴惨澹柳阴稀，游子天涯一望时。\n风闪雁行疎又密，地迴江势急还迟。\n荣枯物理终难测，贵贱人生自不知。\n未达谁能多叹息，尘埃争损得男儿。",
        "dynasty": "唐",
        "collection_info": null
    },
    {
        "uuid": "e6fb1a81bf3618f028f550bc34a237e5",
        "title": "送谭孝廉赴举",
        "author": "李咸用",
        "content": "鼓鼙声裏寻诗礼，戈戟林间入镐京。\n好事尽从难处得，少年无向易中轻。\n也知贵贱皆前定，未见疎慵遂有成。\n吾道近来稀后进，善开金口荅公卿。",
        "dynasty": "唐",
        "collection_info": null
    },
    {
        "uuid": "63b5e521d69f73fa4a53048d5a6a238f",
        "title": "途中逢友人",
        "author": "李咸用",
        "content": "大道将穷阮籍哀，红尘深翳步迟迴。\n皇天有意自寒暑，白日无情空往来。\n霄汉何年征赋客，烟花随处作愁媒。\n相逢且快眼前事，莫厌狂歌酒百杯。",
        "dynasty": "唐",
        "collection_info": null
    },
    {
        "uuid": "d5243c34dcbfd91ea20232d250c26794",
        "title": "和人湘中作",
        "author": "李咸用",
        "content": "湘川湘岸两荒凉，孤雁号空动旅肠。\n一棹寒波思范蠡，满尊醇酒忆陶唐。\n年华蒲柳凋衰鬓，身迹萍蓬滞别乡。\n不及东流趋广汉，臣心日夜与天长。",
        "dynasty": "唐",
        "collection_info": null
    },
    {
        "uuid": "a4381246ee9439691f2b4dd6a5076793",
        "title": "赠陈望尧",
        "author": "李咸用",
        "content": "若说精通事艺长，词人争及孝廉郎。\n秋萤短焰难盈案，邻烛余光不满行。\n鹄箭亲疎虽异的，桂花高下一般香。\n明时公道还堪信，莫遣锥锋久在囊。",
        "dynasty": "唐",
        "collection_info": null
    },
    {
        "uuid": "2eed5bdcd2efe849e686399ff89e5973",
        "title": "宿渔家",
        "author": "李咸用",
        "content": "促杼声繁萤影多，江边秋兴独难过。\n云遮月桂几枝恨，烟罩渔舟一曲歌。\n难世斯人虽隐遁，明时公道復如何。\n陶家壁上精灵物，风雨未来终是梭。",
        "dynasty": "唐",
        "collection_info": null
    },
    {
        "uuid": "c51fb9df7ae3b160e55a7dae16687781",
        "title": "旅馆秋夕",
        "author": "李咸用",
        "content": "牢落生涯在水乡，只思归去泛沧浪。\n秋风萤影随高柳，夜雨蛬声上短墙。\n百岁易为成荏苒，丹霄谁肯借梯航。\n若教名路无知己，匹马尘中是自忙。",
        "dynasty": "唐",
        "collection_info": null
    },
    {
        "uuid": "f4674e39ee2eebf5b8a63cfd29942c7f",
        "title": "悼范摅处士",
        "author": "李咸用",
        "content": "家在五云溪畔住，身游巫峡作闲人。\n安车未至柴关外，片玉已藏坟土新。\n虽有公卿闻姓字，惜无知己脱风尘。\n到头积善成何事，天地茫茫秋又春。",
        "dynasty": "唐",
        "collection_info": null
    },
    {
        "uuid": "e629e22b80be65b2a286fd30ad505e99",
        "title": "送人",
        "author": "李咸用",
        "content": "一轴烟花满口香，诸侯相见肯相忘。\n未闻珪璧为人弃，莫倦江山去路长。\n盈耳暮蝉催别骑，数杯浮蚁咽离肠。\n眼前多少难甘事，自古男儿当自强。",
        "dynasty": "唐",
        "collection_info": null
    },
    {
        "uuid": "cea7bd6d69f57849c7b2b60854723bf4",
        "title": "春暮途中",
        "author": "李咸用",
        "content": "细雨如尘散暖空，数峰春色在云中。\n须知触目皆成恨，纵道多文争那穷。\n飞燕有情依旧阁，垂杨无力受东风。\n谁能会得干坤意，九土枯荣自不同。",
        "dynasty": "唐",
        "collection_info": null
    },
    {
        "uuid": "e1277b6b4f470ee1f616c9ab5dcf060c",
        "title": "题陈正字林亭",
        "author": "李咸用",
        "content": "晓烟轻翠拂帘飞，黄叶飘零弄所思。\n正是低摧吾道日，不堪惆怅异乡时。\n家林蛇豕方羣起，宫沼龟龙未有期。\n赖有平原怜贱子，满亭山色借吟诗。",
        "dynasty": "唐",
        "collection_info": null
    },
    {
        "uuid": "86d538e006e6056ba5ba32a802a3d59b",
        "title": "送从兄入京",
        "author": "李咸用",
        "content": "柳转春心梅艳香，相看江上恨何长。\n多情流水引归思，无赖严风促别觞。\n大抵男儿须振奋，近来时事懒思量。\n云帆高挂一挥手，目送烟霄雁断行。",
        "dynasty": "唐",
        "collection_info": null
    },
    {
        "uuid": "7eafc7577afae368888f5aee712ff2f5",
        "title": "秋夕书怀寄所知",
        "author": "李咸用",
        "content": "秋萤一点雨中飞，独立黄昏思所知。\n三岛路遥身汩没，九天风急羽差池。\n年华逐浪催霜髪，旅恨和云拂桂知。\n不向故人言此事，异乡谁更念栖迟。",
        "dynasty": "唐",
        "collection_info": null
    },
    {
        "uuid": "600ced71390a88d6fb8bc80bb07558d5",
        "title": "酬进士秦颙若",
        "author": "李咸用",
        "content": "莺默平林燕别轩，相逢相笑话生前。\n低飞旅恨看霜叶，曲写归情向暮川。\n在野孤云终捧日，朝宗高浪本蒙泉。\n何劳怅望风雷便，且混鱼龙黩武年。",
        "dynasty": "唐",
        "collection_info": null
    },
    {
        "uuid": "fa467cad20f2a6c1a9a8f0cb1d9f593f",
        "title": "山中夜坐寄故里友生",
        "author": "李咸用",
        "content": "展转檐前睡不成，一床山月竹风清。\n虫声促促催乡梦，桂影高高挂旅情。\n祸福既能知倚伏，行藏争不要分明。\n可怜任永真坚白，净洗双眸看太平。",
        "dynasty": "唐",
        "collection_info": null
    },
    {
        "uuid": "3d010a9bbf0b97904850a12b6844a63e",
        "title": "物情",
        "author": "李咸用",
        "content": "谁分万类二仪间，禀性高卑各自然。\n野鹤不栖葱蒨树，流莺长喜艳阳天。\n李斯溷鼠心应动，庄叟泥龟意已坚。",
        "dynasty": "唐",
        "collection_info": null
    },
    {
        "uuid": "844a05b7cb3543873cec20fc9049622e",
        "title": "金谷园",
        "author": "李咸用",
        "content": "石家旧地聊登望，宠辱从兹信可惊。\n鸟度野花迷锦障，蝉吟古树想歌声。\n虽将玉貌同时死，却羡苍头此日生。\n多积黄金买刑戮，千秋成得绿珠名。",
        "dynasty": "唐",
        "collection_info": null
    },
    {
        "uuid": "a0324930e815fd1fafd1427459491aaa",
        "title": "投所知",
        "author": "李咸用",
        "content": "手欠东堂桂一枝，家书不敢便言归。\n挂檐晚雨思山阁，拂岸烟岚忆钓矶。\n公道甚平才自薄，丹霄好上力犹微。\n谁能借与抟扶势，万里飘飘试一飞。",
        "dynasty": "唐",
        "collection_info": null
    },
    {
        "uuid": "6b813b142d9d9553c2f7dac6da79847b",
        "title": "赠友弟",
        "author": "李咸用",
        "content": "萤焰烧心雪眼劳，未逢佳梦见三刀。\n他时讵有盐梅味，今日犹疑腹背毛。\n金埒晓羇千里骏，玉轮寒养一枝高。\n谁能终岁摇頳尾，唯唯洋洋向碧涛。",
        "dynasty": "唐",
        "collection_info": null
    },
    {
        "uuid": "79ce1ad88a0b0a00c33e18889658f740",
        "title": "春日喜逢乡人刘松",
        "author": "李咸用",
        "content": "故人不见五春风，异地相逢岳影中。\n旧业久抛耕钓侣，新闻多说战争功。\n生民有恨将谁诉，花木无情秪自红。\n莫把少年愁过日，一尊须对夕阳空。",
        "dynasty": "唐",
        "collection_info": null
    },
    {
        "uuid": "bc8560a0d8147cf40389fef8a7e30ecd",
        "title": "夏日别余秀才",
        "author": "李咸用",
        "content": "岳麓云深麦雨秋，满倾杯酒对湘流。\n沙边细柳牵行色，水面轻烟画别愁。\n敢待傅岩成好梦，任从磻石挂纤鈎。\n镜机冲漠非吾事，自要青云识五侯。",
        "dynasty": "唐",
        "collection_info": null
    },
    {
        "uuid": "d5f8541f995de2d7fb406acf33e386b8",
        "title": "庐陵九日",
        "author": "李咸用",
        "content": "菊花山在碧江东，冷酒清吟兴莫穷。\n四十三年秋裏过，几多般事乱来空。\n虽惊故国音书绝，犹喜新知语笑同。\n竟日开门无客至，笛声迢逓夕阳中。",
        "dynasty": "唐",
        "collection_info": null
    },
    {
        "uuid": "4d6739d1cb34e7d96c0295ba1121f44c",
        "title": "和人游东林",
        "author": "李咸用",
        "content": "一从张野卧云林，胜概谁人更解寻。\n黄鸟不能言往事，白莲虚发至如今。\n年年上国荣华梦，世世高流水石心。\n始欲共君重怅望，紫霄峰外日沈沈。",
        "dynasty": "唐",
        "collection_info": null
    },
    {
        "uuid": "0d40fc3c6609a71bb0fd211fc3f3394d",
        "title": "和彭进士秋日游靖居山寺",
        "author": "李咸用",
        "content": "秋山入望已无尘，况得闲游谢事频。\n问着尽能言祖祖，见时应不是真真。\n添瓶野水遮还急，伴塔幽花落又新。\n自笑未曾同逸步，终非宗炳社中人。",
        "dynasty": "唐",
        "collection_info": null
    },
    {
        "uuid": "55c3f76881c7f3b2bd93f8483086f174",
        "title": "和彭进士感怀",
        "author": "李咸用",
        "content": "人生谁肯便甘休，遇酒逢花且共游。\n若向云衢陪骥尾，直须天畔落旄头。\n三编大雅曾关兴，一册南华旋解忧。\n四海英雄多独断，不知何者是长筹。",
        "dynasty": "唐",
        "collection_info": null
    },
    {
        "uuid": "d26a78e95cd12bedccf8fc92d5e73ac4",
        "title": "寄题从兄坤载村居",
        "author": "李咸用",
        "content": "邻并无非樵钓者，庄生物论宛然齐。\n雨中寒树愁鸱立，江上残阳瘦马嘶。\n说与众佣同版筑，吕将羣叟共磻溪。\n覆巢破卵方堪惧，取次梧桐凤且栖。",
        "dynasty": "唐",
        "collection_info": null
    },
    {
        "uuid": "be7ed45fad31d8343269cccf672beb9b",
        "title": "送黄宾于赴举",
        "author": "李咸用",
        "content": "秋风昨夜满潇湘，衰柳残蝉思客肠。\n早是乱来无胜事，更堪江上揖离觞。\n澄潭跃鲤摇轻浪，落日飞凫趁远樯。\n渔父不须探去意，一枝春褭月中央。",
        "dynasty": "唐",
        "collection_info": null
    },
    {
        "uuid": "525858beeab2358158c5ded2a1aabc32",
        "title": "冬日喜逢吴价",
        "author": "李咸用",
        "content": "垂杨烟薄井梧空，千里游人驻断蓬。\n志意不因多事改，鬓毛难与别时同。\n莺迁犹待销冰日，鹏起还思动海风。\n穷达他年如赋命，且陶真性一杯中。",
        "dynasty": "唐",
        "collection_info": null
    },
    {
        "uuid": "6316d241a59d48fd3437e0ef8e987aaf",
        "title": "题刘处士居",
        "author": "李咸用",
        "content": "压破岚光半亩余，竹轩兰砌共清虚。\n泉经小槛声长急，月过修篁影旋疎。\n溪鸟时时窥户牖，山云往往宿庭除。\n干戈谩道因天意，渭水高人自钓鱼。",
        "dynasty": "唐",
        "collection_info": null
    },
    {
        "uuid": "67c288d89a43eee47e68854f4038f738",
        "title": "送李尊师归临川",
        "author": "李咸用",
        "content": "蟠桃一别几千春，谪下人间作至人。\n尘外烟霞吟不尽，鼎中龙虎伏初驯。\n除存紫府无他意，终向青冥举此身。\n辞我麻姑山畔去，蔡经踪迹必相亲。",
        "dynasty": "唐",
        "collection_info": null
    },
    {
        "uuid": "a4422bf59b37b022030e6f8d19c9833e",
        "title": "投知",
        "author": "李咸用",
        "content": "西望长安路几千，迟回不为别家难。\n酌量才地心虽动，点检囊装意又阑。\n自是远人多蹇滞，近来仙牓半孤寒。\n嘶风重诉牵盐耻，伯乐何妨转眼看。",
        "dynasty": "唐",
        "collection_info": null
    },
    {
        "uuid": "188fdf3e95e14641def63ae6e93611e5",
        "title": "吴处士寄香兼劝入道",
        "author": "李咸用",
        "content": "谢寄精专一捻香，劝予朝礼仕虚皇。\n须知十极皆臣妾，岂止遗生奉混茫。\n空挂黄衣宁续寿，曾闻玄教在知常。\n但居平易俟天命，便是长生不死乡。",
        "dynasty": "唐",
        "collection_info": null
    },
    {
        "uuid": "9faacbb90d1c61f0c02a147b0dca7152",
        "title": "草虫",
        "author": "李咸用",
        "content": "如缲如织暮㗀㗀，应节催年使我愁。\n行客语停孤店月，高人梦断一床秋。\n风低藓径疑偏急，雨咽槐亭得暂休。\n须付画堂兰烛畔，歌怀醉耳两悠悠。",
        "dynasty": "唐",
        "collection_info": null
    },
    {
        "uuid": "29c2b573e48a06b4288a28ce40cbd715",
        "title": "咏柳",
        "author": "李咸用",
        "content": "日近烟饶还有意，东垣西掖几千株。\n牵仍别恨知难尽，夸衒春光恐更无。\n解引人情长婉约，巧随风势强盘纡。\n天应绣出繁华景，处处茸丝惹路衢。",
        "dynasty": "唐",
        "collection_info": null
    },
    {
        "uuid": "303b7f2504a69ba6669687c80a9f1c87",
        "title": "寄所知",
        "author": "李咸用",
        "content": "曾将俎豆为儿戏，争奈干戈阻素心。\n遁去不同秦客逐，病来还作越人吟。\n名流古集典衣买，僻寺奇花贳酒寻。\n从道趣时身计拙，如非所好肯开襟。",
        "dynasty": "唐",
        "collection_info": null
    },
    {
        "uuid": "580e1349164b8e6e5e6d845fc88fd8cc",
        "title": "雪",
        "author": "李咸用",
        "content": "上帝无私意甚微，欲教霖雨更光辉。\n也知出处花相似，可到贫家影便稀。\n云汉风多银浪溅，昆山火后玉灰飞。\n高楼四望吟魂敛，却忆明皇月殿归。",
        "dynasty": "唐",
        "collection_info": null
    },
    {
        "uuid": "8ae3ad21b50cfe0e43ca153af2433d69",
        "title": "绯桃花",
        "author": "李咸用",
        "content": "茫茫天意为谁留，深染夭桃备胜游。\n未醉已知醒后忆，欲开先为落时愁。\n痴蛾乱扑灯难灭，跃鲤傍惊电不收。\n何事梨花空似雪，也称春色是悠悠。",
        "dynasty": "唐",
        "collection_info": null
    },
    {
        "uuid": "564d41d658f1ebe10e0b978e6af273ad",
        "title": "同友人秋日登庾楼",
        "author": "李咸用",
        "content": "兰摧菊暗不胜秋，倚着高楼思莫收。\n六代风光无问处，九条烟水但凝愁。\n谁能百岁长闲去，秪箇孤帆岂自由。\n欲学仲宣知是否，臂弓腰剑逐时流。",
        "dynasty": "唐",
        "collection_info": null
    },
    {
        "uuid": "fd89b5cf42701273098b76cd44f0a427",
        "title": "和人咏雪",
        "author": "李咸用",
        "content": "轻轻玉迭向风加，襟袖谁能认六葩。\n高岫人迷千尺布，平林天与一般花。\n横空络绎云遗屑，扑浪翩联蝶寄槎。",
        "dynasty": "唐",
        "collection_info": null
    },
    {
        "uuid": "096cee50051f357191f1303f800074e6",
        "title": "和友人喜相遇十首 一",
        "author": "李咸用",
        "content": "为儒自愧已多年，文赋歌诗路不专。\n肯信披沙难见宝，只怜苫草易成编。\n燕昭寤寐常求骏，郭隗寻思未是贤。\n且固初心希一试，箭穿正鹄岂无缘。",
        "dynasty": "唐",
        "collection_info": null
    },
    {
        "uuid": "1038a4131cb5ae6479f39d6b6352e685",
        "title": "和友人喜相遇十首 二",
        "author": "李咸用",
        "content": "揣情摩意已无功，只把篇章助国风。\n宋玉谩夸云雨会，谢连宁许梦魂通。\n愁成旅鬓千丝乱，吟得寒缸短焰终。\n难世好居郊野地，出门常喜与人同。",
        "dynasty": "唐",
        "collection_info": null
    },
    {
        "uuid": "f22790998d98290e04ee3871ff81d100",
        "title": "和友人喜相遇十首 三",
        "author": "李咸用",
        "content": "惠子休惊学五车，沛公方起斩长蛇。\n六雄互欲吞诸国，四海终须作一家。\n自古经纶成世务，暂时朱绿比朝霞。\n人生心口宜相副，莫使尧阶草势斜。",
        "dynasty": "唐",
        "collection_info": null
    },
    {
        "uuid": "7e52e96bb5c65b52871c4cac32045eb0",
        "title": "和友人喜相遇十首 四",
        "author": "李咸用",
        "content": "不傍江烟访所思，更应无处展愁眉。\n数杯竹阁花残酒，一局松窗日午碁。\n多病却疑天与便，自愚潜喜众相欺。\n非穷非达非高尚，冷笑行藏秪独知。",
        "dynasty": "唐",
        "collection_info": null
    },
    {
        "uuid": "71af014caa33ff0c6010a352b8941bdc",
        "title": "和友人喜相遇十首 五",
        "author": "李咸用",
        "content": "闲吟闲坐道相应，远想南华亦自矜。\n抛掷家乡轻似梦，寻常心地冷于僧。\n和羹使用非胥靡，忆鲙言词小季鹰。\n唯仗十篇金玉韵，此中高旨莫阶升。",
        "dynasty": "唐",
        "collection_info": null
    },
    {
        "uuid": "0b8febde875007fe709bc739109906e6",
        "title": "和友人喜相遇十首 六",
        "author": "李咸用",
        "content": "已向丘门老此躯，可堪空作小人儒。\n吟中景象千般有，书外囊装一物无。\n润屋必能知早散，辉山应是不轻沽。\n短衣宁倦重修谒，谁识高阳旧酒徒。",
        "dynasty": "唐",
        "collection_info": null
    },
    {
        "uuid": "632f6636e0894a8d54bd7fac86edfe8d",
        "title": "和友人喜相遇十首 七",
        "author": "李咸用",
        "content": "松桂寒多众木分，轻浮如叶自纷纭。\n韶咸古曲教谁爱，山水清音喜独闻。\n上国共知传大宝，旧交宁復在青云。\n相逢莫厌杯中酒，同醉同醒秪有君。",
        "dynasty": "唐",
        "collection_info": null
    },
    {
        "uuid": "96b0b052e1850f1ee67e5f93214c6a52",
        "title": "和友人喜相遇十首 八",
        "author": "李咸用",
        "content": "还淳反朴已难期，依德依仁敢暂违。\n寡欲自应刚正立，无私翻觉友朋稀。\n旄头影莫侵黄道，傅说星终近紫微。\n年纪少他蘧伯玉，幸因多难早知非。",
        "dynasty": "唐",
        "collection_info": null
    },
    {
        "uuid": "d8ae90392597799ba6b871de03faedcb",
        "title": "和友人喜相遇十首 九",
        "author": "李咸用",
        "content": "麻衣未识帝城尘，四十为儒是病身。\n有恨不关衔国耻，无愁直为倚家贫。\n齐轻东海二高士，汉重商山四老人。\n一种爱闲闲不得，混时行止却应真。",
        "dynasty": "唐",
        "collection_info": null
    },
    {
        "uuid": "53b034efef2c7a33ec0f367e8453c8a5",
        "title": "和友人喜相遇十首 十",
        "author": "李咸用",
        "content": "任说天长海影沈，友朋情比未为深。\n唯应乐处无虚日，大半危时得道心。\n命达夭殇同白首，价高砖瓦即黄金。\n他年有要玄珠者，赤水萦纡试一寻。",
        "dynasty": "唐",
        "collection_info": null
    },
    {
        "uuid": "bfce4db8d6972ab858cc47b87cd4d2b7",
        "title": "依韵修睦上人山居十首 一",
        "author": "李咸用",
        "content": "生身便在乱离间，遇柳寻花作么看。\n老去转谙无是事，本来何处有多般。\n长怜蠛蠓能随暖，独笑梧桐不耐寒。\n覆载我徒争会得，大鹏飞尚未知宽。",
        "dynasty": "唐",
        "collection_info": null
    },
    {
        "uuid": "779be8301ce2be1adfd2cd2e648060b5",
        "title": "依韵修睦上人山居十首 二",
        "author": "李咸用",
        "content": "云泉日日长松寺，丝管年年细柳营。\n静躁殊途知自识，荣枯一贯亦何争。\n道傍病树人从老，溪上新苔我独行。\n若见净名居士语，逍遥全不让庄生。",
        "dynasty": "唐",
        "collection_info": null
    },
    {
        "uuid": "5474d3a4adbb7e9b0b4e9206fcea21a6",
        "title": "依韵修睦上人山居十首 三",
        "author": "李咸用",
        "content": "莫言天道终难定，须信人心尽自轻。\n宣室三千虽有恨，成周八百岂无情。\n栢缘执性长时瘦，梅为多知两番生。\n不是不同明主意，懒将唇舌与齐烹。",
        "dynasty": "唐",
        "collection_info": null
    },
    {
        "uuid": "9aaff435b1718891c8e50c3996997e56",
        "title": "依韵修睦上人山居十首 四",
        "author": "李咸用",
        "content": "不论轩冕及渔樵，性与情违渐渐遥。\n季子祸从怜富贵，颜生道在乐箪瓢。\n清闲自可齐三寿，忿恨还须戒一朝。\n好学尧民偎舜日，短裁孤竹理云韶。",
        "dynasty": "唐",
        "collection_info": null
    },
    {
        "uuid": "3f726ad3727ac72fdfa741db197361e6",
        "title": "依韵修睦上人山居十首 五",
        "author": "李咸用",
        "content": "春风春雨一何频，望极空江觉损神。\n莺有来由重入谷，柳无情绪强依人。\n汉庭谒者休言事，鲁国诸生莫问津。\n赖是水乡樗栎贱，满炉红焰且相亲。",
        "dynasty": "唐",
        "collection_info": null
    },
    {
        "uuid": "5fd3c5b2079aac0a76ae104c4f86600c",
        "title": "依韵修睦上人山居十首 六",
        "author": "李咸用",
        "content": "三十年来要自观，履春冰恐未为难。\n自于南国同埋剑，谁向东门便挂冠。\n早是人情飞絮薄，可堪时令太行寒。\n多惭幸住匡山下，偷得秾岚坐卧看。",
        "dynasty": "唐",
        "collection_info": null
    },
    {
        "uuid": "8258504bde77c5df39d7f6d7dd8c7c28",
        "title": "依韵修睦上人山居十首 七",
        "author": "李咸用",
        "content": "畹兰未必因香折，湖象多应为齿焚。\n兼济直饶同巨楫，自由何似学孤云。\n秋深栎菌樵来得，木末山鼯梦断闻。\n闲凭竹轩游子过，替他愁见日西曛。",
        "dynasty": "唐",
        "collection_info": null
    },
    {
        "uuid": "5c385d7c1d3f5db592d0b2d289b03276",
        "title": "依韵修睦上人山居十首 八",
        "author": "李咸用",
        "content": "何事深山啸復歌，短弓长剑不如他。\n且图青史垂名稳，从道前贤自滞多。\n𩿪鷃敢辞栖短棘，凤凰犹解怯高罗。\n人生若得逢尧舜，便是巢由亦易过。",
        "dynasty": "唐",
        "collection_info": null
    },
    {
        "uuid": "180eb3509d0f048d63a05c0f1c0a472a",
        "title": "依韵修睦上人山居十首 九",
        "author": "李咸用",
        "content": "太玄太易小窗明，古义寻来醉復醒。\n西伯纵逢头已白，步兵如在眼应青。\n寒猿断后云为槛，宿鸟惊时月满庭。\n此景得闲闲去得，人间无事不曾经。",
        "dynasty": "唐",
        "collection_info": null
    },
    {
        "uuid": "1fc31aa98eeb644ba28803bf07b6a9da",
        "title": "依韵修睦上人山居十首 十",
        "author": "李咸用",
        "content": "壮气虽同德不同，项王何似王江东。\n乡歌寂寂荒丘月，渔艇年年古渡风。\n难世斯人犹不达，此时吾道岂能通。\n吟君十首山中作，方觉多端总是空。",
        "dynasty": "唐",
        "collection_info": null
    },
    {
        "uuid": "eba4466c577b73fdc6a4c8aeb00f25da",
        "title": "同友生春夜闻雨",
        "author": "李咸用",
        "content": "春雨三更洗物华，乱和丝竹响豪家。\n滴繁知在长条柳，点重愁看破朵花。\n檐静尚疑兼雾细，灯摇应是逐风斜。\n此时童叟浑无梦，为喜流膏润谷芽。",
        "dynasty": "唐",
        "collection_info": null
    },
    {
        "uuid": "2357bfe5da2b7df2fecd382855c832eb",
        "title": "同友生题僧院杜鹃花",
        "author": "李咸用",
        "content": "若比众芳应有在，难同上品是中春。\n牡丹为性疎南国，朱槿操心不满旬。\n留得却缘真达者，见来宁作独醒人。\n鹤林太盛今空地，莫放枝条出四邻。",
        "dynasty": "唐",
        "collection_info": null
    },
    {
        "uuid": "e196e349424f640773dc1a4a44075136",
        "title": "春日题陈正字林亭",
        "author": "李咸用",
        "content": "周迴胜异似仙乡，稍减愁人日月长。\n幕绕虚檐高岫色，镜临危槛小池光。\n丝垂杨柳当风软，玉折含桃倚径香。\n南北近来多少事，数声横笛怨斜阳。",
        "dynasty": "唐",
        "collection_info": null
    },
    {
        "uuid": "67d9f5a8d08ae19df7849de79f97078f",
        "title": "送河南韦主簿归京",
        "author": "李咸用",
        "content": "岩风爱日泪阑干，去住情途各万端。\n世乱敢言离别易，时清犹道路行难。\n舟维晚雨湘川暗，袖拂晴岚岘首寒。\n见说满朝亲友在，肯教憔悴出长安。",
        "dynasty": "唐",
        "collection_info": null
    },
    {
        "uuid": "1365c5ce07171410fbe452092dd4c296",
        "title": "喻道",
        "author": "李咸用",
        "content": "汉武秦皇漫苦辛，那思俗骨本含真。\n不知流水潜催老，未悟三山也是尘。\n牢落沙丘终古恨，寂寥函谷万年春。\n长生客待仙桃饵，月裏婵娟笑煞人。",
        "dynasty": "唐",
        "collection_info": null
    },
    {
        "uuid": "82b11f307fbdbe122a8e969c365c505f",
        "title": "山中",
        "author": "李咸用",
        "content": "一簇烟霞荣辱外，秋山留得傍檐楹。\n朝钟暮鼓不到耳，明月孤云长挂情。\n世上路岐何缭绕，水边蓑笠称平生。\n寻思阮籍当时意，岂是途穷泣利名。",
        "dynasty": "唐",
        "collection_info": null
    },
    {
        "uuid": "af1de40c477b18432e327699d1585f52",
        "title": "同玄昶上人观山榴",
        "author": "李咸用",
        "content": "病随支遁偶行行，正见榴花独满庭。\n瘦竹成林人不看，却应着得强青青。",
        "dynasty": "唐",
        "collection_info": null
    },
    {
        "uuid": "f6b27cd0b84432dc2f44797aa3d3e663",
        "title": "别李将军",
        "author": "李咸用",
        "content": "一拜虬髭便受恩，宫门细柳五摇春。\n男儿自古多离别，懒对英雄泪满巾。",
        "dynasty": "唐",
        "collection_info": null
    },
    {
        "uuid": "1181a7c15a6367a1dc159468df59bd7a",
        "title": "早鸡",
        "author": "李咸用",
        "content": "锦翅朱冠惊四邻，稻粱恩重职司晨。\n不知下土兵难戢，但报明时向国人。",
        "dynasty": "唐",
        "collection_info": null
    },
    {
        "uuid": "c50245052cf44575e6fc2d259960f619",
        "title": "别友",
        "author": "李咸用",
        "content": "北吹微微动旅情，不堪分手在平明。\n寒鸡不待东方曙，唤起征人蹋月行。",
        "dynasty": "唐",
        "collection_info": null
    },
    {
        "uuid": "f95c3259969b38bf430c265beedb4180",
        "title": "草檄荅南蛮有咏",
        "author": "胡曾",
        "content": "辞天出塞阵云空，雾捲霞开万里通。\n亲受虎符安宇宙，誓将龙剑定英雄。\n残霜敢冒高悬日，秋叶争禁大段风。\n为报南蛮须屏迹，不同蜀将武侯功。",
        "dynasty": "唐",
        "collection_info": null
    },
    {
        "uuid": "da5c692bef6b76e9406ba69b318b2f1e",
        "title": "寒食都门作",
        "author": "胡曾",
        "content": "二年寒食住京华，寓目春风万万家。\n金络马衔原上草，玉颜人折路傍花。\n轩车竞出红尘合，冠盖争回白日斜。\n谁念都门两行泪，故园寥落在长沙。",
        "dynasty": "唐",
        "collection_info": null
    },
    {
        "uuid": "e6b92bc635ada5872f6db6e41a7e6432",
        "title": "薄命妾",
        "author": "胡曾",
        "content": "阿娇初失汉皇恩，旧赐罗衣亦罢熏。\n倚枕夜悲金屋雨，卷帘朝泣玉楼云。\n宫前叶落鸳鸯瓦，架上尘生翡翠裙。\n龙骑不巡时渐久，长门空掩绿苔纹。",
        "dynasty": "唐",
        "collection_info": null
    },
    {
        "uuid": "7cd2dd28aca7c16ecbfa57d635bfa71b",
        "title": "独不见",
        "author": "胡曾",
        "content": "玉关一自有氛埃，年少从军竟未回。\n门外尘凝张乐榭，水边香灭按歌台。\n窗残夜月人何处，帘卷春风燕復来。\n万里寂寥音信绝，寸心争忍不成灰。",
        "dynasty": "唐",
        "collection_info": null
    },
    {
        "uuid": "550a389166af75734acff6c00357b6e0",
        "title": "交河塞下曲",
        "author": "胡曾",
        "content": "交河冰薄日迟迟，汉将思家感别离。\n塞北草生苏武泣，陇西云起李陵悲。\n晓侵雉堞乌先觉，春入关山雁独知。\n何处疲兵心最苦，夕阳楼上笛声时。",
        "dynasty": "唐",
        "collection_info": null
    },
    {
        "uuid": "91214d2eec93cf9d293090153dc49567",
        "title": "早发潜水驿谒郎中员外",
        "author": "胡曾",
        "content": "半床秋月一声鸡，万里行人费马蹄。\n青野雾销凝晋洞，碧山烟散避秦溪。\n楼台稍辨乌城外，更漏微闻鹤柱西。\n已是大仙怜后进，不应来向武陵迷。",
        "dynasty": "唐",
        "collection_info": null
    },
    {
        "uuid": "15d6194ef3441869994b55e58138a416",
        "title": "赠渔者",
        "author": "胡曾",
        "content": "不媿人间万户侯，子孙相继老扁舟。\n往来南越谙鲛室，生长东吴识蜃楼。\n自为钓竿能遣闷，不因萱草解销忧。\n羡君独得逃名趣，身外无机任白头。",
        "dynasty": "唐",
        "collection_info": null
    },
    {
        "uuid": "248f9b11ce9bab88c84b6566bd565f98",
        "title": "自岭下泛鹢到清远峡作",
        "author": "胡曾",
        "content": "乘船浮鹢下韶水，绝境方知在岭南。\n薜荔雨余山自黛，蒹葭烟尽岛如蓝。\n旦游萧帝新松寺，夜宿嫦娥桂影潭。\n不为箧中书未献，便来兹地结茅庵。",
        "dynasty": "唐",
        "collection_info": null
    },
    {
        "uuid": "9a730f8ec8c4d2f98591fe48d9ebac2f",
        "title": "题周瑜将军庙",
        "author": "胡曾",
        "content": "共说生前国步难，山川龙战血漫漫。\n交锋魏帝旌旗退，委任君王社稷安。\n庭际雨余春草长，庙前风起晚光残。\n功勋碑碣今何在，不得当时一字看。",
        "dynasty": "唐",
        "collection_info": null
    },
    {
        "uuid": "5b5e65d7460d7fb9803770f470274d25",
        "title": "咏史诗 乌江",
        "author": "胡曾",
        "content": "争帝图王势已倾，八千兵散楚歌声。\n乌江不是无船渡，耻向东吴再起兵。",
        "dynasty": "唐",
        "collection_info": null
    },
    {
        "uuid": "9558e15d9db1e8a7b05e0e689a182397",
        "title": "咏史诗 章华台",
        "author": "胡曾",
        "content": "茫茫衰草没章华，因笑灵王昔好奢。\n台土未干箫管绝，可怜身死野人家。",
        "dynasty": "唐",
        "collection_info": null
    },
    {
        "uuid": "75d5e175d4eade367cc8031dea2b4545",
        "title": "咏史诗 细腰宫",
        "author": "胡曾",
        "content": "楚王辛苦战无功，国破城荒霸业空。\n唯有青春花上露，至今犹泣细腰宫。",
        "dynasty": "唐",
        "collection_info": null
    },
    {
        "uuid": "003722487a14fb06a65ad5d4bb8f12a3",
        "title": "咏史诗 沙苑",
        "author": "胡曾",
        "content": "冯翊南边宿雾开，行人一步一裴回。\n谁知此地凋残柳，尽是高欢败后栽。",
        "dynasty": "唐",
        "collection_info": null
    },
    {
        "uuid": "ef213a1f695d9ee77929e2ca74663eac",
        "title": "咏史诗 石城",
        "author": "胡曾",
        "content": "古郢云开白雪楼，汉江还遶石城流。\n何人知道寥天月，曾向朱门送莫愁。",
        "dynasty": "唐",
        "collection_info": null
    },
    {
        "uuid": "e72a74808d229ce74a2717f43534428a",
        "title": "咏史诗 荆山",
        "author": "胡曾",
        "content": "抱玉岩前桂叶稠，碧溪寒水至今流。\n空山落日猨声呌，疑是荆人哭未休。",
        "dynasty": "唐",
        "collection_info": null
    },
    {
        "uuid": "41d70d2b2fb0c137677142d37ec94000",
        "title": "咏史诗 阳台",
        "author": "胡曾",
        "content": "楚国城池飒已空，阳台云雨过无踪。\n何人更有襄王梦，寂寂巫山十二重。",
        "dynasty": "唐",
        "collection_info": null
    },
    {
        "uuid": "f5c49a06046c1f6d62965cc2868dd344",
        "title": "咏史诗 居延",
        "author": "胡曾",
        "content": "漠漠平沙际碧天，问人云此是居延。\n停骖一顾犹魂断，苏武争禁十九年。",
        "dynasty": "唐",
        "collection_info": null
    },
    {
        "uuid": "3bd15afb55846a4a0b2c8df002f62bc5",
        "title": "咏史诗 沛宫",
        "author": "胡曾",
        "content": "汉高辛苦事干戈，帝业兴隆俊杰多。\n犹恨四方无壮士，还乡悲唱大风歌。",
        "dynasty": "唐",
        "collection_info": null
    },
    {
        "uuid": "9b61525258ccc3c903a2935ee14dc79b",
        "title": "咏史诗 金谷园",
        "author": "胡曾",
        "content": "一自佳人坠玉楼，繁华东逐洛河流。\n唯余金谷园中树，残日蝉声送客愁。",
        "dynasty": "唐",
        "collection_info": null
    },
    {
        "uuid": "292ad54799d3304628efbfc5d8baf711",
        "title": "咏史诗 湘川",
        "author": "胡曾",
        "content": "虞舜南捐万乘君，灵妃挥涕竹成纹。\n不知精魄游何处，落日潇湘空白云。",
        "dynasty": "唐",
        "collection_info": null
    },
    {
        "uuid": "f8dc0338fdb448c782a358124b04498b",
        "title": "咏史诗 夷门",
        "author": "胡曾",
        "content": "六龙冉冉骤朝昏，魏国贤才杳不存。\n唯有侯嬴在时月，夜来空自照夷门。",
        "dynasty": "唐",
        "collection_info": null
    },
    {
        "uuid": "be9dc883dbddc701a917bafbbc6209b4",
        "title": "咏史诗 黄金台",
        "author": "胡曾",
        "content": "北乘羸马到燕然，此地何人復礼贤。\n若问昭王无处所，黄金台上草连天。",
        "dynasty": "唐",
        "collection_info": null
    },
    {
        "uuid": "57520f13324c6ae78a7b7df260ba4fc1",
        "title": "咏史诗 夷陵",
        "author": "胡曾",
        "content": "夷陵城阙倚朝云，战败秦师纵火焚。\n何事三千珠履客，不能西御武安君。",
        "dynasty": "唐",
        "collection_info": null
    },
    {
        "uuid": "9c3a709cd51b354f7f517bfa0b213635",
        "title": "咏史诗 汉江",
        "author": "胡曾",
        "content": "汉江一带碧流长，两岸春风起绿杨。\n借问胶船何处没，欲停兰棹祀昭王。",
        "dynasty": "唐",
        "collection_info": null
    },
    {
        "uuid": "6e3b302cb39b228fcc2bb4fda1029b6f",
        "title": "咏史诗 苍梧",
        "author": "胡曾",
        "content": "有虞龙驾不西还，空委箫韶洞壑间。\n无计得知陵寝处，愁云长满九疑山。",
        "dynasty": "唐",
        "collection_info": null
    },
    {
        "uuid": "034ac542d41883582b153145f0eb66b9",
        "title": "咏史诗 陈宫",
        "author": "胡曾",
        "content": "陈国机权未可涯，如何后主恣娇奢。\n不知即入宫中井，犹自听吹玉树花。",
        "dynasty": "唐",
        "collection_info": null
    },
    {
        "uuid": "6a8c3714250b69157aea3307a5d072d6",
        "title": "咏史诗 南阳",
        "author": "胡曾",
        "content": "世乱英雄百战余，孔明方此乐耕锄。\n蜀王不自垂三顾，争得先生出旧庐。",
        "dynasty": "唐",
        "collection_info": null
    },
    {
        "uuid": "9e796fbcd5dd917d8a5729e5c87a9005",
        "title": "咏史诗 即墨",
        "author": "胡曾",
        "content": "即墨门开纵火牛，燕师营裏血波流。\n固存不得田单术，齐国寻成一土丘。",
        "dynasty": "唐",
        "collection_info": null
    },
    {
        "uuid": "1e0fc1ce30ef1329c7a2847c7f69d480",
        "title": "咏史诗 渭滨",
        "author": "胡曾",
        "content": "岸草青青渭水流，子牙曾此独垂钩。\n当时未入非熊兆，几向斜阳叹白头。",
        "dynasty": "唐",
        "collection_info": null
    },
    {
        "uuid": "6599428d5222a4d384fc4bd5168349ee",
        "title": "咏史诗 五湖",
        "author": "胡曾",
        "content": "东上高山望五湖，雪涛烟浪起天隅。\n不知范蠡乘舟后，更有功臣继踵无。",
        "dynasty": "唐",
        "collection_info": null
    },
    {
        "uuid": "cfbf18817b9849f323e09aa99ed8c8b1",
        "title": "咏史诗 易水",
        "author": "胡曾",
        "content": "一旦秦皇马角生，燕丹归北送荆卿。\n行人欲识无穷恨，听取东流易水声。",
        "dynasty": "唐",
        "collection_info": null
    },
    {
        "uuid": "503a0028ab1345f0dd68ad10e2a7098e",
        "title": "咏史诗 长平",
        "author": "胡曾",
        "content": "长平瓦震武安初，赵卒俄成戏鼎鱼。\n四十万人俱下世，元戎何用读兵书。",
        "dynasty": "唐",
        "collection_info": null
    },
    {
        "uuid": "f1f1cdf5c632031e9d27478928da3cd3",
        "title": "咏史诗 西园",
        "author": "胡曾",
        "content": "月满西园夜未央，金风不动邺天凉。\n高情公子多秋兴，更领诗人入醉乡。",
        "dynasty": "唐",
        "collection_info": null
    },
    {
        "uuid": "d145c31ab8546428d6ef42f505af2cb2",
        "title": "咏史诗 长沙",
        "author": "胡曾",
        "content": "江上南风起白苹，长沙城郭异咸秦。\n故乡犹自嫌卑湿，何况当时赋鵩人。",
        "dynasty": "唐",
        "collection_info": null
    },
    {
        "uuid": "903bbe632e157516d54f37718152309d",
        "title": "咏史诗 圯桥",
        "author": "胡曾",
        "content": "庙算张良独有余，少年逃难下邳初。\n逡巡不进泥中履，争得先生一卷书。",
        "dynasty": "唐",
        "collection_info": null
    },
    {
        "uuid": "4b7aecb0c7016f9104df77e85c0739a7",
        "title": "咏史诗 铜雀台",
        "author": "胡曾",
        "content": "魏武龙舆逐逝波，高台空按望陵歌。\n遏云声绝悲风起，翻向樽前泣翠娥。",
        "dynasty": "唐",
        "collection_info": null
    },
    {
        "uuid": "0cda4fe32c9d35a2dee199f4acdb0579",
        "title": "咏史诗 东晋",
        "author": "胡曾",
        "content": "石头城下浪崔嵬，风起声疑出地雷。\n何事苻坚太相小，欲投鞭策过江来。",
        "dynasty": "唐",
        "collection_info": null
    },
    {
        "uuid": "0ed222502e5b441a47a9ddbbc93348c6",
        "title": "咏史诗 吴江",
        "author": "胡曾",
        "content": "子胥今日委东流，吴国明朝亦古丘。\n大笑夫差诸将相，更无人解守苏州。",
        "dynasty": "唐",
        "collection_info": null
    },
    {
        "uuid": "1ee2d352339612024b9a60f7e956daaa",
        "title": "咏史诗 函谷关",
        "author": "胡曾",
        "content": "寂寂函关锁未开，田文车马出秦来。\n朱门不养三千客，谁为鸡鸣得放回。",
        "dynasty": "唐",
        "collection_info": null
    },
    {
        "uuid": "42fd51e8de8a619e99222ae8bdd1736d",
        "title": "咏史诗 武关",
        "author": "胡曾",
        "content": "战国相持竟不休，武关纔掩楚王忧。\n出门若取灵均语，岂作咸阳一死囚。",
        "dynasty": "唐",
        "collection_info": null
    },
    {
        "uuid": "9ccb6325691e01625cdba32d826a2168",
        "title": "咏史诗 垓下",
        "author": "胡曾",
        "content": "拔山力尽霸图隳，倚剑空歌不逝骓。\n明月满营天似水，那堪回首别虞姬。",
        "dynasty": "唐",
        "collection_info": null
    },
    {
        "uuid": "58a7ebbec1ed8dd3673f249b71b62ae8",
        "title": "咏史诗 郴县",
        "author": "胡曾",
        "content": "义帝南迁路入郴，国亡身死乱山深。\n不知埋恨穷泉后，几度西陵片月沈。",
        "dynasty": "唐",
        "collection_info": null
    },
    {
        "uuid": "1d7cf62488f616940f849d8c3843802d",
        "title": "咏史诗 东海",
        "author": "胡曾",
        "content": "东巡玉辇委泉台，徐福楼船尚未回。\n自是祖龙先下世，不关无路到蓬莱。",
        "dynasty": "唐",
        "collection_info": null
    },
    {
        "uuid": "376dc8bb544ee779a916c64b9b74bfc7",
        "title": "咏史诗 故宜城",
        "author": "胡曾",
        "content": "武安南伐勒秦兵，疎凿功将夏禹幷。\n谁谓长渠千载后，水流犹入故宜城。",
        "dynasty": "唐",
        "collection_info": null
    },
    {
        "uuid": "ca2fe73c7bf45901c95d556838f94b89",
        "title": "咏史诗 成都",
        "author": "胡曾",
        "content": "杜宇曾为蜀帝王，化禽飞去旧城荒。\n年年来呌桃花月，似向春风诉国亡。",
        "dynasty": "唐",
        "collection_info": null
    },
    {
        "uuid": "c0c9841d2f2af276e6d76b6e8a293e6d",
        "title": "咏史诗 檀溪",
        "author": "胡曾",
        "content": "三月襄阳绿草齐，王孙相引到檀溪。\n的卢何处埋龙骨，流水依前遶大堤。",
        "dynasty": "唐",
        "collection_info": null
    },
    {
        "uuid": "6c66c582007157e524222f6edbc742f0",
        "title": "咏史诗 青冢",
        "author": "胡曾",
        "content": "玉貌元期汉帝招，谁知西嫁怨天骄。\n至今青冢愁云起，疑是佳人恨未销。",
        "dynasty": "唐",
        "collection_info": null
    },
    {
        "uuid": "3b03dfb1e976a9ac85309c638ad036d0",
        "title": "咏史诗 李陵台",
        "author": "胡曾",
        "content": "北入单于万里疆，五千兵败滞穷荒。\n英雄不伏蛮夷死，更筑高台望故乡。",
        "dynasty": "唐",
        "collection_info": null
    },
    {
        "uuid": "db39d33aa66ba886150c24bf99b2b3c5",
        "title": "咏史诗 河梁",
        "author": "胡曾",
        "content": "汉家英杰出皇都，携手河梁话入胡。\n不是子卿全大节，也应低首拜单于。",
        "dynasty": "唐",
        "collection_info": null
    },
    {
        "uuid": "2f62e24557a0e357734af4a14d205b47",
        "title": "咏史诗 轵道",
        "author": "胡曾",
        "content": "汉祖西来秉白旄，子婴宗庙委波涛。\n谁怜君有翻身术，解向秦宫杀赵高。",
        "dynasty": "唐",
        "collection_info": null
    },
    {
        "uuid": "3f816c787f8a6e7d78603e83701a912c",
        "title": "咏史诗 汉宫",
        "author": "胡曾",
        "content": "明妃远嫁泣西风，玉筯双垂出汉宫。\n何事将军封万户，却令红粉为和戎。",
        "dynasty": "唐",
        "collection_info": null
    },
    {
        "uuid": "a5c93bd68b2fbc6b5ab5a1d4e9e8395a",
        "title": "咏史诗 豫让桥",
        "author": "胡曾",
        "content": "豫让酬恩岁已深，高名不朽到如今。\n年年桥上行人过，谁有当时国士心。",
        "dynasty": "唐",
        "collection_info": null
    },
    {
        "uuid": "7a51b37ba7b6d754fbfb85a4bca910ee",
        "title": "咏史诗 华亭",
        "author": "胡曾",
        "content": "陆机西没洛阳城，吴国春风草又青。\n惆怅月中千岁鹤，夜来犹为唳华亭。",
        "dynasty": "唐",
        "collection_info": null
    },
    {
        "uuid": "8b5a213ffc165da8ee0c7aa70ba8fe91",
        "title": "咏史诗 东山",
        "author": "胡曾",
        "content": "五马南浮一化龙，谢安入相此山空。\n不知携妓重来日，几树莺啼谷口风。",
        "dynasty": "唐",
        "collection_info": null
    },
    {
        "uuid": "a451bb6d7083619170879cb4093c2f91",
        "title": "咏史诗 杀子谷",
        "author": "胡曾",
        "content": "举国贤良尽泪垂，扶苏屈死树边时。\n至今谷口泉呜咽，犹似秦人恨李斯。",
        "dynasty": "唐",
        "collection_info": null
    },
    {
        "uuid": "316661816b0f22e32cc9f57c63b39795",
        "title": "咏史诗 马陵",
        "author": "胡曾",
        "content": "坠叶萧萧九月天，驱兵独过马陵前。\n路傍古木虫书处，记得将军破敌年。",
        "dynasty": "唐",
        "collection_info": null
    },
    {
        "uuid": "c462637c3ae380d852d513cd849781aa",
        "title": "咏史诗 玉门关",
        "author": "胡曾",
        "content": "西戎不敢过天山，定远功成白马闲。\n半夜帐中停烛坐，唯思生入玉门关。",
        "dynasty": "唐",
        "collection_info": null
    },
    {
        "uuid": "da175c20d3165620f686b55acc8ac630",
        "title": "咏史诗 滹沱河",
        "author": "胡曾",
        "content": "光武经营业未兴，王郎兵革正凭陵。\n须知后汉功臣力，不及滹沱一片冰。",
        "dynasty": "唐",
        "collection_info": null
    },
    {
        "uuid": "20da6993b02c859363a8edaff2568ffb",
        "title": "咏史诗 黄河",
        "author": "胡曾",
        "content": "博望沈埋不復旋，黄河依旧水茫然。\n沿流欲共牛郎语，只得灵槎送上天。",
        "dynasty": "唐",
        "collection_info": null
    },
    {
        "uuid": "6db1f61cea953be9daa055dabc7c2d3a",
        "title": "咏史诗 凤皇台",
        "author": "胡曾",
        "content": "秦娥一别凤皇台，东入青冥更不回。\n空有玉箫千载后，遗声时到世间来。",
        "dynasty": "唐",
        "collection_info": null
    },
    {
        "uuid": "f8dca4ae4250ce4f950153269486b204",
        "title": "咏史诗 五丈原",
        "author": "胡曾",
        "content": "蜀相西驱十万来，秋风原下久裴回。\n长星不为英雄住，半夜流光落九垓。",
        "dynasty": "唐",
        "collection_info": null
    },
    {
        "uuid": "a33f36e2d85ca22a10eafe07748dd6c2",
        "title": "咏史诗 平城",
        "author": "胡曾",
        "content": "汉帝西征陷虏尘，一朝围解议和亲。\n当时已有吹毛剑，何事无人杀奉春。",
        "dynasty": "唐",
        "collection_info": null
    },
    {
        "uuid": "e09520326b97d2b89a102e9d76e39674",
        "title": "咏史诗 汴水",
        "author": "胡曾",
        "content": "千里长河一旦开，亡隋波浪九天来。\n锦帆未落干戈起，惆怅龙舟更不回。",
        "dynasty": "唐",
        "collection_info": null
    },
    {
        "uuid": "994a130a720ed400336b3b80c3da7731",
        "title": "咏史诗 兰台宫",
        "author": "胡曾",
        "content": "迟迟春日满长空，亡国离宫蔓草中。\n宋玉不忧人事变，从游那赋大王风。",
        "dynasty": "唐",
        "collection_info": null
    },
    {
        "uuid": "7c9e2297bf078199c96d341517be4a41",
        "title": "咏史诗 金牛驿",
        "author": "胡曾",
        "content": "山岭千重拥蜀门，成都别是一干坤。\n五丁不凿金牛路，秦惠何由得併吞。",
        "dynasty": "唐",
        "collection_info": null
    },
    {
        "uuid": "63e43ae62c5683998db11eb9b8455846",
        "title": "咏史诗 望思台",
        "author": "胡曾",
        "content": "太子衔冤去不回，临皋从筑望思台。\n至今汉武销魂处，犹有悲风木上来。",
        "dynasty": "唐",
        "collection_info": null
    },
    {
        "uuid": "1bee10b27018bebfc1b18320b61e44e6",
        "title": "咏史诗 邯郸",
        "author": "胡曾",
        "content": "晓入邯郸十里春，东风吹下玉楼尘。\n青娥莫怪频含笑，记得当年失步人。",
        "dynasty": "唐",
        "collection_info": null
    },
    {
        "uuid": "ceb6f3b9143d0ca9d53b89d4aa0b1b79",
        "title": "咏史诗 箕山",
        "author": "胡曾",
        "content": "寂寂箕山春復秋，更无人到此溪头。\n弃瓢岩畔中宵月，千古空闻属许由。",
        "dynasty": "唐",
        "collection_info": null
    },
    {
        "uuid": "cf0549f094b81c47a1ef4a6700c0eeb9",
        "title": "咏史诗 会稽山",
        "author": "胡曾",
        "content": "越王兵败已山栖，岂望全生出会稽。\n何事夫差无远虑，更开罗网放鲸鲵。",
        "dynasty": "唐",
        "collection_info": null
    },
    {
        "uuid": "eade5b8c469d99a27a0d37dbff3f727e",
        "title": "咏史诗 不周山",
        "author": "胡曾",
        "content": "共工争帝力穷秋，因此捐生触不周。\n遂使世间多感客，至今哀怨水东流。",
        "dynasty": "唐",
        "collection_info": null
    },
    {
        "uuid": "6177a82d880fd37d86d8d6c2dc1d9458",
        "title": "咏史诗 虞坂",
        "author": "胡曾",
        "content": "悠悠虞坂路欹斜，迟日和风簇野花。\n未省孙阳身没后，几多骐骥困盐车。",
        "dynasty": "唐",
        "collection_info": null
    },
    {
        "uuid": "925a29903c59d103a58ba912528e93eb",
        "title": "咏史诗 秦庭",
        "author": "胡曾",
        "content": "楚国君臣草莽间，吴王戈甲未东还。\n包胥不动咸阳哭，争得秦兵出武关。",
        "dynasty": "唐",
        "collection_info": null
    },
    {
        "uuid": "fbca967e1f2e05545f0000f899e6c354",
        "title": "咏史诗 延平津",
        "author": "胡曾",
        "content": "延平津路水溶溶，峭壁巍岑一万重。\n昨夜七星潭底见，分明神剑化为龙。",
        "dynasty": "唐",
        "collection_info": null
    },
    {
        "uuid": "085b62d7009dedbb092190b1dbb5fec4",
        "title": "咏史诗 瑶池",
        "author": "胡曾",
        "content": "阿母瑶池宴穆王，九天仙乐送琼浆。\n漫矜八骏行如电，归到人间国已亡。",
        "dynasty": "唐",
        "collection_info": null
    },
    {
        "uuid": "a7005622fd7166200b693082421db9a7",
        "title": "咏史诗 铜柱",
        "author": "胡曾",
        "content": "一柱高标险塞垣，南蛮不敢犯中原。\n功成自合分茅土，何事翻衔薏苡冤。",
        "dynasty": "唐",
        "collection_info": null
    },
    {
        "uuid": "f78e1cd77dc04e6e0649594275579160",
        "title": "咏史诗 关西",
        "author": "胡曾",
        "content": "杨震幽魂下北邙，关西踪迹遂荒凉。\n四知美誉留人世，应与干坤共久长。",
        "dynasty": "唐",
        "collection_info": null
    },
    {
        "uuid": "f7f82ccdc3d5418c48393d45d60a90a5",
        "title": "咏史诗 高阳池",
        "author": "胡曾",
        "content": "古人未遇即衔桮，所贵愁肠得酒开。\n何事山公持玉节，等闲深入醉乡来。",
        "dynasty": "唐",
        "collection_info": null
    },
    {
        "uuid": "1149d61086bdfc2ef8f175a7c1516e4a",
        "title": "咏史诗 泸水",
        "author": "胡曾",
        "content": "五月驱兵入不毛，月明泸水瘴烟高。\n誓将雄略酬三顾，岂惮征蛮七纵劳。",
        "dynasty": "唐",
        "collection_info": null
    },
    {
        "uuid": "738a03315ca7782cefd33495b1d7a94e",
        "title": "咏史诗 细柳营",
        "author": "胡曾",
        "content": "文帝銮舆劳北征，条侯此地整严兵。\n辕门不峻将军令，今日争知细柳营。",
        "dynasty": "唐",
        "collection_info": null
    },
    {
        "uuid": "e8df504589feec45aeef8b27bae998b5",
        "title": "咏史诗 叶县",
        "author": "胡曾",
        "content": "叶公丘墓已尘埃，云矗崇墉亦半摧。\n借问往年龙见日，几多风雨送将来。",
        "dynasty": "唐",
        "collection_info": null
    },
    {
        "uuid": "f27ef238191d904b9a52a20b725fb04c",
        "title": "咏史诗 杜邮",
        "author": "胡曾",
        "content": "自古功成祸亦侵，武安冤向杜邮深。\n五湖烟月无穷水，何事迁延到陆沈。",
        "dynasty": "唐",
        "collection_info": null
    },
    {
        "uuid": "3f714c75b30f2cd14cc0ad82d6c3fb41",
        "title": "咏史诗 柯亭",
        "author": "胡曾",
        "content": "一宿柯亭月满天，笛亡人没事空传。\n中郎在世无甄别，争得名垂尔许年。",
        "dynasty": "唐",
        "collection_info": null
    },
    {
        "uuid": "cb5dbd4935a730513857263d38dfb03e",
        "title": "咏史诗 葛陂",
        "author": "胡曾",
        "content": "长房回到葛陂中，人已登真竹化龙。\n莫道神仙难顿学，嵇生自是不遭逢。",
        "dynasty": "唐",
        "collection_info": null
    },
    {
        "uuid": "2e8a710e0599f5dfbd09a4f105f6eeed",
        "title": "咏史诗 博浪沙",
        "author": "胡曾",
        "content": "嬴政鲸吞六合秋，削平天下虏诸侯。\n山东不是无公子，何事张良独报讐。",
        "dynasty": "唐",
        "collection_info": null
    },
    {
        "uuid": "89ce07fadac274ab9e35dddb24eb0380",
        "title": "咏史诗 陇西",
        "author": "胡曾",
        "content": "乘春来到陇山西，隗氏城荒碧草齐。\n好笑王元不量力，函关那受一丸泥。",
        "dynasty": "唐",
        "collection_info": null
    },
    {
        "uuid": "608c65114fc17ebb4ebbd3c714b59998",
        "title": "咏史诗 白帝城",
        "author": "胡曾",
        "content": "蜀江一带向东倾，江上巍峩白帝城。\n自古山河归圣主，子阳虚共汉家争。",
        "dynasty": "唐",
        "collection_info": null
    },
    {
        "uuid": "05708ac0bf8cb27b1bb63a1c657658a6",
        "title": "咏史诗 牛渚",
        "author": "胡曾",
        "content": "温峤南归辍棹晨，燃犀牛渚照通津。\n谁知万丈洪流下，更有朱衣跃马人。",
        "dynasty": "唐",
        "collection_info": null
    },
    {
        "uuid": "cbc995fb8388da923642a36eac48007b",
        "title": "咏史诗 朝歌",
        "author": "胡曾",
        "content": "长嗟墨翟少风流，急管繁弦似寇讐。\n若解闻韶知肉味，朝歌欲到肯回头。",
        "dynasty": "唐",
        "collection_info": null
    },
    {
        "uuid": "3ffd7a3ada5e190915a2f9842b3a3fde",
        "title": "咏史诗 谷口",
        "author": "胡曾",
        "content": "一旦天真逐水流，虎争龙战为诸侯。\n子真独有烟霞趣，谷口耕锄到白头。",
        "dynasty": "唐",
        "collection_info": null
    },
    {
        "uuid": "5a446b42a1cefe7e18252e4fb6543a9b",
        "title": "咏史诗 武陵溪",
        "author": "胡曾",
        "content": "一溪春水彻云根，流出桃花片片新。\n若到长生是虚语，洞中争得有秦人。",
        "dynasty": "唐",
        "collection_info": null
    },
    {
        "uuid": "f5b4cda43d0fa08e94b9fd4f1150ab88",
        "title": "咏史诗 大泽",
        "author": "胡曾",
        "content": "白蛇初断路人通，汉祖龙泉血刃红。\n不是咸阳将瓦解，素灵那哭月明中。",
        "dynasty": "唐",
        "collection_info": null
    },
    {
        "uuid": "c806777160e81fd50286cc557b96519f",
        "title": "咏史诗 渑池",
        "author": "胡曾",
        "content": "日照荒城芳草新，相如曾此挫强秦。\n能令百二山河主，便作樽前击缶人。",
        "dynasty": "唐",
        "collection_info": null
    },
    {
        "uuid": "9ced9d8e66d72d9cca48464ce750cce0",
        "title": "咏史诗 岘山",
        "author": "胡曾",
        "content": "晓日登临感晋臣，古碑零落岘山春。\n松间残露频频滴，酷似当时堕泪人。",
        "dynasty": "唐",
        "collection_info": null
    },
    {
        "uuid": "7ab893959c557a7e845971a81dbe8901",
        "title": "咏史诗 荥阳",
        "author": "胡曾",
        "content": "汉祖东征屈未伸，荥阳失律纪生焚。\n当时天下方龙战，谁为将军作诔文。",
        "dynasty": "唐",
        "collection_info": null
    },
    {
        "uuid": "21e94bca299ea189f965ddd2224a1dc0",
        "title": "咏史诗 长城",
        "author": "胡曾",
        "content": "祖舜宗尧自太平，秦皇何事苦苍生。\n不知祸起萧墙内，虚筑防胡万里城。",
        "dynasty": "唐",
        "collection_info": null
    },
    {
        "uuid": "c8f0ebe16f512313c62b70e0ccddb15b",
        "title": "咏史诗 赤壁",
        "author": "胡曾",
        "content": "烈火西焚魏帝旗，周郎开国虎争时。\n交兵不假挥长剑，已挫英雄百万师。",
        "dynasty": "唐",
        "collection_info": null
    },
    {
        "uuid": "b96f220007aca8372d2396d13f128fc2",
        "title": "咏史诗 田横墓",
        "author": "胡曾",
        "content": "古墓崔巍约路岐，歌传薤露到今时。\n也知不去朝黄屋，祗为曾烹郦食其。",
        "dynasty": "唐",
        "collection_info": null
    },
    {
        "uuid": "e8396c03683ea03b199623515cdbc340",
        "title": "咏史诗 青门",
        "author": "胡曾",
        "content": "汉皇提剑灭咸秦，亡国诸侯尽是臣。\n唯有东陵守高节，青门甘作种瓜人。",
        "dynasty": "唐",
        "collection_info": null
    },
    {
        "uuid": "8503dc19726092e79349d8d9a37e6c15",
        "title": "咏史诗 姑苏台",
        "author": "胡曾",
        "content": "吴王恃霸弃雄才，贪向姑苏醉醁醅。\n不觉钱塘江上月，一宵西送越兵来。",
        "dynasty": "唐",
        "collection_info": null
    },
    {
        "uuid": "ce239ce93b580785dc35e9b6ebec9fe9",
        "title": "咏史诗 息城",
        "author": "胡曾",
        "content": "息亡身入楚王家，回首春风一面花。\n感旧不言长掩泪，秪应翻恨有容华。",
        "dynasty": "唐",
        "collection_info": null
    },
    {
        "uuid": "402f670e259b780ebba2a2ec8300a603",
        "title": "咏史诗 上蔡",
        "author": "胡曾",
        "content": "上蔡东门狡兔肥，李斯何事忘南归。\n功成不解谋身退，直待云阳血染衣。",
        "dynasty": "唐",
        "collection_info": null
    },
    {
        "uuid": "7f08b928319de922ac4ae8ca37a85026",
        "title": "咏史诗 武昌",
        "author": "胡曾",
        "content": "王浚戈鋋发上流，武昌鸿业土崩秋。\n思量铁锁真儿戏，谁为吴王画此筹。",
        "dynasty": "唐",
        "collection_info": null
    },
    {
        "uuid": "d16f3db604bef16b031c6f7355310a1e",
        "title": "咏史诗 鸿沟",
        "author": "胡曾",
        "content": "虎倦龙疲白刃秋，两分天下指鸿沟。\n项王不觉英雄挫，欲向彭门醉玉楼。",
        "dynasty": "唐",
        "collection_info": null
    },
    {
        "uuid": "949b59eb58485d3aedf17702e62cfde5",
        "title": "咏史诗 襃城",
        "author": "胡曾",
        "content": "恃宠娇多得自由，骊山举火戏诸侯。\n秪知一笑倾人国，不觉胡尘满玉楼。",
        "dynasty": "唐",
        "collection_info": null
    },
    {
        "uuid": "5240286350afbc61af9ddb23c416d1b0",
        "title": "咏史诗 金陵",
        "author": "胡曾",
        "content": "侯景长驱十万人，可怜梁武坐蒙尘。\n生前不得空王力，徒向金田自舍身。",
        "dynasty": "唐",
        "collection_info": null
    },
    {
        "uuid": "b07ce14126a4976abd4e432f899249b7",
        "title": "咏史诗 番禺",
        "author": "胡曾",
        "content": "重冈复岭势崔巍，一卒当关万卒回。\n不是大夫多辨说，尉他争肯筑朝台。",
        "dynasty": "唐",
        "collection_info": null
    },
    {
        "uuid": "987fa5bec9a7991a9702ae9e72e16f09",
        "title": "咏史诗 汨罗",
        "author": "胡曾",
        "content": "襄王不用直臣筹，放逐南来泽国秋。\n自向波间葬鱼腹，楚人徒倚济川舟。",
        "dynasty": "唐",
        "collection_info": null
    },
    {
        "uuid": "706e1825db317b4200d3bca094d495d7",
        "title": "咏史诗 彭泽",
        "author": "胡曾",
        "content": "英杰那堪屈下僚，便栽门柳事萧条。\n凤皇不共鸡争食，莫怪先生懒折腰。",
        "dynasty": "唐",
        "collection_info": null
    },
    {
        "uuid": "dbc4f428c9156c897db317569285868a",
        "title": "咏史诗 涿鹿",
        "author": "胡曾",
        "content": "涿鹿茫茫白草秋，轩辕曾此破蚩尤。\n丹霞遥映祠前水，疑是成川血尚流。",
        "dynasty": "唐",
        "collection_info": null
    },
    {
        "uuid": "e2f5e4a41888eceab0cadffc6321445f",
        "title": "咏史诗 洞庭",
        "author": "胡曾",
        "content": "五月扁舟过洞庭，鱼龙吹浪水云腥。\n轩辕黄帝今何在，迴首巴山芦叶青。",
        "dynasty": "唐",
        "collection_info": null
    },
    {
        "uuid": "23e0cc009548ede778aa303ce02a533e",
        "title": "咏史诗 嶓冢",
        "author": "胡曾",
        "content": "夏禹崩来一万秋，水从嶓冢至今流。\n当时若诉胼胝苦，更使何人别九州。",
        "dynasty": "唐",
        "collection_info": null
    },
    {
        "uuid": "269ead9be63965dcaad0cc8fd954666c",
        "title": "咏史诗 涂山",
        "author": "胡曾",
        "content": "大禹涂山御座开，诸侯玉帛走如雷。\n防风谩有专车骨，何事兹辰最后来。",
        "dynasty": "唐",
        "collection_info": null
    },
    {
        "uuid": "23ff97ec9bcdf7f588b7ab775b793bd5",
        "title": "咏史诗 商郊",
        "author": "胡曾",
        "content": "莺啭商郊百草新，殷汤遗蹟在荒榛。\n谁知继桀为天子，便是当初祝网人。",
        "dynasty": "唐",
        "collection_info": null
    },
    {
        "uuid": "bbc3beeef546476b5969bad91144ce57",
        "title": "咏史诗 傅岩",
        "author": "胡曾",
        "content": "岩前版筑不求伸，方寸那希据要津。\n自是武丁安寝夜，一宵宫裏梦贤人。",
        "dynasty": "唐",
        "collection_info": null
    },
    {
        "uuid": "2f630c835d944bb943d40ba5b7259639",
        "title": "咏史诗 鉅桥",
        "author": "胡曾",
        "content": "积粟成尘竟不开，谁知拒谏剖贤才。\n武王兵起无人敌，遂作商郊一聚灰。",
        "dynasty": "唐",
        "collection_info": null
    },
    {
        "uuid": "286b390ecc18e59245fd37da26dc4448",
        "title": "咏史诗 首阳山",
        "author": "胡曾",
        "content": "孤竹夷齐耻战争，望尘遮道请休兵。\n首阳山倒为平地，应始无人说姓名。",
        "dynasty": "唐",
        "collection_info": null
    },
    {
        "uuid": "11f1fbc46d40cd7c3c83a4ce25c2ba23",
        "title": "咏史诗 孟津",
        "author": "胡曾",
        "content": "秋风飒飒孟津头，立马沙边看水流。\n见说武王东渡日，戎衣曾此叱阳侯。",
        "dynasty": "唐",
        "collection_info": null
    },
    {
        "uuid": "0e92fb7a03b57ce046c674c9afa6bf2b",
        "title": "咏史诗 流沙",
        "author": "胡曾",
        "content": "七雄戈戟乱如麻，四海无人得坐家。\n老氏却思天竺住，便将徐甲去流沙。",
        "dynasty": "唐",
        "collection_info": null
    },
    {
        "uuid": "bf747127092970b3880f8f8bea3bf980",
        "title": "咏史诗 邓城",
        "author": "胡曾",
        "content": "邓侯城垒汉江干，自谓深根百世安。\n不用三甥谋楚计，临危方觉噬脐难。",
        "dynasty": "唐",
        "collection_info": null
    },
    {
        "uuid": "8a05dfedb20d4c61d56cd58ebf14c680",
        "title": "咏史诗 召陵",
        "author": "胡曾",
        "content": "小白匡周入楚郊，楚王雄霸亦咆哮。\n不思管仲为谋主，争取言征缩酒茅。",
        "dynasty": "唐",
        "collection_info": null
    },
    {
        "uuid": "216990c19c1c40f0e9eeefeaf07bd7df",
        "title": "咏史诗 绵山",
        "author": "胡曾",
        "content": "亲在要君召不来，乱山重迭使空迴。\n如何坚执尤人意，甘向岩前作死灰。",
        "dynasty": "唐",
        "collection_info": null
    },
    {
        "uuid": "c87406506eea051dd6e7e1fdc4fbcc63",
        "title": "咏史诗 鲁城",
        "author": "胡曾",
        "content": "鲁公城阙已丘墟，荒草无由认玉除。\n因笑臧孙才智少，东门钟鼓祀鶢鶋。",
        "dynasty": "唐",
        "collection_info": null
    },
    {
        "uuid": "8ee8d5e51ba2a928b6b497534c354276",
        "title": "咏史诗 骕骦陂",
        "author": "胡曾",
        "content": "行行西至一荒陂，因笑唐公不见机。\n莫惜骕骦输令尹，汉东宫阙早时归。",
        "dynasty": "唐",
        "collection_info": null
    },
    {
        "uuid": "5503ea15408b470f1d6ce55da5e54549",
        "title": "咏史诗 夹谷",
        "author": "胡曾",
        "content": "夹谷莺啼三月天，野花芳草整相鲜。\n来时不见侏儒死，空笑齐人失措年。",
        "dynasty": "唐",
        "collection_info": null
    },
    {
        "uuid": "941294248a6e4289396838f339a70458",
        "title": "咏史诗 吴宫",
        "author": "胡曾",
        "content": "草长黄池千里余，归来宗庙已丘墟。\n出师不听忠臣谏，徒耻穷泉见子胥。",
        "dynasty": "唐",
        "collection_info": null
    },
    {
        "uuid": "d7d3f8a59d68de945f5ce5ad34019fdd",
        "title": "咏史诗 摩笄山",
        "author": "胡曾",
        "content": "春草绵绵岱日低，山边立马看摩笄。\n黄莺也解追前事，来向夫人死处啼。",
        "dynasty": "唐",
        "collection_info": null
    },
    {
        "uuid": "c124e41ab9b5516a260d90458409d064",
        "title": "咏史诗 房陵",
        "author": "胡曾",
        "content": "赵王一旦到房陵，国破家亡百恨增。\n魂断丛台归不得，夜来明月为谁升。",
        "dynasty": "唐",
        "collection_info": null
    },
    {
        "uuid": "7706e22a4a83461a64d1975e8217d75a",
        "title": "咏史诗 濮水",
        "author": "胡曾",
        "content": "青春行役思悠悠，一曲汀蒲濮水流。\n正见涂中龟曳尾，令人特地感庄周。",
        "dynasty": "唐",
        "collection_info": null
    },
    {
        "uuid": "ddd53dc9b8286e56a4eb7d891efc3691",
        "title": "咏史诗 柏举",
        "author": "胡曾",
        "content": "野田极目草茫茫，吴楚交兵此路傍。\n谁料伍员入郢后，大开陵寝挞平王。",
        "dynasty": "唐",
        "collection_info": null
    },
    {
        "uuid": "30efb0cf33c2a03eafa07b3bdc6ee41a",
        "title": "咏史诗 望夫山",
        "author": "胡曾",
        "content": "一上青山便化身，不知何代怨离人。\n古来节妇皆销朽，独尔不为泉下尘。",
        "dynasty": "唐",
        "collection_info": null
    },
    {
        "uuid": "3f8fd952644de3ab9b3c8585284be562",
        "title": "咏史诗 金义岭",
        "author": "胡曾",
        "content": "凿开山岭引湘波，上去昭回不较多。\n无限鹊临桥畔立，适来天道过天河。",
        "dynasty": "唐",
        "collection_info": null
    },
    {
        "uuid": "b39e70786930f50373349148aaf580e2",
        "title": "咏史诗 云云亭",
        "author": "胡曾",
        "content": "一上高亭日正晡，青山重迭片云无。\n万年松树不知数，若箇蚪枝是大夫。",
        "dynasty": "唐",
        "collection_info": null
    },
    {
        "uuid": "c152fb2997e4a1488eb318e43ae840e2",
        "title": "咏史诗 阿房宫",
        "author": "胡曾",
        "content": "新建阿房壁未干，沛公兵已入长安。\n帝王苦竭生灵力，大业沙崩固不难。",
        "dynasty": "唐",
        "collection_info": null
    },
    {
        "uuid": "f9f42c416b0b982737ff9c0c49d2a389",
        "title": "咏史诗 沙丘",
        "author": "胡曾",
        "content": "年年游览不曾停，天下山川欲遍经。\n堪笑沙丘纔过处，銮舆风过鲍鱼腥。",
        "dynasty": "唐",
        "collection_info": null
    },
    {
        "uuid": "d04380a68a972202f51ad33f3a4485d0",
        "title": "咏史诗 咸阳",
        "author": "胡曾",
        "content": "一朝阎乐统羣凶，二世朝廷扫地空。\n唯有渭川流不尽，至今犹绕望夷宫。",
        "dynasty": "唐",
        "collection_info": null
    },
    {
        "uuid": "19554fb0ed03f9797dd6dabdd4ec803c",
        "title": "咏史诗 废丘山",
        "author": "胡曾",
        "content": "此水虽非禹凿开，废丘山下重萦迴。\n莫言只解东流去，曾使章邯自杀来。",
        "dynasty": "唐",
        "collection_info": null
    },
    {
        "uuid": "b4e67b534d2b1e88cc73157ceb83c272",
        "title": "咏史诗 广武山",
        "author": "胡曾",
        "content": "数罪楚师应夺气，底须多论破深艰。\n仓皇鬬智成何语，遗笑当时广武山。",
        "dynasty": "唐",
        "collection_info": null
    },
    {
        "uuid": "e6fd15fcc194c086c98bf1a3a7e6e718",
        "title": "咏史诗 长安",
        "author": "胡曾",
        "content": "关东新破项王归，赤帜悠扬日月旗。\n从此汉家无敌国，争教彭越受诛夷。",
        "dynasty": "唐",
        "collection_info": null
    },
    {
        "uuid": "f48c0ba5146b1f63f04bd20b3b6ec591",
        "title": "咏史诗 鸿门",
        "author": "胡曾",
        "content": "项籍鹰扬六合晨，鸿门开宴贺亡秦。\n樽前若取谋臣计，岂作阴陵失路人。",
        "dynasty": "唐",
        "collection_info": null
    },
    {
        "uuid": "fd0a92f36b2d263ee9e77d2265e78454",
        "title": "咏史诗 汉中",
        "author": "胡曾",
        "content": "荆棘苍苍汉水湄，将坛烟草覆余基。\n适来投石空江上，犹似龙颜纳谏时。",
        "dynasty": "唐",
        "collection_info": null
    },
    {
        "uuid": "ea0b5615c2edd98bf8f1a83f2dc8236a",
        "title": "咏史诗 泜水",
        "author": "胡曾",
        "content": "韩信经营按镆铘，临戎叱咤有谁加。\n犹疑转战逢勍敌，更向军中问左车。",
        "dynasty": "唐",
        "collection_info": null
    },
    {
        "uuid": "d1fc940f4ab875934956e093e64eff4e",
        "title": "咏史诗 云梦",
        "author": "胡曾",
        "content": "汉祖听谗不可防，僞游韩信果罹殃。\n十年辛苦平天下，何事生擒入帝乡。",
        "dynasty": "唐",
        "collection_info": null
    },
    {
        "uuid": "59f08c6013fe17f9e142d8b6db8c0bcd",
        "title": "咏史诗 高阳",
        "author": "胡曾",
        "content": "路入高阳感郦生，逢时长揖便论兵。\n最怜伏轼东游日，下尽齐王七十城。",
        "dynasty": "唐",
        "collection_info": null
    },
    {
        "uuid": "20725c924f3abd4c4f634fdc4cd048c0",
        "title": "咏史诗 四皓庙",
        "author": "胡曾",
        "content": "四皓忘机饮碧松，石岩云殿隐高踪。\n不知俱出龙楼后，多在商山第几重。",
        "dynasty": "唐",
        "collection_info": null
    },
    {
        "uuid": "6d2aa2731d623605b854139d39d07320",
        "title": "咏史诗 霸陵",
        "author": "胡曾",
        "content": "原头日落雪边云，犹放韩卢逐兔羣。\n况是四方无事日，霸陵谁识旧将军。",
        "dynasty": "唐",
        "collection_info": null
    },
    {
        "uuid": "8d9f9430cc46d03170f3a4472676bd26",
        "title": "咏史诗 昆明池",
        "author": "胡曾",
        "content": "欲出昆明万里师，汉皇习战此穿池。\n如何一面图攻取，不念生灵气力疲。",
        "dynasty": "唐",
        "collection_info": null
    },
    {
        "uuid": "0399b1ea1f27e984f8d974729597b4c8",
        "title": "咏史诗 迴中",
        "author": "胡曾",
        "content": "武皇无路及昆丘，青鸟西沈陇树秋。\n欲问生前躬祀日，几烦龙驾到泾州。",
        "dynasty": "唐",
        "collection_info": null
    },
    {
        "uuid": "e5ca99e154e81bef52a169c5062edcdf",
        "title": "咏史诗 东门",
        "author": "胡曾",
        "content": "何人知足反田庐，玉管东门饯二疏。\n岂是不荣天子禄，后贤那使久闲居。",
        "dynasty": "唐",
        "collection_info": null
    },
    {
        "uuid": "31c05b189d44d38ab48c2b2e24156883",
        "title": "咏史诗 射熊馆",
        "author": "胡曾",
        "content": "汉帝荒唐不解忧，大夸田猎废农收。\n子云徒献长杨赋，肯念高皇沐雨秋。",
        "dynasty": "唐",
        "collection_info": null
    },
    {
        "uuid": "0fdf3b41792ea8b0538d89a9f4d13c26",
        "title": "咏史诗 昆阳",
        "author": "胡曾",
        "content": "师克由来在协和，萧王兵马固无多。\n谁知大敌昆阳败，却笑前朝困楚歌。",
        "dynasty": "唐",
        "collection_info": null
    },
    {
        "uuid": "6caded6a725555274781e8d136b25af7",
        "title": "咏史诗 七里滩",
        "author": "胡曾",
        "content": "七里青滩映碧层，九天星象感严陵。\n钓鱼台上无丝竹，不是高人谁解登。",
        "dynasty": "唐",
        "collection_info": null
    },
    {
        "uuid": "98843adcc6aca9f427e58a151945975a",
        "title": "咏史诗 颍川",
        "author": "胡曾",
        "content": "古贤高尚不争名，行止由来动杳冥。\n今日浪为千里客，看花惭上德星亭。",
        "dynasty": "唐",
        "collection_info": null
    },
    {
        "uuid": "def9ada1fd775c59a235e79f83b198a3",
        "title": "咏史诗 江夏",
        "author": "胡曾",
        "content": "黄祖才非长者俦，祢衡珠碎此江头。\n今来鹦鹉洲边过，惟有无情碧水流。",
        "dynasty": "唐",
        "collection_info": null
    },
    {
        "uuid": "c2ebe79ccd3f90e5e326e4b5ae3517c5",
        "title": "咏史诗 官渡",
        "author": "胡曾",
        "content": "本初屈指定中华，官渡相持勒虎牙。\n若使许攸财用足，山河争得属曹家。",
        "dynasty": "唐",
        "collection_info": null
    },
    {
        "uuid": "4250186f262a19fa90b91ca1c060339b",
        "title": "咏史诗 灞岸",
        "author": "胡曾",
        "content": "长安城外白云秋，萧索悲风灞水流。\n因想汉朝离乱日，仲宣从此向荆州。",
        "dynasty": "唐",
        "collection_info": null
    },
    {
        "uuid": "6594166bb27fdf87b44aaa001971874c",
        "title": "咏史诗 濡须桥",
        "author": "胡曾",
        "content": "徒向濡须欲受降，英雄才略独无双。\n天心不与金陵便，高步何由得渡江。",
        "dynasty": "唐",
        "collection_info": null
    },
    {
        "uuid": "cb4962bf5783a0408cc93daf34d78736",
        "title": "咏史诗 豫州",
        "author": "胡曾",
        "content": "策马行行到豫州，祖生寂寞水空流。\n当时更有三年寿，石勒寻为关下囚。",
        "dynasty": "唐",
        "collection_info": null
    },
    {
        "uuid": "094558e3fd54b42563cb4ec75c776f04",
        "title": "咏史诗 八公山",
        "author": "胡曾",
        "content": "苻坚举国出西秦，东晋危如累卵晨。\n谁料此山诸草木，尽能排难化为人。",
        "dynasty": "唐",
        "collection_info": null
    },
    {
        "uuid": "acd16bbc8dd82df4784a80a183f2e4fb",
        "title": "下第",
        "author": "胡曾",
        "content": "翰苑何时休嫁女，文昌早晚罢生儿。\n上林新桂年年发，不许平人折一枝。",
        "dynasty": "唐",
        "collection_info": null
    },
    {
        "uuid": "6a73b4bf517bcdfb09590c67083c421d",
        "title": "赠薛涛",
        "author": "胡曾",
        "content": "万里桥边女校书，枇杷花下闭门居。\n扫眉才子知多少，管领春风总不如。",
        "dynasty": "唐",
        "collection_info": null
    },
    {
        "uuid": "0e70146d7d5fdff67bd63d345b9111de",
        "title": "采莲",
        "author": "方干",
        "content": "采莲女儿避残热，隔夜相期侵早发。\n指剥春葱腕似雪，画桡轻拨蒲根月。\n兰舟迟速有输赢，先到河湾赌何物。\n纔到河湾分首去，散在花间不知处。",
        "dynasty": "唐",
        "collection_info": null
    },
    {
        "uuid": "84a1526809983ca0937f4ba568b4f15d",
        "title": "寄李频",
        "author": "方干",
        "content": "众木又摇落，望君还不还。\n轩车在何处，雨雪满前山。\n思苦文星动，乡遥钓渚闲。\n明年见名姓，唯我独何颜。",
        "dynasty": "唐",
        "collection_info": null
    },
    {
        "uuid": "00df9de0cc0adf639feb83025151b0fd",
        "title": "东溪别业寄吉州段郎中",
        "author": "方干",
        "content": "前山含远翠，罗列在窗中。\n尽日人不到，一尊谁与同。\n凉随莲叶雨，暑避柳条风。\n岂分长岑寂，明时有至公。",
        "dynasty": "唐",
        "collection_info": null
    },
    {
        "uuid": "30d1c6af3e502a3201b9729f7cc17c90",
        "title": "怀州客舍",
        "author": "方干",
        "content": "误饮覃怀酒，谁知滞去程。\n朝昏太行色，坐卧沁河声。\n白道穿秦甸，严鼙似戍城。\n邻鸡莫相促，游子自晨征。",
        "dynasty": "唐",
        "collection_info": null
    },
    {
        "uuid": "8ac0f82f4af24bcd4bc156b22bfdf27c",
        "title": "中路寄喻凫先辈",
        "author": "方干",
        "content": "求名如未遂，白首亦难归。\n送我尊前酒，典君身上衣。\n寒芜随楚尽，落叶渡淮稀。\n莫叹干时晚，前心岂便非。",
        "dynasty": "唐",
        "collection_info": null
    },
    {
        "uuid": "ff846158f26b81183650cb647d10822b",
        "title": "送赵明府还北",
        "author": "方干",
        "content": "故园终不住，剑鹤在扁舟。\n尽室无余俸，还家得白头。\n钟催吴岫晓，月遶渭河流。\n曾是栖安邑，恩期异日酬。",
        "dynasty": "唐",
        "collection_info": null
    },
    {
        "uuid": "2a343d2768700ee9eb9ce8aed33b1bd5",
        "title": "过朱协律故山",
        "author": "方干",
        "content": "地下无余恨，人间得盛名。\n残篇续大雅，稚子托诸生。\n度日山空暮，缘溪鹤自鸣。\n难收故交意，寒笛一声声。",
        "dynasty": "唐",
        "collection_info": null
    },
    {
        "uuid": "cc71265d5493eaa46e44a5f2a4d31d48",
        "title": "途中寄刘沆",
        "author": "方干",
        "content": "登车误相远，谈笑亦何因。\n路入潇湘树，书随巴蜀人。\n敛衣寒犯雪，倾箧病看春。\n莫负髫年志，清朝作献臣。",
        "dynasty": "唐",
        "collection_info": null
    },
    {
        "uuid": "fdc07b661ff21b9c970b18896b0310c0",
        "title": "送班主簿入谒荆南韦常侍",
        "author": "方干",
        "content": "束书成远去，还计莫经春。\n倒箧唯求醉，登舟自笑贫。\n波移彭蠡月，树没汉陵人。\n试吏曾趋府，旌幢自可亲。",
        "dynasty": "唐",
        "collection_info": null
    },
    {
        "uuid": "2d70832f4181173db876d1be95976471",
        "title": "夏日登灵隐寺后峰",
        "author": "方干",
        "content": "绝顶无烦暑，登临三伏中。\n深萝难透日，乔木更含风。\n山迭云霞际，川倾世界东。\n那知兹夕兴，不与古人同。",
        "dynasty": "唐",
        "collection_info": null
    },
    {
        "uuid": "5ddff4404b1509f7e94e01e3371bd1fc",
        "title": "听新蝉寄张昼",
        "author": "方干",
        "content": "细声频断续，审听亦难分。\n髣髴应移处，从容却不闻。\n兰栖朝咽露，树隐暝吟云。\n莫遣乡愁起，吾怀祗是君。",
        "dynasty": "唐",
        "collection_info": null
    },
    {
        "uuid": "d15003d674e4c783e2dabf0c0f857525",
        "title": "送喻坦之下第还江东",
        "author": "方干",
        "content": "文战偶未胜，无令移壮心。\n风尘辞帝里，舟檝到家林。\n过楚寒方尽，浮淮月正沈。\n持杯话来日，不听洞庭砧。",
        "dynasty": "唐",
        "collection_info": null
    },
    {
        "uuid": "e19c3f22a5759ffb03946db01fffe72c",
        "title": "送姚舒下第游蜀",
        "author": "方干",
        "content": "蜀路何迢递，怜君独去游。\n风烟连北虏，山水似东瓯。\n九折盘荒坂，重江遶汉州。\n临邛一壶酒，能遣长卿愁。",
        "dynasty": "唐",
        "collection_info": null
    },
    {
        "uuid": "41bc926b980a45e2323376a368a5b2b2",
        "title": "旅次钱塘",
        "author": "方干",
        "content": "此地似乡国，堪为朝夕吟。\n云藏吴相庙，树引越山禽。\n潮落海人散，钟迟秋寺深。\n我来无旧识，谁见寂寥心。",
        "dynasty": "唐",
        "collection_info": null
    },
    {
        "uuid": "d51e4937c7a6de1c20d25fd3915bbf3a",
        "title": "别喻凫",
        "author": "方干",
        "content": "知心似古人，岁久分弥亲。\n离别波涛阔，留连槐柳新。\n蟆陵寒贳酒，渔浦夜垂纶。\n自此星居后，音书岂厌频。",
        "dynasty": "唐",
        "collection_info": null
    },
    {
        "uuid": "21bb95995eba6c05bdc83498d4d1179c",
        "title": "送相里烛",
        "author": "方干",
        "content": "相逢未作期，相送定何之。\n不得长年少，那堪远别离。\n泛湖乘月早，践雪过山迟。\n永望多时立，翻如在梦思。",
        "dynasty": "唐",
        "collection_info": null
    },
    {
        "uuid": "9d98e868fafa2e0ed7b053e533f703c2",
        "title": "君不来",
        "author": "方干",
        "content": "闲花未零落，心绪已纷纷。\n久客无人见，新禽何处闻？舟随一水远，路出万山分。\n夜月生愁望，孤光必照君。",
        "dynasty": "唐",
        "collection_info": null
    },
    {
        "uuid": "254b6f39e30693ce6e64499e7434a1dc",
        "title": "将谒商州吕郎中道出楚州留献章中丞",
        "author": "方干",
        "content": "江流盘復直，浮棹出家林。\n商洛路犹远，山阳春已深。\n青云应有望，白髮未相侵。\n才小知难荐，终劳许郭心。",
        "dynasty": "唐",
        "collection_info": null
    },
    {
        "uuid": "63d4ad04a80c99f10a49c7d481511082",
        "title": "金州客舍",
        "author": "方干",
        "content": "卷箔羣峰暮，萧条未掩关。\n江流嶓[冢]雨，路入汉家山。\n落叶欹眠后，孤砧倚望间。\n此情偏耐醉，难遣酒罍闲。",
        "dynasty": "唐",
        "collection_info": null
    },
    {
        "uuid": "93d7fd6c05b964f78c3598125abb0578",
        "title": "途中逢孙辂因得李频消息",
        "author": "方干",
        "content": "灞上寒仍在，柔条亦自新。\n山河虽度腊，雨雪未知春。\n正忆同袍者，堪逢共国人。\n衔杯益无语，与尔转相亲。",
        "dynasty": "唐",
        "collection_info": null
    },
    {
        "uuid": "02e789aba2556d3d3e66a4e67ea4edc6",
        "title": "送从兄郜",
        "author": "方干",
        "content": "道路本无限，又应何处逢？流年莫虚掷，华髪不相容。\n野渡波摇月，空城雨翳钟。\n此心随去马，迢递过千峰。",
        "dynasty": "唐",
        "collection_info": null
    },
    {
        "uuid": "fd4dc6cb1c238d1b684b81a8611f5ab2",
        "title": "送许温",
        "author": "方干",
        "content": "壮岁分冞切，少年心正同。\n当闻千里去，难遣一尊空。\n翳烛蒹葭雨，吹帆橘柚风。\n明年见亲族，尽集在怀中。",
        "dynasty": "唐",
        "collection_info": null
    },
    {
        "uuid": "bd9b545515621ee4ce75e4d6e1445fbe",
        "title": "镜中别业二首 一",
        "author": "方干",
        "content": "寒山压镜心，此处是家林。\n梁燕窥春醉，嵒猿学夜吟。\n云连平地起，月向白波沈。\n犹自闻钟角，栖身可在深。",
        "dynasty": "唐",
        "collection_info": null
    },
    {
        "uuid": "8a9cbb8eb3bff5e4796da1608dc74735",
        "title": "镜中别业二首 二",
        "author": "方干",
        "content": "世人如不容，吾自纵天慵。\n落叶凭风扫，香秔倩水舂。\n花朝连郭雾，雪夜隔湖钟。\n身外无能事，头宜白此峰。",
        "dynasty": "唐",
        "collection_info": null
    },
    {
        "uuid": "d59716702475b520c295bcfb77361197",
        "title": "经周处士故居",
        "author": "方干",
        "content": "愁吟与独行，何事不伤情。\n久立钓鱼处，唯闻啼鸟声。\n山蔬和草嫩，海树入篱生。\n吾在兹溪上，怀君恨不平。",
        "dynasty": "唐",
        "collection_info": null
    },
    {
        "uuid": "b3b2f0afb93340ba04d6fcd8fd3623bc",
        "title": "赠喻凫",
        "author": "方干",
        "content": "所得非众语，众人那得知。\n纔吟五字句，又白几茎髭。\n月阁欹眠夜，霜轩正坐时。\n沈思心更苦，恐作满头丝。",
        "dynasty": "唐",
        "collection_info": null
    },
    {
        "uuid": "66148624a4ce565d0612b10b69cc56c2",
        "title": "早发洞庭",
        "author": "方干",
        "content": "长天接广泽，二气共含秋。\n举目无平地，何心恋直钩。\n孤钟鸣大岸，片月落中流。\n却忆鸱夷子，当时此泛舟。",
        "dynasty": "唐",
        "collection_info": null
    },
    {
        "uuid": "aa09a505497a8b491db66d7c0a36313c",
        "title": "贻钱塘县路明府",
        "author": "方干",
        "content": "志业不得力，到今犹苦吟。\n唫成五字句，用破一生心。\n世路屈声远，寒溪怨气深。\n前贤多晚达，莫怕鬓霜侵。",
        "dynasty": "唐",
        "collection_info": null
    },
    {
        "uuid": "3ae1a4825dab6e3deb1b39810a02d0e0",
        "title": "湖上言事寄长城喻明府",
        "author": "方干",
        "content": "吟霜与卧云，此兴亦甘贫。\n吹箭落翠羽，垂丝牵锦鳞。\n满湖风撼月，半日雨藏春。\n却笑萦簪组，劳心字远人。",
        "dynasty": "唐",
        "collection_info": null
    },
    {
        "uuid": "6239bf39782cb35db81f39d2e25855c8",
        "title": "涵碧亭",
        "author": "方干",
        "content": "高低竹杂松，积翠復留风。\n路极阴溪裏，寒生暑气中。\n闲云低覆草，片水静涵空。\n方见洋源牧，心侔造化功。",
        "dynasty": "唐",
        "collection_info": null
    },
    {
        "uuid": "050c8b42877880ee0d24a7876ead2611",
        "title": "除夜",
        "author": "方干",
        "content": "永怀难自问，此夕众愁兴。\n晓韵侵春角，寒光隔岁灯。\n心燃一寸火，泪结两行冰。\n煦育诚非远，阳和又欲昇。",
        "dynasty": "唐",
        "collection_info": null
    },
    {
        "uuid": "e94f219a069ca38eb7a1a5f69661108e",
        "title": "赠许牍山人",
        "author": "方干",
        "content": "才子醉更逸，一吟倾一觞。\n支颐忍有得，摇笔便成章。\n王粲实可重，祢衡争不狂。\n何时应会面，梦裏是潇湘。",
        "dynasty": "唐",
        "collection_info": null
    },
    {
        "uuid": "a76334bb18b1cfeb123c95ab243def6c",
        "title": "赠功成将",
        "author": "方干",
        "content": "定难在明略，何曾劳战争。\n飞书谕强寇，计日下重城。\n深雪移军夜，寒笳出塞情。\n苦心殊易老，新髪早年生。",
        "dynasty": "唐",
        "collection_info": null
    },
    {
        "uuid": "a723c4b45332c18309998196f041ce56",
        "title": "白艾原客",
        "author": "方干",
        "content": "原上桑柘瘦，再来还见贫。\n沧州几年隐，白髮一茎新。\n败叶平空堑，残阳满近隣。\n闲言说知己，半是学禅人。",
        "dynasty": "唐",
        "collection_info": null
    },
    {
        "uuid": "b5f6a91df1e86c6108f66a262c93daff",
        "title": "朔管",
        "author": "方干",
        "content": "寥寥落何处，一夜过胡天。\n送苦秋风外，吹愁白髮边。\n望乡皆下泪，久戍尽休眠。\n寂寞空沙晓，开眸片月悬。",
        "dynasty": "唐",
        "collection_info": null
    },
    {
        "uuid": "dbe9c1285008013fc6e878aebdbc378e",
        "title": "忆故山",
        "author": "方干",
        "content": "旧山长繫念，终日卧边亭。\n道路知已远，梦魂空再经。\n秋泉凉好引，乳鹤静宜听。\n独上高楼望，蓬身且未宁。",
        "dynasty": "唐",
        "collection_info": null
    },
    {
        "uuid": "8e732189764a79c7c62e997b9d039ed7",
        "title": "冬夜泊僧舍",
        "author": "方干",
        "content": "江东寒近腊，野寺水天昏。\n无酒能消夜，随僧早闭门。\n照墻灯焰细，着瓦雨声繁。\n漂泊仍千里，清吟欲断魂。",
        "dynasty": "唐",
        "collection_info": null
    },
    {
        "uuid": "32ebef6f46bd917fda3ffb8547a81814",
        "title": "新秋独夜寄戴叔伦",
        "author": "方干",
        "content": "遥夜独不卧，寂寥庭户中。\n河明五陵上，月满九门东。\n万里亲朋散，故园沧海空。\n归怀正南望，此夕起秋风。",
        "dynasty": "唐",
        "collection_info": null
    },
    {
        "uuid": "426749519c52d9699ba18987d7204c54",
        "title": "送沛县司马丞之任",
        "author": "方干",
        "content": "举酒一相劝，逢春聊尽欢。\n羇游故交少，远别后期难。\n路上野花发，雨中青草寒。\n悠悠两都梦，小沛与长安。",
        "dynasty": "唐",
        "collection_info": null
    },
    {
        "uuid": "77bc2559eb02cfaf70cb0bec7e3d7cfb",
        "title": "送卢评事东归",
        "author": "方干",
        "content": "万里杨柳色，出关随故人。\n轻烟覆流水，落日照行尘。\n积梦江湖阔，忆家兄弟贫。\n裴回灞亭上，不语共伤春。",
        "dynasty": "唐",
        "collection_info": null
    },
    {
        "uuid": "0b10f72bd3ca8e92c7a20104b3e2c141",
        "title": "清明日送邓芮还乡",
        "author": "方干",
        "content": "钟鼓喧离室，车徒促夜装。\n晓榆新变火，轻柳暗飞霜。\n转镜看华髪，传杯话故乡。\n每嫌儿女泪，今日自沾裳。",
        "dynasty": "唐",
        "collection_info": null
    },
    {
        "uuid": "7ba6564f4c907fcb5704c5eee1c53dc7",
        "title": "送崔拾遗出使江东",
        "author": "方干",
        "content": "九门思谏诤，万里采风谣。\n关外逢秋月，天涯过晚潮。\n雁飞云杳杳，木落浦萧萧。\n空怨他乡别，回舟暮寂寥。",
        "dynasty": "唐",
        "collection_info": null
    },
    {
        "uuid": "3945aea849e753f3b4204dc1ac36ef3b",
        "title": "重阳日送洛阳李丞之任",
        "author": "方干",
        "content": "为文通绝境，从宦及良辰。\n洛下知名早，腰边结绶新。\n且倾浮菊酒，聊拂染衣尘。\n独恨沧州侣，愁来别故人。",
        "dynasty": "唐",
        "collection_info": null
    },
    {
        "uuid": "c621d58a9fc4fe4cbae30a7ac6d7b71d",
        "title": "江州送李侍御归东洛",
        "author": "方干",
        "content": "独乘骢马去，不并旅人还。\n中外名卿贵，田园高步闲。\n暮春经楚县，新月上淮山。\n道路空瞻望，轩车不敢攀。",
        "dynasty": "唐",
        "collection_info": null
    },
    {
        "uuid": "d9e9d070063f2bc44e1493eec3be6493",
        "title": "送郭太祝归江东",
        "author": "方干",
        "content": "乡人去欲尽，北雁又南飞。\n京洛风尘久，江淮音信稀。\n旧山知独往，一醉莫相违。\n未得解羇旅，无劳问是非。",
        "dynasty": "唐",
        "collection_info": null
    },
    {
        "uuid": "2e9ae485f410f5bb78a951bbba2d26a6",
        "title": "送李恬及第后还贝州",
        "author": "方干",
        "content": "成名年少日，就业圣人书。\n擢桂谁相比，籝金已不如。\n东城送归客，秋日待征车。\n若到清潭畔，儒风变里闾。",
        "dynasty": "唐",
        "collection_info": null
    },
    {
        "uuid": "378de6e629c3fca21dbde1e6a946caa7",
        "title": "收两京后还上都兼访一二亲故",
        "author": "方干",
        "content": "离堂千里客，归骑五陵人。\n路转函关晚，烟开上苑新。\n天涯将野服，阙下见乡亲。\n问得存亡事，裁诗寄海滨。",
        "dynasty": "唐",
        "collection_info": null
    },
    {
        "uuid": "bdcb076ca05b16f608642edb2575d000",
        "title": "送汶上王明府之任",
        "author": "方干",
        "content": "何时到故乡，归去佩铜章。\n亲友移家尽，闾阎百战伤。\n背关余草木，出塞足风霜。\n遗老应相贺，知君不下堂。",
        "dynasty": "唐",
        "collection_info": null
    },
    {
        "uuid": "8264f929f6cf64cc418a92527f202dc9",
        "title": "湖南使院遣情送江夏贺侍郎",
        "author": "方干",
        "content": "云雨一消散，悠悠关復河。\n俱从泛舟役，遂隔洞庭波。\n楚水去不尽，秋风今更过。\n无由得相见，却恨寄书多。",
        "dynasty": "唐",
        "collection_info": null
    },
    {
        "uuid": "ac6f6e6fcb1bd54f937765e1b623f958",
        "title": "过申州作",
        "author": "方干",
        "content": "万人曾死战，几户免刀兵。\n井邑初安堵，儿童未长成。\n凉风吹古木，野火烧残营。\n寥落千余里，山高水復清。",
        "dynasty": "唐",
        "collection_info": null
    },
    {
        "uuid": "f1671eb8cc0105d96ab59138da362d74",
        "title": "汝南过访田评事",
        "author": "方干",
        "content": "移家近汉阴，不復问华簪。\n买酒宜城远，烧田梦泽深。\n暮山逢鸟入，寒水见鱼沈。\n与物皆无累，终年惬本心。",
        "dynasty": "唐",
        "collection_info": null
    },
    {
        "uuid": "3cf7503672b5b3dc30c1eb938e3e688c",
        "title": "送道上人游方",
        "author": "方干",
        "content": "律仪通外学，诗思入玄关。\n烟景随人别，风姿与物闲。\n贯花留静室，咒水度空山。\n谁识浮云意，悠悠天地间。",
        "dynasty": "唐",
        "collection_info": null
    },
    {
        "uuid": "adc3f5dcf43428e9f6a221f18f6f8180",
        "title": "送饶州王司法之任兼寄朱处士",
        "author": "方干",
        "content": "莫辞还作吏，且喜速回车。\n留醉悲残岁，含情寄远书。\n共看衰老近，转觉宦名虚。\n遥想清溪畔，幽人得自如。",
        "dynasty": "唐",
        "collection_info": null
    },
    {
        "uuid": "55987e5436f13cce2f4ac90a91639e84",
        "title": "詹碏山居",
        "author": "方干",
        "content": "爱此栖心静，风尘路已赊。\n十余茎野竹，一两树山花。\n遶石开泉细，穿萝引径斜。\n无人会幽意，来往在烟霞。",
        "dynasty": "唐",
        "collection_info": null
    },
    {
        "uuid": "545dd3a4ba23f5f60cbd5725225dbbd7",
        "title": "晓角",
        "author": "方干",
        "content": "画角吹残月，寒声发戍楼。\n立霜嘶马怨，攒碛泣兵愁。\n燕雁鸣云畔，胡风冷草头。\n罢闻三会后，天逈晓星流。",
        "dynasty": "唐",
        "collection_info": null
    },
    {
        "uuid": "279b12ced13bc2dbfba6d8a39d3a640f",
        "title": "冬日",
        "author": "方干",
        "content": "烧火掩关坐，穷居客访稀。\n冻云愁暮色，寒日淡斜晖。\n穿牖竹风满，遶庭云叶飞。\n已嗟周一岁，羇寓尚何依。",
        "dynasty": "唐",
        "collection_info": null
    },
    {
        "uuid": "ccaea8674382f9b5362ab43ff12b6ff1",
        "title": "残秋送友",
        "author": "方干",
        "content": "早为千里别，况復是秋残。\n木叶怨先老，江云愁暮寒。\n交情如水淡，离酒泛杯宽。\n料想还家后，休吟行路难。",
        "dynasty": "唐",
        "collection_info": null
    },
    {
        "uuid": "8bcbf268f7ff5e3e66f12d2d74ae3195",
        "title": "客行",
        "author": "方干",
        "content": "藕叶缀为衣，东西泣路岐。\n乡心日落后，身计酒醒时。\n触目多添感，凝情足所思。\n羁愁难尽遣，行坐一低眉。",
        "dynasty": "唐",
        "collection_info": null
    },
    {
        "uuid": "60a4747570f0739c888d48489978cfb1",
        "title": "秋夜",
        "author": "方干",
        "content": "度鸿惊睡醒，欹枕已三更。\n梦破寂寥思，灯残零落明。\n空窗闲月色，幽壁静虫声。\n况是离乡久，依然无限情。",
        "dynasty": "唐",
        "collection_info": null
    },
    {
        "uuid": "803bb3bcd8387509a6b71bde567a4ed3",
        "title": "新月",
        "author": "方干",
        "content": "入夜天西见，蛾[眉]冷素光。\n潭鱼惊钓落，云雁怯弓张。\n隐隐临珠箔，微微上粉墻。\n更怜三五夕，仙桂满轮芳。",
        "dynasty": "唐",
        "collection_info": null
    },
    {
        "uuid": "0eeeae190b18c7fbb59702fa1a7925d2",
        "title": "滁上怀周贺",
        "author": "方干",
        "content": "就枕忽不寐，孤怀兴叹初。\n南谯收旧历，上苑绝来书。\n暝雪细声积，晨钟寒韵疎。\n侯门昔弹铗，曾共食江鱼。",
        "dynasty": "唐",
        "collection_info": null
    },
    {
        "uuid": "54b7b181fb3446d38a27f180f92633c2",
        "title": "寄石湓清越上人",
        "author": "方干",
        "content": "寺处唯高僻，云生石枕前。\n静吟因得句，独夜不妨禅。\n窗接停猨树，岩飞浴鹤泉。\n相思有书札，俱倩猎人传。",
        "dynasty": "唐",
        "collection_info": null
    },
    {
        "uuid": "cb30255ea9ef04d57cbac1793a15a7d4",
        "title": "陈式水墨山水",
        "author": "方干",
        "content": "造化有功力，平分归笔端。\n溪如冰后听，山似烧来看。\n立意雪髯出，支颐烟汗干。\n世间从尔后，应觉致名难。",
        "dynasty": "唐",
        "collection_info": null
    },
    {
        "uuid": "0b1ab79ad864b107d9b99f99a11e530a",
        "title": "陈秀才亭际木兰",
        "author": "方干",
        "content": "昔见初栽日，今逢成树时。\n存思心更感，遶看步还迟。\n蝶舞摇风蘂，莺啼含露枝。\n裴回不忍去，应与醉相宜。",
        "dynasty": "唐",
        "collection_info": null
    },
    {
        "uuid": "8971e78ecefb0926647daa462d3ad87a",
        "title": "赠镜公",
        "author": "方干",
        "content": "幽独度遥夜，夜清神更闲。\n高风吹越树，细露湿湖山。\n月皎微吟后，钟鸣不寐间。\n如教累簪组，此兴岂相关。",
        "dynasty": "唐",
        "collection_info": null
    },
    {
        "uuid": "46878294e0959338086441a681055e0e",
        "title": "登雪窦僧家",
        "author": "方干",
        "content": "登寺寻盘道，人烟远更微。\n石窗秋见海，山霭暮侵衣。\n众木随僧老，高泉尽日飞。\n谁能厌轩冕，来此便忘机。",
        "dynasty": "唐",
        "collection_info": null
    },
    {
        "uuid": "cfe4a1de3c254f8805b5d4287df5dd81",
        "title": "途中逢进士许巢",
        "author": "方干",
        "content": "声望去已远，门人无不知。\n义行相识处，贫过少年时。\n妨寐夜吟苦，爱闲身达迟。\n难求似君者，我去更逢谁。",
        "dynasty": "唐",
        "collection_info": null
    },
    {
        "uuid": "98815d257c21721e27f4f9fc8f850bae",
        "title": "赠玛瑙山禅者",
        "author": "方干",
        "content": "芿草不停兽，因师山更灵。\n村林朝乞食，风雨夜开扃。\n井味兼松粉，云根着净瓶。\n尘劳如醉梦，对此暂能醒。",
        "dynasty": "唐",
        "collection_info": null
    },
    {
        "uuid": "36defdd75bf7071aa9cc9fa47c3b7858",
        "title": "詶故人陈乂都",
        "author": "方干",
        "content": "远别那无梦，重游自有期。\n半年乡信到，两地赤心知。\n坐久吟移调，更长砚结凘。\n文人才力薄，终怕阿戎欺。",
        "dynasty": "唐",
        "collection_info": null
    },
    {
        "uuid": "11fada8580b2a86200aacb8370f35f7e",
        "title": "闰春",
        "author": "方干",
        "content": "幂幂復苍苍，微和傍早阳。\n前春寒已尽，待闰日犹长。\n柳变虽因雨，花迟岂为霜。\n自兹延圣历，谁不驻年光。",
        "dynasty": "唐",
        "collection_info": null
    },
    {
        "uuid": "3cf1171e39bf0d7df126a928e0da13d7",
        "title": "方着作画竹",
        "author": "方干",
        "content": "迭叶与高节，俱从毫末生。\n流传千古誉，研炼十年情。\n向月本无影，临风疑有声。\n吾家钓台畔，似此两三茎。",
        "dynasty": "唐",
        "collection_info": null
    },
    {
        "uuid": "4df9e407da8c007510022bf23e779217",
        "title": "题友人山花",
        "author": "方干",
        "content": "平明方发尽，为待好风吹。\n不见移来日，先愁落去时。\n浓香熏迭叶，繁朵压卑枝。\n坐看皆终夕，游蜂似有期。",
        "dynasty": "唐",
        "collection_info": null
    },
    {
        "uuid": "ac4ae611a2440215b5122db0a3fd2243",
        "title": "赠诗僧怀静",
        "author": "方干",
        "content": "几生余习在，时復作微吟。\n坐夏莓苔合，行禅桧柏深。\n入山成白首，学道是初心。\n心地不移变，徒云寒暑侵。",
        "dynasty": "唐",
        "collection_info": null
    },
    {
        "uuid": "4a0e64e4c3aae4358a75e605f4530ac2",
        "title": "赠许牍秀才",
        "author": "方干",
        "content": "理论与妙用，皆从人外来。\n山河澄正气，雪月助宏才。\n傲世寄渔艇，藏名归酒杯。\n升沈在方寸，即恐起风雷。",
        "dynasty": "唐",
        "collection_info": null
    },
    {
        "uuid": "c6609193d48de3acd991d10a6da0bf62",
        "title": "送于丹",
        "author": "方干",
        "content": "至业是至宝，莫过心自知。\n时情如甚畅，天道即无私。\n入洛霜霰苦，离家兰菊衰。\n焚舟不回顾，薄暮又何之。",
        "dynasty": "唐",
        "collection_info": null
    },
    {
        "uuid": "30a6ee6fbf1e13b95acee92aa2e25d2e",
        "title": "送人游日本国",
        "author": "方干",
        "content": "沧茫大荒外，风教即难知。\n连夜扬帆去，经年到岸迟。\n波涛含左界，星斗定东维。\n或有归风便，当为相见期。",
        "dynasty": "唐",
        "collection_info": null
    },
    {
        "uuid": "c6616fa03a093d139e9f908c43f7207e",
        "title": "东溪言事寄于丹",
        "author": "方干",
        "content": "日月昼夜转，年光难驻留。\n轩窗才过雨，枕簟即知秋。\n草际鸟行出，溪中虹影收。\n唯君壮心在，应笑卧沧洲。",
        "dynasty": "唐",
        "collection_info": null
    },
    {
        "uuid": "edd17e030303e472b293b19b3b0c9406",
        "title": "暮发七里滩夜泊严光台下",
        "author": "方干",
        "content": "一瞬即七里，箭驰犹是难。\n樯边走岚翠，枕底失风湍。\n但讶猨鸟定，不知霜月寒。\n前贤竟何益，此地误垂竿。",
        "dynasty": "唐",
        "collection_info": null
    },
    {
        "uuid": "dbc573d62f30449ae6ed5cc343d6a314",
        "title": "处州洞溪",
        "author": "方干",
        "content": "气象四时清，无人画得成。\n众山寒迭翠，两派绿分声。\n坐月何曾夜，听松不似晴。\n混元融结后，便有此溪名。",
        "dynasty": "唐",
        "collection_info": null
    },
    {
        "uuid": "b8571bfaaa312d221c6c69079c635f31",
        "title": "称心寺中岛",
        "author": "方干",
        "content": "水木深不极，似将星汉连。\n中州唯此地，上界别无天。\n雪折停猨树，花藏浴鹤泉。\n师为终老意，日日復年年。",
        "dynasty": "唐",
        "collection_info": null
    },
    {
        "uuid": "81ee34ba792c10b313f45184d23ac56a",
        "title": "岁晚苦寒",
        "author": "方干",
        "content": "地气寒不畅，严风无定时。\n挑灯青烬少，呵笔尺书迟。\n白兔没已久，晨鸡僵未知。\n竚看开圣历，喧煦立为期。",
        "dynasty": "唐",
        "collection_info": null
    },
    {
        "uuid": "e7d2adae450956f9acd457ee669b0d76",
        "title": "杜鹃花",
        "author": "方干",
        "content": "未问移栽日，先愁落地时。\n疎中从间叶，密处莫烧枝。\n郢客教谁探，胡蜂是自知。\n周回两三步，常有醉乡期。",
        "dynasty": "唐",
        "collection_info": null
    },
    {
        "uuid": "299804cf12f724649d7393ab48b92b83",
        "title": "山中",
        "author": "方干",
        "content": "散拙亦自遂，麤将猨鸟同。\n飞泉高泻月，独树逈含风。\n果落盘盂上，云生箧笥中。\n未甘明圣日，终作钓渔翁。",
        "dynasty": "唐",
        "collection_info": null
    },
    {
        "uuid": "38d5378a1c58839a09f0beb10c36e80f",
        "title": "路支使小池",
        "author": "方干",
        "content": "儿童戏穿凿，咫尺见津涯。\n藓岸和纤草，松泉溅浅沙。\n光含半床月，影入一枝花。\n到此无醒日，当时有习家。",
        "dynasty": "唐",
        "collection_info": null
    },
    {
        "uuid": "7eeff6e8e804d6edb722617db5bae3b7",
        "title": "清源标公",
        "author": "方干",
        "content": "师为众人重，始得众人师。\n年到白头日，行如新戒时。\n缾添放鱼涧，窗逈褭猿枝。\n此地堪终老，迷痴自不知。",
        "dynasty": "唐",
        "collection_info": null
    },
    {
        "uuid": "995aeee80909fdcc4fc2996b05cf407d",
        "title": "题雪窦禅师壁",
        "author": "方干",
        "content": "飞泉溅禅石，缾注亦生苔。\n海上山不浅，天边人自来。\n长年随桧柏，独夜任风雷。\n猎者闻疎磬，知师入定迴。",
        "dynasty": "唐",
        "collection_info": null
    },
    {
        "uuid": "58d289273a25884a4c225da62eb3d103",
        "title": "重寄金山寺僧",
        "author": "方干",
        "content": "风涛匝山寺，磬韵达渔船。\n此处别师久，远怀无信传。\n月华妨静烛，鸟语答幽禅。\n已见如如理，灰心应不然。",
        "dynasty": "唐",
        "collection_info": null
    },
    {
        "uuid": "6a25c0de41cb647f9b78bb39f82e6bab",
        "title": "哭胡珪",
        "author": "方干",
        "content": "才高登上第，孝极殁庐茔。\n一命何无定，片言徒有声。\n故园花自发，新冢月初明。\n寂寞重泉裏，岂知春物荣。",
        "dynasty": "唐",
        "collection_info": null
    },
    {
        "uuid": "222c1ed8a1ba7802a09c1c25635a0f8b",
        "title": "与清溪赵明府",
        "author": "方干",
        "content": "清规暂趋府，独立与谁亲。\n遂性无非酒，求闲却爱贫。\n林泉应入梦，印绶莫留人。\n王事闻多暇，吟来几首新。",
        "dynasty": "唐",
        "collection_info": null
    },
    {
        "uuid": "78273f1c1fe41f6dd70ee9ec3d9b62c5",
        "title": "送剡县陈永秩满归越",
        "author": "方干",
        "content": "俸禄三年后，程途一月间。\n舟中非客路，镜裏是家山。\n密雪霑行袂，离杯变别颜。\n古人唯贺满，今挈解由还。",
        "dynasty": "唐",
        "collection_info": null
    },
    {
        "uuid": "b85061c4f9ad618e0a3567b7e346ee18",
        "title": "示乡叟",
        "author": "方干",
        "content": "暮齿甘衰谢，逢人惜别离。\n青山前代业，老树此身移。\n买药将衣尽，寻方见字迟。\n如何镊残鬓，览镜变成丝。",
        "dynasty": "唐",
        "collection_info": null
    },
    {
        "uuid": "da8965499ad86bcd21cf5ea27b8a9519",
        "title": "游竹林寺",
        "author": "方干",
        "content": "得路到深寺，幽虚曾识名。\n藓浓阴砌古，烟起暮香生。\n曙月落松翠，石泉流梵声。\n闻僧说真理，烦恼自然轻。",
        "dynasty": "唐",
        "collection_info": null
    },
    {
        "uuid": "688559de1ee3765d92c9302fe74fb58f",
        "title": "陆处士别业",
        "author": "方干",
        "content": "问道远相访，无人觉路长。\n夜深回钓檝，月影出书林。\n蝉噪蓼花发，禽来山果香。\n多时欲归去，西望又斜阳。",
        "dynasty": "唐",
        "collection_info": null
    },
    {
        "uuid": "4a117c4d436eaa312e86ab0b0b9a9d42",
        "title": "赠中岳僧",
        "author": "方干",
        "content": "坐来藂木大，谁见入嵒年。\n多病长留药，无忧亦是禅。\n搘床移片石，舂粟引高泉。\n尽愿求心法，逢谁即拟传。",
        "dynasty": "唐",
        "collection_info": null
    },
    {
        "uuid": "3df5eb73a8c2e0346d01ea87c4e34a9d",
        "title": "寄普州贾司仓岛",
        "author": "方干",
        "content": "乱山重復迭，何路访先生。\n岂料多才者，空垂不世名闲曹犹得醉，薄俸亦胜耕。\n莫问吟诗石，年年芳草平。",
        "dynasty": "唐",
        "collection_info": null
    },
    {
        "uuid": "ebfc07920ca941df94a96bda2c690e42",
        "title": "送镜空上人游江南",
        "author": "方干",
        "content": "去住如云鹤，飘然不可留。\n何山逢后夏，一食在孤舟。\n细雨莲塘晚，疎蝉橘岸秋。\n应怀旧溪月，夜过石窗流。",
        "dynasty": "唐",
        "collection_info": null
    },
    {
        "uuid": "22247ddc47ff4f9961ab4da047dd3fe2",
        "title": "新正",
        "author": "方干",
        "content": "筚门惆怅内，时节暗来频。\n每见新正雪，长思故国春。\n云西斜去雁，江上未归人。\n又一年为客，何媒得到秦。",
        "dynasty": "唐",
        "collection_info": null
    },
    {
        "uuid": "1e4e63976562d984f5fdd40a4b27aae4",
        "title": "夜听步虚",
        "author": "方干",
        "content": "寂寂永宫裏，天师朝礼声。\n步虚闻一曲，浑欲到三清。\n瑞草秋风起，仙阶夜月明。\n多年远尘意，此地欲铺平。",
        "dynasty": "唐",
        "collection_info": null
    },
    {
        "uuid": "96869a83afded4f7e7d2ae15e9b9cb40",
        "title": "题碧溪山禅老",
        "author": "方干",
        "content": "师步有云随，师情唯鹤知。\n萝迷收{艹/朮}路，雪隔出溪时。\n竹狖窥沙井，岩禽停桧枝。\n由来傲卿相，卧稳答书迟。",
        "dynasty": "唐",
        "collection_info": null
    },
    {
        "uuid": "43606489a302c84e513350eaf5c431a6",
        "title": "寒食宿先天寺无可上人房",
        "author": "方干",
        "content": "双扉桧下开，寄宿石房苔。\n幡北灯花动，城西雪霰来。\n收棊想云梦，罢茗议天台。\n同忆前年腊，师初白阁回。",
        "dynasty": "唐",
        "collection_info": null
    },
    {
        "uuid": "b3c04da399da73ddec8a9b0409bb15a3",
        "title": "中秋月",
        "author": "方干",
        "content": "凉霄烟霭外，三五玉蟾秋。\n列野星辰正，当空鬼魅愁。\n泉澄寒魄莹，露滴冷光浮。\n未折青青桂，吟看不忍休。",
        "dynasty": "唐",
        "collection_info": null
    },
    {
        "uuid": "0578c9cb97fee53c1b6e5e0f5a270231",
        "title": "暮冬书怀呈友人",
        "author": "方干",
        "content": "空为梁甫吟，谁竟是知音。\n风雪生寒夜，乡园来旧心。\n沧江孤棹逈，白阁一钟深。\n君子久忘我，此怀甘自沈。",
        "dynasty": "唐",
        "collection_info": null
    },
    {
        "uuid": "e9e34b4b46ec6331be0eb8410f4d5939",
        "title": "赠江南僧",
        "author": "方干",
        "content": "忘机室亦空，禅与沃州同。\n唯有半庭竹，能生竟日风。\n思山海月上，出定印香终。\n继后传衣者，还须立雪中。",
        "dynasty": "唐",
        "collection_info": null
    },
    {
        "uuid": "e56d5abc95fdbeaa8fe994ba83b0e27b",
        "title": "柳",
        "author": "方干",
        "content": "摇曳惹风吹，临堤软胜丝。\n态浓谁为识，力弱自难持。\n学舞枝翻袖，呈妆叶展眉。\n如何一攀折，怀友又题诗。",
        "dynasty": "唐",
        "collection_info": null
    },
    {
        "uuid": "6f6abc49e8b8f7cc5fe35085b0edbe75",
        "title": "送姚合员外赴金州",
        "author": "方干",
        "content": "受诏从华省，开旗发帝州。\n野烟新驿曙，残照古山秋。\n树势连巴没，江声入楚流。\n唯应化行后，吟句上闲楼。",
        "dynasty": "唐",
        "collection_info": null
    },
    {
        "uuid": "ace80e5b32d03967371cc8e0db1522ad",
        "title": "送江阴霍明府之任",
        "author": "方干",
        "content": "遥遥去舸新，浸郭苇兼苹。\n树列巢滩鹤，乡多钓浦人。\n虹分阳羡雨，浪隔广陵春。\n知竟三年秩，琴书外是贫。",
        "dynasty": "唐",
        "collection_info": null
    },
    {
        "uuid": "fa969d416685fd9e31b8b33de1e58f3a",
        "title": "送友及第归淛东",
        "author": "方干",
        "content": "南行无俗侣，秋雁与寒云。\n野趣自多惬，乡名人共闻。\n吴山中路断，淛水半江分。\n此地登临惯，摅情一送君。",
        "dynasty": "唐",
        "collection_info": null
    },
    {
        "uuid": "7488bddbd58c4b40e7d85e304b06c97e",
        "title": "山中即事",
        "author": "方干",
        "content": "趍世非身事，山中适性情。\n野花多异色，幽鸟少凡声。\n树影搜凉卧，苔光破碧行。\n闲寻采药处，仙路渐分明。",
        "dynasty": "唐",
        "collection_info": null
    },
    {
        "uuid": "03e0119e2b8f543b23f1617fb928b5d6",
        "title": "过黄州作",
        "author": "方干",
        "content": "弭节齐安郡，孤城百战残。\n傍村林有虎，带郭县无官。\n暮角梅花怨，清江桂影寒。\n黍离缘底事，撩我起长叹。",
        "dynasty": "唐",
        "collection_info": null
    },
    {
        "uuid": "569d5cec2adf3630bea483c0d032dfef",
        "title": "元日",
        "author": "方干",
        "content": "晨鸡两遍报更阑，刁斗无声晓漏干。\n暖日映山调正气，东风入树舞残寒。\n轩车欲识人间感，献岁须来帝里看。\n纔酌屠苏定年齿，坐中惟笑鬓毛斑。",
        "dynasty": "唐",
        "collection_info": null
    },
    {
        "uuid": "8679705bdb5c5bd0bb5dfdc03b371307",
        "title": "别从兄郜",
        "author": "方干",
        "content": "展翅开帆秪待风，吹嘘成事古今同。\n已呼断雁归行裏，全胜枯鳞在辙中。\n若许死前恩少报，终期言下命潜通。\n临岐再拜无余事，愿取文章达圣聪。",
        "dynasty": "唐",
        "collection_info": null
    },
    {
        "uuid": "425f2751af9e25ec01296fcca0f57013",
        "title": "寄江陵王少府",
        "author": "方干",
        "content": "分手频曾变寒暑，迢迢远意各何如。\n波涛一阻两乡梦，岁月无过双鲤鱼。\n吟处落花藏笔砚，睡时斜雨湿图书。\n此来俗辈皆疎我，唯有故人心不疎。",
        "dynasty": "唐",
        "collection_info": null
    },
    {
        "uuid": "85ff122a5364c72549f8be7854ad2e93",
        "title": "题睦州乌龙山禅居",
        "author": "方干",
        "content": "曙后月华犹冷湿，自知坐卧逼天宫。\n晨鸡未暇鸣山底，早日先来照屋东。\n人世驱驰方丈内，海波摇动一杯中。\n伴师长住应难住，归去仍须入俗笼。",
        "dynasty": "唐",
        "collection_info": null
    },
    {
        "uuid": "f8fe38c3b996f0f00dc392c06074b1ac",
        "title": "寄杭州于郎中",
        "author": "方干",
        "content": "虽云圣代识贤明，自是山河应数生。\n大雅篇章无弟子，高门世业有公卿。\n入楼早月中秋色，遶郭寒潮半夜声。\n白屋青云至悬阔，愚儒肝胆若为倾。",
        "dynasty": "唐",
        "collection_info": null
    },
    {
        "uuid": "55d01831b52f567b0735c509ce299fec",
        "title": "寄灵武胡常侍",
        "author": "方干",
        "content": "青云直上路初通，已在明君倚注中。\n欲遣为霖安九有，先令作相赞东宫。\n自从忠谠承天睠，更用文篇续国风。\n最是何人感恩德，谢敷星下钓渔翁。",
        "dynasty": "唐",
        "collection_info": null
    },
    {
        "uuid": "9eef8692d7325013cae0d8d39997dcbd",
        "title": "上张舍人",
        "author": "方干",
        "content": "海内芳声谁可并，承家三代相门深。\n剖符已副东人望，援笔曾传圣主心。\n此地清廉惟饮水，四方焦热待为霖。\n他年莫学鸱夷子，远泛扁舟用铸金。",
        "dynasty": "唐",
        "collection_info": null
    },
    {
        "uuid": "c607b61d0e8a190cbdacb6a4b85d7d24",
        "title": "题慈溪张丞壁",
        "author": "方干",
        "content": "因君贰邑蓝溪上，遣我维舟红叶时。\n共向乡中非半面，俱惊鬓裏有新丝。\n竚看孤洁成三考，应笑愚疎舍一枝。\n貌似故人心尚喜，相逢况是旧相知。",
        "dynasty": "唐",
        "collection_info": null
    },
    {
        "uuid": "8e10fc521d9c2fe1564cd165518bfaaf",
        "title": "赠邻居袁明府",
        "author": "方干",
        "content": "隔竹每呼皆得应，二心亲熟更如何。\n文章锻炼犹相似，年齿参差不校多。\n雨后卷帘看越岭，更深欹枕听湖波。\n朝昏幸得同醒醉，遮莫光阴自下坡。",
        "dynasty": "唐",
        "collection_info": null
    },
    {
        "uuid": "9ece9a45bb3919e0a03b31a8324d463d",
        "title": "孙氏林亭",
        "author": "方干",
        "content": "池亭纔有二三亩，风景胜于千万家。\n瑟瑟林排全巷竹，猩猩血染半园花。\n并床欹枕逢春尽，援笔持杯到日斜。\n丱角相知成白首，而今欢笑莫咨嗟。",
        "dynasty": "唐",
        "collection_info": null
    },
    {
        "uuid": "25820089d054b832d7365c09d0f5d3bd",
        "title": "漳州阳亭言事寄于使君",
        "author": "方干",
        "content": "谢守登城对远峰，金英泛泛满金钟。\n楼头风景八九月，床下水云千万重。\n红斾朝昏虽许近，清才今古定难逢。\n鲤鱼纵是凡鳞鬣，得在膺门合作龙。",
        "dynasty": "唐",
        "collection_info": null
    },
    {
        "uuid": "47afc67401ea43aceaa89e87cb6e47db",
        "title": "别胡中丞",
        "author": "方干",
        "content": "二年朝夜见双旌，心魄知恩梦亦惊。\n幽贱麤能分菽麦，从容岂合遇公卿。\n吹嘘若自毫端出，羽翼应从肉上生。\n却恨此身唯一死，空将一死报犹轻。",
        "dynasty": "唐",
        "collection_info": null
    },
    {
        "uuid": "4887eae9f771436b4fead0b0b3f7469f",
        "title": "游张公洞寄陶校书",
        "author": "方干",
        "content": "步步势穿江底去，此中危滑转身难。\n下蒸阴气松萝湿，外制温风杖屦寒。\n数里烟云方觉异，前程世界更应宽。\n由来委曲寻仙路，不似先生换骨丹。",
        "dynasty": "唐",
        "collection_info": null
    },
    {
        "uuid": "67698fcfd15c032ea58ccd9260af5a93",
        "title": "题睦州郡中千峰榭",
        "author": "方干",
        "content": "岂知平地似天台，朱户深沈别径开。\n曳响露蝉穿树去，斜行沙鸟向池来。\n窗中早月当琴榻，墻上秋山入酒杯。\n何事此中如世外，应缘羊祜是仙才。",
        "dynasty": "唐",
        "collection_info": null
    },
    {
        "uuid": "4272ca667cbb50c0ac28c7bc8a6fd1b1",
        "title": "登新城县楼赠蔡明府",
        "author": "方干",
        "content": "杨震东来是宦游，政成登此自消忧。\n草中白道穿村去，树裏清溪照郭流。\n纵目四山宜永日，开襟五月似高秋。\n不知县籍添新户，但见川原桑柘稠。",
        "dynasty": "唐",
        "collection_info": null
    },
    {
        "uuid": "b03501ba1e24aa5f871b94d8c15807df",
        "title": "和于中丞登扶风亭",
        "author": "方干",
        "content": "避石攀萝去不迷，行时举步似丹梯。\n东轩海日已先照，下界晨鸡犹未啼。\n郭裏云山全占寺，村前竹树半藏溪。\n谢公吟望多来此，此地应将岘首齐。",
        "dynasty": "唐",
        "collection_info": null
    },
    {
        "uuid": "fc539c8fe8b706a7916073eddaf49243",
        "title": "赠信州高员外",
        "author": "方干",
        "content": "溪势盘回绕郡流，饶阳春色满溪楼。\n岂唯啼鸟催人醉，更有繁花笑客愁。\n蹇拙命中迷直道，仁慈风裏驻扁舟。\n膺门若感深恩去，终杀微躯未足酬。",
        "dynasty": "唐",
        "collection_info": null
    },
    {
        "uuid": "151feb24f93a545ba656d7f1367f2042",
        "title": "漳州于使君罢郡如之任漳南去上国二十四州使君无非亲故",
        "author": "方干",
        "content": "漳南罢郡如之任，二十四州相次迎。\n泊岸旗幡邮吏拜，连山风雨探人行。\n月中倚棹吟渔浦，花底垂鞭醉凤城。",
        "dynasty": "唐",
        "collection_info": null
    },
    {
        "uuid": "698b8a7e962c2a40297595a999326569",
        "title": "送弟子伍秀才赴举",
        "author": "方干",
        "content": "天遣相门延积庆，今同太庙荐嘉宾。\n柳条此日同谁折，桂树明年为尔春。\n倚棹寒吟渔浦月，垂鞭醉入凤城尘。\n由来不要文章得，要且文章出众人。",
        "dynasty": "唐",
        "collection_info": null
    },
    {
        "uuid": "375ccb4ebfde6ec79f8b64c16d55e16c",
        "title": "贻高谠",
        "author": "方干",
        "content": "都缘相府有宗兄，却恐妨君正路行。\n石上长松自森秀，雪中孤玉更凝明。\n西陵晓月中秋色，北固军鼙半夜声。\n幸有清才与洪笔，何愁高节不公卿。",
        "dynasty": "唐",
        "collection_info": null
    },
    {
        "uuid": "7c7008c1dc56b3fe4583ef2bdec009a1",
        "title": "题长洲陈明府小亭",
        "author": "方干",
        "content": "坐看孤峭却劳神，还是微吟到日曛。\n松鹤认名呼得下，沙蝉飞处听犹闻。\n夜阑亦似深山月，雨后唯关满屋云。\n便此逍遥应不易，朱衣红斾未容君。",
        "dynasty": "唐",
        "collection_info": null
    },
    {
        "uuid": "964d0182d76afad2d85edbe427658b53",
        "title": "送朱二十赴涟水",
        "author": "方干",
        "content": "到县却应嫌水阔，离家终是见山疎。\n笙歌不驻难辞酒，舟檝将行负担书。\n为政必能安楚老，向公犹可钓淮鱼。\n鸾凰取便多如此，掠地斜飞上太虚。",
        "dynasty": "唐",
        "collection_info": null
    },
    {
        "uuid": "9f9a4c4e7903ca6f8ed5b12a633069aa",
        "title": "德政上睦州胡中丞",
        "author": "方干",
        "content": "上德由来合动天，旌旗到日是丰年。\n羣书已熟无人似，五字研成举世传。\n莫道政声同宇宙，须知紫气满山川。\n岂唯里巷皆苏息，犹有恩波及钓船。",
        "dynasty": "唐",
        "collection_info": null
    },
    {
        "uuid": "03836dce41d16eeb25869c003cad14d5",
        "title": "袁明府以家醖寄余余以山梅答赠非唯四韵兼亦双关",
        "author": "方干",
        "content": "封匏寄酒提携远，织笼盛梅答赠迟。\n九度搅和谁用法，四边窥摘自攀枝。\n罇罍泛蚁堪尝日，童稚驱禽欲熟时。\n毕卓醉狂潘氏少，倾来掷去恰相宜。",
        "dynasty": "唐",
        "collection_info": null
    },
    {
        "uuid": "4879aa47bbfd4267edee34a09ca6ba9a",
        "title": "上杭州姚郎中",
        "author": "方干",
        "content": "能除疾瘼似良医，一郡乡风当日移。\n身贵久离行药伴，才高独作后人师。\n春游下马皆成醼，吏散看山即有诗。\n借问公方与文道，而今中夏更传谁。",
        "dynasty": "唐",
        "collection_info": null
    },
    {
        "uuid": "9db1f63ca92c3b14a94c158cddf93ae4",
        "title": "送叶秀才赴举兼呈吕少监",
        "author": "方干",
        "content": "君辞旧里一年期，艺至心身亦自知。\n尊尽离人看北斗，月寒惊鹊绕南枝。\n书迴册市砧应绝，棹出村潭菊未衰。\n与尔相逢终不远，昨闻秘监在台墀。",
        "dynasty": "唐",
        "collection_info": null
    },
    {
        "uuid": "f15d056e13d536c3a2edd17897f38227",
        "title": "自缙云赴郡溪流百里轻棹一发曾不崇朝叙事四韵寄献段郎中",
        "author": "方干",
        "content": "激箭溪湍势莫凭，飘然一叶若为乘。\n仰瞻青壁开天罅，斗转寒湾避石棱。\n巢鸟夜惊离岛树，啼猿昼怯下岩藤。\n此中明日寻知己，恐似龙门不易登。",
        "dynasty": "唐",
        "collection_info": null
    },
    {
        "uuid": "a1c8979d79c4bcc1cccfcff061486d6f",
        "title": "胡中丞早梅",
        "author": "方干",
        "content": "不独闲花不共时，一株寒艳尚参差。\n凌晨未喷含霜朵，应候先开亚水枝。\n芬郁合将兰并茂，凝明应与雪相宜。\n谢公吟赏愁飘落，可得更拈长笛吹。",
        "dynasty": "唐",
        "collection_info": null
    },
    {
        "uuid": "c2195e10061ba24fa60e06a185b22024",
        "title": "牡丹",
        "author": "方干",
        "content": "借问庭芳早晚栽，座中疑展画屏开。\n花分浅浅臙脂脸，叶堕殷殷腻粉腮。\n红砌不须夸芍药，白苹何用逞重台。\n慇懃为报看花客，莫学游蜂日日来。",
        "dynasty": "唐",
        "collection_info": null
    },
    {
        "uuid": "a581ea89e40cf62feca7ad5e3acbcb79",
        "title": "观项信水墨",
        "author": "方干",
        "content": "险峭虽从笔下成，精能皆自意中生。\n倚云孤桧知无朽，挂壁高泉似有声。\n转扇惊波连岸动，迴灯落日向山明。\n小年师祖过今祖，异域应传项信名。",
        "dynasty": "唐",
        "collection_info": null
    },
    {
        "uuid": "5ddb4e64eab9bae6e9c5525f586b5dfe",
        "title": "书桃花坞周处士壁",
        "author": "方干",
        "content": "醉吟雪月思深苦，思苦神劳华髪生。\n自学古贤修静节，唯应野鹤识高情。\n细泉出石飞难尽，孤烛和云湿不明。\n何事懒于嵇叔夜，更无书札答公卿。",
        "dynasty": "唐",
        "collection_info": null
    },
    {
        "uuid": "75d985011183fba4b29508a5dc601caa",
        "title": "题桐庐谢逸人江居",
        "author": "方干",
        "content": "少小高眠无一事，五侯勋盛欲如何。\n湖边倚仗寒吟苦，石上横琴夜醉多。\n鸟自树梢随果落，人从窗外卸帆过。\n由来朝市为真隐，可要栖身向薜萝。",
        "dynasty": "唐",
        "collection_info": null
    },
    {
        "uuid": "527030cd3468bc8ca9dd72cdb06ceef5",
        "title": "叙雪寄喻凫",
        "author": "方干",
        "content": "密片无声急復迟，纷纷犹胜落花时。\n从容不觉藏苔径，宛转偏宜傍柳丝。\n透室虚明非月照，满空迴散是风吹。\n高人坐卧才方逸，援笔应成六出词。",
        "dynasty": "唐",
        "collection_info": null
    },
    {
        "uuid": "cc864c5ce020736023287626d9089c3a",
        "title": "又叙雪寄喻凫",
        "author": "方干",
        "content": "密片繁声旋不销，萦风杂霰转飘飖。\n澄江莫蔽长流色，衰柳难黏自动条。\n湿气添寒酤酒夜，素花迎曙卷帘朝。\n此时明径无行迹，唯望徽之问寂寥。",
        "dynasty": "唐",
        "collection_info": null
    },
    {
        "uuid": "86fe5ce0ccbd954cbe820abae9f22763",
        "title": "哭秘书姚少监",
        "author": "方干",
        "content": "寒空此夜落文星，星落文留万古名。\n入室几人成弟子，为儒是处哭先生。\n家无谏草逢明代，国有遗篇续正声。\n晓向平原陈葬礼，悲风吹雨湿铭旌。",
        "dynasty": "唐",
        "collection_info": null
    },
    {
        "uuid": "54be3fc6142bb74f9c6f20917c3c4225",
        "title": "送人宰永泰",
        "author": "方干",
        "content": "北人虽泛南流水，称意南行莫恨赊。\n道路先经毛竹岭，风烟渐近刺桐花。\n舟停渔浦犹为客，县入樵溪似到家。\n下马政声王事少，应容闲吏日高衙。",
        "dynasty": "唐",
        "collection_info": null
    },
    {
        "uuid": "6e863ec233ff0389a938ee7eeb2347ad",
        "title": "旅次洋州寓居郝氏林亭",
        "author": "方干",
        "content": "举目纵然非我有，思量似在故山时。\n鹤盘远势投孤屿，蝉曳残声过别枝。\n凉月照窗欹枕倦，澄泉遶石泛觞迟。\n青云未得平行去，梦到江南身旅羇。",
        "dynasty": "唐",
        "collection_info": null
    },
    {
        "uuid": "b7053f1b5ae2f78e7dc3b094d6bbd0e4",
        "title": "茅山赠洪拾遗",
        "author": "方干",
        "content": "圣代谏臣停谏舌，求归故里傲云霞。\n溪头讲树缆渔艇，箧裏朝衣输酒家。\n但爱身闲辞禄俸，那嫌岁计在桑麻。\n我来幸与诸生异，问答时容近绛纱。",
        "dynasty": "唐",
        "collection_info": null
    },
    {
        "uuid": "e55a43a531c3b0ed7a87b6ead25c3ea0",
        "title": "睦州吕郎中郡中环溪亭",
        "author": "方干",
        "content": "为是仙才登望处，风光便似武陵春。\n闲花半落犹迷蝶，白鸟双飞不避人。\n树影兴余侵枕簟，荷香坐久着衣巾。\n暂来此地非多日，明主那容借寇恂。",
        "dynasty": "唐",
        "collection_info": null
    },
    {
        "uuid": "edb3125c5660fba3fa6445f9ddd04161",
        "title": "赠华阴隐者",
        "author": "方干",
        "content": "少微夜夜当仙掌，更有何人在此居。\n花月旧应看浴鹤，松萝本自伴删书。\n素琴醉去经宵枕，衰髪寒来向日梳。\n故国多年归未遂，因逢此地忆君庐。",
        "dynasty": "唐",
        "collection_info": null
    },
    {
        "uuid": "1c2a554af685ee04289b08bdd1d76507",
        "title": "上杭州杜中丞",
        "author": "方干",
        "content": "昔用雄才登上第，今将重德合明君。\n苦心多为安民术，援笔皆成出世文。\n寒角细吹孤峤月，秋涛横卷半江云。\n掠天逸势应非久，一鹗那栖众鸟羣。",
        "dynasty": "唐",
        "collection_info": null
    },
    {
        "uuid": "202373a2b402062518e16207ba489660",
        "title": "赠处州段郎中",
        "author": "方干",
        "content": "幸见仙才领郡初，郡城孤峭似仙居。\n杉萝色裏游亭榭，瀑布声中阅簿书。\n德重自将天子合，情高元与世人疎。\n寒潭是处清连底，宾席何心望食鱼。",
        "dynasty": "唐",
        "collection_info": null
    },
    {
        "uuid": "dd95c228c90bfa72b23eeead382fdc3f",
        "title": "书法华寺上方禅壁",
        "author": "方干",
        "content": "砌下松巅有鹤栖，孤猿亦在鹤边啼。\n卧闻雷雨归岩早，坐见星辰去地低。\n一径穿缘应就郭，千花掩映似无溪。\n是非生死多忧恼，此日蒙师为破迷。",
        "dynasty": "唐",
        "collection_info": null
    },
    {
        "uuid": "337cba15e94acdb6b9bc8006bd52c995",
        "title": "书吴道隐林亭",
        "author": "方干",
        "content": "藓榭莎亭萝篠阴，依稀气象似山林。\n橘枝亚路黄苞重，井脉牵湖碧甃深。\n稚子遮门留熟客，惊蝉入座避游禽。\n四邻不见孤高处，翻笑腾腾只醉吟。",
        "dynasty": "唐",
        "collection_info": null
    },
    {
        "uuid": "16d8bcd4ec60ceac3a207c4605b644c5",
        "title": "陪王大夫泛湖",
        "author": "方干",
        "content": "去去凌晨迴见星，木兰舟稳画桡轻。\n白波潭上鱼龙气，红树林中鸡犬声。\n蜜炬烧残银汉昃，羽觞飞急玉山倾。\n此时检点诸名士，却是渔翁无姓名。",
        "dynasty": "唐",
        "collection_info": null
    },
    {
        "uuid": "7268e57dd9d80fe4eb1a4052229c3755",
        "title": "赠会稽张少府",
        "author": "方干",
        "content": "高节何曾似任官，药苗香洁备常餐。\n一分酒户添犹得，五字诗名隐即难。\n笑我无媒生鹤髪，知君有意忆渔竿。\n明年莫便还家去，镜裏云山且共看。",
        "dynasty": "唐",
        "collection_info": null
    },
    {
        "uuid": "f145dd90216e19aa5d856a036c993476",
        "title": "送郑台处士归绛岩",
        "author": "方干",
        "content": "荣启先生挟琴去，厌寻灵胜忆岩栖。\n白猿垂树窗边月，红鲤惊钩竹外溪。\n惯采药苗供野馔，曾书蕉叶寄新题。\n古贤犹怆河梁别，未可怱怱便解携。",
        "dynasty": "唐",
        "collection_info": null
    },
    {
        "uuid": "62c361b116a411068abb7d46ef9857bf",
        "title": "因话天台胜异仍送罗道士",
        "author": "方干",
        "content": "积翠千层一径开，遥盘山腹到琼台。\n藕花飘落前岩去，桂子流从别洞来。\n石上丛林碍星斗，窗边瀑布走风雷。\n纵云孤鹤无留滞，定恐烟萝不放迴。",
        "dynasty": "唐",
        "collection_info": null
    },
    {
        "uuid": "6e57edcad826d130cb0bbc5191c8ed9b",
        "title": "哭喻凫先辈",
        "author": "方干",
        "content": "日夜役神多损寿，先生下世未中年。\n撰碑纵託登龙伴，营奠应支卖鹤钱。\n孤壠阴风吹细草，空窗湿气渍残篇。\n人间别更无冤事，到此谁能与问天。",
        "dynasty": "唐",
        "collection_info": null
    },
    {
        "uuid": "50b8493b9067265054cd164f2a34ed3c",
        "title": "湖北有茅斋湖西有松岛轻棹往返颇谐素心因成四韵",
        "author": "方干",
        "content": "湖北湖西往復还，朝昏只处自由间。\n暑天移榻就深竹，月夜乘舟归浅山。\n遶砌紫鳞欹枕钓，垂檐野果隔窗攀。\n古贤暮齿方如此，多笑愚儒鬓未斑。",
        "dynasty": "唐",
        "collection_info": null
    },
    {
        "uuid": "530b4ed79666e1c6aeebeea486ede1da",
        "title": "鑑湖西岛言事",
        "author": "方干",
        "content": "慵拙幸便荒僻地，纵听猨鸟亦何愁。\n偶斟药酒欺梅雨，却着寒衣过麦秋。\n岁计有时添橡实，生涯一半在渔舟。\n世人若便无知己，应向此溪成白头。",
        "dynasty": "唐",
        "collection_info": null
    },
    {
        "uuid": "795909c00b47183b2a12ff66a66db734",
        "title": "山中言事",
        "author": "方干",
        "content": "欹枕亦吟行亦醉，卧吟行醉更何营。\n贫来犹有故琴在，老去不过新髪生。\n山鸟踏枝红果落，家童引钓白鱼惊。\n潜夫自有孤云侣，可要王侯知姓名。",
        "dynasty": "唐",
        "collection_info": null
    },
    {
        "uuid": "f50489532a4b9aea05f20a4c74dc516d",
        "title": "赠萧山彭少府",
        "author": "方干",
        "content": "作尉孜孜更寒苦，操心至癖不为清。\n虽将剑鹤支残债，犹有歌篇取盛名。\n尽拟勤求为弟子，皆将疑义问先生。\n与君相识因儒术，岁月弥多别有情。",
        "dynasty": "唐",
        "collection_info": null
    },
    {
        "uuid": "f703ef7499773634190dbb12ce5a0fdf",
        "title": "赠式上人",
        "author": "方干",
        "content": "纵居鼙角喧阗处，亦共云溪邃僻同。\n万虑全离方寸内，一生多在五言中。\n芰荷叶上难停雨，松桧枝间自有风。\n莫笑旅人终日醉，吾将大醉与禅通。",
        "dynasty": "唐",
        "collection_info": null
    },
    {
        "uuid": "f71759a349905973750823e3ab156bf6",
        "title": "赠钱塘湖上唐处士",
        "author": "方干",
        "content": "我爱君家似洞庭，衝湾泼岸夜波声。\n蟾蜍影裏清吟苦，舴艋舟中白髮生。\n常共酒杯为侣伴，復闻纱帽见公卿。\n莫言举世无知己，自有孤云识此情。",
        "dynasty": "唐",
        "collection_info": null
    },
    {
        "uuid": "713f9274d5c12f211bebd6842c3b88a1",
        "title": "山中言事",
        "author": "方干",
        "content": "日与村家事渐同，烧松啜茗学邻翁。\n池塘月撼芙蕖浪，窗户凉生薜荔风。\n书幌昼昏岚气裏，巢枝俯折雪声中。\n山阴钓叟无知己，窥镜挦多鬓欲空。",
        "dynasty": "唐",
        "collection_info": null
    },
    {
        "uuid": "e2c5ed51e0ab03e6274aac0c0d16d1f5",
        "title": "题陶详校书阳羡隐居",
        "author": "方干",
        "content": "芸香署裏从容步，阳羡山中啸傲情。\n竿底紫鳞输钓伴，花边白犬吠流莺。\n长潭五月含冰气，孤桧中宵学雨声。\n便泛扁舟应未得，鸱夷弃相始垂名。",
        "dynasty": "唐",
        "collection_info": null
    },
    {
        "uuid": "e737724112b557505245772953289b88",
        "title": "秋晚林中寄宾幕",
        "author": "方干",
        "content": "八月萧条九月时，沙蝉海燕各分飞。\n杯盂未称尝生酒，砧杵先催试熟衣。\n泉漱玉声衝石窦，橘垂朱实压荆扉。\n无过纵有家山思，印绶留连争得归。",
        "dynasty": "唐",
        "collection_info": null
    },
    {
        "uuid": "ce62a9eba21b72723fe913c819cbde20",
        "title": "与乡人鉴休上人别",
        "author": "方干",
        "content": "此日因师话乡里，故乡风土我偏谙。\n一枝竹叶如溪北，半树梅花似岭南。\n山夜猎徒多信犬，雨天村舍未催蚕。\n如今休作还家意，两鬚垂丝已不堪。",
        "dynasty": "唐",
        "collection_info": null
    },
    {
        "uuid": "5e6d78576c0d1c04478377758bba0725",
        "title": "送王霖赴举",
        "author": "方干",
        "content": "自古主司看荐士，明年应是不参差。\n须凭吉梦为先兆，必恐长才偶盛时。\n北阙上书衝雪早，西陵中酒趂潮迟。\n郄诜可要真消息，只向春前便得知。",
        "dynasty": "唐",
        "collection_info": null
    },
    {
        "uuid": "4b79a39a1cbc4c19d7f5b525bc2e3259",
        "title": "思越中旧游寄友",
        "author": "方干",
        "content": "甸外山川无越国，依稀只似剑门西。\n镜中迭浪摇星斗，城上繁花咽鼓鼙。\n断臂青猿啼玉笥，成行白鸟下耶溪。\n此中曾是同游处，迢递寻君梦不迷。",
        "dynasty": "唐",
        "collection_info": null
    },
    {
        "uuid": "23d3e9feb4226c478e8b74238229be45",
        "title": "陪胡中丞泛湖",
        "author": "方干",
        "content": "仙舟仙药醉行春，上界稀逢下界人。\n绮绣峰前闻野鹤，旌旗影裏见游鳞。\n澄潭彻底齐心镜，杂树含芳让锦茵。\n凡许从容谁不幸，就中光显是州民。",
        "dynasty": "唐",
        "collection_info": null
    },
    {
        "uuid": "850e3ca1e347c937d293c5721fd3f68e",
        "title": "叙雪献员外",
        "author": "方干",
        "content": "纷纭宛转更堪看，压竹摧巢井径漫。\n风柳细条粘不得，春溪绿色蔽应难。\n清辉直认中庭月，湿气偏添半夜寒。\n谢守来吟才更逸，郢词先至彩毫端。",
        "dynasty": "唐",
        "collection_info": null
    },
    {
        "uuid": "0e3b85fb52cb9fac226a45de76e8510a",
        "title": "王将军",
        "author": "方干",
        "content": "大志无心守章句，终怀上畧致殊功。\n保宁帝业青萍在，投弃儒书绛帐空。\n密雪曙连葱岭道，青松夜起柳营风。\n将星依旧当文座，应念愚儒命未通。",
        "dynasty": "唐",
        "collection_info": null
    },
    {
        "uuid": "2ad8a70a75ad44169cb46a3a2005819b",
        "title": "阳亭言事献漳州于使君",
        "author": "方干",
        "content": "重迭山前对酒罇，腾腾兀兀度朝昏。\n平明疎磬白云寺，遥夜孤砧红叶村。\n去鸟岂知烟树远，惊鱼应觉露荷翻。\n旅人寄食逢黄菊，每见故人思故园。",
        "dynasty": "唐",
        "collection_info": null
    },
    {
        "uuid": "245bd027f548f26252b8f06e0da270e4",
        "title": "海石榴",
        "author": "方干",
        "content": "亭际夭妍日日看，每朝颜色一般般。\n满枝犹待春风力，数朵先欺腊雪寒。\n舞蝶似随歌拍转，游人只怕酒杯干。\n久长年少应难得，忍不丛边到夜观。",
        "dynasty": "唐",
        "collection_info": null
    },
    {
        "uuid": "1233e51997dd400f9173976287b38958",
        "title": "嘉兴许明府",
        "author": "方干",
        "content": "檇李转闻风教好，重门夜不上重关。\n腰悬墨绶三年外，身去青云一步间。\n勤苦字人酬帝力，从容对客问家山。\n升沈路别情犹在，不忘乡中旧往还。",
        "dynasty": "唐",
        "collection_info": null
    },
    {
        "uuid": "4c80b2b6efb7141dd4157217a6c7ff92",
        "title": "再题路支使南亭",
        "author": "方干",
        "content": "行处避松兼碍石，即须门径落斜开。\n爱邀旧友看渔钓，贪听新禽驻酒杯。\n树影不随明月去，溪声常送落花来。\n睡时分得江淹梦，五色毫端弄逸才。",
        "dynasty": "唐",
        "collection_info": null
    },
    {
        "uuid": "b0caf03a3f537cc53faaeed15d3bc393",
        "title": "路支使小池",
        "author": "方干",
        "content": "广狭偶然非制定，犹将方寸像沧溟。\n一泓春水无多浪，数尺晴天几箇星。\n露满玉盘当半夜，匣开金镜在中庭。\n主人垂钓常来此，虽把鱼竿醉未醒。",
        "dynasty": "唐",
        "collection_info": null
    },
    {
        "uuid": "cd1d92f1161d2747923966c2c52b03f3",
        "title": "哭江西处士陈陶",
        "author": "方干",
        "content": "寿尽天年命不通，钓溪吟月便成翁。\n虽云挂剑来坟上，亦恐藏书在壁中。\n巢父精灵归大夜，客儿才调振遗风。\n南华至理须齐物，生死即应无异同。",
        "dynasty": "唐",
        "collection_info": null
    },
    {
        "uuid": "1b6301600fda3316b095cf723324fb6d",
        "title": "越中言事二首 一",
        "author": "方干",
        "content": "异术闲和合圣明，湖光浩气共澄清。\n郭中云吐啼猿寺，山上花藏调角城。\n香起荷湾停棹饮，丝垂柳陌约鞭行。\n游人今日又明日，不觉镜中新髪生。",
        "dynasty": "唐",
        "collection_info": null
    },
    {
        "uuid": "da0696f73f19d56614b85bd643dcf8f2",
        "title": "越中言事二首 二",
        "author": "方干",
        "content": "云霞水木共苍苍，元化分功秀一方。\n百里湖波轻撼月，五更军角慢吹霜。\n沙边贾客喧鱼市，岛上潜夫醉笋庄。\n终岁逍遥仁术内，无名甘老买臣乡。",
        "dynasty": "唐",
        "collection_info": null
    },
    {
        "uuid": "d9e2fe5ddce4da4e335f7001752eccbb",
        "title": "题龙瑞观兼呈徐尊师",
        "author": "方干",
        "content": "或雨或云常不定，地灵云雨自无时。\n世人莫识神方字，仙鸟偏栖药树枝。\n远壑度年如晦暝，阴溪入夏有凌澌。\n此中唯有师知我，未得寻师即梦师。",
        "dynasty": "唐",
        "collection_info": null
    },
    {
        "uuid": "c8c33f146bf5805cbd32c0242cb33276",
        "title": "送陈秀才将游霅上便议北归",
        "author": "方干",
        "content": "婆娑恋酒山花尽，绕缭还家水路通。\n转檝拟从青草岸，吹帆犹是白苹风。\n淮边欲暝军鼙急，洛下先寒苑树空。\n诗句因余更孤峭，书题不合忘江东。",
        "dynasty": "唐",
        "collection_info": null
    },
    {
        "uuid": "b10409df22177330df76efa9f68dd91d",
        "title": "送吴彦融赴举",
        "author": "方干",
        "content": "用心精至自无疑，千万人中似汝稀。\n上国纔将五字去，全家便待一枝归。\n西陵柳路摇鞭尽，北固潮程挂席飞。\n想见明年榜前事，当时分散着来衣。",
        "dynasty": "唐",
        "collection_info": null
    },
    {
        "uuid": "0a14d6064edcc3cf3131ff3a6c77222f",
        "title": "同萧山陈长官县楼登望",
        "author": "方干",
        "content": "坐看南北与西东，远近无非礼义中。\n一县繁花香送雨，五株垂柳绿牵风。\n寒涛背海喧还静，驿路穿林断復通。\n仲叔受恩多感恋，裴回却怕酒壶空。",
        "dynasty": "唐",
        "collection_info": null
    },
    {
        "uuid": "aa1623f7b0e6ddbce3574d382e67d597",
        "title": "送何道者",
        "author": "方干",
        "content": "何事忽来还忽去，孤云不定鹤情高。\n真经与术添年寿，灵药分功入鬓毛。\n必拟一身生羽翼，终看陆地作波涛。\n遍寻岩洞求仙者，即恐无人似尔曹。",
        "dynasty": "唐",
        "collection_info": null
    },
    {
        "uuid": "ac2d7ad9e808441fffa3e6f3ccc0fcf4",
        "title": "酬将作于少监",
        "author": "方干",
        "content": "由来至宝出毫端，五色炎光照室寒。\n仰望孤峰知耸峻，前临积水见波澜。\n冰丝织络经心久，瑞玉雕磨措手难。\n不是散斋兼拭目，寻常未便借人看。",
        "dynasty": "唐",
        "collection_info": null
    },
    {
        "uuid": "12f474af80ca5cfbb64b924b889cda1b",
        "title": "雪中寄殷道士",
        "author": "方干",
        "content": "大片纷纷小片轻，雨和风击更纵横。\n园林入夜寒光动，窗户凌晨湿气生。\n蔽野吞村飘未歇，摧巢压竹密无声。\n山阴道士吟多兴，六出花边五字成。",
        "dynasty": "唐",
        "collection_info": null
    },
    {
        "uuid": "50a703a9159704646264cf9bb88494c1",
        "title": "宋从事",
        "author": "方干",
        "content": "出众仙才是谪仙，裁霞曳绣一篇篇。\n虽将洁白酬知己，自有风流助少年。\n欹枕卧吟荷叶雨，持杯坐醉菊花天。\n冥搜太苦神应乏，心在虚无更那边。",
        "dynasty": "唐",
        "collection_info": null
    },
    {
        "uuid": "769340a5031001ad14dec1ca8397ec31",
        "title": "出山寄苏从事",
        "author": "方干",
        "content": "寸心似火频求荐，两鬓如霜始息机。\n隔岸鸡鸣春耨去，邻家犬吠夜渔归。\n倚松长啸宜疎拙，拂石欹眠绝是非。\n多谢元瑜怜野贱，时迴车马发光辉。",
        "dynasty": "唐",
        "collection_info": null
    },
    {
        "uuid": "ca622137a6e33f936526ab8a623917d4",
        "title": "送杭州李员外",
        "author": "方干",
        "content": "政成何用满三年，上界羣仙待谪仙。\n便赴新恩归紫禁，还从旧路上青天。\n笙歌怨咽当离席，更漏丁东在画船。\n必恐驻班留立位，前程一步是炉烟。",
        "dynasty": "唐",
        "collection_info": null
    },
    {
        "uuid": "2119bef7098c92d8ca2dccbb3862f9f8",
        "title": "赠李支使",
        "author": "方干",
        "content": "药成平地是寥天，三十人中最少年。\n白雪振声来辇下，青云开路到床前。\n公卿位近应翘足，荀宋才微可拍肩。\n一等孔门为弟子，愚儒独自赋归田。",
        "dynasty": "唐",
        "collection_info": null
    },
    {
        "uuid": "5f60fe1cce082605afc1110b7904202c",
        "title": "卢卓山人画水",
        "author": "方干",
        "content": "常闻画石不画水，画水至难君得名。\n海色未将蓝汁染，笔锋犹傍墨花行。\n散吞高下应无岸，斜蹙东南势欲倾。\n坐久神迷不能决，却疑身在小蓬瀛。",
        "dynasty": "唐",
        "collection_info": null
    },
    {
        "uuid": "5eca06eb4a94dd648aa6843857fe2589",
        "title": "废宅",
        "author": "方干",
        "content": "主人何处独裴回，流水自流花自开。\n若见故交皆散去，即应新燕不归来。\n入门缭绕穿荒竹，坐石逡巡染绿苔。\n应是曾经恶风雨，修桐半折损琴材。",
        "dynasty": "唐",
        "collection_info": null
    },
    {
        "uuid": "f74938757af398774b71b14d0cd6d20e",
        "title": "题宝林山禅院",
        "author": "方干",
        "content": "山捧亭台郭遶山，遥盘苍翠到山巅。\n嵒中古井虽通海，窟裏阴云不上天。\n罗列众星依木末，周迴万室在檐前。\n我来可要归禅老，一寸寒灰已达玄。",
        "dynasty": "唐",
        "collection_info": null
    },
    {
        "uuid": "2b2120b05d4547939ea7b275f8c4e37a",
        "title": "题越州袁秀才林亭",
        "author": "方干",
        "content": "清邃林亭指画开，幽岩别派像天台。\n坐牵蕉叶题诗句，醉触藤花落酒杯。\n白鸟不归山裏去，红鳞多自镜中来。\n终年此地为吟伴，早起寻君薄暮迴。",
        "dynasty": "唐",
        "collection_info": null
    },
    {
        "uuid": "13e96b1e43ad90215779174c04b0951c",
        "title": "题龟山穆上人院",
        "author": "方干",
        "content": "修持百法过半百，日往月来心更坚。\n床上水云随坐夏，林西山月伴行禅。\n寒蜩远韵来窗裏，白鸟斜行起砌边。\n我爱寻师师访我，只应寻访是因缘。",
        "dynasty": "唐",
        "collection_info": null
    },
    {
        "uuid": "5dd4230a3999511bf7351b390efccaa2",
        "title": "赠美人四首 一",
        "author": "方干",
        "content": "直缘多艺用心劳，心路玲珑格调高。\n舞袖低徊真蛱蝶，朱唇深浅假樱桃。\n粉胸半掩疑晴雪，醉眼斜迴小样刀。\n才会雨云须别去，语惭不及琵琶槽。",
        "dynasty": "唐",
        "collection_info": null
    },
    {
        "uuid": "db281a06b5035d2a843eb6c0f762d5a6",
        "title": "赠美人四首 二",
        "author": "方干",
        "content": "严冬忽作看花日，盛暑翻为见雪时。\n坐上弄娇声不转，尊前掩笑意难知。\n含歌媚盼如桃叶，妙舞轻盈似柳枝。\n年几未多犹怯在，些些私语怕人疑。",
        "dynasty": "唐",
        "collection_info": null
    },
    {
        "uuid": "e1a01950318881e3925636c82a20e384",
        "title": "赠美人四首 三",
        "author": "方干",
        "content": "酒蕴天然自性灵，人间有艺总关情。\n剥葱十指转筹疾，舞柳细腰随拍轻。\n常恐胸前春雪释，惟愁座上庆云生。\n若教梅尉无仙骨，争得仙娥驻玉京。",
        "dynasty": "唐",
        "collection_info": null
    },
    {
        "uuid": "5639ef67168add320c124ea542bae5c4",
        "title": "赠美人四首 四",
        "author": "方干",
        "content": "昔日仙人今玉人，深冬相见亦如春。\n倍酬金价微含笑，纔发歌声早动尘。\n昔岁曾为萧史伴，今朝应作宋家邻。\n百年别后知谁在，须遣丹青画取真。",
        "dynasty": "唐",
        "collection_info": null
    },
    {
        "uuid": "edefdd113fa1fbd852ec5b425af3ab30",
        "title": "听段处士弹琴",
        "author": "方干",
        "content": "几年调弄七条丝，元化分功十指知。\n泉迸幽音离石底，松含细韵在霜枝。\n窗中顾兔初圆夜，竹上寒蝉尽散时。\n唯有此时心更静，声声可作后人师。",
        "dynasty": "唐",
        "collection_info": null
    },
    {
        "uuid": "e637051e511777713b0689386d42d75e",
        "title": "初归镜中寄陈端公",
        "author": "方干",
        "content": "去岁离家今岁归，孤帆梦向鸟前飞。\n必知芦笋侵沙井，兼被藤花占石矶。\n云岛采茶常失路，雪龛中酒不关扉。\n故交若问逍遥事，玄冕何曾胜苇衣。",
        "dynasty": "唐",
        "collection_info": null
    },
    {
        "uuid": "7d972f8d01ab33498f79bbbfc398fbe2",
        "title": "再题龙泉寺上方",
        "author": "方干",
        "content": "牛斗正齐羣木末，鸟行横截众山腰。\n路盘砌下兼穿竹，井在岩头亦统潮。\n海岸四更看日出，石房三月任花烧。\n未能割得繁华去，难向此中甘寂寥。",
        "dynasty": "唐",
        "collection_info": null
    },
    {
        "uuid": "f70f0ded5ebb28bf2165dc48fd34e54b",
        "title": "于秀才小池",
        "author": "方干",
        "content": "一泓潋滟復澄明，半日功夫斸小庭。\n占地未过四五尺，浸天唯入两三星。\n鹢舟草际浮霜叶，[渔]火沙边驻小萤。\n纔见规模识方寸，知君立意象沧溟。",
        "dynasty": "唐",
        "collection_info": null
    },
    {
        "uuid": "8640c10638d5fcb7d6669384d2706235",
        "title": "叙钱塘异胜",
        "author": "方干",
        "content": "暖景融融寒景清，越台风送晓钟声。\n四郊远火烧烟月，一道惊波撼郡城。\n夜雪未知东岸绿，春风犹放半江晴。\n谢公吟处依稀在，千古无人继盛名。",
        "dynasty": "唐",
        "collection_info": null
    },
    {
        "uuid": "649df71eae3880807ce5c6154a10f31d",
        "title": "赠中岩王处士",
        "author": "方干",
        "content": "垂杨褭褭草芊芊，气象清深似洞天。\n援笔便成鹦鹉赋，洗花须用桔槔泉。\n商于避世堪同日，渭曲逢时必有年。\n直恐刚肠闲未得，醉吟争奈被才牵。",
        "dynasty": "唐",
        "collection_info": null
    },
    {
        "uuid": "17a114ba9958b1b149455ebee9cbab97",
        "title": "初归故里献侯郎中",
        "author": "方干",
        "content": "常思旧里欲归难，已作归心即自宽。\n此日早知无爵位，当时便合把渔竿。\n朝昏入闰春将逼，城邑多山夏却寒。\n不是幽愚望荣忝，君侯异礼亦何安。",
        "dynasty": "唐",
        "collection_info": null
    },
    {
        "uuid": "91e0937b2f3548cc038cf3fea3a5e5fb",
        "title": "归睦州中路寄侯郎中",
        "author": "方干",
        "content": "颜巷萧条知命后，膺门感激受恩初。\n却容鹤髪还蜗舍，犹梦渔竿从隼旟。\n新定暮云吞故国，会稽春草入贫居。\n乡中自古为儒者，谁得公侯降尺书。",
        "dynasty": "唐",
        "collection_info": null
    },
    {
        "uuid": "0154e9a39e51d25901d0b834bd80d453",
        "title": "题报恩寺上方",
        "author": "方干",
        "content": "来来先上上方看，眼界无穷世界宽。\n岩溜喷空晴似雨，林萝碍日夏多寒。\n众山迢递皆相迭，一路高低不记盘。\n清峭关心惜归去，他时梦到亦难判。",
        "dynasty": "唐",
        "collection_info": null
    },
    {
        "uuid": "2fcca6429fa782bd9a424704b08e1813",
        "title": "送永嘉王令之任二首 一",
        "author": "方干",
        "content": "定拟孜孜化海边，须判素髪侮流年。\n波涛不应双溪水，分野长如二月天。\n浮客若容开荻地，钓翁应免税苔田。\n前贤未必全堪学，莫读当时归去篇。",
        "dynasty": "唐",
        "collection_info": null
    },
    {
        "uuid": "87e1db37d34a46ebfb89b068540a8914",
        "title": "送永嘉王令之任二首 二",
        "author": "方干",
        "content": "虽展县图如到县，五程犹入缙云东。\n山间阁道盘岩底，海界孤峰在浪中。\n礼法未闻离汉制，土宜多说似吴风。\n字人若用非常术，唯要旬时便立功。",
        "dynasty": "唐",
        "collection_info": null
    },
    {
        "uuid": "8cef343226bb35df8a4ad2763545b059",
        "title": "盐官王长官新创瑞隐亭",
        "author": "方干",
        "content": "指画便分元化力，周迴秀绝自清机。\n孤云恋石寻常住，落絮萦风特地飞。\n雏鸟啼花催酿酒，惊鱼溅水误沾衣。\n明年秩满难将去，何似先教画取归。",
        "dynasty": "唐",
        "collection_info": null
    },
    {
        "uuid": "08190deeb9c9ce5570288419e9bf495d",
        "title": "李户曹小妓天得善击越器以成曲章",
        "author": "方干",
        "content": "越器敲来曲调成，腕头匀滑自轻清。\n随风摇曳有余韵，测水浅深多泛声。\n昼漏丁当相续滴，寒蝉计会一时鸣。\n若教进上梨园去，众乐无由更擅名。",
        "dynasty": "唐",
        "collection_info": null
    },
    {
        "uuid": "b7af95403364c46512d21c01ea3af610",
        "title": "岁晚言事寄乡中亲友",
        "author": "方干",
        "content": "急景苍茫昼若昏，夜风干峭触前轩。\n寒威半入龙蛇窟，暖气全归草树根。\n蜡烬凝来多碧焰，香醪滴处有冰痕。\n尺书未达年应老，先被新春入故园。",
        "dynasty": "唐",
        "collection_info": null
    },
    {
        "uuid": "a735b17f973bbd4dfe6e376955ecee94",
        "title": "赠孙百篇",
        "author": "方干",
        "content": "御题百首思纵横，半日功夫举世名。\n羽冀便从吟处出，珠玑续向笔头生。\n莫嫌黄绶官资小，必料青云道路平。\n才子风流復年少，无愁高卧不公卿。",
        "dynasty": "唐",
        "collection_info": null
    },
    {
        "uuid": "a726204078ee9ade003eae6c6d0924c5",
        "title": "赠夏侯评事",
        "author": "方干",
        "content": "傍窥盛德与高节，缅想应无前后人。\n讲论参同深到骨，停腾姹女立成银。\n棊功过却杨玄宝，易义精于梅子真。\n朱紫侯门犹不见，可知岐路有风尘。",
        "dynasty": "唐",
        "collection_info": null
    },
    {
        "uuid": "2b84308d4f462175d3316791114d2d6e",
        "title": "送郑端公",
        "author": "方干",
        "content": "圣主伫知宣室事，岂容才子滞长沙。\n随珠此去方酬德，赵璧当时误指瑕。\n骢马将离江浦月，绣衣却照禁中花。\n应怜寂寞沧洲客，烟汉尘泥相去赊。",
        "dynasty": "唐",
        "collection_info": null
    },
    {
        "uuid": "01038ee9dda9cc6835e6a6dfdd10c902",
        "title": "题故人废宅二首 一",
        "author": "方干",
        "content": "举目凄凉入破门，鲛人一饭尚知恩。\n闲花旧识犹含笑，怪石无情更不言。\n樵叟和巢伐桃李，牧童兼草踏兰荪。\n壶觞笑咏随风去，唯有声声蜀帝魂。",
        "dynasty": "唐",
        "collection_info": null
    },
    {
        "uuid": "2c55a1bed327b677c5a82f9254fa8923",
        "title": "题故人废宅二首 二",
        "author": "方干",
        "content": "寒莎野树入荒庭，风雨萧萧不掩扃。\n旧径已知无孟竹，前溪应不浸荀星。\n精灵消散归寥廓，功业传留在志铭。\n薄暮停车更悽怆，山阳隣笛若为听。",
        "dynasty": "唐",
        "collection_info": null
    },
    {
        "uuid": "f672bf73ac812d0442c4d53e5aa9f22f",
        "title": "寄于少监",
        "author": "方干",
        "content": "修持清苦振佳声，众鸟那知一鹗情。\n蹑履三千皆后学，抟风九万即前程。\n名将日月同时朽，身是山河应数生。\n从此云泥更悬阔，渔翁不合见公卿。",
        "dynasty": "唐",
        "collection_info": null
    },
    {
        "uuid": "1f68f9657dd0fa03012144b8d57cabe6",
        "title": "和剡县陈明府登县楼",
        "author": "方干",
        "content": "郭裏人家如掌上，檐前树木映窗櫺。\n烟霞若接天台地，分野应侵婺女星。\n驿路古今通北阙，仙溪日夜入东溟。\n綵衣才子多吟啸，公退时时见画屏。",
        "dynasty": "唐",
        "collection_info": null
    },
    {
        "uuid": "422cf31045ec4043b14b77ca46de934f",
        "title": "项洙处士画水墨钓台",
        "author": "方干",
        "content": "画石画松无两般，犹嫌瀑布画声难。\n虽云智惠生灵府，要且功夫在笔端。\n泼处便连阴洞黑，添来先向朽枝干。\n我家曾寄双台下，往往开图尽日看。",
        "dynasty": "唐",
        "collection_info": null
    },
    {
        "uuid": "1cb23669c322ab0df92b42e9a22e904c",
        "title": "赠天台叶尊师",
        "author": "方干",
        "content": "莫见平明离少室，须知薄暮入天台。\n常时爱缩山川去，有夜自携星月来。\n灵药不知何代得，古松应是长年栽。\n先生暗笑看棊者，半局棊边白髮催。",
        "dynasty": "唐",
        "collection_info": null
    },
    {
        "uuid": "b6e6f3277865a40d119f7a9ce5a0a1b1",
        "title": "寄台州孙从事百篇",
        "author": "方干",
        "content": "圣世科名酬志业，仙州秀色助神机。\n梅真入仕提雄笔，阮瑀从军着綵衣。\n昼寝不知山雪积，春游应趁夜潮归。\n相思莫讶音书晚，鸟去犹须迭日飞。",
        "dynasty": "唐",
        "collection_info": null
    },
    {
        "uuid": "7419f77d8780b6e260342c08f41db93d",
        "title": "送睦州侯郎中赴阙",
        "author": "方干",
        "content": "昔着政声闻国外，今留儒术化江东。\n青云旧路归仙掖，白凤新词入圣聪。\n弦管未知银烛晓，旌旗已侍锦帆风。\n郡人难议酬恩德，徧在三年礼遇中。",
        "dynasty": "唐",
        "collection_info": null
    },
    {
        "uuid": "31fae0c7b67e69b49355a57caca1ca74",
        "title": "朱秀才庭际蔷薇",
        "author": "方干",
        "content": "绣难相似画难真，明媚鲜妍绝比伦。\n露压盘条方到地，风吹艳色欲烧春。\n断霞转影侵西壁，浓麝分香入四邻。\n看取后时归故里，庭花应让锦衣新。",
        "dynasty": "唐",
        "collection_info": null
    },
    {
        "uuid": "9200964e3a1788881a971411b0b2d40e",
        "title": "登龙瑞观北岩",
        "author": "方干",
        "content": "纵目下看浮世事，方知峭崿与天通。\n湖边风力归帆上，岭顶云根在雪中。\n促韵寒钟催落照，斜行白鸟入遥空。\n前人去后后人至，今古异时登眺同。",
        "dynasty": "唐",
        "collection_info": null
    },
    {
        "uuid": "d9dbd193f2632b65b0055a7e9de730d4",
        "title": "送婺州许录事",
        "author": "方干",
        "content": "之官便是还乡路，白日堂堂着锦衣。\n八咏遗风资逸兴，二溪寒色助清威。\n曙星没尽提纲去，暝角吹残鏁印归。\n笑我中年更愚僻，醉醒多在钓渔矶。",
        "dynasty": "唐",
        "collection_info": null
    },
    {
        "uuid": "6f03b83438cbb0bf55595751e40143d9",
        "title": "题龙泉寺绝顶",
        "author": "方干",
        "content": "未明先见海底日，良久远鸡方报晨。\n古树含风长带雨，寒岩四月始知春。\n中天气爽星河近，下界时丰雷雨匀。\n前后登临思无尽，年年改换去来人。",
        "dynasty": "唐",
        "collection_info": null
    },
    {
        "uuid": "30464ed72ba5718697f30b6b8bbfd886",
        "title": "赠上虞胡少府百篇",
        "author": "方干",
        "content": "求仙不在炼金丹，轻举由来别有门。\n日晷未移三十刻，风骚已及四千言。\n宏才尚遣居卑位，公道何曾雪至冤。\n敛板尘中无恨色，应缘利禄副晨昏。",
        "dynasty": "唐",
        "collection_info": null
    },
    {
        "uuid": "2823458cd8903788627526c251da0e46",
        "title": "上郑员外",
        "author": "方干",
        "content": "为郡至公兼至察，古今能有几多人。\n忧民一似清吟苦，守节还如未达贫。\n利刃从前堪切玉，澄潭到底不容尘。\n潜夫岂合干旌斾，甘棹渔舟下钓纶。",
        "dynasty": "唐",
        "collection_info": null
    },
    {
        "uuid": "025b1d589a59424cbe68dd05943698c8",
        "title": "桐庐江阁",
        "author": "方干",
        "content": "风烟百变无定态，缅想画人虚损心。\n卷箔槛前沙鸟散，垂钩床下锦鳞沈。\n白云野寺凌晨磬，红树孤村遥夜砧。\n此地四时抛不得，非唯盛暑事开襟。",
        "dynasty": "唐",
        "collection_info": null
    },
    {
        "uuid": "d595908ec182f3ac88ca8999057fab87",
        "title": "题澄圣塔院上方",
        "author": "方干",
        "content": "地灵直是饶风雨，杉桧老于云雨间。\n只讶窗中常见海，方知砌下更多山。\n远泉势曲犹须引，野果枝低可要攀。\n若把重门谕玄寂，何妨善闭却无关。",
        "dynasty": "唐",
        "collection_info": null
    },
    {
        "uuid": "5a6a2d56cabd776aea38dcfffbe85f81",
        "title": "僧院小泉井",
        "author": "方干",
        "content": "亦恐浅深同禹穴，兼云制度象污罇。\n窥寻未见泉来路，缅想应穿石裂痕。\n片段似冰犹可把，澄清如镜不曾昏。\n欲知到底无尘染，堪与吾师比性源。",
        "dynasty": "唐",
        "collection_info": null
    },
    {
        "uuid": "6dc1bf5d0b398798fb179e4fac1a94a5",
        "title": "过姚监故居",
        "author": "方干",
        "content": "不敢要君征亦起，致君全得似唐虞。\n谠言昨叹离天听，新冢今闻入县图。\n琴锁坏窗风自触，鹤归乔木月难呼。\n学书弟子何人在，检点犹逢谏草无。",
        "dynasty": "唐",
        "collection_info": null
    },
    {
        "uuid": "9a0b441fe91be04c6265fb6044e4b86d",
        "title": "陪李郎中夜[宴]",
        "author": "方干",
        "content": "间世星郎夜[宴]时，丁丁寒漏滴声稀。\n琵琶弦促千般语，鹦鹉杯深四散飞。\n遍请玉容歌白雪，高烧红蜡照朱衣。\n人间有此荣华事，争遣渔翁恋钓矶。",
        "dynasty": "唐",
        "collection_info": null
    },
    {
        "uuid": "bc5dff7dc776fd114a249f776790745f",
        "title": "狂寇后上刘尚书",
        "author": "方干",
        "content": "孙武倾心与万夫，削平妖孽在斯须。\n纔施偃月行军令，便见台星逼座隅。\n独柱搘天寰海正，雄名盖世古今无。\n圣君争不酬功业，仗下高悬破贼图。",
        "dynasty": "唐",
        "collection_info": null
    },
    {
        "uuid": "84d772f13554f01c5a17eb21a5017f2c",
        "title": "尚书新创敌楼二首 一",
        "author": "方干",
        "content": "下马政成无一事，应须胜地过朝昏。\n笙歌引出桃花洞，罗绣拥来金谷园。\n十里水云吞半郭，九秋山月入千门。\n常闻大厦堪栖息，燕雀心知不敢言。",
        "dynasty": "唐",
        "collection_info": null
    },
    {
        "uuid": "14e1de84ce80df9c368e61a8b2675f16",
        "title": "尚书新创敌楼二首 二",
        "author": "方干",
        "content": "异境永为欢乐地，歌钟夜夜復年年。\n平明旭日生床底，薄暮残霞落酒边。\n虽向槛前窥下界，不知窗裏是中天。\n直须分付丹青手，画出旌幢遶谪仙。",
        "dynasty": "唐",
        "collection_info": null
    },
    {
        "uuid": "c930888508a4e32a4b467a7b184cb3f6",
        "title": "赠李郢端公",
        "author": "方干",
        "content": "非唯孤峭与世绝，吟处斯须能变通。\n物外搜罗归大雅，毫端剪削有余功。\n山川正气侵灵府，雪月清辉引思风。\n别得人间上昇术，丹霄路在五言中。",
        "dynasty": "唐",
        "collection_info": null
    },
    {
        "uuid": "1cc5528db93fca895c8f5e6482c575ec",
        "title": "送孙百篇游天台",
        "author": "方干",
        "content": "东南云路落斜行，入树穿村见赤城。\n远近常时皆药气，高低无处不泉声。\n映岩日向床头没，湿烛云从柱底生。\n更有仙花与灵鸟，恐君多半未知名。",
        "dynasty": "唐",
        "collection_info": null
    },
    {
        "uuid": "5d371c001bb2cb8409f35ab21bdbc3b3",
        "title": "陆山人画水",
        "author": "方干",
        "content": "毫末用功成一水，水源山脉固难寻。\n逡巡便可见波浪，咫尺不能知浅深。\n但有片云生海口，终无明月在潭心。\n我来拟学磻溪叟，白首钓璜非陆沈。",
        "dynasty": "唐",
        "collection_info": null
    },
    {
        "uuid": "8c8aa7f47d33e98a0691fde07a50d30f",
        "title": "郭中山居",
        "author": "方干",
        "content": "莫见一瓢离树上，犹须四壁在林间。\n沈吟不寐先闻角，屈曲登高自有山。\n溅石迸泉听未足，亚窗红果卧堪攀。\n公卿若便遗名姓，却与禽鱼作往还。",
        "dynasty": "唐",
        "collection_info": null
    },
    {
        "uuid": "0771ee6f921e35fa7f5bf0e5f284d378",
        "title": "雪中寄李知诲判官",
        "author": "方干",
        "content": "聚散联翩急復迟，解将华髪两相欺。\n虽云竹重先藏路，却讶巢倾不损枝。\n入户便从风起后，照窗翻似月明时。\n此时门巷无行迹，尘满尊罍谁得知。",
        "dynasty": "唐",
        "collection_info": null
    },
    {
        "uuid": "7032cbbb1f28b808dbbc9f44cd80f456",
        "title": "途中言事寄居远上人",
        "author": "方干",
        "content": "举目时时似故园，乡心自动向谁言。\n白云晓湿寒山寺，红叶夜飞明月村。\n震泽风帆归橘岸，钱塘水府抵城根。\n羡师了达无牵束，竹径生苔掩竹门。",
        "dynasty": "唐",
        "collection_info": null
    },
    {
        "uuid": "5b09fc7294c924fc25cc93d510f1d92d",
        "title": "雪中寄薛郎中",
        "author": "方干",
        "content": "野禽未觉巢枝仄，稚子先忧径竹摧。\n半夜忽明非月午，前庭旋释被春摧。\n碎花若入樽中去，清气应归笔底来。\n深拥红炉听仙乐，忍教愁坐画寒灰。",
        "dynasty": "唐",
        "collection_info": null
    },
    {
        "uuid": "04a8fd0fa5803de5fedd8324fd504687",
        "title": "题盛令新亭",
        "author": "方干",
        "content": "举目岂知新智慧，存思便是小天台。\n偶尝嘉果求枝去，因问名花寄种来。\n春物诱才归健笔，夜歌牵醉入丛杯。\n此中难遇逍遥事，计日应为印绶催。",
        "dynasty": "唐",
        "collection_info": null
    },
    {
        "uuid": "ef1d9753b2eef854ffb4052fa03ef557",
        "title": "赠郑仁规",
        "author": "方干",
        "content": "一石雄才独占难，应分二斗借人寰。\n澄心不出风骚外，落笔全归教化间。\n莲幕未来须更聘，桂枝纔去即先攀。\n可怜丽句能飞动，荀宋精灵亦厚颜。",
        "dynasty": "唐",
        "collection_info": null
    },
    {
        "uuid": "c1f0145990958df53b561f60aee515ba",
        "title": "送缙陵王少府赴举",
        "author": "方干",
        "content": "相看不忍尽离觞，五两牵风速去樯。\n远驿新砧应弄月，初程残角未吹霜。\n越山直下分吴苑，淮水横流入楚乡。\n珍重郄家好兄弟，明年禄位在何方。",
        "dynasty": "唐",
        "collection_info": null
    },
    {
        "uuid": "48cc13a427c91e32f1b9cd777a2f9567",
        "title": "路入剡中作",
        "author": "方干",
        "content": "截湾衝濑片帆通，高枕微吟到剡中。\n掠草并飞怜燕子，停桡独饮学渔翁。\n波涛漫撼长潭月，杨柳斜牵一岸风。\n便拟乘槎应去得，仙源直恐接星东。",
        "dynasty": "唐",
        "collection_info": null
    },
    {
        "uuid": "32cc3f77e3c740bba3e83ffc9f4e6679",
        "title": "东山瀑布",
        "author": "方干",
        "content": "遥夜看来疑月照，平明失去被云迷。\n挂岩远势穿松岛，击石残声注稻畦。\n素色喷成三伏雪，余波流作万年溪。\n不缘真宰能开决，应向前山杂淤泥。",
        "dynasty": "唐",
        "collection_info": null
    },
    {
        "uuid": "100112e35c89f7da565f42a93dc5d275",
        "title": "水墨松石",
        "author": "方干",
        "content": "三世精能举世无，笔端狼籍见功夫。\n添来势逸阴崖黑，泼处痕轻灌木枯。\n垂地寒云吞大漠，过江春雨入全吴。\n兰堂坐久心弥惑，不道山川是画图。",
        "dynasty": "唐",
        "collection_info": null
    },
    {
        "uuid": "a116c45afbd3e268d6df014fda335b83",
        "title": "献浙东王大夫二首 一",
        "author": "方干",
        "content": "出镇当时移越俗，致君何日不尧年。\n到来唯饮长溪水，归去应将一箇钱。\n吟处美人擎笔砚，行时飞鸟避旌旃。\n四方皆是分忧寄，独有东南戴二天。",
        "dynasty": "唐",
        "collection_info": null
    },
    {
        "uuid": "65dcb77e2c9ceaedf26a855e001ae04c",
        "title": "献浙东王大夫二首 二",
        "author": "方干",
        "content": "王臣夷夏仰清名，领镇犹为失意行。\n已见玉璜曾上钓，何愁金鼎不和羹。\n誉将星月同时朽，身应山河满数生。\n泥滓云霄至悬阔，渔翁不合见公卿。",
        "dynasty": "唐",
        "collection_info": null
    },
    {
        "uuid": "6024e3983fd4cea5e567e5462f462396",
        "title": "越州使院竹",
        "author": "方干",
        "content": "莫见凌风飘粉箨，须知碍石作盘根。\n细看枝上蝉吟处，犹是笋时虫蚀痕。\n月送绿阴斜上砌，露凝寒色湿遮门。\n列仙终日逍遥地，鸟雀潜来不敢喧。",
        "dynasty": "唐",
        "collection_info": null
    },
    {
        "uuid": "60832821e5972c1a0fe239602d726f7c",
        "title": "题赠李校书",
        "author": "方干",
        "content": "名场失手一年年，月桂尝闻到手边。\n谁道高情偏似鹤，自云长啸不如蝉。\n众花交艳多成实，深井通潮半杂泉。\n却是偶然行未到，元来有路上寥天。",
        "dynasty": "唐",
        "collection_info": null
    },
    {
        "uuid": "012942a5c8bea863cc5af6ae40faa851",
        "title": "送王侍郎浙东入朝",
        "author": "方干",
        "content": "自将苦节酬清秩，肯要庞眉一箇钱。\n恩爱已苏句践国，程途却上大罗天。\n鱼池菊岛还公署，沙鹤松栽入画船。\n密奏无非经济术，从容几刻在炉烟。",
        "dynasty": "唐",
        "collection_info": null
    },
    {
        "uuid": "ea2af3f363c9f6ccc7a417625cb8f862",
        "title": "赠黄处士",
        "author": "方干",
        "content": "闭户先生无是非，竹湾松树藕苗衣。\n愁吟密雪思难尽，醉倒残花扶不归。\n若出薜萝迎鹤简，应抛舴艋别渔矶。\n到头苦节终何益，空改文星作少微。",
        "dynasty": "唐",
        "collection_info": null
    },
    {
        "uuid": "2f28a43a14d6b602a0769b61d3367190",
        "title": "献王大夫二首 一",
        "author": "方干",
        "content": "都缘声价振皇州，高卧中条不自由。\n早副急征来凤沼，常陪内宴醉龙楼。\n锵金五字能援笔，钓玉三年信直钩。\n必恐借留终不遂，越人相顾已先愁。",
        "dynasty": "唐",
        "collection_info": null
    },
    {
        "uuid": "5a28c227a631e8dde08119ea129e8a3a",
        "title": "献王大夫二首 二",
        "author": "方干",
        "content": "功成犹自更行春，塞路旌旗十里尘。\n只用篇章为教化，不知夷夏望陶钧。\n金章照耀浮光动，玉面生狞细步匀。\n历任圣朝清峻地，至今依是少年身。",
        "dynasty": "唐",
        "collection_info": null
    },
    {
        "uuid": "86e9bccabf5c968680fb1aabf56550e0",
        "title": "赠五牙山人洗修白",
        "author": "方干",
        "content": "变通唯在片时间，此事全由一粒丹。\n若取寿长延至易，如嫌地远缩何难。\n先生阔别能轻举，弟子纔来学不飡。\n箧裏生尘是闲药，外沾犹可救衰残。",
        "dynasty": "唐",
        "collection_info": null
    },
    {
        "uuid": "d3305501b4390f58c3ba6a2a36d7fc76",
        "title": "处州献卢员外",
        "author": "方干",
        "content": "纔下轺车即岁丰，方知盛德与天通。\n清声渐出寰瀛外，喜气全归教化中。\n落地遗金终日在，经年滞狱当时空。\n直缘后学无功业，不虑文翁不至公。",
        "dynasty": "唐",
        "collection_info": null
    },
    {
        "uuid": "64a2b22b3bf834d91e0ff63d6b5d41ea",
        "title": "石门瀑布",
        "author": "方干",
        "content": "奔倾漱石亦喷苔，此是便随元化来。\n长片挂岩轻似练，远声离洞咽于雷。\n气含松桂千枝润，势画云霞一道开。\n直是银河分派落，兼闻碎滴溅天台。",
        "dynasty": "唐",
        "collection_info": null
    },
    {
        "uuid": "806ebb1d7d7c8e70831cf93b4bf3e304",
        "title": "题仙岩瀑布呈陈明府",
        "author": "方干",
        "content": "方知激蹙与喷飞，直恐古今同一时。\n远壑流来多石脉，寒空扑碎作凌澌。\n谢公岩上衝云去，织女星边落地迟。\n聚向山前更谁测，深沈见底是澄漪。",
        "dynasty": "唐",
        "collection_info": null
    },
    {
        "uuid": "7b9218fb852d8e904e7c50ef888fb22e",
        "title": "赠山阴崔明府",
        "author": "方干",
        "content": "用心何况两衙间，退食孜孜亦不闲。\n压酒晒书犹检点，修琴取药似交关。\n笙歌入夜舟中月，花木知春县裏山。\n平叔正堪汤饼试，风流不合问年颜。",
        "dynasty": "唐",
        "collection_info": null
    },
    {
        "uuid": "e2c0c34f07588458e08571e7bd38b5a9",
        "title": "山井",
        "author": "方干",
        "content": "滟滟湿光凌竹树，寥寥清气袭衣襟。\n不知测穴通潮信，却讶轻涟动镜心。\n夜久即疑星影过，早来犹见石痕深。\n辘轳用智终何益，抱瓮遗名亦至今。",
        "dynasty": "唐",
        "collection_info": null
    },
    {
        "uuid": "dc3de183ca82c28e69b07842a4805e7f",
        "title": "偶作",
        "author": "方干",
        "content": "直为篇章非动众，遂令轩盖不经过。\n未妨溪上泛渔艇，又为门前张雀罗。\n夜学事须凭雪照，朝厨争奈绝烟何。\n若于岩洞求伦类，今古疎愚似我多。",
        "dynasty": "唐",
        "collection_info": null
    },
    {
        "uuid": "d555a752f322566ce80863d873a9ae16",
        "title": "贼退后赠刘将军",
        "author": "方干",
        "content": "非唯吴起与穰苴，今古推排尽不如。\n白马知无髀上肉，黄巾泣向箭头书。\n二年战地成桑茗，千里荒榛作比闾。\n功业更多身转贵，伫看幢节引戎车。",
        "dynasty": "唐",
        "collection_info": null
    },
    {
        "uuid": "49df3afbe05e7f73ee0a867a1ade9773",
        "title": "感时三首 一",
        "author": "方干",
        "content": "不觉年华似箭流，朝看春色暮逢秋。\n正嗟新冢垂青草，便见故交梳白头。\n虽道了然皆是梦，应还达者即无愁。\n破除生死须齐物，谁向穹苍问事由。",
        "dynasty": "唐",
        "collection_info": null
    },
    {
        "uuid": "2092d037d5b3d75d15d11834f157a7a9",
        "title": "感时三首 二",
        "author": "方干",
        "content": "日乌往返无休息，朝出扶桑暮却迴。\n夜雨旋驱残热去，江风吹送早寒来。\n纔怜饮处飞花片，又见书边聚雪堆。\n莫恃少年欺白首，须臾还被老相催。",
        "dynasty": "唐",
        "collection_info": null
    },
    {
        "uuid": "2e2b192a733e2ffbe9420452b7856dfe",
        "title": "感时三首 三",
        "author": "方干",
        "content": "世途扰扰復憧憧，真恐华夷事亦同。\n岁月自消寒暑内，荣枯尽在是非中。\n今朝犹作青襟子，明日还成白首翁。\n堪笑愚夫足纷竞，不知流水去无穷。",
        "dynasty": "唐",
        "collection_info": null
    },
    {
        "uuid": "25309abce40974abfc72bb8977798f5a",
        "title": "牡丹",
        "author": "方干",
        "content": "不逢盛暑不衝寒，种子成丛用法难。\n醉眼若为抛去得，狂心更拟折来看。\n凌霜烈火吹无艳，裛露阴霞晒不干。\n莫道娇红怕风雨，经时犹自未凋残。",
        "dynasty": "唐",
        "collection_info": null
    },
    {
        "uuid": "9e4f5082014941833668ffad05d0858b",
        "title": "赠进士章碣",
        "author": "方干",
        "content": "织锦虽云用旧机，抽梭起样更新奇。\n何如且破望中叶，未可便攀低处枝。\n藉地落花春半后，打窗斜雪夜深时。\n此时才子吟应苦，吟苦鬼神知不知。",
        "dynasty": "唐",
        "collection_info": null
    },
    {
        "uuid": "f0d9fe2f3fe85058b3453c746dffbe5a",
        "title": "与桐庐郑明府",
        "author": "方干",
        "content": "字人心苦达神明，何止重门夜不扃。\n莫道耕田全种秫，兼闻退食亦逢星。\n暎林顾兔停琴望，隔水寒猨驻笔听。\n却恐南山尽无石，南山有石合为铭。",
        "dynasty": "唐",
        "collection_info": null
    },
    {
        "uuid": "ae563bab0c9b8f0242dcccbd0d0e8c26",
        "title": "谢王大夫奏表",
        "author": "方干",
        "content": "非唯言下变荣衰，大海可倾山可移。\n如剖夜光归暗室，似驱春气入寒枝。\n死灰到底翻腾焰，朽骨随头却长肥。\n便杀微躬復何益，生成恩重报无期。",
        "dynasty": "唐",
        "collection_info": null
    },
    {
        "uuid": "d5cbf072c5129acf81d5e55e03dba8ab",
        "title": "送道人归旧岩",
        "author": "方干",
        "content": "旧岩终副却归期，岩下有人应识师。\n目覩婴孩成老叟，手栽松柏有枯枝。\n前山低校无多地，东海浅于初去时。\n若把古今相比类，姓丁仙鹤亦如斯。",
        "dynasty": "唐",
        "collection_info": null
    },
    {
        "uuid": "a88dc9d9004dabe6a62bb056e6d62f63",
        "title": "送钱特卿赴职天台",
        "author": "方干",
        "content": "路入仙溪气象清，垂鞭树石罅中行。\n雾昏不见西陵岸，风急先闻瀑布声。\n山下县寮张乐送，海边津吏棹舟迎。\n诗家弟子无多少，唯只于余别有情。",
        "dynasty": "唐",
        "collection_info": null
    },
    {
        "uuid": "682b3fcce6d02ae0ced71db9c2cb27be",
        "title": "题新竹",
        "author": "方干",
        "content": "青苔斸破植贞坚，细碧竿排郁眼鲜。\n小凤凰声吹嫩叶，短蛟龙尾褭轻烟。\n节环腻色端匀粉，根拔秋光暗长鞭。\n怪得入门肌骨冷，缀风黏月满庭前。",
        "dynasty": "唐",
        "collection_info": null
    },
    {
        "uuid": "3871bbd846cb69afdf0762205195c165",
        "title": "哭王大夫",
        "author": "方干",
        "content": "俗人皆嫉谢临川，果中常情□□□。\n为政旧规方利国，降生直性已归天。\n岘亭惋咽知无极，渭曲馨香莫计年。\n从此心丧应毕世，忍看坟草读残篇。",
        "dynasty": "唐",
        "collection_info": null
    },
    {
        "uuid": "7dbbb7609dc1ed33d5a1a7a5688fae7c",
        "title": "赠干素上人",
        "author": "方干",
        "content": "苦用贞心传弟子，即应低眼看公卿。\n水中明月无踪迹，风裏浮云可计程。\n庭际孤松随鹤立，窗间清磬学蝉鸣。\n料师多刦长如此，岂筭前生与后生。",
        "dynasty": "唐",
        "collection_info": null
    },
    {
        "uuid": "ba0bc9c4302eb778822de9e907d33d32",
        "title": "题应天寺上方兼呈谦上人",
        "author": "方干",
        "content": "中天坐卧见人寰，峭石垂藤不易攀。\n晴卷风雷归故壑，夜和猿鸟锁寒山。\n势横绿野苍茫外，影落平湖潋滟间。\n师在西岩最高处，路寻之字见禅关。",
        "dynasty": "唐",
        "collection_info": null
    },
    {
        "uuid": "0e5e5c0936ee903d63efa439f198c55c",
        "title": "题法华寺绝顶禅家壁",
        "author": "方干",
        "content": "苍翠岧嶤逼窅冥，下方雷雨上方晴。\n飞流便向砌边挂，片月影从窗外行。\n驯鹿不知谁结侣，野禽都是自呼名。\n只应禅者无来去，坐看千山白髮生。",
        "dynasty": "唐",
        "collection_info": null
    },
    {
        "uuid": "584b370ec5bf65a1eee06416744fccc9",
        "title": "春日",
        "author": "方干",
        "content": "春去春来似有期，日高添睡是归时。\n虽将细雨催芦笋，却用东风染柳丝。\n重雾已应吞海色，轻霜犹自剉花枝。\n此时野客因花醉，醉卧花间应不知。",
        "dynasty": "唐",
        "collection_info": null
    },
    {
        "uuid": "9b7bf5f829855beb1dae6b03c1225716",
        "title": "上越州杨严中丞",
        "author": "方干",
        "content": "连枝棣萼世无双，未秉鸿钧拥大邦。\n折桂早闻推独步，分忧暂辍过重江。\n晴寻凤沼云中树，思遶稽山枕上窗。\n试把十年辛苦志，问津求拜碧油幢。",
        "dynasty": "唐",
        "collection_info": null
    },
    {
        "uuid": "1add3cbc91385a5ae94db8dd78a8eea7",
        "title": "月",
        "author": "方干",
        "content": "桂轮秋半出东方，巢鹊惊飞夜未央。\n海上风云摇皓影，空中露气湿流光。\n斜临户牖通宵烛，迴照阶墀到晓霜。\n庾亮恃才高更逸，方闻墨翰已成章。",
        "dynasty": "唐",
        "collection_info": null
    },
    {
        "uuid": "a9697d8181a912338352e923eb9960e7",
        "title": "早春",
        "author": "方干",
        "content": "运行元化不参差，四极中华共一时。\n正气纔随灰律变，残寒便被柳条欺。\n冰融大泽朝阳觉，草绿陈根夜雨知。\n不信风光疾于箭，年来年去变霜髭。",
        "dynasty": "唐",
        "collection_info": null
    },
    {
        "uuid": "1b0e2f3735ba93d0b126f0f41627ce1f",
        "title": "对花",
        "author": "方干",
        "content": "清晓入花如步障，恋花行步步迟迟。\n含风欲绽中心朵，似火应烧外面枝。\n野客须𢬵终日醉，流莺自有隔年期。\n使君坐处笙歌合，便是列仙身不知。",
        "dynasty": "唐",
        "collection_info": null
    },
    {
        "uuid": "76b7808528bbcecfb4f6d83d861a644e",
        "title": "除夜",
        "author": "方干",
        "content": "玉漏斯须即达晨，四时吹转任风轮。\n寒灯短烬方烧腊，画角残声已报春。\n明日便为经岁客，昨朝犹是少年人。\n新正定数随年减，浮世惟应百遍新。",
        "dynasty": "唐",
        "collection_info": null
    },
    {
        "uuid": "ea9491ed3a14af36db496a7ce4329f6a",
        "title": "题松江驿",
        "author": "方干",
        "content": "便向中流出太阳，兼疑大岸逼浮桑。\n门前白道通丹阙，浪裏青山占几乡。\n帆势落斜依浦溆，钟声断续在沧茫。\n古今悉不知天意，偏把云霞媚一方。",
        "dynasty": "唐",
        "collection_info": null
    },
    {
        "uuid": "88b396e33626e41564a038a83a1eefc1",
        "title": "思桐庐旧居便送鉴上人",
        "author": "方干",
        "content": "莫道东南路不赊，思归一步是天涯。\n林中夜半双台月，洲上春深九里花。\n绿树遶村含细雨，寒潮背郭卷平沙。\n闻师却到乡中去，为我殷勤谢酒家。",
        "dynasty": "唐",
        "collection_info": null
    },
    {
        "uuid": "2d4bf8456a6a798ce7df714df3728875",
        "title": "送僧归日本",
        "author": "方干",
        "content": "四极虽云共二仪，晦明前后即难知。\n西方尚在星辰下，东域已过寅卯时。\n大海浪中分国界，扶桑树底是天涯。\n满帆若有归风便，到岸犹须隔岁期。",
        "dynasty": "唐",
        "collection_info": null
    },
    {
        "uuid": "b2d5cd971ed8168a5bea1c7e25a53805",
        "title": "宁国寺",
        "author": "方干",
        "content": "深僻孤高无四邻，白云明月自相亲。\n海中日出山先晓，世上寒轻谷未春。\n窗逼野溪闻唳鹤，林通村径见樵人。\n此时惟有雷居士，不厌[篮]舆去住频。",
        "dynasty": "唐",
        "collection_info": null
    },
    {
        "uuid": "dd8ffc8a1be6bd6695bdc519f8dc0c4a",
        "title": "山中寄吴磻十韵",
        "author": "方干",
        "content": "莫问终休否，林中事已成。\n盘餐怜火种，岁计付刀耕。\n掬水皆花气，听松似雨声。\n书空翘足卧，避险侧身行。\n果傍闲轩落，蒲连湿岸生。\n禅生知见理，妻子笑无名。\n更拟教诗苦，何曾待酒清。\n石溪鱼不大，月树鹊多惊。\n砌下通樵路，窗间见县城。\n云山任重迭，难隔故交情。",
        "dynasty": "唐",
        "collection_info": null
    },
    {
        "uuid": "77011d58fd29f9d247dc39fb0969c630",
        "title": "嘉兴县内池阁",
        "author": "方干",
        "content": "指画应心成，周迴气象清。\n床前沙鸟语，案下锦鳞惊。\n细柳风吹旋，新荷露压倾。\n微芳缘岸落，迸笋入波生。\n舴艋舟中醉，莓苔径上行。\n高人莫归去，此处胜蓬瀛。",
        "dynasty": "唐",
        "collection_info": null
    },
    {
        "uuid": "a6c9b78af801c4210cbbdc9470cd69c2",
        "title": "镜湖西岛言事寄陶校书",
        "author": "方干",
        "content": "樵猎两三户，凋疎是近邻。\n风雷前壑雨，花木后嵒春。\n文字不得力，桑麻难救贫。\n山禽欺稚子，夜犬吠渔人。\n未必圣明代，长将云水亲。\n知音不延荐，何路出泥尘。",
        "dynasty": "唐",
        "collection_info": null
    },
    {
        "uuid": "47946caef09acd310c06903012c3c69b",
        "title": "赠赵崇侍御",
        "author": "方干",
        "content": "贵达合逢明圣日，风流又及少年时。\n才因出众人皆嫉，势欲摩霄自不知。\n正直早年闻苦节，从容此日见清规。\n却教鹦鹉呼桃叶，便遣婵娟唱竹枝。\n闲话篇章停烛久，醉迷歌舞出花迟。\n云鸿别有回翔便，应笑啁啾燕雀卑。",
        "dynasty": "唐",
        "collection_info": null
    },
    {
        "uuid": "f463a3049ea0235afe66b37ea9e88583",
        "title": "叙龙瑞观胜异寄于尊师",
        "author": "方干",
        "content": "混元融结致功难，山下平湖湖上山。\n万倾涵虚寒潋滟，千寻耸翠秀孱颜。\n芰荷香入琴棊处，雷雨声离栋牖间。\n但有五云依鹤岭，曾无陆路向人寰。\n夜溪漱玉常堪听，仙树垂珠可要攀。\n若弃荣名便居此，自然浮浊不相关。",
        "dynasty": "唐",
        "collection_info": null
    },
    {
        "uuid": "54a8197b65e86086a1ea0e5640fd871d",
        "title": "侯郎中新置西湖",
        "author": "方干",
        "content": "远近利民因智力，周迴润物像心源。\n菰蒲纵感生成惠，鳣鲔那占广大恩。\n潋滟清辉吞半郭，萦纡别派入遥村。\n砂泉遶石通山脉，岸木黏萍是浪痕。\n已见澄来连镜底，兼知极处浸云根。\n波涛不起时方泰，舟檝徐行日易昏。\n烟雾未应藏岛屿，凫鹥亦解避旌旛。\n虽云桃叶歌还醉，却被荷花笑不言。\n孤鹤必应思凤诏，凡鱼岂合在龙门。\n能将盛事添元化，一夕机谟万古存。",
        "dynasty": "唐",
        "collection_info": null
    },
    {
        "uuid": "9ccd60a81da93b87754250aa50b23e9c",
        "title": "许员外新阳别业",
        "author": "方干",
        "content": "兰汀橘岛映亭台，不是经心即手栽。\n满阁白云随雨去，一池寒月逐潮来。\n小松出屋和巢长，新径通村避笋开。\n柳絮风前欹枕卧，荷花香裏棹舟迴。\n园中认叶封林草，檐下攀枝落野梅。\n莫恣高情求逸思，须防急诏用长材。\n若因萤火终残卷，便把渔歌送几杯。\n多谢郢中贤太守，常时谈笑许追陪。",
        "dynasty": "唐",
        "collection_info": null
    },
    {
        "uuid": "41b55ab0f8b807925947e82eaaae0c45",
        "title": "李侍御上虞别业",
        "author": "方干",
        "content": "满目亭台嘉木繁，燕蝉吟语不为喧。\n昼潮势急吞诸岛，暑雨声迴露半村。\n真为援毫方掩卷，常因按曲便开尊。\n若将明月为俦侣，应把清风遗子孙。\n绣羽惊弓离果上，红鳞见饵出蒲根。\n寻君未要先敲竹，且棹渔舟入大门。",
        "dynasty": "唐",
        "collection_info": null
    },
    {
        "uuid": "7296ce6a22a2dea457ab36f9f69a4446",
        "title": "题悬溜岩隐者居",
        "author": "方干",
        "content": "世人如要问生涯，满架堆床是五车。\n谷鸟暮蝉声四散，修篁灌木势交加。\n蒲葵细织团圆扇，薤叶平铺合沓花。\n却用水荷苞绿李，兼将寒井浸甘瓜。\n惯缘崄峭收松粉，常趂芳鲜掇茗芽。\n池上树阴随浪动，窗前月影被巢遮。\n坐云独酌杯盘湿，穿竹微吟路径斜。\n见说公卿访遗逸，逢迎亦是戴乌纱。",
        "dynasty": "唐",
        "collection_info": null
    },
    {
        "uuid": "02a3c6064b355a36cc18d8afacd01a3e",
        "title": "山中言事八韵寄李支使",
        "author": "方干",
        "content": "岂知经史深相悞，两鬓垂丝百事休。\n受业几多为弟子，成名一半作公侯。\n前时射鹄徒抛箭，此日求鱼未上钩。\n竹裏断云来枕上，岩边片月在床头。\n过庭急雨和花落，遶舍澄泉带叶流。\n缅想远书聆鹊喜，窥寻嘉果觉猿偷。\n旧诗改处空留韵，新酝尝来不满篘。\n阮瑀如能问寒馁，风光当日入沧洲。",
        "dynasty": "唐",
        "collection_info": null
    },
    {
        "uuid": "2cbe5d69b9c1598dedae696a692c9d1f",
        "title": "山中言事寄赠苏判官",
        "author": "方干",
        "content": "寸心似火频求荐，两鬓如霜始息机。\n隔岸鸡鸣春耨去，邻家犬吠夜渔归。\n倚松长啸成疎拙，拂石欹眠绝是非。\n执爨纵曾炊橡实，纫针曾解补荷衣。\n常凭早月来张烛，亦假清风为掩扉。\n多是元瑜怜野贱，时迴车马发光辉。",
        "dynasty": "唐",
        "collection_info": null
    },
    {
        "uuid": "825442a5443eaee0c8f16c2b4ac81a9a",
        "title": "献王大夫",
        "author": "方干",
        "content": "高情不与俗人知，耻学诸生取桂枝。\n荀宋五言行世早，巢由三诏出溪迟。\n操心已在精微域，落笔皆成典诰词。\n一鹗难成燕雀伍，非熊本是帝王师。\n贤臣虽蕴经邦术，明主终无谏猎时。\n莫道百僚忧礼绝，兼闻七郡怕天移。\n直缘材力头头赡，专被文星步步随。\n不信重言通造化，须臾便可变荣衰。",
        "dynasty": "唐",
        "collection_info": null
    },
    {
        "uuid": "a5650805a7725ebb6b8e83946ba02b88",
        "title": "浅井",
        "author": "方干",
        "content": "夜入明河星似少，曙摇澄碧扇风翻。\n细泉细脉难来到，应觉添瓶耗旧痕。",
        "dynasty": "唐",
        "collection_info": null
    },
    {
        "uuid": "e134c56548935613afd15d38fdb2e604",
        "title": "与徐温话别",
        "author": "方干",
        "content": "去去何时却见君，悠悠烟水似天津。\n明年今夜有明月，不是今年看月人。",
        "dynasty": "唐",
        "collection_info": null
    },
    {
        "uuid": "88d74c5a2b5b917ff85d8b4322c01476",
        "title": "出东阳道中作",
        "author": "方干",
        "content": "马首寒山黛色浓，一重重尽一重重。\n醉醒已在他人界，犹忆东阳昨夜钟。",
        "dynasty": "唐",
        "collection_info": null
    },
    {
        "uuid": "bd0262228cd0d23be57edcf86fb1d289",
        "title": "酬孙发",
        "author": "方干",
        "content": "锦价转高花更巧，能将旧手弄新梭。\n从来一字为褒贬，二十八言犹太多。",
        "dynasty": "唐",
        "collection_info": null
    },
    {
        "uuid": "c0c7456036ce74bcd877ee9eedfdb2ae",
        "title": "送乡中故人",
        "author": "方干",
        "content": "少小与君情不疎，听君细话胜家书。\n如今若到乡中去，道我垂钩不钓鱼。",
        "dynasty": "唐",
        "collection_info": null
    },
    {
        "uuid": "a72fc0d46f2530dee5d2ee284a0b7cdb",
        "title": "思江南",
        "author": "方干",
        "content": "昨日草枯今日青，羇人又动望乡情。\n夜来有梦登归路，不到桐庐已及明。",
        "dynasty": "唐",
        "collection_info": null
    },
    {
        "uuid": "05b29188113c7d37289bdee1e86a80fa",
        "title": "题宝林寺禅者壁",
        "author": "方干",
        "content": "邃岩乔木夏藏寒，床下云溪枕上看。\n台殿渐多山更重，却令飞去即应难。",
        "dynasty": "唐",
        "collection_info": null
    },
    {
        "uuid": "c552e2efd0d225160f74602229cc8a3d",
        "title": "过李羣玉故居",
        "author": "方干",
        "content": "讦直上书难遇主，衔冤下世未成翁。\n琴尊剑鹤谁将去，惟锁山斋一树风。",
        "dynasty": "唐",
        "collection_info": null
    },
    {
        "uuid": "645881f83e2a9d578370338ed905f6a0",
        "title": "题玉笥山强处士",
        "author": "方干",
        "content": "酒裏藏身嵒裏居，删繁自是一家书。\n世人呼尔为渔叟，尔学钓璜非钓鱼。",
        "dynasty": "唐",
        "collection_info": null
    },
    {
        "uuid": "2e1f1ed699ccf565a41917689119fcb3",
        "title": "君不来",
        "author": "方干",
        "content": "远路东西欲问谁，寒来无处寄寒衣。\n去时初种庭前树，树已胜巢人未归。",
        "dynasty": "唐",
        "collection_info": null
    },
    {
        "uuid": "c3c558932a203709ddd0e7bc681c048c",
        "title": "经旷禅师旧院",
        "author": "方干",
        "content": "谷鸟散啼如有恨，庭花含笑似无情。\n更名变皃难休息，去去来来第几生。",
        "dynasty": "唐",
        "collection_info": null
    },
    {
        "uuid": "295d3e70b76da941e34f70605a701942",
        "title": "江南闻新曲",
        "author": "方干",
        "content": "席上新声花下杯，一声声被拍声摧。\n乐工不识长安道，尽是书中寄曲来。",
        "dynasty": "唐",
        "collection_info": null
    },
    {
        "uuid": "e2ebbe22ce8be42322037e685851f4ce",
        "title": "经故侯郎中旧居",
        "author": "方干",
        "content": "一朝寂寂与冥冥，垄树未长坟草青。\n高节雄才向何处，夜阑空锁满池星。",
        "dynasty": "唐",
        "collection_info": null
    },
    {
        "uuid": "dec3216bf1a64099010d22202612e5ac",
        "title": "越中逢孙百篇",
        "author": "方干",
        "content": "上才乘酒到山阴，日日成篇字字金。\n镜水周迴千万顷，波澜倒泻入君心。",
        "dynasty": "唐",
        "collection_info": null
    },
    {
        "uuid": "f15eef23e6604150444938bc8c0c7df0",
        "title": "寄谢麟",
        "author": "方干",
        "content": "越国云溪秀发时，蒋京词赋谢麟诗。\n后来若要知优劣，学圃无过老圃知。",
        "dynasty": "唐",
        "collection_info": null
    },
    {
        "uuid": "a1a1634878568a3c45ab5e6e7c7c0f92",
        "title": "与长洲陈子美长官",
        "author": "方干",
        "content": "枕上愁多百绪牵，常时睡觉在溪前。\n人前尽是交亲力，莫道升沈总信天。",
        "dynasty": "唐",
        "collection_info": null
    },
    {
        "uuid": "7bd2952b0a4c455c3899336c0b50d7ce",
        "title": "新安殷明府家乐方响",
        "author": "方干",
        "content": "葛溪铁片梨园调，耳底丁东十六声。\n彭泽主人怜妙乐，玉杯春暖许同倾。",
        "dynasty": "唐",
        "collection_info": null
    },
    {
        "uuid": "0c4e0843e7b33df6cf5c6a2c3507ce2d",
        "title": "别殷明府",
        "author": "方干",
        "content": "许教门馆久踟躇，仲叔怀恩对玉壶。\n唯有离心欲销客，空垂双泪不成珠。",
        "dynasty": "唐",
        "collection_info": null
    },
    {
        "uuid": "604f935306e6678e1604897d65bbc859",
        "title": "送水墨项处士归天台",
        "author": "方干",
        "content": "仙峤倍分元化功，揉蓝翠色一重重。\n还家莫更寻山水，自有云山在笔峰。",
        "dynasty": "唐",
        "collection_info": null
    },
    {
        "uuid": "ee539ea09d6adcc285075701194c289c",
        "title": "赠会稽杨长官",
        "author": "方干",
        "content": "直钩终日竟无鱼，钟鼓声中与世疎。\n若向湖边访幽拙，萧条四壁是闲居。",
        "dynasty": "唐",
        "collection_info": null
    },
    {
        "uuid": "61ce9ca8ec236f6ebabcb7c9b390c7fe",
        "title": "赠申长官",
        "author": "方干",
        "content": "言下随机见物情，看看狱路草还生。\n旅人莫怪无鱼食，直为寒江水至清。",
        "dynasty": "唐",
        "collection_info": null
    },
    {
        "uuid": "cf9e41fc60393388b2a3338436bed887",
        "title": "将归湖上留别陈宰",
        "author": "方干",
        "content": "归去春山逗晚晴，萦迴树石罅中行。\n明时不是无知己，自忆湖边钓与耕。",
        "dynasty": "唐",
        "collection_info": null
    },
    {
        "uuid": "1a2875f041b00826945f34629bdfc3c5",
        "title": "贻亮上人",
        "author": "方干",
        "content": "秋水一泓常见底，涧松千尺不生枝。\n人间学佛知多少，净尽心花只有师。",
        "dynasty": "唐",
        "collection_info": null
    },
    {
        "uuid": "24e61bfecd15e4180a44c93f4fafc7cd",
        "title": "贻曦上人",
        "author": "方干",
        "content": "四十年来多少人，一分零落九成尘。\n与师犹得重相见，亦是枯株勉强春。",
        "dynasty": "唐",
        "collection_info": null
    },
    {
        "uuid": "5749cb467bcb67b8f7545d945833c758",
        "title": "书原上鲍处士屋壁",
        "author": "方干",
        "content": "水阔坐看千万里，青芜盖地接天津。\n祢衡莫爱山中静，遶舍山多却碍人。",
        "dynasty": "唐",
        "collection_info": null
    },
    {
        "uuid": "b9ccf265ba49dddbd670f52328eba710",
        "title": "别孙蜀",
        "author": "方干",
        "content": "吴越思君意易伤，别君添我鬓边霜。\n由来淛水偏堪恨，截断千山作两乡。",
        "dynasty": "唐",
        "collection_info": null
    },
    {
        "uuid": "43fce2fa7faefe9be3ae1c0799581ed6",
        "title": "赠江上老人",
        "author": "方干",
        "content": "潭底锦鳞多识钓，未投香饵即先知。\n欲教鱼目无分别，须学揉蓝染钓丝。",
        "dynasty": "唐",
        "collection_info": null
    },
    {
        "uuid": "9efd0ecb288badcbd8cab6d7aa29a24e",
        "title": "赠东溪贫道",
        "author": "方干",
        "content": "非唯剑鹤独难留，触事皆闻被债收。\n赖是豪家念寒馁，却还渔岛与渔舟。",
        "dynasty": "唐",
        "collection_info": null
    },
    {
        "uuid": "bf7f26b30dbd4a3ef56c1e806d584d0b",
        "title": "咏花",
        "author": "方干",
        "content": "狂心醉眼共裴回，一半先开笑未开。\n此日不能偷折去，胡蜂直恐趂人来。",
        "dynasty": "唐",
        "collection_info": null
    },
    {
        "uuid": "77f11aab1efa5f962cacc6f0f8d63c32",
        "title": "路入金州江中作",
        "author": "方干",
        "content": "棹寻椒岸萦迴去，数里时逢一两家。\n知是从来贡金处，江边牧竖亦披沙。",
        "dynasty": "唐",
        "collection_info": null
    },
    {
        "uuid": "d8bd8ad7b26057ebe61b69f29e4ca2ee",
        "title": "夜会郑氏昆季林亭",
        "author": "方干",
        "content": "卷帘圆月照方塘，坐久尊空竹有霜。\n白犬吠风惊雁起，犹能一一旋成行。",
        "dynasty": "唐",
        "collection_info": null
    },
    {
        "uuid": "8d242ba368675f045ba6bba353db65b0",
        "title": "题黄山人庭前孤桂",
        "author": "方干",
        "content": "映窗孤桂非手植，子落月中闻落时。\n仙客此时头不白，看来看去有枯枝。",
        "dynasty": "唐",
        "collection_info": null
    },
    {
        "uuid": "18239cf4353d02e87665c93e4c9a2202",
        "title": "送僧南游",
        "author": "方干",
        "content": "三秋万里五溪行，风裏孤云不计程。\n若念猩猩解言语，放生先合放猩猩。",
        "dynasty": "唐",
        "collection_info": null
    },
    {
        "uuid": "599641621add416d02815e27d3fd0c7a",
        "title": "惜花",
        "author": "方干",
        "content": "可怜妍艳正当时，刚被狂风一夜吹。\n今日流莺来旧处，百般言语殢空枝。",
        "dynasty": "唐",
        "collection_info": null
    },
    {
        "uuid": "2e29405836398316e3b416577e8f99ef",
        "title": "题天柱观鱼尊师旧院",
        "author": "方干",
        "content": "早识吾师频到此，芝童药犬亦相迎。\n今师一去无来日，花洞石坛空月明。",
        "dynasty": "唐",
        "collection_info": null
    },
    {
        "uuid": "5463d1323aacc54c202b28dda485fd86",
        "title": "东阳道中作",
        "author": "方干",
        "content": "百花香气傍行人，花底垂鞭日易醺。\n野父不知寒食节，穿林转壑自烧云。",
        "dynasty": "唐",
        "collection_info": null
    },
    {
        "uuid": "fa8967f265b1c3e1ef6cbb7223eef2c1",
        "title": "题画建溪图",
        "author": "方干",
        "content": "六幅轻绡画建溪，刺桐花下路高低。\n分明记得曾行处，祗欠猿声与鸟啼。",
        "dynasty": "唐",
        "collection_info": null
    },
    {
        "uuid": "c8bfa80807ae758a2a4603a6ee0412b7",
        "title": "蜀中",
        "author": "方干",
        "content": "游子去游多不归，春风酒味胜余时。\n闲来却伴巴儿醉，荳蔲花边唱竹枝。",
        "dynasty": "唐",
        "collection_info": null
    },
    {
        "uuid": "75c01892d01566ebf1e68e8f8ba02459",
        "title": "衢州别李秀才",
        "author": "方干",
        "content": "千山红树万山云，把酒相看日又曛。\n一曲离歌两行泪，更知何地再逢君。",
        "dynasty": "唐",
        "collection_info": null
    },
    {
        "uuid": "3b58d8ee95d54b44c8acc893fb72c5fd",
        "title": "题君山",
        "author": "方干",
        "content": "曾于方外见麻姑，闻说君山自古无。\n元是昆崙山顶石，海风吹落洞庭湖。",
        "dynasty": "唐",
        "collection_info": null
    },
    {
        "uuid": "9bd60af24e598ef1638de9a9eb333236",
        "title": "题严子陵祠二首 一",
        "author": "方干",
        "content": "物色旁求至汉庭，一宵同寝见交情。\n先生不入云台像，赢得桐江万古名。",
        "dynasty": "唐",
        "collection_info": null
    },
    {
        "uuid": "115cf761072020c01704a880bed1b139",
        "title": "题严子陵祠二首 二",
        "author": "方干",
        "content": "苍翠云峰开俗眼，泓澄烟水浸尘心。\n惟将道业为芳饵，钓得高名直到今。",
        "dynasty": "唐",
        "collection_info": null
    },
    {
        "uuid": "f4ac7888fc4770adab046cb932015da2",
        "title": "失题",
        "author": "方干",
        "content": "十六声中运手轻，一声声似自然声。\n不缘精妙过流辈，争得江南别有名。",
        "dynasty": "唐",
        "collection_info": null
    },
    {
        "uuid": "73b4eec77c185310b397ac70e69c7caa",
        "title": "句",
        "author": "方干",
        "content": "弟子已攀桂，先生犹卧云。\n把得新诗草裏论。\n枯井夜闻邻果落，废巢寒见别禽来。",
        "dynasty": "唐",
        "collection_info": null
    },
    {
        "uuid": "144cccc50f0f723e7688ef4bea73f9af",
        "title": "岁仗",
        "author": "罗邺",
        "content": "玉帛朝元万国来，鸡人晓唱五门开。\n春排北极迎仙驭，日捧南山入寿杯。\n歌舜熏风铿劒佩，祝尧嘉气霭楼台。\n可怜四海车书共，重见萧曹佐汉材。",
        "dynasty": "唐",
        "collection_info": null
    },
    {
        "uuid": "f8e2948f24a82c7efa11f1e848e75ce9",
        "title": "牡丹",
        "author": "罗邺",
        "content": "落尽春红始着花，花时比屋事豪奢。\n买栽池馆恐无地，看到子孙能几家。\n门倚长衢攒绣毂，幄笼轻日护香霞。\n歌钟满座争欢赏，肯信流年鬓有华。",
        "dynasty": "唐",
        "collection_info": null
    },
    {
        "uuid": "ccb1ef8f335dbbe53df870c72912f92a",
        "title": "长城",
        "author": "罗邺",
        "content": "当时无德御干坤，广筑徒劳万古存。\n谩役生民防极塞，不知血刃起中原。\n珠玑旋见陪陵寝，社稷何曾保子孙。\n降虏至今犹自说，冤声夜夜傍城根。",
        "dynasty": "唐",
        "collection_info": null
    },
    {
        "uuid": "654afbe6de811eeaf50a181f0c533885",
        "title": "秋夕寄友人",
        "author": "罗邺",
        "content": "秋夕苍茫一雁过，西风白露满宫莎。\n昨来京洛逢归客，犹说轩车未渡河。\n莫把少年空倚赖，须知孤立易蹉跎。\n想君怀抱哀吟夜，铜雀台前皓月多。",
        "dynasty": "唐",
        "collection_info": null
    },
    {
        "uuid": "924516b3e47bfdd587a4cf3be90aedca",
        "title": "冬夕江上言事五首 一",
        "author": "罗邺",
        "content": "叶落纔悲草又生，看看少壮是衰形。\n关中秋雨书难到，江上春寒酒易醒。\n多少繫心身未达，寻思举目泪堪零。\n几时抛得归山去，松下看云读道经。",
        "dynasty": "唐",
        "collection_info": null
    },
    {
        "uuid": "46dc0f444089d8117149b1a54161fa25",
        "title": "冬夕江上言事五首 二",
        "author": "罗邺",
        "content": "喔喔晨鸡满树霜，喧喧晓渡簇舟航。\n数星昨夜寒炉火，一阵谁家腊瓮香。\n久别羇孤成潦倒，迴看书劒更苍黄。\n逢人举止皆言命，至竟谋闲可胜忙。",
        "dynasty": "唐",
        "collection_info": null
    },
    {
        "uuid": "f989b8ef92a5fc0a0f1901069c36bf13",
        "title": "冬夕江上言事五首 三",
        "author": "罗邺",
        "content": "野堂吟罢独行行，点水微微冻不鸣。\n十里溪山新雪后，千家襟袖晓寒生。\n只宜醉梦依华寝，可称羸蹄赴宿程。\n日苦几多心下见，那堪岁晏又无成。",
        "dynasty": "唐",
        "collection_info": null
    },
    {
        "uuid": "6cacb5fc49de429f677decfdd70bd29d",
        "title": "冬夕江上言事五首 四",
        "author": "罗邺",
        "content": "僻居多与懒相宜，吟拥寒炉过腊时。\n风柳欲生阳面叶，冻梅先绽岭头枝。\n山川自小抛耕钓，骨肉无因免别离。\n赖有陶情一尊酒，愁中相向展愁眉。",
        "dynasty": "唐",
        "collection_info": null
    },
    {
        "uuid": "483340d7df2c8728c0ec9a28e07cbb22",
        "title": "冬夕江上言事五首 五",
        "author": "罗邺",
        "content": "一带长溪渌浸门，数声幽鸟啄云根。\n松亭尽日唯空坐，难得儒翁共讨论。",
        "dynasty": "唐",
        "collection_info": null
    },
    {
        "uuid": "f8fbd78065b56868c2ea0bacc0f5c2b0",
        "title": "春日宿崇贤里",
        "author": "罗邺",
        "content": "柳暗榆飞春日深，水边门巷独来寻。\n旧山共是经年别，新句相逢竟夕吟。\n枕近禁街闻晓鼓，月当高竹见栖禽。\n劳歌莫问秋风计，恐起江河垂钓心。",
        "dynasty": "唐",
        "collection_info": null
    },
    {
        "uuid": "ba2a89c763e451f781c46f43c1b848b7",
        "title": "征人",
        "author": "罗邺",
        "content": "青楼一别戍金微，力尽秋来破虏围。\n锦字莫辞连夜织，塞鸿常是到春归。\n正怜汉月当空照，不奈胡沙满眼飞。\n唯有梦魂南去日，故乡山水路依稀。",
        "dynasty": "唐",
        "collection_info": null
    },
    {
        "uuid": "d82aa3e1d33f07ea942a07dce018a50f",
        "title": "莺",
        "author": "罗邺",
        "content": "暖辞云谷背残阳，飞下东风翅渐长。\n却笑金笼是羁绊，岂知瑶草正芬芳。\n晓逢溪雨投红树，晚啭宫楼泣旧妆。\n何事离人不堪听，灞桥斜日褭垂杨。",
        "dynasty": "唐",
        "collection_info": null
    },
    {
        "uuid": "888f76d047199bbb4493d8953bc295e0",
        "title": "槐花",
        "author": "罗邺",
        "content": "行宫门外陌铜驼，两畔分栽此最多。\n欲到清秋近时节，争开金蘂向关河。\n层楼寄恨飘珠箔，骏马怜香撼玉珂。\n愁杀江湖随计者，年年为尔剩奔波。",
        "dynasty": "唐",
        "collection_info": null
    },
    {
        "uuid": "2dad8f16a8f19894f97a3673e82fa196",
        "title": "自蜀入关",
        "author": "罗邺",
        "content": "文战连输未息机，束书携劒定前非。\n近来从听事难得，休去且无山可归。\n匹马出门还怅望，孤云何处是因依？斜阳驿路西风紧，遥指人烟宿翠微。",
        "dynasty": "唐",
        "collection_info": null
    },
    {
        "uuid": "7789848425391ac6ef0a869b22b7ad90",
        "title": "上阳宫",
        "author": "罗邺",
        "content": "春半上阳花满楼，太平天子昔巡游。\n千门虽对嵩山在，一笑还随洛水流。\n深锁笙歌巢燕听，遥瞻金碧路人愁。\n翠华却自登仙去，肠断宫娥望不休。",
        "dynasty": "唐",
        "collection_info": null
    },
    {
        "uuid": "1b4ca434afe6ab4f2e2e8babd7fb6ddc",
        "title": "旧侯家",
        "author": "罗邺",
        "content": "台阁层层倚半空，遶轩澄碧御沟通。\n金钿座上歌春酒，画蜡尊前滴晓风。\n岁月不知成隙地，子孙谁更繫殊功。\n人间若算无荣辱，却是扁舟一钓翁。",
        "dynasty": "唐",
        "collection_info": null
    },
    {
        "uuid": "f222be9773b9f5566b97dc2c551beca8",
        "title": "宿武安山有怀",
        "author": "罗邺",
        "content": "野店暮来山畔逢，寒芜漠漠露华浓。\n窗间灯在犬惊吠，溪上月沈人罢舂。\n远别只愁添雪鬓，此生何计隐云峯。\n离心却羡南飞翼，独过吴江更数重。",
        "dynasty": "唐",
        "collection_info": null
    },
    {
        "uuid": "fd505259feb05d7e2161c2f1ba02eee7",
        "title": "谒寗祠",
        "author": "罗邺",
        "content": "春生溪岭雪初开，下马云亭酹一杯。\n好是精灵偏有感，能于乡里不为灾。\n九江贾客应遥祝，五夜神兵数此来。\n尽室唯求多降福，新年归去便风催。",
        "dynasty": "唐",
        "collection_info": null
    },
    {
        "uuid": "9372452d2014e14ba61b891b1eb95b88",
        "title": "经故洛城",
        "author": "罗邺",
        "content": "一片危墙势恐人，墙边日日走蹄轮。\n筑时驱尽千夫力，崩处空为数里尘。\n长恨往来经此地，每嗟兴废欲霑巾。\n那堪又向荒城过，锦雉惊飞麦陇春。",
        "dynasty": "唐",
        "collection_info": null
    },
    {
        "uuid": "1018f6824932a9204673023bd1e4b458",
        "title": "老将",
        "author": "罗邺",
        "content": "百战辛勤归帝乡，南班班裏最南行。\n弓欺猨臂秋无力，劒泣虬髯晓有霜。\n千古耻非书玉帛，一心犹自向河湟。\n年年宿卫天颜近，曾把功勋奏建章。",
        "dynasty": "唐",
        "collection_info": null
    },
    {
        "uuid": "e796d07954743c546545d23d287c3c77",
        "title": "曲江春望",
        "author": "罗邺",
        "content": "故国东归泽国遥，曲江晴望忆渔樵。\n都缘北阙春先到，不是南山雪易消。\n瑞影玉楼开组绣，欢声丹禁奏云韶。\n虽然未得陪鸳鹭，亦酹金觞祝帝尧。",
        "dynasty": "唐",
        "collection_info": null
    },
    {
        "uuid": "754ada5a45503facf3ace6554b016e8b",
        "title": "帝里",
        "author": "罗邺",
        "content": "喧喧蹄毂走红尘，南北东西暮与晨。\n谩道青云难得路，何曾紫陌有闲人。\n杯倾竹叶侯门月，马落桃花御水春。\n只合咏歌来大国，况逢文景化惟新。",
        "dynasty": "唐",
        "collection_info": null
    },
    {
        "uuid": "719109719fcf58c8b7aa6edfc8bc83e1",
        "title": "新安城",
        "author": "罗邺",
        "content": "若筭防边久远名，新安岂更胜长城。\n谩兴他役悲荒垒，何似从今实取兵。\n圣德便应同险固，人心自不向忠贞。\n但将死节酬尧禹，版筑无劳寇已平。",
        "dynasty": "唐",
        "collection_info": null
    },
    {
        "uuid": "11fd2467b68572eb74349f4adf3aaa44",
        "title": "自遣",
        "author": "罗邺",
        "content": "四十年来诗酒徒，一生缘兴滞江湖。\n不愁世上无人识，唯怕村中没酒沽。\n春巷摘桑喧姹女，江船吹笛舞蛮奴。\n焚鱼酌醴醉尧代，吟向席门聊自娱。",
        "dynasty": "唐",
        "collection_info": null
    },
    {
        "uuid": "f8b8ba6e534483f37950674f69a74aa8",
        "title": "流水",
        "author": "罗邺",
        "content": "漾漾悠悠几派分，中浮短艇与鸥羣。\n天街带雨淹芳草，玉洞飘花下白云。\n静称一竿持处见，急宜孤馆觉来闻。\n隋家柳畔偏堪恨，东入长淮日又曛。",
        "dynasty": "唐",
        "collection_info": null
    },
    {
        "uuid": "c1fe8f2a59c217136454ae19697a8149",
        "title": "送张逸人",
        "author": "罗邺",
        "content": "自说归山人事赊，素琴丹竈是生涯。\n床头残药鼠偷尽，溪上破门风摆斜。\n石井晴垂青葛叶，竹篱荒映白茅花。\n遥知此去应稀出，独卧晴窗梦晓霞。",
        "dynasty": "唐",
        "collection_info": null
    },
    {
        "uuid": "4095361ead40bcbd4acd0430e6f92303",
        "title": "春晚渡河有怀",
        "author": "罗邺",
        "content": "烟收绿野远连空，戍垒依稀入望中。\n万里山河星拱北，百年人事水归东。\n扁舟晚济桃花浪，走马晴嘶柳絮风。\n乡思正多羁思苦，不须迴首问渔翁。",
        "dynasty": "唐",
        "collection_info": null
    },
    {
        "uuid": "a10035c30d4fce5a94841a7226948ee8",
        "title": "春望梁石头城",
        "author": "罗邺",
        "content": "柳碧桑黄破国春，残阳微雨望归人。\n江山不改兴亡地，冠盖自为前后尘。\n帆势挂风轻若翅，浪声吹岸迭如鳞。\n六朝无限悲愁事，欲下荒城迴首频。",
        "dynasty": "唐",
        "collection_info": null
    },
    {
        "uuid": "d465cfb3d87764f555270a768328a5a9",
        "title": "早发宜陵即事",
        "author": "罗邺",
        "content": "霜白山村月落时，一声鸡后又登岐。\n居人犹自掩关在，行客已愁驱马迟。\n身事不堪空感激，鬓毛看着欲凋衰。\n青萍委匣休哮吼，未有恩讐拟报谁。",
        "dynasty": "唐",
        "collection_info": null
    },
    {
        "uuid": "bfe13efe5951d09b69bc69ffc7bd1fb3",
        "title": "鸳鸯",
        "author": "罗邺",
        "content": "红闲碧霁瑞烟开，锦翅双飞去又迴。\n一种鸟怜名字好，尽缘人恨别离来。\n暖依牛渚汀莎媚，夕宿龙池禁漏催。\n相对若教春女见，便须携向凤凰台。",
        "dynasty": "唐",
        "collection_info": null
    },
    {
        "uuid": "61ea78d7d6be0ad4bec467d7653b40e5",
        "title": "春闺",
        "author": "罗邺",
        "content": "愁坐兰闺日过迟，卷帘巢燕羡双飞。\n管弦楼上春应在，杨柳桥边人未归。\n玉笛岂能留舞态，金河犹自浣戎衣。\n梨花满院东风急，惆怅无言倚锦机。",
        "dynasty": "唐",
        "collection_info": null
    },
    {
        "uuid": "1a41282681b35504bc3bd82a014ddc2c",
        "title": "赠东川梓桐县韦德孙长官",
        "author": "罗邺",
        "content": "前代高门今宰邑，怀才重义古来无。\n笙歌厌听吟清句，京洛思归展画图。\n蜀酝天寒留容醉，陇禽山晓隔帘呼。\n何年期拜朱幡贵，马上论诗在九衢。",
        "dynasty": "唐",
        "collection_info": null
    },
    {
        "uuid": "c815ca69585f1daea05d37a26d43ab44",
        "title": "题水帘洞",
        "author": "罗邺",
        "content": "乱泉飞下翠屏中，名共真珠巧缀同。\n一片长垂今与古，半山遥听水兼风。\n虽无舒卷随人意，自有潺湲济物功。\n每向暑天来往见，疑将仙子隔房栊。",
        "dynasty": "唐",
        "collection_info": null
    },
    {
        "uuid": "aee7921a842e71178553dede84488e4a",
        "title": "野花",
        "author": "罗邺",
        "content": "拂露丛开血色殷，枉无名字对空山。\n时逢舞蝶寻香至，少有行人辍棹攀。\n若在侯门看不足，为生江岸见如闲。\n结根毕竟输桃李，长近都城紫陌间。",
        "dynasty": "唐",
        "collection_info": null
    },
    {
        "uuid": "0f7f42a138697d1c8df8364a2935029a",
        "title": "芦花",
        "author": "罗邺",
        "content": "如练如霜干復轻，西风处处拂江城。\n长垂钓叟看不足，暂泊王孙愁亦生。\n好傍翠楼装月色，枉随红叶舞秋声。\n最宜羣鹭斜阳裏，闲捕纤鳞傍尔行。",
        "dynasty": "唐",
        "collection_info": null
    },
    {
        "uuid": "57da7c547f2f0f560a11ee813f25d6d1",
        "title": "山阳贻友人",
        "author": "罗邺",
        "content": "性僻多将云水便，山阳酒病动经年。\n行迟暖陌花拦马，睡重春江雨打船。\n闲弄玉琴双鹤舞，静窥庭树一猱悬。\n结茅更莫期深隐，声价如今满日边。",
        "dynasty": "唐",
        "collection_info": null
    },
    {
        "uuid": "8ff77d746732d987acd93842c4591086",
        "title": "长安惜春",
        "author": "罗邺",
        "content": "千门共惜放春迴，半锁楼台半復开。\n公子不能留落日，南山遮莫倚高台。\n残红似怨皇州雨，细绿犹藏画蜡灰。\n毕竟思量何足叹，明年时节又还来。",
        "dynasty": "唐",
        "collection_info": null
    },
    {
        "uuid": "b6f245be15a85e720a4b2ef57ade81a3",
        "title": "谢友人遗华阳巾",
        "author": "罗邺",
        "content": "剪露[裁]烟胜角冠，来从玉洞五云端。\n醉宜薤叶欹斜影，稳称菱花子细看。\n野客爱留笼鹤髪，溪翁争乞配渔竿。\n真仙首饰劳相寄，尘土飜惭戴去难。",
        "dynasty": "唐",
        "collection_info": null
    },
    {
        "uuid": "ca750e7bad138897584b91f595908fdc",
        "title": "早梅",
        "author": "罗邺",
        "content": "缀雪枝条似有情，凌寒澹注笑妆成。\n冻香飘处宜春早，素艳开时混月明。\n迁客岭头悲褭褭，美人帘下妬盈盈。\n满园桃李虽堪赏，要且东风晚始生。",
        "dynasty": "唐",
        "collection_info": null
    },
    {
        "uuid": "17e57c239b47ee0a7ca541175295c97d",
        "title": "留题张逸人草堂",
        "author": "罗邺",
        "content": "长悬青紫与芳枝，尘路无因免别离。\n马上多于在家日，尊前堪惜少年时。\n关河客梦还乡后，雨雪山程出店迟。\n却羡高人此中老，轩车过尽不知谁。",
        "dynasty": "唐",
        "collection_info": null
    },
    {
        "uuid": "0cc2d2c58202465362a16eb012af2ebd",
        "title": "钟陵崔大夫罢镇攀随再经匡庐寺宿",
        "author": "罗邺",
        "content": "一抛文战学从公，两逐旌旗宿梵宫。\n酒醒月移窗影畔，夜凉身在水声中。\n侯门聚散真如梦，花界登临转悟空。\n明发不堪山下路，几程愁雨又愁风。",
        "dynasty": "唐",
        "collection_info": null
    },
    {
        "uuid": "3784044611cdedad3f5f29ddc58a35b1",
        "title": "留献彭门郭常侍",
        "author": "罗邺",
        "content": "受得彭门拥信旗，一家将谓免羁离。\n到来门馆空归去，羞向交亲说受知。\n层构尚无容足地，尺波宁有跃鳞时。\n到头忍耻求名是，须向青云觅路岐。",
        "dynasty": "唐",
        "collection_info": null
    },
    {
        "uuid": "272f6344e01f8770a9e1bbc744961a85",
        "title": "洛水",
        "author": "罗邺",
        "content": "一道潺湲溅暖莎，年年惆怅是春过。\n莫言行路听如此，流[入]深宫怅更多。\n桥畔月来清见底，柳边风紧绿生波。\n纵然满眼添归思，未把渔竿奈尔何。",
        "dynasty": "唐",
        "collection_info": null
    },
    {
        "uuid": "f34fe3fde8548a3f5bfa28d5e95da36f",
        "title": "闻杜鹃",
        "author": "罗邺",
        "content": "花时一宿碧山前，明月东风呌杜鹃。\n孤馆觉来听夜半，羸僮相对亦无眠。\n汝身哀怨犹如此，我泪纵横岂偶然。\n争得苍苍知有恨，汝身成鹤我成仙。",
        "dynasty": "唐",
        "collection_info": null
    },
    {
        "uuid": "fcd7d95a670112e30886080f1787a4e6",
        "title": "趂职单于留别阙下知己",
        "author": "罗邺",
        "content": "职忝翩翩逐建牙，笈随征骑入胡沙。\n定将千里书凭雁，应看三春雪当花。\n年长有心终报国，时清到处便营家。\n逢秋不拟同张翰，为忆鲈鱼却叹嗟。",
        "dynasty": "唐",
        "collection_info": null
    },
    {
        "uuid": "328cad9e063ab60352f63e6b83308bf6",
        "title": "落第书怀寄友人",
        "author": "罗邺",
        "content": "清世谁能便陆沈，相逢休作忆山吟。\n若教仙桂在平地，更有何人肯苦心。\n去国汉妃还似玉，亡家石氏岂无金。\n且安怀抱莫惆怅，瑶瑟调高尊酒深。",
        "dynasty": "唐",
        "collection_info": null
    },
    {
        "uuid": "dee495f5b1be876b2a6aa84965900424",
        "title": "鹦鹉咏",
        "author": "罗邺",
        "content": "玉槛瑶轩任所依，东风休忆岭头归。\n金[笼]共惜好毛羽，红觜莫教多是非。\n便向郄堂夸饮啄，还应祢笔发光辉。\n乘时得路何须贵，燕雀鸾凤各有机。",
        "dynasty": "唐",
        "collection_info": null
    },
    {
        "uuid": "e22146547c3428d1df5a2d2ffd5957a7",
        "title": "题沧浪峡",
        "author": "罗邺",
        "content": "门向红尘日日开，入门襟袖远尘埃。\n暗香惹步涧花发，晚景逼檐溪鸟迴。\n不为市朝行路近，有谁车马看山来。\n可怜严子持竿处，云水终年锁绿苔。",
        "dynasty": "唐",
        "collection_info": null
    },
    {
        "uuid": "687938c95ce2b92199cced5bdec07b7a",
        "title": "白角簟",
        "author": "罗邺",
        "content": "迭玉骈珪巧思长，露华烟魄让清光。\n休摇雉尾当三伏，似展龙鳞在一床。\n高价不唯标越绝，冷纹疑似卧潇湘。\n杜陵他日重归去，偏称醉眠松桂堂。",
        "dynasty": "唐",
        "collection_info": null
    },
    {
        "uuid": "509f2f6c4f2e1fef8c8d480fa6744fbd",
        "title": "秋日怀江上友人",
        "author": "罗邺",
        "content": "行子岂知烟水劳，西风独自泛征艘。\n酒醒孤馆秋帘卷，月满寒江夜笛高。\n黄叶梦余归朔塞，青山家在极波涛。\n去年今日逢君处，雁下芦花猨正号。",
        "dynasty": "唐",
        "collection_info": null
    },
    {
        "uuid": "c056666431ff87bad41a554518077635",
        "title": "题笙",
        "author": "罗邺",
        "content": "筠管参差排凤翅，月堂凄切胜龙吟。\n最宜轻动纤纤玉，醉送当观滟滟金。\n缑岭独能征妙曲，嬴台相共吹清音。\n好将宫征陪歌扇，莫遣新声郑卫侵。",
        "dynasty": "唐",
        "collection_info": null
    },
    {
        "uuid": "b3bcb78e65e018f9188dc2ed65294dde",
        "title": "下第",
        "author": "罗邺",
        "content": "谩把青春酒一杯，愁襟未信酒能开。\n江边依旧空归去，帝里还如不到来。\n门掩残阳鸣鸟雀，花飞何处好池台。\n此时惆怅便堪老，何用人间岁月催。",
        "dynasty": "唐",
        "collection_info": null
    },
    {
        "uuid": "3632615bf9b03efca476e8ce2086b253",
        "title": "秋晚",
        "author": "罗邺",
        "content": "残星残月一声钟，谷际岩隈爽气浓。\n不向碧台惊醉梦，但来青镜促愁容。\n繁金露洁黄笼菊，独翠烟凝远涧松。\n闲步幽林与苔径，渐移栖鸟及鸣蛩。",
        "dynasty": "唐",
        "collection_info": null
    },
    {
        "uuid": "9fb14e7a0d6e30d5f0cc7de509bc8e7e",
        "title": "长安春夕旅怀",
        "author": "罗邺",
        "content": "几年栖旅寄西秦，不识花枝醉过春。\n短艇闲思五湖浪，羸蹄愁伴九衢尘。\n关河风雨迷归梦，钟鼓朝昏老此身。\n忽向太平时节过，一竿持去老遗民。",
        "dynasty": "唐",
        "collection_info": null
    },
    {
        "uuid": "4b09b277eda049f3da2c8571e1253e58",
        "title": "洛阳春望",
        "author": "罗邺",
        "content": "洛阳春霁绝尘埃，嵩少烟岚画障开。\n草色花光惹襟袖，箫声歌响隔楼台。\n人心便觉闲多少，马足方知倦往来。\n愁上中桥桥上望，碧波东去夕阳催。",
        "dynasty": "唐",
        "collection_info": null
    },
    {
        "uuid": "b466076b89efa0cce5879a25ecf1b277",
        "title": "惜春",
        "author": "罗邺",
        "content": "燕归巢后即离羣，吟倚东风恨日曛。\n一别一年方见我，游来游去不禁君。\n莺花御苑看将尽，丝竹侯家亦少闻。\n独坐南楼正惆怅，柳塘花絮更纷纷。",
        "dynasty": "唐",
        "collection_info": null
    },
    {
        "uuid": "64e1c5dfe6955d5cacb19da9e55b42c1",
        "title": "冬日旅怀",
        "author": "罗邺",
        "content": "[乌]焰纔沈桂魄生，霜阶拥褐暂吟行。\n闲思江市白醪满，静忆僧窗绿绮横。\n尘土自怜长失计，云帆尤觉有归情。\n几多怅望无穷事，空画炉灰坐到明。",
        "dynasty": "唐",
        "collection_info": null
    },
    {
        "uuid": "ab6767fb1314ce43bba640d292fdbb32",
        "title": "春夕寄友人时有与歌者南北",
        "author": "罗邺",
        "content": "芳径春归花半开，碧山波暖雁初迴。\n满楼月色还依旧，昨夜歌声自不来。\n愁眼向谁零玉筯，征蹄何处驻红埃？中宵吟罢正惆怅，从此兰堂锁绿苔。",
        "dynasty": "唐",
        "collection_info": null
    },
    {
        "uuid": "0b7205a2e8d3ba0cf5fef6bfe9ee2700",
        "title": "春夜赤水驿旅怀",
        "author": "罗邺",
        "content": "一星残烛照离堂，失计游心归渺茫。\n不自寻思无道路，为谁辛苦竞时光。\n九衢春色休回首，半夜溪声正梦乡。\n却羡去年买山侣，月斜渔艇倚潇湘。",
        "dynasty": "唐",
        "collection_info": null
    },
    {
        "uuid": "81b37e9c5f1cfe4f9f78fa66e6bf9618",
        "title": "春山山馆旅怀",
        "author": "罗邺",
        "content": "山馆吟余山月斜，东风摇曳拂窗花。\n岂知驱马无闲日，长在他人后到家。\n孤劒向谁开壮节，流年催我自堪嗟。\n灯前结束又前去，晓出石林啼乱鸦。",
        "dynasty": "唐",
        "collection_info": null
    },
    {
        "uuid": "b4de494688649b83ed0d86e72895ee4b",
        "title": "秋夕旅怀",
        "author": "罗邺",
        "content": "阶前月色与蛩声，阶上愁人坐復行。\n秦谷入霜空有梦，越山无计可归耕。\n穷途若遣长堪恸，华髪无因肯晚生。\n不似扁舟钓鱼者，免将心事筭浮荣。",
        "dynasty": "唐",
        "collection_info": null
    },
    {
        "uuid": "a30ff5abb0a7c4224502d09e0aa4af1f",
        "title": "春过白遥岭",
        "author": "罗邺",
        "content": "鸟道穿云望峡遥，羸蹄经宿在岧嶤。\n到来山下春将半，上得林端雪未消。\n返驾王尊何足叹，哭途阮籍谩无聊。\n未知遇此恓惶者，泣向东风鬓欲凋。",
        "dynasty": "唐",
        "collection_info": null
    },
    {
        "uuid": "3951a43c40c86ec21b8002995216c46e",
        "title": "别夜",
        "author": "罗邺",
        "content": "秋入江天河汉清，迢迢钟漏出孤城。\n金波千里别来夜，玉筯两行流到明。\n若在人间须有恨，除非禅伴始无情。\n人间谁有□□□，聚散自然惆怅生。",
        "dynasty": "唐",
        "collection_info": null
    },
    {
        "uuid": "ae6324a4e0911c3f8be01a7874bd18a4",
        "title": "费拾遗书堂",
        "author": "罗邺",
        "content": "满袖归来天桂香，紫泥重降旧书堂。\n自怜苇带同巢许，不驾蒲轮佐禹汤。\n怪石尽含千古秀，奇花多吐四时芳。\n何人更肯追高躅，唯有樵童戏藓床。",
        "dynasty": "唐",
        "collection_info": null
    },
    {
        "uuid": "9911bf37b36d3d33a8a85392e6c7b974",
        "title": "溪上春望",
        "author": "罗邺",
        "content": "无端溪上看兰桡，又是东风断柳条。\n双鬓多于愁裏镊，四时须向醉中销。\n行人骏马嘶香陌，独我残阳倚野桥。\n吟水咏山心未已，可能终不胜渔樵。",
        "dynasty": "唐",
        "collection_info": null
    },
    {
        "uuid": "a35d48870dc5b5dbcb0a1405c321c743",
        "title": "献池州庾员外",
        "author": "罗邺",
        "content": "曾降瑶缄荐姓名，攀云几合到蓬瀛。\n须存彭寿千年在，终见茅公九转成。\n鲲海已知劳鹤使，萤窗不那梦霓旌。\n琪花玉蔓应相笑，未得歌吟从酒行。",
        "dynasty": "唐",
        "collection_info": null
    },
    {
        "uuid": "9dedbacdafe4a48c317623caa063603f",
        "title": "春风",
        "author": "罗邺",
        "content": "每岁东来助发生，舞空悠扬徧寰瀛。\n暗添芳草池塘色，远遰高楼箫管声。\n帘透骊宫偏带恨，花催上苑剩多情。\n如何一瑞车书日，吹取青云道路平。",
        "dynasty": "唐",
        "collection_info": null
    },
    {
        "uuid": "7a2028a43e7823f58bb3ca4cd0704f7a",
        "title": "冬日寄献庾员外",
        "author": "罗邺",
        "content": "曾谒仙宫最上仙，西风许醉桂花前。\n争欢酒蚁浮金爵，从听歌尘扑翠蝉。\n秋霁捲帘凝锦席，夜阑吹笛称江天。\n却思紫陌觥筹地，兔缺乌沈欲半年。",
        "dynasty": "唐",
        "collection_info": null
    },
    {
        "uuid": "8a6dac74ef9b9bbfdb5e15747e092a56",
        "title": "钓翁",
        "author": "罗邺",
        "content": "来往烟波非定居，生涯簑褐外无余。\n闲垂两鬓任如鹤，只繫一竿时得鱼。\n月浦扣船歌皎洁，雨蓬隈岸卧萧疎。\n行人误话金张贵，笑指北邙丘与墟。",
        "dynasty": "唐",
        "collection_info": null
    },
    {
        "uuid": "7c83b0b369f692f0199afe81d38b5015",
        "title": "闻友人入越幕因以诗赠",
        "author": "罗邺",
        "content": "稽岭春生酒冻销，烟鬟红袖恃娇饶。\n岸边丛雪晴香老，波上长虹晚影遥。\n正哭阮途归未得，更闻江笔赴嘉招。\n人间荣瘁真堪恨，坐想征轩鬓欲凋。",
        "dynasty": "唐",
        "collection_info": null
    },
    {
        "uuid": "9dc8d3c2df8a7d652416ec93dcdae9b7",
        "title": "东归",
        "author": "罗邺",
        "content": "日日唯忧行役迟，东归可是有家归。\n都缘桂玉无门住，不算山川去路危。\n秦树梦愁黄鸟啭，吴江钓忆锦鳞肥。\n桃夭李艳清明近，惆怅当年意尽违。",
        "dynasty": "唐",
        "collection_info": null
    },
    {
        "uuid": "8da66c42f6e8b8ea109e5522bca2663d",
        "title": "入关",
        "author": "罗邺",
        "content": "古道槐花满树开，入关时节一蝉催。\n出门唯恐不先到，当路有谁长待来。\n似箭年光还可惜，如蓬生计更堪哀。\n故园若有渔舟在，应挂云帆早箇迴。",
        "dynasty": "唐",
        "collection_info": null
    },
    {
        "uuid": "c84505b0144e29af8c98331e4a78f641",
        "title": "览陈丕卷",
        "author": "罗邺",
        "content": "雪宫词客燕宫游，一轴烟花象外搜。\n谩把蜀纹当昼展，徒夸湘碧带春流。\n吟时致我寒侵骨，得处疑君白尽头。\n从北南归明月夜，岭猨滩鸟更悠悠。",
        "dynasty": "唐",
        "collection_info": null
    },
    {
        "uuid": "4a6878ab6ea8c9c8776a8bd742406558",
        "title": "巴南旅舍言怀",
        "author": "罗邺",
        "content": "万浪千岩首未回，无憀相倚上高台。\n家山如画不归去，客舍似讐谁遣来。\n红泪罢窥连晓烛，碧波休引向春杯。\n后时若有青云望，何事偏教羽冀摧。",
        "dynasty": "唐",
        "collection_info": null
    },
    {
        "uuid": "523c0246d31689912b9bf51e10449b79",
        "title": "登凌歊台",
        "author": "罗邺",
        "content": "高台今日竟长闲，因想兴亡自惨颜。\n四海已归新雨露，六朝空认旧江山。\n槎翘独鸟沙汀畔，风遰连樯雪浪间。\n好是轮蹄来往便，谁人不向此跻攀。",
        "dynasty": "唐",
        "collection_info": null
    },
    {
        "uuid": "8fec2109d9d18d66ef87fb9aacb44ccf",
        "title": "仆射陂晚望",
        "author": "罗邺",
        "content": "离人到此倍堪伤，陂水芦花似故乡。\n身事未知何日了，马蹄唯觉到秋忙。\n田园牢落东归晚，道路辛勤北去长。\n却羡无愁是沙鸟，双双相趂下斜阳。",
        "dynasty": "唐",
        "collection_info": null
    },
    {
        "uuid": "6b80932a2c591545ce729ab37c6818bd",
        "title": "芳草",
        "author": "罗邺",
        "content": "废苑墙南残雨中，似袍颜色在蒙茸。\n微香暗惹游人步，远绿纔分鬬雉踪。\n三楚渡头长恨见，五侯门外却难逢。\n年年纵有春风便，马迹车轮一万重。",
        "dynasty": "唐",
        "collection_info": null
    },
    {
        "uuid": "193cda0dbe552a252d36ec2969e0565a",
        "title": "秋日留题蒋亭",
        "author": "罗邺",
        "content": "西风纔起一蝉鸣，便筭关河马上程。\n碧浪鹢舟从此别，丹霄鹄箭忍无成。\n二年芳思随云雨，几日离歌恋斾旌。\n回首横塘更东望，露荷烟菊倍伤情。",
        "dynasty": "唐",
        "collection_info": null
    },
    {
        "uuid": "680c5fc822b1a1cb1dd7fa39aebc64f0",
        "title": "早发",
        "author": "罗邺",
        "content": "一点灯残鲁酒醒，已携孤劒事离程。\n愁看飞雪闻鸡唱，独向长空背雁行。\n白草近关微有路，浊河连底冻无声。\n此中来往本迢递，况是驱羸客塞城。",
        "dynasty": "唐",
        "collection_info": null
    },
    {
        "uuid": "bb72607cae71ae89030f2ad144e60aed",
        "title": "雁二首 一",
        "author": "罗邺",
        "content": "暮天新鴈起汀洲，红蓼花开水国愁。\n想得故园今夜月，几人相忆在江楼。",
        "dynasty": "唐",
        "collection_info": null
    },
    {
        "uuid": "8a3a6cf3e25eaea7427d295d2fbda55b",
        "title": "雁二首 二",
        "author": "罗邺",
        "content": "早背胡霜过戍楼，又随寒日下汀洲。\n江南江北多离别，忍报年年两地愁。",
        "dynasty": "唐",
        "collection_info": null
    },
    {
        "uuid": "c70ddb6b3007c134748849e0c9986eaa",
        "title": "萤二首 一",
        "author": "罗邺",
        "content": "水殿清风玉户开，飞光千点去还来。\n无风无月长门夜，偏到阶前点绿苔。",
        "dynasty": "唐",
        "collection_info": null
    },
    {
        "uuid": "76482b59c5e07d12d1b11ee33733d464",
        "title": "萤二首 二",
        "author": "罗邺",
        "content": "裴回无烛冷无烟，秋径莎庭入夜天。\n休向书窗来照字，近来红蜡满歌筵。",
        "dynasty": "唐",
        "collection_info": null
    },
    {
        "uuid": "01254188baf5e04e7be6757be089735e",
        "title": "看花",
        "author": "罗邺",
        "content": "花开只恐看来迟，及到愁如未看时。\n家在楚乡身在蜀，一年春色负归期。",
        "dynasty": "唐",
        "collection_info": null
    },
    {
        "uuid": "137f61eb04ecac2430fe013a3383021a",
        "title": "柳絮",
        "author": "罗邺",
        "content": "处处东风扑晚阳，轻轻醉粉落无香。\n就中堪恨隋堤上，曾惹龙舟舞凤凰。",
        "dynasty": "唐",
        "collection_info": null
    },
    {
        "uuid": "1eb58727297e8e456ac6a188e649c18e",
        "title": "云",
        "author": "罗邺",
        "content": "纷纷霭霭遍江湖，得路为霖岂合无。\n莫使悠扬只如此，帝乡还更暖苍梧。",
        "dynasty": "唐",
        "collection_info": null
    },
    {
        "uuid": "353117fe00d85b3b3b429c0510305bc5",
        "title": "芳草",
        "author": "罗邺",
        "content": "曲江岸上天街裏，两地纵生车马多。\n不似萋萋南浦见，晚来烟雨半相和。",
        "dynasty": "唐",
        "collection_info": null
    },
    {
        "uuid": "0823cda93b4eebe8564542468aa59707",
        "title": "出都门",
        "author": "罗邺",
        "content": "青门春色一花开，长到花时把酒杯。\n自觉无家似潮水，不知归处去还来。",
        "dynasty": "唐",
        "collection_info": null
    },
    {
        "uuid": "e7d454a15d6c64a26e3f0cd1d17ffeb9",
        "title": "宫中二首 一",
        "author": "罗邺",
        "content": "芳草长含玉辇尘，君王游幸此中频。\n今朝别有承恩处，鹦鹉飞来说似人。",
        "dynasty": "唐",
        "collection_info": null
    },
    {
        "uuid": "f6b203f07c39ad1c116bc7d128e16163",
        "title": "宫中二首 二",
        "author": "罗邺",
        "content": "虽然自小属梨园，不识先皇玉殿门。",
        "dynasty": "唐",
        "collection_info": null
    },
    {
        "uuid": "fe6b6f0c85b5be56640a02ab116fff16",
        "title": "河湟",
        "author": "罗邺",
        "content": "河湟何计绝烽烟，免使征人更戍边。\n尽放农桑无一事，遣教知有太平年。",
        "dynasty": "唐",
        "collection_info": null
    },
    {
        "uuid": "a5389f291f21e7bd9657ad3f42c4b05d",
        "title": "闻子规",
        "author": "罗邺",
        "content": "蜀魄千年尚怨谁，声声啼血向花枝。\n满山明月东风夜，正是愁人不寐时。",
        "dynasty": "唐",
        "collection_info": null
    },
    {
        "uuid": "1aafb88d3f83773ee573137b1c1577cc",
        "title": "望仙",
        "author": "罗邺",
        "content": "千山垒土望三山，云鹤无踪羽卫还。\n若说神仙求便得，茂陵何事在人间。",
        "dynasty": "唐",
        "collection_info": null
    },
    {
        "uuid": "b189b1ec95a0c77dadcb2d8d791f44af",
        "title": "放鹧鸪",
        "author": "罗邺",
        "content": "好傍青山与碧溪，刺桐毛竹待双栖。\n花时迁客伤离别，莫向相思树上啼。",
        "dynasty": "唐",
        "collection_info": null
    },
    {
        "uuid": "aceebf8505219c087b3656994d7c5a07",
        "title": "骊山",
        "author": "罗邺",
        "content": "风摇岩桂露闻香，白鹿惊时出绕墙。\n不向骊山锁宫殿，可知仙去是明皇。",
        "dynasty": "唐",
        "collection_info": null
    },
    {
        "uuid": "b057ee78df3cbbefc62d570207538384",
        "title": "梅花",
        "author": "罗邺",
        "content": "繁如瑞雪压枝开，越岭吴溪免用栽。\n却是五侯家未识，春风不放过江来。",
        "dynasty": "唐",
        "collection_info": null
    },
    {
        "uuid": "6776a4c5fe5cad8e2d8ef478db2bf304",
        "title": "鸡冠花",
        "author": "罗邺",
        "content": "一枝秾艳对秋光，露滴风摇倚砌傍。\n晓景乍看何处似，谢家新染紫罗裳。",
        "dynasty": "唐",
        "collection_info": null
    },
    {
        "uuid": "5b9cf5e389eaa8ea17c6c828d5a0ad51",
        "title": "汴河",
        "author": "罗邺",
        "content": "炀帝开河鬼亦悲，生民不独力空疲。\n至今呜咽东流水，似向清平怨昔时。",
        "dynasty": "唐",
        "collection_info": null
    },
    {
        "uuid": "684238d2384a44e8bf30b3666f717caf",
        "title": "渡江有感",
        "author": "罗邺",
        "content": "岸落残红锦雉飞，渡江船上夕阳微。\n一枝犹负平生意，归去何曾胜不归。",
        "dynasty": "唐",
        "collection_info": null
    },
    {
        "uuid": "aba6d3ce44b6383820a092664491634f",
        "title": "题终南山僧堂",
        "author": "罗邺",
        "content": "九衢终日见南山，名利何人肯掩关。\n唯有吾师达真理，坐看霜树老云间。",
        "dynasty": "唐",
        "collection_info": null
    },
    {
        "uuid": "7cdd00aef51b20c6c2534d2916912cc2",
        "title": "大散岭",
        "author": "罗邺",
        "content": "过往长逢日色稀，雪花如掌扑行衣。\n岭头却望人来处，特地身疑是鸟飞。",
        "dynasty": "唐",
        "collection_info": null
    },
    {
        "uuid": "02f409929073a47fdd28f2e9bdcf8d67",
        "title": "嘉陵江",
        "author": "罗邺",
        "content": "嘉陵南岸雨初收，江似秋岚不煞流。\n此地终朝有行客，无人一为棹扁舟。",
        "dynasty": "唐",
        "collection_info": null
    },
    {
        "uuid": "b65930638699d5beef77c9031d59b3f7",
        "title": "早行",
        "author": "罗邺",
        "content": "雨洒江声风又吹，扁舟正与睡相宜。\n无端戍鼓催前去，别却青山向晓时。",
        "dynasty": "唐",
        "collection_info": null
    },
    {
        "uuid": "6d579a540f3fc0e63776079aad369e55",
        "title": "黄河晓渡",
        "author": "罗邺",
        "content": "大河平野正穷秋，羸马羸僮古渡头。\n昨夜莲花峰下月，隔帘相伴到明愁。",
        "dynasty": "唐",
        "collection_info": null
    },
    {
        "uuid": "896c405be75dab5a7de4dc3067431ddf",
        "title": "温泉",
        "author": "罗邺",
        "content": "一条春水漱莓苔，几绕玄宗浴殿回。\n此水贵妃曾照影，不堪流入旧宫来。",
        "dynasty": "唐",
        "collection_info": null
    },
    {
        "uuid": "d3829943829831d214dcf9ac25da6481",
        "title": "秋怨",
        "author": "罗邺",
        "content": "梦断南窗啼晓乌，新霜昨夜下庭梧。\n不知帘外如珪月，还照边城到晓无。",
        "dynasty": "唐",
        "collection_info": null
    },
    {
        "uuid": "6ee5bf4a67ea731ca89bd07d35708dd0",
        "title": "叹别",
        "author": "罗邺",
        "content": "北来南去几时休，人在光阴似箭流。\n直待江山尽无路，始因抛得别离愁。",
        "dynasty": "唐",
        "collection_info": null
    },
    {
        "uuid": "67bdc09b555f9729f6df86272de11608",
        "title": "送春",
        "author": "罗邺",
        "content": "欲别东风剩黯然，亦知春去有明年。\n世间争那人先老，更对残花一醉眠。",
        "dynasty": "唐",
        "collection_info": null
    },
    {
        "uuid": "5351af6a97d98ecb64da74d67752c898",
        "title": "蜡烛",
        "author": "罗邺",
        "content": "暖香红焰一时燃，缇幕初垂月落天。\n堪恨兰堂别离夜，如珠似泪滴樽前。",
        "dynasty": "唐",
        "collection_info": null
    },
    {
        "uuid": "de07bdf70ee2cdcbc4d17c56f8b561af",
        "title": "陈宫",
        "author": "罗邺",
        "content": "白玉尊前紫桂香，迎春阁上燕双双。\n陈王半醉贵妃舞，不觉隋兵夜渡江。",
        "dynasty": "唐",
        "collection_info": null
    },
    {
        "uuid": "69c9a3c81fc94ecd4c5f534b64015d69",
        "title": "水帘",
        "author": "罗邺",
        "content": "万点飞泉下白云，似帘悬处望疑真。\n若将此水为霖雨，更胜长垂隔路尘。",
        "dynasty": "唐",
        "collection_info": null
    },
    {
        "uuid": "cc5f19442b08168831e1020ffdc03ad8",
        "title": "赏春",
        "author": "罗邺",
        "content": "芳草和烟暖更青，闲门要路一时生。\n年年点检人间事，唯有春风不世情。",
        "dynasty": "唐",
        "collection_info": null
    },
    {
        "uuid": "ec4983f111d7e17be719fef724de7883",
        "title": "叹平泉",
        "author": "罗邺",
        "content": "生前几到此亭台，寻叹投荒去不回。\n若遣春风会人意，花枝尽合向南开。",
        "dynasty": "唐",
        "collection_info": null
    },
    {
        "uuid": "8e879d688823cd90bc3bf92783503331",
        "title": "长安春雨",
        "author": "罗邺",
        "content": "兼风飒飒洒皇洲，能滞轻寒阻胜游。\n半夜五侯池馆裏，美人惊起为花愁。",
        "dynasty": "唐",
        "collection_info": null
    },
    {
        "uuid": "71bca894e002ffed6b23cfae7ed63fd0",
        "title": "驾蜀回",
        "author": "罗邺",
        "content": "上皇西幸却归秦，花木依然满禁春。\n唯有贵妃歌舞地，月明空殿锁香尘。",
        "dynasty": "唐",
        "collection_info": null
    },
    {
        "uuid": "f335e680b56042326e519a21ddff01fb",
        "title": "吴王古宫井二首 一",
        "author": "罗邺",
        "content": "古宫荒井曾平后，见说耕人又凿开。\n拾得玉衩镌勅字，当时恩泽赐谁来。",
        "dynasty": "唐",
        "collection_info": null
    },
    {
        "uuid": "49adc3be529c6c5425601685925083ec",
        "title": "吴王古宫井二首 二",
        "author": "罗邺",
        "content": "含青薜荔随金甃，碧砌磷磷生绿苔。\n莫言数尺无波水，曾与如花并照来。",
        "dynasty": "唐",
        "collection_info": null
    },
    {
        "uuid": "4b73e5e66222fc5eaf9cbf85a163bba7",
        "title": "江帆",
        "author": "罗邺",
        "content": "别离不独恨蹄轮，渡口风帆发更频。\n何处青楼方凭槛，半江斜日认归人。",
        "dynasty": "唐",
        "collection_info": null
    },
    {
        "uuid": "9f88ff412493eb5071f6afc2e4bc7ffe",
        "title": "为人感赠",
        "author": "罗邺",
        "content": "歌舞从来最得名，如今老寄洛阳城。\n当时醉送龙骧曲，留与谁家唱月明。",
        "dynasty": "唐",
        "collection_info": null
    },
    {
        "uuid": "66cc63e0932dfdb8ea8370c341047241",
        "title": "春江恨别",
        "author": "罗邺",
        "content": "望断长川一叶舟，可堪归路更沿流。\n垂来别处无人见，芳草斜阳满渡头。",
        "dynasty": "唐",
        "collection_info": null
    },
    {
        "uuid": "32d3b66519bb89e34852a3a671ec6351",
        "title": "叹流水二首 一",
        "author": "罗邺",
        "content": "人间莫谩惜花落，花落明年依旧开。\n却最堪悲是流水，便同人事去无迴。",
        "dynasty": "唐",
        "collection_info": null
    },
    {
        "uuid": "17904f348ce5752cac5ad3f5b598aee2",
        "title": "叹流水二首 二",
        "author": "罗邺",
        "content": "龙跃虬蟠旋作潭，绕红溅绿下东南。\n春风散入侯家去，漱齿花前酒半酣。",
        "dynasty": "唐",
        "collection_info": null
    },
    {
        "uuid": "87d70d60d04b6e7e1ae70c9526b5fa05",
        "title": "落第东归",
        "author": "罗邺",
        "content": "年年春色独怀羞，彊向东归懒举头。\n莫道还家便容易，人间多少事堪愁。",
        "dynasty": "唐",
        "collection_info": null
    },
    {
        "uuid": "265c3a94e30667247557820df55ec5d9",
        "title": "镜",
        "author": "罗邺",
        "content": "昔岁相知别有情，几迴磨拭始将行。\n如今老去愁无限，抱向闲窗却怕明。",
        "dynasty": "唐",
        "collection_info": null
    },
    {
        "uuid": "b01e4085532195ba6ab0143159357e62",
        "title": "南行",
        "author": "罗邺",
        "content": "腊晴江暖鸊鹈飞，梅雪香黏越女衣。\n鱼市酒村相识徧，短船歌月醉方归。",
        "dynasty": "唐",
        "collection_info": null
    },
    {
        "uuid": "e25c68c4acb183f8379de88c877fcf6b",
        "title": "公子行",
        "author": "罗邺",
        "content": "金鞍玉勒照花明，过后春风特地生。\n半醉五侯门裏出，月高犹在禁街行。",
        "dynasty": "唐",
        "collection_info": null
    },
    {
        "uuid": "ef892b70a9582470700e140a7bcb6c5e",
        "title": "春日偶题城南韦曲",
        "author": "罗邺",
        "content": "韦曲城南锦绣堆，千金不惜买花栽。\n谁知豪贵多羁束，落尽春红不见来。",
        "dynasty": "唐",
        "collection_info": null
    },
    {
        "uuid": "ebcb0d68dd333b1ef2069dcbc59838b1",
        "title": "上东川顾尚书",
        "author": "罗邺",
        "content": "轻财重义真公子，长策沈机继武侯。\n龙节坐持兵十万，可怜三蜀尽无忧。",
        "dynasty": "唐",
        "collection_info": null
    },
    {
        "uuid": "da7fc1cf854d7ec2965e2541dbc9c98b",
        "title": "过王浚墓",
        "author": "罗邺",
        "content": "埋骨千年近路尘，路傍碑号晋将军。\n当时若使无功业，早箇耕桑到此坟。",
        "dynasty": "唐",
        "collection_info": null
    },
    {
        "uuid": "6663a0cc96b7cc2ca345e7085f39d77b",
        "title": "灞上感别",
        "author": "罗邺",
        "content": "灞水何人不别离，无家南北倚空悲。\n十年此路花时节，立马霑襟酒一巵。",
        "dynasty": "唐",
        "collection_info": null
    },
    {
        "uuid": "60ac60042763156691b2061dd484f143",
        "title": "春日与友人话别",
        "author": "罗邺",
        "content": "酌坐对芳草，东风吹旅衣。\n最嫌驱马倦，自未有山归。\n华髪将时逼，青云计又非。\n离襟一霑洒，迴首正残晖。",
        "dynasty": "唐",
        "collection_info": null
    },
    {
        "uuid": "ebc4d44ab0833c00cf4d00f74c66e6d1",
        "title": "竹",
        "author": "罗邺",
        "content": "翠叶纔分细细枝，清阴犹未上阶墀。\n蕙兰虽许相依日，桃李还应笑后时。\n抱节不为霜霰改，成林终与凤凰期。\n渭滨若更征贤相，好作渔竿繫钓丝。",
        "dynasty": "唐",
        "collection_info": null
    },
    {
        "uuid": "a6668d0897cceb57414af1c24b29a08a",
        "title": "边将",
        "author": "罗邺",
        "content": "马上乘秋欲建勋，飞狐夜鬬出师频。\n若无紫塞烟尘事，谁识青楼歌舞人。\n战骨沙中金镞在，贺筵花畔玉盘新。\n由来边卒皆如此，只是君门合杀身。",
        "dynasty": "唐",
        "collection_info": null
    },
    {
        "uuid": "189b3a4d47103f2461a2bbbaa61492b9",
        "title": "巴南旅泊",
        "author": "罗邺",
        "content": "巴山惨别魂，巴水彻荆门。\n此地若重到，居人谁復存。\n落帆红叶渡，驻马白云村。\n却羡南飞鴈，年年到故园。",
        "dynasty": "唐",
        "collection_info": null
    },
    {
        "uuid": "b61a5432ed4a29fb5e13b77302b9e718",
        "title": "河上逢友人",
        "author": "罗邺",
        "content": "知君意不浅，立马问生涯。\n薄业无归地，他乡便是家。\n宵吟怜桂魄，朝起怯菱花。\n语尽黄河上，西风日又斜。",
        "dynasty": "唐",
        "collection_info": null
    },
    {
        "uuid": "c5344ddcd59b4331545d4cbde6e2f6e8",
        "title": "偶题离亭",
        "author": "罗邺",
        "content": "万般名利不关身，况待山平海变尘。\n五月波涛争下峡，满堂金玉为何人。\n谩夸浮世青云贵，未尽离杯白髮新。\n谁似雨篷篷底客，渚花汀鸟自相亲。",
        "dynasty": "唐",
        "collection_info": null
    },
    {
        "uuid": "4d56bc35e3bdca3561987f429b0f47cb",
        "title": "夏晚望嵩亭有怀",
        "author": "罗邺",
        "content": "正怜云水与心违，湖上亭高对翠微。\n尽日不妨凭槛望，终年未必有家归。\n青蝉渐傍幽丛噪，白鸟时穿返照飞。",
        "dynasty": "唐",
        "collection_info": null
    },
    {
        "uuid": "e56ca5c5d93d6727424b973975902f73",
        "title": "途中寄友人",
        "author": "罗邺",
        "content": "秋庭怅望别君初，折柳分襟十载余。\n相见或因中夜梦，寄来多是隔年书。\n携樽座外花空老，垂钓江头柳渐疎。\n裁得诗凭千里雁，吟来宁不忆吾庐。",
        "dynasty": "唐",
        "collection_info": null
    },
    {
        "uuid": "3c37bf5895e8212cfe9e0bca3bfa150f",
        "title": "伤侯弟",
        "author": "罗邺",
        "content": "世间荣辱半相和，昨日权门今雀罗。\n万古明君方纳谏，九江迁客更应多。\n碧池草熟人偷钓，画戟春闲莺乱过。\n几许乐僮无主后，不离隣巷教笙歌。",
        "dynasty": "唐",
        "collection_info": null
    },
    {
        "uuid": "b2fe0d87541fafcf9a1022ea548c0e79",
        "title": "春日过寿安山馆",
        "author": "罗邺",
        "content": "旧国多将泉石亲，西游爱此拂行尘。\n帘开山色离亭午，步入松香别岛春。\n谁肯暂安耕钓地，相逢谩叹路岐身。\n归期不及桃花水，江上何曾鲙雪鳞。",
        "dynasty": "唐",
        "collection_info": null
    },
    {
        "uuid": "157a620000bd0005c84d7c223f0b0dd9",
        "title": "吴门再逢方干处士",
        "author": "罗邺",
        "content": "天上高名世上身，垂纶何不驾蒲轮。\n一朝卿相俱前席，千古篇章冠后人。\n稽岭不归空挂梦，吴宫相值欲霑巾。\n吾王若致昇平化，可独成周只渭滨。",
        "dynasty": "唐",
        "collection_info": null
    },
    {
        "uuid": "5474179914c76706537d95beac327fae",
        "title": "蝉",
        "author": "罗邺",
        "content": "纔入新秋百感生，就中蝉噪最堪惊。\n能催时节凋双鬓，愁到江山听一声。\n不傍管弦拘醉态，偏依杨柳挠离情。\n故园闻处犹惆怅，况是经年万里行。",
        "dynasty": "唐",
        "collection_info": null
    },
    {
        "uuid": "7db7057fef285676a49e11350334e191",
        "title": "秋日留别义初上人",
        "author": "罗邺",
        "content": "塞寺穷秋别还师，西风一雁倍伤悲。\n每嗟尘世长多事，重到禅斋是几时。\n霜岭自添红叶恨，月溪休和碧云词。\n关河回首便千里，飞锡南归讵可知。",
        "dynasty": "唐",
        "collection_info": null
    },
    {
        "uuid": "4880c32ce1e96924ec5f7e06099c084d",
        "title": "夏日宿灵岩寺宗公院",
        "author": "罗邺",
        "content": "寺入千岩石路长，孤吟一宿远公房。\n卧听半夜杉坛雨，转觉中峰枕簟凉。\n花界已无悲喜念，尘襟自足是非妨。\n他年纵使重来此，息得心猨鬓已霜。",
        "dynasty": "唐",
        "collection_info": null
    },
    {
        "uuid": "6ca16d230a0edd5fbd6078943b242625",
        "title": "冬日庙中书事呈栖白上人",
        "author": "罗邺",
        "content": "日高荒庙掩双扉，杉径无人鸟雀悲。\n昨日江潮起归思，满窗风雨觉来时。\n何堪身计长如此，闲尽炉灰却是疑。\n赖有碧云吟句客，禅余相访说新诗。",
        "dynasty": "唐",
        "collection_info": null
    },
    {
        "uuid": "69aa41b245aadf06671407cc8c466693",
        "title": "夏日题远公北阁",
        "author": "罗邺",
        "content": "危阁压山冈，晴空疑鸟行。\n胜搜花界尽，响益梵音长。\n有月堪先到，无风亦自凉。\n人烟纷绕绕，诸树共苍苍。\n榻恋高楼语，瓯怜昼茗香。\n此身闲未得，驱马入残阳。",
        "dynasty": "唐",
        "collection_info": null
    },
    {
        "uuid": "ca0284341179f8660cade364008be1df",
        "title": "秋蝶二首 一",
        "author": "罗邺",
        "content": "秦楼花发时，秦女笑相随。\n及到秋风日，飞来欲问谁。",
        "dynasty": "唐",
        "collection_info": null
    },
    {
        "uuid": "39283e9ad0e21a3b0fc22550daa74b3a",
        "title": "秋蝶二首 二",
        "author": "罗邺",
        "content": "似厌栖寒菊，翩翩占晚阳。\n愁人如见此，应下泪千行。",
        "dynasty": "唐",
        "collection_info": null
    },
    {
        "uuid": "281dc60e6406a0152da92910095c77de",
        "title": "秋别",
        "author": "罗邺",
        "content": "别路垂[杨]柳，秋风凄管弦。\n青楼君去后，明月为谁圆。",
        "dynasty": "唐",
        "collection_info": null
    },
    {
        "uuid": "37875b5d849f902a83ce894f908b0221",
        "title": "共友人看花",
        "author": "罗邺",
        "content": "愁将万里身，来伴看花人。\n何事独惆怅，故园还又春。",
        "dynasty": "唐",
        "collection_info": null
    },
    {
        "uuid": "8cc9d97bec75aceb180160c43a68a025",
        "title": "行次",
        "author": "罗邺",
        "content": "终日长程復短程，一山行尽一山青。\n路傍君子莫相笑，天上由来有客星。",
        "dynasty": "唐",
        "collection_info": null
    },
    {
        "uuid": "72ed26988752a19d627f288bac4648a8",
        "title": "鳯州北楼",
        "author": "罗邺",
        "content": "城上层楼北望时，闲云远水自相宜。\n人人尽道堪图画，枉遣山翁醉习池。",
        "dynasty": "唐",
        "collection_info": null
    },
    {
        "uuid": "28dc51925c3cb74d2bc3bbb73cca08d1",
        "title": "赠僧",
        "author": "罗邺",
        "content": "繁华举世皆如梦，今古何人肯暂闲。\n唯有东林学禅客，白头闲坐对青山。",
        "dynasty": "唐",
        "collection_info": null
    },
    {
        "uuid": "5ab729380c8993cd91e6ffa889fa6643",
        "title": "曲江春感",
        "author": "罗隐",
        "content": "江头日暖花又开，江东行客心悠哉。\n高阳酒徒半雕落，终南山色空崔嵬。\n圣代也知无弃物，侯门未必用非才。\n一船明月一竿竹，家住五湖归去来。",
        "dynasty": "唐",
        "collection_info": null
    },
    {
        "uuid": "74eb8556cf28f88bcb3390a07d95564f",
        "title": "皇陂",
        "author": "罗隐",
        "content": "皇陂潋滟深復深，陂西下马聊登临。\n垂杨风轻弄翠带，鲤鱼日暖跳黄金。\n三月穷途无胜事，十年流水见归心。\n输他谷口郑夫子，偷得闲名说至今。",
        "dynasty": "唐",
        "collection_info": null
    },
    {
        "uuid": "f8fe432e17a6f69365093ba6677d756b",
        "title": "寄郑补阙",
        "author": "罗隐",
        "content": "夫子门前数仞墙，每经过处忆游梁。\n路从青琐无因见，恩在丹心不可忘。\n未必便为谗口隔，只应贪草谏书忙。\n别来愁悴知多少，两度槐花马上黄。",
        "dynasty": "唐",
        "collection_info": null
    },
    {
        "uuid": "808bb644692a3162a6bb12f6b0b53700",
        "title": "牡丹花",
        "author": "罗隐",
        "content": "似共东风别有因，绛罗高卷不胜春。\n若教解语应倾国，任是无情亦动人。\n芍药与君为近侍，芙蓉何处避芳尘。\n可怜韩令功成后，辜负秾华过此身。",
        "dynasty": "唐",
        "collection_info": null
    },
    {
        "uuid": "4dbaed6eca247dd0dea7497273aee65f",
        "title": "黄河",
        "author": "罗隐",
        "content": "莫把阿胶向此倾，此中天意固难明。\n解通银汉应须曲，纔出昆崙便不清。\n高祖誓功衣带小，仙人占斗客槎轻。\n三千年后知谁在，何必劳君报太平。",
        "dynasty": "唐",
        "collection_info": null
    },
    {
        "uuid": "4c51c3060a4f2c0fd6d8fc050fc1e809",
        "title": "汴河",
        "author": "罗隐",
        "content": "当时天子是闲游，今日行人特地愁。\n柳色纵饶妆故国，水声何忍到扬州。\n干坤有意终难会，黎庶无情岂自由。\n应笑秦皇用心错，谩驱神鬼海东头。",
        "dynasty": "唐",
        "collection_info": null
    },
    {
        "uuid": "4803c32b40d53fbaca784fb5658fff79",
        "title": "西京崇德里居",
        "author": "罗隐",
        "content": "进乏梯媒退又难，强随豪贵殢长安。\n风从昨夜吹银汉，泪拟何门落玉盘。\n抛掷红尘应有恨，思量仙桂也无端。\n锦鳞赪尾平生事，却被闲人把钓竿。",
        "dynasty": "唐",
        "collection_info": null
    },
    {
        "uuid": "63d740a80494987da19a29c13eb32942",
        "title": "投所思",
        "author": "罗隐",
        "content": "顦顇长安何所为，旅魂穷命自相疑。\n满川碧嶂无归日，一榻红尘有泪时。\n雕琢只应劳郢匠，膏肓终恐误秦医。\n浮生七十今三十，从此悽惶未可知。",
        "dynasty": "唐",
        "collection_info": null
    },
    {
        "uuid": "0da0dab33c9564b304ebcc964fe26e1b",
        "title": "经张舍人旧居",
        "author": "罗隐",
        "content": "行尘不是昔时尘，谩向朱门忆侍臣。\n一榻已无开眼处，九泉应有爱才人。\n文余吐凤他年诏，树想栖鸾旧日春。\n从此恩深转难报，夕阳衰草泪沾巾。",
        "dynasty": "唐",
        "collection_info": null
    },
    {
        "uuid": "731ac17bc791066b044a8401526f6f0c",
        "title": "雒城作",
        "author": "罗隐",
        "content": "大卤旌旗出洛滨，此中烟月已埃尘。\n更无楼阁寻行处，只有山川识野人。\n早得铸金夸范蠡，旋闻垂钓哭平津。\n旧游难得时难遇，迴首空城百草春。",
        "dynasty": "唐",
        "collection_info": null
    },
    {
        "uuid": "69d84bb441bb373537236aca6e43551f",
        "title": "姑苏城南湖陪曹使君游",
        "author": "罗隐",
        "content": "水蓼花红稻穗黄，使君兰棹泛迴塘。\n倚风荇藻先开路，迎斾凫鹥尽着行。\n手裏兵符神与术，腰间金印綵为囊。\n少年太守勋庸盛，应笑燕台两鬓霜。",
        "dynasty": "唐",
        "collection_info": null
    },
    {
        "uuid": "a94352fdc9188be503f5054e840c4637",
        "title": "秋日有寄姑苏曹使君",
        "author": "罗隐",
        "content": "多病无因棹小舟，阖闾城下谒名侯。\n水寒不见双鱼信，风便唯闻五袴讴。\n早说用兵长暗合，近传观稼亦闲游。\n须知谢奕依前醉，閒阻清谈又一秋。",
        "dynasty": "唐",
        "collection_info": null
    },
    {
        "uuid": "883be4d24107dea8e4fcaf9d9af9684a",
        "title": "送章碣赴举",
        "author": "罗隐",
        "content": "苹鹿歌中别酒催，粉闱星彩动昭回。\n久经罹乱心应破，乍覩昇平眼渐开。\n顾我昔年悲玉石，怜君今日蕴风雷。\n龙门盛事无因见，费尽黄金老隗台。",
        "dynasty": "唐",
        "collection_info": null
    },
    {
        "uuid": "8d2a300a4c8d5285e0e5628fd043bbaf",
        "title": "寄杨秘书",
        "author": "罗隐",
        "content": "湖水平来见鲤鱼，偶因烹处得琼琚。\n披寻藻思千重后，吟想冰光万里余。\n漳浦病来情转薄，赤城吟苦意何如。\n锦衣公子怜君在，十载兵戈从板舆。",
        "dynasty": "唐",
        "collection_info": null
    },
    {
        "uuid": "d583098cf7be17b92c2abf5673fecddb",
        "title": "往年进士赵能卿尝话金庭胜事见示叙",
        "author": "罗隐",
        "content": "会稽诗客赵能卿，往岁相逢话石城。\n正恨故人无上寿，喜闻良宰有高情。\n山朝佐命层层耸，水接飞流步步清。\n两火一刀罹乱后，会须乘兴雪中行。",
        "dynasty": "唐",
        "collection_info": null
    },
    {
        "uuid": "1eb72639ca41d10494c243137b851e19",
        "title": "得宣州窦尚书书因投寄二首 一",
        "author": "罗隐",
        "content": "双鱼迢递到江滨，伤感南陵旧主人。\n万里朝台劳寄梦，十年侯国阻趋尘。\n寻知乱后尝辞禄，共喜闲来得养神。\n时见齐山敬亭客，不堪戎马战征频。",
        "dynasty": "唐",
        "collection_info": null
    },
    {
        "uuid": "82a97fa7656f7835a4f35a95a5a77680",
        "title": "得宣州窦尚书书因投寄二首 二",
        "author": "罗隐",
        "content": "曾逐旌旗过板桥，世途多难竟蓬飘。\n步兵校尉辞公府，车骑将军忆本朝。\n醉裏旧游还历历，病中衰鬓奈萧萧。\n遗簪堕履应留念，门客如今只下僚。",
        "dynasty": "唐",
        "collection_info": null
    },
    {
        "uuid": "a9695cc26668b9ee482d6caf7831725e",
        "title": "雪",
        "author": "罗隐",
        "content": "细玉罗纹下碧霄，杜门颜巷落偏饶。\n巢居只恐高柯折，旅客愁闻去路遥。\n撅冻野蔬和粉重，埽庭松叶带酥烧。\n寒窗呵笔寻诗句，一片飞来纸上销。",
        "dynasty": "唐",
        "collection_info": null
    },
    {
        "uuid": "5f7e84a0258a4a46ce1cfb7a9fa0c8fc",
        "title": "暇日有寄姑苏曹使君兼呈张郎中郡中宾僚",
        "author": "罗隐",
        "content": "嘉植阴阴覆劒池，此中能政动神祗。\n湖边观稼雨迎马，城外犒军风满旗。\n融酒徒夸无算爵，俭莲还少最高枝。\n珊瑚笔架真珠履，曾和陈王几首诗。",
        "dynasty": "唐",
        "collection_info": null
    },
    {
        "uuid": "1c941f52a16fa117a0eef70e62490c33",
        "title": "寄右省王谏议",
        "author": "罗隐",
        "content": "耳边要静不得静，心裏欲闲终未闲。\n自是宿缘应有累，可能时事更相关。\n鱼惭张翰辞东府，鹤怨周颙负北山。\n看却金庭芝朮老，又驱车入七人班。",
        "dynasty": "唐",
        "collection_info": null
    },
    {
        "uuid": "3eab642fa425463854b2925cb0426334",
        "title": "焚书坑",
        "author": "罗隐",
        "content": "千载遗踪一窖尘，路傍耕者亦伤神。\n祖龙算事浑乖角，将谓诗书活得人。",
        "dynasty": "唐",
        "collection_info": null
    },
    {
        "uuid": "2f134174df26cf0aedcac887e52bdbdf",
        "title": "始皇陵",
        "author": "罗隐",
        "content": "荒堆无草树无枝，懒向行人问昔时。\n六国英雄漫多事，到头徐福是男儿。",
        "dynasty": "唐",
        "collection_info": null
    },
    {
        "uuid": "676cde258109dd825b9414c3863b9b7e",
        "title": "送沈先辈归送上嘉礼",
        "author": "罗隐",
        "content": "青青月桂触人香，白苎衫轻称沈郎。\n好继马卿归故里，况闻山简在襄阳。\n杯倾别岸应须醉，花傍征军渐欲芳。\n拟把金钱赠嘉礼，不堪栖屑困名场。",
        "dynasty": "唐",
        "collection_info": null
    },
    {
        "uuid": "d98d770e3d60cafc1ee8c8b3f46a0a69",
        "title": "春日叶秀才曲江",
        "author": "罗隐",
        "content": "江花江草暖相隈，也向江边把酒杯。\n春色恼人遮不得，别愁如疟避还来。\n安排贱迹无良策，裨补明时望重才。\n一曲吴歌齐拍手，十年尘眼未曾开。",
        "dynasty": "唐",
        "collection_info": null
    },
    {
        "uuid": "e5424fbe5c9fefbbf2f9875588598873",
        "title": "西京道德里",
        "author": "罗隐",
        "content": "秦树团团夕结阴，此中庄舃动悲吟。\n一枝丹桂未入手，万里苍波长负心。\n老去渐知时态薄，愁来唯愿酒杯深。\n七雄三杰今何在，休为闲人泪满襟。",
        "dynasty": "唐",
        "collection_info": null
    },
    {
        "uuid": "ae663d9b86a6f2afc406bbe35f483954",
        "title": "忆夏口",
        "author": "罗隐",
        "content": "汉阳渡口兰为舟，汉阳城下多酒楼。\n当年不得尽一醉，别梦有时还重游。\n襟带可怜吞楚塞，风烟只好狎江鸥。\n月明更想曾行处，吹笛桥边木叶秋。",
        "dynasty": "唐",
        "collection_info": null
    },
    {
        "uuid": "152ce59cd3f5b40e2fcdb2ef401c22bf",
        "title": "武牢关",
        "author": "罗隐",
        "content": "楚人曾此限封疆，不见清阴六里长。\n一壑暮声何怨望，数峰秋势自颠狂。\n由来四皓须神伏，大抵秦皇谩气强。\n欲学鸡鸣试关吏，太平时节懒思量。",
        "dynasty": "唐",
        "collection_info": null
    },
    {
        "uuid": "cb71c8a88e761f4f3678272ff1d524f4",
        "title": "途中献晋州孟中丞",
        "author": "罗隐",
        "content": "太平天子念蒲东，又委星郎养育功。\n昨日隼旟辞阙下，今朝珠履在河中。\n楼移庾亮千山月，树待袁宏一扇风。\n不及政成应入拜，晋州何足展清通。",
        "dynasty": "唐",
        "collection_info": null
    },
    {
        "uuid": "ef90238694672fdeec4a8a4d81b5ab5c",
        "title": "长安秋夜",
        "author": "罗隐",
        "content": "远闻天子似羲皇，偶舍渔乡入帝乡。\n五等列侯无故旧，一枝仙桂有风霜。\n灯欹短焰烧离鬓，漏转寒更滴旅肠。\n归计未知身已老，九衢双阙夜苍苍。",
        "dynasty": "唐",
        "collection_info": null
    },
    {
        "uuid": "2f0d4d7b4cf32063b571ccbc1b1dbeb5",
        "title": "春晚寄钟尚书",
        "author": "罗隐",
        "content": "宰府初开忝末尘，四年谈笑隔通津。\n官资肯便矜中路，酒醆还应忆故人。\n江畔旧游秦望月，槛前公事镜湖春。\n如今莫问西禅坞，一炷寒香老病身。",
        "dynasty": "唐",
        "collection_info": null
    },
    {
        "uuid": "ede39c2ef4b4d3f11692467bf5728ff8",
        "title": "秋晓寄友人",
        "author": "罗隐",
        "content": "洞庭霜落水云秋，又泛轻涟任去留。\n世界高谈今已得，宦途清贵旧曾游。\n手中綵笔夸题凤，天上泥封奖狎鸥。\n更见南来钓翁说，醉吟还上木兰舟。",
        "dynasty": "唐",
        "collection_info": null
    },
    {
        "uuid": "e5f5ebb6261fceee4b2190c915d1c97b",
        "title": "秋日有酬",
        "author": "罗隐",
        "content": "旧业传家有宝刀，近闻余力更挥毫。\n腰间印佩黄金重，卷裏诗裁白雪高。\n讌罢嘉宾迎凤藻，猎归诸将问龙韬。\n分茅列土纔三十，犹拟回头赌锦袍。",
        "dynasty": "唐",
        "collection_info": null
    },
    {
        "uuid": "7fffda4de343a31699ccf5f3011e8d9a",
        "title": "所思",
        "author": "罗隐",
        "content": "梁王兔苑荆榛裏，炀帝鸡台梦想中。\n只觉惘然悲谢傅，未知何以报文翁。\n生灵不幸台星拆，造化无情世界空。\n划尽寒灰始堪叹，满庭霜叶一窗风。",
        "dynasty": "唐",
        "collection_info": null
    },
    {
        "uuid": "1c1bad112c88cf7810f3e8b89b4c5256",
        "title": "送魏校书兼呈曹使君",
        "author": "罗隐",
        "content": "乱离无计驻生涯，又事东游惜岁华。\n村店酒旗沽竹叶，野桥梅雨泊芦花。\n讐书发迹官虽屈，负米安亲路不赊。\n应见使君论世旧，埽门重得向曹家。",
        "dynasty": "唐",
        "collection_info": null
    },
    {
        "uuid": "0429cb9b56b9b3213f5881e53140c79e",
        "title": "四皓庙",
        "author": "罗隐",
        "content": "汉惠秦皇事已闻，庙前高木眼前云。\n楚王谩费闲心力，六里青山尽属君。",
        "dynasty": "唐",
        "collection_info": null
    },
    {
        "uuid": "40c52ccbf74c27f934de1f1b4ab5759a",
        "title": "浮云",
        "author": "罗隐",
        "content": "溶溶曳曳自舒张，不向苍梧即帝乡。\n莫道无心便无事，也曾愁杀楚襄王。",
        "dynasty": "唐",
        "collection_info": null
    },
    {
        "uuid": "bf285a63aaf26a75c19694b277c87f8b",
        "title": "早发",
        "author": "罗隐",
        "content": "北去南来无定居，此生生计竟何如。\n酷怜一觉平明睡，长被鸡声恶破除。",
        "dynasty": "唐",
        "collection_info": null
    },
    {
        "uuid": "08776447d559e5318163b2ba633b3532",
        "title": "香",
        "author": "罗隐",
        "content": "沈水良材食柏珍，博山烟暖玉楼春。\n怜君亦是无端物，贪作馨香忘却身。",
        "dynasty": "唐",
        "collection_info": null
    },
    {
        "uuid": "2e98e318dc6744479e22ce8d587047ee",
        "title": "邺城",
        "author": "罗隐",
        "content": "台上年年揜翠蛾，台前高树夹漳河。\n英雄亦到分香处，能共常人较几多。",
        "dynasty": "唐",
        "collection_info": null
    },
    {
        "uuid": "b060995177ef1320c55b99d1ff0b1b00",
        "title": "七夕",
        "author": "罗隐",
        "content": "络角星河菡萏天，一家懽笑设红筵。\n应倾谢女珠玑箧，尽写檀郎锦绣篇。\n香帐簇成排窈窕，金鍼穿罢拜婵娟。\n铜壶漏报天将晓，惆怅佳期又一年。",
        "dynasty": "唐",
        "collection_info": null
    },
    {
        "uuid": "91926c909cd113f5ab5a07780f498238",
        "title": "送臧濆下第谒窦鄜州",
        "author": "罗隐",
        "content": "赋得长杨不直钱，却来京口看莺迁。\n也知绛灌轻才子，好谒尤常醉少年。\n万里故乡云缥缈，一春生计泪澜汍。\n多情柱史应相问，与话归心正浩然。",
        "dynasty": "唐",
        "collection_info": null
    },
    {
        "uuid": "94a3b00cb75bee7348d2c3389e4b31b6",
        "title": "清明日曲江怀友",
        "author": "罗隐",
        "content": "君与田苏即旧游，我于交分亦绸缪。\n二年隔绝黄泉下，尽日悲凉曲水头。\n鸥鸟似能齐物理，杏花疑欲伴人愁。\n寡妻稚子应寒食，遥望江陵一泪流。",
        "dynasty": "唐",
        "collection_info": null
    },
    {
        "uuid": "3c9ad969e8f23948b1ebf47168b45594",
        "title": "送郑州严员外",
        "author": "罗隐",
        "content": "欲将刀笔润王猷，东去先分圣主忧。\n满扇好风吹郑圃，一车甘雨别皇州。\n尚书碛冷鸿声晚，仆射陂寒树影秋。\n从此文星在何处，武牢关外庾公楼。",
        "dynasty": "唐",
        "collection_info": null
    },
    {
        "uuid": "70c604e001a63f839936ea7edefa0f66",
        "title": "孙员外赴阙后重到三衢",
        "author": "罗隐",
        "content": "远山高树思悠哉，重倚危楼尽一杯。\n谢守已随征诏入，鲁儒犹逐断蓬来。\n地寒谩忆移暄手，时急方须济世才。\n宣室夜阑如有问，可能全望未然灰。",
        "dynasty": "唐",
        "collection_info": null
    },
    {
        "uuid": "1ab12461345d70ee587ca3fd1f9ecbc7",
        "title": "衡阳泊木居士庙下作",
        "author": "罗隐",
        "content": "乌噪残阳草满庭，此中枯木似人形。\n只应神物长为主，未必浮槎即有灵。\n八月风波飘不去，四时黍稷荐惟馨。\n南朝庾信无因赋，牢落祠前水气腥。",
        "dynasty": "唐",
        "collection_info": null
    },
    {
        "uuid": "a7e8d6b344791fcea40ecd6ae947f23c",
        "title": "钟陵见杨秀才",
        "author": "罗隐",
        "content": "孺亭滕阁少踟蹰，三度南游一事无。\n秪觉流年如鸟逝，不知何处有龙屠？云归洪井枝柯敛，水下漳江气色麤。\n赖得与君同此醉，醒来愁被鬼揶揄。",
        "dynasty": "唐",
        "collection_info": null
    },
    {
        "uuid": "40b212e047d307a4bd72b2faa27a6885",
        "title": "自湘川东下立春泊夏口阻风登孙权城",
        "author": "罗隐",
        "content": "吴门此去逾千里，湘浦离来想数旬。\n只见风师长占路，不知青帝已行春。\n危怜坏堞犹遮水，狂爱寒梅欲傍人。\n事往时移何足问，且凭村酒暖精神。",
        "dynasty": "唐",
        "collection_info": null
    },
    {
        "uuid": "16fe37233c6d1c60f18ae8bb0bf444cd",
        "title": "春日忆湖南旧游寄卢校书",
        "author": "罗隐",
        "content": "旅榜前年过洞庭，曾提刀笔事甘宁。\n瑇筵离隔将军幕，朱履频窥处士星。\n恩重匣中孤劒在，梦余江畔数峰青。\n金貂见服嘉宾散，回首昭丘一涕零。",
        "dynasty": "唐",
        "collection_info": null
    },
    {
        "uuid": "0a2d081ec1f5601b688a2be0032d37b1",
        "title": "贺淮南节度卢员外赐绯",
        "author": "罗隐",
        "content": "俭莲高贵九霄闻，粲粲朱衣降五云。\n骢马早年曾避路，银鱼今日且从军。\n御题綵服垂天眷，袍展花心透縠纹。\n应笑当年老莱子，鲜华都自降明君。",
        "dynasty": "唐",
        "collection_info": null
    },
    {
        "uuid": "602c1bc7b0d1df261cf7c741bcd55e2c",
        "title": "春日独游禅智寺",
        "author": "罗隐",
        "content": "树远连天水接空，几年行乐旧隋宫。\n花开花谢还如此，人去人来自不同。\n鸾凤调高何处酒，吴牛蹄健满车风。\n思量只合腾腾醉，煮海平陈一梦中。",
        "dynasty": "唐",
        "collection_info": null
    },
    {
        "uuid": "3420901de5036e04986512c66ccb4f6d",
        "title": "和淮南李司空同转运员外",
        "author": "罗隐",
        "content": "层层高阁旧瀛洲，此地须征第一流。\n丞相近年萦倚望，重才今日喜遨游。\n荣持健笔金黄贵，恨咽离筵管吹秋。\n谁继伊皋送行句，梁王诗好郢人愁。",
        "dynasty": "唐",
        "collection_info": null
    },
    {
        "uuid": "5976cf836a2a2f9bfbf6e6e06377cfa5",
        "title": "后土庙",
        "author": "罗隐",
        "content": "四海兵戈尚未宁，始于云外学仪形。\n九天玄女犹无圣，后土夫人岂有灵。\n一带好云侵鬓绿，两层危岫拂眉青。\n韦郎年少知何在，端坐思量太白经。",
        "dynasty": "唐",
        "collection_info": null
    },
    {
        "uuid": "d5505701cd7573d3f871b962eca85726",
        "title": "金陵夜泊",
        "author": "罗隐",
        "content": "冷烟轻澹傍衰丛，此夕秦淮驻断蓬。\n栖鴈远惊沽酒火，乱鵶高避落帆风。\n地销王气波声急，山带秋阴树影空。\n六代精灵人不见，思量应在月明中。",
        "dynasty": "唐",
        "collection_info": null
    },
    {
        "uuid": "36b4be1fd87b4d265ce40987592f8016",
        "title": "上江州陈员外",
        "author": "罗隐",
        "content": "寒江九派转城楼，东下钟陵第一州。\n人自中台方贵盛，地从西晋即风流。\n旧班久望鹓晴翥，余力犹闻虎夜浮。\n应恨属官无健令，异时佳节阻闲游。",
        "dynasty": "唐",
        "collection_info": null
    },
    {
        "uuid": "b6afbfa449e975906ff6836853dd091d",
        "title": "广陵开元寺阁上作",
        "author": "罗隐",
        "content": "满槛山川漾落晖，槛前前事去如飞。\n云中鸡犬刘安过，月裏笙歌炀帝归。\n江蹙海门帆散去，地吞淮口树相依。\n红楼翠幕知多少，长向东风有是非。",
        "dynasty": "唐",
        "collection_info": null
    },
    {
        "uuid": "8b15472bfaf5db9c7a0e1ca65b0774b8",
        "title": "上鄂州韦尚书",
        "author": "罗隐",
        "content": "往岁先皇驭九州，侍臣才业最风流。\n文穷典诰虽余力，俗致雍熙尽密谋。\n兰省换班青作绶，柏台前引绛为鞴。\n都缘未负江山兴，开济生灵校一秋。",
        "dynasty": "唐",
        "collection_info": null
    },
    {
        "uuid": "cb00de4244f29ad0fb9c059049925f93",
        "title": "早春巴陵道中",
        "author": "罗隐",
        "content": "远雪亭亭望未销，岳阳春浅似相饶。\n短芦冒土初生笋，高柳偷风已弄条。\n波泛洞庭㺍獭健，谷连荆楚鬼神妖。\n中流菱唱泊何处，一隻画船兰作桡。",
        "dynasty": "唐",
        "collection_info": null
    },
    {
        "uuid": "32b0c044b28a2536fab3d6b361821948",
        "title": "广陵秋日酬进士臧濆见寄",
        "author": "罗隐",
        "content": "驿西斜日满窗前，独凭秋栏思渺绵。\n数尺断蓬惭故国，一轮清镜泣流年。\n已知世事真徒尔，纵有心期亦偶然。\n空媿荀家好兄弟，鴈来鱼去是因缘。",
        "dynasty": "唐",
        "collection_info": null
    },
    {
        "uuid": "2f9d3969842c77818e3626964bc88bc8",
        "title": "淮南送李司空朝觐",
        "author": "罗隐",
        "content": "圣君宵旰望时雍，丹诏西来雨露浓。\n宣父道高休叹凤，武侯才大本吟龙。\n九州似鼎终须负，万物为铜只待镕。\n腊后春前更何事，便看经度奏东封。",
        "dynasty": "唐",
        "collection_info": null
    },
    {
        "uuid": "1552726ea0e15125a1245eaf6dff185d",
        "title": "秋日禅智寺见裴郎中题名寄韦瞻",
        "author": "罗隐",
        "content": "野寺疎钟万木秋，偶寻题处认名侯。\n官离南郡应闲暇，地胜东山想驻留。\n百醆浓醪成别梦，两行垂露澣羁愁。\n心知只有韦公在，更对真踪话旧游。",
        "dynasty": "唐",
        "collection_info": null
    },
    {
        "uuid": "df88e1efba692fb874224cd9bf1ed5cd",
        "title": "广陵春日忆池阳有寄",
        "author": "罗隐",
        "content": "烟水蒙蒙接板桥，数年经历驻征桡。\n醉凭危槛波千顷，愁倚长亭柳万条。\n别后故人冠獬豸，病来知己赏鹪鹩。\n清流夹宅千家住，会向闲乘一信潮。",
        "dynasty": "唐",
        "collection_info": null
    },
    {
        "uuid": "8e07a4dd55fab120378ecb896ef61ef8",
        "title": "春中湘中题岳麓寺僧舍",
        "author": "罗隐",
        "content": "蟾宫虎穴两皆休，来凭危栏送远愁。\n多事林莺还谩语，薄情边鴈不迴头。\n春融只待干坤醉，水阔深知世界浮。\n欲共高僧话心迹，野花芳草奈相尤。",
        "dynasty": "唐",
        "collection_info": null
    },
    {
        "uuid": "126e62772c686588f69e2a08e43e11fc",
        "title": "出试后投所知",
        "author": "罗隐",
        "content": "此日蓬壶两日程，当时消息甚分明。\n桃须曼倩催方熟，橘待洪崖遣始行。\n岛外音书应有意，眼前尘士渐无情。\n莫教更似山西鼠，嚙破愁肠恨一生。",
        "dynasty": "唐",
        "collection_info": null
    },
    {
        "uuid": "cc8b3efed1dda26c246a2befd326f2cf",
        "title": "湘南春日怀古",
        "author": "罗隐",
        "content": "晴江春暖兰蕙熏，凫鹥苒苒鸥着羣。\n洛阳贾谊自无命，少陵杜甫兼有文。\n空阔远帆遮落日，苍茫野树碍归云。\n松醪酒好昭潭静，闲过中流一弔君。",
        "dynasty": "唐",
        "collection_info": null
    },
    {
        "uuid": "8f3fe12232152b056e75c18943e7bfea",
        "title": "江州望庐山",
        "author": "罗隐",
        "content": "东南苍翠何崔嵬，横流一望幽抱开。\n影寒已令水底去，脚阔欲过湖心来。\n深处不唯容鬼怪，暗中兼恐有风雷。\n仙人往往今谁在，红杏花香重首迴。",
        "dynasty": "唐",
        "collection_info": null
    },
    {
        "uuid": "27aa43dad7a97e19e8e63261c1a3f2f6",
        "title": "金陵寄窦尚书",
        "author": "罗隐",
        "content": "二年岐路有西东，长忆优游楚驿中。\n虎帐谈高无客继，马卿官傲少人同。\n世危肯使依刘表，山好犹能忆谢公。\n此去此恩言不得，谩将闲泪对春风。",
        "dynasty": "唐",
        "collection_info": null
    },
    {
        "uuid": "ea19eb6361ad3eb6a7feb8107330882b",
        "title": "清溪江令公宅",
        "author": "罗隐",
        "content": "蛮笺象管夜深时，曾赋陈宫第一诗。\n宴罢风流人不见，废来踪迹草应知。\n莺怜胜事啼空巷，蜨恋余香舞好枝。\n还有往年金甃井，牧童樵叟等闲窥。",
        "dynasty": "唐",
        "collection_info": null
    },
    {
        "uuid": "0032b7430991a63b5d0836e32dce7805",
        "title": "郑州献卢舍人",
        "author": "罗隐",
        "content": "海槎闲暇阆风轻，不是安流不肯行。\n鸡省露浓汤饼熟，凤池烟暖诏书成。\n渔筹已合光儒梦，尧印何妨且治兵。\n会将两都收復后，右图仪表左题名。",
        "dynasty": "唐",
        "collection_info": null
    },
    {
        "uuid": "01965ff607b54be52b0d9b88dc0c81f8",
        "title": "别池阳所居",
        "author": "罗隐",
        "content": "黄尘初起此留连，火耨刀耕六七年。\n雨夜老农伤水旱，雪晴渔父共舟船。\n已悲世乱身须去，肯媿途危迹屡迁。\n却是九华山有意，列行相送到江边。",
        "dynasty": "唐",
        "collection_info": null
    },
    {
        "uuid": "955312bd5f32e93680ce06da557221b7",
        "title": "送内使周大夫自杭州朝贡",
        "author": "罗隐",
        "content": "八都上将近平戎，便附輶轩奏圣聪。\n三接驾前朝觐礼，一函江表战征功。\n云间阆苑何时见，水底瑶池触处通。\n知有殿庭余力在，莫辞消息寄西风。",
        "dynasty": "唐",
        "collection_info": null
    },
    {
        "uuid": "cb1c3e24fe076a0f145d8ac1838abd3a",
        "title": "酬黄从事怀旧见寄",
        "author": "罗隐",
        "content": "旧游不合到心中，把得君诗意亦同。\n水馆酒阑清夜月，香街人散白杨风。\n长绳繫日虽难绊，辨口谈天不易穷。\n世事自随蓬转在，思量何处是飞蓬。",
        "dynasty": "唐",
        "collection_info": null
    },
    {
        "uuid": "57b8a1665a99585c72d4579732a00b76",
        "title": "绣",
        "author": "罗隐",
        "content": "一片丝罗□□□，洞房西室女工劳。\n花随玉指添春色，鸟逐金鍼长羽毛。\n蜀绵谩夸声自贵，越绫虚说价功高。\n可中用作鸳鸯被，红叶枝枝不碍刀。",
        "dynasty": "唐",
        "collection_info": null
    },
    {
        "uuid": "d8f1200caaed33479854279dafed4b2d",
        "title": "西施",
        "author": "罗隐",
        "content": "家国兴亡自有时，吴人何苦怨西施。\n西施若解倾吴国，越国亡来又是谁。",
        "dynasty": "唐",
        "collection_info": null
    },
    {
        "uuid": "33b14a7318471627115d4ae87837a081",
        "title": "自遣",
        "author": "罗隐",
        "content": "得即高歌失即休，多愁多恨亦悠悠。\n今朝有酒今朝醉，明日愁来明日愁。",
        "dynasty": "唐",
        "collection_info": null
    },
    {
        "uuid": "3656779c1d341d17af76f9850cb6e885",
        "title": "白角箆",
        "author": "罗隐",
        "content": "白似琼瑶滑似苔，随梳伴镜拂尘埃。\n莫言此箇尖头物，几度撩人恶髪来。",
        "dynasty": "唐",
        "collection_info": null
    },
    {
        "uuid": "985ebe4f4fa8de3512d9cb97615a38e3",
        "title": "铜雀台",
        "author": "罗隐",
        "content": "强歌强舞竟难胜，花落花开泪满膺。\n秪合当年伴君死，免交憔悴望西陵。",
        "dynasty": "唐",
        "collection_info": null
    },
    {
        "uuid": "edf42aa6df91ac24203a66b68877f9d9",
        "title": "鹦鹉",
        "author": "罗隐",
        "content": "莫恨雕笼翠羽残，江南地暖陇西寒。\n劝君不用分明语，语得分明出转难。",
        "dynasty": "唐",
        "collection_info": null
    },
    {
        "uuid": "7bf9d063e30c4b5c6a23378f6987655a",
        "title": "金钱花",
        "author": "罗隐",
        "content": "占得佳名绕树芳，依依相伴向秋光。\n若教此物堪收贮，应被豪门尽劚将。",
        "dynasty": "唐",
        "collection_info": null
    },
    {
        "uuid": "6427addf3e81b49e0b981b512d3356f5",
        "title": "梅",
        "author": "罗隐",
        "content": "天赐胭脂一抹腮，盘中磊落笛中哀。\n虽然未得和羹便，曾与将军止渴来。",
        "dynasty": "唐",
        "collection_info": null
    },
    {
        "uuid": "8615d2b6f2074f74d24c80f704b2c474",
        "title": "钱尚父生日",
        "author": "罗隐",
        "content": "大昴分光降斗牛，兴唐宗社作诸侯。\n伊夔事业扶千载，韩白机谋冠九州。\n贵盛上持龙节钺，延长应续鹤春秋。\n锦衣玉食将何报，更俟庄椿一举头。",
        "dynasty": "唐",
        "collection_info": null
    },
    {
        "uuid": "4354e97920a761c23e3d7757f1783963",
        "title": "寄前户部陆郎中",
        "author": "罗隐",
        "content": "出驯桑雉入朝簪，萧洒清名映士林。\n近日篇章欺白雪，早年词赋得黄金。\n桂堂纵道探龙颔，兰省何曾驻鹤心。\n离乱事多人不会，酒浓花暖且闲吟。",
        "dynasty": "唐",
        "collection_info": null
    },
    {
        "uuid": "1a8de8fea8ab746878dcab585689dbea",
        "title": "登瓦棺寺阁",
        "author": "罗隐",
        "content": "下盘空迹上云浮，偶逐僧行步步愁。\n暂憩已知须用意，渐来争忍不回头。\n烟中树老重江晚，铎外风轻四境秋。\n懒指台城更东望，鹊飞龙鬬尽荒丘。",
        "dynasty": "唐",
        "collection_info": null
    },
    {
        "uuid": "b2985a3ec5e1f75d9c2941105900ca41",
        "title": "九华山费征君所居",
        "author": "罗隐",
        "content": "草堂何处试徘徊，见说遗踪向此开。\n蟾桂自归三径后，鹤书曾降九天来。\n白云事迹依前在，青琐光阴竟不迴。\n尽夕为君思曩日，野泉呜咽路莓苔。",
        "dynasty": "唐",
        "collection_info": null
    },
    {
        "uuid": "0da2c17176f1d592e7b1e694428ca264",
        "title": "途中寄怀",
        "author": "罗隐",
        "content": "不知何处是前程，合眼腾腾信马行。\n两鬓已衰时未遇，数峰虽在病相撄。\n尘埃巩洛虚光景，诗酒江湖漫姓名。\n试哭军门看谁问，旧来还似祢先生。",
        "dynasty": "唐",
        "collection_info": null
    },
    {
        "uuid": "91218a37c83218aa2908fb80a4ca78e4",
        "title": "京口见李侍郎",
        "author": "罗隐",
        "content": "傞傞江柳欲矜春，铁瓮城边见故人。\n屈指不堪言甲子，披风常记是庚申。\n别来且喜身俱健，乱后休悲业尽贫。\n还有杖头沽酒物，待寻山寺话逡巡。",
        "dynasty": "唐",
        "collection_info": null
    },
    {
        "uuid": "ec97b095214d35f5c4d2acbfab71a551",
        "title": "秋日酬张特玄",
        "author": "罗隐",
        "content": "病寄南徐两度秋，故人依约亦扬州。\n偶因鴈足思闲事，拟棹孤舟访旧游。\n风急几闻江上笛，月高谁共酒家楼。\n平生意气消磨尽，甘露轩前看水流。",
        "dynasty": "唐",
        "collection_info": null
    },
    {
        "uuid": "286a91a344c8183088dd543ad348fdf3",
        "title": "登高咏菊尽",
        "author": "罗隐",
        "content": "篱畔霜前偶得存，苦教迟晚避兰荪。\n能销造化几多力，不受阳和一点恩。\n生处岂容依玉砌，要时还许上金罇。\n陶公没后无知己，露滴幽丛见泪痕。",
        "dynasty": "唐",
        "collection_info": null
    },
    {
        "uuid": "6871b99262bbb8ce16cfa0a858370d11",
        "title": "登夏州城楼",
        "author": "罗隐",
        "content": "寒城猎猎戍旗风，独倚危楼怅望中。\n万里山河唐土地，千年魂魄晋英雄。\n离心不忍听边马，往事应须问塞鸿。\n好脱儒冠从校尉，一枝长戟六钧弓。",
        "dynasty": "唐",
        "collection_info": null
    },
    {
        "uuid": "64bd21f5f30120cefdfbe23f4807f9ff",
        "title": "水边偶题",
        "author": "罗隐",
        "content": "野水无情去不回，水边花好为谁开。\n只知事逐眼前去，不觉老从头上来。\n穷似丘轲休叹息，达如周召亦尘埃。\n思量此理何人会，蒙邑先生最有才。",
        "dynasty": "唐",
        "collection_info": null
    },
    {
        "uuid": "d9a68845e6a231042aac46460047b0de",
        "title": "故洛阳公镇大梁时隐得游门下今之经历事往人非聊抒所怀以伤以谢",
        "author": "罗隐",
        "content": "孤舟欲泊思何穷，曾忆西来值雪中。\n珠履少年初满座，白衣游子也从公。\n狂抛赋笔琉璃冷，醉倚歌筵瑇瑁红。\n今日斯文向谁说，泪碑棠树两成空。",
        "dynasty": "唐",
        "collection_info": null
    },
    {
        "uuid": "e43e745eee9c40695c1405d89144356a",
        "title": "杜陵秋思",
        "author": "罗隐",
        "content": "南望商于北帝都，两堪栖託两无图。\n只闻斥逐张公子，不觉悲同楚大夫。\n岩畔早凉生紫桂，井边疎影落高梧。\n一杯渌酒他年忆，沥向青波寄五湖。",
        "dynasty": "唐",
        "collection_info": null
    },
    {
        "uuid": "ab64109cdb965886d4be4f35f7071a84",
        "title": "隐尝在江陵忝故中令白公叨蒙知遇今復重过渚宫感事悲身遂成长句",
        "author": "罗隐",
        "content": "往岁酇侯镇渚宫，曾将清律暖孤蓬。\n才怜曼倩三冬后，艺许由基一箭中。\n言重不能轻薄命，地寒终是泣春风。\n凤凰池涸台星拆，迴首岐山忆至公。",
        "dynasty": "唐",
        "collection_info": null
    },
    {
        "uuid": "5fd97966efdba3cbd2c63bf7076ac88e",
        "title": "夜泊毘陵无锡县有寄",
        "author": "罗隐",
        "content": "草虫幽咽树初团，独繫孤舟夜已阑。\n浊浪势奔吴苑急，疎钟声彻惠山寒。\n愁催鬓髪凋何易，贫恋家乡别渐难。\n他日亲朋应大笑，始知书劒是无端。",
        "dynasty": "唐",
        "collection_info": null
    },
    {
        "uuid": "4dd723904b7addee94ad8997a267ca06",
        "title": "桃花",
        "author": "罗隐",
        "content": "暖触衣襟漠漠香，閒梅遮柳不胜芳。\n数枝艳拂文君酒，半里红欹宋玉墙。\n尽日无人疑怅望，有时经雨乍凄凉。\n旧山山下还如此，回首东风一断肠。",
        "dynasty": "唐",
        "collection_info": null
    },
    {
        "uuid": "7d2c0174cc72ee213fa914381757a587",
        "title": "筹笔驿",
        "author": "罗隐",
        "content": "抛掷南阳为主忧，北征东讨尽良筹。\n时来天地皆同力，运去英雄不自由。\n千里山河轻孺子，两朝冠劒恨谯周。\n唯余岩下多情水，犹解年年傍驿流。",
        "dynasty": "唐",
        "collection_info": null
    },
    {
        "uuid": "02f56cec2cb47802a3e6750c166c1d02",
        "title": "重过随州故兵部李侍郎恩知因抒长句",
        "author": "罗隐",
        "content": "庄周高论伯牙琴，闲夜思量泪满襟。\n四海共谁言近事，九原从此负初心。\n鸥翻汉浦风波急，鴈下郧溪雾雨深。\n惭媿苍生还有意，解歌襦袴至如今。",
        "dynasty": "唐",
        "collection_info": null
    },
    {
        "uuid": "12ec661e46d33ab85ba501611a01e1f5",
        "title": "商于驿楼东望有感",
        "author": "罗隐",
        "content": "山川去接汉江东，曾伴隋侯醉此中。\n歌绕夜梁珠宛转，舞娇春席雪朦胧。\n棠遗善政阴犹在，薤送哀声事已空。\n惆怅知音竟难得，两行清泪白杨风。",
        "dynasty": "唐",
        "collection_info": null
    },
    {
        "uuid": "2cb5c66dc8d2c09ca2f780b356f96645",
        "title": "寄南城韦逸人",
        "author": "罗隐",
        "content": "杜甫诗中韦曲花，至今无赖尚豪家。\n美人晓折露沾袖，公子醉时香满车。\n万里丹青传不得，二年风雨恨无涯。\n羡他南涧高眠客，春去春来任物华。",
        "dynasty": "唐",
        "collection_info": null
    },
    {
        "uuid": "eb315a985a55ebdfc7714c8c89cab569",
        "title": "梅花",
        "author": "罗隐",
        "content": "吴王醉处十余里，照野拂衣今正繁。\n经雨不随山鸟散，倚风疑共路人言。\n愁怜粉艳飘歌席，静爱寒香扑酒罇。\n欲寄所思无好信，为人惆恨又黄昏。",
        "dynasty": "唐",
        "collection_info": null
    },
    {
        "uuid": "43814987b4d1f934019a67d911f60d0e",
        "title": "淮南高骈所造迎仙楼",
        "author": "罗隐",
        "content": "鸾音鹤信杳难迴，凤驾龙车早晚来。\n仙境是谁知处所，人间空自造楼台。\n云侵朱槛应难到，虫网闲窗永不开。\n子细思量成底事，露凝风摆作尘埃。",
        "dynasty": "唐",
        "collection_info": null
    },
    {
        "uuid": "4c5fb29916a627f9f30eb752b95bf448",
        "title": "和禅月大师见赠",
        "author": "罗隐",
        "content": "高僧惠我七言诗，顿豁尘心展白眉。\n秀似谷中花媚日，清如潭底月圆时。\n应观法界莲千叶，肯折人间桂一枝。\n漂荡秦吴十余载，因循犹恨识师迟。",
        "dynasty": "唐",
        "collection_info": null
    },
    {
        "uuid": "d9ef8a5461cd81af62101deef324ffb6",
        "title": "谒文宣王庙",
        "author": "罗隐",
        "content": "晚来乘兴谒先师，松柏凄凄人不知。\n九仭萧墙堆瓦砾，三间茅殿走狐狸。\n雨淋状似悲麟泣，露滴还同叹凤悲。\n傥使小儒名稍立，岂教吾道受栖迟。",
        "dynasty": "唐",
        "collection_info": null
    },
    {
        "uuid": "79924d730323d6034563586902be41d9",
        "title": "代文宣王答",
        "author": "罗隐",
        "content": "三教之中儒最尊，止戈为武武尊文。\n吾今尚自披蓑笠，你等何须读典坟。\n释氏宝楼侵碧汉，道家宫殿拂青云。\n若教颜闵英灵在，终不羞他李老君。",
        "dynasty": "唐",
        "collection_info": null
    },
    {
        "uuid": "aa329de55a64e4c892c8ccd3d3044df0",
        "title": "重送朗州张员外",
        "author": "罗隐",
        "content": "朱轮此去正春风，且驻青云听断蓬。\n一榻早年容孺子，双旌今日别文翁。\n诚知汲善心长在，争奈干时迹转穷。\n酬德酬恩两无路，谩劳惆怅凤城东。",
        "dynasty": "唐",
        "collection_info": null
    },
    {
        "uuid": "b98d60e89ff84852912bdcb84aee43b4",
        "title": "广陵秋夜读进士常修三篇因题",
        "author": "罗隐",
        "content": "入蜀归吴三首诗，藏于笥箧重于师。\n劒关夜读相如听，瓜步秋吟炀帝悲。\n景物也知输健笔，时情谁不许高枝。\n明年二月春风裏，江岛闲人慰所思。",
        "dynasty": "唐",
        "collection_info": null
    },
    {
        "uuid": "40ae019ce431d5e453c6af8db144d9be",
        "title": "逼试投所知",
        "author": "罗隐",
        "content": "桃在仙翁旧苑傍，暖烟轻霭扑人香。\n十年此地频偷眼，二月春风最断肠。\n曾恨梦中无好事，也知囊裏有仙方。\n寻思仙骨终难得，始与回头问玉皇。",
        "dynasty": "唐",
        "collection_info": null
    },
    {
        "uuid": "ee506fbd4722df8a69db6d5f81efd9c6",
        "title": "汉江上作",
        "author": "罗隐",
        "content": "汉江波浪渌于苔，每到江边病眼开。\n半雨半风终日恨，无名无迹几时迴。\n云生岸谷秋阴合，树接帆樯晚思来。\n对此空惭圣明代，忍教缨上有尘埃。",
        "dynasty": "唐",
        "collection_info": null
    },
    {
        "uuid": "f1212372d1c1816efc92d8ff9ba829ac",
        "title": "秋夜寄进士顾荣",
        "author": "罗隐",
        "content": "秋河耿耿夜沈沈，往事三更尽到心。\n多病谩劳窥圣代，薄才终是费知音。\n家山梦后帆千尺，尘土搔来髪一簪。\n空羡良朋尽高价，可怜东箭与南金。",
        "dynasty": "唐",
        "collection_info": null
    },
    {
        "uuid": "bfbb1688860f7a39eea4242e94de7be0",
        "title": "寄渭北徐从事",
        "author": "罗隐",
        "content": "暖云慵堕柳垂条，骢马徐郎过渭桥。\n官秩旧参荀秘监，罇罍今伴霍嫖姚。\n科随鹄箭频曾中，礼向侯弓以重招。\n莫恨东风促行李，不多时节却归朝。",
        "dynasty": "唐",
        "collection_info": null
    },
    {
        "uuid": "cb7acd562842b7cf4145829942916e50",
        "title": "徐寇南逼感事献江南知己次韵",
        "author": "罗隐",
        "content": "酒阑离思浩无穷，西望维扬忆数公。\n万里飘零身未了，一家知奖意曾同。\n云横晋国尘应暗，路转吴江信不通。\n今日便成卢子谅，满襟珠泪堕霜风。",
        "dynasty": "唐",
        "collection_info": null
    },
    {
        "uuid": "f70a7a435fbf054aa80a7201b14cd67d",
        "title": "寄三衢孙员外",
        "author": "罗隐",
        "content": "小敷文伯见何时，南望三衢渴復饥。\n天子未能崇典诰，诸生徒欲恋旌旗。\n风高绿野苗千顷，露冷平楼酒满巵。\n尽是数旬陪奉处，使君争肯不相思。",
        "dynasty": "唐",
        "collection_info": null
    },
    {
        "uuid": "b3b4bdaeb1906e973032d30ddefa6623",
        "title": "淮南送卢端公归台",
        "author": "罗隐",
        "content": "凤鸾势逸九霄宽，北去南来任羽翰。\n朱绂两参王俭府，绣衣三领杜林官。\n道从上国曾匡济，才向牢盆始重难。\n应笑张纲谩生事，埋轮不得在长安。",
        "dynasty": "唐",
        "collection_info": null
    },
    {
        "uuid": "1ed1ace19ae989c6f3852fc2355a6332",
        "title": "炀帝陵",
        "author": "罗隐",
        "content": "入郭登桥出郭船，红楼日日柳年年。\n君王忍把平陈业，只博雷塘数亩田。",
        "dynasty": "唐",
        "collection_info": null
    },
    {
        "uuid": "1c865a4b4f0b2a3fbe1f5c383a68d96e",
        "title": "马嵬坡",
        "author": "罗隐",
        "content": "佛屋前头野草春，贵妃轻骨此为尘。\n从来绝色知难得，不破中原未是人。",
        "dynasty": "唐",
        "collection_info": null
    },
    {
        "uuid": "b30438cf9f0356e709ba65123c1964b2",
        "title": "柳",
        "author": "罗隐",
        "content": "灞岸晴来送别频，相偎相倚不胜春。\n自家飞絮犹无定，争解垂丝绊路人。",
        "dynasty": "唐",
        "collection_info": null
    },
    {
        "uuid": "5d6b0a09d34f2b5b786ece612896cd8e",
        "title": "隋堤柳",
        "author": "罗隐",
        "content": "夹路依依千里遥，路人回首认隋朝。\n春风未借宣华意，犹费工夫长绿条。",
        "dynasty": "唐",
        "collection_info": null
    },
    {
        "uuid": "bd34d426a51dbaa35e738edd287a61b0",
        "title": "孟浩然墓",
        "author": "罗隐",
        "content": "数步荒榛接旧蹊，寒江漠漠草凄凄。\n鹿门黄土无多少，恰到书生冢便低。",
        "dynasty": "唐",
        "collection_info": null
    },
    {
        "uuid": "9926de19da759d9b91f4147162552ee5",
        "title": "秦纪",
        "author": "罗隐",
        "content": "长策东鞭及海隅，鼋鼍奔起鬼神趋。\n怜君未到沙丘日，肯信人间有死无。",
        "dynasty": "唐",
        "collection_info": null
    },
    {
        "uuid": "7848fc96b201babfc082d7a296748263",
        "title": "仙掌",
        "author": "罗隐",
        "content": "掌前流水驻无尘，掌下轩车日日新。\n谩向山头高举手，何曾招得路行人。",
        "dynasty": "唐",
        "collection_info": null
    },
    {
        "uuid": "243a874ae9d6baa7de1bad0bd3d524fa",
        "title": "咏月",
        "author": "罗隐",
        "content": "湖上风高动白苹，暂延清景此逡巡。\n隔年违别成何事，半夜相看似故人。\n蟾向静中矜爪距，兔隈明处弄精神。\n嫦娥老大应惆怅，倚泣苍苍桂一轮。",
        "dynasty": "唐",
        "collection_info": null
    },
    {
        "uuid": "f26b28821770a316f73f6f19f544d40e",
        "title": "宿荆州江陵驿",
        "author": "罗隐",
        "content": "西游象阙媿知音，东下荆溪称越吟。\n风动芰荷香四散，月明楼阁影相侵。\n閒欹别枕千般梦，醉送征帆万里心。\n薜荔衣裳木兰檝，异时烟雨好追寻。",
        "dynasty": "唐",
        "collection_info": null
    },
    {
        "uuid": "49fd1f7629138cf37a66675104ee671c",
        "title": "抚州别阮兵曹",
        "author": "罗隐",
        "content": "雪晴天外见诸峰，幽轧行轮有去踪。\n内史宅边今独恨，步兵厨畔旧相容。\n十年别鬓疑朝镜，千里归心着晚钟。\n若不他时更青眼，未知谁肯荐临邛。",
        "dynasty": "唐",
        "collection_info": null
    },
    {
        "uuid": "fbb84c53b09c6244f42fd5409f3bc166",
        "title": "新安投所知",
        "author": "罗隐",
        "content": "少年容易舍樵渔，曾辱明公荐子虚。\n汉殿寒夜时不食，宋都风急命何疎。\n云埋野艇吟归去，草没山田赋遂初。\n长劒一寻歌一奏，此心争肯为鲈鱼。",
        "dynasty": "唐",
        "collection_info": null
    },
    {
        "uuid": "1649841dbe9ca5ed4a60fa035a0c59f9",
        "title": "江边有寄",
        "author": "罗隐",
        "content": "江边旧业半雕残，每轸归心即万端。\n狂折野梅山店暖，醉吹村笛酒楼寒。\n只言圣代谋身易，争奈贫儒得路难。\n同病同忧更何事，为君提笔画渔竿。",
        "dynasty": "唐",
        "collection_info": null
    },
    {
        "uuid": "47b879be092761761f042e40e2b8ff2e",
        "title": "送友人归夷门",
        "author": "罗隐",
        "content": "二年流落大梁城，每送君归即有情。\n别路算来成底事，旧游言着似前生。\n苑荒懒认词人会，门在空怜烈士名。\n至竟男儿分应定，不须惆怅谷中莺。",
        "dynasty": "唐",
        "collection_info": null
    },
    {
        "uuid": "e8e3ea2b0c9bd1545d2389ddf024ad62",
        "title": "湘中见进士乔诩",
        "author": "罗隐",
        "content": "吴公台下别经秋，破虏城边暂驻留。\n一笑有情堪解梦，数年无故不同游。\n云牵楚思横鱼艇，柳送乡心入酒楼。\n且酌松醪依旧醉，谁能相见向春愁。",
        "dynasty": "唐",
        "collection_info": null
    },
    {
        "uuid": "077da965c384cef3d8eafd5b054f67e9",
        "title": "上霅川裴郎中",
        "author": "罗隐",
        "content": "贵提金印出咸秦，潇洒江城两度春。\n一派水清疑见胆，数重山翠欲留人。\n望崇早合归黄阁，诗好何妨恋白苹。\n自是受恩心未足，却垂双翅羡吴均。",
        "dynasty": "唐",
        "collection_info": null
    },
    {
        "uuid": "2f19d74c4b3fb661810f159d710d4320",
        "title": "钱塘江潮",
        "author": "罗隐",
        "content": "怒声汹汹势悠悠，罗剎江边地欲浮。\n漫道往来存大信，也知反覆向平流。\n任抛巨浸疑无底，猛过西陵只有头。\n至竟朝昏谁主掌，好骑赪鲤问阳侯。",
        "dynasty": "唐",
        "collection_info": null
    },
    {
        "uuid": "390b00031f0b78305fa927fb4461802a",
        "title": "送人赴职任褒中",
        "author": "罗隐",
        "content": "物态时情难重陈，夫君此去莫伤春。\n男儿只要有知己，才子何堪更问津。\n万转江山通蜀国，两行珠翠见褒人。\n海棠花谢东风老，应念京都共苦辛。",
        "dynasty": "唐",
        "collection_info": null
    },
    {
        "uuid": "262d4fd06c0f42debe9d06abb9e8c29f",
        "title": "临川投穆中丞",
        "author": "罗隐",
        "content": "试将生计问蓬根，心委寒灰首戴盆。\n翅弱未知三岛路，舌顽虚掉五侯门。\n啸烟白狖沈高木，捣月清砧触旅魂。\n家在碧江归不得，十年鱼艇长苔痕。",
        "dynasty": "唐",
        "collection_info": null
    },
    {
        "uuid": "92a04af1c94bf627ece6e2d5a6158c92",
        "title": "早春送张坤归大梁",
        "author": "罗隐",
        "content": "萧萧羸马正尘埃，又送輶轩向吹台。\n别酒莫辞今夜醉，故人知是几时回。\n泉经华岳犹应冻，花到梁园始合开。\n为谢东门抱关吏，不堪惆怅满离杯。",
        "dynasty": "唐",
        "collection_info": null
    },
    {
        "uuid": "4e4e473cca98cad8ae2c9f46e03f9394",
        "title": "东归途中作",
        "author": "罗隐",
        "content": "松橘苍黄覆钓矶，早年生计近年违。\n老知风月终堪恨，贫觉家山不易归。\n别岸客帆和鴈落，晚程霜叶向人飞。\n买臣严助精灵在，应笑无成一布衣。",
        "dynasty": "唐",
        "collection_info": null
    },
    {
        "uuid": "4f8922a7876d8f4304e47a5a692bd6b0",
        "title": "送进士臧濆下第后归池州",
        "author": "罗隐",
        "content": "赋成无处换黄金，却向春风动越吟。\n天子爱才虽仄席，诸生多病又沾襟。\n柳攀灞岸狂遮袂，水忆池阳渌满心。\n珍重綵衣归正好，莫将闲事繫升沈。",
        "dynasty": "唐",
        "collection_info": null
    },
    {
        "uuid": "8c0e0b612ae6ac5aca785ab89e9b4e1a",
        "title": "湘中赠范郧",
        "author": "罗隐",
        "content": "丹桂无心彼此谙，二年疎懒共江潭。\n愁知酒醆终难舍，老觉人情转不堪。\n云外鸳鸯非故旧，眼前胶漆似烟岚。\n劳歌一曲霜风暮，击折湘妃白玉簪。",
        "dynasty": "唐",
        "collection_info": null
    },
    {
        "uuid": "9126c61e1c6695c796d7709aae5292d5",
        "title": "寄张侍郎",
        "author": "罗隐",
        "content": "衰羸岂合话荆州，争奈思多不自由。\n无路重趋桓典马，有诗曾上仲宣楼。\n尘销别迹堪垂泪，树拂他门懒举头。\n一种人间太平日，独教零落忆沧州。",
        "dynasty": "唐",
        "collection_info": null
    },
    {
        "uuid": "9e5416e60c86b255aa7eca357e9fa403",
        "title": "渚宫秋思",
        "author": "罗隐",
        "content": "楚城日暮烟霭深，楚人驻马还登临。\n襄王台下水无赖，神女庙前云有心。\n千载是非难重问，一江风雨好闲吟。\n欲招屈宋当时魄，兰败荷枯不可寻。",
        "dynasty": "唐",
        "collection_info": null
    },
    {
        "uuid": "f227195dba1c87ec05e801875dbbad32",
        "title": "闲居早秋",
        "author": "罗隐",
        "content": "槐杪清蝉烟雨余，萧萧凉叶堕衣裾。\n噪槎乌散沈苍岭，弄杵风高上碧虚。\n百岁梦生悲蛱蜨，一朝香死泣芙蕖。\n六宫谁买相如赋，团扇恩情日日疎。",
        "dynasty": "唐",
        "collection_info": null
    },
    {
        "uuid": "159c2e82c57ab3632e387b25484adb8c",
        "title": "建康",
        "author": "罗隐",
        "content": "潮平远岸草侵沙，东晋衰来最可嗟。\n庾舅已能窥帝室，王都还是预人家。\n山寒老树啼风曲，泉暖枯骸动芷牙。\n欲起九原看一徧，秦淮声急日西斜。",
        "dynasty": "唐",
        "collection_info": null
    },
    {
        "uuid": "700af713283b4128fd318c95a66f97a3",
        "title": "送舒州宿松县傅少府",
        "author": "罗隐",
        "content": "江蓠漠漠树重重，东过清淮到宿松。\n县好也知临浣水，官闲应得看灊峰。\n春风绿野吴歌怨，雪霁平郊楚酒浓。\n留取余杯待张翰，明年归棹一从容。",
        "dynasty": "唐",
        "collection_info": null
    },
    {
        "uuid": "d60299c6cc636b5cfd136d2b0c2ac1d1",
        "title": "经故洛阳城",
        "author": "罗隐",
        "content": "败垣危堞迹依稀，试驻羸骖弔落晖。\n跋扈以成梁冀在，简书难问杜乔归。\n由来世事须翻覆，未必余才解是非。\n千载昆阳好功业，与君门下作恩威。",
        "dynasty": "唐",
        "collection_info": null
    },
    {
        "uuid": "554321faee5339b46a30d10b4a6a96a4",
        "title": "夏州胡常侍",
        "author": "罗隐",
        "content": "百尺高台勃勃州，大刀长戟汉诸侯。\n征鸿过尽边云阔，战马闲来塞草秋。\n国计已推肝胆许，家财不为子孙谋。\n仍闻陇蜀由多事，深喜将军未白头。",
        "dynasty": "唐",
        "collection_info": null
    },
    {
        "uuid": "b064519a77a18a23e45e82b881c19540",
        "title": "寄进士卢休",
        "author": "罗隐",
        "content": "半年池口恨萍蓬，今日思量已梦中。\n游子马蹄难重到，故人尊酒与谁同。\n山横翠后千重绿，蜡想歌时一烬红。\n从此客程君不见，麦秋梅雨徧江东。",
        "dynasty": "唐",
        "collection_info": null
    },
    {
        "uuid": "7493138f04dea95a5f5cf2bc9af804f2",
        "title": "赠先辈令狐补阙",
        "author": "罗隐",
        "content": "中间声迹早熏然，阻避钧衡过十年。\n碧海浪高终济物，苍梧云好已归天。\n花迎綵服离莺谷，柳傍东风触马鞭。\n应念凄凉洞庭客，夜深双泪忆渔船。",
        "dynasty": "唐",
        "collection_info": null
    },
    {
        "uuid": "a01b8d9a93573e5af6c36d5e04432748",
        "title": "送秦州从事",
        "author": "罗隐",
        "content": "一枝何足解人愁，抛却还随定远侯。\n紫陌红尘今别恨，九衢双阙夜同游。\n芳时易失劳行止，良会难期且驻留。\n若到边庭有来使，试批书尾话梁州。",
        "dynasty": "唐",
        "collection_info": null
    },
    {
        "uuid": "139c23b8a61958b6fa81893caa94d765",
        "title": "湖州裴郎中赴阙后投简寄友生",
        "author": "罗隐",
        "content": "锦帐郎官塞诏年，汀州曾驻木兰船。\n祢衡酒醒春瓶倒，柳恽诗成海月圆。\n歌蹙远山珠滴滴，漏催香烛泪涟涟。\n使君入拜吾徒在，宣室他时岂偶然。",
        "dynasty": "唐",
        "collection_info": null
    },
    {
        "uuid": "d04be6109d5d0fb6cdb23c382a41c2f9",
        "title": "秋日泊平望驿寄太常裴郎中",
        "author": "罗隐",
        "content": "苹洲重到杳难期，西倚邮亭忆往时。\n北海尊中常有酒，东阳楼上岂无诗。\n地清每负生灵望，官重方升礼乐司。\n闻说江南旧歌曲，至今犹自唱吴姬。",
        "dynasty": "唐",
        "collection_info": null
    },
    {
        "uuid": "0b2c75dc782cdb80f693c672b80cdd6c",
        "title": "西塞山",
        "author": "罗隐",
        "content": "吴塞当时指此山，吴都亡后绿孱颜。\n岭梅乍暖残妆恨，沙鸟初晴小队闲。\n波阔鱼龙应混杂，壁危猿狖奈姦顽。\n会将一副寒蓑笠，来与渔翁作往还。",
        "dynasty": "唐",
        "collection_info": null
    },
    {
        "uuid": "9dcb788f2ae07dd6a198e40f4ea4de39",
        "title": "秋日汴河客舍酬友人",
        "author": "罗隐",
        "content": "梁宋追游早岁同，偶然违别事皆空。\n年如流水催何急，道似危途动即穷。\n醉舞且欣连夜月，狂吟还聚上楼风。\n烦君更枉骚人句，白凤灵虵满袖中。",
        "dynasty": "唐",
        "collection_info": null
    },
    {
        "uuid": "6f056673db6923e9eca522281ddf4efc",
        "title": "东归",
        "author": "罗隐",
        "content": "仙桂高高似有神，貂裘敝尽取无因。\n难将白髮期公道，不觉丹枝属别人。\n双阙往来惭请谒，五湖归后耻交亲。\n盈盘紫蟹千巵酒，添得临岐泪满巾。",
        "dynasty": "唐",
        "collection_info": null
    },
    {
        "uuid": "ed7117e75cb60a6c8a7c86200a615793",
        "title": "广陵李仆射借示近诗因投献",
        "author": "罗隐",
        "content": "朝论国计暮论兵，余力犹随凤藻生。\n语继盘盂抛俗格，气兼河岳带商声。\n闲寻绮思千花丽，静想高吟六义清。\n天柄已持尧典在，更堪回首问缘情。",
        "dynasty": "唐",
        "collection_info": null
    },
    {
        "uuid": "81172ded98ea75b53b4b67df4ac386ba",
        "title": "三衢哭孙员外",
        "author": "罗隐",
        "content": "燕恋雕梁马恋轩，此心从此更何言。\n直将尘外三生命，未敌君侯一日恩。\n红蜡有时还入梦，片帆何处独销魂？忍看明发衣襟上，珠泪痕中见酒痕。",
        "dynasty": "唐",
        "collection_info": null
    },
    {
        "uuid": "5f9020c659de9f297920b913eeff0fc1",
        "title": "箧中得故王郎中书",
        "author": "罗隐",
        "content": "凤里前年别望郎，丁宁唯恐滞吴乡。\n劝疎杯酒知妨事，乞与书题作裹粮。\n苹鹿未能移海曲，县花寻已落河阳。\n九原自此无因见，反覆遗踪泪万行。",
        "dynasty": "唐",
        "collection_info": null
    },
    {
        "uuid": "249679f4b5cf08ead9489d69e770ef9f",
        "title": "泪",
        "author": "罗隐",
        "content": "逼脸横颐咽復匀，也曾谗毁也伤神。\n自从鲁国潸然后，不是姦人即妇人。",
        "dynasty": "唐",
        "collection_info": null
    },
    {
        "uuid": "becf82c4877ce0484ac9f8d3c61e72e1",
        "title": "子规",
        "author": "罗隐",
        "content": "铜梁路远草青青，此恨那堪枕上听。\n一种有冤犹可报，不如衔石迭沧溟。",
        "dynasty": "唐",
        "collection_info": null
    },
    {
        "uuid": "51bd6ab82ca6193df82ec2466018cff1",
        "title": "姑苏台",
        "author": "罗隐",
        "content": "让高泰伯开基日，贤见延陵復命时。\n未会子孙因底事，解崇台榭为西施。",
        "dynasty": "唐",
        "collection_info": null
    },
    {
        "uuid": "bb8c6f2fa42270e2a5efcbc0fa656d16",
        "title": "王浚墓",
        "author": "罗隐",
        "content": "男儿未必尽英雄，但到时来即命通。\n若使吴都犹王气，将军何处立殊功。",
        "dynasty": "唐",
        "collection_info": null
    },
    {
        "uuid": "f7a9119452f9b07501f0f3d36f259002",
        "title": "京中晚望",
        "author": "罗隐",
        "content": "心如野鹿迹如萍，谩向人间性一灵。\n往事不知多少梦，夜来和酒一时醒。",
        "dynasty": "唐",
        "collection_info": null
    },
    {
        "uuid": "2dcc6575739c67068bf8e0710d7d89e0",
        "title": "寄窦泽处士二首 一",
        "author": "罗隐",
        "content": "兰亭醉客旧知闻，欲问平安隔海云。\n不是金陵钱太尉，世事谁肯更容身。",
        "dynasty": "唐",
        "collection_info": null
    },
    {
        "uuid": "94b7764fdfde7e6ee56135caa7a87f7f",
        "title": "寄窦泽处士二首 二",
        "author": "罗隐",
        "content": "鳌背楼台拂白榆，此中槎客亦踟蹰。\n牢山道士无仙骨，却向人间作酒徒。",
        "dynasty": "唐",
        "collection_info": null
    },
    {
        "uuid": "a8e6d01e426d8a14a9e2202b5cbdaaa8",
        "title": "省试秋风生桂枝",
        "author": "罗隐",
        "content": "凉吹从何起，中宵景象清。\n漫随云叶动，高傍桂枝生。\n漠漠看无际，萧萧别有声。\n远吹斜汉转，低拂白榆轻。\n寥泬工夫大，干坤岁序更。\n因悲远归客，长望一枝荣。",
        "dynasty": "唐",
        "collection_info": null
    },
    {
        "uuid": "71a220fd728f98596bc454c33e5c70ce",
        "title": "思故人",
        "author": "罗隐",
        "content": "故人不可见，聊復拂鸣琴。\n鹊绕风枝急，萤藏露草深。\n平生四方志，此夜五湖心。\n惆怅友朋尽，洋洋漫好音。",
        "dynasty": "唐",
        "collection_info": null
    },
    {
        "uuid": "1c7cfd72cc089c826589d206ca72540d",
        "title": "寄陆龟蒙",
        "author": "罗隐",
        "content": "龙楼李丞相，昔岁仰高文。\n黄阁寻无主，青山竟未焚。\n夜船乘海月，秋寺伴江云。\n却恐尘埃裏，浮名点污君。",
        "dynasty": "唐",
        "collection_info": null
    },
    {
        "uuid": "b6cf32f208e8e4ea29bb5a9f6a33d312",
        "title": "题方干诗",
        "author": "罗隐",
        "content": "中间李建州，夏汭偶同游。\n顾我论佳句，推君最上流。\n九霄无鹤板，双鬓老渔舟。\n世难方如此，何当浣旅愁。",
        "dynasty": "唐",
        "collection_info": null
    },
    {
        "uuid": "8a6243f298145a517e0bb53374784e67",
        "title": "秋江",
        "author": "罗隐",
        "content": "秋江待晚潮，客归斾旌摇。\n细雨翻芦叶，高风却柳条。\n兵戈村落破，饥俭虎狼骄。\n吾土兼连此，离魂望裏消。",
        "dynasty": "唐",
        "collection_info": null
    },
    {
        "uuid": "af2e5d82aadf3309fc2830fd2100765d",
        "title": "寄制诰李舍人",
        "author": "罗隐",
        "content": "梁王握豹韬，雪裏见枚皋。\n上客趋丹陛，游人叹二毛。\n门闲知待诏，星动想濡毫。\n一首长杨赋，应嫌索价高。",
        "dynasty": "唐",
        "collection_info": null
    },
    {
        "uuid": "f84065129ea31a61072f816db5c0df05",
        "title": "秋日怀孟夷庚",
        "author": "罗隐",
        "content": "秋日黄陂下，孤舟忆共谁。\n江山三分楚，风雨二妃祠。\n知己秦貂没，流年贾鵩悲。",
        "dynasty": "唐",
        "collection_info": null
    },
    {
        "uuid": "86ffe2013c116dd8d6882b07dd1e1a0d",
        "title": "送李右丞分司",
        "author": "罗隐",
        "content": "分漕得洛川，谠议更昭然。\n在省曾批敕，中台肯避权。\n所悲时渐薄，共贺道由全。\n卖与清平代，相兼直几钱。",
        "dynasty": "唐",
        "collection_info": null
    },
    {
        "uuid": "ce78a0f8cfcb1c9be373ceb547586044",
        "title": "郴江迁客",
        "author": "罗隐",
        "content": "不是逢清世，何由见皂囊。\n事虽危虎尾，名胜泊鹓行。\n毒雾郴江阔，愁云楚驿长。\n归时有诗赋，一为弔沈湘。",
        "dynasty": "唐",
        "collection_info": null
    },
    {
        "uuid": "a0dac8363d7e14b33458cd82cc013094",
        "title": "感旧",
        "author": "罗隐",
        "content": "劒佩孙弘阁，戈鋋太尉营。\n重言虚有位，孤立竟无成。\n丘陇笳箫咽，池台岁月平。\n此恩何以报，归处是柴荆。",
        "dynasty": "唐",
        "collection_info": null
    },
    {
        "uuid": "9846400152812a3d39732b3f9370c44a",
        "title": "鹰",
        "author": "罗隐",
        "content": "越海霜天暮，辞韬野草干。\n俊通司隶职，严奉武夫官。\n眼恶藏蜂在，心麤逐物殚。\n近来脂腻足，驱遣不妨难。",
        "dynasty": "唐",
        "collection_info": null
    },
    {
        "uuid": "6559816740dc38a448f9fb99287fa13a",
        "title": "秋日寄狄补阙",
        "author": "罗隐",
        "content": "红尘扰扰间，立马看南山。\n谩道经年往，何妨逐日闲。\n病中霜叶赤，愁裏鬓毛斑。\n不为良知在，驱车已出关。",
        "dynasty": "唐",
        "collection_info": null
    },
    {
        "uuid": "bff3994bca6ca6b9cb5c7e5d6ba28529",
        "title": "寄易定公乘亿侍郎",
        "author": "罗隐",
        "content": "谢舞仍宫柳，高奇世少双。\n侍中生不到，园令死须降。\n班秩通乌府，罇罍奉碧幢。\n昭王有余烈，试为祷迷邦。",
        "dynasty": "唐",
        "collection_info": null
    },
    {
        "uuid": "1b6ff1905f972ceec0c09752b54759ce",
        "title": "寄大理徐郎中",
        "author": "罗隐",
        "content": "佐棘竟谁同，因思证圣中。\n事虽忘显报，理合有阴功。\n官序诜枝老，幽尘范甑空。\n几时潘好礼，重与话清风。",
        "dynasty": "唐",
        "collection_info": null
    },
    {
        "uuid": "d85f79921e091690abb53314affd8008",
        "title": "寄苏拾遗",
        "author": "罗隐",
        "content": "早岁长杨赋，当年谏猎书。\n格高时辈伏，言数宦情疎。\n慷慨传丹桂，艰难保旧居。\n退朝观藁草，能望马相如。",
        "dynasty": "唐",
        "collection_info": null
    },
    {
        "uuid": "4132c7146fe69153fc361b10e6cf5741",
        "title": "寄许融",
        "author": "罗隐",
        "content": "多病仍疎拙，唯君与我同。\n帝乡年共老，江徼业俱空。\n燕冷辞华屋，蛩凉恨晓丛。\n白云高几许，全属采芝翁。",
        "dynasty": "唐",
        "collection_info": null
    },
    {
        "uuid": "fc0c67b5f6240db8352955d833e576f3",
        "title": "寄礼部郑员外",
        "author": "罗隐",
        "content": "栾郄门风大，裴王礼乐优。\n班资冠鸡舌，人品压龙头。\n夜直炉香细，晴编疏草稠。\n近闻潘散骑，三十二悲秋。",
        "dynasty": "唐",
        "collection_info": null
    },
    {
        "uuid": "58b7702d808792e5caf7afeb8bab43b4",
        "title": "菊",
        "author": "罗隐",
        "content": "篱落岁云暮，数枝聊自芳。\n雪裁纤蘂密，金拆小苞香。\n千载白衣酒，一生青女霜。\n春丛莫轻薄，彼此有行藏。",
        "dynasty": "唐",
        "collection_info": null
    },
    {
        "uuid": "9cef3f5d1bb4bb9b6a3d1f699c049eda",
        "title": "台城",
        "author": "罗隐",
        "content": "水国春常在，台城夜未寒。\n丽华承宠渥，江令捧杯盘。\n宴罢明堂烂，诗成宝炬残。\n兵来吾有计，金井玉钩栏。",
        "dynasty": "唐",
        "collection_info": null
    },
    {
        "uuid": "7a189ae440264a59a187f9301bb85ac4",
        "title": "旧游",
        "author": "罗隐",
        "content": "良时不復再，渐老更难言。\n远水犹经眼，高楼似断魂。\n依依宋玉宅，历历长卿村。\n今日空江畔，相于只酒樽。",
        "dynasty": "唐",
        "collection_info": null
    },
    {
        "uuid": "6b24e65075a77a3d86b85dca933ef892",
        "title": "寄虔州薛大夫",
        "author": "罗隐",
        "content": "祝融峰下别，三载梦魂劳。\n地转南康重，官兼亚相高。\n海鹏终负日，神马背眠槽。\n会得窥成绩，幽窗染兔毫。",
        "dynasty": "唐",
        "collection_info": null
    },
    {
        "uuid": "c427299808e53ee6c0266200b430fcd7",
        "title": "苏小小墓",
        "author": "罗隐",
        "content": "魂兮檇李城，犹未有人耕。\n好月当年事，残花触处情。\n向谁曾艳冶，随分得声名。\n应侍吴王宴，兰桡暗送迎。",
        "dynasty": "唐",
        "collection_info": null
    },
    {
        "uuid": "ed9a70612e3aa1a3df81f3be879476b3",
        "title": "寒食日早出城东",
        "author": "罗隐",
        "content": "青门欲曙天，车马已喧阗。\n禁柳疎风雨，墙花拆露鲜。\n向谁夸丽景，只是叹流年。\n不得高飞便，迴头望纸鸢。",
        "dynasty": "唐",
        "collection_info": null
    },
    {
        "uuid": "2b272f63cf2f559bee1022aeed5125b1",
        "title": "秋日怀贾随进士",
        "author": "罗隐",
        "content": "边寇日骚动，故人音信稀。\n长缨惭贾谊，孤愤忆韩非。\n晓匣鱼肠冷，春园鸭掌肥。\n知君安未得，聊且示忘机。",
        "dynasty": "唐",
        "collection_info": null
    },
    {
        "uuid": "d47b7552af207306c6176a3eebe0f1f8",
        "title": "乱后逢友人",
        "author": "罗隐",
        "content": "沧海去未得，倚舟聊问津。\n生灵寇盗尽，方镇改更贫。\n梦裏旧行处，眼前新贵人。\n从来事如此，君莫独霑巾。",
        "dynasty": "唐",
        "collection_info": null
    },
    {
        "uuid": "fa56c8aa0551e9f7167b3409430a97e4",
        "title": "残花",
        "author": "罗隐",
        "content": "已叹良时晚，仍悲别酒催。\n暖芳随日薄，轻片逐风迴。\n黛敛愁歌扇，妆残泣镜台。\n繁阴莫矜衒，终是共尘埃。",
        "dynasty": "唐",
        "collection_info": null
    },
    {
        "uuid": "10f41921edb3eb3d79ba2a1792a4ed84",
        "title": "秋日富春江行",
        "author": "罗隐",
        "content": "远岸平如翦，澄江静似铺。\n紫鳞仙客驭，金颗李衡奴。\n冷迭羣山阔，清涵万象殊。\n严陵亦高见，归卧是良图。",
        "dynasty": "唐",
        "collection_info": null
    },
    {
        "uuid": "2df13dd741f73ca1d5ce2ebb80aa8e46",
        "title": "寄侯博士",
        "author": "罗隐",
        "content": "规谏扬雄赋，邅迴贾谊官。\n久贫还往少，孤立转迁难。\n清镜流年急，高槐旅舍寒。\n侏儒亦何有，饱食向长安。",
        "dynasty": "唐",
        "collection_info": null
    },
    {
        "uuid": "c451e3ad2195d8bde2c931578fa361b1",
        "title": "送沈光侍御赴职闽中",
        "author": "罗隐",
        "content": "未至应居右，全家出帝乡。\n礼优逢苑雪，官重带台霜。\n夜浦吴潮吼，春滩建水狂。\n延平有风雨，从此是腾骧。",
        "dynasty": "唐",
        "collection_info": null
    },
    {
        "uuid": "914e6f5ddc1cc2895c83917ec690d350",
        "title": "寄袁皓侍郎",
        "author": "罗隐",
        "content": "东台失路岐，荣辱事堪悲。\n我寝牛衣敝，君居豸角危。\n风尘惭上品，才业愧明时。\n千里芙蓉幕，何由话所思。",
        "dynasty": "唐",
        "collection_info": null
    },
    {
        "uuid": "29426cf2415366f4cb162fde1ec39d68",
        "title": "寄金吾李荪常侍",
        "author": "罗隐",
        "content": "西班掌禁兵，兰锜最分明。\n晓色严天仗，春寒避火城。\n安危虽已任，韬略即嘉声。\n请问何功德，壶关寇始平。",
        "dynasty": "唐",
        "collection_info": null
    },
    {
        "uuid": "5da581fdc3d6ecd7819703fb3d2ed3e9",
        "title": "商于驿与于蕴玉话别",
        "author": "罗隐",
        "content": "南朝徐庾流，洛下忆同游。\n酒采闲坊菊，山登远寺楼。\n相思劳寄梦，偶别已经秋。\n还被青青桂，催君不自由。",
        "dynasty": "唐",
        "collection_info": null
    },
    {
        "uuid": "0cdf011ce91f250a8e19b82efe613a3e",
        "title": "封禅寺居",
        "author": "罗隐",
        "content": "盛礼何由覩，嘉名偶寄居。\n周南太史泪，蛮徼长卿书。\n砌竹摇风直，庭花泣露疎。\n谁能赋秋兴，千里隔吾庐。",
        "dynasty": "唐",
        "collection_info": null
    },
    {
        "uuid": "257c00b544a0b45df545b89daa10ed7c",
        "title": "钱",
        "author": "罗隐",
        "content": "志士不敢道，贮之成祸胎。\n小人无事艺，假尔作梯媒。\n解释愁肠结，能分睡眼开。\n朱门狼虎性，一半逐君回。",
        "dynasty": "唐",
        "collection_info": null
    }
]