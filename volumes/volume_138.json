[
    {
        "uuid": "232095fd077c829fa3457bacca400319",
        "title": "次石鱼",
        "author": "姜特立",
        "content": "君不见陇州石鱼生地下，中有鰌鲫皆同化。\n又不见衡湘石鱼生山中，鱼身鳞鬣俱如画。\n世间何独此石为鱼形，石蛇石蟹皆如生。\n虾蟇口吻酷肖似，螬蛴蠕动几能行。\n悠悠荒怪不可考，吾意造物初无情。\n阴阳融结亦偶尔，俗智讵可窥杳冥。\n叶君得此不足惜，君自川岳储英灵。\n来春禹浪忽变化，头角天上看峥嵘。\n此时回首视此石，弃置殆与砂砾并。",
        "dynasty": "宋",
        "collection_info": null
    },
    {
        "uuid": "f1b835c5527047a05e0ed408a1eb2e11",
        "title": "有感",
        "author": "姜特立",
        "content": "少年如晓行，志意多閒佚。\n老如夜还家，行李自迫怵。\n向来轻寸阴，此去惜余日。\n已往不可追，未来嗟莫失。\n昔人秉烛游，不为杯中物。",
        "dynasty": "宋",
        "collection_info": null
    },
    {
        "uuid": "b0e31cbca2057e8e303e627758fede36",
        "title": "纵目",
        "author": "姜特立",
        "content": "纵目郊原乱絮飞，好风娇叶弄天机。\n白滩半露溪新瘦，绿树初圆山正肥。",
        "dynasty": "宋",
        "collection_info": null
    },
    {
        "uuid": "294adb5071c75e51c1ecb4fcf867f835",
        "title": "和王粹中",
        "author": "姜特立",
        "content": "昔年曾踏软红尘，回首修门七换春。\n官职不多还不欠，交情无旧亦无新。\n有花日日招嘉客，问字时时接近邻。\n且愿梅山新秫熟，许君长作醉归人。",
        "dynasty": "宋",
        "collection_info": null
    },
    {
        "uuid": "6500af8fe85adf10c94ce6fc238a3e02",
        "title": "王君玉輓章其子迁其母同穴  其一",
        "author": "姜特立",
        "content": "昔与先夫子，亲如老弟兄。\n君能敬父执，我亦感交情。\n放意杯中物，无心世上名。\n佳城今夜月，应伴酒旗明。",
        "dynasty": "宋",
        "collection_info": null
    },
    {
        "uuid": "837dfeba853e272362116db45f41e5a5",
        "title": "王君玉輓章其子迁其母同穴  其二",
        "author": "姜特立",
        "content": "伉俪存亡隔，孤坟一驿西。\n忽惊双剑合，无復隻鸾栖。\n路接先茔近，云藏塔岫低。\n归乎了无憾，送骑满山蹊。",
        "dynasty": "宋",
        "collection_info": null
    },
    {
        "uuid": "42f172e4674483c71f17bbd8dcd8f4ee",
        "title": "巩大监輓诗",
        "author": "姜特立",
        "content": "列国名卿号众多，山堂族望最巍峩。\n魏宫宾客推公干，交趾威名畏伏波。\n老去一麾供坎壈，归来三径足婆娑。\n从今诗酒交朋少，怅望新阡泪若何。",
        "dynasty": "宋",
        "collection_info": null
    },
    {
        "uuid": "5c1ee083bf148b5b366f34512f9c64a4",
        "title": "悼亡",
        "author": "姜特立",
        "content": "安仁愁思怯春寒，扪泪题诗睫未干。\n双燕归来如访旧，不知吾已是孤鸾。",
        "dynasty": "宋",
        "collection_info": null
    },
    {
        "uuid": "c586a233e84b518811f794c6179cb6b6",
        "title": "蝉",
        "author": "姜特立",
        "content": "自下高升木杪间，风为呼吸露为餐。\n虽云强聒人憎恶，也胜低头推粪丸。",
        "dynasty": "宋",
        "collection_info": null
    },
    {
        "uuid": "77f2d7ca4b3e62eac6909f75c2e32819",
        "title": "长句赠弟邦达主簿",
        "author": "姜特立",
        "content": "有弟辞我去，明日隔风烟。\n茭青岭头云，忆别二十年。\n上有古峯峦，下有深涧川。\n我昔去家时，过此涕泪涟。\n汝今復经行，岂不念鸰原。\n人生皆有别，此别有何言。\n我年七十四，去日箭脱弦。\n汝虽后十年，鬓髮已苍然。\n世味只如此，恩义以为先。\n会少别良多，杯酒且留连。\n何以寿卯君，赠之新诗篇。",
        "dynasty": "宋",
        "collection_info": null
    },
    {
        "uuid": "162d25699eabc207966fea16a266abe6",
        "title": "有客",
        "author": "姜特立",
        "content": "有客访山间，愁襟一笑宽。\n青灯亲软语，薄酒缓清欢。",
        "dynasty": "宋",
        "collection_info": null
    },
    {
        "uuid": "1ab6a1d71a217e9606ef7f0e72624101",
        "title": "十月",
        "author": "姜特立",
        "content": "十月气候变，园林霜叶黄。\n余粮栖下亩，宿霭罩寒塘。",
        "dynasty": "宋",
        "collection_info": null
    },
    {
        "uuid": "ebf9a9f9e523b0ba1456e11c8f71980a",
        "title": "和虞守感秋二首  其一",
        "author": "姜特立",
        "content": "莫忆鲈鱼美，吴天浪正浮。\n只应归梦到，千顷荻花秋。",
        "dynasty": "宋",
        "collection_info": null
    },
    {
        "uuid": "35c83aa3a8a0294030f292c82d065c42",
        "title": "和虞守感秋二首  其二",
        "author": "姜特立",
        "content": "家音何用寄，邮置有沉浮。\n旦夕天边去，书来一雁秋。",
        "dynasty": "宋",
        "collection_info": null
    },
    {
        "uuid": "e24dcb806c35fa78c91826555e415499",
        "title": "送方叔",
        "author": "姜特立",
        "content": "九日相携上翠微，安仁悼内不胜悲。\n琴中只弄无絃曲，歌裏聊陈鼓缶辞。\n来岁须为汤䴵约，今朝空过菊花时。\n君家兄弟如相问，为报颐间已素丝。",
        "dynasty": "宋",
        "collection_info": null
    },
    {
        "uuid": "8069af3529c0203e54bafc1d123d83ae",
        "title": "亡妇小祥将至",
        "author": "姜特立",
        "content": "老来遽有闺中戚，岁月飞腾奈尔何。\n八十耄龄能有几，九三大耋可无歌。\n祥琴合御吾非激，朞乐如听玷可磨。\n春到有花须痛饮，莫伤岁暮更蹉跎。",
        "dynasty": "宋",
        "collection_info": null
    },
    {
        "uuid": "cba0b593b4dc41a916d0ad0433674bf3",
        "title": "和杨诚斋题梅山诗卷  其一",
        "author": "姜特立",
        "content": "洋洋海内服诗声，手决云章万象明。\n千仞览辉丹穴凤，三春刷羽上林鶑。\n蒉桴土皷有遗韵，牛鬼蛇神无遁情。\n才大渺瀰如碧海，蹄涔那敢斗澄泓。",
        "dynasty": "宋",
        "collection_info": null
    },
    {
        "uuid": "1271477b0031457372571ff68caeeb4e",
        "title": "和杨诚斋题梅山诗卷  其二",
        "author": "姜特立",
        "content": "接武东朝集凤鸾，相如亦预赋梁园。\n仆旗我合坚诗壁，授钺君当坐将坛。\n妙似春风熏草木，深于元气入脾肝。\n宫墙数仞难窥测，一点曾容豹管看。",
        "dynasty": "宋",
        "collection_info": null
    },
    {
        "uuid": "eaedf07aca6e05b586e6a9c8bf1317ed",
        "title": "余年六十始入侍禁庭数月又直春宫",
        "author": "姜特立",
        "content": "新年出小刼，今日直储宫。\n天道周必復，物情穷则通。\n春丛无寒荣，秋畬得晚丰。\n勿悲夕阳句，犹胜吾家翁。",
        "dynasty": "宋",
        "collection_info": null
    },
    {
        "uuid": "d757f7a9abda466cb32eaab7c57ec652",
        "title": "读杜子美集",
        "author": "姜特立",
        "content": "巴蜀劳重往，荆湘无定居。\n宦情常造次，行橐屡空虚。\n宫阙烟尘外，江村盗贼余。\n弟兄踪迹断，妻子信音疎。\n生理那堪说，穷愁自扫除。\n千篇比金玉，万卷是菑畬。\n轩轾齐梁后，凭陵汉魏初。\n严公俄旅衬，岳土亦烟墟。\n一世惟漂泊，平生可叹歔。\n高名天所靳，此理復何如。",
        "dynasty": "宋",
        "collection_info": null
    },
    {
        "uuid": "bef1ea2f113ac1d6fe160b6a2fc79d44",
        "title": "怀故友杨方叔",
        "author": "姜特立",
        "content": "游戏人间世，清虚物外缘。\n皇家虽结网，空谷竟遗贤。\n无恨堪悬剑，伤心有断絃。\n今年汤餠约，为尔一凄然。",
        "dynasty": "宋",
        "collection_info": null
    },
    {
        "uuid": "f007f136eff5957194ce86d898d3a5d4",
        "title": "渔舍新成",
        "author": "姜特立",
        "content": "旋规渔舍傍溪山，山转溪迴翠竹间。\n閒看羽觞行诘曲，戏拈竿綫弄潺湲。\n浮家不入分风浦，归棹休寻落照湾。\n谩说五湖烟浪好，几人险处得心閒。",
        "dynasty": "宋",
        "collection_info": null
    },
    {
        "uuid": "796e177fdb91e774bb1caaefacc10067",
        "title": "山中",
        "author": "姜特立",
        "content": "篱畔黄花翠竹，雨后青山白云。\n此是山中活计，莫教俗士知闻。",
        "dynasty": "宋",
        "collection_info": null
    },
    {
        "uuid": "db75c9d14c26d903665b78fc7d4576b0",
        "title": "秋来喜雨",
        "author": "姜特立",
        "content": "西风吹雨洗林庐，夜深凉气生庭除。\n呼童为我扫籧篨，便欲拂拭红氍毹。\n冠巾三肃傅头颅，絺绤轻利体不濡。\n似觉礼法由吾徒，寝甘食美增腹腴。\n床头有酒不用沽，更烦黄菊催红萸。\n一秋办取三百壶，二三佳友不可无。",
        "dynasty": "宋",
        "collection_info": null
    },
    {
        "uuid": "62e0ab78e2e8822310a50d6f6a5e55ba",
        "title": "寄汪尚书",
        "author": "姜特立",
        "content": "五十年间叹阔疎，相忘两地復江湖。\n书来笔底惊强健，诗去吟边想步趋。\n好对青山看歌舞，莫嫌红粉笑髭鬚。\n凤毛已有哦松韵，尚记金华旧范模。",
        "dynasty": "宋",
        "collection_info": null
    },
    {
        "uuid": "300cb03c0a88a805f944b93719406608",
        "title": "甲辰岁以诗一编进孝宗圣语且许其清新骤蒙擢用暇日感孟襄阳事聊赋数语",
        "author": "姜特立",
        "content": "襄阳孟浩然，床下谒至尊。\n一语不合意，放还归里门。\n我诗虽不工，骑马入帝阍。\n饱暖自兹始，永怀明主恩。",
        "dynasty": "宋",
        "collection_info": null
    },
    {
        "uuid": "c85cbe0cfa9504a56f8554d2db7563c5",
        "title": "刘公达觅酒",
        "author": "姜特立",
        "content": "作诗觅酒真豪士，况是今年富酒材。\n岂有豪诗不豪酒，请君须饮及时杯。",
        "dynasty": "宋",
        "collection_info": null
    },
    {
        "uuid": "4474c01f390856b4bcf34009a01ffd7b",
        "title": "初夏",
        "author": "姜特立",
        "content": "松花金粉落，荷叶翠钿浮。\n啼鵙千山暮，一年春事休。",
        "dynasty": "宋",
        "collection_info": null
    },
    {
        "uuid": "df266cc90739a28a686480e324102d1c",
        "title": "喜仲春有闰",
        "author": "姜特立",
        "content": "仲春闰月天气佳，天岂有意迟羣葩。\n天公正为老人设，剩添一月延韶华。\n今春计日百二十，不比严霜烈日空增加。\n良辰好景不易得，此日讵可容易过。\n汉家天子赐甲子，所见殆可儿童夸。\n直须烂醉答造物，秉烛列炬惊林鸦。",
        "dynasty": "宋",
        "collection_info": null
    },
    {
        "uuid": "1ad3dd6517a01c1a6b8e01aeb1312042",
        "title": "王思叔惠巨竹一竿",
        "author": "姜特立",
        "content": "清晨剪送碧琅玕，想见轩窗六月寒。\n便欲持将钓东海，未知何处可投竿。",
        "dynasty": "宋",
        "collection_info": null
    },
    {
        "uuid": "8a2e7684ae0fba58c0f47956a98da07e",
        "title": "齿脱",
        "author": "姜特立",
        "content": "髮白壮志凋，齿豁生意少。\n寒暑几八旬，咀噍岁月久。\n请君视追蠡，血气岂长好。\n吾祖仕进初，两齿仅能有。\n此翁不即人，乃为人所取。\n退之太崛强，方夸脍鲸手。\n毕竟将何如，人生不堪老。",
        "dynasty": "宋",
        "collection_info": null
    },
    {
        "uuid": "e93e7d86b19f061f14f46514fdb2d86b",
        "title": "雪后双溪城外",
        "author": "姜特立",
        "content": "雪消閒出郭，骑马踏山桥。\n池响冰澌落，泥融雁齿消。",
        "dynasty": "宋",
        "collection_info": null
    },
    {
        "uuid": "72faeb716c7c89b6706ec73556b5cc9f",
        "title": "咏閒",
        "author": "姜特立",
        "content": "一年閒有十年功，十岁如将百岁同。\n此去得閒犹未已，向前日月尽壶中。",
        "dynasty": "宋",
        "collection_info": null
    },
    {
        "uuid": "114ea62b53be2e15cfd74fc037907886",
        "title": "病后负暄",
        "author": "姜特立",
        "content": "阳和被四体，觉我病骨轻。\n血气相贯输，浩浩梨枣生。\n以我身中离，交会丙与丁。\n阴尽命自长，何必求丹经。",
        "dynasty": "宋",
        "collection_info": null
    },
    {
        "uuid": "1200a0a9d55ba8d853bc6c45423ad265",
        "title": "水仙",
        "author": "姜特立",
        "content": "六出玉槃金屈巵，青瑶丛裏出花枝。\n清香自信高羣品，故与江梅相并时。",
        "dynasty": "宋",
        "collection_info": null
    },
    {
        "uuid": "367f1df589a4ca4ac1abc1528b61bd5d",
        "title": "移瑞香",
        "author": "姜特立",
        "content": "少年无酒答羣葩，投老逢春鬓已华。\n今日对花无意思，花应怜我我怜花。",
        "dynasty": "宋",
        "collection_info": null
    },
    {
        "uuid": "6e43b7aabc63312fd7113f95943eca7a",
        "title": "饮酒",
        "author": "姜特立",
        "content": "平生嗜酒不耽酒，不爱深斟爱浅斟。\n嵇阮讵能知此味，可怜一世只醺沈。",
        "dynasty": "宋",
        "collection_info": null
    },
    {
        "uuid": "c6a34abd187f89d276f228f107079100",
        "title": "偶成",
        "author": "姜特立",
        "content": "腻白夭红渐满枝，倡条冶叶竞纷披。\n化工只解呈新巧，恼杀衰翁都不知。",
        "dynasty": "宋",
        "collection_info": null
    },
    {
        "uuid": "65d163f83a4aa583474e0382ee0703ae",
        "title": "涧上",
        "author": "姜特立",
        "content": "晴蜻舞幽涧，水鹊立枯槎。\n予亦坐烟壑，有生俱有涯。",
        "dynasty": "宋",
        "collection_info": null
    },
    {
        "uuid": "e50ddcd22c59aa1eae335a9554bf8509",
        "title": "春晚戏题",
        "author": "姜特立",
        "content": "岁月飞腾不可回，红颜去尽老相催。\n自怜皱面无光彩，頼得春风为熨开。",
        "dynasty": "宋",
        "collection_info": null
    },
    {
        "uuid": "aa4aa5913ac8f3ccf3f0a216babb7c42",
        "title": "寻春",
        "author": "姜特立",
        "content": "选胜寻春莫预期，风和日暖即佳时。\n行庖草草何妨事，明日阴晴特未知。",
        "dynasty": "宋",
        "collection_info": null
    },
    {
        "uuid": "ce0dbb420923117affa1da41809eae20",
        "title": "庚申春再得奉祠",
        "author": "姜特立",
        "content": "香火缘深宦意灰，十年萧散卧蒿莱。\n庞公从此不入市，只与渔樵相往来。",
        "dynasty": "宋",
        "collection_info": null
    },
    {
        "uuid": "afec9d5237fa84d1ae66b9afcdbccc12",
        "title": "老衰畏寒晨起婢辈炽炭红焰满室身心俱泰喜而有赋",
        "author": "姜特立",
        "content": "严晨一炉火，爱重如兼金。\n既已暖我躯，且復豫我心。\n因思孟东野，曲身长苦吟。\n何如贵公子，得意椒房深。",
        "dynasty": "宋",
        "collection_info": null
    },
    {
        "uuid": "ab32317b4aff81a2de54deaf7d6db2a0",
        "title": "香菌出括苍山谷中其味香滑绝妙昔尝欲献之寿康终不敢也",
        "author": "姜特立",
        "content": "熏蒸应地德，香滑异园蔬。\n天花非尔伦，金芝恐其余。\n雅宜斋庖荐，不受羊羹污。\n将欲献天子，谁为达区区。",
        "dynasty": "宋",
        "collection_info": null
    },
    {
        "uuid": "5d20f847299e5e2aeb9e02cfb03e5c0b",
        "title": "夜饮",
        "author": "姜特立",
        "content": "风高霜挟月，酒暖夜生春。\n一曲清歌罢，华胥有醉人。",
        "dynasty": "宋",
        "collection_info": null
    },
    {
        "uuid": "2f3455b76a8c7cb936a19431f10a388f",
        "title": "幽事",
        "author": "姜特立",
        "content": "幽事春来早，晨兴即启阍。\n扫梁延燕子，插楥护龙孙。\n数日招宾友，先期办酒尊。\n淋漓衣袖湿，不管渍春痕。",
        "dynasty": "宋",
        "collection_info": null
    },
    {
        "uuid": "bd27f7a4d556ce2fdc2157895d45f32e",
        "title": "诸葛孔明",
        "author": "姜特立",
        "content": "临发汉中时，精诚见表辞。\n此心谁尽了，死后有天知。",
        "dynasty": "宋",
        "collection_info": null
    },
    {
        "uuid": "a38e7dae97feaa08cd610c5bb0d1a008",
        "title": "二月有霜海棠颇瘁",
        "author": "姜特立",
        "content": "青春淑景忽飞霜，余烈犹能到海棠。\n中山靖王孺子妾，尚书门下主讴娘。",
        "dynasty": "宋",
        "collection_info": null
    },
    {
        "uuid": "108cd94846cf0ab819443fe11808e69e",
        "title": "初夏",
        "author": "姜特立",
        "content": "催成新夏荷浮翠，送尽余春柳褪绵。\n正是清和好时节，嫩柯娇叶媚晴天。",
        "dynasty": "宋",
        "collection_info": null
    },
    {
        "uuid": "7edfe43d58f37f473a94e4ad1d7ef14e",
        "title": "王思叔惠象牙笋",
        "author": "姜特立",
        "content": "鱼煮船头笋煮园，一时风味最甘鲜。\n君家象齿先春发，为我携鉏斸翠烟。",
        "dynasty": "宋",
        "collection_info": null
    },
    {
        "uuid": "e64764f41c9b342d076e869f5283808f",
        "title": "晚春",
        "author": "姜特立",
        "content": "品物趋时慰寂寥，静观玄化自超遥。\n鹦因求友偏饶舌，柳为含绵懒折腰。",
        "dynasty": "宋",
        "collection_info": null
    },
    {
        "uuid": "99fa8490b3b13a8f8a2b6d84ea22b24b",
        "title": "适斋先生续乐天达哉行因继其后诗虽不工聊抒鄙意而已",
        "author": "姜特立",
        "content": "乐天吾所敬，挂冠方一年。\n家事能几何，处置有后先。\n始卖南坊园，次卖东郭田。\n末乃货其庐，缗钱可三千。\n不为子孙计，冀可了目前。\n呜呼古之人，未易相比肩。\n颜子附郭外，不闻鬻其阡。\n渊明松菊径，仲蔚蓬莱间。\n阙一尚不可，而况尽弃捐。\n先生果何心，达者未必然。\n适斋贤主人，归卧甬水边。\n家中无留贸，饥食困即眠。\n不可学其可，已省区中缘。\n嗟哉我何人，爱慕此二贤。\n素贫乏常产，晚有屋数椽。\n圣君不忍弃，未许车高悬。\n月散官中粟，不蓄俸余钱。\n性復喜宾客，日日罗槃筵。\n万事不挂眼，尚为诗所缠。\n山上列花木，山下疏清泉。\n终日自逍遥，濠上乐亦全。\n起予者谁欤，三诵达哉篇。",
        "dynasty": "宋",
        "collection_info": null
    },
    {
        "uuid": "70ce44e989fb4d7721bd880ea5f0a844",
        "title": "云岑",
        "author": "姜特立",
        "content": "云岑抱秋阴，水木起夜色。\n原野渐萧条，田禾捲阡陌。",
        "dynasty": "宋",
        "collection_info": null
    },
    {
        "uuid": "cae7fe356fd3ef6fdaa51b495f535e72",
        "title": "閒吟",
        "author": "姜特立",
        "content": "天公靳惜是虚名，怪我吟诗笔不停。\n莫把文章觑天巧，只将浑沌养余龄。",
        "dynasty": "宋",
        "collection_info": null
    },
    {
        "uuid": "8acfbcd0115f105c21e0b523648c0f71",
        "title": "偶赋",
        "author": "姜特立",
        "content": "不织不耕日，无忧无恼身。\n旷哉天地德，养此最閒人。",
        "dynasty": "宋",
        "collection_info": null
    },
    {
        "uuid": "7e27c656a729270af5679b1e5bbff553",
        "title": "野坐",
        "author": "姜特立",
        "content": "野坐花飞片，溪行水涨痕。\n山中閒日月，世上别干坤。",
        "dynasty": "宋",
        "collection_info": null
    },
    {
        "uuid": "d02432380d58a3bdbc154e62caa6d416",
        "title": "不贪",
        "author": "姜特立",
        "content": "人间五福少，世事罕兼全。\n将此不贪宝，延予有限年。",
        "dynasty": "宋",
        "collection_info": null
    },
    {
        "uuid": "cdea8b6b2dd9b88789e32c19711267d0",
        "title": "偶至郡城",
        "author": "姜特立",
        "content": "老矣息奔走，胡为此登途。\n行李虽草草，客怀亦舒舒。\n倾我壶中酿，阅我袖间书。\n在家故云好，爱此暂时娱。",
        "dynasty": "宋",
        "collection_info": null
    },
    {
        "uuid": "47b19b30c435b7bed709db278566ab84",
        "title": "无客",
        "author": "姜特立",
        "content": "无客意不佳，独饮有何好。\n虽非瓮下豪，亦匪泽中槁。\n百年会有极，正要舒怀抱。\n不赋独酌谣，相期醉乡老。",
        "dynasty": "宋",
        "collection_info": null
    },
    {
        "uuid": "ad05a2ecb560485ec1774c1bf443e029",
        "title": "冬夜不寐",
        "author": "姜特立",
        "content": "宵柝迢迢警睡魔，静思甘分老林坡。\n忍胞只有嵇康懒，扣角曾无宁戚歌。\n不起妄心思世事，只将閒意养天和。\n时人休说长生术，学着长生事转多。",
        "dynasty": "宋",
        "collection_info": null
    },
    {
        "uuid": "bbb03b57118d93b2c99a4d63cfe008ec",
        "title": "因赴郡会入城",
        "author": "姜特立",
        "content": "十年林下自由身，已放严光作外臣。\n终日奔驰非我意，有时嚅嗫失天真。\n庞公不合来城府，梅福如何走市尘。\n策蹇明朝且归去，故山猿鹤自相亲。",
        "dynasty": "宋",
        "collection_info": null
    },
    {
        "uuid": "4c116ed87f82a6257be01fe631ab43fb",
        "title": "贺王季发提举挂冠",
        "author": "姜特立",
        "content": "明主尚书识履声，君持闽节復仪形。\n八年可仕不谋禄，七秩及时斯引经。\n肯把清名夸薄俗，只将厚德养修龄。\n新诗祖送三千首，疏傅当时得宁馨。",
        "dynasty": "宋",
        "collection_info": null
    },
    {
        "uuid": "b101a7993e3002bfc57fa251cf433321",
        "title": "次洪监簿惠诗韵五首  其一",
        "author": "姜特立",
        "content": "相逢可恨十年迟，鍼芥相投更不疑。\n从此诗筒数来往，不须千里寄相思。",
        "dynasty": "宋",
        "collection_info": null
    },
    {
        "uuid": "f9aec611075444cf98b394f38baadc8a",
        "title": "次洪监簿惠诗韵五首  其二",
        "author": "姜特立",
        "content": "新诗三復用功深，始信今人有古心。\n斗叶俪花儿辈事，唱高庙瑟有遗音。",
        "dynasty": "宋",
        "collection_info": null
    },
    {
        "uuid": "23299d58e2eb425c16cebed31824d90d",
        "title": "次洪监簿惠诗韵五首  其三",
        "author": "姜特立",
        "content": "自古诗人失意多，偶然岁晚慰蹉跎。\n如今世味都如蜡，水际林间自日哦。",
        "dynasty": "宋",
        "collection_info": null
    },
    {
        "uuid": "042493f088984774facba45c3a521d23",
        "title": "次洪监簿惠诗韵五首  其四",
        "author": "姜特立",
        "content": "三洪文字照干坤，小谢风流笔力存。\n悟解向人难举似，见花微笑自忘言。",
        "dynasty": "宋",
        "collection_info": null
    },
    {
        "uuid": "375041ddf28cde575010c4ebe254a389",
        "title": "次洪监簿惠诗韵五首  其五",
        "author": "姜特立",
        "content": "莫嗟官路昧通津，举世滔滔岂识真。\n早晚青云如直上，正须文字为藩身。",
        "dynasty": "宋",
        "collection_info": null
    },
    {
        "uuid": "41637b7e5b4047b0df6e14f5bd863294",
        "title": "幽事",
        "author": "姜特立",
        "content": "日日营幽事，时时有好怀。\n雨园残竹粉，风砌落松钗。\n伴蜨行花径，听蛙傍水涯。\n穷通了无谓，不必更安排。",
        "dynasty": "宋",
        "collection_info": null
    },
    {
        "uuid": "e900eb892fa0df836b1ad5f9b3ab5947",
        "title": "观插秧",
        "author": "姜特立",
        "content": "插秧如插针，琐细亦良苦。\n分徒一夫积，终亩众力举。\n曾不旬日间，绿遍天涯土。\n周家重开国，幸勿轻农圃。",
        "dynasty": "宋",
        "collection_info": null
    },
    {
        "uuid": "33027a5f51f8c46866671c1d3cdcbfe0",
        "title": "悼亡",
        "author": "姜特立",
        "content": "平生起居处，杳杳復冥冥。\n人远迹亦沈，邈焉居者情。\n以此观世间，无物可留意。\n有如空中云，东西适相值。\n云收天宇开，虚空了无事。",
        "dynasty": "宋",
        "collection_info": null
    },
    {
        "uuid": "985b66ac1ea28dbb80d1ef6442dbaad9",
        "title": "晨起信笔",
        "author": "姜特立",
        "content": "姜子胸中有至乐，青山白云也不恶。\n不求作佛不求仙，却笑时人用心错。\n乐天兜率堕渺茫，徐福神山更辽邈。\n丈夫天地要同流，俯仰随化吾何求。\n太虚为体隘九州，不须更述逍遥游。",
        "dynasty": "宋",
        "collection_info": null
    },
    {
        "uuid": "3e7f0e49675925dd6f6e2323bb741076",
        "title": "子陵濑",
        "author": "姜特立",
        "content": "不为故人出，出则将如何。\n交道古难终，岂唯畏虞罗。\n萧何丰沛旧，未免投金科。\n先生诚高哉，无媿紫芝歌。",
        "dynasty": "宋",
        "collection_info": null
    },
    {
        "uuid": "37dd9c3b8eb5dc1a210726e0779295f5",
        "title": "雅志小饮适宽仲送相州法醖并竹萌同至",
        "author": "姜特立",
        "content": "相州昼锦堂厨醖，卫国淇川岸竹萌。\n二物烦君走分饷，时哉乘兴倒瑶觥。",
        "dynasty": "宋",
        "collection_info": null
    },
    {
        "uuid": "7408a8c0d94161b52c4c2e179d824cea",
        "title": "晚晴",
        "author": "姜特立",
        "content": "草木肥梅雨，江山快晚晴。\n芳塘荷芰发，香泛葛衣轻。",
        "dynasty": "宋",
        "collection_info": null
    },
    {
        "uuid": "4b3e306c2ccf74bc630c1131cf13d0a4",
        "title": "齿将脱龃龉抵牾时或隠痛戏成",
        "author": "姜特立",
        "content": "摇齿不可仗，反侧如小人。\n王陵虽少戆，信越终难驯。\n鲁卫固小弱，秦晋依强邻。\n更託辅车势，庶以活吾身。",
        "dynasty": "宋",
        "collection_info": null
    },
    {
        "uuid": "78ef94991b497ffc558b463bcdee5834",
        "title": "读范文正公上执政书靖康之祸正以人不知兵",
        "author": "姜特立",
        "content": "经籍尽焚秦室乱，孙吴有禁本朝危。\n圣贤文字初何罪，羣小盈庭事可悲。",
        "dynasty": "宋",
        "collection_info": null
    },
    {
        "uuid": "6de0e63d5a2cf290c6d205f177e5b2fa",
        "title": "白髭",
        "author": "姜特立",
        "content": "检校精神日向衰，羲和促辔过如飞。\n白髭可是长无頼，换我红颜不放归。",
        "dynasty": "宋",
        "collection_info": null
    },
    {
        "uuid": "1dac4718f54bd869ef61e2dab57c8c69",
        "title": "赠汤仲辉郊居",
        "author": "姜特立",
        "content": "木桥横野水，竹径踏晴沙。\n桑苎交阴处，中藏隠士家。",
        "dynasty": "宋",
        "collection_info": null
    },
    {
        "uuid": "5e201a2c15f56ccc682daa0cb48866da",
        "title": "东坡除夜三十九遂引乐天行年三十九岁暮日斜时之句赋诗余亦于生朝有感",
        "author": "姜特立",
        "content": "昔人三十九，已叹日斜时。\n吾今七十六，屈指一倍之。\n岂唯桑榆晚，正自入崦嵫。\n灰中炭暗尽，岂不心自知。\n且饮生朝酒，更赋梅山诗。",
        "dynasty": "宋",
        "collection_info": null
    },
    {
        "uuid": "0a8e446cbc0102a0ddc4b7d31bd05507",
        "title": "野步",
        "author": "姜特立",
        "content": "倚杖立江干，丹枫迭嶂寒。\n何人三昧手，画我看秋山。",
        "dynasty": "宋",
        "collection_info": null
    },
    {
        "uuid": "558f857fb552295ec7160a3a193ef2d2",
        "title": "动植",
        "author": "姜特立",
        "content": "动植凑东风，天机各自浓。\n花粘蜂股重，絮恋柳腰慵。",
        "dynasty": "宋",
        "collection_info": null
    },
    {
        "uuid": "4f0cb41273cd807edcce9bdf246de096",
        "title": "雪晴",
        "author": "姜特立",
        "content": "六出弄阴机，新晴闪夕晖。\n余寒随雁去，残雪带春归。",
        "dynasty": "宋",
        "collection_info": null
    },
    {
        "uuid": "17f255961f74bcc602259a243eb888cd",
        "title": "叶叔佐妻輓诗",
        "author": "姜特立",
        "content": "元是毗耶女，来嫔居士家。\n一门函佛界，三子摘天葩。\n积累千金富，追迎百两车。\n合书贤妇传，遗像俨笄珈。",
        "dynasty": "宋",
        "collection_info": null
    },
    {
        "uuid": "84aa3bec5b37b420a874571a4ea94129",
        "title": "閒兴",
        "author": "姜特立",
        "content": "天气正清和，人情物意嘉。\n绿树荫屋角，微风起檐牙。\n挟书仲舒园，种菊渊明家。\n逍遥无一事，远志凌青霞。",
        "dynasty": "宋",
        "collection_info": null
    },
    {
        "uuid": "3b165178d55545f1460736f8a210b5f1",
        "title": "再赠汤仲辉",
        "author": "姜特立",
        "content": "肥遯元无闷，躬耕亦自娱。\n曲肱安陋巷，爱尔亦颜徒。",
        "dynasty": "宋",
        "collection_info": null
    },
    {
        "uuid": "259e3ef25ad24fc9b1ae6dbce88c08a7",
        "title": "咏蚕",
        "author": "姜特立",
        "content": "㒩㒩屡神化，宛宛始成室。\n生从五泰初，事至三起毕。\n利物先遭烹，谋身自无术。\n衣被遍四方，丘山计端疋。\n岂知骄奢主，结绮纵游逸。\n剪綵满园林，光辉艳风日。\n理宜得败亡，此道天所疾。\n礼经重亲蚕，一缕知自出。\n大禹恶衣服，仁俭由圣质。\n我本生田家，蚕织尝究悉。\n初不耻缊袍，一暖志愿讫。",
        "dynasty": "宋",
        "collection_info": null
    },
    {
        "uuid": "c66fe0fda881b4a146cf047ddf920017",
        "title": "葺圃",
        "author": "姜特立",
        "content": "种树书频读，齐民术屡窥。\n曾求竹醉日，更问柳眠时。\n卢橘初非橘，蒲葵不是葵。\n因而辨名物，甘作老樊迟。",
        "dynasty": "宋",
        "collection_info": null
    },
    {
        "uuid": "0aaa49db785aa6f53f719d6020481d38",
        "title": "韩子师朝路为小人无礼去国再来婺女  其一",
        "author": "姜特立",
        "content": "推敲乍可恕诗客，攘臂岂容遭怒螗。\n三尺何时尸鼠辈，九霄一日失鹓行。\n君王拟听尚书履，使者行催相国装。\n共喜日边归去近，双溪椎皷下舟航。",
        "dynasty": "宋",
        "collection_info": null
    },
    {
        "uuid": "e1ba925882d4e02325b11bf8abf82348",
        "title": "韩子师朝路为小人无礼去国再来婺女  其二",
        "author": "姜特立",
        "content": "庭下棠阴七换秋，去思遗爱满东州。\n当年父老留大尹，今日儿童迎细侯。\n久别双溪劳梦想，重来八咏识风流。\n故人再此相逢地，晓出衡门失旧愁。",
        "dynasty": "宋",
        "collection_info": null
    },
    {
        "uuid": "ddf8a3ed58076ce4c19fbfd5b56b395d",
        "title": "翫月",
        "author": "姜特立",
        "content": "天风忽披拂，觉我襟袂清。\n云片玉鳞薄，月华金晕生。\n曾于沧海看，浩荡此时情。\n髣髴见三山，汹涌波浪惊。",
        "dynasty": "宋",
        "collection_info": null
    },
    {
        "uuid": "10af4cbf6849715f83a790fe89e24793",
        "title": "晨起",
        "author": "姜特立",
        "content": "东旭晓曈眬，照我墙角红。\n衰意忽开豁，衰颜亦丰茸。\n便欲理晨策，去遶菊花丛。\n惜无会心友，一尊清兴同。",
        "dynasty": "宋",
        "collection_info": null
    },
    {
        "uuid": "20f4e81dba2ecd4e55e609048939a927",
        "title": "古意",
        "author": "姜特立",
        "content": "共绾同心结，那知有别离。\n对人争忍说，不敢画蛾眉。",
        "dynasty": "宋",
        "collection_info": null
    },
    {
        "uuid": "bc06ec5ac618cccef21990af68b8a7a4",
        "title": "霜后菊",
        "author": "姜特立",
        "content": "嫩黄酽白媚秋晖，正坐清霜一夜飞。\n似怯晓来天气冷，一时都换紫罗衣。",
        "dynasty": "宋",
        "collection_info": null
    },
    {
        "uuid": "58fb681edf0fc723ff0a94f508087bb4",
        "title": "送邦佐弟归乡",
        "author": "姜特立",
        "content": "昔时俱是一儿童，今日相看两秃翁。\n旧约对床心自喜，新诗入梦句仍工。\n吾衰已觉身如幻，汝老犹疑气吐虹。\n南北相望才数舍，何时更卜一尊同。",
        "dynasty": "宋",
        "collection_info": null
    },
    {
        "uuid": "ca93d358942f30f52171441c2624efdf",
        "title": "子陵",
        "author": "姜特立",
        "content": "足加帝腹狂奴态，自是君王礼数宽。\n四海但知天子贵，先生只作故人看。",
        "dynasty": "宋",
        "collection_info": null
    },
    {
        "uuid": "388f2acf6ff931668db5a7eed4e362ff",
        "title": "喜雪",
        "author": "姜特立",
        "content": "阴宰弄精神，空中舞玉尘。\n入檐灯影乱，折竹晓声频。\n照幌光侵曙，欺梅气压春。\n老夫贪快赏，呵冻拂乌巾。",
        "dynasty": "宋",
        "collection_info": null
    },
    {
        "uuid": "9ea73485f4cde54d9b303471a78009dc",
        "title": "柳",
        "author": "姜特立",
        "content": "长条攀折叹离披，底事人间管别离。\n何似龙津通御气，建章宫裏斗腰支。",
        "dynasty": "宋",
        "collection_info": null
    },
    {
        "uuid": "24e8d2b3a207fd4e186d9502a50d507d",
        "title": "怀方叔",
        "author": "姜特立",
        "content": "忆昔尊前共赋诗，如今仙去见无期。\n吟魂想只空山裏，嘲弄风光人不知。",
        "dynasty": "宋",
        "collection_info": null
    },
    {
        "uuid": "db0fa48d6d8035069f572a26d3fa3f07",
        "title": "有感",
        "author": "姜特立",
        "content": "滴水添壶箭，跳丸迭崦嵫。\n只夸颜似玉，不觉鬓成丝。",
        "dynasty": "宋",
        "collection_info": null
    },
    {
        "uuid": "0cf5aac4bf3d85b120fb7e3cd43a028a",
        "title": "初夏",
        "author": "姜特立",
        "content": "时节催农圃，园林花事空。\n柳苍无故态，苗长有新功。",
        "dynasty": "宋",
        "collection_info": null
    },
    {
        "uuid": "0d627ada8b9fcedeac36887be41a28cd",
        "title": "因观赞皇平泉草木记有感",
        "author": "姜特立",
        "content": "平泉草木频移主，西雒园池几换人。\n但把风花观世界，莫将金石认吾身。",
        "dynasty": "宋",
        "collection_info": null
    },
    {
        "uuid": "e8d151c60ebed7c0a601fdd509e3bc03",
        "title": "悼邦节弟",
        "author": "姜特立",
        "content": "皇考怜同出，青山忆并庐。\n前春曾访我，无月不来书。\n易感中年后，难忘少长初。\n倏然成梦幻，岁晚重欷歔。",
        "dynasty": "宋",
        "collection_info": null
    },
    {
        "uuid": "44cc97c774dedfbb25bd991410abfd95",
        "title": "张致政輓章",
        "author": "姜特立",
        "content": "上寿身仍健，荣封岁屡终。\n无因拜庞德，空幸识王戎。\n含玉亡遗恨，悬车近古风。\n燎黄应不远，光宠贲幽宫。",
        "dynasty": "宋",
        "collection_info": null
    },
    {
        "uuid": "70dc8211e34e190a7d05c44f7bd2726d",
        "title": "次韵黄司理",
        "author": "姜特立",
        "content": "龙墀射策笔如神，马首哦诗句益新。\n忽捧名篇端有意，欲求强对恐无人。\n浸淫汉魏知追古，摸索曹刘已识真。\n荀氏八龙谁最着，慈明头角在云津。",
        "dynasty": "宋",
        "collection_info": null
    },
    {
        "uuid": "1231d3d1bd8ce6550c24d02ad4d0b083",
        "title": "悼何求卿内子王氏川人王丞相夫人母之妯娌",
        "author": "姜特立",
        "content": "名父飞鳬席庆长，良人傅粉旧传芳。\n篮舆曾带阳台雨，花院俄沉婺宿光。\n表表门眉看列倩，诜诜兰玉有诸郎。\n不唯綵诰生前宠，更有丰碑自玉堂。",
        "dynasty": "宋",
        "collection_info": null
    },
    {
        "uuid": "a97056d1ec369783e88998f04c303259",
        "title": "渔舍感秋",
        "author": "姜特立",
        "content": "小筑瞰清流，人閒境更幽。\n蒹葭寒带水，蟋蟀静吟秋。",
        "dynasty": "宋",
        "collection_info": null
    },
    {
        "uuid": "2ef1f31889f95b3a088ffa1d9839b5d8",
        "title": "茧庵回",
        "author": "姜特立",
        "content": "归路俯清川，呼奴自刺船。\n戏鱼翻晚照，宿鸟入寒烟。",
        "dynasty": "宋",
        "collection_info": null
    },
    {
        "uuid": "d6b02352ea5948134a9bc352d2423f89",
        "title": "暑退秋夜赏月",
        "author": "姜特立",
        "content": "冠巾暑退纔如律，诗酒交情不作踈。\n今夕孤光清到骨，镂冰裁玉满林庐。",
        "dynasty": "宋",
        "collection_info": null
    },
    {
        "uuid": "fd22b570acc13b9eb7f42d36be511995",
        "title": "拒霜",
        "author": "姜特立",
        "content": "楚天寂历暮云平，何处江村落鴈声。\n正是西风扫黄叶，不知春色在朱荣。",
        "dynasty": "宋",
        "collection_info": null
    },
    {
        "uuid": "0a17bcf2fa1d096c8b226378904087eb",
        "title": "罢刘岩酒库",
        "author": "姜特立",
        "content": "世事升沈侔蝶化，吾生来往更蝇营。\n归心有愧陶元亮，家事当如尚子平。\n岂是木鸡犹有变，故令鸥鸟尚相惊。\n老夫本自无城府，抱瓮何妨过此生。",
        "dynasty": "宋",
        "collection_info": null
    },
    {
        "uuid": "5be20487b26a9d5935d35019fe7b2cdb",
        "title": "闽中得家书",
        "author": "姜特立",
        "content": "家书隔岁至，生死半一新。\n新故无已时，悲喜俱伤神。\n人生兹世间，谁是出世者。\n有如独茧蚕，终日自缠裹。\n迢迢碧海路，青鸟长来去。\n安得挟双成，吹笙入烟雾。",
        "dynasty": "宋",
        "collection_info": null
    },
    {
        "uuid": "a4f58b418eef836c5caf8db72b146563",
        "title": "海上获捷祷于庙神王公方交鬬间贼桅忽倒赴水死者太半后请于朝赐额灵惠",
        "author": "姜特立",
        "content": "直驾楼船捣贼桅，金槃一掷万人开。\n何当为奏褒封典，酾酒刲羊亦快哉。",
        "dynasty": "宋",
        "collection_info": null
    },
    {
        "uuid": "2f686f88dc887e7277b7e8feaf4d4855",
        "title": "出闽中四首  其一",
        "author": "姜特立",
        "content": "山行十日到吾家，腊尽归人惜岁华。\n斗酒隻鸡谁劳我，更须踏雪看梅花。",
        "dynasty": "宋",
        "collection_info": null
    },
    {
        "uuid": "d10fe8d4772d05b215f7ec51cecb2db7",
        "title": "出闽中四首  其二",
        "author": "姜特立",
        "content": "千里携家一秃翁，一尊倒尽百愁空。\n野梅可是工迎客，排日开花到浙中。",
        "dynasty": "宋",
        "collection_info": null
    },
    {
        "uuid": "713afdfc031bdd4cffc94cfe6ea2339e",
        "title": "出闽中四首  其三",
        "author": "姜特立",
        "content": "飘蓬不归根，而我还故里。\n有食即可安，何必土风美。\n岂非俗缘故，堕此胶漆底。\n艰关一月程，况復携老稚。\n囊空畏途远，蓐食常夜起。\n人生贵适意，奔走殊未已。\n俟有三径资，吾生恐无几。",
        "dynasty": "宋",
        "collection_info": null
    },
    {
        "uuid": "6c44ed1b9878c04e2e4ff6e4704165ec",
        "title": "出闽中四首  其四",
        "author": "姜特立",
        "content": "晚出仙霞岭，平原豁故关。\n石穷千里径，云失万重山。\n渐喜乡音似，遥知儿辈欢。\n不缘怀里社，倦翼未须还。",
        "dynasty": "宋",
        "collection_info": null
    },
    {
        "uuid": "2e894151a1596ab4c6d3778a2b090bdb",
        "title": "湖光为刘庆远作也",
        "author": "姜特立",
        "content": "湖水浸坤轴，湖光混太清。\n风来縠纹起，夜静镜奁平。\n初讶琉璃软，还疑组练横。\n微茫连泽国，潋滟蹙寒汀。\n破碎翻千月，泓澄印万星。\n雨来添点缀，日射斗晶荧。\n桥影虹垂涧，杉阴幕覆亭。\n鱼跳全荐玉，山卧半沈青。\n小泛依吴榜，长谣任楚萍。\n挤排李白醉，勾引屈原醒。\n暇日宜呼客，平时好濯缨。\n吟哦万景集，未足称诗情。",
        "dynasty": "宋",
        "collection_info": null
    },
    {
        "uuid": "a1a30fbc11028faaa84469f3f40ef921",
        "title": "编猥作",
        "author": "姜特立",
        "content": "老来事业无多子，收拾新诗又满编。\n金玉那能润身后，等閒犹作百年传。",
        "dynasty": "宋",
        "collection_info": null
    },
    {
        "uuid": "2dbfd711cd5e4986104e7163d7ea2e5c",
        "title": "秋园",
        "author": "姜特立",
        "content": "商气入山园，园花取次妍。\n蓼丛迎露重，菊本望秋圆。",
        "dynasty": "宋",
        "collection_info": null
    },
    {
        "uuid": "5a27c425e93e3ec20ba78cf083462c75",
        "title": "再悼邦节弟",
        "author": "姜特立",
        "content": "满腹书何用，谋身事竟非。\n中堂亲尚在，私室子畴依。\n人去惊沤没，秋来愁鴈飞。\n它时风雨夕，相忆泪霑衣。",
        "dynasty": "宋",
        "collection_info": null
    },
    {
        "uuid": "706761586e3f7aab591ad4336411f1ba",
        "title": "月下",
        "author": "姜特立",
        "content": "晚来暑退坐前墀，袅袅南熏动翠微。\n便欲乘风游汗漫，白云顶上翫清辉。",
        "dynasty": "宋",
        "collection_info": null
    },
    {
        "uuid": "d0a0ee29dc65f785f664fe948aadfe63",
        "title": "送谢叔光",
        "author": "姜特立",
        "content": "青阳迫残腊，寒色满江干。\n我有采薪疾，君方行路难。\n来无十日款，去作一程宽。\n翌晚解鞍罢，亲庭足笑欢。",
        "dynasty": "宋",
        "collection_info": null
    },
    {
        "uuid": "5388e8a8cae4bb321f20de8dd82941ba",
        "title": "归括苍和杨嗣之吏部烟雨楼韵四首  其一",
        "author": "姜特立",
        "content": "谁发天悭得胜游，佳名收拾更无留。\n郑虔祁岳今谁是，为扫阴沈万壑秋。",
        "dynasty": "宋",
        "collection_info": null
    },
    {
        "uuid": "49501c34b3160cf121c18f70e4cfd60d",
        "title": "归括苍和杨嗣之吏部烟雨楼韵四首  其二",
        "author": "姜特立",
        "content": "几重绿树暗罗纨，多少空蒙远近山。\n物色联翩吟不断，使君佳句玉连环。",
        "dynasty": "宋",
        "collection_info": null
    },
    {
        "uuid": "4f7eb73319e7f4142462ddad5e81eb06",
        "title": "归括苍和杨嗣之吏部烟雨楼韵四首  其三",
        "author": "姜特立",
        "content": "绝唱从前恨未多，骚人墨客浪经过。\n直须吏部杨夫子，始奈楼中烟雨何。",
        "dynasty": "宋",
        "collection_info": null
    },
    {
        "uuid": "e78897e399cf324da7a77748a6d0e621",
        "title": "归括苍和杨嗣之吏部烟雨楼韵四首  其四",
        "author": "姜特立",
        "content": "宴坐帘旌捲翠微，朝昏万变发新姿。\n锦囊莫怕岚霏湿，带取风光入凤池。",
        "dynasty": "宋",
        "collection_info": null
    },
    {
        "uuid": "201a4b86a106f3efecd36ef684fac50f",
        "title": "噉笋",
        "author": "姜特立",
        "content": "自从孤竹夷齐死，清节何人萃一门。\n惟有此君无俗韵，至今风味属诸孙。",
        "dynasty": "宋",
        "collection_info": null
    },
    {
        "uuid": "75951983da7d1045601ff7fc48183288",
        "title": "赴饮席家人供新衣",
        "author": "姜特立",
        "content": "劝我着新衣，深辞老不宜。\n如今百事懒，不比舞雩时。",
        "dynasty": "宋",
        "collection_info": null
    },
    {
        "uuid": "03e8a37404b2ea284f9f63946a732e92",
        "title": "柳",
        "author": "姜特立",
        "content": "森森万木势峥嵘，千尺孤标更上征。\n惟有柳丝低拂路，腰支憔悴为多情。",
        "dynasty": "宋",
        "collection_info": null
    },
    {
        "uuid": "1e24cca08d96012db6203f71ec0fefa4",
        "title": "曩备员宫属令旨画箑觅诗字以金书",
        "author": "姜特立",
        "content": "时颁便面觅新诗，巧画花枝作好题。\n多谢东皇不嫌弃，亲将仙手写金泥。",
        "dynasty": "宋",
        "collection_info": null
    },
    {
        "uuid": "fbabba819343f491439f73c48518e6e5",
        "title": "林钦之主簿輓章",
        "author": "姜特立",
        "content": "敬读铭镌语，遥知磊落胸。\n义襟如郭震，豪气似元龙。\n万里摧车轴，三春折涧松。\n天虽不可问，余庆后人钟。",
        "dynasty": "宋",
        "collection_info": null
    },
    {
        "uuid": "0fbf9f7ca2558b5f7acd9b4b53515400",
        "title": "寄韩判院南涧常伯之子",
        "author": "姜特立",
        "content": "每思南涧一凄然，不见风骚二十年。\n子厚犹能记先友，审言且喜有家传。\n蜩螗声乱无遗响，山水人亡有绝絃。\n海内可能无法眼，直须参取祖师禅。",
        "dynasty": "宋",
        "collection_info": null
    },
    {
        "uuid": "486249fb1499792cca9ef3b1c1d0c738",
        "title": "庚申度夏自适",
        "author": "姜特立",
        "content": "透脱逍遥游外，远离烦恼浊中。\n夜夜满怀明月，时时入梦清风。",
        "dynasty": "宋",
        "collection_info": null
    },
    {
        "uuid": "d4bd40ee3643cc555953efd72ccdf0ae",
        "title": "戏题",
        "author": "姜特立",
        "content": "乐天妙语过鸡林，平处犹为治世音。\n豁达如今唯李老，不妨风月自閒吟。",
        "dynasty": "宋",
        "collection_info": null
    },
    {
        "uuid": "d215e5a797fcb673aa6087382a420e5f",
        "title": "闺怨",
        "author": "姜特立",
        "content": "别恨迢迢千里余，天涯何处觅音书。\n花间羞见双双蝶，水上愁寻六六鱼。",
        "dynasty": "宋",
        "collection_info": null
    },
    {
        "uuid": "1ada4e1c526aee172ea8391f2ba0e7b5",
        "title": "暑退喜秋",
        "author": "姜特立",
        "content": "颓龄厌浊暑，瘦骨便清秋。\n蓐收方回镳，灏气横九州。\n老鹤生精神，孤松鬰飕飗。\n如饮寒露浆，贮以青瑶瓯。\n既蠲膏肓疾，復洗热恼忧。\n斟酌楚人赋，併作商声讴。",
        "dynasty": "宋",
        "collection_info": null
    },
    {
        "uuid": "8b7e170f83c3640cddf878717061d92c",
        "title": "暑退",
        "author": "姜特立",
        "content": "归卧林间十二春，心安日日是良辰。\n家居佛界清凉国，人住仙宫自在身。\n无事入山寻阮客，有时击壤助尧民。\n虽无高行追先隠，毕究田园乐亦真。",
        "dynasty": "宋",
        "collection_info": null
    },
    {
        "uuid": "d92544e772c27b7800ecfc40e5595d37",
        "title": "歌丰年",
        "author": "姜特立",
        "content": "稔岁非常岁，时时雾雨并。\n陂塘留夜月，涧谷泻秋声。\n卧夹惊宵冷，披纱怯晓清。\n水泉俱自足，阡陌更无争。\n荷锸疏余浸，腰镰候小晴。\n秫材寒眼富，酒兴老涎生。\n便觉糟床注，还欣庾粟盈。\n新君钟瑞庆，旧俗迓昇平。\n赛社鸡豚具，迎神笳皷鸣。\n支离徒受粟，一饱愧斯氓。",
        "dynasty": "宋",
        "collection_info": null
    },
    {
        "uuid": "eee860b2d07ebb279d11d95f119412cf",
        "title": "人送岩桂二首  其一",
        "author": "姜特立",
        "content": "七月浊暑气氤氲，天香忽堕明月轮。\n一枝先入西风手，洗我三伏胸中尘。",
        "dynasty": "宋",
        "collection_info": null
    },
    {
        "uuid": "e947d7890ecfef2213ba1fc2880767d5",
        "title": "人送岩桂二首  其二",
        "author": "姜特立",
        "content": "香馥清晨可疗饥，饱人胜食斋房芝。\n便好架巢枝上宿，不愁无酒只愁诗。",
        "dynasty": "宋",
        "collection_info": null
    },
    {
        "uuid": "d9fd23d1099c5c11dc35050e8c86595b",
        "title": "渔舍",
        "author": "姜特立",
        "content": "渔舍时时须一到，水光山色浄相亲。\n玉肌花貌不须替，自有阳台行雨人。",
        "dynasty": "宋",
        "collection_info": null
    },
    {
        "uuid": "2d5776c3b765320602e1c86cad07a1ee",
        "title": "咏菊",
        "author": "姜特立",
        "content": "菊禀金天精，劲气凌风霜。\n水流山下潭，饮者寿命长。\n泛我杯中物，染我诗句香。\n所以陶征君，爱之不忍忘。",
        "dynasty": "宋",
        "collection_info": null
    },
    {
        "uuid": "40031c6b0e02ec677b2f21a0455d474e",
        "title": "秋来得雨",
        "author": "姜特立",
        "content": "夜来一番雨，青我一席蔬。\n洗甑炊香秔，何必食有鱼。\n便可酿新秫，唧唧鸣斋厨。\n且以乐残年，此外不愿余。",
        "dynasty": "宋",
        "collection_info": null
    },
    {
        "uuid": "1756ac0c47ff2e810c30a6677cf6f6f8",
        "title": "忆仲子",
        "author": "姜特立",
        "content": "吟哦五字有规模，妙处时时亦起予。\n送老百年将付汝，岂知颜路请吾车。",
        "dynasty": "宋",
        "collection_info": null
    },
    {
        "uuid": "263be1637e404f308f094efaf9ae3bfb",
        "title": "报国如乖愿归耕宁买田此欧阳公酬杜正献告老后诗也前辈名公亦有买田诗句盖寓归耕意尔岂真若今士夫为多田翁耶",
        "author": "姜特立",
        "content": "出仕虽无补，归耕宁买田。\n聊将报明主，庶不媿前贤。",
        "dynasty": "宋",
        "collection_info": null
    },
    {
        "uuid": "2e4674559ef644dac0b54a5ee1ab2df8",
        "title": "哭仲子",
        "author": "姜特立",
        "content": "一日死生隔，平生父子休。\n暮龄逢逆境，老泪湿清秋。\n浪急珠沉海，天昏壑失舟。\n烟霄落鵰鹗，天廐丧骅骝。\n万里车轴折，百年江汉流。\n吾生今已矣，世事付悠悠。",
        "dynasty": "宋",
        "collection_info": null
    },
    {
        "uuid": "1d0099bbaa5a63956a492f901e17dceb",
        "title": "邸报京丞相薨背",
        "author": "姜特立",
        "content": "丞相今朝薨相位，衣冠赠典一番新。\n作场好梦归乡去，仰羡无非梦裏人。",
        "dynasty": "宋",
        "collection_info": null
    },
    {
        "uuid": "4fab7bda6e60078e5e86b59fb794dbb6",
        "title": "暇日叹日月之逾迈念吾生之几何感而成章",
        "author": "姜特立",
        "content": "密移不自觉，猛省却堪惊。\n红颜去不返，白髮来无情。\n劫秦气何用，袒汉力莫争。\n求胜竟无术，陶然任此生。",
        "dynasty": "宋",
        "collection_info": null
    },
    {
        "uuid": "7c7b68f4da1772fa6ab0465e12656370",
        "title": "致政张教授晚而买妾有女戏赠",
        "author": "姜特立",
        "content": "隠君无妇几经时，暮景鳏居却未宜。\n且喜中郎新有女，岂容白傅老无儿。\n闺中不着玉川婢，天下应传京兆眉。\n无计去陪汤餠客，花卿有子待歌诗。",
        "dynasty": "宋",
        "collection_info": null
    },
    {
        "uuid": "3fada7fae598bbc0ebc0dcadfdd58ae3",
        "title": "赏海棠",
        "author": "姜特立",
        "content": "海棠初破萼，红艳欲无春。\n小插依霜鬓，花应恕老人。",
        "dynasty": "宋",
        "collection_info": null
    },
    {
        "uuid": "f604f9691bf25390c12ac09bec9b3226",
        "title": "谕亡子",
        "author": "姜特立",
        "content": "死固汝可怜，生亦我所爱。\n生死两相缪，吾将解其会。",
        "dynasty": "宋",
        "collection_info": null
    },
    {
        "uuid": "ddc8e6d246d3aa5913f19bac708cd7fe",
        "title": "余有仲子之戚九日亲故携酒访我于梅山之上因咏昔人诗人情皆向菊天意欲摧兰之句不觉凄然有感遂易一字足成篇",
        "author": "姜特立",
        "content": "九日上梅山，愁心卒未安。\n人情皆向菊，天意独摧兰。\n管女不及嫁，莱衣空自寒。\n牛山多感慨，把酒泪阑干。",
        "dynasty": "宋",
        "collection_info": null
    },
    {
        "uuid": "882ec92597fa1bb08d50b015803f5ad7",
        "title": "野意",
        "author": "姜特立",
        "content": "谢安高卧向东山，白傅分司雒水湾。\n宾朋歌舞欢娱处，只在山光水色间。",
        "dynasty": "宋",
        "collection_info": null
    },
    {
        "uuid": "a49af7539dadb4ea5a94aed5caa3f3aa",
        "title": "陈右司輓诗",
        "author": "姜特立",
        "content": "麟经绝学冠名儒，科甲巍峩压隽途。\n两作星郎归省户，五持玉节佩州符。\n义仓睦族前贤少，犹子推恩举世无。\n忝窃亲邻违一奠，不堪老涕落寒鬚。",
        "dynasty": "宋",
        "collection_info": null
    },
    {
        "uuid": "eefb86c5f0abc00a4b98a9298eeb8a0c",
        "title": "书寿穴中石寿星背四言",
        "author": "姜特立",
        "content": "彼石何人，云是寿者。\n作镇斯宫，孰分真假。\n以幻对幻，有同儿嬉。\n他日启扃，问尔是谁。",
        "dynasty": "宋",
        "collection_info": null
    },
    {
        "uuid": "74ea52f727e595e42936ac023c5baffa",
        "title": "老馋",
        "author": "姜特立",
        "content": "八十血气衰，交累身口故。\n喜读奉亲书，窃诵老饕赋。\n烹饪付家人，甘旨辄復具。\n烂软既适宜，调芼亦合度。\n儿女各贡勤，桮羹走童孺。\n邻里重交情，时时分果茹。\n兴来一举觞，直到醉乡路。\n此乐冀百年，此腹恐相负。",
        "dynasty": "宋",
        "collection_info": null
    },
    {
        "uuid": "76185f3852bf60f19f980f246e032753",
        "title": "晚起喜晴",
        "author": "姜特立",
        "content": "老翁喜晴色，屋角候晨曦。\n圆影纔明隙，方晖已鉴帷。\n呼童聊拥褐，得火即舒眉。\n盥栉浑无事，看山就小诗。",
        "dynasty": "宋",
        "collection_info": null
    },
    {
        "uuid": "885bb4c97ea7f6417a783825b5439744",
        "title": "感物",
        "author": "姜特立",
        "content": "今年叶底已藏花，来岁还抽后岁芽。\n代谢乘除无了日，须将定力看浮华。",
        "dynasty": "宋",
        "collection_info": null
    },
    {
        "uuid": "5b3b6b025c1cc81ab63488431050d744",
        "title": "甲辰岁进诗一编孝宗许其清新翌旦宣谕宰执召试再赋一首",
        "author": "姜特立",
        "content": "午漏奏新诗，昕朝召节飞。\n若非梁武帝，谁识谢玄晖。",
        "dynasty": "宋",
        "collection_info": null
    },
    {
        "uuid": "87f1ca0f284476ec1b77450529900e18",
        "title": "罨菜",
        "author": "姜特立",
        "content": "梅山罨菜胜羹藜，怪见宾筵玉筯齐。\n大似雪堂真一酒，绝胜金谷韭蓱齑。",
        "dynasty": "宋",
        "collection_info": null
    },
    {
        "uuid": "4326e696690852f061c93f39a2bde04a",
        "title": "忧患中作",
        "author": "姜特立",
        "content": "吉凶既同域，忧喜亦同途。\n万缘互起灭，谁能久欢娱。\n欢娱既不久，悲恨常与俱。\n唯有嵇阮辈，乃能脱囚拘。\n一醉了生死，岂復念区区。\n小儿玩造物，造物亦戏渠。\n举世忧其忧，放浪乐有余。",
        "dynasty": "宋",
        "collection_info": null
    },
    {
        "uuid": "16bf9d87c6e0453cc593cf22dbbbe6d1",
        "title": "虞察院生日  其一",
        "author": "姜特立",
        "content": "新开絃管召天和，喜气悠扬际海涯。\n向晓金焦称寿处，欢声更满使君家。",
        "dynasty": "宋",
        "collection_info": null
    },
    {
        "uuid": "23eba8907f1c7c6e3a0705f540494fc2",
        "title": "虞察院生日  其二",
        "author": "姜特立",
        "content": "自辍清班素望崇，凛然争仰柏台风。\n大姦鉅猾宜深屏，且避当年御史騘。",
        "dynasty": "宋",
        "collection_info": null
    },
    {
        "uuid": "8ca25a8ac936563d7bf977cf227a8321",
        "title": "虞察院生日  其三",
        "author": "姜特立",
        "content": "向来施设跼苕川，荒政方劳问计然。\n今日雄藩得长袖，请君着眼看回旋。",
        "dynasty": "宋",
        "collection_info": null
    },
    {
        "uuid": "bc9002c9c773d0536b37dd31f7cd7cd8",
        "title": "虞察院生日  其四",
        "author": "姜特立",
        "content": "雨旸时若頼君侯，万室欢呼庆有秋。\n不论高原并下隰，民间稌黍一时收。",
        "dynasty": "宋",
        "collection_info": null
    },
    {
        "uuid": "877233acda0a4535f7d0327f272c058b",
        "title": "虞察院生日  其五",
        "author": "姜特立",
        "content": "今年旱火欲烧空，尽是忱诚默祷功。\n尊酒豚蹄亦何用，使君心自与天通。",
        "dynasty": "宋",
        "collection_info": null
    },
    {
        "uuid": "a3698dab3ec3073c4fdd7221443fff8a",
        "title": "虞察院生日  其六",
        "author": "姜特立",
        "content": "使君决遣烈秋霜，不许乌衣立坐傍。\n一吏持毫供点染，向来鴈鹜不成行。",
        "dynasty": "宋",
        "collection_info": null
    },
    {
        "uuid": "935a9a3a466b4eb615fc412eaec6743e",
        "title": "虞察院生日  其七",
        "author": "姜特立",
        "content": "鉏颣除荒政若神，俗安民靖绝纷纭。\n清宵不见犬吠盗，绿野更无羊败羣。",
        "dynasty": "宋",
        "collection_info": null
    },
    {
        "uuid": "641a4c3758e7613d831861833d296dc1",
        "title": "虞察院生日  其八",
        "author": "姜特立",
        "content": "下车好语敬书绅，诚意区区只为民。\n今岁年丰米狼戾，更须通变惠斯人。",
        "dynasty": "宋",
        "collection_info": null
    },
    {
        "uuid": "59cd5571d1525aa434536182a61c7260",
        "title": "虞察院生日  其九",
        "author": "姜特立",
        "content": "天诏飞传速置邮，双溪门外促行舟。\n橙黄橘绿风光好，併看西湖十里秋。",
        "dynasty": "宋",
        "collection_info": null
    },
    {
        "uuid": "0bf169fff199cfeb6fa873cc4cb38ece",
        "title": "虞察院生日  其一○",
        "author": "姜特立",
        "content": "文章近古追前辈，政事方今绝后尘。\n聊佩左符犹未称，好归黄阁试经纶。",
        "dynasty": "宋",
        "collection_info": null
    },
    {
        "uuid": "be60474b7cc4abf16e91beefc4897a6d",
        "title": "伤老",
        "author": "姜特立",
        "content": "老翁足力弱，踉蹡如小儿。\n须杖乃能行，动步忧欹危。\n髮秃生细毛，正似出胎时。\n忽復长儿齿，辅车两相依。\n还童既无术，衰谢乃其宜。\n载念天地间，八十者几希。\n如我真幸民，何必暗伤悲。\n且饮北海酒，自吟东老诗。",
        "dynasty": "宋",
        "collection_info": null
    },
    {
        "uuid": "d761cca24583aa529c304ed915fa06a9",
        "title": "喜败箧中得旧诗",
        "author": "姜特立",
        "content": "十首诗篇久弃遗，偶翻故箧有光辉。\n恰如建鼓求亡子，一日门前忽自归。",
        "dynasty": "宋",
        "collection_info": null
    },
    {
        "uuid": "0bdb9f9de3fee059cba37dbaaee639e1",
        "title": "风色",
        "author": "姜特立",
        "content": "风色作吴霜，山中草木黄。\n冷烟笼碧瓦，露叶徧寒塘。",
        "dynasty": "宋",
        "collection_info": null
    },
    {
        "uuid": "22669adc492429f5315444f4b651e5a7",
        "title": "对花戏作",
        "author": "姜特立",
        "content": "八十衰翁岁月高，可怜老气尚粗豪。\n春来纵被花相恼，半是无心半搭猱。",
        "dynasty": "宋",
        "collection_info": null
    },
    {
        "uuid": "8aac5a5f015348dc1d2c1faef16504c7",
        "title": "追感三朝遭遇今如一梦",
        "author": "姜特立",
        "content": "本是蓬筚姿，偶作帝王客。\n日日上金门，时时分玉食。\n自忘身世贱，不觉仙凡隔。\n几多贤达人，饥寒卧空泽。",
        "dynasty": "宋",
        "collection_info": null
    },
    {
        "uuid": "56a4e7ef1072d09905d24973795e19cf",
        "title": "余垂老于居之西偏营小堂面对南山一峰卓然榜曰如山盖取诗人意也",
        "author": "姜特立",
        "content": "一峯高插丙丁间，南极星光伴我閒。\n不向仙君乞如愿，只从造物觅如山。",
        "dynasty": "宋",
        "collection_info": null
    },
    {
        "uuid": "4afd63daea4095ffff716e4ba9a5aa55",
        "title": "菘苣初冬稍茂喜而有作",
        "author": "姜特立",
        "content": "紫苣生春荑，助我作汤餠。\n黄菘养土膏，冰壶添隽永。\n凡物贵适口，何必须九鼎。\n况我藜藿肠，万钱惭食顷。",
        "dynasty": "宋",
        "collection_info": null
    },
    {
        "uuid": "48d22292a42cfcab07627d3e45318346",
        "title": "再赋如山",
        "author": "姜特立",
        "content": "小堂草草屋三间，暇日徜徉养寿閒。\n揭榜如山还自笑，何人不老似青山。",
        "dynasty": "宋",
        "collection_info": null
    },
    {
        "uuid": "94116f31e5ac0e86c3b137ab8306cc4b",
        "title": "肉𩟎莱菔",
        "author": "姜特立",
        "content": "玉食旧游宁作我，藜羹故态未忘吾。\n烂爊莱菔甜如蜜，细点猪臕滑似酥。",
        "dynasty": "宋",
        "collection_info": null
    },
    {
        "uuid": "cf78f2255ba7f6ab824020a43faf88a4",
        "title": "又赋如山",
        "author": "姜特立",
        "content": "如山堂上好登临，罗列堂前紫翠岑。\n万古烟霞供坐啸，四时风月伴閒吟。\n海鸥心性沧洲远，野鹿精神草树深。\n却笑井蛙并辙鲋，只知缺甃与蹄涔。",
        "dynasty": "宋",
        "collection_info": null
    },
    {
        "uuid": "545d795da486201e6fb3c36690c5fe98",
        "title": "怀古",
        "author": "姜特立",
        "content": "古来一代文章事，自有风骚翰墨臣。\n今日苏门四君子，异时邺下七诗人。",
        "dynasty": "宋",
        "collection_info": null
    },
    {
        "uuid": "f6d3839beac2a3c638df096b4c8fb306",
        "title": "月",
        "author": "姜特立",
        "content": "万古长空月，亏盈不计年。\n魄生蟾共没，光满蛤同圆。",
        "dynasty": "宋",
        "collection_info": null
    },
    {
        "uuid": "d0915bb013d71416c7b63032e9284300",
        "title": "春物",
        "author": "姜特立",
        "content": "一春天富贵，万象物光华。\n遥想西湖上，风流卖酒家。",
        "dynasty": "宋",
        "collection_info": null
    },
    {
        "uuid": "1d3029324d43d3769408647d265dab26",
        "title": "和王粹中",
        "author": "姜特立",
        "content": "非农非吏本同尘，胸次何时不是春。\n户外松筠随意好，山中风景逐时新。\n择乡幸喜仁为里，省己深惭德有邻。\n事契姻联非一日，嚮来俱是异邦人。",
        "dynasty": "宋",
        "collection_info": null
    },
    {
        "uuid": "22ca41d4426dd81fe05101f989e62e63",
        "title": "长至后",
        "author": "姜特立",
        "content": "迟迟昼景转庭除，似觉今朝化日舒。\n印篆旋添香晷刻，绣床暗积线工夫。",
        "dynasty": "宋",
        "collection_info": null
    },
    {
        "uuid": "ca7c720323073fd914879af416dcf85d",
        "title": "刘益之判院輓章",
        "author": "姜特立",
        "content": "倾盖如今五十春，中间还得缀华姻。\n单于万里同哀使，马援一乡称善人。\n告老已能官及子，颁恩更喜爵荣亲。\n佳城一闭成千古，无復传觞酒入唇。",
        "dynasty": "宋",
        "collection_info": null
    },
    {
        "uuid": "443aaa091a6f26e1738f90aca9df308b",
        "title": "潘夫人輓章",
        "author": "姜特立",
        "content": "登堂曾拜太夫人，秀伟端方迥不羣。\n为子求官因白屋，有孙擢第自青云。\n身兼富寿人应少，眼见曾玄世罕闻。\n已被荣封犹未已，更看褒赠贲新坟。",
        "dynasty": "宋",
        "collection_info": null
    },
    {
        "uuid": "fbd88b89df33df68ccc2a02e89a76005",
        "title": "过行在宿詹塘",
        "author": "姜特立",
        "content": "三十年间倦路岐，今朝犹自羡轻肥。\n敝舆衝雨方行役，朴论干时未息机。\n日暮肠枵聊命酒，夜寒衾薄旋牵衣。\n一廛三径何时遂，且待相如驷马归。",
        "dynasty": "宋",
        "collection_info": null
    },
    {
        "uuid": "88b58355e0ba90351e5a823133db3e43",
        "title": "遇雪",
        "author": "姜特立",
        "content": "艰难要经历，勿为居所移。\n方兹冒雪行，有愧在家时。\n杯酒全无力，春寒易着肌。\n谁能念此老，团坐有痴儿。",
        "dynasty": "宋",
        "collection_info": null
    },
    {
        "uuid": "931a2d4a40479b475efa9e95e346f709",
        "title": "留题雪峰",
        "author": "姜特立",
        "content": "雪峰未到意先猜，只恐冰崖冻不开。\n多谢天公怜倦客，故将暖律入踈梅。\n龙湫惨淡惊神物，象纬峥嵘逼斗魁。\n顾我区区亦何者，扶藤能为此山来。",
        "dynasty": "宋",
        "collection_info": null
    },
    {
        "uuid": "3a4ea141fd5ce649bbb2574007710cec",
        "title": "代陈公实上通守王刚父四首  其一",
        "author": "姜特立",
        "content": "我识通川守，人才世所稀。\n金陵传正印，叶县悟圆机。\n国论曾三接，边城且一麾。\n从今雌甲子，洗眼看雄飞。",
        "dynasty": "宋",
        "collection_info": null
    },
    {
        "uuid": "72cf18291c6920380e5d19efcff6d58e",
        "title": "代陈公实上通守王刚父四首  其二",
        "author": "姜特立",
        "content": "戍解淮山月，波平瀚海秋。\n主忧销北顾，宾宴接南楼。\n自愧成村叟，无因接胜流。\n铃斋听客鴈，应念稻粱谋。",
        "dynasty": "宋",
        "collection_info": null
    },
    {
        "uuid": "3c6d687a3ebe1a9f4cfa37d1480b9170",
        "title": "代陈公实上通守王刚父四首  其三",
        "author": "姜特立",
        "content": "淮上津程远，山阴信息稀。\n有尘生晓甑，无帛剪寒机。\n稚子莫垂泣，故人今把麾。\n岁阑归意速，目断鴈南飞。",
        "dynasty": "宋",
        "collection_info": null
    },
    {
        "uuid": "aa7eea86497ec8d8420c6c7adbe67035",
        "title": "代陈公实上通守王刚父四首  其四",
        "author": "姜特立",
        "content": "洗甲通盟后，同庚缓带秋。\n边声寒卧鼓，海色静明楼。\n冉冉岁云莫，栖栖诗者流。\n不才同社栎，一饱愧身谋。",
        "dynasty": "宋",
        "collection_info": null
    },
    {
        "uuid": "25f885b59a01881f1dac3dbc95edce0f",
        "title": "和雪诗",
        "author": "姜特立",
        "content": "怪见司寒着意浓，巧裁六出羡天工。\n乌翻树拂梨花月，鹭起沙平玉篆风。\n势合深连云渚北，光寒淡抹粉墙东。\n梁园赋就惊先手，末至相如敢擅雄。",
        "dynasty": "宋",
        "collection_info": null
    },
    {
        "uuid": "94f323953476ec9e55c0efb8312e259f",
        "title": "通守田太尉生辰二首  其一",
        "author": "姜特立",
        "content": "犀庭渊角凛英姿，褒鄂凌烟想画时。\n建武堂深閒缓带，筹边楼迥静哦诗。\n曾乘神骥参天仗，还插宫花赐宝巵。\n今日北门方借重，九重久已结深知。",
        "dynasty": "宋",
        "collection_info": null
    },
    {
        "uuid": "06b835b1937c99f961caad228870a6c2",
        "title": "通守田太尉生辰二首  其二",
        "author": "姜特立",
        "content": "吴头楚尾几名邦，公以循良达舜廊。\n未把勋庸齐寇邓，直将教化继龚黄。\n蠹蠲前政人云乐，最上诸司议曰臧。\n只恐周庐頼弹压，芝泥趣召觐清光。",
        "dynasty": "宋",
        "collection_info": null
    },
    {
        "uuid": "114b680b6fa985087035f4b8754cd879",
        "title": "昭君",
        "author": "姜特立",
        "content": "汉宫胡地真天壤，一别长门隔塞云。\n莫谓琵琶慰行役，琴心不比卓文君。",
        "dynasty": "宋",
        "collection_info": null
    },
    {
        "uuid": "147f8adc47e62c2d01d650001ca7292d",
        "title": "赋孙宰知鱼亭",
        "author": "姜特立",
        "content": "万物各有适，所乐乃其天。\n达人默识之，此意妙难传。\n贤哉漆园吏，知鱼岂其然。\n客问子非鱼，乌知鱼乐全。\n答云我所知，知之濠梁间。\n问者固已远，答者不亦难。\n要知知鱼乐，当作梦蝶观。\n周与蝶非两，鱼我宁相悬。\n海门孙夫子，读书必鈎玄。\n结茅制小亭，下瞰碧玉湾。\n因鱼揭佳名，理赜非言诠。\n夫子固知鱼，鱼亦知君贤。\n我欲从之游，褰裳濯清泉。\n鱼乎可勿猜，久矣忘机缘。",
        "dynasty": "宋",
        "collection_info": null
    },
    {
        "uuid": "882a1bd883ccc104d794f7cc8496f6cb",
        "title": "江口阻风寄琅山衷老",
        "author": "姜特立",
        "content": "人间有浄境，咫尺不易通。\n今朝解尘缚，始到天人宫。\n迭嶂拥崔嵬，夏木鬰青葱。\n白鸟巢半山，掩映画图中。\n高低闢窗牖，绿阴翳芳丛。\n境寂意自佳，坐久心弥空。\n更兹主人贤，晤语禅味融。\n归途若有得，便欲超樊笼。\n奈此尘缘深，踪迹如惊鸿。\n驱车出兰若，俯首坐踈篷。\n连日滞江干，风雨渺冥蒙。\n缅怀支道林，此会何时逢。",
        "dynasty": "宋",
        "collection_info": null
    },
    {
        "uuid": "1f868a28434160fa3bb3b789315ef665",
        "title": "赠孙宰雪中招饮",
        "author": "姜特立",
        "content": "令尹宣和气，冰花两度开。\n德星方此聚，瑞应瞥然来。\n玉篆萦红炬，天酥落酒杯。\n相持索新句，惭愧谪仙才。",
        "dynasty": "宋",
        "collection_info": null
    },
    {
        "uuid": "64cf668b8be04224fd00889bd8ce5c79",
        "title": "施元用醉谒邑大夫胡公公贤者也不以为浼己翌旦袖刺见之元用以喜雨十诗为谢仙尉孙公赠诗曰瓮边不识毕吏部笔下方知李翰林释其嫌一时和者相继其族兄德茂復有诗箴之元用遂锐然止酒事有曲折情存彼此然百里不失为通德茂合于义元用勇于决皆是也括苍姜子为长篇以合之简元用兼呈诸公庶几期于大同泯然无迹矣",
        "author": "姜特立",
        "content": "肩吾有云孙，磊砢东州瑞。\n一诵能万言，落笔忽千字。\n才抽独茧绪，态涌春云思。\n喜慕高阳徒，时追习池醉。\n笑被僒囚拘，跌宕每自肆。\n心知令尹贤，诡迹姑尔试。\n谁知赵蔺卿，復袖祢衡刺。\n非意忽相得，直到古人地。\n施君激深知，十诗手自贽。\n梅仙亦奇才，睨此一时事。\n新篇发佳话，冰释两公意。\n赓载皆文豪，璀璨明玑坠。\n西邻有伯氏，规切岂亡谓。\n甘言古所戒，矫枉未伤义。\n昔人有火攻，达士胡足累。\n施君真勇者，念酒宁我祟。\n指天誓止饮，忽改开羣视。\n邴原恐废业，陶侃忧亲恚。\n独醒向清湘，自责当先隧。\n古来有若人，于我适相类。\n勿学刘伯伦，诅妇侪儿戏。\n勿学陶元亮，止酒诗非志。\n自此真止矣，惟当醉经笥。\n湎然啜醇醲，抖擞糟粕弃。\n沉酣日滋久，富贵可立致。\n视彼九醖功，未足易所嗜。\n持将沃宸聪，澄醍有遗味。\n异时理扁舟，却载鸱夷器。",
        "dynasty": "宋",
        "collection_info": null
    },
    {
        "uuid": "0a660e0857b674f0c53c0dd06387fe80",
        "title": "为通州守赋绿漪亭二首  其一",
        "author": "姜特立",
        "content": "亭占佳名淮海东，六丁拥上水仙宫。\n檐牙帘额烟霏裏，人语歌声荷气中。\n酒醆吸残千斛月，钓竿掷下一丝风。\n使君清德真如水，潭影人心尽日空。",
        "dynasty": "宋",
        "collection_info": null
    },
    {
        "uuid": "5856fc970a5fd4bd99daddad5328d04f",
        "title": "为通州守赋绿漪亭二首  其二",
        "author": "姜特立",
        "content": "景物天开四面宽，如披百幅画图看。\n有时鸥鹭下苍霭，无数菰蒲生碧澜。\n独立晚凉秋思动，醉呼小艇水云寒。\n他年虎节重来访，唯有恩波不解干。",
        "dynasty": "宋",
        "collection_info": null
    },
    {
        "uuid": "dcb91d5435d0271eb6612157c9321bcd",
        "title": "题琅山大江",
        "author": "姜特立",
        "content": "初出岷峨一线微，波涛到此浩无涯。\n坤隅横贯五千里，天堑雄当百万师。\n虎战龙争犹可记，鸥閒鹭静几曾知。\n莫言天意限南北，正是中兴混一时。",
        "dynasty": "宋",
        "collection_info": null
    },
    {
        "uuid": "932d8bb5dde3cb077f3edef0ee92a6e4",
        "title": "明月歌",
        "author": "姜特立",
        "content": "月在天兮何高，我居世兮何卑。\n高卑相去几万里，年年夜夜长相随。\n明月入我怀，我揽明月辉。\n妙明中间含万象，此时此境谁能知。",
        "dynasty": "宋",
        "collection_info": null
    },
    {
        "uuid": "57c17b80746db1d4269b745f05002104",
        "title": "閒退自适",
        "author": "姜特立",
        "content": "老退保余生，不愧身与口。\n大似刘真长，东山亦何有。",
        "dynasty": "宋",
        "collection_info": null
    },
    {
        "uuid": "10f1b4e85d776bde9220e9401dd45598",
        "title": "对酒",
        "author": "姜特立",
        "content": "老态日日增，欢意时时改。\n唯有对壶觞，依然此心在。",
        "dynasty": "宋",
        "collection_info": null
    },
    {
        "uuid": "72c7530a6f329f35229468547d5db780",
        "title": "春事",
        "author": "姜特立",
        "content": "春事动勾芒，閒行嗅嫩芳。\n人无前日兴，花有旧时香。",
        "dynasty": "宋",
        "collection_info": null
    },
    {
        "uuid": "7df7aefe678e2b4a548ee988ae26b816",
        "title": "寄虞大卿四首  其一",
        "author": "姜特立",
        "content": "韦郎昔日在苏州，唯许丘丹共唱酬。\n今日故人天上去，谁将好句慰清愁。",
        "dynasty": "宋",
        "collection_info": null
    },
    {
        "uuid": "56dbb7c3cc024f26aca912a2fb7bf8d9",
        "title": "寄虞大卿四首  其二",
        "author": "姜特立",
        "content": "彩凤锵鸣瑞上都，秋蛩春蚓谩吟哦。\n寄言郊岛休联句，且听皋夔赓帝歌。",
        "dynasty": "宋",
        "collection_info": null
    },
    {
        "uuid": "ba13ab3044bcb45b92fc1bbcfaa8e19f",
        "title": "寄虞大卿四首  其三",
        "author": "姜特立",
        "content": "闻道新诗日渐多，珍藏未放落江湖。\n抛砖此语真相戏，和璧如何肯抵乌。",
        "dynasty": "宋",
        "collection_info": null
    },
    {
        "uuid": "36f32a0f59e6b351cd33efd73c08ba0a",
        "title": "寄虞大卿四首  其四",
        "author": "姜特立",
        "content": "昔年寓郡获亲依，句妙时时得解颐。\n每过双溪溪上路，邦人犹诵使君诗。",
        "dynasty": "宋",
        "collection_info": null
    },
    {
        "uuid": "4bcb0cb2efae5518ea186975b133efb5",
        "title": "春到",
        "author": "姜特立",
        "content": "春到天寒花未芳，老人寸寸惜流光。\n攀条先试东风手，蜂蝶如知合断肠。",
        "dynasty": "宋",
        "collection_info": null
    },
    {
        "uuid": "ba4b2f4a97d3303835997060d502bee7",
        "title": "寄题须记亭",
        "author": "姜特立",
        "content": "橙橘年年熟，青黄满故枝。\n坡仙自有见，妙语寄新诗。\n好处须令记，欲记难为辞。\n公意非我意，我乐公不知。\n体会在何所，请观濠上时。",
        "dynasty": "宋",
        "collection_info": null
    },
    {
        "uuid": "0e25fe50bbd97c9bd619c0c251b65afd",
        "title": "梅山",
        "author": "姜特立",
        "content": "欲识梅山境，回环列万峯。\n朱门依绿水，粉堵出青松。",
        "dynasty": "宋",
        "collection_info": null
    },
    {
        "uuid": "5be75097f07aee622c332e75d833d9b8",
        "title": "刘晁之家园六咏 梅涧",
        "author": "姜特立",
        "content": "胜事人间少，芳堤尽种梅。\n横枝出踈影，蠹枿长苍苔。\n潇洒依湍濑，飘零落酒杯。\n戏鱼时跃去，冻蝶忽飞来。\n宛似孤山见，还如庾岭开。\n只将松作友，更与竹为媒。\n迥出千林表，真成百卉魁。\n羞争桃李艳，自是栋梁材。\n止渴将军智，调羹上相才。\n风光无着处，吟思发春雷。",
        "dynasty": "宋",
        "collection_info": null
    },
    {
        "uuid": "56184782b5589a922e3214173e832e89",
        "title": "刘晁之家园六咏 红云",
        "author": "姜特立",
        "content": "海棠亭上号红云，晴日青天绛綵新。\n疑是羣仙朝玉阙，一时都戴紫霞巾。",
        "dynasty": "宋",
        "collection_info": null
    },
    {
        "uuid": "35cfcbbd1b203513febdedc28291bdb6",
        "title": "刘晁之家园六咏 竚棹",
        "author": "姜特立",
        "content": "青溪一曲似清湘，刳木临流制小航。\n莫怪时时来竚棹，一生心事水云乡。",
        "dynasty": "宋",
        "collection_info": null
    },
    {
        "uuid": "2004196a6c709af87ded170e4eaa98a5",
        "title": "刘晁之家园六咏 浸碧",
        "author": "姜特立",
        "content": "澄潭乔木插晴烟，树影溪光相接连。\n我欲呼儿操小艇，醉时坐看水中天。",
        "dynasty": "宋",
        "collection_info": null
    },
    {
        "uuid": "98922a08165b34f2214f4a8ca3c17a44",
        "title": "刘晁之家园六咏 露华",
        "author": "姜特立",
        "content": "水气澄鲜暑气微，一池菡萏映涟漪。\n精神妙处无人见，只在风清月冷时。",
        "dynasty": "宋",
        "collection_info": null
    },
    {
        "uuid": "6a162f08b4701fd9c894d8fc1905e197",
        "title": "刘晁之家园六咏 翠螺",
        "author": "姜特立",
        "content": "绕旋曾不费跻攀，累土为基耸髻鬟。\n恰似洞庭湖上望，烂银槃裏对君山。",
        "dynasty": "宋",
        "collection_info": null
    },
    {
        "uuid": "a9b39da388c509c042d016eab3acf4f9",
        "title": "汪尚书輓章二首  其一",
        "author": "姜特立",
        "content": "昔年宦路意相倾，四纪中间一寄声。\n贤嗣登门如对面，新诗缄兴见输情。\n安舆方拟来岩邑，急讣俄传上玉京。\n叹息于今尠人物，短章吟罢泪霑缨。",
        "dynasty": "宋",
        "collection_info": null
    },
    {
        "uuid": "b2b8263861584249d2692de87e28b5aa",
        "title": "汪尚书輓章二首  其二",
        "author": "姜特立",
        "content": "文章事业盖羣工，盛世明良喜会同。\n千首歌诗如白傅，百篇奏议似宣公。\n贰师失道违中制，元帅基谋丧后功。\n二十年间遂高志，鸱夷一舸鑑湖东。",
        "dynasty": "宋",
        "collection_info": null
    },
    {
        "uuid": "6fecb18fdf5cae29ca315d775269173b",
        "title": "足弱",
        "author": "姜特立",
        "content": "足弱老态增，颠仆人共骇。\n无趾真吾师，天刑乌可解。",
        "dynasty": "宋",
        "collection_info": null
    },
    {
        "uuid": "518fdd905d6aef117c211d08d2117481",
        "title": "偶题",
        "author": "姜特立",
        "content": "冷澹清虚未是贫，吾家富贵自天真。\n江山风月元无禁，只许閒人作主人。",
        "dynasty": "宋",
        "collection_info": null
    },
    {
        "uuid": "446845817f2983ed8b32b0dc5b3481f0",
        "title": "压酒",
        "author": "姜特立",
        "content": "酒到刘伶坟，斯人已枯槁。\n不如营糟丘，吾将此中老。",
        "dynasty": "宋",
        "collection_info": null
    },
    {
        "uuid": "8a1c949e9ad0fd12a397923fb5d94b62",
        "title": "喜晴",
        "author": "姜特立",
        "content": "晴日晒江皋，人心散鬰陶。\n天地忽开泰，万象分秋毫。\n泻我竹叶青，烹我翠云涛。\n勿与俗士对，且读楚人骚。",
        "dynasty": "宋",
        "collection_info": null
    },
    {
        "uuid": "cf2260c1fd4cddf96e1c5b444ebc5aa7",
        "title": "晴云",
        "author": "姜特立",
        "content": "晴云行太虚，浩荡本无心。\n随风忽变化，倏忽成古今。\n卓尔起奇峯，万目竞瞻仰。\n本自无心高，莫作有心想。",
        "dynasty": "宋",
        "collection_info": null
    },
    {
        "uuid": "8a2c0612ffef206cf63074d4ec122506",
        "title": "重九",
        "author": "姜特立",
        "content": "渊明颇爱重九名，我亦爱饮重九酒。\n已办黄菊与红萸，唤起陶公为四友。",
        "dynasty": "宋",
        "collection_info": null
    },
    {
        "uuid": "dab7686b7b0b76a5f1fd6d9038eb71be",
        "title": "林和叔山园九咏 安坻",
        "author": "姜特立",
        "content": "规创仙舟傍水涯，搜名揭榜号安坻。\n于今措足如平地，无復风波十二时。",
        "dynasty": "宋",
        "collection_info": null
    },
    {
        "uuid": "9cc5306c7ee6c2858dd7c50a81f6cc76",
        "title": "林和叔山园九咏 娱老",
        "author": "姜特立",
        "content": "老来何事可娱嬉，堂枕崔嵬瞰绿漪。\n自有山光并水色，不须花貌与蛾眉。",
        "dynasty": "宋",
        "collection_info": null
    },
    {
        "uuid": "9c4be2e61700a024440c9340025b57fb",
        "title": "林和叔山园九咏 西望",
        "author": "姜特立",
        "content": "江山静处远红尘，出郭肩舆意自真。\n西望市喧声合处，中间几箇是閒人。",
        "dynasty": "宋",
        "collection_info": null
    },
    {
        "uuid": "1b3aed6b7f26177c771117207aee3d02",
        "title": "林和叔山园九咏 数花",
        "author": "姜特立",
        "content": "横身障簏又何痴，睡听朝鸡欲晓时。\n唯有先生无一事，偶来閒坐数花枝。",
        "dynasty": "宋",
        "collection_info": null
    },
    {
        "uuid": "2b503b1f57b469be25fb1c5d182dc451",
        "title": "林和叔山园九咏 霞隠",
        "author": "姜特立",
        "content": "流水桃花几换春，花溪溪上好栖真。\n此中自有神仙伴，不是秦时避世人。",
        "dynasty": "宋",
        "collection_info": null
    },
    {
        "uuid": "444d6fd70357ac910fc7d8a5cea86b5b",
        "title": "林和叔山园九咏 秀野",
        "author": "姜特立",
        "content": "坡仙独乐赋新诗，秀野于公两得之。\n山卉名花同一囿，调元妙手本无私。",
        "dynasty": "宋",
        "collection_info": null
    },
    {
        "uuid": "51cbc6f2cd0e25cecd2b6d53876bd6cc",
        "title": "林和叔山园九咏 霜余",
        "author": "姜特立",
        "content": "龟殻浮游不问津，壶中日月自长春。\n向来橘隠商山乐，今日中间添一人。",
        "dynasty": "宋",
        "collection_info": null
    },
    {
        "uuid": "960b7ccdee861c4bfe5262958cebe52e",
        "title": "林和叔山园九咏 鸥渚",
        "author": "姜特立",
        "content": "归来林下久忘机，表裏虚明更不疑。\n俯仰自知无愧怍，此心何止白鸥知。",
        "dynasty": "宋",
        "collection_info": null
    },
    {
        "uuid": "77b65b9ffd7a4400cf043f9fcbca8523",
        "title": "林和叔山园九咏 细香",
        "author": "姜特立",
        "content": "翠茎绿荫散高冈，老气峥嵘耐雪霜。\n不独清虚符有德，紫綳纔脱便馨香。",
        "dynasty": "宋",
        "collection_info": null
    },
    {
        "uuid": "87cbf1cdd9167a133401655bd067163e",
        "title": "如山堂二首  其一",
        "author": "姜特立",
        "content": "饭余行挟册，醉后卧看山。\n举世皆忙者，无人伴我閒。",
        "dynasty": "宋",
        "collection_info": null
    },
    {
        "uuid": "809e5a36ffbce63f3ce589a683d5a4e3",
        "title": "如山堂二首  其二",
        "author": "姜特立",
        "content": "时时缓步到如山，松竹风过绕懦絃。\n此是老人消日处，客来须饮去须眠。",
        "dynasty": "宋",
        "collection_info": null
    },
    {
        "uuid": "f67ae97e02ee545da83c33c59bf91a72",
        "title": "老伴",
        "author": "姜特立",
        "content": "老人须老伴，旧事可重论。\n今古不同调，后生难与言。",
        "dynasty": "宋",
        "collection_info": null
    },
    {
        "uuid": "8752660259ab9069c996139373f768a9",
        "title": "得节二首  其一",
        "author": "姜特立",
        "content": "年登八秩少三春，鼻祖功名事不伦。\n红旆碧油非本意，绿蓑青笠是前身。",
        "dynasty": "宋",
        "collection_info": null
    },
    {
        "uuid": "e6d65ebc7a252da31d7167e3e5d41ff1",
        "title": "得节二首  其二",
        "author": "姜特立",
        "content": "风云际会少人同，玉殿宣麻出禁中。\n圣主念亲催赐钺，老臣扪泪痛遗弓。",
        "dynasty": "宋",
        "collection_info": null
    },
    {
        "uuid": "c8d25e0d2ef90ab974dc9572a41e862d",
        "title": "山间晓望",
        "author": "姜特立",
        "content": "老来活计不堪闻，啸月吟风自策勋。\n不爱黄金三万镒，只求清晓一山云。",
        "dynasty": "宋",
        "collection_info": null
    },
    {
        "uuid": "30ff4b3bc3036934a659dd499b9d283f",
        "title": "此路",
        "author": "姜特立",
        "content": "今古皆从此路行，只有短长分早晚。\n我比侪辈得已多，送老生涯唯酒盏。",
        "dynasty": "宋",
        "collection_info": null
    },
    {
        "uuid": "8b457528f316d59b9715d15e05e62a72",
        "title": "余行年七十有七腰围顿减殆不胜衣齿亦摇脱可念也",
        "author": "姜特立",
        "content": "衰鬓已凋潘岳，便腹顿减边韶。\n陋姝何必丰脸，烂饭须要长腰。",
        "dynasty": "宋",
        "collection_info": null
    },
    {
        "uuid": "c4279f442dfa5d00b8cf8c30ed505690",
        "title": "平原郡王南园诗二十一首 南园",
        "author": "姜特立",
        "content": "南园山水神仙窟，上世源流忠献家。\n昼锦堂中诗句好，因诗名榜更光华。",
        "dynasty": "宋",
        "collection_info": null
    },
    {
        "uuid": "aecd093dd73807ab80508732fe14dfeb",
        "title": "平原郡王南园诗二十一首 许閒",
        "author": "姜特立",
        "content": "裴相功成归绿野，谢公人望起东山。\n巨川欲济须舟楫，只恐求閒未许閒。",
        "dynasty": "宋",
        "collection_info": null
    },
    {
        "uuid": "c1cc307822dc169ca4e03a45ef926781",
        "title": "平原郡王南园诗二十一首 和容",
        "author": "姜特立",
        "content": "君侯不与力科同，能事都归德行中。\n矍相圃间唯孔子，和容堂上独韩公。",
        "dynasty": "宋",
        "collection_info": null
    },
    {
        "uuid": "fe95a5ba06bb4c0e03910db154188b88",
        "title": "平原郡王南园诗二十一首 寒碧",
        "author": "姜特立",
        "content": "千层山色参空碧，十里波光照眼寒。\n六月火云横障日，好来此处凭栏干。",
        "dynasty": "宋",
        "collection_info": null
    },
    {
        "uuid": "2a4d5428da7417c9e54aa7bacdf16078",
        "title": "平原郡王南园诗二十一首 藏春",
        "author": "姜特立",
        "content": "牡丹过后看红药，頼有藏春得少留。\n恰似隋宫千綵女，锦帆一夜下扬州。",
        "dynasty": "宋",
        "collection_info": null
    },
    {
        "uuid": "0e4eb87188cad86893c4972a756bb45f",
        "title": "平原郡王南园诗二十一首 凌风",
        "author": "姜特立",
        "content": "花木楼台锦不如，关门下瞰更凌虚。\n他时老子如相过，认取东来青犊车。",
        "dynasty": "宋",
        "collection_info": null
    },
    {
        "uuid": "f0a45e1fd039a95efbbe61b3a22586b0",
        "title": "平原郡王南园诗二十一首 西湖洞天",
        "author": "姜特立",
        "content": "洞天别是一蓬瀛，桂馆时时吹玉笙。\n中有仙翁长不老，不知几箇董双成。",
        "dynasty": "宋",
        "collection_info": null
    },
    {
        "uuid": "bef1daf2393a99d3401b235af569eda1",
        "title": "平原郡王南园诗二十一首 归耕",
        "author": "姜特立",
        "content": "归耕此计未为迟，畎亩艰难已素知。\n伊尹佐商功业盛，却思前日有莘时。",
        "dynasty": "宋",
        "collection_info": null
    },
    {
        "uuid": "c4bd923dbbb16230c73339affc04e784",
        "title": "平原郡王南园诗二十一首 夹芳",
        "author": "姜特立",
        "content": "四时花木巧玲珑，夹路纷纷紫映红。\n步障不须西蜀锦，相公行处裹春风。",
        "dynasty": "宋",
        "collection_info": null
    },
    {
        "uuid": "3eb77e198816c324081d81ca69455b1b",
        "title": "平原郡王南园诗二十一首 豁望",
        "author": "姜特立",
        "content": "高亭四望与天开，乘兴登临亦快哉。\n胸次如公无滞念，时时只合眺崔嵬。",
        "dynasty": "宋",
        "collection_info": null
    },
    {
        "uuid": "4a04f74fdc35f6c6ceb5186bdfab5f92",
        "title": "平原郡王南园诗二十一首 鲜霞",
        "author": "姜特立",
        "content": "蟠桃花发景争新，流水漂香几换春。\n洞口霞光长蔽日，须知中有武陵人。",
        "dynasty": "宋",
        "collection_info": null
    },
    {
        "uuid": "cee9cdcd284e9fa50b968c1722f474a3",
        "title": "平原郡王南园诗二十一首 矜春",
        "author": "姜特立",
        "content": "莫疑造物擅天工，先借孤根暖气通。\n待得干坤生意广，一时散施与东风。",
        "dynasty": "宋",
        "collection_info": null
    },
    {
        "uuid": "e589b168c89ea68686cb8e305f052402",
        "title": "平原郡王南园诗二十一首 岁寒",
        "author": "姜特立",
        "content": "森森翠色密藏烟，雾鬣风髯上拂天。\n应伴我公长不老，不知化石在何年。",
        "dynasty": "宋",
        "collection_info": null
    },
    {
        "uuid": "8ef2b7986d619699481339a050f74aef",
        "title": "平原郡王南园诗二十一首 忘机",
        "author": "姜特立",
        "content": "机心已尽自虚明，滓翳宁容点太清。\n寄语堂前鸥与鹭，五湖烟水莫寒盟。",
        "dynasty": "宋",
        "collection_info": null
    },
    {
        "uuid": "c2b63cf696fd9f525ef0e92f89c01134",
        "title": "平原郡王南园诗二十一首 照香",
        "author": "姜特立",
        "content": "华池岛屿屹中间，花木毵毵水一环。\n恰似诸姬梳洗罢，一时窥镜弄娇颜。",
        "dynasty": "宋",
        "collection_info": null
    },
    {
        "uuid": "f8dac5561b84d15ee487098bbe5a944b",
        "title": "平原郡王南园诗二十一首 堆锦",
        "author": "姜特立",
        "content": "天机织处纷红绿，丹凤衔梭自往来。\n全似蜀江初濯罢，风和日暖锦千堆。",
        "dynasty": "宋",
        "collection_info": null
    },
    {
        "uuid": "242b2c33bf38c68d72f9b544a53ec3a8",
        "title": "平原郡王南园诗二十一首 清芬",
        "author": "姜特立",
        "content": "仙桂扶踈秋復春，一天风露散氤氲。\n常娥自有长生药，相伴仙翁住月轮。",
        "dynasty": "宋",
        "collection_info": null
    },
    {
        "uuid": "2f6bee9635150e1a5afad3fe4f60d9a9",
        "title": "平原郡王南园诗二十一首 红香",
        "author": "姜特立",
        "content": "子因南岳仙人得，花自蓬莱海上来。\n每岁枝头春意闹，香风红艳满楼台。",
        "dynasty": "宋",
        "collection_info": null
    },
    {
        "uuid": "764fb09ed0cdaed22ae2e3e4e90da24f",
        "title": "平原郡王南园诗二十一首 远尘",
        "author": "姜特立",
        "content": "高亭迥出人寰表，须信仙凡路已分。\n世上俗尘那得到，如今步步是青云。",
        "dynasty": "宋",
        "collection_info": null
    },
    {
        "uuid": "104702ea5164e3b51fcfc17fe777131a",
        "title": "平原郡王南园诗二十一首 幽翠",
        "author": "姜特立",
        "content": "万竿翠竹拥山隅，时有风前一鸟呼。\n公若来时罢箫皷，尽收幽意入蓬壶。",
        "dynasty": "宋",
        "collection_info": null
    },
    {
        "uuid": "5a3b07ae07b9d760a969175647811aa1",
        "title": "平原郡王南园诗二十一首 多稼",
        "author": "姜特立",
        "content": "富贵多为居养移，田家作苦记农时。\n亭名多稼非无意，后代儿孙却要知。",
        "dynasty": "宋",
        "collection_info": null
    },
    {
        "uuid": "770c7cd13a931e6c3dc4550701c76b0c",
        "title": "赐节",
        "author": "姜特立",
        "content": "潜藩伴读六年余，赐钺君王念老儒。\n禄厚养成閒意思，日长添得睡工夫。",
        "dynasty": "宋",
        "collection_info": null
    },
    {
        "uuid": "03fd28db02fbde523192d0ad83d0735b",
        "title": "足弱二首  其一",
        "author": "姜特立",
        "content": "八十颓龄血气微，杖而后起固其宜。\n尧夫有句君听取，脚力衰时药不医。",
        "dynasty": "宋",
        "collection_info": null
    },
    {
        "uuid": "54411d8b7df635010db503eea92bee6d",
        "title": "足弱二首  其二",
        "author": "姜特立",
        "content": "脚力虽云弱，心灵尚宛然。\n休轻刖孙膑，犹解杀庞涓。",
        "dynasty": "宋",
        "collection_info": null
    },
    {
        "uuid": "2a5432e185c3bd15eccab1661dca05b6",
        "title": "竹翠",
        "author": "姜特立",
        "content": "竹翠凉虚寝，炉熏养道情。\n日长无一事，燕坐有余清。",
        "dynasty": "宋",
        "collection_info": null
    },
    {
        "uuid": "559f933cac140d2d896b7dfa7cd392b1",
        "title": "刘景文",
        "author": "姜特立",
        "content": "忆昔刘景文，其父死西战。\n出身与我同，诗文亦璀璨。\n结交苏与黄，秦张同一贯。\n文武初不分，西班不须换。",
        "dynasty": "宋",
        "collection_info": null
    },
    {
        "uuid": "0ba0332bd5ff50b2300eee9061f490a9",
        "title": "和丁使君八咏楼  其一",
        "author": "姜特立",
        "content": "八咏诗成沈隠侯，楼中风月尽兼收。\n三千题裏无新语，七百年间有胜流。\n领客登临聊一快，举杯相属更无忧。\n令威早晚冲天去，华表归时记旧游。",
        "dynasty": "宋",
        "collection_info": null
    },
    {
        "uuid": "37023694ce6ec6bdacd4f814d7abe207",
        "title": "和丁使君八咏楼  其二",
        "author": "姜特立",
        "content": "使君政事妙如神，更有新诗字字新。\n方仰高深如海岳，岂知出没尚参辰。\n爱公自昔称贤守，喜我如今有主人。\n况是苏州许酬唱，丘丹应得寄閒身。",
        "dynasty": "宋",
        "collection_info": null
    },
    {
        "uuid": "fe5c00c4a83f39331d4a9b7431e40478",
        "title": "中夏",
        "author": "姜特立",
        "content": "正此恢台夏，园池绿荫交。\n高荷擎羽盖，新笋出旗梢。",
        "dynasty": "宋",
        "collection_info": null
    },
    {
        "uuid": "f004795b72037b6c84971271f55caaa7",
        "title": "暇日家人馈酒食",
        "author": "姜特立",
        "content": "王度清夷无忌讳，私家甘旨自充庖。\n不须乞食歌姬院，自有佳人送酒肴。",
        "dynasty": "宋",
        "collection_info": null
    },
    {
        "uuid": "ca258d8c463b59f5edf8ef5f0a09c1ae",
        "title": "老丑戏题",
        "author": "姜特立",
        "content": "目深颧起貌崭然，长臂厖眉耸两肩。\n宛似阿罗老尊者，不妨时说小乘禅。",
        "dynasty": "宋",
        "collection_info": null
    },
    {
        "uuid": "0bb985f09944aea7e7f25b8bb13de0d0",
        "title": "喜雨",
        "author": "姜特立",
        "content": "身居焰焰祝融堆，一夜西风捲雨来。\n酷吏手中逃得活，故人别后共衔杯。",
        "dynasty": "宋",
        "collection_info": null
    },
    {
        "uuid": "f9ea890315cc9f8831b476e788138c1c",
        "title": "山中",
        "author": "姜特立",
        "content": "不到山中久，山寒景益奇。\n冻泉零雪谷，坠叶弄风丝。",
        "dynasty": "宋",
        "collection_info": null
    },
    {
        "uuid": "e534fad85416fc7c50b8c376953c60ae",
        "title": "和丁使君惠赠  其一",
        "author": "姜特立",
        "content": "浙江茅土几诸侯，美誉唯公一日收。\n冯翊望之新得郡，颍川黄霸旧承流。\n西湖一火愁中禁，东郡三霖慰客忧。\n早晚秋风吹紫桂，百钱应伴使君游。",
        "dynasty": "宋",
        "collection_info": null
    },
    {
        "uuid": "717c45fa930af0bec8290f467b676e39",
        "title": "和丁使君惠赠  其二",
        "author": "姜特立",
        "content": "杜老才高笔有神，却夸庾信句清新。\n方惭丑女依西子，更觉常星望北辰。\n眼底向来无作者，世间此去有诗人。\n交情何似吟情好，託契犹堪慰老身。",
        "dynasty": "宋",
        "collection_info": null
    },
    {
        "uuid": "8cf6cb213f75b5389468b600349f450b",
        "title": "和叔豹咏家园",
        "author": "姜特立",
        "content": "小园缭绕瞰沧湾，搜抉天藏不放閒。\n愧我笔端无锦绣，羡君胸次有江山。\n规模未出经营外，物象先归赋咏间。\n何日携笻来共醉，每于胜处一开颜。",
        "dynasty": "宋",
        "collection_info": null
    },
    {
        "uuid": "e31528c58f4978e8a8619395fa15409b",
        "title": "夏夜露坐",
        "author": "姜特立",
        "content": "脱帻思悠哉，峥嵘望斗魁。\n好风苹末起，清兴月边来。\n天地供吟笔，星河落酒杯。\n神仙去不远，便欲跨蓬莱。",
        "dynasty": "宋",
        "collection_info": null
    },
    {
        "uuid": "7590a777729ff34713dfe86b6ac4317f",
        "title": "舟喻",
        "author": "姜特立",
        "content": "楼船万险出惊湍，未到安坻未是安。\n万一暗逢罗剎石，破舟覆族有何难。",
        "dynasty": "宋",
        "collection_info": null
    },
    {
        "uuid": "7790f79ea20018e0e344d80a9c65f06a",
        "title": "养鸡抱犊摩诘语也戏广其说",
        "author": "姜特立",
        "content": "云裏养鸡非是达，山头抱犊未为真。\n何如老奉閒香火，醉卧林间了此身。",
        "dynasty": "宋",
        "collection_info": null
    },
    {
        "uuid": "89481d1ae9a008e856f857bca01ae9a1",
        "title": "苦乐",
        "author": "姜特立",
        "content": "人生苦乐与俱生，不问侯王及庶氓。\n万事随缘安乐法，莫求好处一边行。",
        "dynasty": "宋",
        "collection_info": null
    },
    {
        "uuid": "e5f58d02ab5324b8a3f12bc3ba0183fa",
        "title": "喜晴",
        "author": "姜特立",
        "content": "日出天开眼，云收见物华。\n不餐还自饱，无酒却须赊。\n绿遍千丝柳，红添几树花。\n如何酬造物，烂醉是生涯。",
        "dynasty": "宋",
        "collection_info": null
    },
    {
        "uuid": "5b0b29a896dc5ffc6bded934478cfee8",
        "title": "纪恩诗",
        "author": "姜特立",
        "content": "百首清诗夜上，九重温诏晨颁。\n自古封侯赐璧，慷慨只立谈间。",
        "dynasty": "宋",
        "collection_info": null
    },
    {
        "uuid": "1374ff4f5a3b0324f73833eb5f791e1f",
        "title": "骤寒拥炉",
        "author": "姜特立",
        "content": "雪霰晓漫漫，天公剩作寒。\n林梢栖白凤，炉焰舞红鸾。",
        "dynasty": "宋",
        "collection_info": null
    },
    {
        "uuid": "c3fcb1df8325efbb331e9fef7dbe8a4a",
        "title": "足弱感刘宾客跛牛叹",
        "author": "姜特立",
        "content": "刘子怜跛牛，行将就庖宰。\n云斯竟不免，觳觫有何罪。\n为善无近名，月刀用则匮。\n庄氏其至言，超然出形器。",
        "dynasty": "宋",
        "collection_info": null
    },
    {
        "uuid": "5a8a455aac6f9ace30c5813a499e72c2",
        "title": "余丞相薨长沙",
        "author": "姜特立",
        "content": "一纪归来老薜萝，须知养寿是蹉跎。\n几人尽向忙中去，我比时贤日已多。",
        "dynasty": "宋",
        "collection_info": null
    },
    {
        "uuid": "c3ae709667303edaa48cc826800e51c5",
        "title": "寄邦佐弟归乡",
        "author": "姜特立",
        "content": "冯公岭上翠摩空，下视羣山千万重。\n想得行人归意速，又穿云树过前峯。",
        "dynasty": "宋",
        "collection_info": null
    },
    {
        "uuid": "a0a43a60adfb50c7eb9bca0b9d4fd90f",
        "title": "旌节",
        "author": "姜特立",
        "content": "君恩华我老，旌节到柴门。\n我本一书生，乃忝侯伯尊。\n忆昔有鼻祖，渔钓干周文。\n既已成王业，营丘垂后昆。\n功德虽不同，齿貌略可论。\n相望数千载，但愧非贤孙。",
        "dynasty": "宋",
        "collection_info": null
    },
    {
        "uuid": "b23eee59a42538b1e9f9322bbffcd227",
        "title": "把酒",
        "author": "姜特立",
        "content": "浅把涓涓酒，风流杜少陵。\n是中有真趣，全胜醉瞢腾。",
        "dynasty": "宋",
        "collection_info": null
    },
    {
        "uuid": "d0d6355c51253699971a8f3fe449d18c",
        "title": "竹杖",
        "author": "姜特立",
        "content": "竹杖点湘斑，长随掌握间。\n老来方得力，伴我一生閒。",
        "dynasty": "宋",
        "collection_info": null
    },
    {
        "uuid": "7fdc4db49f6816ae16605c1a84d02493",
        "title": "足弱再赋",
        "author": "姜特立",
        "content": "四大假合成，足弱非我病。\n但作如是观，乃悟真实性。\n当时维摩诘，聊示世间身。\n凡欲问疾者，正堕烦恼因。\n我若于尔时，便当作礼去。\n病既无从生，自有欢喜处。",
        "dynasty": "宋",
        "collection_info": null
    },
    {
        "uuid": "e8d19345f8976f245fee91a012bd128f",
        "title": "不寐",
        "author": "姜特立",
        "content": "老人夜不瞑，宿鸟未安栖。\n送睡凭杯酒，思晨听晓鸡。",
        "dynasty": "宋",
        "collection_info": null
    },
    {
        "uuid": "88cb24628bad2bb2cf7b6fc63f4c0481",
        "title": "秋后得雨",
        "author": "姜特立",
        "content": "亢夏草木死，旱火炽如焚。\n秋深得雨凉，万物生精神。\n庭蕉抽绿书，野草秀芳茵。\n风露洗芙蓉，艳质照商旻。\n我亦病体苏，楚楚整冠巾。\n乘时一尊酒，岂曰非良辰。",
        "dynasty": "宋",
        "collection_info": null
    },
    {
        "uuid": "4fb1631666921f89c23aff9cb73e753a",
        "title": "九月赴郡燕旄节适至",
        "author": "姜特立",
        "content": "贤侯佳节初开燕，谁是风流晋孟嘉。\n已判百年唯白髮，不羞九日对黄花。\n拥旄遥佩藩臣印，把盏重来刺史家。\n希事此邦应未有，一时千里借光华。",
        "dynasty": "宋",
        "collection_info": null
    },
    {
        "uuid": "d893cafaf696c7598bf4104f8113a8b9",
        "title": "郡中九日赏菊及牡丹时乐禁未开",
        "author": "姜特立",
        "content": "两朵牡丹开国艳，千丛黄菊散秋葩。\n可怜宾主欢娱地，只向尊前不语花。",
        "dynasty": "宋",
        "collection_info": null
    },
    {
        "uuid": "6fca1c6ded6e8c634c54a57de22766e5",
        "title": "和丁大卿韵",
        "author": "姜特立",
        "content": "久回俗驾向山中，无復诗骚见古风。\n方喜故人千里至，更容清夜一尊同。\n宾筵谈笑知无敌，笔力追陪愧未工。\n自古诗人难并世，归期那敢话匆匆。",
        "dynasty": "宋",
        "collection_info": null
    },
    {
        "uuid": "3a44db0dee3dec5de44449e41cc211ab",
        "title": "别大卿",
        "author": "姜特立",
        "content": "我来菊始华，我去菊方好。\n主人远招客，懽意不草草。\n投辖陈孟公，哦诗杜陵老。\n不忧垂橐归，珠玑已盈抱。\n天宠忽鼎来，拥旄行就道。\n贤侯借辉光，春风发枯槁。",
        "dynasty": "宋",
        "collection_info": null
    },
    {
        "uuid": "6ff00662606c7aaa05360bbc4ce02a80",
        "title": "潘提属拱翠楼",
        "author": "姜特立",
        "content": "拱翠千峯列髻鬟，危楼百尺破天悭。\n九霄星斗朱栏外，万井人家绿树间。\n水势大江横北固，地形小鲁望东山。\n何当幞被从君住，借我时时豁醉颜。",
        "dynasty": "宋",
        "collection_info": null
    },
    {
        "uuid": "b5f7f5d676817b9f36b33d06db0deadb",
        "title": "偶题",
        "author": "姜特立",
        "content": "平生事业诗千首，盖世声名黍一炊。\n濩落中间偶成事，凉凉踽踽欲何为。",
        "dynasty": "宋",
        "collection_info": null
    },
    {
        "uuid": "e75a64f465249a26398dccd49f2948e3",
        "title": "老饕",
        "author": "姜特立",
        "content": "东坡尝作老饕赋，姜子年来老更饕。\n血气已衰肌肉瘦，正如槁木渴春膏。\n伯仁若见求牛炙，毕卓如逢觅蟹螯。\n颔𦞦酒鲭和海错，晚菘春韭杂溪毛。\n搜寻奇味须儿辈，调芼精能付主庖。\n君子固知居远杀，老人讵可食无肴。\n邻翁时喜分甘脆，侍妓偏能佐酒醪。\n万事灰心唯有此，婆娑牖下任陶陶。",
        "dynasty": "宋",
        "collection_info": null
    },
    {
        "uuid": "3385271d822b6b94a5789f44064783cc",
        "title": "偶题",
        "author": "姜特立",
        "content": "自是绳枢子，夤缘登宦途。\n閒情入鱼鸟，岁晚卧江湖。",
        "dynasty": "宋",
        "collection_info": null
    },
    {
        "uuid": "0cfdb6219dbc05d8ce12c9ee48fcca1e",
        "title": "沈约",
        "author": "姜特立",
        "content": "怀情既不尽，谥隠亦何疑。\n截舌帝其怒，在天灵可欺。",
        "dynasty": "宋",
        "collection_info": null
    },
    {
        "uuid": "609c5b28465f84ec8b6e796ef65fb805",
        "title": "地炉",
        "author": "姜特立",
        "content": "穴处尝闻太古时，规炉凿地亦几希。\n便成简易真淳俗，坐唤儿孙共打围。",
        "dynasty": "宋",
        "collection_info": null
    },
    {
        "uuid": "09c307bcf96f95de78cf161f4f90baac",
        "title": "和叶叔豹",
        "author": "姜特立",
        "content": "暮龄旌节宠旋归，感谢皇恩念细微。\n已是丘园添盛事，更兼山水借清晖。\n老来自合深韬晦，语妙偏能相发挥。\n祝我青松君意厚，尚嫌诗瘦损腰围。",
        "dynasty": "宋",
        "collection_info": null
    },
    {
        "uuid": "7acdcabe0d869855884f4f6aa9460a36",
        "title": "酒徒",
        "author": "姜特立",
        "content": "酒徒狂态少威仪，看碧成朱兀似痴。\n何似花时风月夕，提携欢伯缓相随。",
        "dynasty": "宋",
        "collection_info": null
    },
    {
        "uuid": "ddf919418d264f62d9a9d87d77e5b9f7",
        "title": "送丁大卿知庐州",
        "author": "姜特立",
        "content": "寄迹双溪喜盍簪，剖符庐子遽分襟。\n伏波威着羌夷界，叔子恩怀江汉心。\n万里烟尘入长筭，二边风月待清吟。\n促归早晚飞丹诏，新鴈回时有好音。",
        "dynasty": "宋",
        "collection_info": null
    },
    {
        "uuid": "e3260760474f884ab422f16826b05050",
        "title": "和弟邦佐邦达贺得节  其一",
        "author": "姜特立",
        "content": "初出乡关叹屡空，行人愁见暮云重。\n倦投山馆怜吾足，踏徧千峯与万峯。",
        "dynasty": "宋",
        "collection_info": null
    },
    {
        "uuid": "59cf2ce711d03a466a4b4e1d06624347",
        "title": "和弟邦佐邦达贺得节  其二",
        "author": "姜特立",
        "content": "吾祖平生学苦空，至今余庆尚重重。\n佳城气象年来别，秀出南屏第一峯。",
        "dynasty": "宋",
        "collection_info": null
    },
    {
        "uuid": "df525de4e374bfb4c4caa0f0ff245586",
        "title": "和弟邦佐邦达贺得节  其三",
        "author": "姜特立",
        "content": "平生画虎半成空，岁晚归来好事重。\n屈指燎黄应不远，金冠章绂看驼峯。",
        "dynasty": "宋",
        "collection_info": null
    },
    {
        "uuid": "b8ff08544cf69dc7c010006db1668d20",
        "title": "春来葺圃",
        "author": "姜特立",
        "content": "园林索寞已飘梅，且喜东皇勒驾回。\n磨拭石台需客至，支撑花架待春来。",
        "dynasty": "宋",
        "collection_info": null
    },
    {
        "uuid": "34b4d384ac3840b16469617b89d9c86a",
        "title": "夜永",
        "author": "姜特立",
        "content": "夜永醉还醒，隣鸡已有声。\n衾寒霜令急，木落睡魂清。",
        "dynasty": "宋",
        "collection_info": null
    },
    {
        "uuid": "51ec888347bad54fc3aceb851aa31d11",
        "title": "吟诗  其一",
        "author": "姜特立",
        "content": "平生性僻爱吟诗，驱使风光如使儿。\n纵横妙用无凝滞，问着机缄自不知。",
        "dynasty": "宋",
        "collection_info": null
    },
    {
        "uuid": "98904733eda776cfc24363fcc34070ba",
        "title": "吟诗  其二",
        "author": "姜特立",
        "content": "四始诗之至，源流治世音。\n后来无郑卫，蛙蚓谩呻吟。",
        "dynasty": "宋",
        "collection_info": null
    },
    {
        "uuid": "31d49cdf6df42dea1a98b6c497c2d585",
        "title": "王大卿輓诗",
        "author": "姜特立",
        "content": "少年登鴈塔，晚岁列鹓行。\n贾傅心忧汉，宣公疏奏唐。\n细毡亲沃日，白简旧凝霜。\n才大施犹狭，清名玉雪扬。",
        "dynasty": "宋",
        "collection_info": null
    },
    {
        "uuid": "e78a41386bdbaf29b024e84b3f5d5513",
        "title": "报恩",
        "author": "姜特立",
        "content": "报恩须烈士，拂意是忠臣。\n君看倾邪辈，哨哨似妇人。",
        "dynasty": "宋",
        "collection_info": null
    },
    {
        "uuid": "e42146ae2d00bada0f8dc4ee2054cb5a",
        "title": "腊残",
        "author": "姜特立",
        "content": "腊残梅破靥，春近柳含滋。\n指日驩娱地，东风浩荡时。",
        "dynasty": "宋",
        "collection_info": null
    },
    {
        "uuid": "151bad3da8b70ead41530dc34836531a",
        "title": "村翁",
        "author": "姜特立",
        "content": "茅茨西日暖，翁媪自相依。\n不识鸳鸯意，双双作伴飞。",
        "dynasty": "宋",
        "collection_info": null
    },
    {
        "uuid": "16baf4aee24cc340db7f6acd28386825",
        "title": "夜半",
        "author": "姜特立",
        "content": "夜半霜铺瓦，浑如水泼衾。\n炉红朝易起，衣重老难任。",
        "dynasty": "宋",
        "collection_info": null
    },
    {
        "uuid": "e98c9bec7bcb9c5110d6b565c417f16f",
        "title": "芡实",
        "author": "姜特立",
        "content": "芡实徧芳塘，明珠截锦囊。\n风流熏麝气，包裹借荷香。",
        "dynasty": "宋",
        "collection_info": null
    },
    {
        "uuid": "3eaf694c15a46a01b295d8e307e208da",
        "title": "里中驱傩",
        "author": "姜特立",
        "content": "大傩存古礼，彩髮映雕冠。\n如今身老大，不似小时看。",
        "dynasty": "宋",
        "collection_info": null
    },
    {
        "uuid": "fd61e5b3291f6bd4aa57010c39daebb9",
        "title": "余曩官都下有一铁缾甚古贮汤宿火以供朝谒归来置床下有年矣偶一日得之因磨洗以备饮酒不时之需",
        "author": "姜特立",
        "content": "冶铸求来不记年，贮汤宿火早朝天。\n如今冷落浑无用，且与鸱夷伴醉眠。",
        "dynasty": "宋",
        "collection_info": null
    },
    {
        "uuid": "fbdec6053924ed4e81adf89a339c358a",
        "title": "感叹",
        "author": "姜特立",
        "content": "日月争其所，昏晓成古今。\n桑榆能几何，可但惜分阴。\n有花须共赏，有酒须频斟。\n追念旧交游，半卧青枫林。",
        "dynasty": "宋",
        "collection_info": null
    },
    {
        "uuid": "65b0dd398476f3bab1cc5fd78b25ba18",
        "title": "偶题",
        "author": "姜特立",
        "content": "平生不作守钱虏，万事随缘了即休。\n收拾诗篇閒事业，追随歌酒老风流。",
        "dynasty": "宋",
        "collection_info": null
    },
    {
        "uuid": "12077548b06ca0182c9a4ea833163ec0",
        "title": "立春作时七十八",
        "author": "姜特立",
        "content": "老觉冬衣重，慵便春服轻。\n衰翁脚力弱，拄杖乃能行。\n八秩今时少，何人福寿并。\n仰惟文与吕，盛德两耆英。",
        "dynasty": "宋",
        "collection_info": null
    },
    {
        "uuid": "21d07b0deeb6ee08156531d2d13708d8",
        "title": "送升之南宫",
        "author": "姜特立",
        "content": "银袍金带吾家有，黄榜青衫未有人。\n此去须君立门户，桂林先折一枝春。",
        "dynasty": "宋",
        "collection_info": null
    },
    {
        "uuid": "f1532f2110779817473cf9e99407b980",
        "title": "思亲",
        "author": "姜特立",
        "content": "富贵来时不见亲，永怀恩德倍酸辛。\n如今有禄肥妻子，谁念孀孤泉下人。",
        "dynasty": "宋",
        "collection_info": null
    },
    {
        "uuid": "9d8998ce71c683007cea37d63625b9fa",
        "title": "呈府判兄",
        "author": "姜特立",
        "content": "端忧伤逝者，花事欲如何。\n春色愁边少，悲悰酒后多。\n溪桃方着脸，区木渐成窠。\n拟作开眉计，何当扫障魔。",
        "dynasty": "宋",
        "collection_info": null
    },
    {
        "uuid": "875ed11e9078db2395f840a659a37913",
        "title": "元宵小饮游人填塞殊可厌",
        "author": "姜特立",
        "content": "一灯何似千灯，千灯争如一月。\n虽云屋下荧煌，不若空中皎洁。\n笙歌万井喧譁，车马九衢填咽。\n老子静对婵娟，自是一般奇绝。\n混沌灯意略同，矫俗救奢良诀。",
        "dynasty": "宋",
        "collection_info": null
    },
    {
        "uuid": "e20a39dbcd19c519041af36bb777d1ec",
        "title": "归括苍如山堂挈家出宅  其一",
        "author": "姜特立",
        "content": "今日如山堂，携家如逆旅。\n为谁十日留，南山看烟雨。",
        "dynasty": "宋",
        "collection_info": null
    },
    {
        "uuid": "4222f9be804707dce816304263444259",
        "title": "归括苍如山堂挈家出宅  其二",
        "author": "姜特立",
        "content": "且唱还乡曲，初非衣锦衣。\n不须华表望，丁令此时归。",
        "dynasty": "宋",
        "collection_info": null
    },
    {
        "uuid": "381932c9f9abdef4252e44caff49cbcd",
        "title": "赠叶枢相",
        "author": "姜特立",
        "content": "一别乡闾五十秋，今朝作意省松楸。\n山川良是人民改，故旧无多岁月流。\n不学钱侯夸驷马，聊同范子泛扁舟。\n风流二老今重会，把酒慇懃说旧游。",
        "dynasty": "宋",
        "collection_info": null
    },
    {
        "uuid": "1daabf807d1481f5d4cec6b73996c14a",
        "title": "归乡二首  其一",
        "author": "姜特立",
        "content": "忆昔东坡老，曾吟陌上花。\n我今归故里，卉木正光华。",
        "dynasty": "宋",
        "collection_info": null
    },
    {
        "uuid": "a2ffce7abcad69753315c0bfe79ca705",
        "title": "归乡二首  其二",
        "author": "姜特立",
        "content": "五十余年别故山，今朝底事挈家还。\n老来报本思宗祖，不为豪夸里巷间。",
        "dynasty": "宋",
        "collection_info": null
    },
    {
        "uuid": "f3d077108a7a4bfe488306d31f2d0d6b",
        "title": "小池观鱼",
        "author": "姜特立",
        "content": "戏投餠饵方塘上，无限鱼儿翻翠浪。\n向来瓠瑟听遗音，今日梅山识清唱。",
        "dynasty": "宋",
        "collection_info": null
    },
    {
        "uuid": "b0452bea3a0c3b9600c9e9a575fe8d03",
        "title": "过冯公岭",
        "author": "姜特立",
        "content": "盘峤中间十里湾，遶山如蹑翠连环。\n两岐尽处忽回首，只在寻常一望间。",
        "dynasty": "宋",
        "collection_info": null
    },
    {
        "uuid": "1abd18d602574454919b0be91ca7a0d3",
        "title": "嘉泰二年得京祠",
        "author": "姜特立",
        "content": "八十衰翁灰冷时，君恩忽许奉京祠。\n夜行不已非吾事，归日磻溪理钓丝。",
        "dynasty": "宋",
        "collection_info": null
    },
    {
        "uuid": "9a0d003b1e0964bed04bd69503fbf56b",
        "title": "千叶海棠",
        "author": "姜特立",
        "content": "二八女儿初弄容，妆成意态有纤秾。\n点乱胭脂痕片片，潮生醉脸晕重重。",
        "dynasty": "宋",
        "collection_info": null
    },
    {
        "uuid": "b3bb6aef1bd8a1d675357e8f98b38e82",
        "title": "赋括苍郡斋",
        "author": "姜特立",
        "content": "括苍云水窟，刺史神仙宅。\n窈窕九折通，髣髴三山隔。\n千峯鬰崔嵬，一派绕清激。\n境浄不可唾，崖倾谁敢迫。\n崇桃炫春红，积李缟夜白。\n樵唱递往来，渔舠时出没。\n閒招鸾凤侣，间访烟霞客。\n替玉肌花貌，有水光山色。\n使君玩世士，爱奇忘寝食。\n不忧橐无金，自喜足有力。\n欲具航海舟，从公登山屐。\n早晚归去来，飘然谢朝帻。",
        "dynasty": "宋",
        "collection_info": null
    },
    {
        "uuid": "eb2967b2d001ad3546157e47b8a1cdca",
        "title": "香风楼",
        "author": "姜特立",
        "content": "太乙真人一叶莲，浮游万顷思悠然。\n我今不愿瀛洲去，愿作香风水上仙。",
        "dynasty": "宋",
        "collection_info": null
    },
    {
        "uuid": "78cb97104ce76c7b59e278ee00641bfe",
        "title": "游三岩",
        "author": "姜特立",
        "content": "一见便非凡世界，恍然兜率化成宫。\n未分混沌天无巧，已凿谽谺鬼有功。\n百尺飞泉晴亦雨，四时阴穴夜吹风。\n莫将俗驾污仙境，明日红尘在眼中。",
        "dynasty": "宋",
        "collection_info": null
    },
    {
        "uuid": "544a931a81ab19053f60c1854f964202",
        "title": "感兴",
        "author": "姜特立",
        "content": "八秩归乡井，交游一二存。\n固知年及耄，似觉老而尊。",
        "dynasty": "宋",
        "collection_info": null
    },
    {
        "uuid": "e569d61d4da4080d6c8ff2bf5e16d4f4",
        "title": "和叶枢相送芍药  其一",
        "author": "姜特立",
        "content": "平生出处半参辰，胸臆今朝获重陈。\n二老白头欣得侣，千枝红艳欲无春。\n已拚把酒同中圣，况是司花别有神。\n来岁如今好时节，诗翁着句更芳新。",
        "dynasty": "宋",
        "collection_info": null
    },
    {
        "uuid": "92c18e553debc063e0cb7da9c4501a3c",
        "title": "和叶枢相送芍药  其二",
        "author": "姜特立",
        "content": "暮龄携挈特东归，红药翻阶正得时。\n不是花容相妩媚，风流要索两翁诗。",
        "dynasty": "宋",
        "collection_info": null
    },
    {
        "uuid": "8432e16883f993107dc10b8926febe6e",
        "title": "门前柳",
        "author": "姜特立",
        "content": "一桁门前柳，亭亭翠插空。\n悲秋宋玉宅，学舞楚王宫。\n夜映楼台月，朝牵菱荇风。\n多情二三月，乱絮扑房栊。",
        "dynasty": "宋",
        "collection_info": null
    },
    {
        "uuid": "064d1b954e6d6b6cc2043d8701c1f7f8",
        "title": "苦热",
        "author": "姜特立",
        "content": "老人气血少，日夜遭煎煮。\n点检槁形骸，能禁几寒暑。",
        "dynasty": "宋",
        "collection_info": null
    },
    {
        "uuid": "e7a2b26389fbc05698cc6bf43cced204",
        "title": "听筝",
        "author": "姜特立",
        "content": "鶢鶋设钟鼓，固已非所乐。\n我今对秦筝，听之亦藐藐。\n老人难遣日，藉此慰牢落。\n此意只自知，勿令儿辈觉。",
        "dynasty": "宋",
        "collection_info": null
    },
    {
        "uuid": "80051325b5e95f986b6d26d7ab6a5533",
        "title": "赋莲城堂",
        "author": "姜特立",
        "content": "此是吾邦别洞天，楼台高下白云边。\n鸟声人语相酬答，山影溪光共接连。\n便欲弃家来学道，不须航海去求仙。\n媿无冰雪清新句，且读骚经点易编。",
        "dynasty": "宋",
        "collection_info": null
    },
    {
        "uuid": "dd2b16b18c6bef16f13c9aed363f65ec",
        "title": "和叶枢密题谢清音道人扇面",
        "author": "姜特立",
        "content": "纷纷朝市利名忙，唯有山林兴寄长。\n枢相好奇聊玩物，道人弄笔欲专房。\n方嫌小景鲛绡窄，忽辱新诗茧纸香。\n潭府炎蒸无着处，聊将三伏助清凉。",
        "dynasty": "宋",
        "collection_info": null
    },
    {
        "uuid": "fe61c88f981d26ee7e7919d41d89ef34",
        "title": "和叶枢密同游南明",
        "author": "姜特立",
        "content": "出郭眼增明，遐观酒共倾。\n好风吹暑气，快雨送雷声。\n僧磬清敲寂，鶑簧巧弄晴。\n论交方缱绻，奈此别时情。",
        "dynasty": "宋",
        "collection_info": null
    },
    {
        "uuid": "95eca0aa97379ef9d799ab04e99de17d",
        "title": "和赵釴夫见惠",
        "author": "姜特立",
        "content": "归来揩眼望南明，山水光中慰此行。\n不把篇章供世好，肯将姓字占时名。\n才踈我合回三舍，语妙君能敌七兵。\n自此定交非造次，许陪诗社莫寒盟。",
        "dynasty": "宋",
        "collection_info": null
    },
    {
        "uuid": "1e4a5a870f99bf672622f54e327aea8c",
        "title": "别枢相",
        "author": "姜特立",
        "content": "未冠鸡窗友，于今鹤髮翁。\n功名各自致，齿髮略相同。\n欲去情怀恶，临分礼意隆。\n百年纔一瞬，无惜寄诗筒。",
        "dynasty": "宋",
        "collection_info": null
    },
    {
        "uuid": "ff1986e141d8e33c88d2eb64e96e1a4b",
        "title": "岩泉别诸弟",
        "author": "姜特立",
        "content": "久矣忘乡井，归人问故蹊。\n无金随力散，有柱把诗题。\n初见心增喜，临分意转迷。\n人生重恩意，去住两含悽。",
        "dynasty": "宋",
        "collection_info": null
    },
    {
        "uuid": "040afd0a21e9205481371eddf04f6ae8",
        "title": "居室",
        "author": "姜特立",
        "content": "居室要须存野意，不求轮奂炳丹青。\n王侯第宅他崇贵，麋鹿山林我性灵。",
        "dynasty": "宋",
        "collection_info": null
    },
    {
        "uuid": "caf91ac6788bc2304f1831cf4165965b",
        "title": "度暑",
        "author": "姜特立",
        "content": "度暑有余乐，虚堂閒炷香。\n清风左右至，翠竹两三行。\n既无衣食忧，更喜寿命长。\n与物虽同流，于世实相忘。\n所以陶征君，高卧到羲皇。",
        "dynasty": "宋",
        "collection_info": null
    },
    {
        "uuid": "32f171da6afbce395a9045d4adf4e637",
        "title": "赠曾少卿",
        "author": "姜特立",
        "content": "我诵茶山诗，不识茶山面。\n今朝逢嫡孙，论诗得关键。\n李杜不再传，苏黄纔一见。\n茶山子有孙，夜光同一串。\n故家妙人物，笔底波澜健。\n何当直两锋，看取空中箭。",
        "dynasty": "宋",
        "collection_info": null
    },
    {
        "uuid": "8149153e3679e2954a033546d1ae354a",
        "title": "小蛮",
        "author": "姜特立",
        "content": "小蛮方艳色，老傅已华颠。\n念彼当春花，能得几时妍。\n劝君莫留花，花亦悲流年。",
        "dynasty": "宋",
        "collection_info": null
    },
    {
        "uuid": "425b1c3b6a79b4a5dd2d9748bdfc25ba",
        "title": "寄斋",
        "author": "姜特立",
        "content": "君斋以寄名，寄斋有何义。\n岂非异邦人，偶尔寓斯地。\n静观浮世间，何物不是寄。\n天地即蘧庐，吾身一邮置。\n百年聊託宿，六凿共游戏。\n一朝撒手行，妻子却復弃。\n宝货不随身，主人若箇是。\n不如饮无何，日就醉乡睡。\n四海皆弟兄，何必桑与梓。\n若问吾故家，滕公是同里。",
        "dynasty": "宋",
        "collection_info": null
    },
    {
        "uuid": "6934dbc098e029a58c8a6940c84f2e68",
        "title": "积日",
        "author": "姜特立",
        "content": "积日乃成岁，积岁不觉老。\n始焉泉涓涓，末乃海浩浩。\n少年玩时日，事业良草草。\n况復钝滞资，谋身苦不早。\n只今在桑榆，风烛那可保。\n譬如秋后花，能得几时好。\n遇酒且舒眉，前程付苍昊。",
        "dynasty": "宋",
        "collection_info": null
    },
    {
        "uuid": "cd71ee6c26dc98027d22a22b5ea414b8",
        "title": "月俸至",
        "author": "姜特立",
        "content": "禄厚君恩重，才踈德性迂。\n入门随手散，不作守钱愚。",
        "dynasty": "宋",
        "collection_info": null
    },
    {
        "uuid": "a6ee468a8ae477c88e1b56519963db27",
        "title": "和潘德久舍人见惠",
        "author": "姜特立",
        "content": "诗人拥节古来稀，郊岛诗穷彼一时。\n爱子篇章孤鹤唳，愧予门户两狼垂。\n遥知靖节閒栽菊，不见仪休愠拔葵。\n别去修门莫嗟惋，时来如摘颔边髭。",
        "dynasty": "宋",
        "collection_info": null
    },
    {
        "uuid": "1b23b2bd8e06513bf09f1afab0f845e4",
        "title": "嘉泰壬戌归省坟墓感仲叔旧所惠诗及延庆堂梦二首  其一",
        "author": "姜特立",
        "content": "吾叔非凡士，从来眼目长。\n相期在今日，此意最难忘。",
        "dynasty": "宋",
        "collection_info": null
    },
    {
        "uuid": "b7c16b9fefd9a76d4e3b348e6996868b",
        "title": "嘉泰壬戌归省坟墓感仲叔旧所惠诗及延庆堂梦二首  其二",
        "author": "姜特立",
        "content": "延庆堂中梦，人言积善家。\n翠娥环绕句，今日定如何。",
        "dynasty": "宋",
        "collection_info": null
    },
    {
        "uuid": "622817489052742ec8562b7ed2f617d8",
        "title": "感戚夫人事",
        "author": "姜特立",
        "content": "女以色而死，士以才而亡。\n处才不才间，此语最深长。\n我昔愚自信，遭逐方悲伤。\n投迹归山林，为乐特未央。\n失马反为福，始悟得不偿。\n向来尤其人，今乃佩恩光。\n忮心成美意，陷穽为康庄。\n寄语斯鞅辈，善刀宜早藏。",
        "dynasty": "宋",
        "collection_info": null
    },
    {
        "uuid": "971587b117d85aaa6118846a56beb368",
        "title": "喜雨寄曾少卿",
        "author": "姜特立",
        "content": "畎亩欲龟坼，好雨忽滂沱。\n豪民不蓄谷，一旱将如何。\n早晚炊香秔，呼奴蒸瓠壶。\n为我讴一曲，便是击壤歌。\n皆由使君恩，盛德致时和。\n岂有六七月，溪流扬素波。\n尔民亦何知，饱食输王租。\n诵我喜雨诗，百世永不磨。",
        "dynasty": "宋",
        "collection_info": null
    },
    {
        "uuid": "6e86b51db441c3b208300dd34096b16b",
        "title": "渔舍",
        "author": "姜特立",
        "content": "渔舍枕沧湾，如游赤壁间。\n羡鱼虽迹似，匪钓却心閒。\n松古龙千尺，溪清玉一环。\n无人相伴醉，沙觜弄潺湲。",
        "dynasty": "宋",
        "collection_info": null
    },
    {
        "uuid": "674a7ebc5aa9189ec76842e234fdab08",
        "title": "得雨乍凉",
        "author": "姜特立",
        "content": "老火忽西流，凉飈应蓐收。\n倦怀辞浊暑，爽意入清秋。\n得句新逾洁，炊秔香正浮。\n身閒仍有酒，此外更何求。",
        "dynasty": "宋",
        "collection_info": null
    },
    {
        "uuid": "c140731f3f343921c5ddb7f159064d19",
        "title": "清閒",
        "author": "姜特立",
        "content": "清閒自是神仙福，不是神仙不得閒。\n我虽凡骨居尘世，十有三年守故山。",
        "dynasty": "宋",
        "collection_info": null
    },
    {
        "uuid": "6464dec33da7c52dbae95ae3ebcc4809",
        "title": "鱼燕",
        "author": "姜特立",
        "content": "拍岸鱼遗子，排檐燕引雏。\n有生俱有欲，情爱岂其无。",
        "dynasty": "宋",
        "collection_info": null
    },
    {
        "uuid": "8b99b6fdb46c7326e51ff66e8801d9fb",
        "title": "暮年即事",
        "author": "姜特立",
        "content": "八十衰翁如小儿，爱餐梨栗作儿嬉。\n有时淡饮三杯酒，无事閒吟两首诗。\n还丹却老吾不知，头童齿豁一听之。\n但愿造物相扶持，寿考或可登期颐。",
        "dynasty": "宋",
        "collection_info": null
    },
    {
        "uuid": "97cbcf6887e78e43a39ec8ba5133adaf",
        "title": "贺叶枢密得孙",
        "author": "姜特立",
        "content": "鸾凤难为种，寻常羽族繁。\n共期公入相，又见子生孙。\n衣钵传亲手，箕裘付后昆。\n韦平今远矣，衮衮属高门。",
        "dynasty": "宋",
        "collection_info": null
    },
    {
        "uuid": "48fccf907afef4d71a694c860edb75a7",
        "title": "秋晴得雨",
        "author": "姜特立",
        "content": "片云飞白雨，万壑变清秋。\n瓮螘思新酒，河鱼失旧愁。\n嫩凉生枕簟，爽气入梧楸。\n喜得平安报，天如为我谋。",
        "dynasty": "宋",
        "collection_info": null
    },
    {
        "uuid": "beb02ecd417e260f2955942da5c1462f",
        "title": "子美",
        "author": "姜特立",
        "content": "仓卒朝行在，间关到蜀都。\n维舟锦江上，卜宅少城隅。\n药市桥春过，江村酒夜沽。\n风骚天不靳，故遣走荆吴。",
        "dynasty": "宋",
        "collection_info": null
    },
    {
        "uuid": "000a9735a402502fa1de67fcbfff2302",
        "title": "感物",
        "author": "姜特立",
        "content": "四时有代谢，卉物互相踰。\n红者方蕊萼，白者已芬敷。\n人生一气中，不出造化炉。\n乘除无了时，逝者如斯夫。\n愿作涧松老，莫作朝菌枯。\n寿夭又在天，颜跖归一途。\n为颜不为跖，趣向各异殊。\n已矣勿復言，有酒且驩娱。",
        "dynasty": "宋",
        "collection_info": null
    },
    {
        "uuid": "d6daa13baade456e18fb4b669255dd2a",
        "title": "送酒刘公达",
        "author": "姜特立",
        "content": "诗翁诗胆如酒胆，底事豪诗不豪酒。\n曲生聊遣伴清尊，会有醉吟三百首。",
        "dynasty": "宋",
        "collection_info": null
    },
    {
        "uuid": "99cbd79209f2a3f53e22ad3a109129e1",
        "title": "送光孙崇元读书",
        "author": "姜特立",
        "content": "吾儿毛骨已森然，会见排风上紫烟。\n但把文章博科第，便成陆地作神仙。\n胸中滔裕书多读，笔下纵横业要专。\n卜者相期非止此，后生进学在丁年。",
        "dynasty": "宋",
        "collection_info": null
    },
    {
        "uuid": "a9c7723ac76643ccdbf2c43157b3c18b",
        "title": "水窠赠王元聘",
        "author": "姜特立",
        "content": "对此一拳石，便有沧洲趣。\n可笑祖龙痴，辙环山海路。\n赢得鲍鱼腥，属车无觅处。\n何如蓬荜人，低头檐下住。",
        "dynasty": "宋",
        "collection_info": null
    },
    {
        "uuid": "9114b5677126a95144bc3699be61edee",
        "title": "看花",
        "author": "姜特立",
        "content": "是花皆有态，品格不须论。\n方其得意时，掀舞春风前。\n正如东西施，彼此两争妍。\n有万吹不同，各自矜其天。",
        "dynasty": "宋",
        "collection_info": null
    },
    {
        "uuid": "69585412d1395ab4e75a3aa5cdd0ce9b",
        "title": "喜岁丰",
        "author": "姜特立",
        "content": "六月禾将槁，天公一雨苏。\n旱时苗化草，稔后米如珠。\n食足安田里，年饥死路衢。\n丰凶才反手，扪腹媿微躯。",
        "dynasty": "宋",
        "collection_info": null
    },
    {
        "uuid": "82d10f52e336516ade3f81d2ad4cf612",
        "title": "诗人",
        "author": "姜特立",
        "content": "自古诗人多坎壈，早达唯有苏长公。\n流离岭外七年谪，受尽人间半世穷。\n我方六十遇明主，前此独卧空山中。\n岂唯食粥动经月，门外往往罗蒿蓬。\n呜呼诗人天爱惜，不与富贵唯穷空。\n彼苍于我亦厚矣，但畀明月和清风。",
        "dynasty": "宋",
        "collection_info": null
    },
    {
        "uuid": "04657281813980e37a42ae0e1e239aa1",
        "title": "看诗卷",
        "author": "姜特立",
        "content": "苏黄自是今时友，李杜还为异代豪。\n八十衰翁无老伴，唯渠终日话风骚。",
        "dynasty": "宋",
        "collection_info": null
    },
    {
        "uuid": "c64042612ac69d42e85c854fa57d8197",
        "title": "东坡",
        "author": "姜特立",
        "content": "文章声价有东坡，岁晚亲逢春梦婆。\n一闻千悟无余事，背负大瓢还唱歌。\n惜哉龙眠不好事，不为写作东坡海外郊行图。",
        "dynasty": "宋",
        "collection_info": null
    },
    {
        "uuid": "01deeef5e771e70e2296df5caf1a6aff",
        "title": "野步",
        "author": "姜特立",
        "content": "晚来行野色，晴意满江山。\n旧得贫中乐，今于老后閒。\n渊明五柳下，颜子一瓢间。\n此道如能会，孤标不可攀。",
        "dynasty": "宋",
        "collection_info": null
    },
    {
        "uuid": "039e7ee9dc46c5f51a832c99653ae4df",
        "title": "朝云",
        "author": "姜特立",
        "content": "东坡真天人，万事早超悟。\n生死固了然，刀锯不足怖。\n方其谪岭海，负瓢歌道路。\n此已遗形骸，死埋随到处。\n朝云尔何人，从公不忍去。\n万里烟瘴深，此岂有羡慕。\n当时士大夫，反眼相背负。\n孰料祸患中，义行唯妾妇。\n懿哉配坡公，清名照缣素。\n惠州松树林，不是小蛮墓。",
        "dynasty": "宋",
        "collection_info": null
    },
    {
        "uuid": "f3431ff2c1c35f1e490ae77825ed7a52",
        "title": "诗人有至乐",
        "author": "姜特立",
        "content": "诗人有至乐，俗士不知味。\n可以安贱贫，可以轻富贵。\n可以履忧患，可以散淹滞。\n如彼逐臭夫，终日鲍鱼肆。\n方其乐其乐，蛭蛆甘所嗜。\n天特私吾徒，慎勿洩其秘。",
        "dynasty": "宋",
        "collection_info": null
    },
    {
        "uuid": "7515887713bf66c9c037208f6c20e91f",
        "title": "雨中岩桂",
        "author": "姜特立",
        "content": "社后十日雨，坏却山桂花。\n不见日车行，但见雨脚斜。\n闷坐室何有，辞眠情不佳。\n安得万里风，浩荡吹晴霞。",
        "dynasty": "宋",
        "collection_info": null
    },
    {
        "uuid": "04d605fa9c3c5177fa563d0d8a7dd354",
        "title": "饭间戏作",
        "author": "姜特立",
        "content": "平生无事业，只是养此腹。\n虽曰负将军，念尔相随逐。\n一朝我若行，枵然入空木。\n问尔将何之，无功难受禄。",
        "dynasty": "宋",
        "collection_info": null
    },
    {
        "uuid": "f9a2cdb46257708fd1575f0850d8ee1d",
        "title": "心迹",
        "author": "姜特立",
        "content": "心迹清虚绝点尘，更无俗虑得相亲。\n可怜一片浮云性，付与逍遥自在人。",
        "dynasty": "宋",
        "collection_info": null
    },
    {
        "uuid": "f61300019df12d791231bce36bc49c43",
        "title": "秋夜月",
        "author": "姜特立",
        "content": "新月秀弯弯，高悬碧落间。\n何当依玉户，潇洒看江山。",
        "dynasty": "宋",
        "collection_info": null
    },
    {
        "uuid": "7f97f1c5da75854430b1516dde92c307",
        "title": "招客赏菊",
        "author": "姜特立",
        "content": "今年月有闰，菊花开较迟。\n明年无赢缩，花开当及时。\n有花与无花，摘蕊泛酒巵。\n况是好时节，风日生光辉。\n但愿身老健，长与花为期。\n犹胜陶征君，无酒空赋诗。",
        "dynasty": "宋",
        "collection_info": null
    },
    {
        "uuid": "33f865866dcc737cfe9f573148e41d50",
        "title": "火閤创壁厨",
        "author": "姜特立",
        "content": "壁厨殊易成，制度亦苟简。\n二边各一柱，四齿横两板。\n重重迭书册，造次可抽拣。\n犹胜堆案头，儿女恣翻混。\n邺侯悬牙籤，况復余性懒。\n聊欲备阙遗，时时遮老眼。",
        "dynasty": "宋",
        "collection_info": null
    },
    {
        "uuid": "13a51d381822dc27c5fdbd6c38c77b5e",
        "title": "余有足疾因感柳子厚跂乌篇",
        "author": "姜特立",
        "content": "跂乌肖翘丛薄间，低头塌翅人所怜。\n既无三足相疑妬，恐可夤缘到日边。",
        "dynasty": "宋",
        "collection_info": null
    },
    {
        "uuid": "f4fca8039c0b308d4d7be5a0d9cddfff",
        "title": "拒霜盛开",
        "author": "姜特立",
        "content": "拒霜秋后散红葩，剩有风光到我家。\n堤上晚来相照耀，分明一片赤城霞。",
        "dynasty": "宋",
        "collection_info": null
    },
    {
        "uuid": "7c6a0d08243d40ea7bc5fc10d7a6c3f3",
        "title": "王元聘惠石菖蒲",
        "author": "姜特立",
        "content": "静坐对珍丛，人疑道气充。\n轩裳路益远，岩壑意潜通。\n石自锼镌巧，苗因灌溉功。\n暮年无嗜好，所向略相同。",
        "dynasty": "宋",
        "collection_info": null
    },
    {
        "uuid": "9fdedd6c23e10827bfd8f4a8264ae101",
        "title": "初寒",
        "author": "姜特立",
        "content": "露冷天寒欲陨霜，夜眠辗转怯更长。\n衰翁枕上閒寻句，风入家林月到床。",
        "dynasty": "宋",
        "collection_info": null
    },
    {
        "uuid": "71a96aeef08af4ba7c5c996f1cd703a9",
        "title": "移菊",
        "author": "姜特立",
        "content": "旋移菊本对兹辰，汲洒清泉浥细尘。\n底事今犹这箇在，向来曾是惜花人。",
        "dynasty": "宋",
        "collection_info": null
    },
    {
        "uuid": "31b56abf2545eb8037c501aa7f4c93e7",
        "title": "大笑菊",
        "author": "姜特立",
        "content": "玉瓣金心磊落花，天姿高洒出常葩。\n标名大笑缘何事，开口相逢有几家。",
        "dynasty": "宋",
        "collection_info": null
    },
    {
        "uuid": "9efb1b517380093a88e337e353f62005",
        "title": "学道",
        "author": "姜特立",
        "content": "学道不须奇，无为胜有为。\n气平无间断，心静自清夷。\n意钓非关饵，行歌不为诗。\n随缘皆自在，何患不期颐。",
        "dynasty": "宋",
        "collection_info": null
    },
    {
        "uuid": "dedb628953b458dccc5fc4b71f20a381",
        "title": "山居二首  其一",
        "author": "姜特立",
        "content": "山居少交游，在家仍懒出。\n忽得佳友生，开怀可销日。\n杯盘随所有，新故皆如一。\n客醉不肯留，我懽终未毕。",
        "dynasty": "宋",
        "collection_info": null
    },
    {
        "uuid": "3a694697bf64fe353b1895e61f5169ed",
        "title": "山居二首  其二",
        "author": "姜特立",
        "content": "吾虽享厚禄，自是一书生。\n炙背随日车，嘘酒依瓶笙。\n教儿读古书，课仆莳春荣。\n野意自足乐，澹然违世情。",
        "dynasty": "宋",
        "collection_info": null
    },
    {
        "uuid": "0504d5681060147a423f6f3fda1e103b",
        "title": "偶题",
        "author": "姜特立",
        "content": "平生踈散性，万事皆真率。\n唯于五字城，如用萧何律。\n为官既无称，治生亦无术。\n濩落每如斯，一长何足述。",
        "dynasty": "宋",
        "collection_info": null
    },
    {
        "uuid": "422b676b1933fe173411144a494fdd6c",
        "title": "晨起信笔",
        "author": "姜特立",
        "content": "老翁夜不寐，最爱晨起早。\n既欣邻鸡鸣，更喜林乌噪。\n红日忽上窗，亟呼具衣袄。\n下床一炉火，便觉春浩浩。\n须臾盥洗罢，觉我神气好。\n鬚眉白如银，大似商山皓。\n因思履道贤，六十未为老。\n本朝六君子，二张同一赵。\n陈杜与郑公，富贵俱寿考。\n嗟我亦何人，八十明年到。\n不敢儗前贤，后来何足道。\n粪丸夸隋珠，但可付一笑。\n耳目幸聪明，时时吟续藁。\n金钗虽零落，杯酒不草草。",
        "dynasty": "宋",
        "collection_info": null
    },
    {
        "uuid": "0b1d8516d5def8b5d97a7ac929d25750",
        "title": "余无常产癸亥岁方舍穑事",
        "author": "姜特立",
        "content": "往岁事耕稼，正以饭不足。\n今年不服田，剩有代耕禄。\n种瓜与蓺蔬，未免课童仆。\n四体不復勤，有愧前修躅。",
        "dynasty": "宋",
        "collection_info": null
    },
    {
        "uuid": "57d6b497ad9844bdce45c094c4e13b2c",
        "title": "和乐天为张建封侍儿盼盼作仍继五篇  其一",
        "author": "姜特立",
        "content": "黄金不惜买蛾眉，拣得如花四五枝。\n撒手行时无罣碍，更无一物可相随。",
        "dynasty": "宋",
        "collection_info": null
    },
    {
        "uuid": "34920feae20e7abb4fa50be023ed681f",
        "title": "和乐天为张建封侍儿盼盼作仍继五篇  其二",
        "author": "姜特立",
        "content": "黄金不惜买蛾眉，拣得如花四五枝。\n遇有酒时须饮酒，得吟诗处且吟诗。",
        "dynasty": "宋",
        "collection_info": null
    },
    {
        "uuid": "c42c591124e00bfc7eddaf44fd1b3c38",
        "title": "和乐天为张建封侍儿盼盼作仍继五篇  其三",
        "author": "姜特立",
        "content": "黄金不惜买蛾眉，拣得如花四五枝。\n日月其除岁云暮，诗人此意报君知。",
        "dynasty": "宋",
        "collection_info": null
    },
    {
        "uuid": "7589e9935ce2ea1bec3812adc48215ee",
        "title": "和乐天为张建封侍儿盼盼作仍继五篇  其四",
        "author": "姜特立",
        "content": "黄金不惜买蛾眉，拣得如花四五枝。\n池堑台倾何足怪，雍门弹处不须悲。",
        "dynasty": "宋",
        "collection_info": null
    },
    {
        "uuid": "3cc546b61fc9ae7f775be1ba4eb7dc85",
        "title": "和乐天为张建封侍儿盼盼作仍继五篇  其五",
        "author": "姜特立",
        "content": "黄金不惜买蛾眉，拣得如花四五枝。\n可笑曹瞒空狡狯，西陵作伎一何痴。",
        "dynasty": "宋",
        "collection_info": null
    },
    {
        "uuid": "f9c253a38574f76fd0401620154bbc89",
        "title": "对芳樽广韦苏州诗作",
        "author": "姜特立",
        "content": "对芳樽，老来万事不足论。\n朱唇皓腕年少伴，青山白云居士邻。\n对芳樽，老来万事不足论。",
        "dynasty": "宋",
        "collection_info": null
    },
    {
        "uuid": "912e2e1640e873330714428f22c9b526",
        "title": "菜羹",
        "author": "姜特立",
        "content": "凡物贵适口，何必费橐金。\n莼羹与菰菜，千里起归心。\n野人美芹献，重意有所临。\n淡薄斯近道，厚味腊毒深。\n彼哉膏粱徒，藜藿非知音。",
        "dynasty": "宋",
        "collection_info": null
    },
    {
        "uuid": "d3e0244475db34be1f6e65afb3f6ef77",
        "title": "次韵汤宽仲惠四季木犀清烈妙甚",
        "author": "姜特立",
        "content": "一岁常随斗柄回，四时各占一时开。\n仙娥别有栽培术，长与山翁荐寿杯。",
        "dynasty": "宋",
        "collection_info": null
    },
    {
        "uuid": "d7164213b9894e6d18b57102ad3ecaf2",
        "title": "再赋渔舍",
        "author": "姜特立",
        "content": "皆言渔者乐，不知渔者忧。\n方其未得鱼，蓑雨立寒流。\n正可入图画，屋壁供王侯。\n吕尚与子陵，工钓汉与周。\n初不事鈎饵，终日心优游。\n我今筑斯舍，发兴在沧洲。\n范子既伯越，去泛湖海舟。\n季鹰思吴中，不为鲈鱼秋。\n所以数君子，声名天壤侔。\n我非真渔人，一醉万事休。",
        "dynasty": "宋",
        "collection_info": null
    },
    {
        "uuid": "cdce2aa807b3ef761fc2991f9d03fe34",
        "title": "观种麦",
        "author": "姜特立",
        "content": "麦陇收寒烟，晓锄穿日影。\n什伍每为朋，坎种分畦町。\n禀气该四时，收成近炎景。\n灌溉须春前，明年足汤餠。",
        "dynasty": "宋",
        "collection_info": null
    },
    {
        "uuid": "620751543ae6051769f1f6897bab82aa",
        "title": "閒吟",
        "author": "姜特立",
        "content": "千首诗轻万户侯，富如猗顿亦何求。\n六义中间有至乐，不须苦作楚人骚。",
        "dynasty": "宋",
        "collection_info": null
    },
    {
        "uuid": "e91517728409473c0d49f537706c3b70",
        "title": "云山",
        "author": "姜特立",
        "content": "茫茫几云山，中有万古人。\n人间有生死，出没如浮云。\n山云有销歇，世人无断绝。\n所以西方尊，不言生与灭。",
        "dynasty": "宋",
        "collection_info": null
    },
    {
        "uuid": "d2a370406a15cc0b6f63362fc6cfae30",
        "title": "喜雨",
        "author": "姜特立",
        "content": "昨宵榾榾车声喧，人情嗷嗷不得眠。\n今朝一雨忽大足，人声车声俱寂然。\n吁嗟血汗滴焦土，寸寸灌田亦良苦。\n天工作用瞬息间，百顷平畴如翠羽。\n须知造物心至公，远近高下皆一同。\n岂唯吾里俱有岁，一凉到骨恩无穷。\n昊天莫道高难测，试听神龙驱霹雳。\n尔农一饱不自知，为尔哦诗歌帝力。",
        "dynasty": "宋",
        "collection_info": null
    },
    {
        "uuid": "0d75fbefa00ff83a259f99a085034ded",
        "title": "大雷雨",
        "author": "姜特立",
        "content": "驱逐风雷撼海潮，迢迢已觉度山椒。\n金蛇照夜三千尺，银竹倾云百万条。\n起舞不辞巾角垫，捲廊从听药囊漂。\n吾家虽乏千仓积，一饭何妨共祝尧。",
        "dynasty": "宋",
        "collection_info": null
    },
    {
        "uuid": "aab32f94f2cadd42f0a97071bf9e415a",
        "title": "送胡守",
        "author": "姜特立",
        "content": "括苍都志勒坚珉，贤守推公第一人。\n政似龚黄专恺悌，诗如李杜更清新。\n诸司交荐动旒冕，七邑争留号吏民。\n此去定须登省户，老成人物表朝绅。",
        "dynasty": "宋",
        "collection_info": null
    },
    {
        "uuid": "4001bbba7fd30c4143fb879e709b4954",
        "title": "中古",
        "author": "姜特立",
        "content": "中古风俗醇，田野多贤人。\n沮溺识孔丘，渔父辞伍员。\n后世多薄俗，往往妖孽作。\n小则为胜广，大则为莽卓。\n物坏虫生之，俗坏姦生之。\n古道日已远，呜呼其可悲。",
        "dynasty": "宋",
        "collection_info": null
    },
    {
        "uuid": "a0b3ae7e1c1111617bb58f24ab090fa0",
        "title": "楼安抚輓诗",
        "author": "姜特立",
        "content": "花溪溪水出僊源，正对枢臣旧戟门。\n聊把一麾随宦牒，只寻三径乐丘园。\n传家远继东楼国，好客长开北海尊。\n胸次魁奇无一物，百年厚德畀儿孙。",
        "dynasty": "宋",
        "collection_info": null
    },
    {
        "uuid": "84a234f4921a806db09fc11a361d83a0",
        "title": "偶作",
        "author": "姜特立",
        "content": "酒力欺人老，花容笑客衰。\n自怜花与酒，终是不相宜。",
        "dynasty": "宋",
        "collection_info": null
    },
    {
        "uuid": "f3d891ad7c79f1e9dd46d3e34d411e2a",
        "title": "晓晴",
        "author": "姜特立",
        "content": "晴光弄晓色，云物共昭回。\n岂唯山川豁，觉我怀抱开。\n便欲御泠风，飘飖跨蓬莱。\n下视人世间，往往隔嚣埃。",
        "dynasty": "宋",
        "collection_info": null
    },
    {
        "uuid": "b0f93a9764877b94ed5ad6997596cbbc",
        "title": "岁稔",
        "author": "姜特立",
        "content": "今岁稔熟收田禾，笼鸡担谷主人家。\n农人时节一醉饱，擨𢶖起舞相喧譁。",
        "dynasty": "宋",
        "collection_info": null
    },
    {
        "uuid": "9e8ab8a088e1d4339e5892f1a3eb9c95",
        "title": "买鸡",
        "author": "姜特立",
        "content": "野处买鸡专报晓，从今不问夜何其。\n老夫辗转苦无寐，恰似度关初听时。",
        "dynasty": "宋",
        "collection_info": null
    },
    {
        "uuid": "5dc784e17847df2876847a86bcd50383",
        "title": "火宅",
        "author": "姜特立",
        "content": "火宅烦恼窟，尘世忧患海。\n唯有颜氏子，箪瓢无吝悔。\n有圣人依归，其乐故不改。",
        "dynasty": "宋",
        "collection_info": null
    },
    {
        "uuid": "4baa4d7c2968e7307f427585922ec45a",
        "title": "文潞公洛中会四同甲皆丙午七十八予乙巳生与丙午相属岁数偶同戏作",
        "author": "姜特立",
        "content": "洛中四老会同甲，太岁俱生丙午年。\n我亦联翩七十八，惜无一客伴华颠。",
        "dynasty": "宋",
        "collection_info": null
    },
    {
        "uuid": "16c391d39d63af9ede010ead4ca5fa6e",
        "title": "除夜书门牌",
        "author": "姜特立",
        "content": "君恩华老境，庆事接新春。\n门户严呵禁，神应护吉人。",
        "dynasty": "宋",
        "collection_info": null
    },
    {
        "uuid": "b1e7f1a695bae864b6439bc61457d36c",
        "title": "洗竹",
        "author": "姜特立",
        "content": "修篁君子性，枝蔓谩相妨。\n一自删除后，侁侁弟子行。",
        "dynasty": "宋",
        "collection_info": null
    },
    {
        "uuid": "c0e5f97d22278381357c8c34b988bfc5",
        "title": "幼子娶妇",
        "author": "姜特立",
        "content": "六十得幼子，薄者以为嗤。\n新妇拜阿翁，兹事在何时。\n翁今已八秩，又见儿妇归。\n不远年岁间，更作弄璋诗。",
        "dynasty": "宋",
        "collection_info": null
    },
    {
        "uuid": "7263fda5f21955496f1baf3ff7595f3d",
        "title": "和曾少卿婺学建稽古阁三贤堂",
        "author": "姜特立",
        "content": "君侯敏手镇星城，杰阁巍堂指日成。\n经籍大恢新教化，英贤重振旧声名。\n势雄三洞双溪境，义动千秋万古情。\n一唯家传人共仰，盍将此道觉诸生。",
        "dynasty": "宋",
        "collection_info": null
    },
    {
        "uuid": "e9f1c5004d6afce0c301d39cedf25ec5",
        "title": "题南明",
        "author": "姜特立",
        "content": "木末禅扃小径通，杖藜春晚日冲融。\n四围山色参空远，一带溪光入座雄。\n俯仰旧游浑似梦，琢磨新句愧难工。\n浩歌笑指城隅路，和气分明醉眼中。",
        "dynasty": "宋",
        "collection_info": null
    },
    {
        "uuid": "c5cb53c02f90766f8a4a2f4981ece8b8",
        "title": "偶题",
        "author": "姜特立",
        "content": "富贵来时人已老，光阴去后事如何。\n有时无事閒思省，我独人间岁月多。",
        "dynasty": "宋",
        "collection_info": null
    },
    {
        "uuid": "4bf78a9e7cd5542b6fd46717ad0e7d2d",
        "title": "说神篇",
        "author": "姜特立",
        "content": "天道若不神，何以惊物而惧人。\n君道若不神，何以号令鼓万民。\n故圣人以是而设教，奄有四海，为天下君。",
        "dynasty": "宋",
        "collection_info": null
    },
    {
        "uuid": "065b4bad854a7bf105e92fef76ae1a83",
        "title": "晨起",
        "author": "姜特立",
        "content": "晨兴一炉火，焰焰如镕金。\n大明忽东升，阳晖散重阴。\n家人过平剂，有酒向我斟。\n此外更何求，便可老山林。",
        "dynasty": "宋",
        "collection_info": null
    },
    {
        "uuid": "15bc384b87a89dad4a3c0ac5cb27ab0d",
        "title": "野居",
        "author": "姜特立",
        "content": "野居富薪炭，一暖敌重裘。\n虽无四方味，鱼鳖亦易求。\n古人爱山林，岂为口腹谋。\n箪瓢颜不臞，乐道固无忧。",
        "dynasty": "宋",
        "collection_info": null
    },
    {
        "uuid": "9eafcf2d221c006187ae842354109c1d",
        "title": "六十遇明主",
        "author": "姜特立",
        "content": "六十遇明主，家空无一廛。\n百年今共尽，五福晚兼全。",
        "dynasty": "宋",
        "collection_info": null
    },
    {
        "uuid": "475a65c4595fc4e56ea0e1097550aec7",
        "title": "刘元亨輓章",
        "author": "姜特立",
        "content": "举世无非逐臭夫，卜邻幸喜得文儒。\n堵居原宪贫而乐，瓢饮颜回退若愚。\n粗有田园供菽水，更无酒肉混庖厨。\n古来隠士无过此，叹息吾今德已孤。",
        "dynasty": "宋",
        "collection_info": null
    },
    {
        "uuid": "98fcb425a071c9e91c6fe42452a37d53",
        "title": "胡郎中輓章",
        "author": "姜特立",
        "content": "鸡窗同隶习，鴈塔独飞翔。\n荐牍盈丹扆，封章列皂囊。\n锦衣荣梓里，符竹耀江乡。\n三径方谋适，琴尊忽破亡。",
        "dynasty": "宋",
        "collection_info": null
    },
    {
        "uuid": "9e28bfa03faba8f8b66ebc050d70481d",
        "title": "刘岩居士再和去年中秋见贻次韵",
        "author": "姜特立",
        "content": "苍茫云海渺无津，玉户初圆绝点尘。\n万里共欣云叶浄，一年争看桂华新。\n狂吟定约六七友，低唱可无三两人。\n今日公来赓旧曲，梅山惊动主林神。",
        "dynasty": "宋",
        "collection_info": null
    },
    {
        "uuid": "3a23f1e51302ae2c1a72c5e78b7888b1",
        "title": "偶赋",
        "author": "姜特立",
        "content": "勇退知几自古难，人情宦路险于山。\n劝君休唱眉间曲，放我山中自在閒。",
        "dynasty": "宋",
        "collection_info": null
    },
    {
        "uuid": "ddbde543808f1c07c09ed887af9fa928",
        "title": "木芙蓉  其一",
        "author": "姜特立",
        "content": "西风飒飒吹红兰，千林摇落无容颜。\n芙蓉花高猩血殷，烁烁对此红玉盘。\n冰霜骎骎花事寝，坐对此花须痛饮。\n安得蛮户千张机，为我织此明霞锦。",
        "dynasty": "宋",
        "collection_info": null
    },
    {
        "uuid": "4efd8234980956f196e6b083c95be8ed",
        "title": "木芙蓉  其二",
        "author": "姜特立",
        "content": "商气正惨栗，商花忽红芳。\n有如乍贫妇，犹饰盛时妆。\n众目惊赏心，所见非所望。\n此后少朱荣，寂寞橘柚黄。",
        "dynasty": "宋",
        "collection_info": null
    },
    {
        "uuid": "2090327878fea1c83e91ba1c6638d419",
        "title": "木芙蓉  其三",
        "author": "姜特立",
        "content": "美人㛹娟隔秋江，翠罗织裳楸叶光。\n醉香艷粉凋斜阳，更使诗人感杏殇。",
        "dynasty": "宋",
        "collection_info": null
    },
    {
        "uuid": "52e613fbc15d19117ef162ed27076326",
        "title": "二色芙蓉花",
        "author": "姜特立",
        "content": "拒霜一树碧丛丛，两色花开迥不同。\n疑是酒边西子在，半醒半醉立西风。",
        "dynasty": "宋",
        "collection_info": null
    },
    {
        "uuid": "fe44e3890791908dd25ca01403d3a324",
        "title": "红梅",
        "author": "姜特立",
        "content": "玄冥也自不落莫，探借春风红树枝。\n姑射身全映霞佩，寿阳粧误点臙脂。\n长于山杏难为弟，配以江梅合作妃。\n满面发红缘底事，如逢宋玉莫相窥。",
        "dynasty": "宋",
        "collection_info": null
    },
    {
        "uuid": "4fb6af585fd23787a4bdfded62c2231e",
        "title": "蜡梅",
        "author": "姜特立",
        "content": "百花结成蜡，花香蜡不香。\n如何此枝上，似蜡更芬芳。\n意彼百花魂，结聚无所发。\n英灵为此花，色香相假合。\n虞姬死为草，舞动应乐节。\n蜀主化杜鹃，啼染枝头血。\n轮回有託化，亦闻金仙说。\n花月自有妖，未易以理察。\n乌知此花魂，为香不为蜡。",
        "dynasty": "宋",
        "collection_info": null
    },
    {
        "uuid": "1a33ed38daa4268072c2affb6dafd8ca",
        "title": "赋潜庵墨梅",
        "author": "姜特立",
        "content": "季伦珊瑚光夺目，元载胡椒高柱屋。\n潜庵纸上一枝梅，富比王侯夸不足。\n此花清绝更无伦，和粉磨丹吾所嗔。\n向来华光最入神，幻出西湖烟雨春。",
        "dynasty": "宋",
        "collection_info": null
    },
    {
        "uuid": "fb6edb8d865a59873a60796fcbdd9792",
        "title": "水村",
        "author": "姜特立",
        "content": "一水泻寒玉，数峰罗翠屏。\n渔樵自来往，不悟落丹青。",
        "dynasty": "宋",
        "collection_info": null
    },
    {
        "uuid": "f554178e6f62100b2bdefbedd7efe6a2",
        "title": "游鼓山喝水岩",
        "author": "姜特立",
        "content": "昔闻鼓山名，未到鼓山寺。\n胜游不易得，一失恐难值。\n今朝忽勇猛，便作入山计。\n虽无济胜具，尚可策疲致。\n松下止呵导，山前屏车骑。\n仰窥白云峰，俯蹑青螺髻。\n半天开佛剎，杰阁照金翠。\n路穷两崖间，巨石擘元气。\n何年泻白虹，一喝回狂势。\n衝波落山后，余力泄厚地。\n山灵畏定力，仙鬼吝幽閟。\n至今千仞底，不见波流驶。\n寻师水倒回，卓锡泉涌沸。\n异事惊倒人，此理本无二。\n亭边数苍石，刻画几大字。\n顾怜身后名，惨戚当时意。\n茫茫千万古，存灭可胜记。\n灰劫同一尽，要自济儿戏。\n不如生前酒，对石聊一醉。\n醉到无何乡，却就僧床睡。",
        "dynasty": "宋",
        "collection_info": null
    },
    {
        "uuid": "92de9365c8fcd7ea24e3e0f72bd6dc44",
        "title": "鸡伏鹜",
        "author": "姜特立",
        "content": "水游陆走不同生，濡足相随有至情。\n早晚拍浮春浪去，岂知垂翅到天明。",
        "dynasty": "宋",
        "collection_info": null
    },
    {
        "uuid": "be8b71d302dd722802eb253a40996503",
        "title": "闽中元夕",
        "author": "姜特立",
        "content": "晴色动春晖，春宵三五时。\n无风开菡萏，有月莹瑠璃。\n老境逢佳节，他乡赋小诗。\n囝妻浑勿药，竈妇亦开眉。",
        "dynasty": "宋",
        "collection_info": null
    },
    {
        "uuid": "5b3e8d879c3a979de548021c3eb4b598",
        "title": "一年佳节惟立春元夕併在一日亦盛事也灯火笙簧处处有之斗城且尔况京都乎追想旧游成一诗聊摅鬰鬰  其一",
        "author": "姜特立",
        "content": "揭地东风作晓晴，峭寒别是一般清。\n五更綵燕归铃阁，一夜金莲撒斗城。\n岁稔歌谣欣越俗，酒阑魂梦遶神京。\n几多携手天街月，行听帘帏笑语声。",
        "dynasty": "宋",
        "collection_info": null
    },
    {
        "uuid": "5a648ed80001868035bc766b0e54e099",
        "title": "一年佳节惟立春元夕併在一日亦盛事也灯火笙簧处处有之斗城且尔况京都乎追想旧游成一诗聊摅鬰鬰  其二",
        "author": "姜特立",
        "content": "公堂宴处万灯明，竈鼓冬冬脆管清。\n莫厌青裙分作队，那无艷粉笑倾城。\n甘心挝鼓投荒裔，敢望传柑近上京。\n咫尺宾朋若胡越，语音嘈杂隠雷声。",
        "dynasty": "宋",
        "collection_info": null
    },
    {
        "uuid": "ec1306eea633338bb76d7588fdcdc82c",
        "title": "一年佳节惟立春元夕併在一日亦盛事也灯火笙簧处处有之斗城且尔况京都乎追想旧游成一诗聊摅鬰鬰  其三",
        "author": "姜特立",
        "content": "试听楼头报几更，暗尘渐歇夜方清。\n但知贪赏千家月，不问滞留三里城。\n延得簪缨还洞府，移将星斗下瑶京。\n道心与俗元无碍，感耳何嫌下俚声。",
        "dynasty": "宋",
        "collection_info": null
    },
    {
        "uuid": "8657f14aec03a552cc3d13256aa6ef4b",
        "title": "客中元夕",
        "author": "姜特立",
        "content": "病起春工渐有涯，烧灯时节未还家。\n老无筋力追年少，闲有诗篇纪物华。\n风暖欲吹残雪尽，月明不着片云遮。\n山中儿女应思我，孤负江梅几树花。",
        "dynasty": "宋",
        "collection_info": null
    },
    {
        "uuid": "f098f8d47f86c880f1738202638eeb17",
        "title": "贺兄得节寄诗二首  其一",
        "author": "姜邦佐",
        "content": "千年华表插高空，归日呼声彻九重。\n城郭人民俨如昨，不应忘却白云峰。",
        "dynasty": "宋",
        "collection_info": null
    },
    {
        "uuid": "a3a2721e821795ff7f66b6ba31ea423c",
        "title": "贺兄得节寄诗二首  其二",
        "author": "姜邦佐",
        "content": "老气峥嵘薄远空，才名一世许谁重。\n已将功业酬身了，却把梅山作隠峰。",
        "dynasty": "宋",
        "collection_info": null
    },
    {
        "uuid": "7733bacb257a1cceb0f1dad52567e85e",
        "title": "贺兄得节二首  其一",
        "author": "姜邦达",
        "content": "难兄位品亚司空，腰下金章指日重。\n昼锦荣归何太晚，举头何啻仰高峰。",
        "dynasty": "宋",
        "collection_info": null
    },
    {
        "uuid": "39d2a35ad20d2225b4e739ef18a82bba",
        "title": "贺兄得节二首  其二",
        "author": "姜邦达",
        "content": "夜雨当年旧话空，草庐应记乱山重。\n归来若上松楸望，前对南屏巾子峰。",
        "dynasty": "宋",
        "collection_info": null
    },
    {
        "uuid": "6c811bd317e52a574d8f57128d6694c7",
        "title": "赠姜邦杰",
        "author": "赵釴夫",
        "content": "括苍水秀更山明，山水钟情故一行。\n黄卷本无闲事业，白头却有懒声名。\n幸逢哲匠求诗范，何用愁城战酒兵。\n三叹遗音今绝少，先生还须预兹盟。",
        "dynasty": "宋",
        "collection_info": null
    },
    {
        "uuid": "3ded0b2c27d2357e8d085afb28746aab",
        "title": "盘斋",
        "author": "赵釴夫",
        "content": "退之送李愿，归欤两山间。\n而今乃有此，坐能悦吾颜。",
        "dynasty": "宋",
        "collection_info": null
    },
    {
        "uuid": "f96ef75a2f169fd4cf13f5bc5c1cfff7",
        "title": "冰斋",
        "author": "赵釴夫",
        "content": "生于水而寒于水，都在君家燕座中。\n只个从来堪受用，何须更远挹清风。",
        "dynasty": "宋",
        "collection_info": null
    },
    {
        "uuid": "5c06744b0c2c75e583dde40e668474d9",
        "title": "舫斋",
        "author": "赵釴夫",
        "content": "浮家泛宅谩区区，一阁安然特迥殊。\n题作舫斋还解否，登临寄傲在江湖。",
        "dynasty": "宋",
        "collection_info": null
    },
    {
        "uuid": "26a004c046d11fd84ede7974a7810ec9",
        "title": "暮村",
        "author": "赵釴夫",
        "content": "孤村烟树暝黄昏，一簇人家半掩门。\n看尽栖鸦啼噪后，牧童归去雨声繁。",
        "dynasty": "宋",
        "collection_info": null
    },
    {
        "uuid": "7f609be666ba0d305d532ebd7e35a777",
        "title": "醉和颜美中元夕绝句",
        "author": "赵釴夫",
        "content": "年年人月喜团圆，好在诗边又酒边。\n莫道玄真只渔钓，也随世俗夜无眠。",
        "dynasty": "宋",
        "collection_info": null
    },
    {
        "uuid": "7c206a74605e809b5a2dae764a8bf438",
        "title": "句  其一",
        "author": "周必正",
        "content": "八月分圆二十年。",
        "dynasty": "宋",
        "collection_info": null
    },
    {
        "uuid": "cb2ca3063a70b8369e2b77aab58e9f2f",
        "title": "句  其二",
        "author": "周必正",
        "content": "摛云摇碧露繁星。",
        "dynasty": "宋",
        "collection_info": null
    },
    {
        "uuid": "19b562219e287f832bda579e0eb2841a",
        "title": "送新茶李圣喻郎中",
        "author": "陈仲谔",
        "content": "头纲别样建溪春，小璧苍龙浪得名。\n细泻谷帘珠颗露，打成寒食杏花饧。\n鹧斑碗面云萦字，兔褐瓯心雪作泓。\n不待清风生两腋，清风先向舌端生。",
        "dynasty": "宋",
        "collection_info": null
    },
    {
        "uuid": "369f21169dc54cf600a50004a0400d9c",
        "title": "题玉霄亭",
        "author": "王廉清",
        "content": "忆昔新亭敞玉霄，使君髯舅意飘飘。\n春风潋滟黄金琖，明月参差紫玉箫。\n歌吹旧踪空草木，风流闲话属渔樵。\n凭栏无限凄怆意，寂寞寒江落暮潮。",
        "dynasty": "宋",
        "collection_info": null
    },
    {
        "uuid": "5a1e42f6c78249d9f9ef61e8846f52c7",
        "title": "送桑泽还天台",
        "author": "王廉清",
        "content": "桃花风起竹舆寒，寒食天晴石路干。\n正是东君好春色，不妨词客驻归鞍。\n金声赋就方腾踏，铁砚才高尚考槃。\n如到琼台与华顶，为侬试拂旧题看。",
        "dynasty": "宋",
        "collection_info": null
    },
    {
        "uuid": "8b698556d970d3b34c48f1add88ffc01",
        "title": "鼎湖",
        "author": "朱熙载",
        "content": "颙卬万仞插云端，极目令人心胆寒。\n直上欲衝牛斗暗，弥高方觉太虚宽。\n鬼神捧出擎天柱，海底移来压地盘。\n仙骨何时跨神马，御风飞上鼎湖看。",
        "dynasty": "宋",
        "collection_info": null
    },
    {
        "uuid": "d18669b0ed6bae36159994295a32ca92",
        "title": "题琴堂",
        "author": "连涧",
        "content": "堂下肃且清，琴声淡而古。\n学道则爱人，岂独闻其语。",
        "dynasty": "宋",
        "collection_info": null
    },
    {
        "uuid": "10266df97876d5c5f97925374776614b",
        "title": "题莞尔堂",
        "author": "连涧",
        "content": "人心深百川，世路险九折。\n牛刀岂非宜，能巧不如拙。",
        "dynasty": "宋",
        "collection_info": null
    },
    {
        "uuid": "adece30476c9db24a88b0f9659228b95",
        "title": "奉送自强明府之官昆山",
        "author": "曾逮",
        "content": "吴中大县数昆山，心定庭空亦不难。\n多事要将无事治，万人须作一人看。\n床头有易何妨读，琴上无弦不用弹。\n况是威名贤太守，吏民谁敢半言谩。",
        "dynasty": "宋",
        "collection_info": null
    },
    {
        "uuid": "de8b38ad73d1ff027e8458d7bb5d1e95",
        "title": "清樾轩",
        "author": "曾逮",
        "content": "开轩在独园，绕屋得清樾。\n不知何年树，殆为今日设。\n窗扉落林影，时復乱风月。\n喧声了不闻，幽弄极可悦。\n玉溪僧所庐，无似许明洁。\n颇疑三昧手，断取从三浙。\n禅房花木深，此语信佳绝。\n何以落其成，炉烹荐茗雪。",
        "dynasty": "宋",
        "collection_info": null
    },
    {
        "uuid": "97f0b36f5a7382c514df1548c688d809",
        "title": "丈人观",
        "author": "师浑甫",
        "content": "宁君始学道，敢据五岳尊。\n及为帝东在，便与天长存。",
        "dynasty": "宋",
        "collection_info": null
    },
    {
        "uuid": "fd60237fef50effeb8ee2d88a72eabfa",
        "title": "清都观",
        "author": "师浑甫",
        "content": "清都视诸方，事力良不齐。\n幽赏岂不胜，门当白云溪。\n剑峯誓罔象，丹井藏虹蜺。",
        "dynasty": "宋",
        "collection_info": null
    },
    {
        "uuid": "aaa52ab399bfc2a8c0bb21e2c31e8c69",
        "title": "句",
        "author": "范中立",
        "content": "我本云山窟裏人，每怜雪岭照人清。",
        "dynasty": "宋",
        "collection_info": null
    },
    {
        "uuid": "90f6817968ce0cae5888b59afa0b16ed",
        "title": "登北固楼",
        "author": "释法平",
        "content": "不负南徐眼，来看北固云。\n金焦两山小，吴楚一江分。\n雨气生苍壁，秋声起夕曛。\n半生流落恨，此日重殷勤。",
        "dynasty": "宋",
        "collection_info": null
    },
    {
        "uuid": "eb4abba83657bc629c6fca61409d78c2",
        "title": "绝句",
        "author": "释法平",
        "content": "春风吹枕小屏寒，客舍无聊梦不安。\n花叶暗时人已去，夕阳光满旧栏干。",
        "dynasty": "宋",
        "collection_info": null
    },
    {
        "uuid": "a8b64922fff7bdfd5acac0c0b8c3c696",
        "title": "晓上人还浙东",
        "author": "释法平",
        "content": "鸟宿柴门静，更深别意倾。\n孤灯寒有晕，细雨夜无声。\n渡晓人争立，潮平橹乱鸣。\n君今成独往，老罢苦为情。",
        "dynasty": "宋",
        "collection_info": null
    },
    {
        "uuid": "b73e7ab3e47f83f07c708395b2f3abb1",
        "title": "句",
        "author": "释法平",
        "content": "梦魂不入人閒世。",
        "dynasty": "宋",
        "collection_info": null
    },
    {
        "uuid": "09d057d80831e48269be0e41cbad3270",
        "title": "句  其一",
        "author": "陈槐卿",
        "content": "浩叹但伤前辈少，此怀难与俗人论。",
        "dynasty": "宋",
        "collection_info": null
    },
    {
        "uuid": "2151fe89e4d628256db6cef769c98169",
        "title": "句  其二",
        "author": "陈槐卿",
        "content": "谁能作文冢，反魂为瘗埋。",
        "dynasty": "宋",
        "collection_info": null
    },
    {
        "uuid": "1f86bb2bed5e6380fd24b719b12cfe59",
        "title": "绝句",
        "author": "卢蹈",
        "content": "客怀耿耿自难宽，老傍京尘更鲜欢。\n远梦已回窗不晓，杏花同度五更寒。",
        "dynasty": "宋",
        "collection_info": null
    },
    {
        "uuid": "1f8c38d2047bcf9720a12323cdc2a848",
        "title": "遇旧有感",
        "author": "潘柽",
        "content": "人间百寒暑，正似须臾期。\n当年同袍子，一见雪满颐。\n不惟形容变，亦復声音移。\n坐定问姓字，始省从师时。\n见此发咏嘆，劳生果何为。\n不如多饮酒，满腹同鸱夷。",
        "dynasty": "宋",
        "collection_info": null
    },
    {
        "uuid": "063aa5e2712969beda9a46b464f54aa1",
        "title": "客舍",
        "author": "潘柽",
        "content": "急雨鸣空壁，轻寒上薄帏。\n愁多空被酒，梦短不成归。\n暗想桃花落，遥怜燕子飞。\n偷儿欺客寝，夜静卷春衣。",
        "dynasty": "宋",
        "collection_info": null
    },
    {
        "uuid": "0fb096aff7f09d93575d898220590c03",
        "title": "题钓台",
        "author": "潘柽",
        "content": "蝉冠未必似羊裘，出处当时已熟筹。\n但得诸公依日月，不妨老子卧林丘。\n英雄陈迹千年在，香火空山万木秋。\n自笑黄尘吹鬓客，爱来祠下繫孤舟。",
        "dynasty": "宋",
        "collection_info": null
    },
    {
        "uuid": "520645493007e843a778d581a36a2baa",
        "title": "送友人游金陵",
        "author": "潘柽",
        "content": "酒尽谭余意转新，北风一舸下寒津。\n遥知白下登楼处，正欠黄初着句人。\n往事省来多岁月，旧游疎似晓星辰。\n半山斜日荒凉寺，更有残碑待拂尘。",
        "dynasty": "宋",
        "collection_info": null
    },
    {
        "uuid": "864a0164883df16c7c58f634b3c8f5f9",
        "title": "简徐判院",
        "author": "潘柽",
        "content": "风谊峥嵘昔未亲，正悬一榻待高人。\n当年曾接东莱话，今日宁嫌北阮贫。\n世味梅花开野水，诗情马首没黄尘。\n何时载酒从君去，灵鹫峯前借早春。",
        "dynasty": "宋",
        "collection_info": null
    },
    {
        "uuid": "0cf83bb9054d08af059e6dc0e56d448f",
        "title": "出郭",
        "author": "潘柽",
        "content": "酤酒三家市，题诗十里塘。\n薄云鸥外影，空翠马头香。\n出郭知无事，寻僧有底忙。\n终当成野逸，小筑近沧浪。",
        "dynasty": "宋",
        "collection_info": null
    },
    {
        "uuid": "674c6d756a17efa15805e3b2c2a86a12",
        "title": "岁莫怀旧",
        "author": "潘柽",
        "content": "白髮将朱颜，一去几时返。\n怀哉不能寐，展转復展转。\n雀噪晓窗白，鸡鸣芳岁晚。\n梅花眼中春，故情千里远。",
        "dynasty": "宋",
        "collection_info": null
    },
    {
        "uuid": "6340559ea5f495b0021f53ac28d1d520",
        "title": "还自钱塘道中",
        "author": "潘柽",
        "content": "江上青山落照边，江头归客木兰船。\n春鸥自共潮回去，一点飞来是柳绵。",
        "dynasty": "宋",
        "collection_info": null
    },
    {
        "uuid": "dde1cf84fc72fa9dbaaff321849e16b1",
        "title": "自滁阳回至乌衣镇",
        "author": "潘柽",
        "content": "行人元不恨长途，下马旗亭酒可沽。\n回首琅琊山不见，西风吹起豆田乌。",
        "dynasty": "宋",
        "collection_info": null
    },
    {
        "uuid": "f60ecffe2cff696d016a0818f7661c4d",
        "title": "次韵酬陆放翁",
        "author": "潘柽",
        "content": "瘦藤白苎岸乌纱，随分酬春领物华。\n西崦三椽休问舍，南湖一带近栽花。\n眼昏客枕多储菊，肺渴僧庖屡借茶。\n无事閒门便早睡，清灯唤起为吟家。",
        "dynasty": "宋",
        "collection_info": null
    },
    {
        "uuid": "d06f301706179b0555acd84c68b921fd",
        "title": "霅上简娄舜章",
        "author": "潘柽",
        "content": "鷄头旋煮莲新拗，簇凤排花鲙更鲜。\n清夜故人情客到，小船载酒大船边。",
        "dynasty": "宋",
        "collection_info": null
    },
    {
        "uuid": "0bf9a99a9bc3abe012c0a3d7619c8766",
        "title": "平江道中",
        "author": "潘柽",
        "content": "不载图书载酒杯，姑苏台下小徘徊。\n东风不识人心老，摆柳吹花一併来。",
        "dynasty": "宋",
        "collection_info": null
    },
    {
        "uuid": "2d49d7f06a664bb4bc4b69416ecbde98",
        "title": "书姜夔昔游诗后",
        "author": "潘柽",
        "content": "我行半天下，未能到潇湘。\n君诗如画图，历历记所尝。\n起我远游兴，其如鬚毛霜。\n何以舒此怀，转轸移清商。",
        "dynasty": "宋",
        "collection_info": null
    },
    {
        "uuid": "7bff574989ce7409d867bb36a5d1b3b9",
        "title": "赠姜邦杰",
        "author": "潘柽",
        "content": "诗人拥节古来稀，今见梅山际盛时。\n传世篇章红锦烂，去天门户碧油垂。\n风霜气老同陈柏，亭馆花开对蜀葵。\n应记灞桥人寂寞，依然风雪捻霜髭。",
        "dynasty": "宋",
        "collection_info": null
    },
    {
        "uuid": "df2868d57527cfbe8ea3261821abace7",
        "title": "赠姜白石",
        "author": "潘柽",
        "content": "世间官职似樗蒲，采到枯松亦大夫。\n白石道人新拜号，断无缴駮任称呼。",
        "dynasty": "宋",
        "collection_info": null
    },
    {
        "uuid": "652ad3c5a049a90cd3097932d91e1d6f",
        "title": "丽春花",
        "author": "潘柽",
        "content": "梁苑花销去，黄台果自熏。\n不同鶑子粟，别是石榴裙。\n婀娜纔胜掌，参差莫梦云。\n王郎寻水竹，驻履几殷勤。",
        "dynasty": "宋",
        "collection_info": null
    },
    {
        "uuid": "53b061d7276f834c8a816600bb488035",
        "title": "鹭",
        "author": "潘柽",
        "content": "银潢何限鹊查查，看得桥成度宝车。\n如许风标无用处，年年分占水葓花。",
        "dynasty": "宋",
        "collection_info": null
    },
    {
        "uuid": "7cad76a7e9ab95717b7472b09a5a28ff",
        "title": "过虞美人墓",
        "author": "潘柽",
        "content": "樽前一曲奈何歌，千古英雄恨不磨。\n女子在军今莫问，君王愎谏向来多。\n最怜秋雨添狐穴，谁与春醪酹棘窠。\n一朽何须论异域，寄声青冢太媕婀。",
        "dynasty": "宋",
        "collection_info": null
    },
    {
        "uuid": "8a514162cad2cbd12bf6658ee8114ca3",
        "title": "上龟山寺",
        "author": "潘柽",
        "content": "菜花开处认遗基，荒屋残僧未忍离。\n寺付丙丁应有数，岸分南北最堪悲。\n金铃塔上如相语，铁佛风前亦敛眉。\n野匠不知行客意，竞磨浓墨打顽碑。",
        "dynasty": "宋",
        "collection_info": null
    },
    {
        "uuid": "0cc294b03ab364966c03459cf3541022",
        "title": "句",
        "author": "潘柽",
        "content": "一树黄葵金盏侧，劝人相对醉西风。",
        "dynasty": "宋",
        "collection_info": null
    },
    {
        "uuid": "d3fa0d5a68f905714e033ea27548ecd4",
        "title": "投魏先辈二首  其一",
        "author": "刘应时",
        "content": "长驱决文阵，眇古百战场。\n朔风吹梅花，塞日淡无光。\n一将功业成，千屯草木香。\n高谈静寰宇，袖手归岩廊。\n纍纍腰下印，奕奕眉间黄。\n霖雨四海心，鼎鼐众口尝。\n园林多胜事，岂久居其旁。\n纵令猿鹤怨，出处庸何伤。",
        "dynasty": "宋",
        "collection_info": null
    },
    {
        "uuid": "8cd64f125c51791e11964214b45bf76c",
        "title": "投魏先辈二首  其二",
        "author": "刘应时",
        "content": "跕跕飞鸢坠，历历风瓢声。\n青冥不折桂，涧阿甘采苓。\n踉蹡忆束髮，忽焉迫衰龄。\n嚼蜡心忘味，胡为羡久生。\n蔼蔼春空云，聚散无根蒂。\n纵得屠龙术，孰为苞桑计。\n稽首问弥伽，轮宇烦举似。",
        "dynasty": "宋",
        "collection_info": null
    },
    {
        "uuid": "1471a73262fea236e8860c4fce1a92fc",
        "title": "次韵闻人参议来贤岩",
        "author": "刘应时",
        "content": "僊事不可考，灵踪閟幽微。\n我怀采芝人，寤寐心目怡。\n松阴月华冷，竹露晨光晞。\n福地萃七贤，语屑落霏霏。\n凤鸣怅莫闻，鹤驾邈难追。\n斲石出秀句，神物尚凭依。\n眷兹玄云英，挺然柱石姿。\n孰能鞭万牛，挽此岁寒枝。\n臧孙信有后，深慰鲁人思。",
        "dynasty": "宋",
        "collection_info": null
    },
    {
        "uuid": "8f2af8d5a18915ca0c4722ae88a2ef3e",
        "title": "寄张武子",
        "author": "刘应时",
        "content": "霁月耿东南，流光浄如洗。\n幽人怀夜光，掬水弄清泚。\n春云多态度，蒸缊出山麓。\n舒卷无定踪，形容劳远目。\n可人古锦囊，多乎斯二者。\n造物发天藏，笔端妙陶冶。\n我具择法眼，仅得窥一斑。\n恨无餐玉法，谩入蓝田山。\n别来岁月换，倏如飞鸟过。\n升沉不足数，交谊果如何。\n夜窗浥露气，策策秋声高。\n假寐发永叹，念远心忉忉。",
        "dynasty": "宋",
        "collection_info": null
    },
    {
        "uuid": "4c4554219afbfe22c829c512d2a5f1fc",
        "title": "辛亥季冬雪中作",
        "author": "刘应时",
        "content": "冻云横山风捲沙，槎牙古木鸣寒鸦。\n长空黯淡常如晚，烟景凄迷亦自佳。\n开窗未及一食顷，剪水俄倾六出花。\n须臾势欲包天地，粲然枯卉皆璚葩。\n江村景物堪入画，渔翁荡桨依枯葭。\n重裘肥马谁氏子，银鞍蹀躞山路斜。\n臞儒事业政不恶，拥书至乐何以加。\n团圞共向榾柮火，温然春意生吾家。\n不能半夜缚元济，亦懒扁舟泛若耶。\n洒窗入竹有余韵，顿觉时兴清无涯。",
        "dynasty": "宋",
        "collection_info": null
    },
    {
        "uuid": "0de9cae041c53f8cdc473b2dac87e2ba",
        "title": "读放翁剑南集",
        "author": "刘应时",
        "content": "少陵先生赴奉天，乌帽麻鞋见天子。\n干坤疮痍塞目惨，人烟萧瑟胡尘起。\n八月之吉风凄然，北征徒步走三川。\n夜经战场霜月冷，纍纍白骨生苍烟。\n五载栖栖客蜀郡，骑馿日候平安信。\n喜闻诸将收山东，拭泪一望长安近。\n瞿唐想见放船时，回首夔府多愁思。\n蜀人至今亦好事，翠珉盛刻草堂诗。\n放翁前身少陵老，胸中如觉天地小。\n平生一饭不忘君，危言曾把姦雄扫。\n周流斯世辙已环，一笑又入剑南山。\n酒杯吸尽锦屏秀，孤剑声锵峡水寒。\n万丈虹霓蟠肺腑，射虎刽鲸时一吐。\n我虽老眼向昏花，夜窗吟哦杂风雨。\n少陵间关兵乱中，放翁遭时乐且丰。\n饱参要具正法眼，切忌错下将无同。\n茶山夜半传机要，断非口耳得其妙。\n君不见塔主不识古云门，异时衣钵还渠绍。",
        "dynasty": "宋",
        "collection_info": null
    },
    {
        "uuid": "391dd314df2ff970f09a64d95afab70e",
        "title": "次韵李仲南木犀",
        "author": "刘应时",
        "content": "幽人何所为，兀然坐诗穷。\n万事不復理，吟哦四壁空。\n少皞从西来，天宇凄其风。\n羣芳渐摇落，桂子开墙东。\n寒蟾驾璧月，老翠高菶菶。\n景物尔独胜，色香谁与同。\n岂藉红裳女，徒费丹砂工。\n不受黄金恩，桃李谁争雄。\n风漪卷轻碧，断霞曳微红。\n清风袭衣袖，薄采喧儿童。\n王孙亦好事，乘兴赏珍丛。\n笑掬黄金蕊，糁缀光玲珑。\n山村酒可篘，恍如入新丰。\n胡不抱琴去，一饮醉其中。\n露湿月华冷，风约零雨蒙。\n静言参鼻观，身在广寒宫。",
        "dynasty": "宋",
        "collection_info": null
    },
    {
        "uuid": "00a755fe8734656163ccd934776b0ac0",
        "title": "感事赠周子寿二首  其一",
        "author": "刘应时",
        "content": "毛遂处赵庭，囊颖初不起。\n昭君在匈奴，画工一夕死。\n取士无取名，名下非真士。\n哀絃有余音，为君聊洗耳。",
        "dynasty": "宋",
        "collection_info": null
    },
    {
        "uuid": "6301e7dccf035ab36b549a218cc65271",
        "title": "感事赠周子寿二首  其二",
        "author": "刘应时",
        "content": "丹丘有鸾凤，天朝思羽仪。\n祥风挽不前，箫韶将致之。\n我生幸良觌，九苞容一窥。\n矫首望阿阁，自笑枪榆卑。",
        "dynasty": "宋",
        "collection_info": null
    },
    {
        "uuid": "0ce421940647badb59269bc331bd305e",
        "title": "史太师病愈未果走贺诞辰伊迩作古诗三首寄之  其一",
        "author": "刘应时",
        "content": "真隠出人间，了此一大事。\n尧舜既授受，边障息烽燧。\n袖手辞钧衡，澹然不色喜。\n高卧北山云，戏掬西湖水。",
        "dynasty": "宋",
        "collection_info": null
    },
    {
        "uuid": "a862a293c42f5b2b5968abc98994388e",
        "title": "史太师病愈未果走贺诞辰伊迩作古诗三首寄之  其二",
        "author": "刘应时",
        "content": "真隠爱西湖，居然来卜宅。\n春波自溶溶，秋林何策策。\n密迩城市居，夐与嚣尘隔。\n开窗放月入，好句来几席。",
        "dynasty": "宋",
        "collection_info": null
    },
    {
        "uuid": "0cc818c962271b91d2406e73d045df9f",
        "title": "史太师病愈未果走贺诞辰伊迩作古诗三首寄之  其三",
        "author": "刘应时",
        "content": "真隠道骨坚，能御阴阳寇。\n不藉卢扁术，自得乔松寿。\n香馥东篱菊，樽余北海酒。\n裁诗千百篇，年年登衮绣。",
        "dynasty": "宋",
        "collection_info": null
    },
    {
        "uuid": "1291c552aeb47ca503f447d2f6f33aa8",
        "title": "读汉史",
        "author": "刘应时",
        "content": "彭蠡万顷波，胥江八月涛。\n所蓄盖有素，末流故滔滔。\n君子贵养源，毋事驾说劳。\n汉祖过百人，心动疑贯高。\n田孟天下士，其忍负赵敖。\n处死且不难，视身如鸿毛。\n髠钳吾何畏，义命岂忍逃。\n乘舆忽至止，兴运有所遭。\n俛首与之语，议论诚英豪。\n回视汉廷臣，谁能出尔曹。\n即日拜守相，泥涂升九皋。\n大闲不可踰，四维在所操。\n我观忠义传，荣如华衮褒。\n置君如奕棋，百岁犹腥臊。",
        "dynasty": "宋",
        "collection_info": null
    },
    {
        "uuid": "761db4637aa14531a989cb77952516ad",
        "title": "和史魏公酬北山寿老",
        "author": "刘应时",
        "content": "黄髮了国事，归来双颊红。\n园林白日静，乐事何丰融。\n更许柏庭友，来依春桂丛。\n境胜香山远，辞高支遁同。\n眷兹达尊地，绰有古人风。\n梅林洗烦暑，霁色摩苍空。\n烟霞琢秀句，咀嚼味无穷。\n徒纪盛山燕，来羡昌黎公。",
        "dynasty": "宋",
        "collection_info": null
    },
    {
        "uuid": "ff57266d7c0aab6fb27b6dcb5f283346",
        "title": "冬夜",
        "author": "刘应时",
        "content": "浊酒有真味，软火如春和。\n跧居身懒动，卒岁养微痾。\n世境淡无染，心源湛不波。\n舍尔短檠乐，如此良夜何。",
        "dynasty": "宋",
        "collection_info": null
    },
    {
        "uuid": "22bc96b60f2de3ee4f5d59c4df32891b",
        "title": "山行",
        "author": "刘应时",
        "content": "春光淡心目，乘兴聊跻攀。\n颇识造物意，长容我辈閒。\n横拖拄杖去，笑折梅花还。\n彼哉钟鼎乐，不在山林间。",
        "dynasty": "宋",
        "collection_info": null
    },
    {
        "uuid": "f1013d2bc089d10a6f447d58494a3a39",
        "title": "幽居",
        "author": "刘应时",
        "content": "烟重柳腰困，雨肥梅脸皴。\n夜窗无锁钥，晨气湿衣巾。\n日晏犹便睡，犬鸣知有人。\n西家新酿熟，祀竈请比邻。",
        "dynasty": "宋",
        "collection_info": null
    },
    {
        "uuid": "37e5b43c13d113339bf2ececb3b8dc23",
        "title": "江村",
        "author": "刘应时",
        "content": "前山疑抹黛，多稼欲成黳。\n水满蛙登岸，桥危马蹙蹄。\n风高帆腹壮，雨霁月眉低。\n杖屦投村舍，儿童指旧题。",
        "dynasty": "宋",
        "collection_info": null
    },
    {
        "uuid": "8a7fecee7eb693d0057304a26653d70d",
        "title": "春暮",
        "author": "刘应时",
        "content": "愁裏青春去，年来白髮加。\n细书欺老眼，烂饭惬衰牙。\n宁梦穴中蚁，不疑杯裏蛇。\n南窗时隠几，一缕篆烟斜。",
        "dynasty": "宋",
        "collection_info": null
    },
    {
        "uuid": "d75f7536119e144791a5d19ef5bb7873",
        "title": "独饭",
        "author": "刘应时",
        "content": "云破日将西，村深鸡自啼。\n撑船傍林樾，独饭寓招提。\n山柿淡无味，园蔬嫩可刲。\n满抄云子白，心事愧锄犁。",
        "dynasty": "宋",
        "collection_info": null
    },
    {
        "uuid": "8eb90482fe16e478a660be1d2740c1c1",
        "title": "舟行",
        "author": "刘应时",
        "content": "小艇出前浦，槐阴覆小桥。\n云垂疑有雨，水稳不通潮。\n山色绿自足，汀花细可描。\n枕书篷底卧，欵乃认归樵。",
        "dynasty": "宋",
        "collection_info": null
    },
    {
        "uuid": "a682824d55e9fa34bbc639fed6d252ec",
        "title": "别李簿",
        "author": "刘应时",
        "content": "执手江亭晚，回骖涧谷深。\n碧山衔落照，烟树锁愁心。\n空捣黄金泪，谁知白石音。\n殷勤嘱鱼雁，他日莫浮沉。",
        "dynasty": "宋",
        "collection_info": null
    },
    {
        "uuid": "fd09fe290fb30ae040326728014b97c8",
        "title": "入夜",
        "author": "刘应时",
        "content": "入夜雨声细，小窗灯影寒。\n僻居成懒惰，饱食幸平安。\n时事不復问，旧书时一看。\n欣然会心处，香烬一炉残。",
        "dynasty": "宋",
        "collection_info": null
    },
    {
        "uuid": "0ed19d1a5ce21ac1185c692286dd3ea6",
        "title": "旅舍",
        "author": "刘应时",
        "content": "草市欲黄昏，吾行恰到门。\n仆夫思憩息，灯火喜温存。\n一夜催花雨，数家临水村。\n征途虽得句，默坐与谁论。",
        "dynasty": "宋",
        "collection_info": null
    },
    {
        "uuid": "36abe37a3b86a6083d26763c31f5a207",
        "title": "耳聋",
        "author": "刘应时",
        "content": "嘆昔英豪气，俄成一老翁。\n近年头尽白，今日耳犹聋。\n品位无丞职，是非随晓风。\n难陀能反听，梢境已消融。",
        "dynasty": "宋",
        "collection_info": null
    },
    {
        "uuid": "39a8ddab679dc31e239b74b39ae81091",
        "title": "生日",
        "author": "刘应时",
        "content": "屏迹衡门下，衰迟愧始生。\n儿曹于此夕，杯酒致欢情。\n来日苦无几，余生累渐轻。\n乐亲惟养志，外物本非荣。",
        "dynasty": "宋",
        "collection_info": null
    },
    {
        "uuid": "b8a94076d276d8c0a46a54ff511bc370",
        "title": "登楼",
        "author": "刘应时",
        "content": "图书粲东壁，星斗下西楼。\n满座襟怀爽，一轮风露秋。\n云山遗古意，江汉洗诗愁。\n更欲骑黄鹤，相随汗漫游。",
        "dynasty": "宋",
        "collection_info": null
    },
    {
        "uuid": "df9f516aa7a3cd551aeb590982777d10",
        "title": "山居三首  其一",
        "author": "刘应时",
        "content": "行年当耳顺，涉世尚心劳。\n倦矣归三径，皤然愧二毛。\n留诗羞茗供，为客酿松醪。\n晚照横篱落，呼儿课楚骚。",
        "dynasty": "宋",
        "collection_info": null
    },
    {
        "uuid": "544b1cd10d499d0fb70656b1238c32c3",
        "title": "山居三首  其二",
        "author": "刘应时",
        "content": "小小园林畔，萧萧丛薄间。\n茅檐颇幽隠，竹径自回环。\n犬吠溪头客，日衔窗外山。\n遗编淡相对，身世觉高閒。",
        "dynasty": "宋",
        "collection_info": null
    },
    {
        "uuid": "3677f8d22a1eb565460a24b3f57ab484",
        "title": "山居三首  其三",
        "author": "刘应时",
        "content": "雨湿茅茨暗，日长天气温。\n心閒忘物累，足懒出柴门。\n风静收云脚，山高露月痕。\n儿童展编简，灯火又黄昏。",
        "dynasty": "宋",
        "collection_info": null
    },
    {
        "uuid": "93db921dfe75baa6e4fc5240c563c4cb",
        "title": "辛亥长至后二首  其一",
        "author": "刘应时",
        "content": "老去惊时序，冬温少冱阴。\n心閒知物理，阳復见天心。\n圣主成郊礼，寰区迓德音。\n病夫思赞善，拥褐发长吟。",
        "dynasty": "宋",
        "collection_info": null
    },
    {
        "uuid": "22b31f5c48240557629adec71f971ed6",
        "title": "辛亥长至后二首  其二",
        "author": "刘应时",
        "content": "遥想清台上，已书云物祥。\n自惭身老大，渐喜日舒长。\n芹泮三益友，芸窗一炷香。\n此间无俗物，贫病亦何伤。",
        "dynasty": "宋",
        "collection_info": null
    },
    {
        "uuid": "626845f1477c0c26f04fa25257982d99",
        "title": "秋夜书怀",
        "author": "刘应时",
        "content": "金行肃物岁功成，银汉西斜夜气清。\n淡月似为吾辈款，短檠深见古人情。\n候虫促织巧能语，露叶堕林微有声。\n自笑何为法天运，祇将心事卜前程。",
        "dynasty": "宋",
        "collection_info": null
    },
    {
        "uuid": "b55e458407a59b6f58dadd649a816119",
        "title": "杜宇",
        "author": "刘应时",
        "content": "花残叶密过芳春，江北江南烟水昏。\n何处飞来恼归客，小窗梦破正消魂。\n月明声在溪桥侧，雨后人行绿树村。\n啼得崔郎肠欲断，桃花颜色怅何存。",
        "dynasty": "宋",
        "collection_info": null
    },
    {
        "uuid": "b29cf67d2e9f551f55108ca27b3c93d8",
        "title": "酬平上人",
        "author": "刘应时",
        "content": "比邻鸡犬寂无闻，烟际微风起夕曛。\n肠断梅飘千树玉，眼寒麦浪一溪云。\n拙于生计无如我，老矣情亲独有君。\n伫立茅檐一搔首，扶春梦月与谁分。",
        "dynasty": "宋",
        "collection_info": null
    },
    {
        "uuid": "bc420984884dac176bbef50dad5f5926",
        "title": "夜坐有感",
        "author": "刘应时",
        "content": "躬耕谷口未为贫，安得生涯似子真。\n平日固知穷有鬼，年来更觉老欺人。\n短檠颇怯蝇头字，蠹简时揩鼠迹尘。\n儿女岂知黄卷乐，苦嫌无补废精神。",
        "dynasty": "宋",
        "collection_info": null
    },
    {
        "uuid": "a05fd63b76478f052411f9d5d9a5f43e",
        "title": "喜会故友",
        "author": "刘应时",
        "content": "邂逅相逢不作难，地炉握手话悲欢。\n朝廷已诵相如赋，朋旧犹嗟范叔寒。\n剪剪秋花多胜韵，纍纍霜实尚微酸。\n小春天气能来否，同访山家苜蓿盘。",
        "dynasty": "宋",
        "collection_info": null
    },
    {
        "uuid": "e0f44c0dbb418292687c9cc1a4573a07",
        "title": "遣怀",
        "author": "刘应时",
        "content": "自笑平居气吐霓，桑榆暮景转凄迷。\n纵云举世无青眼，敢忘终身诵白圭。\n风蕊弄香依水出，冻云衔雪压檐低。\n儿童不识人怀抱，苦傍寒窗读凤兮。",
        "dynasty": "宋",
        "collection_info": null
    },
    {
        "uuid": "6828452c27770e6d2d30813c41c44686",
        "title": "送张尉至丈亭",
        "author": "刘应时",
        "content": "丈亭亭前暂舣舟，寒涛拍岸江烟收。\n青山空解供望眼，浊酒不能浇别愁。\n春到疏篱梅蕊破，帆归别浦浪花浮。\n分携情绪剪不断，有媿悠悠波上鸥。",
        "dynasty": "宋",
        "collection_info": null
    },
    {
        "uuid": "0a59fc8ac75a948c6a1dfa510524e74c",
        "title": "过田家",
        "author": "刘应时",
        "content": "鸠鸣桑树雨还来，且得农夫笑口开。\n虽曰田畴多再植，定须天气作重梅。\n江鱼欲买全无镪，社酒堪篘旋泼醅。\n更遣儿童炊麦饭，殷勤相劝且徘徊。",
        "dynasty": "宋",
        "collection_info": null
    },
    {
        "uuid": "965f458f37a2dc4cf374e7231893a1ba",
        "title": "次韵范至能寻梅",
        "author": "刘应时",
        "content": "藜杖扶人趁雪干，玉虹倒影落前滩。\n竹篱短短溪头路，云木荒荒日暮寒。\n每愧清香留我住，苦无佳句与人看。\n孤吟不忍空归去，霜月侵衣兴未阑。",
        "dynasty": "宋",
        "collection_info": null
    },
    {
        "uuid": "90bca7358cc206e3a9423d423c3dad10",
        "title": "喜儿辈归宁",
        "author": "刘应时",
        "content": "凛凛寒威欲挟绵，棱棱病骨只忻眠。\n灯花璀璨人归后，云色苍茫雪作天。\n百岁光阴宁有几，四时饮啄且随缘。\n拥炉莫厌团圞乐，节物峥嵘又一年。",
        "dynasty": "宋",
        "collection_info": null
    },
    {
        "uuid": "45372480a9c5c99ea7c24f29fc0600d8",
        "title": "春晴",
        "author": "刘应时",
        "content": "帘幙低垂清昼长，弄晴梅柳拂邻墙。\n春光泼眼何明媚，幽鸟窥人自发扬。\n觅句忍饥贫亦乐，钞书得味老何伤。\n舍南舍北无人到，闭閤时焚一炷香。",
        "dynasty": "宋",
        "collection_info": null
    },
    {
        "uuid": "108ff149bb3cfc911a99b7ac6f1bf915",
        "title": "病中偶书",
        "author": "刘应时",
        "content": "老来懒与俗浮沉，何况厌厌病日侵。\n身外闲愁总余事，世间无药胜安心。\n雨余秋色凄然冷，风弄晚云晴復阴。\n习气难除还自笑，小窗时有短长吟。",
        "dynasty": "宋",
        "collection_info": null
    },
    {
        "uuid": "7529473cfacfaa2f9cc29d7df490960c",
        "title": "闻范至能丐祠二首  其一",
        "author": "刘应时",
        "content": "自是清都紫府人，偶来应见宰官身。\n诸公有类随阳雁，此老方为透网鳞。\n环辙已偿行去脚，拥书更结未来因。\n石湖虽有闲风月，谁许深偿寂寞滨。",
        "dynasty": "宋",
        "collection_info": null
    },
    {
        "uuid": "0259a09ca7d97acc5fc57f04abec57e8",
        "title": "闻范至能丐祠二首  其二",
        "author": "刘应时",
        "content": "士绅知己近来无，得此吾惭上大夫。\n酷爱新诗成异遇，每于广坐语诸儒。\n既纾北顾思归矣，闻返西州有是夫。\n便欲拏舟去相访，推篷邀月话江湖。",
        "dynasty": "宋",
        "collection_info": null
    },
    {
        "uuid": "5777aaeea460d6b495995a6250f8bd0f",
        "title": "佑上人制纸帐作诗谢之",
        "author": "刘应时",
        "content": "老来何物是生涯，一榻翛然亦自佳。\n睡裏山禽弄霜晓，梦回明月上梅花。\n颇知常侍嫌乌布，未羡先生坐绛纱。\n最爱洒窗风雪夜，道人施法復何加。",
        "dynasty": "宋",
        "collection_info": null
    },
    {
        "uuid": "e3dc284c67f181409bf94724f9f6b7c8",
        "title": "九日",
        "author": "刘应时",
        "content": "吟怀祇恐负嘉期，不惮登高脚力疲。\n满眼关愁淡秋色，长笺入手粲明玑。\n兴来不省风吹帽，醉后何愁酒湿衣。\n欲和蓝田无好语，笑挼黄菊带香归。",
        "dynasty": "宋",
        "collection_info": null
    },
    {
        "uuid": "01fb132e8a6f8879e871010e1e01c68f",
        "title": "石菖蒲",
        "author": "刘应时",
        "content": "十年梦不到丘壑，清坐喜看寒瘦姿。\n玉立一峯森黛色，虬蟠九节漾风漪。\n涓涓月露欲生处，漠漠溪云未散时。\n却笑轻狂桃李眼，臞仙风韵不能窥。",
        "dynasty": "宋",
        "collection_info": null
    },
    {
        "uuid": "878fb3f5189b3a16859f89d3f967fe58",
        "title": "山行",
        "author": "刘应时",
        "content": "瘦藤惭愧肯相携，不怕微茫雪意低。\n晚照荒荒迷远岫，湿云漠漠度前溪。\n虽无酒力御寒色，且向梅花觅旧题。\n漫说玉堂多胜事，何如丘壑卜幽栖。",
        "dynasty": "宋",
        "collection_info": null
    },
    {
        "uuid": "c3d27d2bc664d23e36f0a1a64f23734a",
        "title": "雨后访田家",
        "author": "刘应时",
        "content": "一雨及时晴又佳，江村农父话諠譁。\n旋炊麦饭非常饱，笑指苗田不用车。\n有眼何曾识朝市，逢人只喜话桑麻。\n此间剩有渔樵地，容我旁边着一家。",
        "dynasty": "宋",
        "collection_info": null
    },
    {
        "uuid": "806a10b719f4a5ced689bf0c90bddc75",
        "title": "病中和蔡坚老",
        "author": "刘应时",
        "content": "老去光阴苦不多，孰堪疾病数驱磨。\n也知溪上春光好，奈尔床头药裹何。\n日永茶瓯频索唤，睡余诗眼旋揩摩。\n客来怕说人间话，古井须知已不波。",
        "dynasty": "宋",
        "collection_info": null
    },
    {
        "uuid": "1053dbe31a7470c62d68c4ca1f7140c6",
        "title": "山居",
        "author": "刘应时",
        "content": "浅浅溪流短短篱，碧于深处小茅茨。\n想无俗子知踪迹，小款梅花细说诗。",
        "dynasty": "宋",
        "collection_info": null
    },
    {
        "uuid": "cd5254645b3718a722c630af6d3eafe2",
        "title": "秋郊",
        "author": "刘应时",
        "content": "柿叶飘零满屋除，半山衔日落丘墟。\n睡余不觉西风急，乱我窗前数板书。",
        "dynasty": "宋",
        "collection_info": null
    },
    {
        "uuid": "82a76b202253cc6147c9b18e61d5e907",
        "title": "过飞鳬别业",
        "author": "刘应时",
        "content": "垂空小雨湿梅花，一岭穿云石径斜。\n燕子飞时春欲暮，断桥烟水渺无涯。",
        "dynasty": "宋",
        "collection_info": null
    },
    {
        "uuid": "50e22cffecf2c538bc8cda1788135fc3",
        "title": "史魏公东湖别墅二首  其一",
        "author": "刘应时",
        "content": "云抹山容疑泼绿，月涵波影自摇金。\n丈夫出处如云月，猿鹤安能识此心。",
        "dynasty": "宋",
        "collection_info": null
    },
    {
        "uuid": "d65ce3b615029a8d13e8eec97297999a",
        "title": "史魏公东湖别墅二首  其二",
        "author": "刘应时",
        "content": "徜徉绿野春波上，徙倚石楼烟霭间。\n只恐苍生待霖雨，未容谢傅老东山。",
        "dynasty": "宋",
        "collection_info": null
    },
    {
        "uuid": "fe3292c750e376637ec0f60029bda8b5",
        "title": "早行",
        "author": "刘应时",
        "content": "登舆睡思尚昏昏，斗柄衔山月在门。\n鸡犬未鸣潮半落，草虫声在荳花村。",
        "dynasty": "宋",
        "collection_info": null
    },
    {
        "uuid": "006755c04f5cdc3c36c8e367d13cf2fb",
        "title": "春晚二首  其一",
        "author": "刘应时",
        "content": "天气清和晴復阴，酴醿堆雪笋抽簪。\n谁知老去伤春意，自把茶瓯当酒斟。",
        "dynasty": "宋",
        "collection_info": null
    },
    {
        "uuid": "3cd3a6cfd44d038ec5a4a34ee915e1f1",
        "title": "春晚二首  其二",
        "author": "刘应时",
        "content": "子规声裏正斜阳，风过断桥流水香。\n颇怪影侵书带绿，弄晴柳色过邻墙。",
        "dynasty": "宋",
        "collection_info": null
    },
    {
        "uuid": "52804e435763bfa6f1bac6f7ce4b2adf",
        "title": "萱花",
        "author": "刘应时",
        "content": "碧玉长簪出短篱，枝头腥血耐炎晖。\n北堂花在亲何在，几对熏风泪湿衣。",
        "dynasty": "宋",
        "collection_info": null
    },
    {
        "uuid": "882b9469bdf2b9ca372d1931768d947e",
        "title": "开窗",
        "author": "刘应时",
        "content": "檐前分得小窗明，便觉翛然眼界清。\n香烬一炉书满几，世间何物可关情。",
        "dynasty": "宋",
        "collection_info": null
    },
    {
        "uuid": "935b4664c56879675bf1f628373cc296",
        "title": "西郊三首  其一",
        "author": "刘应时",
        "content": "紫槿绿篱愁意深，斜阳墟落动秋砧。\n笔端有口江湖远，莫写干时老子心。",
        "dynasty": "宋",
        "collection_info": null
    },
    {
        "uuid": "402978fd089ff24b9e608d2d905a7600",
        "title": "西郊三首  其二",
        "author": "刘应时",
        "content": "薄云斜日媚平川，一老来耕刈后田。\n向晚归牛寻熟路，摆头昂鼻不须牵。",
        "dynasty": "宋",
        "collection_info": null
    },
    {
        "uuid": "100b1530da53d73beba850c7ebb90faa",
        "title": "西郊三首  其三",
        "author": "刘应时",
        "content": "谁人跃马出西郊，野水瀰瀰涨路坳。\n好似吟哦方得句，时时指点举鞭梢。",
        "dynasty": "宋",
        "collection_info": null
    },
    {
        "uuid": "91cd03f9b68b08804b81a95f8fcc5bdb",
        "title": "怀莹上人",
        "author": "刘应时",
        "content": "半路梅花作峭寒，怀人无地着愁酸。\n幽居独得春风力，补缀林塘渐可观。",
        "dynasty": "宋",
        "collection_info": null
    },
    {
        "uuid": "2e406e84cc65fe121dc1fba0b2d41496",
        "title": "梅林即事四首  其一",
        "author": "刘应时",
        "content": "入眼溪山记旧游，春风篱落只供愁。\n断肠䔩䔩飘香雪，短笛一声谁倚楼。",
        "dynasty": "宋",
        "collection_info": null
    },
    {
        "uuid": "7f41cf8536a42d22d33a156e6c2d20b4",
        "title": "梅林即事四首  其二",
        "author": "刘应时",
        "content": "瘦减腰围尽不妨，岂堪三篾束枯肠。\n自怜尚有风流债，酷爱断桥流水香。",
        "dynasty": "宋",
        "collection_info": null
    },
    {
        "uuid": "0c1a88fda1260043296fa255aea4bbb3",
        "title": "梅林即事四首  其三",
        "author": "刘应时",
        "content": "藜杖缘溪转小桥，背风深处似相招。\n儿童指点皆惊怪，唤作枝头雪未消。",
        "dynasty": "宋",
        "collection_info": null
    },
    {
        "uuid": "73222d1bf133179ecbb456f7fc610f59",
        "title": "梅林即事四首  其四",
        "author": "刘应时",
        "content": "竹坞松溪雪半埋，兴来无处着吟怀。\n茅檐尽出横斜影，寂寞黄昏月上阶。",
        "dynasty": "宋",
        "collection_info": null
    },
    {
        "uuid": "2dded8e12b65adec05e3cb4732836269",
        "title": "怀怡云平老三首  其一",
        "author": "刘应时",
        "content": "江湖梦断十年余，尚记寒窗诵子虚。\n回首扶春堂下路，别来风月果何如。",
        "dynasty": "宋",
        "collection_info": null
    },
    {
        "uuid": "6fac81599622c187d9292211c6307eae",
        "title": "怀怡云平老三首  其二",
        "author": "刘应时",
        "content": "晚阴分暝与幽窗，心旆摇摇不可降。\n隠几正为丘壑梦，半随柔橹过沧江。",
        "dynasty": "宋",
        "collection_info": null
    },
    {
        "uuid": "bc29cd24dd4cb97c04788752367052b8",
        "title": "怀怡云平老三首  其三",
        "author": "刘应时",
        "content": "柔桑已密吴蚕老，帘幙低垂燕子飞。\n想见石栏斜点笔，海云深重湿山衣。",
        "dynasty": "宋",
        "collection_info": null
    },
    {
        "uuid": "ce13ae504a005b059d73adf0d205a75e",
        "title": "曹直夫水石短轴二首  其一",
        "author": "刘应时",
        "content": "奔流出峡响如雷，笔力浮天亦壮哉。\n吴蜀兴亡千古恨，白鸥时逐浪花来。",
        "dynasty": "宋",
        "collection_info": null
    },
    {
        "uuid": "f4067ecc5e806fc56f599e33ac74d8d8",
        "title": "曹直夫水石短轴二首  其二",
        "author": "刘应时",
        "content": "清风敛霁入巴山，春涨攘人钓月湾。\n欠箇小舟青篛笠，着侬长在水云间。",
        "dynasty": "宋",
        "collection_info": null
    },
    {
        "uuid": "b348a08efed02ffbc8f3714bf37f79b9",
        "title": "义上人归自武林戏作四偈  其一",
        "author": "刘应时",
        "content": "十载江湖寄此身，足香惯踏软红尘。\n梦回一笑知何有，稳卧家山寂寞滨。",
        "dynasty": "宋",
        "collection_info": null
    },
    {
        "uuid": "4d61b429faa40dcff02b20ddeb868442",
        "title": "义上人归自武林戏作四偈  其二",
        "author": "刘应时",
        "content": "行脚从来笑赵州，草鞋踏破竟何求。\n百千三昧无穷义，不出颐庵拄杖头。",
        "dynasty": "宋",
        "collection_info": null
    },
    {
        "uuid": "14ff9a9e8f491b6e3709fff802109340",
        "title": "义上人归自武林戏作四偈  其三",
        "author": "刘应时",
        "content": "老去居然懒出门，故乡零落暗消魂。\n岁寒道义唯松竹，伴我东溪沙水村。",
        "dynasty": "宋",
        "collection_info": null
    },
    {
        "uuid": "428fcc35e4a4a9311e7cdddd34d6b7b9",
        "title": "义上人归自武林戏作四偈  其四",
        "author": "刘应时",
        "content": "身世总为闲伎俩，生前须了恶因缘。\n把茅约子归云壑，品字柴头坐说禅。",
        "dynasty": "宋",
        "collection_info": null
    },
    {
        "uuid": "a9998bdc5e14567a7409765fa9d427dc",
        "title": "谢香山禅师惠水岩新茗二首  其一",
        "author": "刘应时",
        "content": "雨暗水岩春意浓，尚思采采隔珍丛。\n睡魔正压眉楞重，珍重南屏信息通。",
        "dynasty": "宋",
        "collection_info": null
    },
    {
        "uuid": "b313ebba8c7b591bddafec3912b77dc9",
        "title": "谢香山禅师惠水岩新茗二首  其二",
        "author": "刘应时",
        "content": "赵州古佛不同时，頼有斯人慰所思。\n搜搅枯肠无一物，梦回日影上花枝。",
        "dynasty": "宋",
        "collection_info": null
    },
    {
        "uuid": "35e796947639afb5e653cf6e9898eae1",
        "title": "春日即事三首  其一",
        "author": "刘应时",
        "content": "春来九雨一日晴，藜杖扶人出户庭。\n柳色肯如衰俗眼，向人还似旧时青。",
        "dynasty": "宋",
        "collection_info": null
    },
    {
        "uuid": "f2303ce9368b55c55aada0887be17fc3",
        "title": "春日即事三首  其二",
        "author": "刘应时",
        "content": "野草闲花无姓名，疎篱幽径渐敷荣。\n贫居阅尽人间事，只有东风不世情。",
        "dynasty": "宋",
        "collection_info": null
    },
    {
        "uuid": "1a34acdb97f10a2223c503ab3fb331a5",
        "title": "春日即事三首  其三",
        "author": "刘应时",
        "content": "二月风光渐恼人，蒙茸细雨湿花唇。\n可怜病目长憔悴，坐看纷纷万卉春。",
        "dynasty": "宋",
        "collection_info": null
    },
    {
        "uuid": "c1df4c56859efc1dd442c5949d82aea8",
        "title": "颐庵口占",
        "author": "刘应时",
        "content": "健即观书困即眠，饭余香烬湿茶烟。\n客来莫说人间话，我是清贫无事仙。",
        "dynasty": "宋",
        "collection_info": null
    },
    {
        "uuid": "7bebb9b553ed4b7acfce7e7e2861a775",
        "title": "遣怀二首  其一",
        "author": "刘应时",
        "content": "小桃无力困东风，似整残粧睡思浓。\n老子愁肠正如结，苍苔满地点殷红。",
        "dynasty": "宋",
        "collection_info": null
    },
    {
        "uuid": "2e2df3dbdf7e80d23800d3cf73b34f60",
        "title": "遣怀二首  其二",
        "author": "刘应时",
        "content": "萧萧丛薄倚颓垣，颇觉舒长春昼喧。\n搜搅枯肠无好语，等闲日影过前轩。",
        "dynasty": "宋",
        "collection_info": null
    },
    {
        "uuid": "dc0db6cffb71e89116b5615068b9aff0",
        "title": "县庠直舍",
        "author": "刘应时",
        "content": "午日已过人寂寂，虚斋独坐竹萧萧。\n睡魔正与诗魔战，窗外一声婆餠焦。",
        "dynasty": "宋",
        "collection_info": null
    },
    {
        "uuid": "14f720be4096aea7070d216ac5a104f0",
        "title": "早起",
        "author": "刘应时",
        "content": "斗转星稀夜欲阑，月魂斜堕屋头山。\n鸡声唤起十年事，尽在吟窗一枕间。",
        "dynasty": "宋",
        "collection_info": null
    },
    {
        "uuid": "c56af0c74711f316c3b529c84bf41f82",
        "title": "即事",
        "author": "刘应时",
        "content": "暖云芳草媚晴川，花正娇春柳欲眠。\n老景侵寻生事拙，旧巢归燕自相怜。",
        "dynasty": "宋",
        "collection_info": null
    },
    {
        "uuid": "3525752670cae4dd8f0ce78ddc3f0417",
        "title": "送人还会稽",
        "author": "刘应时",
        "content": "稽山佳趣胜蓬瀛，橘里渔樵画不成。\n我欲鑑湖分一曲，烦君先与白鸥盟。",
        "dynasty": "宋",
        "collection_info": null
    },
    {
        "uuid": "da271af38fa1c8ea18f67ba1eaeac11b",
        "title": "郊行三首  其一",
        "author": "刘应时",
        "content": "少日襟怀眇古今，凶年乐岁不关心。\n自怜老去多忧国，白水田头问浅深。",
        "dynasty": "宋",
        "collection_info": null
    },
    {
        "uuid": "1d5731e7c84d7f8210c40c1a4062bd59",
        "title": "郊行三首  其二",
        "author": "刘应时",
        "content": "西郊穑事欲迎秋，旱魃肆凶犹未收。\n卷地黑风吹雨散，稻花飘荡满天浮。",
        "dynasty": "宋",
        "collection_info": null
    },
    {
        "uuid": "456b694b2b90c3af5e19fa76ade3fd82",
        "title": "郊行三首  其三",
        "author": "刘应时",
        "content": "茫茫阡陌起黄埃，喜望片云衔雨来。\n霢霂未施风不息，依然白日照楼台。",
        "dynasty": "宋",
        "collection_info": null
    },
    {
        "uuid": "5c5d3bff39924caa29b7be3218337df7",
        "title": "霞外亭二首  其一",
        "author": "刘应时",
        "content": "诗眼眈眈细八荒，小亭徙倚湿山光。\n飞鸿影落遥岑外，兴与飞鸿更渺茫。",
        "dynasty": "宋",
        "collection_info": null
    },
    {
        "uuid": "c2f99db7718783262dfba7b8738e824b",
        "title": "霞外亭二首  其二",
        "author": "刘应时",
        "content": "数椽屹起枕林丘，云叶萧萧万木秋。\n一缕残红曳微日，渺然天际识归舟。",
        "dynasty": "宋",
        "collection_info": null
    },
    {
        "uuid": "9844f7f7105417151ea16e6b7591a2df",
        "title": "雪夜二首  其一",
        "author": "刘应时",
        "content": "迎春寒色愈严凝，小阁炉残冷欲冰。\n寂寞黄昏愁弔影，雪窗怕上短檠灯。",
        "dynasty": "宋",
        "collection_info": null
    },
    {
        "uuid": "c0ca411092472aa061a0f25d8e91aed2",
        "title": "雪夜二首  其二",
        "author": "刘应时",
        "content": "浮云着眼不留踪，独与梅花共过冬。\n淡月故移疎影去，断魂谁杵暮山钟。",
        "dynasty": "宋",
        "collection_info": null
    },
    {
        "uuid": "5937eaf6c6eccc4a6cc145953269408f",
        "title": "山中三首  其一",
        "author": "刘应时",
        "content": "始看红紫上花稍，倏忽春光半已消。\n最是幽窗断魂处，杜鹃啼月过山腰。",
        "dynasty": "宋",
        "collection_info": null
    },
    {
        "uuid": "f4ccda60a3a289867b4af9fc4e9384d0",
        "title": "山中三首  其二",
        "author": "刘应时",
        "content": "伏枥已无千里志，卧云聊作一枝栖。\n田翁笑喜桑麻长，山北山南雨意低。",
        "dynasty": "宋",
        "collection_info": null
    },
    {
        "uuid": "9da1d93421aa34cfad7852d9a4a30430",
        "title": "山中三首  其三",
        "author": "刘应时",
        "content": "年来世路愈间关，且喜儿童放我閒。\n百岁光阴无一半，莱衣能得几时斑。",
        "dynasty": "宋",
        "collection_info": null
    },
    {
        "uuid": "0abdc81db267b60f4975d63c4f7f32f0",
        "title": "闻张逸人讣二首  其一",
        "author": "刘应时",
        "content": "去马来牛阅几秋，浊泾清渭只同流。\n断弦挂壁知音去，旋扑尘编有许愁。",
        "dynasty": "宋",
        "collection_info": null
    },
    {
        "uuid": "618eb25b6479d7c26b6ec60b918228a8",
        "title": "闻张逸人讣二首  其二",
        "author": "刘应时",
        "content": "梅子黄时麦已秋，野塘高下水交流。\n小窗声切哀鸿雁，添我怀人一段愁。",
        "dynasty": "宋",
        "collection_info": null
    },
    {
        "uuid": "2edd5241c1429f7868e29a5af5b0edba",
        "title": "句  其一",
        "author": "刘应时",
        "content": "世事不復问，旧书时一看。",
        "dynasty": "宋",
        "collection_info": null
    },
    {
        "uuid": "821e79957cda3ee504787c350c2e2efd",
        "title": "句  其二",
        "author": "刘应时",
        "content": "烛与梅花共过冬，淡月故移踈影去。",
        "dynasty": "宋",
        "collection_info": null
    },
    {
        "uuid": "a49c3d970623411b233f7269e1efe0a9",
        "title": "罗汉石",
        "author": "曾季貍",
        "content": "吾闻大幻师，种种示方便。\n虽于土石中，神力亦周遍。\n君看此翠琅，乃有罗汉面。\n殷勤作礼相，形质皆可辨。\n初观顶相殊，次观双足现。\n僧袍如轻绡，风举势转旋。\n得非方广尊，影落此石片。\n千年磨不尽，若坚金百炼。\n我来一瞻敬，赞叹未曾见。\n摩挲谛玩久，欲去反留恋。\n叮咛善守护，尊者俱神变。\n会当清夜阑，神光照金殿。",
        "dynasty": "宋",
        "collection_info": null
    },
    {
        "uuid": "0ce5a389617408ab8fbce58942b99288",
        "title": "灵谷山",
        "author": "曾季貍",
        "content": "旧闻伯子记，已得灵谷名。\n隠然望此州，奇胜称山灵。\n悬崖泻瀑布，如高屋建瓴。\n乔松数十丈，下有千岁苓。\n仄足行鸟道，势欲抟青冥。\n仙事虽渺茫，幽讨未忘情。\n高秋八月后，择胜来经行。\n黄冠两三人，淡然亦忘形。\n烟霞到几席，爽气来户庭。\n瘦笻閒指点，老瓦同注倾。\n惭非换鹅手，不敢临黄庭。\n或可联石鼎，未必让弥明。\n重阳无十日，黄菊渐向荣。\n佳哉此天气，一笑未易营。\n但愿脚力健，年年此寻盟。",
        "dynasty": "宋",
        "collection_info": null
    },
    {
        "uuid": "18f83395b6c4a7f7bdc5c953887b0c05",
        "title": "跃马泉",
        "author": "曾季貍",
        "content": "山灵从何来，崩腾跃万马。\n初疑夫差军，水犀光照夜。\n又疑阏于战，声撼武安马。\n森然毛骨竦，舌拄不能下。\n对此神骖姿，可以一战霸。",
        "dynasty": "宋",
        "collection_info": null
    },
    {
        "uuid": "c7446651c0e347039c62839dae2666b1",
        "title": "五星泉",
        "author": "曾季貍",
        "content": "五星耀寒芒，直射入九渊。\n化为石泉眠，位置相联绵。\n相映璧月夜，上下争珠连。\n星光本游空，着地今何然。\n得非泉石癖，如我老不悛。",
        "dynasty": "宋",
        "collection_info": null
    },
    {
        "uuid": "1a5cc8dd8fd9a5ce046b367917f55ab6",
        "title": "宿正觉寺",
        "author": "曾季貍",
        "content": "正觉江边寺，风烟罨画然。\n庭罗合抱树，门泊钓鱼船。\n暮雨凉初过，中秋月正圆。\n无人来共赏，独自占江天。",
        "dynasty": "宋",
        "collection_info": null
    },
    {
        "uuid": "d34d85cc0caa84d65946464683e54e5d",
        "title": "白水寺",
        "author": "曾季貍",
        "content": "暂假僧房憩，炎蒸觉顿忘。\n谁知六月雨，已似九秋凉。\n石径苔痕滑，稻花田水香。\n鸣蝉休聒耳，容我此徜徉。",
        "dynasty": "宋",
        "collection_info": null
    },
    {
        "uuid": "7ea1f9b7cc265cd1352de65a8f7513ac",
        "title": "苦竹行",
        "author": "曾季貍",
        "content": "碧草送春晚，绿阴迎夏凉。\n轻风摇细麦，浅水出新秧。\n岁月催人老，田园引兴长。\n一廛如可办，吾亦学耕桑。",
        "dynasty": "宋",
        "collection_info": null
    },
    {
        "uuid": "1b2cd6b78bf57f3c8cd5966ead14835c",
        "title": "金石台",
        "author": "曾季貍",
        "content": "江上岧峣百尺台，摩挲尘迹但徘徊。\n不辞浊酒三杯醉，坐对晴空万里开。\n楚泽风烟随处好，仙家桃李有谁栽。\n黄花过了梅花发，待我扶藜得復来。",
        "dynasty": "宋",
        "collection_info": null
    },
    {
        "uuid": "afc0882a92aa21e9801f1bd82138a7ce",
        "title": "南湖",
        "author": "曾季貍",
        "content": "葛巾藜杖兴何长，为爱南湖六月凉。\n雨在山头作云气，风来水面散荷香。\n登临稍喜市声远，徙倚犹嫌归兴忙。\n后日重来携枕簟，不妨午梦到斜阳。",
        "dynasty": "宋",
        "collection_info": null
    },
    {
        "uuid": "ee2d2924783c879c5dad368bcfed8df6",
        "title": "积翠楼  其一",
        "author": "曾季貍",
        "content": "手扪霄汉摘天星，脚踏丹梯最上层。\n须信神仙足官府，能令鸡犬亦飞昇。",
        "dynasty": "宋",
        "collection_info": null
    },
    {
        "uuid": "b029992a7766052d077a75ef4dde97dd",
        "title": "积翠楼  其二",
        "author": "曾季貍",
        "content": "少日便怀丘壑情，看山看水饱曾经。\n如今积翠楼头望，看尽江南未了青。",
        "dynasty": "宋",
        "collection_info": null
    },
    {
        "uuid": "97711a567586d17a84b2a49e82160182",
        "title": "西隠寺",
        "author": "曾季貍",
        "content": "彷佛儿时住此间，重来不记旧山川。\n却因坐久僧相问，细数如今二十年。",
        "dynasty": "宋",
        "collection_info": null
    },
    {
        "uuid": "3182c60a675752923a73927f40172779",
        "title": "疏山道中",
        "author": "曾季貍",
        "content": "村深谷鸟近人鸣，暮霭收时雨又晴。\n极目春山随处好，笋舆穿尽绿阴行。",
        "dynasty": "宋",
        "collection_info": null
    },
    {
        "uuid": "277e0269dc7964584be7280fa10fff9b",
        "title": "苦竹舟行",
        "author": "曾季貍",
        "content": "船头触处浪花生，船尾随人山影行。\n一水到家能几许，顺流东下片时程。",
        "dynasty": "宋",
        "collection_info": null
    },
    {
        "uuid": "655f9b12019a7ad3bc7188e7951cf0ef",
        "title": "危全枫祠",
        "author": "曾季貍",
        "content": "香火颓然寄梵宫，精英不与众禅同。\n临川千古人心在，犹说当年保障功。",
        "dynasty": "宋",
        "collection_info": null
    },
    {
        "uuid": "9b92075f51e45c02bb98bd961b030633",
        "title": "疏山",
        "author": "曾季貍",
        "content": "来往疏山四十年，主人与客两华颠。\n此心不改澄河见，往事休论过鸟然。\n无復仙舟遗迹在，空余矮叔一灯传。\n危亭独上穷登眺，古木苍藤绕暮烟。",
        "dynasty": "宋",
        "collection_info": null
    },
    {
        "uuid": "bce66e602eacee966bf7d6d7e3a330ee",
        "title": "杨源寺",
        "author": "曾季貍",
        "content": "落日郊原独杖藜，偶寻萧寺坐移时。\n下临稻垄如棋局，细数僧房似蜜脾。\n风裏长松能远韵，霜余残菊尚多姿。\n因吟竹院诗人语，笑我劳生力已疲。",
        "dynasty": "宋",
        "collection_info": null
    },
    {
        "uuid": "61f098f236006913eaa9dc3bbb255240",
        "title": "疏山三首  其一",
        "author": "曾季貍",
        "content": "江南九月未飞霜，木叶萧萧已半黄。\n行遍疏山山下路，满山唯有桂花香。",
        "dynasty": "宋",
        "collection_info": null
    },
    {
        "uuid": "5ccb7f7bf90027513032fc0948dcfcbd",
        "title": "疏山三首  其二",
        "author": "曾季貍",
        "content": "垍湖潭畔呼舟渡，苦竹林边策杖回。\n衣湿为穿山雨过，手香因折野梅来。",
        "dynasty": "宋",
        "collection_info": null
    },
    {
        "uuid": "5e3173228f10a75054864d7a1303f7be",
        "title": "疏山三首  其三",
        "author": "曾季貍",
        "content": "草封支径路欲断，雨洗野花山更寒。\n西岭东冈烟漠漠，南溪北涧水潺潺。",
        "dynasty": "宋",
        "collection_info": null
    },
    {
        "uuid": "189a803eb66740b25195f8fa4487e7fa",
        "title": "鸣玉泉",
        "author": "曾季貍",
        "content": "何人邀我来，白昼朝钧天。\n千官正杂沓，佩有苍玉悬。\n衝牙互击触，远韵声泠然。\n律吕相应和，宫征更相宣。\n应笑居鄛人，玉斗空碎捐。",
        "dynasty": "宋",
        "collection_info": null
    },
    {
        "uuid": "ef2e9974a1fd4198c14da4a5d3ef2072",
        "title": "梅花",
        "author": "曾季貍",
        "content": "桃李艷阳态，笑我不入时。\n松竹贫贱交，却是同襟期。",
        "dynasty": "宋",
        "collection_info": null
    },
    {
        "uuid": "349d2c5454f22f6ca6a8e2cfef08bfcb",
        "title": "桃花",
        "author": "曾季貍",
        "content": "衣裁缃缬态纤秾，犹在瑶池午醉中。\n嫌近清明时节令，趁渠新火一番红。",
        "dynasty": "宋",
        "collection_info": null
    },
    {
        "uuid": "fda73dba113058239314430d7d999390",
        "title": "秦女行",
        "author": "曾季貍",
        "content": "妾家家世居淮海，郎罢声名传海内。\n自从贬死古藤州，门户凋零三十载。\n可怜生长深闺裏，耳濡目染知文字。\n亦尝强学谢娘诗，未敢女子称博士。\n年长以来逢世乱，黄头鲜卑来入汉。\n妾身亦復堕兵间，往事不堪回首看。\n飘然一身逐胡儿，被驱不异犬与鸡。\n奔驰万里向沙漠，天长地久无还期。\n北风萧萧易水寒，雪花席地经燕山。\n千杯虏酒安能醉，一曲琵琶不忍弹。\n吞声饮恨从谁诉，偶然信口题诗句。\n眼前有路可还乡，马上无人容我去。\n诗成吟罢只茫然，岂意汉地能流传。\n当时情绪亦可想，至今闻者犹悲酸。\n忆昔中郎有女子，亦陷虏中垂一纪。\n暮年不料逢阿瞒，厚币赎之归故里。\n惜哉此女不得如，终竟老死留穹庐。\n空余诗话传悽恻，不减胡笳十八拍。",
        "dynasty": "宋",
        "collection_info": null
    },
    {
        "uuid": "290fbb6d4009823dbab8d0ec97a9f4b7",
        "title": "雷公保国寺画壁",
        "author": "曾季貍",
        "content": "我游保国三十年，昔者童稚今华颠。\n僧非昔人屋亦改，仰视乔木皆参天。\n惟余画壁屹相向，尘封蛛网犹依然。\n空王龙钟曳杖立，弥勒游戏挑囊眠。\n不知寺已几兴废，独此经久无变迁。\n我来摩挲三太息，欲去不忍空留连。\n丁宁老僧为守护，慎勿破壁随云烟。\n作诗仍以示来者，此诗此画当俱传。",
        "dynasty": "宋",
        "collection_info": null
    },
    {
        "uuid": "85521b814041b5b9eb228a319e6abf54",
        "title": "憩雷公山",
        "author": "曾季貍",
        "content": "酒薄饮难醉，山寒梦不成。\n窗间残月影，枕上晓钟声。\n邱壑平生事，山林少日情。\n白头翁老矣，数亩未经营。",
        "dynasty": "宋",
        "collection_info": null
    },
    {
        "uuid": "eea243928bf6e9040378cf05add8e1fd",
        "title": "金沙寺",
        "author": "曾季貍",
        "content": "古寺同真率，君家更秩筵。\n酒杯无算饮，橘树不论钱。\n胜日携佳客，曾来是去年。\n莫嫌频至此，直为主人贤。",
        "dynasty": "宋",
        "collection_info": null
    },
    {
        "uuid": "0db9de6af09b2dcc21e0f3c11fd0f221",
        "title": "宿正觉寺",
        "author": "曾季貍",
        "content": "古寺荒凉甚，秋风更飒然。\n殿焚犹有础，僧老不知年。\n但可扶藜至，无因假榻眠。\n钟鱼久寂寞，谁施一囊钱。",
        "dynasty": "宋",
        "collection_info": null
    },
    {
        "uuid": "18c37afc25eb116e151e82e0cc526845",
        "title": "宝应寺",
        "author": "曾季貍",
        "content": "檀心素面水沉香，一架清阴满院凉。\n莫道春归无觅处，春归却在赞公房。",
        "dynasty": "宋",
        "collection_info": null
    },
    {
        "uuid": "223143e63989322ca9059633baba288e",
        "title": "宿正觉寺",
        "author": "曾季貍",
        "content": "月落僧窗暗，衾单客梦惊。\n鸡鸣催客起，犬吠恶人行。\n蓐食事已毕，膏车天未明。\n畏涂饥饿岁，哪得事宵征。",
        "dynasty": "宋",
        "collection_info": null
    },
    {
        "uuid": "f65ef29e8446548b464e080c225e9f2f",
        "title": "相峰寺",
        "author": "曾季貍",
        "content": "一灯投宿阿兰若，雨过凉生夜气清。\n何许秋声惊客梦，檐间不断一铃鸣。",
        "dynasty": "宋",
        "collection_info": null
    },
    {
        "uuid": "2c87893e18291b89faf07adf9129f245",
        "title": "陪张舍人出郊",
        "author": "曾季貍",
        "content": "官桠千寻大，清溪五尺流。\n眼看春事适，心与老农谋。\n节物年年好，田园事事幽。\n缓归陪皂盖，觅句待苏州。",
        "dynasty": "宋",
        "collection_info": null
    },
    {
        "uuid": "55ef6783eedb4589fb8f9ce09c864b70",
        "title": "句  其一",
        "author": "曾季貍",
        "content": "悠悠造物何所为，贤愚共滞令人悲。\n男儿不恨功名晚，功名必在老大时。",
        "dynasty": "宋",
        "collection_info": null
    },
    {
        "uuid": "c6d086bd49ef92d2bfa9c0dbf338d308",
        "title": "句  其二",
        "author": "曾季貍",
        "content": "好事不知谁尔汝，还能郭索到樽前。",
        "dynasty": "宋",
        "collection_info": null
    },
    {
        "uuid": "16b3bf540b82e0e2ac1dc1b5c9f3528b",
        "title": "句  其三",
        "author": "曾季貍",
        "content": "甘餐不美鸩，毒终非可戒。",
        "dynasty": "宋",
        "collection_info": null
    },
    {
        "uuid": "c86203513f503e181055814135faff23",
        "title": "句  其四",
        "author": "曾季貍",
        "content": "远及水中蟹，直以投葅醢。",
        "dynasty": "宋",
        "collection_info": null
    },
    {
        "uuid": "a9fd025482c8a7dcceae2071e8dde869",
        "title": "句  其五",
        "author": "曾季貍",
        "content": "故人怜我贫，走送不待买。",
        "dynasty": "宋",
        "collection_info": null
    },
    {
        "uuid": "81b419535b38a5a2eff7a80bdef5ca6a",
        "title": "句  其六",
        "author": "曾季貍",
        "content": "朝来蟹眼方新试，昨夜灯花早得知。",
        "dynasty": "宋",
        "collection_info": null
    },
    {
        "uuid": "748894851bbf961194c9f60813db3659",
        "title": "句  其七",
        "author": "曾季貍",
        "content": "惟有山茶殊奈久，独能探月占春风。",
        "dynasty": "宋",
        "collection_info": null
    },
    {
        "uuid": "f011afc3deaa5edf97749dacb7c41601",
        "title": "别曾学士",
        "author": "陆游",
        "content": "儿时闻公名，谓在千载前。\n稍长诵公文，杂之韩杜编。\n夜辄梦见公，皎若月在天。\n起坐三嘆息，欲见亡繇缘。\n忽闻高轩过，欢喜忘食眠。\n袖书拜辕下，此意私自怜。\n道若九达衢，小智妄凿穿。\n所愿瞻德容，顽固或少痊。\n公不谓狂疏，屈体与周旋。\n骑气动原隰，霜日明山川。\n匏繫不得从，瞻望抱悁悁。\n画石或十日，刻楮有三年。\n贱贫未即死，闻道期华颠。\n他时得公心，敢不知所传。",
        "dynasty": "宋",
        "collection_info": null
    },
    {
        "uuid": "56acb401c7aa23533dba63f2601ee2f0",
        "title": "送仲高兄宫学秩满赴行在",
        "author": "陆游",
        "content": "兄去游东閤，才堪直北扉。\n莫忧持槖晚，姑记乞身归。\n道义无今古，功名有是非。\n临分出苦语，不敢计从违。",
        "dynasty": "宋",
        "collection_info": null
    },
    {
        "uuid": "fc392bf78e07cb1967dafd3b977941e7",
        "title": "题阎郎中溧水东皋园亭",
        "author": "陆游",
        "content": "省中地禁清昼长，侍史深注熏笼香。\n荣名挽公公不住，东皋归去栽花忙。\n毵毵华髮映朱绂，同舍半已排云翔。\n正如少陵入严幕，本自不用尚书郎。\n向令封侯佩金印，不然草诏直玉堂。\n万钟会作梦幻过，三径空嘆松菊荒。\n乐天十年履道宅，赞皇一夕平泉庄。\n公看富贵定何物，一笑乃復坐此妨。\n东皋乐哉日成趣，簪花起舞当自强。\n知公能容贱子狂，请赋式微之二章。",
        "dynasty": "宋",
        "collection_info": null
    },
    {
        "uuid": "5d231452bfc6208869423efe9c057d0f",
        "title": "和陈鲁山十诗以孟夏草木长遶屋树扶疏为韵  其一",
        "author": "陆游",
        "content": "言语日益工，风节顾弗竞。\n杞柳为桮桊，此岂真物性。\n病夫背俗驰，梁甫时一咏。\n奈何七尺躯，贵贱视赵孟。",
        "dynasty": "宋",
        "collection_info": null
    },
    {
        "uuid": "ec915e331d9bb7fd15b65d1f16533f0d",
        "title": "和陈鲁山十诗以孟夏草木长遶屋树扶疏为韵  其二",
        "author": "陆游",
        "content": "唐虞亦人耳，四海可高谢。\n哀哉斗升故，谄妄两凭架。\n心明物自宾，能整故能暇。\n会当弃人事，面壁度九夏。",
        "dynasty": "宋",
        "collection_info": null
    },
    {
        "uuid": "e7e89ebeaa133fe7792ffbd1fd068308",
        "title": "和陈鲁山十诗以孟夏草木长遶屋树扶疏为韵  其三",
        "author": "陆游",
        "content": "大父昔在朝，腾上唯恐早。\n淡然清班中，灰寒而木槁。\n议论主中和，人才进耆老。\n至今下马坟，不生刺人草。",
        "dynasty": "宋",
        "collection_info": null
    },
    {
        "uuid": "3c09b5a9dc3824f3cabb909a87642d10",
        "title": "和陈鲁山十诗以孟夏草木长遶屋树扶疏为韵  其四",
        "author": "陆游",
        "content": "樱酪事已过，角黍配夏熟。\n尚忆少小时，綵缕繫腕玉。\n此生本幻戏，衰态转眼足。\n三郎老无憀，始解嘆丝木。",
        "dynasty": "宋",
        "collection_info": null
    },
    {
        "uuid": "fd53f02238e61e3d346b534ce0cf7d29",
        "title": "和陈鲁山十诗以孟夏草木长遶屋树扶疏为韵  其五",
        "author": "陆游",
        "content": "门无容车高，庭止旋马广。\n富贵固易耳，正恐卿惭长。\n时情竞脂韦，家法独骯脏。\n静处看纷纷，桔槔劳俯仰。",
        "dynasty": "宋",
        "collection_info": null
    },
    {
        "uuid": "9ec9040ff6873a81154405eda709e877",
        "title": "和陈鲁山十诗以孟夏草木长遶屋树扶疏为韵  其六",
        "author": "陆游",
        "content": "至人贵其身，不使事物遶。\n捐身易富贵，明珠弹飞鸟。\n我愿称善人，题作墓上表。\n从来尺鷃乐，不羡飞鸿矫。",
        "dynasty": "宋",
        "collection_info": null
    },
    {
        "uuid": "4ae63ff6002d57b75c4e790ecaabfbf5",
        "title": "和陈鲁山十诗以孟夏草木长遶屋树扶疏为韵  其七",
        "author": "陆游",
        "content": "匆匆过三十，梦境日已蹙。\n谁知嘆亡羊，但有喜得鹿。\n本来作何面，认此逆旅屋。\n逢人吹布毛，出世不忍独。",
        "dynasty": "宋",
        "collection_info": null
    },
    {
        "uuid": "4b3a34d88aec7ed79bb5a9feb6410464",
        "title": "和陈鲁山十诗以孟夏草木长遶屋树扶疏为韵  其八",
        "author": "陆游",
        "content": "杜门殊省事，百巧输一粗。\n烧香净扫地，袖手了朝暮。\n君看瓦抠手，端自胜金注。\n尘机早见贷，不待鸡竿树。",
        "dynasty": "宋",
        "collection_info": null
    },
    {
        "uuid": "1fe8be2b26340136b5f566337bea1873",
        "title": "和陈鲁山十诗以孟夏草木长遶屋树扶疏为韵  其九",
        "author": "陆游",
        "content": "万物备于我，本来无欠余。\n寠儒可怜生，西抺復东涂。\n斯文如大厦，倾坏要力扶。\n犬子真鼠辈，辛苦卖子虚。",
        "dynasty": "宋",
        "collection_info": null
    },
    {
        "uuid": "76e578bd448f4f9a854e88a8db061714",
        "title": "和陈鲁山十诗以孟夏草木长遶屋树扶疏为韵  其一○",
        "author": "陆游",
        "content": "风花怜寂寞，起舞为我娱。\n举酒谢风花，吾道殊不疏。\n汝开何自有，汝落何自无。\n居然会此理，吾汝皆如如。",
        "dynasty": "宋",
        "collection_info": null
    },
    {
        "uuid": "1d79dd52419eb394c67fe36dd5ec6dee",
        "title": "看梅绝句五首  其一",
        "author": "陆游",
        "content": "梅花宜寒更宜阴，摩挲拄杖过溪寻。\n幽香着人索管领，不信如今鐡石心。",
        "dynasty": "宋",
        "collection_info": null
    },
    {
        "uuid": "a6feb31f723e662a3f01e4fb6ef6fa5e",
        "title": "看梅绝句五首  其二",
        "author": "陆游",
        "content": "梅花树下黄茆丘，古人尚能爱花不。\n月淡烟深听牧笛，死生常事不须愁。",
        "dynasty": "宋",
        "collection_info": null
    },
    {
        "uuid": "7ccb75b23bb1e7884457876187bc0c60",
        "title": "看梅绝句五首  其三",
        "author": "陆游",
        "content": "荒陂十畆浴鳬鸭，折苇枯蒲寒意深。\n何处得船满载酒，醉时繫着古梅林。",
        "dynasty": "宋",
        "collection_info": null
    },
    {
        "uuid": "5a6fbe05949d9c46ffed405540c6ce49",
        "title": "看梅绝句五首  其四",
        "author": "陆游",
        "content": "一物不向胸次横，醉中谈谑坐中倾。\n梅花有情应记得，可惜如今白髮生。",
        "dynasty": "宋",
        "collection_info": null
    },
    {
        "uuid": "cfe9da649b30c95a85cc7a318bad2188",
        "title": "看梅绝句五首  其五",
        "author": "陆游",
        "content": "老子舞时不须拍，梅花乱插乌巾香。\n尊前作剧莫相笑，我死诸君思此狂。",
        "dynasty": "宋",
        "collection_info": null
    },
    {
        "uuid": "91aeb35e34d6719419cdcbf085b7d169",
        "title": "春晚简陈鲁山",
        "author": "陆游",
        "content": "春工我辈人，可许不待面。\n欲老更增奇，原野红緑遍。\n向来苦摧伤，零雨杂飞霰。\n岂知袖此手，天定乃徐见。\n吾斋万花间，轻衫称团扇。\n飞花点书册，戏蝶游几研。\n吾衰未忘情，小句亦倩绚。\n持问陈元龙，试乞语一转。",
        "dynasty": "宋",
        "collection_info": null
    },
    {
        "uuid": "cd30418e8a1912090e5026ef3ba99f92",
        "title": "寄酬曾学士学宛陵先生体比得书云所寓广教僧舍有陆子泉每对之辄奉怀",
        "author": "陆游",
        "content": "庭中下干鹊，门外传远书。\n小印红屈蟠，两端黄蜡涂。\n开缄展矮纸，滑细疑卵肤。\n首言劳良苦，后问逮妻孥。\n中间勉以仕，语意极勤渠。\n字如老瘠竹，墨淡行疏疏。\n诗如古鼎篆，可爱不可摹。\n快读醒人意，垢痒逢爬梳。\n细读味益长，炙毂出膏腴。\n行吟坐卧看，废食至日晡。\n想见落笔时，万象听指呼。\n亦知题诗处，緑井石髮粗。\n公闲计有客，煎茶置风炉。\n倘公无客时，濯缨亦足娱。\n井名本季疵，思人理岂无。\n居然及贱子，愧谢恩意殊。\n几时得从公，旧学锄荒芜。\n古文讲声形，误字辨鲁鱼。\n时时酌井泉，露芽奉瓢盂。\n不知公许否，因风报何如。",
        "dynasty": "宋",
        "collection_info": null
    },
    {
        "uuid": "5f2caa5dee4f5980a4c89fe9076bd653",
        "title": "夜读兵书",
        "author": "陆游",
        "content": "孤灯耿霜夕，穷山读兵书。\n平生万里心，执戈王前驱。\n战死士所有，耻復守妻孥。\n成功亦邂逅，逆料政自疏。\n陂泽号饥鸿，岁月欺贫儒。\n嘆息镜中面，安得长肤腴。",
        "dynasty": "宋",
        "collection_info": null
    },
    {
        "uuid": "410d0a05df634bae1928df79ee029177",
        "title": "二月二十四日作",
        "author": "陆游",
        "content": "棠梨花开社酒浓，南村北村鼓冬冬。\n且祈麦熟得饱飰，敢说谷贱復伤农。\n崖州万里窜酷吏，湖南几时起卧龙。\n但愿诸贤集廊庙，书生穷死胜侯封。",
        "dynasty": "宋",
        "collection_info": null
    },
    {
        "uuid": "268bcf7a0003234592b9d53e9015051e",
        "title": "送曾学士赴行在",
        "author": "陆游",
        "content": "二月侍燕觞，红杏寒未坼。\n四月送入都，杏子已可摘。\n流年不贷人，俯仰遂成昔。\n事贤要及时，感此我心恻。\n欲书加餐字，寄之西飞翮。\n念公为民起，我得怨乖隔。\n揺揺跂前旌，去去望车轭。\n亭鄣郁将暮，落日澹陂泽。\n敢忘国士风，涕泣效臧获。\n敬输千一虑，或取二三策。\n公归对延英，清问方侧席。\n民瘼公所知，愿言写肝膈。\n向来酷吏横，至今有遗螫。\n织罗士破胆，白着民碎魄。\n诏书已屡下，宿蠧或未革。\n期公作医和，汤剂穷络脉。\n士生恨不用，得位忍辞责。\n併乞谢诸贤，努力光竹帛。",
        "dynasty": "宋",
        "collection_info": null
    },
    {
        "uuid": "911737f2db2759e3bb392c733685e42a",
        "title": "霁夜观月",
        "author": "陆游",
        "content": "云重真愁无散时，可怜不奈一风吹。\n清辉如此那休得，谁悞虚空作许痴。",
        "dynasty": "宋",
        "collection_info": null
    },
    {
        "uuid": "f15c38c52dda59f4716f337c2b30630e",
        "title": "新夏感事",
        "author": "陆游",
        "content": "百花过尽緑阴成，漠漠炉香睡晚晴。\n病起兼旬疏把酒，山深四月始闻莺。\n近传下诏通言路，已卜余年见太平。\n圣主不忘初政美，小儒唯有涕纵横。",
        "dynasty": "宋",
        "collection_info": null
    },
    {
        "uuid": "1692c063ed083a934893764e134c6bf2",
        "title": "留题云门草堂",
        "author": "陆游",
        "content": "小住初为旬月期，二年留滞未应非。\n寻碑野寺云生屦，送客溪桥雪满衣。\n亲涤砚池余墨渍，卧看炉面散烟霏。\n他年游宦应无此，早买渔蓑未老归。",
        "dynasty": "宋",
        "collection_info": null
    },
    {
        "uuid": "c7ede60ddc3c98c3a6cd410279ffd807",
        "title": "送韩梓秀才十八韵",
        "author": "陆游",
        "content": "束髮走塲屋，始得从君游。\n灯火都城夜，风雨湖上秋。\n追随不隔日，岩壑穷探搜。\n摩挲石屋背，揺兀闇门舟。\n酒酣耳颊热，意气盖九州。\n夜卧相蹋语，狂笑杂嘲讴。\n但恐富贵逼，肯怀贫贱忧。\n人事信难料，百战竟不侯。\n我老农圃间，君落天南陬。\n相逢会稽市，感嘆岁月遒。\n君从上都来，倘逢旧朋俦。\n我穷本天命，于人寜有求。\n但念侯君房，不知尚痴不。\n君闻拊手笑，怪我狂未瘳。\n共谈平生旧，只欲苦死留。\n如何忽决去，病疟送无由。\n秋风坠桐叶，新霜犯貂裘。\n君听马蹄声，中有千里愁。",
        "dynasty": "宋",
        "collection_info": null
    },
    {
        "uuid": "911cfedbf6947d1bd31019e7a830a5a9",
        "title": "送陈德邵宫教赴行在二十韵",
        "author": "陆游",
        "content": "相从何必早，白头或如新。\n登门虽尚疏，数面自成亲。\n昨者始见公，凛然鬚如银。\n败席留煮茗，寒厅无杂宾。\n平生事贤意，寸心渴生尘。\n乐哉得所从，贫病忘吟呻。\n恭惟大雅姿，信是邦国珍。\n广文旧官长，二纪转鸿钧。\n恩仇快报復，祸福出笑颦。\n同舍事容悦，腰佩玉麒麟。\n群谀更得志，后来如积薪。\n于时公淡如，位屈道则伸。\n法宫亲决事，收召极海滨。\n人才方杂沓，公仕益逡巡。\n欲以贵祝公，公岂慕要津。\n欲以穷託公，公岂私贱贫。\n颇欲述古谊，劝公勿爱身。\n此又公所存，岂待贱子陈。\n高颿泊江渚，岁晚风雨频。\n愿言添衣裘，寒阴能薄人。",
        "dynasty": "宋",
        "collection_info": null
    },
    {
        "uuid": "865cc2dd1c73cb7d9078e827c7f74c46",
        "title": "朱子云园中观花",
        "author": "陆游",
        "content": "我鬓忽已白，君颜非復朱。\n花前一杯酒，不乐復何如。\n暮看枝上花，已觉不如早。\n富贵当及时，吾辈奈何老。\n我歌君起舞，竟日为君留。\n安知花无情，不解替人愁。\n长安二三月，花满上林中。\n祝君早得意，归辔听璁珑。",
        "dynasty": "宋",
        "collection_info": null
    },
    {
        "uuid": "1570a53237f40f0d847688c7e56bf430",
        "title": "酬妙湛阇梨见赠妙湛能棋其师璘公盖尝与先君游云",
        "author": "陆游",
        "content": "昔侍先君故里时，僧中最喜老璘师。\n高标无復乡人识，妙寄惟应弟子知。\n山店煎茶留小语，寺桥看雨待幽期。\n可人不但诗超绝，玉子纹枰又一奇。",
        "dynasty": "宋",
        "collection_info": null
    },
    {
        "uuid": "b23bd315624e778689e5d7b958f8cd24",
        "title": "次韵鲁山新居绝句二首  其一",
        "author": "陆游",
        "content": "求得轩车心愧天，不如穷死却陶然。\n君曾布衣尚可活，那有日兴须万钱。",
        "dynasty": "宋",
        "collection_info": null
    },
    {
        "uuid": "b7d6d0f7521ce434b32be155483069fb",
        "title": "次韵鲁山新居绝句二首  其二",
        "author": "陆游",
        "content": "短墙缺处插疏篱，巷劣容车堂对陂。\n天下有公殊可贺，坐中着我不妨奇。",
        "dynasty": "宋",
        "collection_info": null
    },
    {
        "uuid": "2dff0bb4f6032c0fc8f83bea87bb60bf",
        "title": "寄陈鲁山二首  其一",
        "author": "陆游",
        "content": "诸公贵人识面稀，胸中璀璨漫珠玑。\n即今举手遮西日，应有流尘化素衣。\n旧学极知难少贬，吾侪持此欲安归。\n夜来风雨空堂静，忽忆灯前语入微。",
        "dynasty": "宋",
        "collection_info": null
    },
    {
        "uuid": "14efaf9f02766137b4625be1f0f1b2ed",
        "title": "寄陈鲁山二首  其二",
        "author": "陆游",
        "content": "天下无虞国论深，书生端合老山林。\n平生力学所得处，政要如今不动心。\n旧友几年犹短褐，谪官万里少来音。\n愿公思此宽羁旅，静胜炎曦岂易侵。",
        "dynasty": "宋",
        "collection_info": null
    },
    {
        "uuid": "3f646eb98669dbbfa732038df14deeb6",
        "title": "戏题江心寺僧房壁",
        "author": "陆游",
        "content": "史君千骑驻霜天，主簿孤舟冷不眠。\n也与史君同快意，卧听鼓角大江边。",
        "dynasty": "宋",
        "collection_info": null
    },
    {
        "uuid": "088795a8319dbf4843a8aaf6d8831fab",
        "title": "泛瑞安江风涛贴然",
        "author": "陆游",
        "content": "俯仰两青空，舟行明镜中。\n蓬莱定不远，正要一颿风。",
        "dynasty": "宋",
        "collection_info": null
    },
    {
        "uuid": "a39e992665d4c5f539a2b32d84e78a0e",
        "title": "平阳驿舍梅花",
        "author": "陆游",
        "content": "江路轻阴未成雨，梅花欲过半沾泥。\n远来不负东皇意，一绝清诗手自题。",
        "dynasty": "宋",
        "collection_info": null
    },
    {
        "uuid": "b6a819c75339dd79465a1defe076aaf6",
        "title": "度浮桥至南台",
        "author": "陆游",
        "content": "客中多病废登临，闻说南台试一寻。\n九轨徐行怒涛上，千艘横繫大江心。\n寺楼钟鼓催昏晓，墟落云烟自古今。\n白髮未除豪气在，醉吹横笛坐榕阴。",
        "dynasty": "宋",
        "collection_info": null
    },
    {
        "uuid": "6c34bb77e48db0f5c4bdd8a041ec05d4",
        "title": "出县",
        "author": "陆游",
        "content": "匆匆簿领不堪论，出宿聊宽久客魂。\n稻垄牛行泥活活，野塘桥坏雨昏昏。\n槿篱护药纔通径，竹笕分泉自遍村。\n归计未成留亦好，愁肠不用遶吴门。",
        "dynasty": "宋",
        "collection_info": null
    },
    {
        "uuid": "e9f90c8b22fbcbe221315a25ec9e098f",
        "title": "还县",
        "author": "陆游",
        "content": "霁色清和日已长，纶巾萧散意差强。\n飞飞鸥鹭陂塘緑，郁郁桑麻风露香。\n南陌东村初过社，轻装小队似还乡。\n哦诗忘却登车去，枉是人言作吏忙。",
        "dynasty": "宋",
        "collection_info": null
    },
    {
        "uuid": "c9b7fe42bcf1ca3ec48c83c85b58f248",
        "title": "雨晴游洞宫山天庆观坐间復雨",
        "author": "陆游",
        "content": "近水松篁锁翠微，洞天宫殿对清晖。\n快晴似为酴醿计，急雨还妨燕子飞。\n道士昼闲丹竈冷，山童晓出药苗肥。\n拂床不用勤留客，我困文书自怕归。",
        "dynasty": "宋",
        "collection_info": null
    },
    {
        "uuid": "ecb0435ebc535d744e2d42695ac28275",
        "title": "寄陈鲁山正字",
        "author": "陆游",
        "content": "平生交游中，陈子我所敬。\n初犹似豪举，晚乃抱渊静。\n独观心地初，皎若虚室镜。\n人知自渠事，道行君有命。\n青衫二十年，老色上鬚鬓。\n偶然预收召，瘦马趁朝请。\n退食辄杜门，不省求捷径。\n似闻石渠书，雌黄久未定。\n丁字犹恨曲，朋字竟须正。\n愿君试思之，鱼鲁何足订。",
        "dynasty": "宋",
        "collection_info": null
    },
    {
        "uuid": "d8b86aef36210bbb1c892314426d6464",
        "title": "航海",
        "author": "陆游",
        "content": "我不如列子，神游御天风。\n尚应似安石，悠然云海中。\n卧看十幅蒲，弯弯若张弓。\n潮来涌银山，忽復磨青铜。\n饥鹘掠船舷，大鱼舞虚空。\n流落何足道，豪气荡肺胸。\n歌罢海动色，诗成天改容。\n行矣跨鹏背，弭节蓬莱宫。",
        "dynasty": "宋",
        "collection_info": null
    },
    {
        "uuid": "15aa625549d1fd70d93540533f485b0c",
        "title": "海中醉题时雷雨初霁天水相接也",
        "author": "陆游",
        "content": "羁游那復恨，奇观有南溟。\n浪蹴半空白，天浮无尽青。\n吐吞交日月，澒洞战雷霆。\n醉后吹横笛，鱼龙亦出听。",
        "dynasty": "宋",
        "collection_info": null
    },
    {
        "uuid": "519dfed07114ace7dbe4bf078931addd",
        "title": "溪行二首  其一",
        "author": "陆游",
        "content": "蓬蒻鸣春雨，帆蒲挂暮烟。\n买鱼寻近市，觅火就邻船。\n愁卧醒还醉，滩行却復前。\n长年殊可念，力尽逆风牵。",
        "dynasty": "宋",
        "collection_info": null
    },
    {
        "uuid": "8d060b9638db629cb3ea1c9617bd816e",
        "title": "溪行二首  其二",
        "author": "陆游",
        "content": "冒雨牵何急，争风力不余。\n逢人问虚市，计日买薪蔬。\n烟寺高旛出，山畬一老锄。\n枕书醒醉裏，短髮不曾梳。",
        "dynasty": "宋",
        "collection_info": null
    },
    {
        "uuid": "7ebafe0ecd7e6cf031f9756ac88d6f73",
        "title": "自来福州诗酒殆废北归始稍稍復饮至永嘉括苍无日不醉诗亦屡作此事不可不记也",
        "author": "陆游",
        "content": "尊酒如江緑，春愁抵草长。\n但令闲一日，便拟醉千场。\n柳弱风禁絮，花残雨渍香。\n客游还役役，心赏竟茫茫。",
        "dynasty": "宋",
        "collection_info": null
    },
    {
        "uuid": "3bd0088e1548ab8286d29a770923779b",
        "title": "东阳道中",
        "author": "陆游",
        "content": "风欹乌帽送轻寒，雨点春衫作碎斑。\n小吏知人当着句，先安笔砚对溪山。",
        "dynasty": "宋",
        "collection_info": null
    },
    {
        "uuid": "91d1368d066039d4c25db980fabc46bc",
        "title": "东阳观酴醿",
        "author": "陆游",
        "content": "福州正月把离杯，已见酴醿压架开。\n吴地春寒花渐晚，北归一路摘香来。",
        "dynasty": "宋",
        "collection_info": null
    },
    {
        "uuid": "b76f194021e0cddf949790c8e928688d",
        "title": "送李德远寺丞奉祠归临川",
        "author": "陆游",
        "content": "送骑拥东城，烟帆如鸟轻。\n道行端有命，身隐更须名。\n旰食烦明主，尘沙暗旧京。\n临分一襟泪，不独为交情。",
        "dynasty": "宋",
        "collection_info": null
    },
    {
        "uuid": "6abcd8b55d35d9dd0b77adf61f8a41f7",
        "title": "送王嘉叟编修出佐南昌",
        "author": "陆游",
        "content": "玉殿求衣早，鸾台退食迟。\n君看多故日，寜是弃言时。\n小作南州计，方观急诏追。\n归来上霄汉，莫遣此心移。",
        "dynasty": "宋",
        "collection_info": null
    },
    {
        "uuid": "ddd3b2b7b70aaec49cffbde7f6581bf8",
        "title": "送王龟龄着作赴会稽大宗丞二首  其一",
        "author": "陆游",
        "content": "有越逾千载，何人不宦游。\n向来惟一范，真足壮吾州。\n高躅今谁继，先生独再留。\n登堂吊兴废，想像气横秋。",
        "dynasty": "宋",
        "collection_info": null
    },
    {
        "uuid": "1b58ad0e2f1039d45c1e89e2a9db5142",
        "title": "送王龟龄着作赴会稽大宗丞二首  其二",
        "author": "陆游",
        "content": "大将上兵符，军容备扫除。\n恭惟陛下圣，方采直臣书。\n忽报分司去，还寻入幕初。\n宗藩虽旧识，莫遣得亲疏。",
        "dynasty": "宋",
        "collection_info": null
    },
    {
        "uuid": "974da2c8d06b761f99b9c73c7682f1c4",
        "title": "送杜起莘殿院出守遂寜",
        "author": "陆游",
        "content": "羽檄聨翩昼夜驰，臣忧顾不在边陲。\n军容地密寜当议，陛下恩深不忍欺。\n白简万言几恸哭，青编一传可前知。\n平生所学今无负，未嘆还乡两鬓丝。",
        "dynasty": "宋",
        "collection_info": null
    },
    {
        "uuid": "ccd7ce9fa03bb30427adf7818ebdf96d",
        "title": "和曾待制游两山三首 题育王山明月堂",
        "author": "陆游",
        "content": "翰林碑立崔嵬上，待制诗题杳霭间。\n人天八万四千塔，便合推为第一山。",
        "dynasty": "宋",
        "collection_info": null
    },
    {
        "uuid": "179ea4dc46af50da8fab72c65fae462c",
        "title": "和曾待制游两山三首 题天章山宿鹭亭",
        "author": "陆游",
        "content": "疏钟迎客到溪亭，碧瓦朱栏相照明。\n想得松阴排万衲，篮舆放处恰诗成。",
        "dynasty": "宋",
        "collection_info": null
    },
    {
        "uuid": "f3abe2822b152a038f1e14cdb3baa9cc",
        "title": "和曾待制游两山三首 题天章山更幽亭且以未到玲珑为恨",
        "author": "陆游",
        "content": "攀石扪萝到更幽，玲珑咫尺懒穷搜。\n旁人不会当时意，为欠门生作伴游。",
        "dynasty": "宋",
        "collection_info": null
    },
    {
        "uuid": "461ed95cc19ae99e07ef51107188ce3e",
        "title": "雨中出游夜归",
        "author": "陆游",
        "content": "小雨南山路，今朝思出游。\n难从子规请，寜遣竹鸡忧。\n野店寒饶柿，烟津晚唤舟。\n归来对灯火，未恨湿衣裘。",
        "dynasty": "宋",
        "collection_info": null
    },
    {
        "uuid": "3dd1b298940d1d1e9154af0445f80d0c",
        "title": "谢李平叔郎中问疾",
        "author": "陆游",
        "content": "吏部朝回早，幽人病始苏。\n过门迂问讯，欹枕听传呼。\n缘瘦重裁帽，因衰学染鬚。\n投诗发公笑，试想此形模。",
        "dynasty": "宋",
        "collection_info": null
    },
    {
        "uuid": "08fcdc8eabcba58129aa10e459f42e96",
        "title": "闻武均州报已復西京",
        "author": "陆游",
        "content": "白髮将军亦壮哉，西京昨夜捷书来。\n胡儿敢作千年计，天意寜知一日回。\n列圣仁恩深雨露，中兴赦令疾风雷。\n悬知寒食朝陵使，驿路梨花处处开。",
        "dynasty": "宋",
        "collection_info": null
    },
    {
        "uuid": "5fa5ce0dca85af44a8d2e7bbb9c02726",
        "title": "喜小儿辈到行在",
        "author": "陆游",
        "content": "阿纲学书蚓满幅，阿绘学语莺啭木。\n截竹作马走不休，小车驾羊声陆续。\n书窗涴壁谁忍嗔，啼呼也復可怜人。\n却思胡马饮江水，敢道春风无战尘。\n传闻贼弃两京走，列城争为朝廷守。\n从今父子见太平，花前饮水勿饮酒。",
        "dynasty": "宋",
        "collection_info": null
    },
    {
        "uuid": "3aa18f0be1d681cc503a5aa656e17fb4",
        "title": "病起寄曾原伯兄弟",
        "author": "陆游",
        "content": "意象殊非昨，筋骸劣自持。\n衰如霜后木，愁抵盎中丝。\n风雪书来少，江山梦到迟。\n出门还惘惘，倚杖独移时。",
        "dynasty": "宋",
        "collection_info": null
    },
    {
        "uuid": "be12f1033fdb22d2c74f30d9c6c42257",
        "title": "送汤岐公镇会稽",
        "author": "陆游",
        "content": "吴越东西州，浙江限其中。\n黄旗高十丈，大舟凌虚空。\n都人送留守，郡吏迎相公。\n江心波涛壮，帐下鼓角雄。\n乐哉公何憾，廷论则未同。\n永怀前年秋，群胡方啸凶。\n闾左发蓟北，戈船满山东。\n旧盟顾未解，谁敢婴其锋。\n公时立殿上，措置极雍容。\n南荒窜骄将，京口起元戎。\n旧勲与宿贵，屏气听指踪。\n规模一朝定，强虏终归穷。\n当时谓易耳，未见回天功。\n及今始大服，咨嗟到儿童。\n天心佑社稷，主圣肖祖宗。\n旌节早来朝，笑谈折遐衝。",
        "dynasty": "宋",
        "collection_info": null
    },
    {
        "uuid": "ccb86cca6251364fcea53fad310799d9",
        "title": "周洪道学士许折赠馆中海棠以诗督之",
        "author": "陆游",
        "content": "袅袅柔丝不自持，更禁日炙与风吹。\n仙家见惯浑闲事，乞与人间看一枝。",
        "dynasty": "宋",
        "collection_info": null
    },
    {
        "uuid": "a6248e32ff97013a5bc4da7a2d6190fe",
        "title": "送七兄赴杨州帅幕",
        "author": "陆游",
        "content": "初报边烽照石头，旋闻胡马集瓜州。\n诸公谁听刍荛策，吾辈空怀畎畆忧。\n急雪打窗心共碎，危楼望远涕俱流。\n岂知今日淮南路，乱絮飞花送客舟。",
        "dynasty": "宋",
        "collection_info": null
    },
    {
        "uuid": "ff752bae20c597240e8c5b4b7245ec91",
        "title": "闰二月二十日游西湖",
        "author": "陆游",
        "content": "西湖二月游人稠，鲜车快马巷无留。\n梨园乐工教坊优，丝竹悲激杂清讴。\n追逐下上暮始休，外虽狂酲乐则不。\n岂知吾曹淡相求，酒肴取具非预谋。\n青梅苦笋助献酬，意象简朴足镇浮。\n尚惭一官自拘囚，未免疋马从两驺。\n南山老翁亦出游，百钱自挂竹杖头。",
        "dynasty": "宋",
        "collection_info": null
    },
    {
        "uuid": "310467ba25cd258490be53b3a875a001",
        "title": "刘太尉挽歌辞二首  其一",
        "author": "陆游",
        "content": "羌胡忘覆育，师旅备非常。\n南服更旄节，中军铸印章。\n驰书谕燕赵，开府冠侯王。\n赫赫今何在，门庭冷似霜。",
        "dynasty": "宋",
        "collection_info": null
    },
    {
        "uuid": "1735460e11f564d68311f313ee917ed9",
        "title": "刘太尉挽歌辞二首  其二",
        "author": "陆游",
        "content": "坚壁临江日，人疑制敌疏。\n安知百万虏，鋭尽浃旬余。\n智出常情表，功如定计初。\n云何媢公者，不置箧中书。",
        "dynasty": "宋",
        "collection_info": null
    },
    {
        "uuid": "9b8b141fee5316f9191d38f433f6d8e3",
        "title": "过林黄中食柑子有感学宛陵先生体",
        "author": "陆游",
        "content": "博士得黄柑，甚爱不忍擘。\n持献太夫人，远附海上舶。\n故山饶氛雾，可使酒杯窄。\n岂无荔枝好，餍饫恐不摘。\n相去三千里，无异娱旁侧。\n乃知母子意，更远未尝隔。\n我昨往见君，从容弄书册。\n药分腊剂香，茶泛春芽白。\n主意顾未厌，筐筥自搜索。\n敢谓甘旨余，亦及此下客。\n霜包纔三四，气可压千百。\n重是慈孝物，不敢吐其核。\n甘寒虽遶齿，悲感已横臆。\n半生无欢娱，初不为湮阨。",
        "dynasty": "宋",
        "collection_info": null
    },
    {
        "uuid": "ac3474b6695ef5302fb1771016655129",
        "title": "玉牒所迎驾望见周洪道舍人",
        "author": "陆游",
        "content": "自卜河桥宅，清谈喜屡陪。\n今年见腾踔，不恨老氛埃。\n晓放宫门钥，霜雕辇路槐。\n班回独小立，为待绣鞍来。",
        "dynasty": "宋",
        "collection_info": null
    },
    {
        "uuid": "7315f0d4b77c703187f72589713139ea",
        "title": "送梁谏议",
        "author": "陆游",
        "content": "湖海还朝白髮生，懒随年少事声名。\n极知忧国人谁及，细看无心语自平。\n归访乡人忘位重，乍辞言责觉身轻。\n篮舆避暑云门寺，应过幽居听水声。",
        "dynasty": "宋",
        "collection_info": null
    },
    {
        "uuid": "d03a25cdfc8cd2f6d477d7c75ef03a92",
        "title": "以石芥送刘韶美礼部刘比酿酒劲甚因以为戏二首  其一",
        "author": "陆游",
        "content": "古人重改阳城驿，吾辈欣闻石芥名。\n风味可人终骨骾，尊前真见鲁诸生。",
        "dynasty": "宋",
        "collection_info": null
    },
    {
        "uuid": "842982d8f29cfcc7f1d827587d9e5d59",
        "title": "以石芥送刘韶美礼部刘比酿酒劲甚因以为戏二首  其二",
        "author": "陆游",
        "content": "长安官酒甜如蜜，风月虽佳懒举觞。\n持送盘蔬还会否，与公新酿斗端方。",
        "dynasty": "宋",
        "collection_info": null
    },
    {
        "uuid": "e8f934b0e9479b18a069a2e860dc8f31",
        "title": "出都",
        "author": "陆游",
        "content": "重入修门甫岁余，又携琴剑返江湖。\n干坤浩浩何由报，犬马区区正自愚。\n缘熟且为莲社客，伻来喜对草堂图。\n西厢屋了吾真足，高枕看云一事无。",
        "dynasty": "宋",
        "collection_info": null
    },
    {
        "uuid": "df53626fa97c88843aa7e77e9854be55",
        "title": "曾原伯屡劝居城中而仆方欲自梅山入云门今日病酒偶得长句奉寄",
        "author": "陆游",
        "content": "借得僧房似钓船，兼旬散髮醉江天。\n酒能作病真如此，穷乃工诗却未然。\n闲似白鸥虽自许，健如黄犊已无缘。\n秋高更欲移家去，先葺云门屋数椽。",
        "dynasty": "宋",
        "collection_info": null
    },
    {
        "uuid": "cec33642d7483bcfe7314f3b234e902a",
        "title": "村居",
        "author": "陆游",
        "content": "富贵功名不拟论，且浮舴艋寄烟村。\n生憎快马随鞭影，寜作痴人记剑痕。\n樵牧相谙欲争席，比邻渐熟约论婚。\n晨舂夜绩吾家旧，正要遗风付子孙。",
        "dynasty": "宋",
        "collection_info": null
    },
    {
        "uuid": "abef34ed6e7ed8c13f70bae4aa76c721",
        "title": "看山",
        "author": "陆游",
        "content": "小葺茆茨紫翠间，今年偷得半年闲。\n门前木落须霜晓，且看西南一角山。",
        "dynasty": "宋",
        "collection_info": null
    },
    {
        "uuid": "f11d533d00c315bcdfe05dc80c7b0e46",
        "title": "夏夜泛舟书所见",
        "author": "陆游",
        "content": "山房犹復畏炎蒸，长掩柴门愧老僧。\n两桨去揺东浦月，一龛回望上方灯。\n惊飞宿鸟时呼侣，腾起长鱼有脱罾。\n夜半归来步松影，真成赤脚踏层冰。",
        "dynasty": "宋",
        "collection_info": null
    },
    {
        "uuid": "cd22733cb3ee529d352b77a0e82d7f88",
        "title": "秋阴",
        "author": "陆游",
        "content": "陂泽秋容淡，郊原晓气清。\n雨来鸠有语，社近燕无情。\n拄杖扶腰痛，渔舟照眼明。\n苦吟缘病辍，随意或诗成。",
        "dynasty": "宋",
        "collection_info": null
    },
    {
        "uuid": "b26cdbf5e646458694f00df3565d79fc",
        "title": "盆池",
        "author": "陆游",
        "content": "门外江涛涌雪堆，埋盆作沼亦何哉。\n儿曹不解渠翁意，新脱风波崄处来。",
        "dynasty": "宋",
        "collection_info": null
    },
    {
        "uuid": "6b95d4f684487573226a89d89e838bec",
        "title": "比从人觅酒皆酸薄戏作此诗",
        "author": "陆游",
        "content": "酒尽聊凭折简求，不知人要博凉州。\n墙隅弃置空三嘆，露下萤飞奈此秋。",
        "dynasty": "宋",
        "collection_info": null
    },
    {
        "uuid": "1c260e9c82a8e69416fee48031a6ef6a",
        "title": "买鱼二首  其一",
        "author": "陆游",
        "content": "卧沙细肋何由得，出水纤鳞却易求。\n一夏与僧同粥饭，朝来破戒醉新秋。",
        "dynasty": "宋",
        "collection_info": null
    },
    {
        "uuid": "516cabcbccc4908be2ea648878288efb",
        "title": "买鱼二首  其二",
        "author": "陆游",
        "content": "两京春荠论斤卖，江上鲈鱼不直钱。\n斫脍捣齑香满屋，雨窗唤起醉中眠。",
        "dynasty": "宋",
        "collection_info": null
    },
    {
        "uuid": "cb7214d05d09a00f27a2ee2b0ad90617",
        "title": "秋雨",
        "author": "陆游",
        "content": "漫道秋来雨，那无一日晴。\n只供高枕卧，不放小窗明。\n书册频开阖，山瓢任浊清。\n长年谙世味，不是故逃名。",
        "dynasty": "宋",
        "collection_info": null
    },
    {
        "uuid": "136c6e451ecb98c8979e376b1781bb61",
        "title": "晨起偶题",
        "author": "陆游",
        "content": "城远不闻长短更，上方钟鼓自分明。\n幽居不负秋来睡，末路偏谙世上情。\n大事岂堪重破坏，穷人难与共功名。\n风炉歙钵生涯在，且试新寒芋糁羮。",
        "dynasty": "宋",
        "collection_info": null
    },
    {
        "uuid": "8a80e2d37d8172cfba1dd54f94b3d481",
        "title": "悲秋",
        "author": "陆游",
        "content": "烟草凄迷八月秋，荒村络纬戒衣裘。\n道人大欠修行力，平地闲生尔许愁。",
        "dynasty": "宋",
        "collection_info": null
    },
    {
        "uuid": "f3be99bf9a6c7a033403f7a91cff7a05",
        "title": "寄张真父舍人二首  其一",
        "author": "陆游",
        "content": "诸公方衮衮，无地着斯人。\n万里夔州守，中朝禁省臣。\n孤帆秋上峡，五马晓班春。\n想见怀明主，登临白髮新。",
        "dynasty": "宋",
        "collection_info": null
    },
    {
        "uuid": "04a7c0dbb503b00d33d6ecb00e63414e",
        "title": "寄张真父舍人二首  其二",
        "author": "陆游",
        "content": "天上紫微省，莺花绕直庐。\n逢时身鼎贵，忧国鬓先疏。\n憔悴元当弃，牵聨也得书。\n犹能下榻否，拟卜瀼西居。",
        "dynasty": "宋",
        "collection_info": null
    },
    {
        "uuid": "c38dc616f6cabe85bbb8b264c864569f",
        "title": "幽居",
        "author": "陆游",
        "content": "翳翳桑麻巷，幽幽水竹居。\n纫缝一獠婢，樵汲两蛮奴。\n雨挟清砧急，篱悬野蔓枯。\n邻村有鬻子，吾敢嘆空无。",
        "dynasty": "宋",
        "collection_info": null
    },
    {
        "uuid": "ac9a6577138037d61a888683c2058b6b",
        "title": "法宝琏师求竹轩诗",
        "author": "陆游",
        "content": "南轩竹色映溪光，不减吾州五月凉。\n犹恨秋来鸥鹭少，须君更为筑横塘。",
        "dynasty": "宋",
        "collection_info": null
    },
    {
        "uuid": "55839dfbe98c81f5d1d3794bd027600c",
        "title": "欲游五峰不果往小诗寄莹老",
        "author": "陆游",
        "content": "东来恨不见汤休，千首清诗傥许求。\n要与茶山灯下读，莫令侍者作蝇头。",
        "dynasty": "宋",
        "collection_info": null
    },
    {
        "uuid": "2d1a81e8f0183f3858f62c608c7fdf50",
        "title": "谢王彦光提刑见访并送茶",
        "author": "陆游",
        "content": "迩英帷幄旧儒臣，肯顾荒山野水滨。\n不怕客嘲轻薄尹，要令我识老成人。\n颿回鼓转东城暮，酒冽橙香一笑新。\n遥想解酲须底物，隆兴第一壑源春。",
        "dynasty": "宋",
        "collection_info": null
    },
    {
        "uuid": "6d5fc4725603ad66b10da1cfbb0e1791",
        "title": "送查元章赴夔漕",
        "author": "陆游",
        "content": "柳色西门路，看公上马时。\n亦知非久别，不奈自成悲。\n白髮刘宾客，青衫杜拾遗。\n分留端有待，剩赋竹枝词。",
        "dynasty": "宋",
        "collection_info": null
    },
    {
        "uuid": "9347c0831c5cac168ceda5657ac36b42",
        "title": "逍遥",
        "author": "陆游",
        "content": "台省诸公日造朝，放慵别驾愧逍遥。\n州如斗大真无事，日抵年长未易消。\n午坐焚香常寂寂，晨兴署字亦寥寥。\n时平更喜戈船静，闲看城边帯雨潮。",
        "dynasty": "宋",
        "collection_info": null
    },
    {
        "uuid": "c6322d766587ebe98e5474534ce48597",
        "title": "病中简仲弥性唐克明苏训直",
        "author": "陆游",
        "content": "移疾还家暂曲肱，依然耐久北窗灯。\n心如泽国春归雁，身是云堂旦过僧。\n细雨佩壶寻废寺，夕阳下马吊荒陵。\n小留莫厌时追逐，胜社年来冷欲冰。",
        "dynasty": "宋",
        "collection_info": null
    },
    {
        "uuid": "10f50ee72d8359ee82f856d693169e74",
        "title": "送王景文",
        "author": "陆游",
        "content": "张公遂如此，海内共悲辛。\n逆胡犹遗种，皇天夺老臣。\n深知万言策，不愧九原人。\n风雨津亭暮，辞君泪满君。",
        "dynasty": "宋",
        "collection_info": null
    },
    {
        "uuid": "68e8a72f3907c3dc5920cbf5ff3575a7",
        "title": "送吕彦升参谋",
        "author": "陆游",
        "content": "楚塞萧条久宿师，参谋承诏上丹墀。\n苦言到口真当发，圣度如天莫自疑。\n万里寄声长不达，一尊相属岂前期。\n遥怜霜晓朝衣冷，深愧江城睡足时。",
        "dynasty": "宋",
        "collection_info": null
    },
    {
        "uuid": "d35a6d2902532c775ead3c2143ce5cc5",
        "title": "无咎兄郡斋燕集有诗末章见及敬次元韵",
        "author": "陆游",
        "content": "城楼画角吹晚晴，梅花堕地草欲生。\n绮盘翠杓春满眼，我胡不乐君将行。\n君归吾党共增气，往往怪我衰涕横。\n我来江干旧交少，见君不啻河之清。\n北风共爱地炉暖，西日同赏油窗明。\n微吟剧醉不知倦，坐阅汉腊逾周正。\n君文雄丽擅一世，凛凛武库藏五兵。\n酸寒如我每自笑，顾辱刻画为虚声。\n乃知好士如好色，遇合不必皆倾城。\n君方与世作水镜，如此过许人将惊。\n千金敝帚有定价，周玉郑鼠难强名。\n失言议罚不可缓，敬白府主浮金觥。\n君看失脚落尘土，岂復毫髮余诗情。\n自伤但似路旁堠，雨剥风摧供送迎。",
        "dynasty": "宋",
        "collection_info": null
    },
    {
        "uuid": "edbde79682245d86519536a83645d3ba",
        "title": "次韵无咎别后见寄",
        "author": "陆游",
        "content": "平日杯行不解辞，长亭况是送君时。\n几行零落僧窗字，何限流传乐府诗。\n归思恰如重醖酒，欢情略似欲残棋。\n龙蛇飞动无由见，坐愧文园属思迟。",
        "dynasty": "宋",
        "collection_info": null
    },
    {
        "uuid": "4c3bd6eddfa53c096e1a2f9e5ec888f2",
        "title": "晚泊慈姥矶下二首  其一",
        "author": "陆游",
        "content": "山断峭崖立，江空翠霭生。\n漫多来往客，不尽古今情。\n月碎知流急，风高觉笛清。\n儿曹笑老子，不睡待潮平。",
        "dynasty": "宋",
        "collection_info": null
    },
    {
        "uuid": "928722a8146f9b6c4e9507b69777f42b",
        "title": "晚泊慈姥矶下二首  其二",
        "author": "陆游",
        "content": "慈姥矶头月，纤纤照酒杯。\n素秋风露重，久客鬓毛催。\n宿鸟惊还定，飞萤阖復开。\n平生四方志，老去转悠哉。",
        "dynasty": "宋",
        "collection_info": null
    },
    {
        "uuid": "9023a37cd15a7ed5abe85d575171e8ea",
        "title": "七月十四夜观月",
        "author": "陆游",
        "content": "不復微云滓太清，浩然风露欲三更。\n开帘一寄平生快，万顷空江着月明。",
        "dynasty": "宋",
        "collection_info": null
    },
    {
        "uuid": "1678edb20e27ddf6e308aaf5f652fbc7",
        "title": "夜宿阳山矶将晓大雨北风甚劲俄顷行三百余里遂抵雁翅浦",
        "author": "陆游",
        "content": "五更颠风吹急雨，倒海翻江洗残暑。\n白浪如山泼入船，家人惊怖篙师舞。\n此行十日苦滞留，我亦芦樷厌鸣艣。\n书生快意轻性命，十丈蒲帆百夫举。\n星驰电骛三百里，坡陇聮翩杂平楚。\n船头风浪声愈厉，助以长笛挝鼍鼓。\n岂惟澎湃震山岳，直恐澒洞连后土。\n起看草木尽南靡，水鸟号鸣集洲渚。\n稽首龙公谢风伯，区区未祷烦神许。\n应知老去负壮心，戏遣穷途出豪语。",
        "dynasty": "宋",
        "collection_info": null
    },
    {
        "uuid": "29effea68238b1b1446d4697653d4afb",
        "title": "望江道中",
        "author": "陆游",
        "content": "吾道非邪来旷野，江涛如此去何之。\n起随乌鹊初翻后，宿及牛羊欲下时。\n风力渐添帆力健，艣声常杂雁声悲。\n晚来又入淮南路，红树青山合有诗。",
        "dynasty": "宋",
        "collection_info": null
    },
    {
        "uuid": "34f91df14f67e42b67555a812dbffd34",
        "title": "秋夜读书每以二鼓尽为节",
        "author": "陆游",
        "content": "腐儒碌碌嘆无奇，独喜遗编不我欺。\n白髮无情侵老境，青灯有味似儿时。\n高梧策策传寒意，迭鼓冬冬迫睡期。\n秋夜渐长饥作祟，一杯山药进琼糜。",
        "dynasty": "宋",
        "collection_info": null
    },
    {
        "uuid": "bd3f822780ba624907a682174f7ba9dc",
        "title": "往在都下时与邹德章兵部同居百官宅无日不相从仆来佐豫章而德章亦谪高安感事述怀作歌奉寄",
        "author": "陆游",
        "content": "巷南巷北秋月明，东家西家读书声。\n官闲出局各无事，冷落往往思同盟。\n出门相寻索一笑，亦或邂逅因俱行。\n黄中掀髯语激烈，韶美坚坐书纵横。\n子充清言喜置酒，赤梨緑柿相扶檠。\n寒灯耿耿地炉暖，宫门风顺闻疏更。\n故交一作霜叶散，外物已付秋毫轻。\n两穷相遭世果有，我与邹子俱南征。\n豫章高安本一郡，挂帆起柂无三程。\n簿书衮衮不少借，怀抱郁郁何由倾。\n明年君归我亦去，早卜三畆开柴荆。\n软红旧路莫重蹋，二升脱粟同煨铛。",
        "dynasty": "宋",
        "collection_info": null
    },
    {
        "uuid": "d01f4a57a68c43ee629b60a367ec68d5",
        "title": "寄答绵州杨齐伯左司",
        "author": "陆游",
        "content": "磊落人为磊落州，滕王阁望越王楼。\n欲凭梦去直虚语，赖有诗来宽旅愁。\n我老一官书纸尾，君行千骑试遨头。\n遥知小寄平生快，春酒如川炙万牛。",
        "dynasty": "宋",
        "collection_info": null
    },
    {
        "uuid": "e22156e85f02d2b854d567ba065a5d5a",
        "title": "送全州赵都曹",
        "author": "陆游",
        "content": "霜叶无停声，脂车有行色。\n正悲南浦秋，又送清湘客。\n啼饥儿颊红，待养亲髮白。\n努力事上官，世路日已迫。",
        "dynasty": "宋",
        "collection_info": null
    },
    {
        "uuid": "1d48a7949f759941d5679e6863c1f376",
        "title": "病中作",
        "author": "陆游",
        "content": "豫章濒大江，气候颇不令。\n孟冬风薄人，十室八九病。\n外寒客肺胃，下湿攻脚胫。\n俗巫医不艺，呜呼安託命。\n我始屏药囊，治病以清静。\n幻妄消六尘，虚白全一性。\n三日体遂轻，成此不战胜。\n长年更事多，苦语君试听。",
        "dynasty": "宋",
        "collection_info": null
    },
    {
        "uuid": "97e62003382730ee0bad8feea2915d7f",
        "title": "夜梦从数客雨中载酒出游山川城阙极雄丽云长安也因与客马上分韵作诗得游字",
        "author": "陆游",
        "content": "有酒不谋州，能诗自胜侯。\n但须绳繫日，安用地埋忧。\n射雉侵星出，看花秉烛游。\n残春杜陵雨，不恨湿貂裘。",
        "dynasty": "宋",
        "collection_info": null
    },
    {
        "uuid": "39d62f78cb1ad0ad26f6af3088dfc2b7",
        "title": "去年余佐京口遇王嘉叟从张魏公督师过焉魏公道免相嘉叟亦出守莆阳近辱书报魏公已葬衡山感嘆不已因用所遗拄颊亭诗韵奉寄",
        "author": "陆游",
        "content": "河亭挈手共徘徊，万事寜非有数哉。\n黄阁相君三黜去，青云学士一麾来。\n中原故老知谁在，南岳新丘共此哀。\n火冷夜窗听急雪，相思时取近书开。",
        "dynasty": "宋",
        "collection_info": null
    },
    {
        "uuid": "57dfcbb27ac88e29078b732752e6c9e5",
        "title": "自咏示客",
        "author": "陆游",
        "content": "衰髮萧萧老郡丞，洪州又看上元灯。\n羞将枉直分寻尺，寜走东西就斗升。\n吏进饱谙箝纸尾，客来苦劝摸床棱。\n归装渐理君知否，笑指庐山古涧藤。",
        "dynasty": "宋",
        "collection_info": null
    },
    {
        "uuid": "bef31a160ade91e3756890590918c00f",
        "title": "醉中歌",
        "author": "陆游",
        "content": "吾少贫贱真臞儒，贪食嗜味老不除。\n折腰敛版日走趋，归来聊以醉自娱。\n长缾巨榼罗杯盂，不须渔翁劝三闾。\n牛尾膏美如凝酥，猫头轮囷欲专车。\n黄雀万里行头颅，白鹅作鲊天下无。\n浔阳糖蟹径尺余，吾州之蔊尤嘉蔬。\n珍盘饾饤百味俱，不但项脔与腹腴。\n悠然一饱自笑愚，顾为口腹劳形躯。\n投劾行矣归园庐，莫厌粝饭尝黄葅。",
        "dynasty": "宋",
        "collection_info": null
    },
    {
        "uuid": "6d75a6454d93f74fa19dc7f79ca2b40b",
        "title": "寄陶茂安监丞",
        "author": "陆游",
        "content": "永州太守鬓毛残，矍铄犹能起据鞍。\n徴士虽思赋松菊，隐居未可挂衣冠。\n功名梦境元非实，歌舞山城且自宽。\n也胜钟陵穷别驾，闭门无客遣忧端。",
        "dynasty": "宋",
        "collection_info": null
    },
    {
        "uuid": "a0528d2b0bec41fa1101d11847ac15a7",
        "title": "烧香",
        "author": "陆游",
        "content": "茹芝却粒世无方，随食江湖每自伤。\n千里一身鳬泛泛，十年万事海茫茫。\n春来乡梦凭谁说，归去君恩未敢忘。\n一寸丹心幸无愧，庭空月白夜烧香。",
        "dynasty": "宋",
        "collection_info": null
    },
    {
        "uuid": "474dbab9ab247033ee151a55fb65886a",
        "title": "寒食临川道中",
        "author": "陆游",
        "content": "百卉千花了不存，堕溪飞絮看无痕。\n家人自作清明节，老子来穿緑暗村。\n日落啼鸦随野祭，雨余荒蔓上頽垣。\n道边醉饱休相避，作吏堪羞甚乞墦。",
        "dynasty": "宋",
        "collection_info": null
    },
    {
        "uuid": "acaf56f56fa1e3c8a2e6dba86f05f252",
        "title": "上巳临川道中",
        "author": "陆游",
        "content": "二月六夜春水生，陆子初有临川行。\n溪深桥断不得渡，城近卧闻吹角声。\n三月三日天气新，临川道中愁杀人。\n纤纤女手桑叶緑，漠漠客舍桐花春。\n平生怕路如怕虎，幽居不省游城府。\n鹤躯苦瘦坐长饥，龟息无声惟黙数。\n如今自怜还自笑，敛版低心事年少。\n儒冠未恨终自误，刀笔最惊非素料。\n五更欹枕一凄然，梦裏扁舟水接天。\n红蕖緑芰梅山下，白塔朱楼禹庙边。",
        "dynasty": "宋",
        "collection_info": null
    },
    {
        "uuid": "2f55dc6ed32943411adf31c285f5fff5",
        "title": "寄别李德远二首  其一",
        "author": "陆游",
        "content": "萧萧风雨临川驿，邂逅连床若有期。\n自起挑灯贪夜话，疾呼索饭疗朝饥。\n即今明月共千里，已占深林巢一枝。\n惜别自嫌儿女态，梦骑羸马度芳陂。",
        "dynasty": "宋",
        "collection_info": null
    },
    {
        "uuid": "b3db78fdc10977dbab83b7fc3b6503ae",
        "title": "寄别李德远二首  其二",
        "author": "陆游",
        "content": "李侯不恨世卖友，陆子那须钱买山。\n出牧君当千里去，归耕我判一生闲。\n中原乱后儒风替，党禁兴来士气孱。\n復古主盟须老手，勉追庆历数公间。",
        "dynasty": "宋",
        "collection_info": null
    },
    {
        "uuid": "392ee06e875b387d8d512b62466b4586",
        "title": "初夏道中",
        "author": "陆游",
        "content": "桑间葚熟麦齐腰，莺语惺惺野雉骄。\n日薄人家晒蚕子，雨余山客买鱼苗。\n丰年随处俱堪乐，行路终然不自聊。\n独喜此身强健在，又揺团扇着絺蕉。",
        "dynasty": "宋",
        "collection_info": null
    },
    {
        "uuid": "8470e180567712c4ad55376d264741eb",
        "title": "示儿子",
        "author": "陆游",
        "content": "父子扶携返故乡，欣然击壤咏陶唐。\n墓前自誓寜非隘，泽畔行吟未免狂。\n雨润北窗看洗竹，霜清南陌课剶桑。\n秋毫何者非君赐，回首修门敢遽忘。",
        "dynasty": "宋",
        "collection_info": null
    },
    {
        "uuid": "21c2b007a74eca7330b35523e10d0a2c",
        "title": "重五同尹少稷观江中竞渡",
        "author": "陆游",
        "content": "楚人遗俗阅千年，箫鼓喧呼斗画船。\n风浪如山鲛鰐横，何心此地更争先。",
        "dynasty": "宋",
        "collection_info": null
    },
    {
        "uuid": "ccf49229b7b9344d506fbe94ccb83e57",
        "title": "过玉山辱芮国器检详留语甚勤因寄此诗兼呈韩无咎右司",
        "author": "陆游",
        "content": "辽东归老白襦裙，名字何堪遣世闻。\n便谓与公长契阔，不知留语故慇懃。\n诗章有便犹应寄，禄米无多切莫分。\n倘见右司烦说似，每因风月怆离群。",
        "dynasty": "宋",
        "collection_info": null
    },
    {
        "uuid": "30da9ead8b1c5e59cac49dfb974f31d8",
        "title": "随意",
        "author": "陆游",
        "content": "随意上渔舟，幽寻不预谋。\n清溪欣始泛，野寺忆前游。\n丰岁鸡豚贱，霜天柿栗稠。\n余生知有几，且置万端忧。",
        "dynasty": "宋",
        "collection_info": null
    },
    {
        "uuid": "613d407539f0862c85b7c9aac239d311",
        "title": "寄龚实之正言",
        "author": "陆游",
        "content": "台省诸公岁岁新，平生敬慕独斯人。\n山林不恨音尘远，梦寐时容笑语亲。\n学道皮肤虽脱落，忧时肝胆尚轮囷。\n至和嘉佑须公了，乞向升平作幸民。",
        "dynasty": "宋",
        "collection_info": null
    },
    {
        "uuid": "f8169b9e1605e8874954c658c7d0a150",
        "title": "游山西村",
        "author": "陆游",
        "content": "莫笑农家腊酒浑，丰年留客足鸡豚。\n山重水复疑无路，柳暗花明又一村。\n箫鼓追随春社近，衣冠简朴古风存。\n从今若许闲乘月，拄杖无时夜叩门。",
        "dynasty": "宋",
        "collection_info": null
    },
    {
        "uuid": "9c633369f4cc1ed3fbfb01f7a6da7146",
        "title": "观村童戏溪上",
        "author": "陆游",
        "content": "雨余溪水掠堤平，闲看村童戏晚晴。\n竹马踉蹡冲淖去，纸鸢跋扈挟风鸣。\n三冬暂就儒生学，千耦还从父老耕。\n识字粗堪供赋役，不须辛苦慕公卿。",
        "dynasty": "宋",
        "collection_info": null
    },
    {
        "uuid": "ad8b6b6198fefed15a69d265e9c64f3c",
        "title": "雨霁出游书事",
        "author": "陆游",
        "content": "十日苦雨一日晴，拂拭拄杖西村行。\n清沟泠泠流水细，好风习习吹衣轻。\n四邻蛙声已閤閤，两岸柳色争青青。\n辛夷先开半委地，海棠独立方倾城。\n春工遇物初不择，亦秀燕麦开芜菁。\n荠花如雪又烂漫，百草红紫那知名。\n小鱼谁取置道侧，细柳穿颊危将烹。\n欣然买放寄吾意，草莱无地苏疲氓。",
        "dynasty": "宋",
        "collection_info": null
    },
    {
        "uuid": "6a1127dc8c820d5d9b589a49b17979e7",
        "title": "残春",
        "author": "陆游",
        "content": "残春醉着钓鱼庵，花雨娱人落半岩。\n岂是天公无皂白，独悲世俗异酸咸。\n妄身似梦行当觉，谈口如狂未易缄。\n已作沉舟君勿嘆，年来何止阅千帆。",
        "dynasty": "宋",
        "collection_info": null
    },
    {
        "uuid": "5d3275bc627234db9782bc0af3ac86d9",
        "title": "家园小酌二首  其一",
        "author": "陆游",
        "content": "旋作园庐指顾成，柳阴已復着啼莺。\n百年更把几杯酒，一月元无三日晴。\n鸥鹭向人殊耐久，山林与世本无营。\n小诗漫付儿曹诵，不用韩公说有声。",
        "dynasty": "宋",
        "collection_info": null
    },
    {
        "uuid": "1a4412376782e4cc5dfbfc6e02332494",
        "title": "家园小酌二首  其二",
        "author": "陆游",
        "content": "满林春笋生无数，竟日鸬鷀来百回。\n衣上尘埃真一洗，酒边怀抱得频开。\n池鱼往者忧奇祸，社栎终然幸散材。\n世事纷纷心本懒，闭门岂独畏嫌猜。",
        "dynasty": "宋",
        "collection_info": null
    },
    {
        "uuid": "09316d3e4d5114fa805a21e8344177a4",
        "title": "寄王嘉叟吏部",
        "author": "陆游",
        "content": "宿负烦公议，隆宽荷圣时。\n江湖真送老，药饵且扶衰。\n抚事惊年往，怀人有梦知。\n敢嗟贫到骨，饮水诵君诗。",
        "dynasty": "宋",
        "collection_info": null
    },
    {
        "uuid": "61ac2e096d1b7c1488b7c26ca6d8ceed",
        "title": "夜读隐书有感",
        "author": "陆游",
        "content": "平生志慕白云乡，俯仰人间每自伤。\n倦鹤摧颓寜望料，寒龟蹙缩且支床。\n力探鸿宝寻奇诀，剩采青精试秘方。\n常鄙臞仙老山泽，要令仰首看飞翔。",
        "dynasty": "宋",
        "collection_info": null
    },
    {
        "uuid": "ea4c86097cf4b6622c37f76a90228612",
        "title": "上虞逆旅见旧题岁月感怀",
        "author": "陆游",
        "content": "舴艋为家东復西，今朝破晓下前溪。\n青山缺处日初上，孤店开时莺乱啼。\n倦枕不成千里梦，坏墙闲觅十年题。\n漆园傲吏犹非达，物我区区岂足齐。",
        "dynasty": "宋",
        "collection_info": null
    },
    {
        "uuid": "eae85d98618aa28f66a5121c2b9012f4",
        "title": "舜庙怀古",
        "author": "陆游",
        "content": "云断苍梧竟不归，江边古庙锁朱扉。\n山川不为兴亡改，风月应怜感慨非。\n孤枕有时莺唤梦，斜风无赖客添衣。\n千年回首消磨尽，输与渔舟送落晖。",
        "dynasty": "宋",
        "collection_info": null
    },
    {
        "uuid": "6ca1157f6387a21d9c02b62d5e78a6c4",
        "title": "题十八学士图",
        "author": "陆游",
        "content": "隋日昏曀东南倾，雷塘风吹草木腥。\n平时但忌黑色儿，不知乃有虬髯生。\n晋阳龙飞云滃滃，关洛万里即日平。\n东征归来脱金甲，天策开府延豪英。\n琴书闲暇永清昼，簪履光彩明华星。\n高参伊吕列佐命，下者才气犹峥嵘。\n但余一恨到千载，高阳缪公来窜名。\n老奸得志国几丧，李氏诛徙连孤婴。\n向令亟念履霜戒，危乱安得存勾萌。\n众贤一佞祸尚尔，掩卷涕泪临风横。",
        "dynasty": "宋",
        "collection_info": null
    },
    {
        "uuid": "251f124f8562f34c17522d373fd76ce9",
        "title": "统分稻晚归二首  其一",
        "author": "陆游",
        "content": "出裹一箪饭，归收百把禾。\n勤劳解堪忍，余暇更吟哦。\n岁恶增吾困，家贫赖汝多。\n村醪莫辞醉，羮芋学岷峨。",
        "dynasty": "宋",
        "collection_info": null
    },
    {
        "uuid": "604bcebdc9e4857edfe7518bdeda9adf",
        "title": "统分稻晚归二首  其二",
        "author": "陆游",
        "content": "薄酒不自酌，夕阳须汝归。\n橘包霜后美，豆荚雨中肥。\n路远应加饭，天寒莫减衣。\n老怀忧自切，道眼看皆非。",
        "dynasty": "宋",
        "collection_info": null
    },
    {
        "uuid": "24183c73291c73c2ea84fae387120655",
        "title": "衰病二首  其一",
        "author": "陆游",
        "content": "衰病不浪出，闭门烟雨中。\n苇花添絮暖，葑火试炉红。\n仕宦螘窠梦，功名马耳风。\n山翁但更事，人看作神通。",
        "dynasty": "宋",
        "collection_info": null
    },
    {
        "uuid": "89d77142163239bda8a98398ba2e34f7",
        "title": "衰病二首  其二",
        "author": "陆游",
        "content": "病除犹老健，雨止得冬晴。\n觅句嗟心在，钞书试眼明。\n朝寒添布褐，晚步出柴荆。\n外慕终无益，儿曹且力耕。",
        "dynasty": "宋",
        "collection_info": null
    },
    {
        "uuid": "80870a19393f652126c4c74dee79dd56",
        "title": "霜风",
        "author": "陆游",
        "content": "十月霜风吼屋边，布裘未办一铢绵。\n岂惟饥索邻僧米，真是寒无坐客氊。\n身老啸歌悲永夜，家贫撑拄过凶年。\n丈夫经此寜非福，破涕灯前一粲然。",
        "dynasty": "宋",
        "collection_info": null
    },
    {
        "uuid": "7f8b40135e91d25a746600af562a850a",
        "title": "小酌",
        "author": "陆游",
        "content": "盘箸贫犹设，杯盂老更耽。\n宗文树鸡栅，灵照挈蔬篮。\n径醉眼花乱，高眠鼻息酣。\n觉来寒日晚，落叶拥茆庵。",
        "dynasty": "宋",
        "collection_info": null
    },
    {
        "uuid": "a1673d09b275b96089acb55526db1136",
        "title": "十月苦蝇二首  其一",
        "author": "陆游",
        "content": "村北村南打稻忙，浮云吹尽见朝阳。\n不宜便作晴明看，扑面飞蝇未退藏。",
        "dynasty": "宋",
        "collection_info": null
    },
    {
        "uuid": "9b7ddb0ab445bc13794cb0510551a144",
        "title": "十月苦蝇二首  其二",
        "author": "陆游",
        "content": "十月江南未拥炉，痴蝇扰扰莫嫌渠。\n细看岂是坚牢物，付与清霜为扫除。",
        "dynasty": "宋",
        "collection_info": null
    },
    {
        "uuid": "04f3000fce78cf05d791dda992ab104e",
        "title": "丫头岩见周洪道以进士入都日题字",
        "author": "陆游",
        "content": "乌巾白纻蹋京尘，瑶树琼林照路人。\n西省归来名盖代，两行墨色尚如新。",
        "dynasty": "宋",
        "collection_info": null
    },
    {
        "uuid": "60361c46c3c7d99b5ae3423a8b4989bb",
        "title": "独学",
        "author": "陆游",
        "content": "师友雕零身白首，杜门独学就谁评。\n秋风弃扇知安命，小炷留灯悟养生。\n踵息无声酣午枕，舌根忘味美晨烹。\n少年妄起功名念，岂信身闲心太平。",
        "dynasty": "宋",
        "collection_info": null
    },
    {
        "uuid": "0428b4781b96accf18f02eb13b488244",
        "title": "霜月",
        "author": "陆游",
        "content": "枯草霜花白，寒窗月影新。\n惊鸦时绕树，吠犬远随人。\n出仕谗销骨，归耕病满身。\n世间输坏衲，切莫劝冠巾。",
        "dynasty": "宋",
        "collection_info": null
    },
    {
        "uuid": "d7fae5cc0766de95960d8182cb0bc2a4",
        "title": "寄黄龙升老",
        "author": "陆游",
        "content": "读书万卷裂儒衣，黄金可成弃不为。\n快哉天马不可羁，开口便呼临济儿。\n诸方蹴蹋莫支持，吾州一老偶得之。\n闭门夜付僧伽黎，明日声价羽檄驰。\n弟子不必不如师，黄龙所立尤瑰奇。\n空山鬼火号狐狸，筑屋千础食万缁。\n痴人不解公游嬉，嫉怒欲碎门前碑。\n世衰道丧士自欺，山林亦復践骇机。\n长謡寄公公试思，吾辈救此当何施。",
        "dynasty": "宋",
        "collection_info": null
    },
    {
        "uuid": "473f828c0fad740775e6277b747a2276",
        "title": "赠进贤刘令",
        "author": "陆游",
        "content": "簿领尘埃裏，超然见鳯麟。\n性疏忘顾忌，学大有经纶。\n正论虽频接，高标岂易亲。\n向来相识晚，吾党欠斯人。",
        "dynasty": "宋",
        "collection_info": null
    },
    {
        "uuid": "8b1097897e16c1154aec7938ec153df8",
        "title": "书室名可斋或问其义作此告之",
        "author": "陆游",
        "content": "得福常廉祸自轻，坦然无愧亦无惊。\n平生秘诀今相付，只向君心可处行。",
        "dynasty": "宋",
        "collection_info": null
    },
    {
        "uuid": "3c3546ddcf147cc47f49406f620131cb",
        "title": "寄酬杨齐伯少卿",
        "author": "陆游",
        "content": "杨卿人材金百炼，岐公座上初识面。\n十年万事不须说，犹喜归来且强健。\n题诗想见初削瓜，寄到茆堂已归燕。\n辞严意密敢轻读，呼儿炷灯重把卷。\n即今相望几千里，何日蝉聨语忘倦。\n就令有使即寄书，岂如无事长相见。",
        "dynasty": "宋",
        "collection_info": null
    },
    {
        "uuid": "67dd0d20c4b5f687ed0d77cddea00805",
        "title": "自笑",
        "author": "陆游",
        "content": "自笑平生醉后狂，千钟使气少年塲。\n那知病叶先摧落，却羡寒龟巧缩藏。\n药物及时希老健，山家随日了穷忙。\n凶年坐待新春麦，莫厌清吟雪夜长。",
        "dynasty": "宋",
        "collection_info": null
    },
    {
        "uuid": "c0124b7b0db24fa1accea6ba99db916d",
        "title": "夜闻松声有感",
        "author": "陆游",
        "content": "清晨放船落星石，大风吹颿如箭激。\n回头已失庐山云，却上吴城观落日。\n夜深龙归擘祠门，入木数寸留爪痕。\n明朝就视心尚栗，腥风卷地雷霆奔。\n归船买酒持自慰，性命平生惊屡戏。\n固知神怒有定时，波纹蹙作鱼鳞细。\n如今衰病卧林垧，霜覆茆檐月满庭。\n松声惊破三更梦，犹作当时风浪听。",
        "dynasty": "宋",
        "collection_info": null
    },
    {
        "uuid": "4a4be942cf663d5ca539ad5cd25d5e2e",
        "title": "十二月一日二首  其一",
        "author": "陆游",
        "content": "病愈都忘老，晴和已似春。\n畦蔬青长甲，塘水緑生鳞。\n酒盌论交密，丹炉作梦新。\n穷居那敢恨，幸远庾公尘。",
        "dynasty": "宋",
        "collection_info": null
    },
    {
        "uuid": "61e6021ab15683af1e3e38838cdda708",
        "title": "十二月一日二首  其二",
        "author": "陆游",
        "content": "东风吹斗柄，暖律变严凝。\n草色迷残烧，溪流帯断冰。\n儿书春日牓，女剪上元灯。\n莫笑蒲龛睡，山翁怯岁增。",
        "dynasty": "宋",
        "collection_info": null
    },
    {
        "uuid": "8cc7593f1f66a6facf85fa3086266aae",
        "title": "春日二首  其一",
        "author": "陆游",
        "content": "老夫一卧三山下，两见城门送土牛。\n贫舍春盘还草草，暮年心事转悠悠。\n湖光涨緑分烟浦，柳色揺金映市楼。\n药饵及时身尚健，无风无雨且闲游。",
        "dynasty": "宋",
        "collection_info": null
    },
    {
        "uuid": "f6545632aab657fb313cf569e23ad5b3",
        "title": "春日二首  其二",
        "author": "陆游",
        "content": "久抛朝帻懒重弹，华髮萧然二寸冠。\n不恨凄凉侵晚境，犹能语笑向春盘。\n银杯酒色家家緑，篛笠烟波处处宽。\n一片梅花无復在，却嫌新暖换余寒。",
        "dynasty": "宋",
        "collection_info": null
    },
    {
        "uuid": "5bccc3a4d89f7d4f24f8d0279ed73dd7",
        "title": "僧房假榻",
        "author": "陆游",
        "content": "过尽青山唤渡船，晚窗洗脚卧僧氊。\n剩偿平日清游愿，更结来生熟睡缘。\n吞啄渐稀如老鹤，鸣声已断似寒蝉。\n旁观莫苦嘲痴钝，此妙吾宗秘不传。",
        "dynasty": "宋",
        "collection_info": null
    },
    {
        "uuid": "0e57524e86f77f863fe578ddeeee5495",
        "title": "闻雨",
        "author": "陆游",
        "content": "慷慨心犹壮，蹉跎鬓已秋。\n百年殊鼎鼎，万事秪悠悠。\n不悟鱼千里，终归貉一丘。\n夜阑闻急雨，起坐涕交流。",
        "dynasty": "宋",
        "collection_info": null
    },
    {
        "uuid": "d9ce7d15063bc71f352533bae305bfca",
        "title": "休日有感",
        "author": "陆游",
        "content": "少年从宦地，休日喜无涯。\n坐上强留客，街头旋买花。\n开轩催汛扫，脱帽共諠譁。\n村巷朋游绝，逢春祇自嗟。",
        "dynasty": "宋",
        "collection_info": null
    },
    {
        "uuid": "bfd5dbc7084dc79cf9fea78823696d8a",
        "title": "题徐子礼宗丞自觉斋",
        "author": "陆游",
        "content": "末俗纷纷只自谩，惟公肯向静中观。\n闲看此事从何得，正自它人着力难。\n茶熟松风生石鼎，香残云缕遶蒲团。\n江湖多少痴禅衲，蹋破青鞵觅话端。",
        "dynasty": "宋",
        "collection_info": null
    },
    {
        "uuid": "f6d7e0c79a657bf5193a98c4b1bd6297",
        "title": "送张叔潜编修造朝四首  其一",
        "author": "陆游",
        "content": "此士名高北斗南，眼中独许我同参。\n匆匆却作临分恨，一月何曾笑二三。",
        "dynasty": "宋",
        "collection_info": null
    },
    {
        "uuid": "30fcb4afd5e9a81f0610943867d77a90",
        "title": "送张叔潜编修造朝四首  其二",
        "author": "陆游",
        "content": "简牍清闲胜校讐，题诗应肯寄夔州。\n东厨羊美聊堪饱，北面铃稀莫强愁。",
        "dynasty": "宋",
        "collection_info": null
    },
    {
        "uuid": "6366f6a9ed2bcf985ff8645e968ba0b6",
        "title": "送张叔潜编修造朝四首  其三",
        "author": "陆游",
        "content": "北窗铜碾破云腴，扪腹翛然一事无。\n安用雁行排院吏，正须鱼贯看胡俘。",
        "dynasty": "宋",
        "collection_info": null
    },
    {
        "uuid": "dc0efc25c2a5db7b1edfc4c41c8f8d60",
        "title": "送张叔潜编修造朝四首  其四",
        "author": "陆游",
        "content": "芒屩年来渐懒穿，闭门日日只高眠。\n今朝出送张夫子，借得南邻放鸭船。",
        "dynasty": "宋",
        "collection_info": null
    },
    {
        "uuid": "9d2f56bccfa616f9f77de804326e14f5",
        "title": "有感",
        "author": "陆游",
        "content": "云崦重重不易寻，庖厨性命走山林。\n但令有月同幽梦，更用何人识苦心。\n流辈渐稀知死近，鬓毛无色觉愁侵。\n平生自许忘情者，颇怪灯前感慨深。",
        "dynasty": "宋",
        "collection_info": null
    },
    {
        "uuid": "cb0b80445a87533a300ee164f0e1c5ef",
        "title": "涧松",
        "author": "陆游",
        "content": "药出山来为小草，楸成树后困长藤。\n涧松郁郁何劳嘆，却是人间奈废兴。",
        "dynasty": "宋",
        "collection_info": null
    },
    {
        "uuid": "b3854c53ae8084c2552a8b5f1bc017ea",
        "title": "将赴官夔府书怀",
        "author": "陆游",
        "content": "病夫喜山泽，抗志自年少。\n有时缘龟饥，妄出丏鹤料。\n亦尝厕朝绅，退懦每自笑。\n正如怯酒人，虽爱不敢釂。\n一从南昌免，五岁嗟不调。\n朝廷每哀矜，幙府误辟召。\n终然敛孤迹，万里游绝徼。\n民风杂莫徭，封域近无诏。\n凄凉黄魔宫，峭绝白帝庙。\n又尝闻此邦，野陋可嘲诮。\n通衢舞竹枝，谯门对山烧。\n浮生一梦耳，何者可庆吊。\n但愁瘿纍纍，把镜羞自照。",
        "dynasty": "宋",
        "collection_info": null
    },
    {
        "uuid": "d0464af70be009cd0badf7ad5a8a1087",
        "title": "送芮国器司业二首  其一",
        "author": "陆游",
        "content": "此心知我岂非天，双鬓皤然气浩然。\n曾见灰寒百僚底，真能山立万夫前。\n洛城霜重听宫漏，霅水云深着钓船。\n拈起吾宗安乐法，人生何处不随缘。",
        "dynasty": "宋",
        "collection_info": null
    },
    {
        "uuid": "50a117167e432e7c6abceb62edc8c34d",
        "title": "送芮国器司业二首  其二",
        "author": "陆游",
        "content": "往岁淮边虏未归，诸生合疏论危机。\n人材衰靡方当虑，士气峥嵘未可非。\n万事不如公论久，诸贤莫与众心违。\n还朝此段宜先及，岂独遗经赖发挥。",
        "dynasty": "宋",
        "collection_info": null
    },
    {
        "uuid": "43d863519024888690f51f265897300d",
        "title": "春阴",
        "author": "陆游",
        "content": "春风浩荡作春阴，弱燕归来不自禁。\n白塔昏昏纔半露，青山淡淡欲平沉。\n裘茸细雨初惊湿，屐齿新泥忽已深。\n直怕楼高生客恨，不因病起倦登临。",
        "dynasty": "宋",
        "collection_info": null
    },
    {
        "uuid": "accfd9e95f80bc38dae5c55bd1cf4118",
        "title": "投梁参政",
        "author": "陆游",
        "content": "浮生无根株，志士惜浪死。\n鸡鸣何预人，推枕中夕起。\n游也本无奇，腰折百僚底。\n流离鬓成丝，悲咤涙如洗。\n残年走巴峡，辛苦为斗米。\n远衝三伏热，前指九月水。\n回首长安城，未忍便万里。\n袖诗叩东府，再拜求望履。\n平生实易足，名幸污黄纸。\n但忧死无闻，功不挂青史。\n颇闻匈奴乱，天意殄蛇豕。\n何时嫖姚师，大刷渭桥耻。\n士各奋所长，儒生未宜鄙。\n覆氊草军书，不畏寒堕指。",
        "dynasty": "宋",
        "collection_info": null
    },
    {
        "uuid": "5f1bde3678caaa1c2ed82dc6b9c8f61d",
        "title": "宿枫桥",
        "author": "陆游",
        "content": "七年不到枫桥寺，客枕依然半夜钟。\n风月未须轻感慨，巴山此去尚千重。",
        "dynasty": "宋",
        "collection_info": null
    },
    {
        "uuid": "e7215d1276c24b6c5db8f5569e3668f2",
        "title": "晚泊",
        "author": "陆游",
        "content": "半世无归似转蓬，今年作梦到巴东。\n身游万死一生地，路入千峰百嶂中。\n邻舫有时来乞火，樷祠无处不祈风。\n晚潮又泊淮南岸，落日啼鸦戍堞空。",
        "dynasty": "宋",
        "collection_info": null
    },
    {
        "uuid": "3dfac4238343244c92f065a84910d49c",
        "title": "金山观日出",
        "author": "陆游",
        "content": "繫船浮玉山，清晨得奇观。\n日轮擘水出，始觉江面宽。\n遥波蹙红鳞，翠霭开金盘。\n光彩射楼塔，丹碧浮云端。\n诗人窘笔力，但咏秋月寒。\n何当罗浮望，涌海夜未阑。",
        "dynasty": "宋",
        "collection_info": null
    },
    {
        "uuid": "3aaba2a840e42382ccf711095e62ac56",
        "title": "吊李翰林墓",
        "author": "陆游",
        "content": "饮似长鲸快吸川，思如渴骥勇奔泉。\n客从县令初何有，醉忤将军亦偶然。\n骏马名姬如昨日，断碑乔木不知年。\n浮生今古同归此，回首桓公亦故阡。",
        "dynasty": "宋",
        "collection_info": null
    },
    {
        "uuid": "f1eff6c7bc0d2e5d8e50977210c17f69",
        "title": "雨中泊赵屯有感",
        "author": "陆游",
        "content": "归燕羁鸿共断魂，荻花枫叶泊孤村。\n风吹暗浪重添缆，雨送新寒半掩门。\n鱼市人烟横惨淡，龙祠箫鼓闹黄昏。\n此身且健无余恨，行路虽难莫更论。",
        "dynasty": "宋",
        "collection_info": null
    },
    {
        "uuid": "7448306e6ae1cba3197e19b61a963f67",
        "title": "黄州",
        "author": "陆游",
        "content": "局促常悲类楚囚，迁流还嘆学齐优。\n江声不尽英雄恨，天意无私草木秋。\n万里羁愁添白髮，一帆寒日过黄州。\n君看赤壁终陈迹，生子何须似仲谋。",
        "dynasty": "宋",
        "collection_info": null
    },
    {
        "uuid": "894f51ecb5e77ef682a6d3db8808819a",
        "title": "武昌感事",
        "author": "陆游",
        "content": "百万呼卢事已空，新寒拥褐一衰翁。\n但悲鬓色成枯草，不恨生涯似断蓬。\n烟雨凄迷云梦泽，山川萧瑟武昌宫。\n西游处处堪流涕，抚枕悲歌兴未穷。",
        "dynasty": "宋",
        "collection_info": null
    },
    {
        "uuid": "156d22234a50515d6ec7da16f48c3061",
        "title": "夜思",
        "author": "陆游",
        "content": "露泣啼螀草，潮生宿雁汀。\n经年寄孤舫，终夜託丘亭。\n楚泽无穷白，巴山何处青。\n四方男子事，不敢恨飘零。",
        "dynasty": "宋",
        "collection_info": null
    },
    {
        "uuid": "a40f83612b0745520713a918257370e1",
        "title": "哀郢二首  其一",
        "author": "陆游",
        "content": "远接商周祚最长，北盟齐晋势争强。\n章华歌舞终萧瑟，云梦风烟旧莽苍。\n草合故宫惟雁起，盗穿荒冢有狐藏。\n离骚未尽灵均恨，志士千秋泪满裳。",
        "dynasty": "宋",
        "collection_info": null
    },
    {
        "uuid": "3b861af6638e80b8dba25eca83725dd6",
        "title": "哀郢二首  其二",
        "author": "陆游",
        "content": "荆州十月早梅春，徂岁真同下阪轮。\n天地何心穷壮士，江湖从古着羁臣。\n淋漓痛饮长亭暮，慷慨悲歌白髮新。\n欲吊章华无处问，废城霜露湿荆榛。",
        "dynasty": "宋",
        "collection_info": null
    },
    {
        "uuid": "2365fd8c6b406246e98239c05c399a00",
        "title": "江陵道中作",
        "author": "陆游",
        "content": "山川杂吴楚，气候接秋冬。\n水落鱼可拾，霜清裘欲重。\n乡遥归梦短，酒薄客愁浓。\n白帝何时到，高吟酹卧龙。",
        "dynasty": "宋",
        "collection_info": null
    },
    {
        "uuid": "e55b6b01f7b0987bddb6b6b1d160d411",
        "title": "石首县雨中繫舟戏作短歌",
        "author": "陆游",
        "content": "庚寅去吴西适楚，秋晚孤舟泊江渚。\n荒林月黑虎欲行，古道人稀鬼相语。\n鬼语亦如人语悲，楚国繁华非昔时。\n章华台前小家住，茆屋雨漏秋风吹。\n悲哉秦人真虎狼，欺侮六国囚侯王。\n亦知兴废古来有，但恨不见秦先亡。\n开窗酹汝一杯酒，等为亡国秦更丑。\n骊山冢破已千年，至今过者无伤怜。",
        "dynasty": "宋",
        "collection_info": null
    },
    {
        "uuid": "4515737b0073deac1f8e88c1ea9a7b4a",
        "title": "初寒",
        "author": "陆游",
        "content": "船尾寒风不满旗，江边樷祠常掩扉。\n行人畏虎少晨起，舟子捕鱼多夜归。\n茆叶翻翻带宿雨，苇花漠漠弄斜晖。\n伤心到处闻碪杵，九月今年未授衣。",
        "dynasty": "宋",
        "collection_info": null
    },
    {
        "uuid": "f1c3fc9a8f063bf69c911eba6a031cdf",
        "title": "醉歌",
        "author": "陆游",
        "content": "老夫樯竿插苍石，水落岸沙痕数尺。\n江南秋尽未揺落，槲叶离离枫叶赤。\n楚人自古多悲伤，道傍行歌犹感激。\n野花碧紫亦满把，涧果青红正堪摘。\n客中得酒薄亦好，江头烂醉真不惜。\n千古兴亡在目前，郁郁关河含暝色。\n饥鸿垂翅掠舟过，此意与我同凄恻。\n三抚阑干恨未平，月明正照颓乌帻。",
        "dynasty": "宋",
        "collection_info": null
    },
    {
        "uuid": "4248e7a9e2416d88765dff4c337eef95",
        "title": "秋风",
        "author": "陆游",
        "content": "秋风吹客樯，节物嘆遐方。\n岁事忽云暮，吾行殊未央。\n霜清汉水緑，日落楚山苍。\n此去三巴路，无猿亦断肠。",
        "dynasty": "宋",
        "collection_info": null
    },
    {
        "uuid": "17d5bbbc213e5f3385768bc01325b2dc",
        "title": "塔子矶",
        "author": "陆游",
        "content": "塔子矶前艇子横，一窗秋月为谁明。\n青山不减年年恨，白髮无端日日生。\n七泽苍茫非故国，九歌哀怨有遗声。\n古来拨乱非无策，夜半潮平意未平。",
        "dynasty": "宋",
        "collection_info": null
    },
    {
        "uuid": "bd5476e56350d896f35d05a4170d4e98",
        "title": "重阳",
        "author": "陆游",
        "content": "照江丹叶一林霜，折得黄花更断肠。\n商略此时须痛饮，细腰宫畔过重阳。",
        "dynasty": "宋",
        "collection_info": null
    },
    {
        "uuid": "beda05c5bb7e15cf5ee789ce385d4195",
        "title": "早寒",
        "author": "陆游",
        "content": "沔鄂犹残暑，荆巫已早寒。\n潦收滩正白，霜重叶初丹。\n节物元非恶，情怀自鲜欢。\n暮年更世事，唯有醉江干。",
        "dynasty": "宋",
        "collection_info": null
    },
    {
        "uuid": "43c281bde91a05caa542c89721674c03",
        "title": "公安",
        "author": "陆游",
        "content": "地旷江天接，沙隤市井移。\n避风留半日，买米待多时。\n蝶冷停菰叶，鸥驯傍艣枝。\n昔人勲业地，搔首嘆吾衰。",
        "dynasty": "宋",
        "collection_info": null
    },
    {
        "uuid": "11e1a2b1f07f2c5fd2947564249a40fe",
        "title": "沙头",
        "author": "陆游",
        "content": "游子行愈远，沙头逢暮秋。\n孙刘鼎足地，荆益犬牙州。\n鼓角风云惨，江湖日夜浮。\n此生应衮衮，高枕看东流。",
        "dynasty": "宋",
        "collection_info": null
    },
    {
        "uuid": "1726dfcf2691eb7fada9602daa0425b4",
        "title": "大寒出江陵西门",
        "author": "陆游",
        "content": "平明羸马出西门，淡日寒云久吐吞。\n醉面衝风惊易醒，重裘藏手取微温。\n纷纷狐兔投深莽，点点牛羊散远村。\n不为山川多感慨，岁穷游子自消魂。",
        "dynasty": "宋",
        "collection_info": null
    },
    {
        "uuid": "736b8d02c1034661891aadedc047ac7b",
        "title": "江夏与章冠之遇别后寄赠",
        "author": "陆游",
        "content": "骑鹤仙人不可呼，一樽犹得与君俱。\n未应湖海无豪士，长恨干坤有腐儒。\n壮岁光阴随手过，晚途衰病要人扶。\n凄凉江夏秋风裏，况见新丰旧酒徒。",
        "dynasty": "宋",
        "collection_info": null
    },
    {
        "uuid": "a02fc1b26b3e218b93e4791a61a9691d",
        "title": "题江陵村店壁",
        "author": "陆游",
        "content": "青旆三家市，黄茆十里冈。\n蓬飞风浩浩，尘起日茫茫。\n驰骋多从兽，鉏耰少破荒。\n行人相指似，此路走襄阳。",
        "dynasty": "宋",
        "collection_info": null
    },
    {
        "uuid": "09f6196ab453be4b834e2e91f379a98a",
        "title": "马上",
        "author": "陆游",
        "content": "灯前薄飰陈盐虀，带睡强出行江堤。\n五更落月移树影，十月清霜侵马蹄。\n荒陂嗈嗈已度雁，小市喔喔初鸣鸡。\n可怜万里觅归梦，未到故山先自迷。",
        "dynasty": "宋",
        "collection_info": null
    },
    {
        "uuid": "999af936330db4b0cfa846dc800c68fe",
        "title": "水亭有怀",
        "author": "陆游",
        "content": "渔村把酒对丹枫，水驿凭轩送去鸿。\n道路半年行不到，江山万里看无穷。\n故人草诏九天上，老子题诗三峡中。\n笑谓毛锥可无恨，书生处处与卿同。",
        "dynasty": "宋",
        "collection_info": null
    },
    {
        "uuid": "baa6212cf8262df0874b54d6aa78623f",
        "title": "移船",
        "author": "陆游",
        "content": "沙际舟衘尾，相依作四邻。\n暮年多感慨，分路亦酸辛。\n折竹占行日，吹箫赛水神。\n无劳问亭驿，久客自知津。",
        "dynasty": "宋",
        "collection_info": null
    },
    {
        "uuid": "b3abf10f5419d39ed222f7ea4dd02466",
        "title": "将离江陵",
        "author": "陆游",
        "content": "暮暮过渡头，旦旦走堤上。\n舟人与关吏，见熟识颜状。\n痴顽久不去，常恐遭诮让。\n昨日倒樯竿，今日聮百丈。\n买薪备雨雪，储米满瓶盎。\n明当遂去此，障袂先侧望。\n即今孟冬月，波涛幸非壮。\n潦收出奇石，雾卷见迭嶂。\n地崄多崎岖，峡束少平旷。\n从来乐山水，临老愈跌宕。\n皇天怜其狂，择地令自放。\n山花白似雪，江水緑于酿。\n竹枝本楚些，妙句寄悽怆。\n何当出清诗，千古续遗唱。",
        "dynasty": "宋",
        "collection_info": null
    },
    {
        "uuid": "6756749242f519cf4e5ecf4b3c17d022",
        "title": "六言",
        "author": "陆游",
        "content": "三巴亦有何好，万里翩然独寻。\n本意为君说破，消磨梦境光阴。",
        "dynasty": "宋",
        "collection_info": null
    },
    {
        "uuid": "4ac2e63ce569afdb44655819933e08b1",
        "title": "江上",
        "author": "陆游",
        "content": "江上霜寒透客衣，闭窗羸卧不支持。\n羁孤形影真相吊，衰飒头颅已可知。\n潦缩稳经行雨峡，竹疏剩见挂猿枝。\n清樽可置须勤醉，莫望功名老大时。",
        "dynasty": "宋",
        "collection_info": null
    },
    {
        "uuid": "8cc3fdd3ddd79474997a15ff706a6a1a",
        "title": "旅食",
        "author": "陆游",
        "content": "霜余汉水浅，野逈朔风寒。\n炊黍香浮甑，烹蔬緑映盘。\n心安失粗粝，味美出艰难。\n惟恨虚捐日，无书得纵观。",
        "dynasty": "宋",
        "collection_info": null
    },
    {
        "uuid": "81d74ead7962022c0af58c34522e6f74",
        "title": "沧滩",
        "author": "陆游",
        "content": "百夫正讙助鸣艣，舟中对面不得语。\n须臾人散寂无譁，惟闻百丈转两车。\n呕呕哑哑车转急，舟人已在沙际立。\n雾敛芦村落照红，雨余渔舍炊烟湿。\n故乡回首已千山，上峡初经第一滩。\n少年亦慕宦游乐，投老方知行路难。",
        "dynasty": "宋",
        "collection_info": null
    },
    {
        "uuid": "146fd1ba62c0eb8aa0caeda55edf68a4",
        "title": "松滋小酌",
        "author": "陆游",
        "content": "西游六千里，此地最凄凉。\n骚客久埋骨，巴歌犹断肠。\n风声撼云梦，雪意接潇湘。\n万古茫茫恨，悠然付一觞。",
        "dynasty": "宋",
        "collection_info": null
    },
    {
        "uuid": "2733c5119300e1d1dcfa1da40d075694",
        "title": "晚泊松滋渡口二首  其一",
        "author": "陆游",
        "content": "此行何处不艰难，寸寸强弓且旋弯。\n县近欢欣初得菜，江回徙倚忽逢山。\n繫船日落松滋渡，跋马云埋滟滪关。\n未满百年均是客，不须数日待东还。",
        "dynasty": "宋",
        "collection_info": null
    },
    {
        "uuid": "862e9fe20a07258169013cec4e822336",
        "title": "晚泊松滋渡口二首  其二",
        "author": "陆游",
        "content": "小滩拍拍鸬鷀飞，深竹萧萧杜宇悲。\n看镜不堪衰病后，繫船最好夕阳时。\n生涯落魄惟躭酒，客路苍茫自咏诗。\n莫问长安在何许，乱山孤店是松滋。",
        "dynasty": "宋",
        "collection_info": null
    },
    {
        "uuid": "52b3fb3f46d922f3aca07e65f07ffb3b",
        "title": "荆门冬夜",
        "author": "陆游",
        "content": "常饥龟老欲无肠，卧听寒更自短长。\n香椀得闲聊作伴，酒杯因病颇相忘。\n有情窗罅恰通月，耐冷橹枝多得霜。\n歴尽风波知险阻，平生错羡捕鱼郎。",
        "dynasty": "宋",
        "collection_info": null
    },
    {
        "uuid": "1034fd0042d4628f87d84425318e0223",
        "title": "繫舟下牢溪游三游洞二十八韵",
        "author": "陆游",
        "content": "旧观三峡图，常谓非人情。\n意疑天壤间，岂有此峥嵘。\n画师定戏耳，聊欲穷丹青。\n西游过沔鄂，莽莽千里平。\n昨日到峡州，所见始可惊。\n乃知画非妄，却恨笔未精。\n及兹下牢戍，峰嶂毕自呈。\n下入裂坤轴，高鶱插青冥。\n角胜多列峙，擅美有孤撑。\n或如釡上甑，或如坐后屏。\n或如倨而立，或如喜而迎。\n或深如螺房，或疏如窗櫺。\n峨巍冠冕古，婀娜髻鬟倾。\n其间绝出者，虎搏蛟龙狞。\n崩崖凛欲堕，修梁架空横。\n悬瀑泻无底，终古何时盈。\n幽泉莫知处，但闻珩佩鸣。\n怪怪与奇奇，万状不可名。\n久闻三游洞，疾走忘病婴。\n窦穴初漆黑，伛偻扪壁行。\n方虞触蛰蛇，俯见一点明。\n扶接困僮奴，恍然出瓶罂。\n穹穹厦屋宽，滴乳成微泓。\n题名欧与黄，云蒸苍藓平。\n穿林走惊麕，拂面逢飞鼪。\n息倦盘石上，拾樵置茶铛。\n长啸答谷响，清吟和松声。\n辞卑不堪刻，犹足寄友生。",
        "dynasty": "宋",
        "collection_info": null
    },
    {
        "uuid": "e157418cedbddea09447bb4a5a2179b8",
        "title": "三游洞前岩下小潭水甚奇取以煎茶",
        "author": "陆游",
        "content": "苔径芒鞵滑不妨，潭边聊得据胡床。\n岩空倒看峰峦影，涧远中含药草香。\n汲取满瓶牛乳白，分流触石佩声长。\n囊中日铸传天下，不是名泉不合尝。",
        "dynasty": "宋",
        "collection_info": null
    },
    {
        "uuid": "cff4172b46143a9552b5f4852457e1f5",
        "title": "扇子峡山腹有草阁小亭极幽邃意其非俗人居也",
        "author": "陆游",
        "content": "绝境慰人心，谁家住玉岑。\n乱云生翠窦，密雪洒青林。\n高阁临空豁，孤亭隠邃深。\n定知非俗士，橹急不容寻。",
        "dynasty": "宋",
        "collection_info": null
    },
    {
        "uuid": "31cc38e3909bd9f8f3968d10686e7fba",
        "title": "虾蟆碚",
        "author": "陆游",
        "content": "不肯爬沙桂树边，朵颐千古向岩前。\n巴东峡裏最初峡，天下泉中第四泉。\n啮雪饮冰疑换骨，掬珠弄玉可忘年。\n清游自笑何曾足，迭鼓冬冬又解船。",
        "dynasty": "宋",
        "collection_info": null
    },
    {
        "uuid": "6dd9baaa5278aa58ecd5e4a45d318f6c",
        "title": "黄牛峡庙",
        "author": "陆游",
        "content": "三峡束江流，崖谷互吐纳。\n黄牛不负重，云表恣蹴蹋。\n吴船与蜀舸，有请神必答。\n谁怜马遭刖，百岁创未合。\n柂师浪奔走，烹彘陈酒榼。\n纷然馂神余，羮{炙火=肉}争嘬嚃。\n空庭多落叶，日莫声飒飒。\n奇文粲可辨，高古篆籕杂。\n村女卖秋茶，簪花髻鬟匝。\n襁儿着背上，帖妥若在榻。\n山寒雪欲下，虎出门早阖。\n我行忽至此，临风久呜唈。",
        "dynasty": "宋",
        "collection_info": null
    },
    {
        "uuid": "cdd41f2a4499dae50dfd14fd15ac999e",
        "title": "过夷陵适值祈雪与叶使君清饮谈括苍旧游既行舟中雪作戏成长句奉寄",
        "author": "陆游",
        "content": "巴楚夷陵酒最醇，使君风味更清真。\n少年恨不从豪饮，薄宦那知託近邻。\n本拟笙歌娱病客，却催雨雪恼行人。\n朝来冻手题诗寄，莫笑欹斜字不匀。",
        "dynasty": "宋",
        "collection_info": null
    },
    {
        "uuid": "d06963babb7264a621041254245c28f2",
        "title": "泊虎头滩下",
        "author": "陆游",
        "content": "大舟已泊灯火明，小舟犹行闻橹声。\n虎头崔嵬鹿角横，人生实难君勿轻。",
        "dynasty": "宋",
        "collection_info": null
    },
    {
        "uuid": "a032cec2686b539c25465cb252389ff6",
        "title": "过东𤃩滩入马肝峡",
        "author": "陆游",
        "content": "书生就食等奔逃，道路崎岖信所遭。\n船上急滩如退鹢，人缘绝壁似飞猱。\n口夸远岭青千迭，心忆平波緑一篙。\n犹胜溪丁绝轻死，无时来往驾𦨴艚。",
        "dynasty": "宋",
        "collection_info": null
    },
    {
        "uuid": "72f5ac41251eb2bae8389c2a624feda2",
        "title": "新安驿",
        "author": "陆游",
        "content": "孤驿荒山与虎邻，更堪风雪暗南津。\n羁游如此真无策，独立悽然黙怆神。\n木盎汲江人起早，银钗簇髻女粧新。\n蛮风弊恶蛟龙横，未敢全夸见在身。",
        "dynasty": "宋",
        "collection_info": null
    },
    {
        "uuid": "5019a084ad3ae885767f7688e8e930f5",
        "title": "秭归醉中怀都下诸公示坐客",
        "author": "陆游",
        "content": "长謡为子说天涯，四坐听歌且勿譁。\n蛮俗杀人供鬼祭，败舟触石委江沙。\n此身长是沧浪客，何日能为饱暖家。\n坐忆故人空有梦，尺书不敢到京华。",
        "dynasty": "宋",
        "collection_info": null
    },
    {
        "uuid": "e5d175930155fa44b3e1ded2081b2721",
        "title": "憩归州光孝寺寺后有楚冢近岁或发之得宝玉剑佩之类",
        "author": "陆游",
        "content": "秭归城畔蹋斜阳，古寺无僧昼闭房。\n残佩断钗陵谷变，苦茆架竹井闾荒。\n虎行欲与人争路，猿啸能令客断肠。\n寂寞倚楼搔短髮，剩题新恨付巴娘。",
        "dynasty": "宋",
        "collection_info": null
    },
    {
        "uuid": "540d547f322ee20206522c7408684dba",
        "title": "饮罢寺门独立有感",
        "author": "陆游",
        "content": "一邑无平土，邦人例得穷。\n凄凉远嫁妇，憔悴独醒翁。\n今古阑干外，悲欢酒醆中。\n三巴不揺落，搔首对丹枫。",
        "dynasty": "宋",
        "collection_info": null
    },
    {
        "uuid": "ad65c4bf9480060958f06b9460ae4281",
        "title": "泛溪船至巴东",
        "author": "陆游",
        "content": "溪船莫嫌迮，船迮始相宜。\n两桨行何驶，重滩过不知。\n荒村寇相县，破屋屈平祠。\n不奈新愁得，啼猿挂冷枝。",
        "dynasty": "宋",
        "collection_info": null
    },
    {
        "uuid": "4624e359e091226761e0973c31a53715",
        "title": "巴东遇小雨二首  其一",
        "author": "陆游",
        "content": "暂借清溪伴钓翁，沙边微雨湿孤蓬。\n从今诗在巴东县，不属灞桥风雪中。",
        "dynasty": "宋",
        "collection_info": null
    },
    {
        "uuid": "702fbfb75d3e539af361c32ff01e1aa2",
        "title": "巴东遇小雨二首  其二",
        "author": "陆游",
        "content": "西游万里亦何为，欲就骚人乞弃遗。\n到此宛然诗不进，始知才分有穷时。",
        "dynasty": "宋",
        "collection_info": null
    },
    {
        "uuid": "f245fdba8b597dd7533ef919915fedd4",
        "title": "秋风亭拜宼莱公遗像二首  其一",
        "author": "陆游",
        "content": "江上秋风宋玉悲，长官手自葺茅茨。\n人生穷达谁能料，蜡泪成堆又一时。",
        "dynasty": "宋",
        "collection_info": null
    },
    {
        "uuid": "1321a628c82c542f4d1eb851ea71a807",
        "title": "秋风亭拜宼莱公遗像二首  其二",
        "author": "陆游",
        "content": "豪杰何心后世名，材高遇事即峥嵘。\n巴东诗句澶州策，信手拈来尽可惊。",
        "dynasty": "宋",
        "collection_info": null
    },
    {
        "uuid": "c0dd78535f776adea0bacacee122a5da",
        "title": "巴东令廨白云亭",
        "author": "陆游",
        "content": "寇公壮岁落巴蛮，得意孤亭缥缈间。\n常倚曲阑贪看水，不安四壁怕遮山。\n遗民虽尽犹能说，老令初来亦爱闲。\n正使官清贫至骨，未妨留客听潺潺。",
        "dynasty": "宋",
        "collection_info": null
    },
    {
        "uuid": "7a65dcbbf11678e4872b383a112c1235",
        "title": "谒巫山庙两庑碑版甚众皆言神佐禹开峡之功而诋宋玉高唐赋之妄予亦赋诗一首",
        "author": "陆游",
        "content": "真人翳鳯驾蛟龙，一念何曾与世同。\n不为行云求弭谤，那因治水欲论功。\n翱翔想见虚无裏，毁誉谁知溷浊中。\n读尽旧碑成绝倒，书生惟惯谄王公。",
        "dynasty": "宋",
        "collection_info": null
    },
    {
        "uuid": "0a9aa89c94f85317ad992f350887d8bb",
        "title": "闻猿",
        "author": "陆游",
        "content": "瘦尽腰围不为诗，良辰流落自成衰。\n也知客裏偏多感，谁料天涯有许悲。\n汉塞角残人不寐，渭城歌罢客将离。\n故应未抵闻猿恨，况是巫山庙裏时。",
        "dynasty": "宋",
        "collection_info": null
    },
    {
        "uuid": "b3396844a24a104be6d6ba5532bf4eac",
        "title": "瞿唐行",
        "author": "陆游",
        "content": "四月欲尽五月来，峡中水涨何雄哉。\n浪花高飞暑路雪，滩石怒转晴天雷。\n千艘万舸不敢过，篙工柂师心胆破。\n人人阴拱待势衰，谁敢轻行犯奇祸。\n一朝时去不自由，山腹空有沙痕留。\n君不见陆子岁暮来夔州，瞿唐峡水平如油。",
        "dynasty": "宋",
        "collection_info": null
    },
    {
        "uuid": "4aecee4a5e6da20ae54a9e739ae878e5",
        "title": "入瞿唐登白帝庙",
        "author": "陆游",
        "content": "晓入大溪口，是为瞿唐门。\n长江从蜀来，日夜东南奔。\n两山对崔嵬，势如塞干坤。\n峭壁空仰视，欲上不可扪。\n禹功何巍巍，尚覩镌凿痕。\n天不生斯人，人皆化鱼鼋。\n于时仲冬月，水各归其源。\n滟滪屹中流，百尺呈孤根。\n参差层颠屋，邦人祀公孙。\n力战死社稷，宜享庙貎尊。\n丈夫贵不挠，成败何足论。\n我欲伐巨石，作碑累千言。\n上陈跃马壮，下斥乘骡昏。\n虽惭豪伟词，尚慰雄杰魂。\n君王昔玉食，何至歆鸡豚。\n愿言采芳兰，舞歌荐清尊。",
        "dynasty": "宋",
        "collection_info": null
    },
    {
        "uuid": "5cd0251d687126cb99009cdcd5f2d5a6",
        "title": "登江楼",
        "author": "陆游",
        "content": "已过瞿唐更少留，小船聊繫古夔州。\n簿书未破三年梦，杖履先寻百尺楼。\n日暮雪云迷峡口，岁穷畬火照关头。\n野人不解微官缚，尊酒应来此散愁。",
        "dynasty": "宋",
        "collection_info": null
    },
    {
        "uuid": "a8ec54ffaebfc02949f7a8c7d3592fac",
        "title": "雪中卧病在吿戏作",
        "author": "陆游",
        "content": "面裂愁出门，指直但藏袖。\n谁云三峡热，有此凛冽候。\n殷勤愧雪片，飞舞为我寿。\n方惊四山积，已见万瓦覆。\n岂惟寒到骨，遂觉疾在腠。\n地炉炽薪炭，噤坐连昏昼。\n梅花真强项，不肯落春后。\n俗人爱桃李，苦道太疏瘦。\n清芬终见赏，此事非速售。\n已矣吾何言，高枕听檐溜。",
        "dynasty": "宋",
        "collection_info": null
    },
    {
        "uuid": "1f945d71d7996de8fe26326402ca033b",
        "title": "雪晴",
        "author": "陆游",
        "content": "腊尽春生白帝城，俸钱虽薄胜躬耕。\n眼前但恨亲朋少，身外元知得丧轻。\n日映满窗松竹影，雪消并舍鸟乌声。\n老来莫道风情减，忆向烟芜信马行。",
        "dynasty": "宋",
        "collection_info": null
    },
    {
        "uuid": "d835f132fa1c015a82683401c920a65d",
        "title": "玉笈斋书事二首  其一",
        "author": "陆游",
        "content": "莫笑新霜点鬓鬚，老来却得少工夫。\n晨占上古连山易，夜对西真五岳图。\n叔夜曾闻高士啸，孔宾岂待异人呼。\n眉间喜色谁知得，今日新添火四铢。",
        "dynasty": "宋",
        "collection_info": null
    },
    {
        "uuid": "5d296cb366c3e722bae5f6476391dc3e",
        "title": "玉笈斋书事二首  其二",
        "author": "陆游",
        "content": "雪霁茆堂钟磬清，晨斋枸杞一杯羮。\n隠书不厌千回读，大药何时九转成。\n孤坐月魂寒彻骨，安眠龟息浩无声。\n剩分松屑为山信，明日青城有使行。",
        "dynasty": "宋",
        "collection_info": null
    },
    {
        "uuid": "1ce6ed85b91a92e82d575cddeb947398",
        "title": "记梦",
        "author": "陆游",
        "content": "梦裏都忘困晚途，纵横草疏论迁都。\n不知尽挽银河水，洗得平生习气无。",
        "dynasty": "宋",
        "collection_info": null
    },
    {
        "uuid": "28ffaf93e3ed4e216be85273e1d547e1",
        "title": "瀼西",
        "author": "陆游",
        "content": "千载瀼西路，今年着脚行。\n匆匆衰已具，渺渺恨难平。\n绝壁猿啼雨，深枝鹊报晴。\n亦知忧吏责，未忍废诗情。",
        "dynasty": "宋",
        "collection_info": null
    },
    {
        "uuid": "f0b959124796b583cbd3efeb522ce2c4",
        "title": "山寺",
        "author": "陆游",
        "content": "篮舆送客过江村，小寺无人半掩门。\n古佛负墙尘漠漠，孤灯照殿雨昏昏。\n喜投禅榻聊寻梦，懒为啼猿更断魂。\n要识人间盛衰理，岸沙君看去年痕。",
        "dynasty": "宋",
        "collection_info": null
    },
    {
        "uuid": "95770f45da2f4795fdcdf197c81ac8df",
        "title": "蹋碛",
        "author": "陆游",
        "content": "鬼门关外逢人日，蹋碛千家万家出。\n竹枝惨戚云不动，剑气聨翩日将夕。\n行人十有八九瘿，见惯何曾羞顾影。\n江边沽酒沙上卧，峡口月出风吹醒。\n人生未死信难知，憔悴夔州生鬓丝。\n何日画船揺桂檝，西湖却赋探春诗。",
        "dynasty": "宋",
        "collection_info": null
    },
    {
        "uuid": "8da4b490f99d1de2928b44d494523ffe",
        "title": "寒食",
        "author": "陆游",
        "content": "峡云烘日欲成霞，瀼水生纹浅见沙。\n又向蛮方作寒食，强持巵酒对梨花。\n身如巢燕年年客，心羡游僧处处家。\n赖有春风能领略，一生相伴遍天涯。",
        "dynasty": "宋",
        "collection_info": null
    },
    {
        "uuid": "e973d48b73455978ad456004166ac48a",
        "title": "晚晴书事呈同舍",
        "author": "陆游",
        "content": "鱼復城边夕照红，物华偏解恼衰翁。\n巴莺有恨啼芳树，野水无情入故宫。\n许国渐疏悲壮志，读书多忘愧新功。\n因君共语增惆怅，京洛交游欲半空。",
        "dynasty": "宋",
        "collection_info": null
    },
    {
        "uuid": "bbcd1ff1d4cff9b6952e5abfb0a96b49",
        "title": "乡中每以寒食立夏之间省坟客夔适逢此时悽然感怀二首  其一",
        "author": "陆游",
        "content": "松阴繫马启朱扉，粔籹青红正此时。\n守墓万家犹有日，及亲三釡永无期。\n诗成谩写天涯感，泪尽何由地下知。\n富贵贱贫俱有恨，此生长废蓼莪诗。",
        "dynasty": "宋",
        "collection_info": null
    },
    {
        "uuid": "5ec5acc03e43333338dd4ecaac99d349",
        "title": "乡中每以寒食立夏之间省坟客夔适逢此时悽然感怀二首  其二",
        "author": "陆游",
        "content": "手持緑酒酹苍苔，今岁何由疋马来。\n清泪不随春雨断，孤吟欲和暮猿哀。\n皂貂破弊归心切，白髮凄凉老境催。\n誓墓只思长不出，松门日日手亲开。",
        "dynasty": "宋",
        "collection_info": null
    },
    {
        "uuid": "6695938460158dc4094b532023bc26db",
        "title": "试院春晚",
        "author": "陆游",
        "content": "病思萧条掩緑罇，闲坊寂歴锁朱门。\n故人别久难寻梦，远客愁多易断魂。\n漫漫晚花吹瀼岸，离离春草上宫垣。\n此生飘泊何时已，家在山阴水际村。",
        "dynasty": "宋",
        "collection_info": null
    },
    {
        "uuid": "d8a185ed58ca79e5c2e1eb456252afc8",
        "title": "倚阑",
        "author": "陆游",
        "content": "故山未敢说归期，十口相随又别离。\n小雨初收残照晚，阑干西角立多时。",
        "dynasty": "宋",
        "collection_info": null
    },
    {
        "uuid": "6340e3b4e8b61830f9711846ce556913",
        "title": "自咏",
        "author": "陆游",
        "content": "朝衣无色如霜叶，将奈云安别驾何。\n钟鼎山林俱不遂，声名官职两无多。\n低昻未免闻鸡舞，慷慨犹能击筑歌。\n头白伴人书纸尾，只思归去弄烟波。",
        "dynasty": "宋",
        "collection_info": null
    },
    {
        "uuid": "c86a796fb0e477cba2451db72477d205",
        "title": "午兴",
        "author": "陆游",
        "content": "渐转廊腰日，徐来峡口风。\n飱浆便北客，淖粥称衰翁。\n槐晚纤纤緑，榴残续续红。\n责轻仍饱食，三嘆愧无功。",
        "dynasty": "宋",
        "collection_info": null
    },
    {
        "uuid": "dd54b3abaec0d883ef9caef4552c2153",
        "title": "风雨中望峡口诸山奇甚戏作短歌",
        "author": "陆游",
        "content": "白盐赤甲天下雄，拔地突兀摩苍穹。\n凛然猛士舞长剑，空有豪健无雍容。\n不令气象少渟滀，常恨天地无全功。\n今朝忽悟始嘆息，妙处元在烟雨中。\n太阴杀气横惨澹，元化变态含空蒙。\n正如奇材遇事见，平日乃与常人同。\n安得朱楼高百尺，看此疾雨吹横风。",
        "dynasty": "宋",
        "collection_info": null
    },
    {
        "uuid": "5ad03f011c86635cfd71c5f8d95a57dc",
        "title": "夜坐庭中",
        "author": "陆游",
        "content": "人静风褰幔，更阑露泫衣。\n暗窗饥鼠嚙，空庑冷萤飞。\n岁月背人去，乡闾何日归。\n脱巾还感嘆，残髮不胜稀。",
        "dynasty": "宋",
        "collection_info": null
    },
    {
        "uuid": "0c4f1a8ca8397ecb8c4916cb7ea7caca",
        "title": "新蔬",
        "author": "陆游",
        "content": "黄瓜翠苣最相宜，上市登盘四月时。\n莫拟将军春荠句，两京名价有谁知。",
        "dynasty": "宋",
        "collection_info": null
    },
    {
        "uuid": "5db3360ed1db8a46e595efae4b55703c",
        "title": "初夏怀故山",
        "author": "陆游",
        "content": "镜湖四月正清和，白塔红桥小艇过。\n梅雨晴时插秧鼓，苹风生处采菱歌。\n沉迷簿领吟哦少，淹泊蛮荒感慨多。\n谁谓吾庐六千里，眼中歴歴见渔蓑。",
        "dynasty": "宋",
        "collection_info": null
    },
    {
        "uuid": "902c7c0820e73e4e7b0c64048988dfd4",
        "title": "初夏新晴",
        "author": "陆游",
        "content": "曲径泥新晚照明，小轩纔受一床横。\n翩翩乳燕穿帘影，蔌蔌新篁解箨声。\n药物屏除知病减，梦魂安穏觉心平。\n深居不恨无来客，时有山禽自赞名。",
        "dynasty": "宋",
        "collection_info": null
    },
    {
        "uuid": "c73234fd2c8f31539801c657403488de",
        "title": "定拆号日喜而有作",
        "author": "陆游",
        "content": "小雨如丝落復收，悄无人语但鸣鸠。\n挽鬚预想诸儿喜，倒指犹为五日留。\n满案堆书惟引睡，侵天围棘不遮愁。\n为农父子长相守，误计随人学宦游。",
        "dynasty": "宋",
        "collection_info": null
    },
    {
        "uuid": "c7d1b720c7d86b355c10b6cbb307820b",
        "title": "睡起",
        "author": "陆游",
        "content": "深闭重门谢簿书，日长添得睡工夫。\n水纹笛簟凉如洗，云碧纱幮薄欲无。\n半吐山榴看着子，新来梁燕见将雏。\n梦回茗椀聊须把，自扫桐阴置瓦炉。",
        "dynasty": "宋",
        "collection_info": null
    },
    {
        "uuid": "48b79b435a6c6ea139998cb3c154ab56",
        "title": "四月二十九日作",
        "author": "陆游",
        "content": "假馆犹三日，还家甫四旬。\n昏眸云雾隔，衰鬓雪霜新。\n尊酒虽慵近，囊诗却未贫。\n但愁门有客，流汗强冠巾。",
        "dynasty": "宋",
        "collection_info": null
    },
    {
        "uuid": "407d3d92bfb9901b6d90e90eca08a2b0",
        "title": "苦热",
        "author": "陆游",
        "content": "万瓦鳞鳞若火龙，日车不动汗珠融。\n无因羽翮氛埃外，坐觉蒸炊釡甑中。\n石磵寒泉空有梦，冰壶团扇欲无功。\n余威向晚犹堪畏，浴罢斜阳满野红。",
        "dynasty": "宋",
        "collection_info": null
    },
    {
        "uuid": "357f7c30439aeb93dc7fd951d8d7e18c",
        "title": "拆号前一日作",
        "author": "陆游",
        "content": "飘零随处是生涯，断梗飞蓬但可嗟。\n稚子欢迎先入梦，从兵结束待还家。\n食眠屡失身多病，忧愧相乘髮易华。\n隔日寄声为薄具，石榴应有未开花。",
        "dynasty": "宋",
        "collection_info": null
    },
    {
        "uuid": "54a4afc5254b03a03059de88dfeeb4f3",
        "title": "暴雨",
        "author": "陆游",
        "content": "风怒欲掀屋，雨来如决堤。\n孤灯映窗灭，羁鸟就檐栖。\n暑令方炎赫，秋声忽惨凄。\n传闻涨江水，已断瀼东西。",
        "dynasty": "宋",
        "collection_info": null
    },
    {
        "uuid": "8ae420a4b624b78d8eaec87ed4181cd7",
        "title": "西斋雨后",
        "author": "陆游",
        "content": "香碗灰深微炷火，茶铛声细缓煎汤。\n百年浮世几人乐，一雨虚斋三日凉。\n帘外微风斜燕影，池边残照敛萱房。\n纱幮石枕萧然卧，付与今宵幽梦长。",
        "dynasty": "宋",
        "collection_info": null
    },
    {
        "uuid": "49c016670df20dba4ae0f5c2c55a7c16",
        "title": "急雨",
        "author": "陆游",
        "content": "阴云屯硖口，急雨过城头。\n白舫投沙峡，青帘捲市楼。\n漂揺争阖户，壅溢共疏沟。\n抽得驱蝇手，题诗慰旅愁。",
        "dynasty": "宋",
        "collection_info": null
    },
    {
        "uuid": "86b8279524a783917e40dd5e1069d0ff",
        "title": "晚晴闻角有感",
        "author": "陆游",
        "content": "暑雨初收白帝城，小荷新竹夕阳明。\n十年尘土青衫色，万里江山画角声。\n零落亲朋劳远梦，凄凉乡社负归耕。\n议郎博士多新奏，谁致当时鲁二生。",
        "dynasty": "宋",
        "collection_info": null
    },
    {
        "uuid": "676862beb767df520e3a144e83c12207",
        "title": "夏夜起坐南亭达晓不復寐",
        "author": "陆游",
        "content": "风露青冥近九秋，脱巾扶杖冷飕飗。\n曲阑影外巴山月，画角声中楚塞愁。\n巢燕并栖高栋稳，潜鱼时跃小池幽。\n悠然坐待江城晓，红日将昇碧雾浮。",
        "dynasty": "宋",
        "collection_info": null
    },
    {
        "uuid": "b4d5e24e82d7ed991fc07de9a87b7a35",
        "title": "夜登白帝城楼怀少陵先生",
        "author": "陆游",
        "content": "拾遗白髮有谁怜，零落歌诗遍两川。\n人立飞楼今已矣，浪翻孤月尚依然。\n升沉自古无穷事，愚智同归有限年。\n此意凄凉谁共语，夜阑鸥鹭起沙边。",
        "dynasty": "宋",
        "collection_info": null
    },
    {
        "uuid": "7355b6b6085c97e210e515fe87b14b69",
        "title": "假日书事",
        "author": "陆游",
        "content": "万里西来为一饥，坐曹日日汗霑衣。\n但嫌忧畏妨人乐，不恨疏慵与世违。\n雕槛迎阳花併发，画梁避雨燕双归。\n放怀始得闲中趣，下马何人又叩扉。",
        "dynasty": "宋",
        "collection_info": null
    },
    {
        "uuid": "0d7fc9fe21b34be42098d241395751a2",
        "title": "林亭书事二首  其一",
        "author": "陆游",
        "content": "吏退林亭夏日长，乌纱白纻自生凉。\n遶檐密叶帷三面，覆水青萍锦一方。\n约束蛮僮收药富，催呼稚子晒书忙。\n平生幽事还拈起，未觉巴山异故乡。",
        "dynasty": "宋",
        "collection_info": null
    },
    {
        "uuid": "6a8e22a61cc0db4078fc31fa1e06f71d",
        "title": "林亭书事二首  其二",
        "author": "陆游",
        "content": "期会文书日日忙，偷门聊得卧方床。\n花藏密叶多时在，风度疏帘特地凉。\n野艇空怀菱蔓滑，冰盆谁弄藕丝长。\n角声唤起东归梦，十里平湖一草堂。",
        "dynasty": "宋",
        "collection_info": null
    },
    {
        "uuid": "f9afeeea5d2ad147a1e2954b05eb7ab1",
        "title": "游卧龙寺",
        "author": "陆游",
        "content": "晓发鱼復走瞿唐，沙头唤渡倚胡床。\n峒人争趁五更市，我亦来追六月凉。\n残星欲尽尚歴落，明河已淡余苍茫。\n翻翻林表鸦鹊语，渺渺烟边鸥鹭行。\n过江走马十五里，小寺残僧真蕞尔。\n投鞭入门一为笑，僻陋称雄有如此。\n君不见天童径山金碧浮虚空，千衲梵呗层云中。",
        "dynasty": "宋",
        "collection_info": null
    },
    {
        "uuid": "b08d71d5e0e774141b9cd61cfce0590b",
        "title": "久病灼艾后独卧有感",
        "author": "陆游",
        "content": "白帝城高暮柝传，幽窗搔首意萧然。\n江边云湿初横雁，墙下桐疏不庇蝉。\n计出火攻伤老病，卧闻鸢堕嘆蛮烟。\n诸贤好试筹戎策，敛退无心竞着鞭。",
        "dynasty": "宋",
        "collection_info": null
    },
    {
        "uuid": "4d0d871f22b4a2b8626741d6409f3002",
        "title": "秋晚病起",
        "author": "陆游",
        "content": "心静病良已，翛然巾屦轻。\n灰深地炉暖，日出纸窗明。\n宿雨全消瘴，新霜剩得晴。\n井梧殊可念，无叶送秋声。",
        "dynasty": "宋",
        "collection_info": null
    },
    {
        "uuid": "38e7fdd5f3557d3040f2ebaf0d3e1fd6",
        "title": "秋思",
        "author": "陆游",
        "content": "鱼復城边逢雁飞，白头覊客恨依依。\n远游眼底故交少，晚岁人间乐事稀。\n云重古关传夜柝，月斜深巷捣秋衣。\n官闲况是频移疾，药鼎荧荧卧掩扉。",
        "dynasty": "宋",
        "collection_info": null
    },
    {
        "uuid": "51ad680633fb9cf01e13c66d007e8834",
        "title": "一病四十日天气遂寒感怀有赋",
        "author": "陆游",
        "content": "幽人病起鬓毛残，硖口楼台九月寒。\n暮角又催孤梦断，早霜初染一林丹。\n乡闾乖隔知谁健，怀抱凄凉用底宽。\n曲米春香虽可醉，瀼西新橘尚余酸。",
        "dynasty": "宋",
        "collection_info": null
    },
    {
        "uuid": "8ca1d69809833b3af4cf2ece03e447a0",
        "title": "登城",
        "author": "陆游",
        "content": "簿领无时了，登临亦快哉。\n楼危压城起，硖迮束江来。\n病瘴抛书帙，思乡泥酒杯。\n天寒水尽落，滟滪已崔嵬。",
        "dynasty": "宋",
        "collection_info": null
    },
    {
        "uuid": "5e66dd097bbec7df9b629c70f23ab5f7",
        "title": "夔州重阳",
        "author": "陆游",
        "content": "夔州鼓角晚凄悲，恰是幽窗睡起时。\n但忆社醅挼菊蕋，敢希朝士赐茰枝。\n山川信美吾庐远，天地无情客鬓衰。\n佳日掩门君莫笑，病来纱帽不禁吹。",
        "dynasty": "宋",
        "collection_info": null
    },
    {
        "uuid": "1222038e2300968d3b8758e9481ff8ff",
        "title": "追怀曾文清公呈赵教授赵近尝示诗",
        "author": "陆游",
        "content": "忆在茶山听说诗，亲从夜半得玄机。\n常忧老死无人付，不料穷荒见此奇。\n律令合时方帖妥，工夫深处却平夷。\n人间可恨知多少，不及同君叩老师。",
        "dynasty": "宋",
        "collection_info": null
    },
    {
        "uuid": "74521709e55ce386ade8eafe44f45b02",
        "title": "谢张廷老司理録示山居诗二首  其一",
        "author": "陆游",
        "content": "憔悴经年客瘴乡，把君诗卷意差强。\n古人三语犹嗟赏，况是珠玑满锦囊。",
        "dynasty": "宋",
        "collection_info": null
    },
    {
        "uuid": "708c603af4ce82e41ecc8ef4d80ed37e",
        "title": "谢张廷老司理録示山居诗二首  其二",
        "author": "陆游",
        "content": "老觉人间万事非，但思茆屋映疏篱。\n秋衾已是饶归梦，更读山居二十诗。",
        "dynasty": "宋",
        "collection_info": null
    },
    {
        "uuid": "98ff934e9fdc58f432043ec019b898b6",
        "title": "秋晴欲出城以事不果",
        "author": "陆游",
        "content": "古人已云不可回，今人日夜归泉台。\n浮生细看只此是，到死自苦何为哉。\n矝名饰诈竟一世，忍寒触热忘其骸。\n不令金樽映翠杓，坐待白骨生苍苔。\n清秋九月瘴如洗，白盐千仞高崔嵬。\n荒庭落叶不可扫，惟有樷菊争先开。\n瀼西黄柑霜落爪，溪口赤梨丹染腮。\n熊肪玉洁美香饭，鲊脔花糁宜新醅。\n南窗病起亦萧散，甚欲往探城西梅。\n一官底处不败意，正用此时持事来。",
        "dynasty": "宋",
        "collection_info": null
    },
    {
        "uuid": "492e197e306ad60f8ffcd98e04f1421a",
        "title": "南窗",
        "author": "陆游",
        "content": "流落逢知少，疏慵迕俗多。\n闷拈如意舞，狂叩唾壶歌。\n巴酒禁愁得，金丹奈老何。\n南窗好风月，聊復此婆娑。",
        "dynasty": "宋",
        "collection_info": null
    },
    {
        "uuid": "d7b3db2d889ff54a99690c1a4c08aef5",
        "title": "遣兴",
        "author": "陆游",
        "content": "酒量愁翻减，诗声老转低。\n日高羮马齿，霜冷驾鸡栖。\n已判功名迕，寜论簿领迷。\n赖无权入手，软弱实如泥。",
        "dynasty": "宋",
        "collection_info": null
    },
    {
        "uuid": "f6ed7045ed02fb10c79c9493f4d0a180",
        "title": "九月三十日登城门东望悽然有感",
        "author": "陆游",
        "content": "减尽腰围白尽头，经年作客向夔州。\n流离去国归无日，瘴疠侵人病过秋。\n菊蕋残时初把酒，雁行横处更登楼。\n蜀江朝暮东南注，我独胡为淹此留。",
        "dynasty": "宋",
        "collection_info": null
    },
    {
        "uuid": "3380eb3ef89c4177f7210d16e949fa8a",
        "title": "初冬野兴",
        "author": "陆游",
        "content": "关北关南霜露寒，瀼东瀼西山谷盘。\n簟纹细细吹残水，鼋背时时出小滩。\n衰髮病来无復緑，寸心老去尚如丹。\n逆胡未灭时多事，却为无才得少安。",
        "dynasty": "宋",
        "collection_info": null
    },
    {
        "uuid": "b1df6c40862513c278d450f0067dc2dc",
        "title": "东屯呈同游诸公",
        "author": "陆游",
        "content": "十月霜雕枫树林，清溪白石称幽寻。\n按行老子诛茆地，惆怅孤臣许国心。\n走马平沙嫌路近，传杯小阁喜寒侵。\n也思试索梅花笑，冻蕊疏疏欲不禁。",
        "dynasty": "宋",
        "collection_info": null
    },
    {
        "uuid": "4f6e23ed71fd51e0f23b118c334ae6e4",
        "title": "别王伯高",
        "author": "陆游",
        "content": "冷落何人肯见寻，断弦尘匣愧知音。\n倾家酿酒犹嫌少，入海求诗未厌深。\n薄宦簿书常衮衮，中年光景易骎骎。\n香奁赠别非无意，共约跏趺看此心。",
        "dynasty": "宋",
        "collection_info": null
    },
    {
        "uuid": "fad950c5b64eeac37565e92fcb8c9818",
        "title": "书驿壁二首  其一",
        "author": "陆游",
        "content": "猿叫铺前雪欲作，鬼门关头路正恶。\n泥深三尺马蹄弱，霜厚一寸客衣薄。\n朝行过栈暮渡笮，夜投破驿火煜爚。\n人生但要无媿怍，万里窜身元不错。",
        "dynasty": "宋",
        "collection_info": null
    },
    {
        "uuid": "2e614a774a679be98acd6253c32c884f",
        "title": "书驿壁二首  其二",
        "author": "陆游",
        "content": "峡中山多甲天下，万嶂千峰通一罅。\n峒民无地习耕稼，射麋捕虎连昼夜。\n女儿薄命天不借，青灯独宿江边舍。\n黎明卖薪勿悲咤，女生岂有终不嫁。",
        "dynasty": "宋",
        "collection_info": null
    },
    {
        "uuid": "b7f21f60d93e0b26b169e2364443a478",
        "title": "醉中到白崖而归",
        "author": "陆游",
        "content": "醉眼朦胧万事空，今年痛饮瀼西东。\n偶呼快马迎新月，却上轻舆御晚风。\n行路八千常是客，丈夫五十未称翁。\n乱山缺处如横綫，遥指孤城翠霭中。",
        "dynasty": "宋",
        "collection_info": null
    },
    {
        "uuid": "57dd1af62ce395aaa64434c9ab204d6e",
        "title": "十二月十九日晚巫山送客归回望西寺小阁缥缈可爱遂与赵郭二教授同游抵夜乃还楚乡偶得长句呈二君",
        "author": "陆游",
        "content": "送客沙头落日催，遥看重阁更同来。\n清尊与闷都倾尽，倦马和诗总勒回。\n憔悴远游悲骑省，豪华前事记章台。\n归时灯火参差晚，自脱征衣拂帽埃。",
        "dynasty": "宋",
        "collection_info": null
    },
    {
        "uuid": "a4edc97500441dffad835b6d6034ad37",
        "title": "饭三折铺铺在乱山中",
        "author": "陆游",
        "content": "平生爱山每自嘆，举世但觉山可玩。\n皇天怜之足其愿，着在荒山更何怨。\n南穷闽粤西蜀汉，马蹏几歴天下半。\n山横水掩路欲断，崔嵬可陟流可乱。\n春风桃李方漫漫，飞栈凌空又奇观。\n但令身健能强饭，万里只作游山看。",
        "dynasty": "宋",
        "collection_info": null
    },
    {
        "uuid": "8afbd42855e54919b57b69b9dc34323b",
        "title": "小市",
        "author": "陆游",
        "content": "小市门前沙作堤，杏花虽落不霑泥。\n客心尚壮身先老，江水方东我独西。\n蹔憩轩窗仍汛扫，远游书剑亦提携。\n子规应笑飘零惯，故傍茆檐尽意啼。",
        "dynasty": "宋",
        "collection_info": null
    },
    {
        "uuid": "f5c32a72d8937cb3a3bd61081cd6a45a",
        "title": "酒无独饮理",
        "author": "陆游",
        "content": "酒无独饮理，常恨欠佳客。\n忽得我辈人，岂计晨与夕。\n少年事虚名，岁月驹过隙。\n自从老大来，一日亦可惜。\n糟丘未易办，小计且千石。\n頺然置万事，天地为幕帟。\n人生如刀砺，磨尽要有日。\n不须荷锸随，况问几两屐。",
        "dynasty": "宋",
        "collection_info": null
    },
    {
        "uuid": "fc72580a4097501b94581a2ad68c0061",
        "title": "畏虎",
        "author": "陆游",
        "content": "滑路滑如苔，涩路涩若梯。\n更堪都梁下，一雪三日泥。\n泥深尚云可，委身饿虎蹊。\n心寒道上迹，魄碎茆叶低。\n常恐不自免，一死均猪鸡。\n老马亦甚畏，愶愶不敢嘶。\n吾闻虎虽暴，未尝窥汝栖。\n孤行暮不止，取祸非排挤。\n彼谗实有心，平地生沟溪。\n哀哉马新息，薏苡成珠犀。",
        "dynasty": "宋",
        "collection_info": null
    },
    {
        "uuid": "3c766e287953c4c391060283e33449f2",
        "title": "戏题",
        "author": "陆游",
        "content": "走马平欺刺绣坡，放船横截乱丝涡。\n从来倚箇心平稳，遇险方知得力多。",
        "dynasty": "宋",
        "collection_info": null
    },
    {
        "uuid": "034e29babe77de4ca88d3cfa08a6fe88",
        "title": "蟠龙瀑布",
        "author": "陆游",
        "content": "远望纷珠缨，近观转雷霆。\n人言水出奇，意使行人惊。\n人惊我何得，定非水之情。\n水亦有何情，因物以赋形。\n处高势趋下，岂乐与石争。\n退之亦隘人，强言不平鸣。\n古来贤达士，初亦愿躬耕。\n意气或感激，邂逅成功名。",
        "dynasty": "宋",
        "collection_info": null
    },
    {
        "uuid": "34f4086ea50e229d2100dac092d0064f",
        "title": "题梁山军瑞丰亭",
        "author": "陆游",
        "content": "我行都梁窘风雪，史君喜事能留客。\n瑞丰亭上一尊酒，渺渺郊原水初白。\n峡中地褊常苦贫，政令愈简民愈淳。\n本来无事只畏扰，扰者才吏非庸人。\n都梁之民独无苦，须晴得晴雨得雨。\n史君心爱稼如云，时上斯亭按歌舞。\n歌阑舞罢史君醉，父老罗拜丰年赐。\n圣朝尚实抑虚文，纵产芝房非上瑞。",
        "dynasty": "宋",
        "collection_info": null
    },
    {
        "uuid": "b9a30c40219d2df0750f4ce8680487de",
        "title": "马上",
        "author": "陆游",
        "content": "残年流转似萍根，马上伤春易断魂。\n烘暖花无经日蕊，涨深水过去年痕。\n迷行每问樵夫路，投宿时敲竹寺门。\n不信太平元有象，牛羊点点散烟村。",
        "dynasty": "宋",
        "collection_info": null
    },
    {
        "uuid": "cd17ba943ce9b4d6eebf81d2517aba4b",
        "title": "邻山县道上作",
        "author": "陆游",
        "content": "微雨晴时出驿门，乱莺啼处过江村。\n挽花醉袖霑余馥，迎日征鞍借小温。\n客路一身真吊影，故园万里欲招魂。\n鬓毛无色心犹壮，藉草悲歌对酒尊。",
        "dynasty": "宋",
        "collection_info": null
    },
    {
        "uuid": "7422da39f997fe1cd8d6ef616247602c",
        "title": "邻水延福寺早行",
        "author": "陆游",
        "content": "化蝶方酣枕，闻鸡又着鞭。\n乱山徐吐日，积水远生烟。\n淹泊真衰矣，登临独惘然。\n桃花应笑客，无酒到愁边。",
        "dynasty": "宋",
        "collection_info": null
    },
    {
        "uuid": "ca33a1b6849a8ed86edd77f080e1e6e1",
        "title": "岳池农家",
        "author": "陆游",
        "content": "春深农家耕未足，原头叱叱两黄犊。\n泥融无块水初浑，雨细有痕秧正緑。\n緑秧分时风日美，时平未有差科起。\n买花西舍喜成婚，持酒东邻贺生子。\n谁言农家不入时，小姑画得城中眉。\n一双素手无人识，空村相唤看缫丝。\n农家农家乐復乐，不比市朝争夺恶。\n宦游所得真几何，我已三年废东作。",
        "dynasty": "宋",
        "collection_info": null
    },
    {
        "uuid": "4185e8022d0852b87431194f46b14ba5",
        "title": "过广安吊张才叔谏议",
        "author": "陆游",
        "content": "春风疋马过孤城，欲吊先贤涕已倾。\n许国肺肝知激烈，照人眉宇尚峥嵘。\n中原成败寜非数，后世忠邪自有评。\n嘆息知人真未易，流芳遗臭尽书生。",
        "dynasty": "宋",
        "collection_info": null
    },
    {
        "uuid": "694c1e9ad713a1083752d07571050d00",
        "title": "果州驿",
        "author": "陆游",
        "content": "驿前官路堠纍纍，嘆息何时送我归。\n池馆莺花春渐老，窗扉灯火夜相依。\n孤鸾怯舞愁窥镜，老马贪行强受鞿。\n到处风尘常扑面，岂惟京洛化人衣。",
        "dynasty": "宋",
        "collection_info": null
    },
    {
        "uuid": "075c381e7a0624aa6c68cc6acb32bf3f",
        "title": "留樊亭三日王觉民检详日携酒来饮海棠下比去花亦衰矣二首  其一",
        "author": "陆游",
        "content": "留落犹能领物华，名园又作醉生涯。\n何妨海内功名士，共赏人间富贵花。",
        "dynasty": "宋",
        "collection_info": null
    },
    {
        "uuid": "fa9b2fca0cae38b4235bde2294132cd4",
        "title": "留樊亭三日王觉民检详日携酒来饮海棠下比去花亦衰矣二首  其二",
        "author": "陆游",
        "content": "石卫尉家锦步障，移在樊家园馆中。\n醉到花残呼马去，聊将侠气压春风。",
        "dynasty": "宋",
        "collection_info": null
    },
    {
        "uuid": "f25599764dc4386ee54c52249cc839df",
        "title": "柳林酒家小楼",
        "author": "陆游",
        "content": "桃花如烧酒如油，缓辔郊原当出游。\n微倦放教成午梦，宿酲留得伴春愁。\n远途始悟干坤大，晚节偏惊岁月遒。\n记取晴明果州路，半天高柳小青楼。",
        "dynasty": "宋",
        "collection_info": null
    },
    {
        "uuid": "97283eb022dafb2fa1d6195372b8d165",
        "title": "南池",
        "author": "陆游",
        "content": "二月莺花满阆中，城南搔首立衰翁。\n数茎白髮愁无那，万顷苍池事已空。\n陂復岂惟民食足，渠成终助霸图雄。\n眼前碌碌谁知此，漫走樷祠乞岁丰。",
        "dynasty": "宋",
        "collection_info": null
    },
    {
        "uuid": "0fe0c611464bbd90a5ede5a67ea8e6fe",
        "title": "唐长庆中南池新亭碑在汉高帝庙侧亭已失所在矣",
        "author": "陆游",
        "content": "池废新亭亦已无，遗碑半灭卧春芜。\n文章绮靡虽非古，今代词人不办渠。",
        "dynasty": "宋",
        "collection_info": null
    },
    {
        "uuid": "bfb71f1dbdf7698cce4ec90bf20208b4",
        "title": "闻杜鹃戏作绝句",
        "author": "陆游",
        "content": "半世羁游厌路岐，凭鞍日日数归期。\n劳君树杪丁寜语，似劝饥人食肉糜。",
        "dynasty": "宋",
        "collection_info": null
    },
    {
        "uuid": "febd2eb6c1e187c741da26891130b4ff",
        "title": "鼓楼铺醉歌",
        "author": "陆游",
        "content": "书生迫饥寒，一饱轻三巴。\n三巴未云已，北首趋褒斜。\n匆匆出门去，裘马不復华。\n短帽障赤日，烈风吹黄沙。\n俶装先晨鸡，投鞭后昏鸦。\n壮哉利阆间，崖谷何谽谺。\n地荒多牧卒，往往闻芦笳。\n我行春未动，原野今无花。\n稚子入旅梦，挽鬚劝还家。\n起坐不能寐，愁肠如转车。\n四方丈夫事，行矣勿咨嗟。",
        "dynasty": "宋",
        "collection_info": null
    },
    {
        "uuid": "2bb7a897f5cc9e68313ddfbc0bd5635a",
        "title": "登慧照寺小阁",
        "author": "陆游",
        "content": "少年富贵已悠悠，老大功名定有不。\n岁月消磨阅亭传，山川辽邈弊衣裘。\n杀身有地初非惜，报国无时未免愁。\n局促每思舒望眼，虽非吾土强登楼。",
        "dynasty": "宋",
        "collection_info": null
    },
    {
        "uuid": "17b0d80eccdf48b9e292fb49250e4395",
        "title": "春雨",
        "author": "陆游",
        "content": "江头一夜雨，晓路无新花。\n我今为陈人，感此重嘆嗟。\n羲和挟两曜，疾走不可遮。\n古今俛仰间，那暇惜物华。",
        "dynasty": "宋",
        "collection_info": null
    },
    {
        "uuid": "350ce10e8a6bc83af7fcd44e298f9765",
        "title": "风雨中过龙洞阁",
        "author": "陆游",
        "content": "飘然醉袖怒人扶，箇裏何曾有畏涂。\n卷地黑风吹惨澹，半天朱阁插虚无。\n阑边归鹤如争捷，云表飞仙定可呼。\n莫怪衰翁心胆壮，此身元是一枯株。",
        "dynasty": "宋",
        "collection_info": null
    },
    {
        "uuid": "96dc3bea8747f06e28ed96a0e89ddd8c",
        "title": "驿舍海棠已过有感",
        "author": "陆游",
        "content": "凄凉古驿官道傍，朱门沈沈春日长。\n暄妍光景老海棠，颠风吹花满空廊。\n物生荣顇固其常，惜哉无与持一觞。\n游蜂戏蝶空自忙，岂知美人在西厢。\n我虽已老犹能狂，竚立为尔悲容光。\n盛时不遇诚可伤，零落逢知更断肠。",
        "dynasty": "宋",
        "collection_info": null
    },
    {
        "uuid": "bf02aca3cf0cf9aae1c9b046c69d1d8a",
        "title": "筹笔驿",
        "author": "陆游",
        "content": "运筹陈迹故依然，想见旌旗驻道边。\n一等人间管城子，不堪谯叟作降笺。",
        "dynasty": "宋",
        "collection_info": null
    },
    {
        "uuid": "c0218a5d6908466f8295cb97b9dd7e39",
        "title": "嘉川铺遇小雨景物尤奇",
        "author": "陆游",
        "content": "一春客路厌风埃，小雨山行亦乐哉。\n危栈巧依青嶂出，飞花併下緑岩来。\n面前云气翔孤鳯，脚底江声转疾雷。\n堪笑书生轻性命，每逢险处更徘徊。",
        "dynasty": "宋",
        "collection_info": null
    },
    {
        "uuid": "20c6c5bb5565f9faba06afa0ebf5e263",
        "title": "老君洞",
        "author": "陆游",
        "content": "丹鳯楼头语未终，崎岖蜀道復相逢。\n太清宫阙俱煨烬，岂亦南来避贼锋。",
        "dynasty": "宋",
        "collection_info": null
    },
    {
        "uuid": "b7c6216687a24ceec611702e26ebd27f",
        "title": "大安病酒留半日王守復来招不往送酒解酲因小饮江月馆",
        "author": "陆游",
        "content": "江驿春酲半日留，更烦送酒为扶头。\n柳花漠漠嘉陵岸，别是天涯一段愁。",
        "dynasty": "宋",
        "collection_info": null
    },
    {
        "uuid": "83aac8b621c4cfe66e5639515f3af616",
        "title": "金牛道中遇寒食",
        "author": "陆游",
        "content": "乍换春衫一倍轻，况逢寒食十分晴。\n莺穿驿树惺愡语，马过溪桥蹀躞行。\n画柱綵绳喧笑乐，艳粧丽服角鲜明。\n谁知此日金牛道，非復当时铁马声。",
        "dynasty": "宋",
        "collection_info": null
    },
    {
        "uuid": "3523d990932001871f4d99ca6095527b",
        "title": "晓发金牛",
        "author": "陆游",
        "content": "客枕何时穏，匆匆又束装。\n快晴生马影，新暖坼花房。\n沮水春流緑，嶓山晓色苍。\n阿瞒狼狈地，千古有遗伤。",
        "dynasty": "宋",
        "collection_info": null
    },
    {
        "uuid": "013564f027e51f2df4e7de9ff585c18e",
        "title": "山南行",
        "author": "陆游",
        "content": "我行山南已三日，如绳大路东西出。\n平川沃野望不尽，麦陇青青桑郁郁。\n地近函秦气俗豪，秋韆蹴鞠分朋曹。\n苜蓿连云马蹄健，杨柳夹道车声高。\n古来歴歴兴亡处，举目山川尚如故。\n将军坛上冷云低，丞相祠前春日暮。\n国家四纪失中原，师出江淮未易吞。\n会看金鼓从天下，却用关中作本根。",
        "dynasty": "宋",
        "collection_info": null
    },
    {
        "uuid": "80afda7fdc5809e08f73bef7b028fb39",
        "title": "南郑马上作",
        "author": "陆游",
        "content": "南郑春残信马行，通都气象尚峥嵘。\n迷空游絮凭陵去，曵綫飞鸢跋扈鸣。\n落日断云唐阙废，淡烟芳草汉坛平。\n犹嫌未豁胸中气，目断南山天际横。",
        "dynasty": "宋",
        "collection_info": null
    },
    {
        "uuid": "ede44fab7e441e71e9b614eb877faee2",
        "title": "和高子长参议道中二绝  其一",
        "author": "陆游",
        "content": "梁州四月晚莺啼，共忆扁舟罨画溪。\n莫作世间儿女态，明年万里驻安西。",
        "dynasty": "宋",
        "collection_info": null
    },
    {
        "uuid": "25bedea9b468d3e4e99d83c47ac20f50",
        "title": "和高子长参议道中二绝  其二",
        "author": "陆游",
        "content": "丰年食少厌儿啼，觅得微官落五溪。\n大似无家老禅衲，打包还度栈云西。",
        "dynasty": "宋",
        "collection_info": null
    },
    {
        "uuid": "07868348c54b39e1996e4b3855920b07",
        "title": "次韵张季长题龙洞",
        "author": "陆游",
        "content": "我昔谒紫皇，翳鳯骖虬龙。\n俯不见尘世，浩浩万里空。\n谪堕尚远游，忽到汉始封。\n西望接蜀道，北顾连秦中。\n壮哉形胜区，有此蜿蜒宫。\n雷霆自鞺鞳，环玦亦璁珑。\n石屋如建章，万户交相通。\n来者各有得，尽取知无从。\n凭高三嘆息，自古几英雄。\n老我文字衰，挥毫看诸公。",
        "dynasty": "宋",
        "collection_info": null
    },
    {
        "uuid": "e35eb08f494355c46660f75ba4a75024",
        "title": "次韵子长题吴太尉云山亭",
        "author": "陆游",
        "content": "参谋健笔落纵横，太尉清罇赏快晴。\n文雅风流虽可爱，关中遗虏要人平。",
        "dynasty": "宋",
        "collection_info": null
    },
    {
        "uuid": "4be781fc38fc00d7b70d8f254818875b",
        "title": "送刘戒之东归",
        "author": "陆游",
        "content": "去国三年恨未平，东城况復送君行。\n难凭魂梦寻言笑，空向除书见姓名。\n残日半竿斜谷路，西风万里玉关情。\n兰台粉署朝回晚，肻记麤官数寄声。",
        "dynasty": "宋",
        "collection_info": null
    },
    {
        "uuid": "156f8c8d38d6efa749bc46198b65147a",
        "title": "周元吉蟠室诗",
        "author": "陆游",
        "content": "天下有广居，非阿房建章。\n賔饯日及月，阖闢阴与阳。\n山川坦然平，何者为藩墙。\n孔公暨瞿聃，同坐此道塲。\n哀哉世日隘，肝胆分界疆。\n蹙缩战蜗角，崎岖走羊肠。\n周先早得道，所证非復常。\n小室古城隅，宛如野僧房。\n能容人天众，杂沓来烧香。\n三万二千人，各据狮子床。\n实际正如此，切忌错商量。\n须弥芥子话，今夕当举扬。",
        "dynasty": "宋",
        "collection_info": null
    },
    {
        "uuid": "231250ca2d57454b10aa3a60000ef47b",
        "title": "送范西叔赴召二首  其一",
        "author": "陆游",
        "content": "天涯流落过重阳，枫叶揺丹已着霜。\n衰病强陪莲幕客，凄凉又送石渠郎。\n杜陵雁下悲徂岁，笠泽鱼肥梦故乡。\n便恐从今长隔阔，旧交新贵例相忘。",
        "dynasty": "宋",
        "collection_info": null
    },
    {
        "uuid": "8f41d2bb8733e15b25367f6efcd3f6aa",
        "title": "送范西叔赴召二首  其二",
        "author": "陆游",
        "content": "欲驾征车劝小留，南山南畔更逢秋。\n数声过雁催行色，一醆昏灯话别愁。\n自昔文章关治道，即今台阁要名流。\n白头尚作书痴在，剩乞朱黄与校讐。",
        "dynasty": "宋",
        "collection_info": null
    },
    {
        "uuid": "0326288b732dd280e4ce250284d17ef4",
        "title": "寄邓公寿",
        "author": "陆游",
        "content": "高标瑶树与琼林，灵府清寒出苦吟。\n海内十年求识面，江边一见即论心。\n纷纷俗子常成市，亹亹微言孰赏音。\n闻道南池梅最早，要君携手试同寻。",
        "dynasty": "宋",
        "collection_info": null
    },
    {
        "uuid": "32afe870cb474db2662bc7235a7ecc44",
        "title": "简章德茂",
        "author": "陆游",
        "content": "殊方邂逅岂无缘，世事多乖復怅然。\n造物无情吾辈老，古人不死此心传。\n冷云黯黯朝横栈，红叶萧萧夜满船。\n箇裏约君同着句，不应输与灞桥边。",
        "dynasty": "宋",
        "collection_info": null
    },
    {
        "uuid": "a17bac587569fca1e7f9a54eb5a7b527",
        "title": "自三泉泛嘉陵至利州",
        "author": "陆游",
        "content": "日日邅途处处诗，书生活计绝堪悲。\n江云垂地滩风急，一似前年上硖时。",
        "dynasty": "宋",
        "collection_info": null
    },
    {
        "uuid": "273d05eb9dc6ac5ee6b985dcc7d85ac4",
        "title": "木瓜铺短歌",
        "author": "陆游",
        "content": "鼓楼坡前木瓜铺，岁晚悲辛利州路。\n当车礧礧石如屋，百里夷途无十步。\n溪桥缺断水啮沙，崖腹崩頺风拔树。\n虎狼妥尾择肉食，狐狸竖毛啼日莫。\n冢丘短草声窸窣，往往精灵与人遇。\n我生胡为忽在此，正坐一饥忘百虑。\n五更出门寒裂面，半夜燎衣泥满袴。\n妻孥八月离夔州，寄书未到今何处。\n余年有几百忧集，日夜朱颜不如故。\n即今台省盛诸贤，细思寜是儒冠误。",
        "dynasty": "宋",
        "collection_info": null
    },
    {
        "uuid": "f620fbb7834e41887e4d0204ddfca426",
        "title": "夜抵葭萌惠照寺寓榻小阁",
        "author": "陆游",
        "content": "亭驿驱驰髀肉消，故山归梦愈迢迢。\n夜行触尉那能避，旦过随僧不待招。\n雨后风云犹惨澹，霜前草木已萧条。\n衰迟事事非平日，醉裏题诗亦復聊。",
        "dynasty": "宋",
        "collection_info": null
    },
    {
        "uuid": "43a18fba39ba9ffa347e6f10a3f466e1",
        "title": "太息二首  其一",
        "author": "陆游",
        "content": "太息重太息，吾行无终极。\n冰霜迫残岁，鸟兽号落日。\n秋砧满孤村，枯叶拥破驿。\n白头乡万里，堕此虎豹宅。\n道边新食人，膏血染草棘。\n平生铁石心，忘家思报国。\n即今冒九死，家国两无益。\n中原久丧乱，志士泪横臆。\n切勿轻书生，上马能击贼。",
        "dynasty": "宋",
        "collection_info": null
    },
    {
        "uuid": "299d4b9ba63d17c3be59e3f8bf834a68",
        "title": "太息二首  其二",
        "author": "陆游",
        "content": "凄凄復凄凄，山路穷攀跻。\n仆病卧草间，马困声酸嘶。\n脱兔截道奔，穷狖上树啼。\n崩湍一何哀，下落万仞溪。\n昏黑投孤戍，洗我衣上泥。\n下愚不可迁，大惑终身迷。\n仕宦十五年，曾不饱糠粞。\n客路少睡眠，月白闻号鸡。\n欲行且復止，虎来茆叶低。",
        "dynasty": "宋",
        "collection_info": null
    },
    {
        "uuid": "89cd7a4d78071547b2cec07f8e659e2b",
        "title": "阆中作二首  其一",
        "author": "陆游",
        "content": "残年作客遍天涯，下马长亭便似家。\n三迭凄凉渭城曲，数枝闲澹阆中花。\n襞笺授管相逢晚，理鬓熏衣一笑譁。\n俱是邯郸枕中梦，坠鞭不用忆京华。",
        "dynasty": "宋",
        "collection_info": null
    },
    {
        "uuid": "66d38a3b0dcbef962b8f205bb29337f8",
        "title": "阆中作二首  其二",
        "author": "陆游",
        "content": "挽住征衣为濯尘，阆州斋酿绝芳醇。\n莺花旧识非生客，山水曾游是故人。\n遨乐无时冠巴蜀，语音渐正带咸秦。\n平生剩有寻梅债，作意城南看小春。",
        "dynasty": "宋",
        "collection_info": null
    },
    {
        "uuid": "f9b5532212f0ba534ec5fb571f8cea2e",
        "title": "游锦屏山谒少陵祠堂",
        "author": "陆游",
        "content": "城中飞阁连危亭，处处轩窗临锦屏。\n涉江亲到锦屏上，却望城郭如丹青。\n虚堂奉祠子杜子，眉宇高寒照江水。\n古来磨灭知几人，此老至今元不死。\n山川寂寞客子迷，草木揺落壮士悲。\n文章垂世自一事，忠义凛凛令人思。\n夜归沙头雨如注，北风吹船横半渡。\n亦知此老愤未平，万窍争号泄悲怒。",
        "dynasty": "宋",
        "collection_info": null
    },
    {
        "uuid": "7c8f932b3aa190de34ae9a1f2f8ae7da",
        "title": "仙鱼铺得仲高兄书",
        "author": "陆游",
        "content": "病酒今朝载卧舆，秋云漠漠雨疏疏。\n阆州城北仙鱼铺，忽得山阴万里书。",
        "dynasty": "宋",
        "collection_info": null
    },
    {
        "uuid": "013c69bfa49de9bc643c0b21385bd6ab",
        "title": "自阆復还汉中次益昌",
        "author": "陆游",
        "content": "北首褒斜又几程，骄云未放十分晴。\n马经断栈危无路，风掠枯茆飒有声。\n季子貂裘端已弊，吴中菰菜正堪烹。\n朱颜渐改功名晚，击筑悲歌一再行。",
        "dynasty": "宋",
        "collection_info": null
    },
    {
        "uuid": "f9becb29055324b7e9b70706d68d54af",
        "title": "驿亭小憩遣兴",
        "author": "陆游",
        "content": "淡日微云共陆离，曲阑危栈出参差。\n老松临道阅千载，杜宇号山连四时。\n汉水东流那有极，秦关北望不胜悲。\n邮亭下马开孤剑，老大功名颇自期。",
        "dynasty": "宋",
        "collection_info": null
    },
    {
        "uuid": "ef6d99cdf50524b7bcd78a35c468c16d",
        "title": "再过龙洞阁",
        "author": "陆游",
        "content": "天险龙门道，霜清客子游。\n一笻缘绝壁，万仞俯洪流。\n着脚初疑梦，回头始欲愁。\n危身无补国，忠孝两堪羞。",
        "dynasty": "宋",
        "collection_info": null
    },
    {
        "uuid": "08b060c46f8471f4b275d7aba93280b4",
        "title": "自笑",
        "author": "陆游",
        "content": "自笑谋生事事疏，年来锥与地俱无。\n平章春韭秋菘味，拆补天吴紫鳯图。\n食肉定知无骨相，珥貂空自诳头颅。\n惟余数卷残书在，破箧萧然笑獠奴。",
        "dynasty": "宋",
        "collection_info": null
    },
    {
        "uuid": "0839f90bce7a6022aa1629279e1b56a3",
        "title": "三泉驿舍",
        "author": "陆游",
        "content": "残钟断角度黄昏，小驿孤灯早闭门。\n霜气峭深摧草木，风声浩荡卷郊原。\n故山有约频回首，末路无归易断魂。\n短鬓萧萧不禁白，强排幽恨近清罇。",
        "dynasty": "宋",
        "collection_info": null
    },
    {
        "uuid": "b274bb9ade0028f6b998b89c69c51194",
        "title": "嘉川铺得檄遂行中夜次小柏",
        "author": "陆游",
        "content": "黄旗传檄趣归程，急服单装破夜行。\n肃肃霜飞当十月，离离斗转欲三更。\n酒消顿觉衣裘薄，驿近先看炬火迎。\n渭水函关元不远，着鞭无日涕空横。",
        "dynasty": "宋",
        "collection_info": null
    },
    {
        "uuid": "b5153e5caedf948e3d2866c1a958d505",
        "title": "归次汉中境上",
        "author": "陆游",
        "content": "云栈屏山阅月游，马蹄初喜蹋梁州。\n地连秦雍川原壮，水下荆杨日夜流。\n遗虏孱孱寜远略，孤臣耿耿独私忧。\n良时恐作他年恨，大散关头又一秋。",
        "dynasty": "宋",
        "collection_info": null
    },
    {
        "uuid": "2683b6ca275dc25a738715ab11bbd9e5",
        "title": "沔阳夜行",
        "author": "陆游",
        "content": "夜发沔阳驿，坡陁冈阜重。\n月斜欹帽影，霜重湿裘茸。\n野岸鸣枯叶，烟林度晓钟。\n梁州明日到，一笑解衰容。",
        "dynasty": "宋",
        "collection_info": null
    }
]