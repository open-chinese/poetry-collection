[
    {
        "uuid": "c42556acf8a1b14b05ea34e9feff1a48",
        "title": "有感今昔二首  其二",
        "author": "范成大",
        "content": "飘风骤雨谩惊春，扫荡何烦臂屈伸。\n天识不衷宜不恕，神歆非类即非仁。\n休雠地下枯鱼骨，且斗尊前健犊身。\n静看可怜还可笑，香山宁是幸灾人。",
        "dynasty": "宋",
        "collection_info": null
    },
    {
        "uuid": "94198b5c803aa1577b2a227b78bbd780",
        "title": "种竹叹向在成都种竹满西园偶苦寒疾朅来金陵復种绕池未几以眩卧閤家人子遂谓不当种竹其说甚可怪叹口占此诗",
        "author": "范成大",
        "content": "宣华种万竿，寒疾适相值。\n玉麟种千竿，偶復须药饵。\n僮奴狃今昨，竞道竹相祟。\n如将圣作狂，似以儒为戏。\n此君来声冤，林神亦短气。\n我梦不平鸣，霍然推枕起。\n明当还石湖，剩种千亩地。\n未论比封君，且用执谗喙。",
        "dynasty": "宋",
        "collection_info": null
    },
    {
        "uuid": "0b27e5839ef406bedcb204b6e6a59441",
        "title": "公退书怀",
        "author": "范成大",
        "content": "昨者腾章奏发仓，今兹飞檄议驱蝗。\n四无告者仅一饱，七不堪中仍百忙。\n皦日自能临俯仰，浮云宁解制行藏。\n求田问舍亦何有，岁晚倦游思故乡。",
        "dynasty": "宋",
        "collection_info": null
    },
    {
        "uuid": "5d0c3227beaf2a683e736d5479ffddce",
        "title": "初秋二首  其一",
        "author": "范成大",
        "content": "急雨过窗纸，新凉生簟藤。\n蹒跚老铃下，来炷壁间灯。",
        "dynasty": "宋",
        "collection_info": null
    },
    {
        "uuid": "8750ebeec36d414a72016fea6bed1fc5",
        "title": "初秋二首  其二",
        "author": "范成大",
        "content": "壮岁故多病，老年知不堪。\n何须看公案，只此是真参。",
        "dynasty": "宋",
        "collection_info": null
    },
    {
        "uuid": "d411153ba77e7bc88f7faf0667ff1b99",
        "title": "蝙蝠",
        "author": "范成大",
        "content": "伏翼昏飞急，营营定苦饥。\n聚蚊充口腹，生汝亦奚为。",
        "dynasty": "宋",
        "collection_info": null
    },
    {
        "uuid": "803af102e0b11df333860e325af31c23",
        "title": "蛩",
        "author": "范成大",
        "content": "壁下秋虫语，一蛩鸣独雄。\n自然遭迹捕，窘束入雕笼。",
        "dynasty": "宋",
        "collection_info": null
    },
    {
        "uuid": "0057f78ac4854e979e75c56a08f6aa52",
        "title": "四花",
        "author": "范成大",
        "content": "素馨间末利，木犀和玉簪。\n医来都屏去，头眩怕香侵。",
        "dynasty": "宋",
        "collection_info": null
    },
    {
        "uuid": "59521465bf7d701e5dee09cd23ae55e7",
        "title": "谢范老问病",
        "author": "范成大",
        "content": "三椽一席度秋冬，造化儿嬉困此翁。\n帖有王书难治眩，文如陈檄不驱风。\n骨枯似枿肤如腊，髮织成毡鬓作蓬。\n点检病身还一笑，本来四大满虚空。",
        "dynasty": "宋",
        "collection_info": null
    },
    {
        "uuid": "ee77c41c34398a9eabbc41219149b9fa",
        "title": "二偈呈似寿老  其一",
        "author": "范成大",
        "content": "法法剎那无住，云何见在去来。\n若觅三心不见，便从不见打开。",
        "dynasty": "宋",
        "collection_info": null
    },
    {
        "uuid": "22c4b4e3a2c71a377d334601820ab4ef",
        "title": "二偈呈似寿老  其二",
        "author": "范成大",
        "content": "孟说所过者化，庄云相代乎前。\n何处安身立命，饥餐渴饮困眠。",
        "dynasty": "宋",
        "collection_info": null
    },
    {
        "uuid": "7b4c2ffa6306850bb57dec4fea232320",
        "title": "诺惺庵枕上",
        "author": "范成大",
        "content": "噩梦惊回晓枕寒，青灯犹照药炉边。\n纸窗弄色如胧月，又了浮生一夜眠。",
        "dynasty": "宋",
        "collection_info": null
    },
    {
        "uuid": "07b0f1b18c6ba0d8e2d6828b9071d7ca",
        "title": "癸卯除夜聊復尔斋偶题",
        "author": "范成大",
        "content": "五夜灯花重，东风角韵来。\n雪悭衣未纩，春早句多梅。\n寂历罗门亚，温黁药鼎煨。\n老嫌新岁换，病喜旧星回。\n鬰垒先题版，屠苏后把杯。\n书扉无健笔，爆竹有寒灰。\n饧楪牙难胶，椒盘眼倦开。\n陈人仍惫卧，身世两悠哉。",
        "dynasty": "宋",
        "collection_info": null
    },
    {
        "uuid": "43ea70d78b02653c089628e60d61f7eb",
        "title": "甲辰人日病中吟六言六首以自嘲  其一",
        "author": "范成大",
        "content": "攒眉辄作山字，啾耳惟闻水声。\n人应见怜久病，我亦自厌余生。",
        "dynasty": "宋",
        "collection_info": null
    },
    {
        "uuid": "cfc4f966bcd075de1df4c946222a3918",
        "title": "甲辰人日病中吟六言六首以自嘲  其二",
        "author": "范成大",
        "content": "目慌慌蚁旋磨，头岑岑鳌负山。\n笔床久已均伏，药鼎何时丐閒。",
        "dynasty": "宋",
        "collection_info": null
    },
    {
        "uuid": "4b0b61adc53dc477ffbf7c3c925fa9f2",
        "title": "甲辰人日病中吟六言六首以自嘲  其三",
        "author": "范成大",
        "content": "政尔荣枯卫涩，刚云人厄天穷。\n归咎四衝临岁，乞怜九曜过宫。",
        "dynasty": "宋",
        "collection_info": null
    },
    {
        "uuid": "15feb06a4a4638137693485287d05b75",
        "title": "甲辰人日病中吟六言六首以自嘲  其四",
        "author": "范成大",
        "content": "復古既愆七日，泰来惟候三阳。\n历日今颁寅正，占星更候农祥。",
        "dynasty": "宋",
        "collection_info": null
    },
    {
        "uuid": "694137a0fd4d0f8b7f441d00af8d3977",
        "title": "甲辰人日病中吟六言六首以自嘲  其五",
        "author": "范成大",
        "content": "有日犹嫌开牖，无风不敢上帘。\n报国丹心何似，梦中抵掌掀髯。",
        "dynasty": "宋",
        "collection_info": null
    },
    {
        "uuid": "78d6908bd9e5c220becf242592e1c9d3",
        "title": "甲辰人日病中吟六言六首以自嘲  其六",
        "author": "范成大",
        "content": "壮岁喜新节物，老来惜旧年华。\n病后都卢不问，家人时换瓶花。",
        "dynasty": "宋",
        "collection_info": null
    },
    {
        "uuid": "f23f0a5cc7224954574381e29fcd535f",
        "title": "正月九日雪霰后大雨二首  其一",
        "author": "范成大",
        "content": "夜霰三更碎瓦，昼冥一阵翻盆。\n頼是梅花已过，不然皴玉谁温。",
        "dynasty": "宋",
        "collection_info": null
    },
    {
        "uuid": "2d36db6501141d840271ee691315a8ee",
        "title": "正月九日雪霰后大雨二首  其二",
        "author": "范成大",
        "content": "黄昏檐溜垂瀑，清晓屐声满门。\n湖光万顷何似，小沼先吹縠纹。",
        "dynasty": "宋",
        "collection_info": null
    },
    {
        "uuid": "c3463126f5660f3d0f95171bc7ce4f52",
        "title": "正月十日夜大雷震二首  其一",
        "author": "范成大",
        "content": "阿香真是健妇，夜半鼓行疾驱。\n直恐南山破碎，绝怜窗纸枝梧。",
        "dynasty": "宋",
        "collection_info": null
    },
    {
        "uuid": "0ede2c39bd4006531c05752b147a877b",
        "title": "正月十日夜大雷震二首  其二",
        "author": "范成大",
        "content": "人言有物司鼓，春到扬桴发声。\n但要蛰虫启户，何须一许震惊。",
        "dynasty": "宋",
        "collection_info": null
    },
    {
        "uuid": "f92c1df5b381d158760361083853dfea",
        "title": "吴灯两品最高",
        "author": "范成大",
        "content": "镂冰影裏百千光，剪綵毬中一万窗。\n不是齐人夸管晏，吴中风物竟难双。",
        "dynasty": "宋",
        "collection_info": null
    },
    {
        "uuid": "4bdaf96511cf8ae2ad85fa36b1f9a63f",
        "title": "灯夕怀广蜀旧事",
        "author": "范成大",
        "content": "灕水桥西列炬香，少城楼下变灯忙。\n儿嬉万里客程远，老懒一龛春梦长。",
        "dynasty": "宋",
        "collection_info": null
    },
    {
        "uuid": "3978f737dab42b9c07f1e4e72ea600ea",
        "title": "上元纪吴中节物俳谐体三十二韵",
        "author": "范成大",
        "content": "斗野丰年屡，吴台乐事并。\n酒垆先迭鼓，灯市蚤投琼。\n价喜膏油贱，祥占雨雪晴。\n篔筜仙子洞，菡萏化人城。\n樯炬疑龙见，桥星讶鹊成。\n小家厖独踞，高闬鹿双撑。\n屏展辉云母，帘垂晃水精。\n万窗花眼密，千隙玉虹明。\n薝卜丹房挂，葡萄绿蔓萦。\n方缣翻史册，圆魄缀门衡。\n掷烛腾空稳，推毬滚地轻。\n映光鱼隠见，转影骑纵横。\n轻薄行歌过，颠狂社舞呈。\n村田蓑笠野，街市管絃清。\n里巷分题句，官曹别扁门。\n旱船遥似泛，水儡近如生。\n钳赭装牢户，嘲嗤绘乐棚。\n堵观瑶席隘，喝道绮丛争。\n禁钥通三鼓，归鞭任五更。\n桑蚕春茧劝，花蝶夜蛾迎。\n鳬子描丹笔，鹅毛剪雪英。\n宝糖珍粔籹，乌腻美饴饧。\n捻粉团栾意，熬稃腷膊声。\n筳篿巫志怪，香火婢输诚。\n箒卜拖裙验，箕诗落笔惊。\n微如针属尾，贱及苇分茎。\n末俗难诃止，佳辰且放行。\n此时纷仆马，有客静柴荆。\n幸甚归长铗，居然照短檠。\n生涯惟病骨，节物尚乡情。\n掎摭成徘体，咨询逮里甿。\n谁修吴地志，聊以助讥评。",
        "dynasty": "宋",
        "collection_info": null
    },
    {
        "uuid": "c2e2d12d3f75e70f512a9bab4bcd69e5",
        "title": "雪寒探梅",
        "author": "范成大",
        "content": "酸风如箭莫凭阑，冻合横枝雪未干。\n吴下得春元自晚，那堪天与十分寒。",
        "dynasty": "宋",
        "collection_info": null
    },
    {
        "uuid": "dd6a9402201fa6a4bfbefdf928ab5c48",
        "title": "晓枕三首  其一",
        "author": "范成大",
        "content": "煮汤听成万籁，添被知是五更。\n陆续满城钟动，须臾后巷鸡鸣。",
        "dynasty": "宋",
        "collection_info": null
    },
    {
        "uuid": "1dae7185156cf134f235635ab4a9b77a",
        "title": "晓枕三首  其二",
        "author": "范成大",
        "content": "卧闻赤脚鼾息，乐哉栩栩蘧蘧。\n病夫心口相语，何日佳眠似渠。",
        "dynasty": "宋",
        "collection_info": null
    },
    {
        "uuid": "57236bf8bca592cf56d19de52962db2a",
        "title": "晓枕三首  其三",
        "author": "范成大",
        "content": "舒惨常随天气，关心窗暗窗明。\n日晏扶头未起，唤人先问阴晴。",
        "dynasty": "宋",
        "collection_info": null
    },
    {
        "uuid": "b9971eaab41c25679bba1d52dcaf821c",
        "title": "不寐",
        "author": "范成大",
        "content": "春宵似暖非暖，晓梦欲成未成。\n风竹时惊雀噪，月窗谁伴梅横。",
        "dynasty": "宋",
        "collection_info": null
    },
    {
        "uuid": "55afe5c7669399abfd7749c270799ca6",
        "title": "戏书二首  其一",
        "author": "范成大",
        "content": "长病人嫌理亦宜，吾今有计可扶衰。\n烦君舁着山深处，恐有黄龙浴水医。",
        "dynasty": "宋",
        "collection_info": null
    },
    {
        "uuid": "9ba554e820e6d5894bf1661650c7b53d",
        "title": "戏书二首  其二",
        "author": "范成大",
        "content": "羣儿欺老少陵穷，口燥唇干髮漫衝。\n颠沛须臾犹执礼，古来惟有一高共。",
        "dynasty": "宋",
        "collection_info": null
    },
    {
        "uuid": "971eb468e7abbd934d47393a1df423c5",
        "title": "耳鸣",
        "author": "范成大",
        "content": "风号高木水翻洪，历历音闻不是聋。\n一任大千都震吼，便从卷叶证圆通。",
        "dynasty": "宋",
        "collection_info": null
    },
    {
        "uuid": "b1b7f70c91749c87dc521763a638f8b9",
        "title": "案上梅花二首  其一",
        "author": "范成大",
        "content": "南坡玉雪万花团，旧约东风载酒看。\n冷落铜瓶一枝亚，今年天女亦酸寒。",
        "dynasty": "宋",
        "collection_info": null
    },
    {
        "uuid": "baf64a78000d8a070e9d34bba43417ab",
        "title": "案上梅花二首  其二",
        "author": "范成大",
        "content": "地炉火暖日烘窗，一夜花鬚半吐黄。\n鼻观圆通熏百和，博山三夕罢烧香。",
        "dynasty": "宋",
        "collection_info": null
    },
    {
        "uuid": "554b3805a824fdfa1caec2ed1b412783",
        "title": "古梅二首  其一",
        "author": "范成大",
        "content": "孤标元不斗芳菲，雨瘦风皴老更奇。\n压倒嫩条千万蕊，只消疎影两三枝。",
        "dynasty": "宋",
        "collection_info": null
    },
    {
        "uuid": "3d1dac90a1920e979b3c6adc0e4db217",
        "title": "古梅二首  其二",
        "author": "范成大",
        "content": "谁似西湖处士才，诗中篱落久尘埃。\n陆郎旧有梅花课，未见今年句子来。",
        "dynasty": "宋",
        "collection_info": null
    },
    {
        "uuid": "296ddcb9461f531e51c24294ecb25a35",
        "title": "至昌为具赏东轩千叶梅然梅尚未开",
        "author": "范成大",
        "content": "玉叶重英意已芽，新移竹外小横斜。\n东斋何事春工晚，铁树已花梅未花。",
        "dynasty": "宋",
        "collection_info": null
    },
    {
        "uuid": "94ca7adad31d965ed84bd395b70ee104",
        "title": "喜周妹自四明到",
        "author": "范成大",
        "content": "团栾话裏老庞衰，一妹仍从海浦来。\n孤苦尚余兄弟乐，如今虽病也眉开。",
        "dynasty": "宋",
        "collection_info": null
    },
    {
        "uuid": "46f46014cd279c4cceb5266e4a1c1bb6",
        "title": "占星者谓命宫月孛独行无害但去年復照作灾今年正月一日已出而岁星作福戏书二绝  其一",
        "author": "范成大",
        "content": "昔躔初度本除灾，何意重逢作病媒。\n久住灵斿今日过，历翁欢喜劝椒杯。",
        "dynasty": "宋",
        "collection_info": null
    },
    {
        "uuid": "d30df34fda8460aa74dcdf9e08993fa1",
        "title": "占星者谓命宫月孛独行无害但去年復照作灾今年正月一日已出而岁星作福戏书二绝  其二",
        "author": "范成大",
        "content": "暗曜加临有救神，煌煌福德自天仁。\n只烦终惠苏残喘，官爵从渠奉董秦。",
        "dynasty": "宋",
        "collection_info": null
    },
    {
        "uuid": "8c4d7c8953563759afefb889987c0253",
        "title": "题药方",
        "author": "范成大",
        "content": "孤童亦復梦槐柯，无德无功用福多。\n天理乘除当老病，巢源王诀奈君何。",
        "dynasty": "宋",
        "collection_info": null
    },
    {
        "uuid": "01634f88e6a22300b69aac916e793b82",
        "title": "园丁折花七品各赋一绝 单叶御衣黄",
        "author": "范成大",
        "content": "舟前鹅羽映酒，塞上驼酥截肪。\n春工若与多叶，应入姚家鴈行。",
        "dynasty": "宋",
        "collection_info": null
    },
    {
        "uuid": "ff1c50702f28f0275d8a76513397ce38",
        "title": "园丁折花七品各赋一绝 水精毬轻盈妩媚不耐风日",
        "author": "范成大",
        "content": "缥缈醉魂梦物，娇饶轻素轻红。\n若非风细日薄，直恐云消雪融。",
        "dynasty": "宋",
        "collection_info": null
    },
    {
        "uuid": "bd69f0cf94a38da5f604fb0701931a47",
        "title": "园丁折花七品各赋一绝 寿安红深色粉红多叶易种且耐久",
        "author": "范成大",
        "content": "丰肌弱骨自喜，醉晕粧光总宜。\n独立风前雨裏，嫣然不要人持。",
        "dynasty": "宋",
        "collection_info": null
    },
    {
        "uuid": "67151e8fcaf932b93d3d5f914bcfac2a",
        "title": "园丁折花七品各赋一绝 迭罗红开迟旬日始放尽",
        "author": "范成大",
        "content": "襞积剪裁千迭，深藏爱惜孤芳。\n若要韶华展尽，东风细细商量。",
        "dynasty": "宋",
        "collection_info": null
    },
    {
        "uuid": "693789f7ad7a3c14f6df2b191682b9cb",
        "title": "园丁折花七品各赋一绝 崇宁红",
        "author": "范成大",
        "content": "匀染十分艷绝，当年欲占春风。\n晓起粧光沁粉，晚来醉面潮红。",
        "dynasty": "宋",
        "collection_info": null
    },
    {
        "uuid": "742df685bc0b2f84561e023904af8583",
        "title": "园丁折花七品各赋一绝 鞓红",
        "author": "范成大",
        "content": "猩唇鹤顶太赤，榴萼梅腮弄黄。\n带眼一般官样，祇愁瘦损东阳。",
        "dynasty": "宋",
        "collection_info": null
    },
    {
        "uuid": "cc2b6b7d162c56a210d2c6bbc8fed30e",
        "title": "园丁折花七品各赋一绝 紫中贵",
        "author": "范成大",
        "content": "沉沉色与露滴，泥泥香随日烘。\n满眼艷粧红袖，紫绡终是仙风。",
        "dynasty": "宋",
        "collection_info": null
    },
    {
        "uuid": "fa41ecc1ccc392d40f76f1a68e474352",
        "title": "闻春远牡丹盛开",
        "author": "范成大",
        "content": "东轩闻道有花开，痴坐三椽首谩回。\n纵得好晴犹懒看，那堪风雨揭天来。",
        "dynasty": "宋",
        "collection_info": null
    },
    {
        "uuid": "87ecbab6081f58495e5e8e3a099e552a",
        "title": "蜀花以状元红为第一金陵东御园紫绣毬为最",
        "author": "范成大",
        "content": "西楼第一红多叶，东苑无双紫压枝。\n梦裏东风忙裏过，蒲团药鼎鬓成丝。",
        "dynasty": "宋",
        "collection_info": null
    },
    {
        "uuid": "5b2caebc0509b7d670233c1241378f61",
        "title": "喜雨",
        "author": "范成大",
        "content": "昨遣长鬚借踏车，小池须水引鸣蛙。\n今朝一雨添新涨，便合翻泥种藕花。",
        "dynasty": "宋",
        "collection_info": null
    },
    {
        "uuid": "5860825f49787f4b28fe9d4c3c5c6bea",
        "title": "嘲风",
        "author": "范成大",
        "content": "纷红骇绿骤飘零，痴騃封姨没性灵。\n报道海棠方熟睡，也须留眼为渠青。",
        "dynasty": "宋",
        "collection_info": null
    },
    {
        "uuid": "6b9252b25faa11b8e7dfeaa7e7603665",
        "title": "大风",
        "author": "范成大",
        "content": "春晴虽好恨多风，到眼花枝转眼空。\n晴不与花为道地，争如云淡雨蒙蒙。",
        "dynasty": "宋",
        "collection_info": null
    },
    {
        "uuid": "234a11316c0d04ae18b503f49c5f1d29",
        "title": "风止",
        "author": "范成大",
        "content": "收尽狂飙捲尽云，一竿晴日晓光新。\n柳魂花魄都无恙，依旧商量作好春。",
        "dynasty": "宋",
        "collection_info": null
    },
    {
        "uuid": "57a584c55fd794c6d5a1e6d79d6d440e",
        "title": "苦雨五首  其一",
        "author": "范成大",
        "content": "河流满满更满，檐溜垂垂又垂。\n皇天宁有漏处，后土岂无干时。",
        "dynasty": "宋",
        "collection_info": null
    },
    {
        "uuid": "55cf1e4f8c7ff924bea04869716f8084",
        "title": "苦雨五首  其二",
        "author": "范成大",
        "content": "不辞蛾化麦穗，叵忍秧浮浪花。\n儿孙汩汰护岸，翁媪扶携上车。",
        "dynasty": "宋",
        "collection_info": null
    },
    {
        "uuid": "483a29e429f52893f5650d941ab47167",
        "title": "苦雨五首  其三",
        "author": "范成大",
        "content": "折笋肥梅饤坐，涎蜗斗蚁上梁。\n雨工莫贾余勇，留待稻花半黄。",
        "dynasty": "宋",
        "collection_info": null
    },
    {
        "uuid": "d819e873cb9695eb95d56792598707dc",
        "title": "苦雨五首  其四",
        "author": "范成大",
        "content": "润础纔晴又汗，湿薪未爆先烟。\n壮夫往往言病，病叟岑岑且眠。",
        "dynasty": "宋",
        "collection_info": null
    },
    {
        "uuid": "df54acf229e05257efe403a8515b16f2",
        "title": "苦雨五首  其五",
        "author": "范成大",
        "content": "已厌衣裳蒸润，仍怜书画斓斑。\n奁香尚余几所，尽付熏垆博山。",
        "dynasty": "宋",
        "collection_info": null
    },
    {
        "uuid": "83a53c8c52bc31cb6002a358a3aaf9f0",
        "title": "谢龚养正送蕲竹杖",
        "author": "范成大",
        "content": "一声霜晓谩吹愁，八尺风漪不耐秋。\n上座独超三昧地，诺惺庵裏证般舟。",
        "dynasty": "宋",
        "collection_info": null
    },
    {
        "uuid": "f1befb587d7b8613de1645b10a5869b1",
        "title": "寄题祝郢州白雪楼",
        "author": "范成大",
        "content": "楚望风烟倚绣楹，使君静治有高情。\n袛应襦袴新翻曲，压倒当年寡和声。",
        "dynasty": "宋",
        "collection_info": null
    },
    {
        "uuid": "868a7266556e43cb13f18a8e4802b699",
        "title": "夏至二首  其一",
        "author": "范成大",
        "content": "李核垂腰祝饐，粽丝繫臂扶羸。\n节物竞随乡俗，老翁閒伴儿嬉。",
        "dynasty": "宋",
        "collection_info": null
    },
    {
        "uuid": "c339dc6aab0e9b0eecdc388bca7c51d5",
        "title": "夏至二首  其二",
        "author": "范成大",
        "content": "石鼎声中朝暮，纸窗影下寒温。\n踰年不与庙祭，敢云孝子慈孙。",
        "dynasty": "宋",
        "collection_info": null
    },
    {
        "uuid": "f4e011b217b0daf0801ccc850bf742cb",
        "title": "重午",
        "author": "范成大",
        "content": "熨斗熏笼分夏衣，翁身独比去年衰。\n已孤菖渌十分劝，却要艾黄千壮医。\n蜜粽冰糰为谁好，丹符綵索聊自欺。\n小儿造物亦难料，药裹有时生网丝。",
        "dynasty": "宋",
        "collection_info": null
    },
    {
        "uuid": "5a29c8056e895bb13a2a6e1eb1191f0e",
        "title": "积雨作寒五首  其一",
        "author": "范成大",
        "content": "压屋雨云昼暗，环城霖潦夏寒。\n西池半没荷柄，南荡平沉芡盘。",
        "dynasty": "宋",
        "collection_info": null
    },
    {
        "uuid": "1407d827af2f16080935517c6e515233",
        "title": "积雨作寒五首  其二",
        "author": "范成大",
        "content": "已报舟浮登岸，更怜桥塌平池。\n养成蛙吹无谓，扫尽蚊雷却奇。",
        "dynasty": "宋",
        "collection_info": null
    },
    {
        "uuid": "b2444bccda35c3f765d8af4e363c0cbb",
        "title": "积雨作寒五首  其三",
        "author": "范成大",
        "content": "熨帖重寻毳衲，补苴尽护纸窗。\n余生雪鬓禅榻，昨梦云帆涨江。",
        "dynasty": "宋",
        "collection_info": null
    },
    {
        "uuid": "064fe0ad2e179f3c74b50d981aaff6cf",
        "title": "积雨作寒五首  其四",
        "author": "范成大",
        "content": "婢喜蚊僵雾帐，儿嗔蜗篆风櫺。\n兀坐鼻端正白，忘怀眼底常青。",
        "dynasty": "宋",
        "collection_info": null
    },
    {
        "uuid": "0f52f184c217c5f4ac81531a839ca0d5",
        "title": "积雨作寒五首  其五",
        "author": "范成大",
        "content": "山寒禅老不下，泥滑琴僧罕来。\n且唤园丁閒语，喜闻湖岸未颓。",
        "dynasty": "宋",
        "collection_info": null
    },
    {
        "uuid": "feb927f1c189b85b9279e0fcb06e7a67",
        "title": "喜晴二首  其一",
        "author": "范成大",
        "content": "驱帚水争沟口，卷帘日款屋山。\n饥燕痴儿叫怒，拙鸠去妇復还。",
        "dynasty": "宋",
        "collection_info": null
    },
    {
        "uuid": "e47f1fd940cd3d61e0c27c8947b07ed8",
        "title": "喜晴二首  其二",
        "author": "范成大",
        "content": "窗间梅熟落蔕，墙下笋成出林。\n连雨不知春去，一晴方觉夏深。",
        "dynasty": "宋",
        "collection_info": null
    },
    {
        "uuid": "ad6e5fd6e807b399c1440f34655b09c0",
        "title": "子文大丞重午日走贶煮酒清甚殆与远水一色何其妙哉数语奉谢",
        "author": "范成大",
        "content": "腊脚清若空，吾闻其语矣。\n今晨品义尊，公酒正如此。\n太常家有此段奇，销得不斋醉如泥。\n但恨今无遏云曲，送我菖蒲一杯绿。",
        "dynasty": "宋",
        "collection_info": null
    },
    {
        "uuid": "d7e9fb517aa1af0d935ea5f5368300a5",
        "title": "子文见和云亦有小鬟能度曲復用韵戏赠",
        "author": "范成大",
        "content": "三年屏杯酌，甚矣吾衰矣。\n眼中有淄渑，犹解商略此。\n花酒俱来事更奇，不妨禅心絮沾泥。\n翠眉何时真度曲，细意烦君画蛾绿。",
        "dynasty": "宋",
        "collection_info": null
    },
    {
        "uuid": "f83167e10f9f9a2d2ca7b614b794111b",
        "title": "题请息斋六言十首  其一",
        "author": "范成大",
        "content": "洞门昼挂铁锁，阁道秋生绿苔。\n蓍下略同龟伏，瓜中且免蝇来。",
        "dynasty": "宋",
        "collection_info": null
    },
    {
        "uuid": "4dc179d42aad89882b1db7edca453908",
        "title": "题请息斋六言十首  其二",
        "author": "范成大",
        "content": "多谢纷纷云雨，相忘渺渺江湖。\n坐隅但忌占鵩，屋上何烦誉乌。",
        "dynasty": "宋",
        "collection_info": null
    },
    {
        "uuid": "0bdb5bf5e0cb52d6e5b6fdc9536269c2",
        "title": "题请息斋六言十首  其三",
        "author": "范成大",
        "content": "滟滪年年似马，太行日日摧车。\n笑中恐有义甫，泣裏难防叔鱼。",
        "dynasty": "宋",
        "collection_info": null
    },
    {
        "uuid": "fb9cc7d16a24060e618885db73934413",
        "title": "题请息斋六言十首  其四",
        "author": "范成大",
        "content": "见影蜮犹铋铋，闻声厖尚狺狺。\n问谁毛生名纸，知我角出车轮。",
        "dynasty": "宋",
        "collection_info": null
    },
    {
        "uuid": "7696a6fcb6cb7e0feba69bdba288e1df",
        "title": "题请息斋六言十首  其五",
        "author": "范成大",
        "content": "不惜人扶难拜，非关我醉欲眠。\n劳君敬枯木耳，恐汝见湿灰焉。",
        "dynasty": "宋",
        "collection_info": null
    },
    {
        "uuid": "d2cd08ff70f250d86e21c2d678964d20",
        "title": "题请息斋六言十首  其六",
        "author": "范成大",
        "content": "税驾今吾将老，结庐此地不喧。\n恐妨蝴蝶同梦，笑倩颠当守门。",
        "dynasty": "宋",
        "collection_info": null
    },
    {
        "uuid": "fd371e818e0338109f10c01a87ccc05b",
        "title": "题请息斋六言十首  其七",
        "author": "范成大",
        "content": "口边一任醭去，鼻孔慵将涕收。\n閒门冷落车辙，空室团栾话头。",
        "dynasty": "宋",
        "collection_info": null
    },
    {
        "uuid": "1603da3a2d66d6332d6c50508b20556e",
        "title": "题请息斋六言十首  其八",
        "author": "范成大",
        "content": "冷暖旧雨今雨，是非一波万波。\n壁下禅枯达磨，室中病着维摩。",
        "dynasty": "宋",
        "collection_info": null
    },
    {
        "uuid": "5442e3420db9866e3364e5fb9d4c6d79",
        "title": "题请息斋六言十首  其九",
        "author": "范成大",
        "content": "亲戚自有情话，来往都无杂言。\n酒熟径须相报，文成聊与细论。",
        "dynasty": "宋",
        "collection_info": null
    },
    {
        "uuid": "ed169c5f222c799fe9637e07067855ca",
        "title": "题请息斋六言十首  其一○",
        "author": "范成大",
        "content": "园丁以时白事，山客终日相陪。\n竹比平安报到，花依次第折来。",
        "dynasty": "宋",
        "collection_info": null
    },
    {
        "uuid": "0f6085662ef279523c7d8a27b654e0ee",
        "title": "送刘唐卿户曹擢第西归六首  其一",
        "author": "范成大",
        "content": "摩挲汉柱怆分襟，邂逅吴船喜盍簪。\n别久十年知几梦，情亲万里只初心。",
        "dynasty": "宋",
        "collection_info": null
    },
    {
        "uuid": "a1fd87812be79a141ee5e058f5ed53a1",
        "title": "送刘唐卿户曹擢第西归六首  其二",
        "author": "范成大",
        "content": "学道何关紫与青，发身聊假佛名经。\n归来解尽程书缚，千古文章似建瓴。",
        "dynasty": "宋",
        "collection_info": null
    },
    {
        "uuid": "bfea29488b283685a92a02781d3d6e62",
        "title": "送刘唐卿户曹擢第西归六首  其三",
        "author": "范成大",
        "content": "槐黄灯火困豪英，此去书窗得此生。\n学力根深方蔕固，功名水到自渠成。",
        "dynasty": "宋",
        "collection_info": null
    },
    {
        "uuid": "aa4e55edd564daa34f300db46e70ab0e",
        "title": "送刘唐卿户曹擢第西归六首  其四",
        "author": "范成大",
        "content": "中年亲友惜分离，况我身兼老病衰。\n余景庶几犹及见，登瀛召客过门时。",
        "dynasty": "宋",
        "collection_info": null
    },
    {
        "uuid": "d9c7fb079b67ae9fdaba81866b95f770",
        "title": "送刘唐卿户曹擢第西归六首  其五",
        "author": "范成大",
        "content": "我识岷峨最上头，当年脚力与云浮。\n两山父老如相问，一席三椽正卧游。",
        "dynasty": "宋",
        "collection_info": null
    },
    {
        "uuid": "da725d37bb54c7c64b792af309265b45",
        "title": "送刘唐卿户曹擢第西归六首  其六",
        "author": "范成大",
        "content": "四海西州旧故多，烦君问讯各如何。\n心期本自无南北，万里天波一月波。",
        "dynasty": "宋",
        "collection_info": null
    },
    {
        "uuid": "a2214a77522b3f14f6bf1253853d724d",
        "title": "富顺杨商卿使君向与余相别于泸之合江渺然再会之期后九年乃访余吴门则喜可知也今復分袂更增惘然病中强书数语送之",
        "author": "范成大",
        "content": "合江县下初语离，共说再会知何时。\n寿栎堂前哄一笑，人生聚散真难料。\n青灯话旧语未终，船头迭鼓帆争风。\n草草相逢復相送，直恐送迎皆梦中。\n昨闻亲上安边奏，玉阶从容移禁漏。\n天香怀袖左鱼符，归作双亲千岁寿。\n我今老病塘蒲衰，君归报政还復来。\n万里傥容明月共，更期后梦如今梦。",
        "dynasty": "宋",
        "collection_info": null
    },
    {
        "uuid": "658009761fc9e545d176ca771c32287b",
        "title": "久病或劝勉强游适吟四绝答之  其一",
        "author": "范成大",
        "content": "风月箇中老子，江湖之上散人。\n化鑪苦靳清福，环堵閒抛好春。",
        "dynasty": "宋",
        "collection_info": null
    },
    {
        "uuid": "095a72caff125a8c6142cd599408ebd6",
        "title": "久病或劝勉强游适吟四绝答之  其二",
        "author": "范成大",
        "content": "鹤怨久迴俗驾，鸥盟谁主载书。\n一丘一壑谢汝，三岁三秋望予。",
        "dynasty": "宋",
        "collection_info": null
    },
    {
        "uuid": "c13e1bb537ead9bb29913def084be055",
        "title": "久病或劝勉强游适吟四绝答之  其三",
        "author": "范成大",
        "content": "扪蝨即是忙事，驱蝇岂非褊心。\n香暖香寒功课，窗明窗暗光阴。",
        "dynasty": "宋",
        "collection_info": null
    },
    {
        "uuid": "224ba190a8f87ce44e6e6cc426c4a9eb",
        "title": "久病或劝勉强游适吟四绝答之  其四",
        "author": "范成大",
        "content": "羸如蓐妇多忌，倦似田翁作劳。\n玩具僧梳刖屦，欢悰丁尾龟毛。",
        "dynasty": "宋",
        "collection_info": null
    },
    {
        "uuid": "1b6b653e390e6a79077cf966233e0bca",
        "title": "初秋閒记园池草木五首  其一",
        "author": "范成大",
        "content": "茙葵烂紫终陋，薝卜嫣黄亦香。\n医俗剩延竹色，疗愁催拆萱房。",
        "dynasty": "宋",
        "collection_info": null
    },
    {
        "uuid": "fea9c9f1f509a8c99e891a03ba8557c1",
        "title": "初秋閒记园池草木五首  其二",
        "author": "范成大",
        "content": "牛牵碧蔓自绕，鸡耸朱冠欲争。\n菱葩可范伯雅，蓼节偏宜曲生。",
        "dynasty": "宋",
        "collection_info": null
    },
    {
        "uuid": "ad48d127dfe5f16226c0d94ff8bca42c",
        "title": "初秋閒记园池草木五首  其三",
        "author": "范成大",
        "content": "旱地莲花娇小，水盆栀子幽芳。\n薇帐半年春艷，桂丛四季秋香。",
        "dynasty": "宋",
        "collection_info": null
    },
    {
        "uuid": "4eb6e0bdd9c507e323fa32fee2a3cb5c",
        "title": "初秋閒记园池草木五首  其四",
        "author": "范成大",
        "content": "醉怜金琖齐侧，卧看玉簪对横。\n腥水留灌末利，结香旋熏素馨。",
        "dynasty": "宋",
        "collection_info": null
    },
    {
        "uuid": "049590eb1248a1d547df13b9631ddbab",
        "title": "初秋閒记园池草木五首  其五",
        "author": "范成大",
        "content": "玉菡化生稚子，碧枝视现声闻。\n马齿任藏汞冷，鸿头自胜硫温。",
        "dynasty": "宋",
        "collection_info": null
    },
    {
        "uuid": "fef9149ab30df4e494e003ed38fcd8f1",
        "title": "岩桂三首  其一",
        "author": "范成大",
        "content": "风帘疎爽月徘徊，怅望家人把酒杯。\n病着幽窗知几日，瓶花两见木犀开。",
        "dynasty": "宋",
        "collection_info": null
    },
    {
        "uuid": "acecb612d9f7b402ad35d2d2505c3735",
        "title": "岩桂三首  其二",
        "author": "范成大",
        "content": "越城芳径手亲栽，红浅黄深次第开。\n不用小山招隠赋，身如强健日千迴。",
        "dynasty": "宋",
        "collection_info": null
    },
    {
        "uuid": "3b9d03355f3cb76276875f3d0ef42eae",
        "title": "岩桂三首  其三",
        "author": "范成大",
        "content": "一株萧索倚宣华，东苑香风属内家。\n丹碧屠苏银烛照，平生奇绝象山花。",
        "dynasty": "宋",
        "collection_info": null
    },
    {
        "uuid": "4809b0662b033eb6bb6e93a8dbf3d084",
        "title": "中秋无月三首  其一",
        "author": "范成大",
        "content": "儿女无悰坐客稀，今年孤负隔年期。\n谁从天上牢遮月，不管人间大欠诗。",
        "dynasty": "宋",
        "collection_info": null
    },
    {
        "uuid": "e5995e8e5f44bf85bc4cb7917707c1ca",
        "title": "中秋无月三首  其二",
        "author": "范成大",
        "content": "扑地痴云欲万重，家家帘幙护房栊。\n世间第一无情物，谁似中秋雨与风。",
        "dynasty": "宋",
        "collection_info": null
    },
    {
        "uuid": "417461240b8e793e1ecaee1689acba21",
        "title": "中秋无月三首  其三",
        "author": "范成大",
        "content": "一生露下风前客，两岁愁边病裏身。\n姑置阴晴圆缺事，药寮灯火正相亲。",
        "dynasty": "宋",
        "collection_info": null
    },
    {
        "uuid": "3c053b23396ca4aea4f2a10d1e236a72",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一",
        "author": "范成大",
        "content": "旧岁连新岁，凉床又暖床。\n山川屏裏画，时刻篆中香。\n畏垒吾安土，支离饱太仓。\n若教身更健，鹤背入维扬。",
        "dynasty": "宋",
        "collection_info": null
    },
    {
        "uuid": "065e42a3895e2a3a6161b588011debdc",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其二",
        "author": "范成大",
        "content": "认鹿纷纭梦，亡羊散乱心。\n眵昏遮眼读，愁苦捻髭吟。\n幸觉行迷远，其如卧病深。\n通身都放下，何用觅砭鍼。",
        "dynasty": "宋",
        "collection_info": null
    },
    {
        "uuid": "a30aa01d6e2de3062e3e8863d3bf538b",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其三",
        "author": "范成大",
        "content": "日暖衣犹袭，宵长被有棱。\n朝晡三楪饭，昏晓一釭灯。\n伴坐跧如几，扶行瘦比藤。\n生缘堪入画，寂寞憩松僧。",
        "dynasty": "宋",
        "collection_info": null
    },
    {
        "uuid": "963be9df753cac4ca8278ffc485dad31",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其四",
        "author": "范成大",
        "content": "绳倚扶枵骨，蒲团阁瘁肤。\n事疑偿业债，形类窘囚拘。\n空劫真常体，浮生幻化躯。\n箇中元不二，无语对文殊。",
        "dynasty": "宋",
        "collection_info": null
    },
    {
        "uuid": "e7d113a1dbfee4590ea3d52d2624af91",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其五",
        "author": "范成大",
        "content": "软熟羞盘馔，芳辛实枕帏。\n候晴先晒席，占湿豫烘衣。\n易粟鸡皮皱，难培鹤骨肥。\n头颅虽若此，虚白自生辉。",
        "dynasty": "宋",
        "collection_info": null
    },
    {
        "uuid": "90c11255a97fd81a5cc8f307fa40a567",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其六",
        "author": "范成大",
        "content": "数息憎晨凊，伸眉惬晚晴。\n隙尘浮日影，窗穴啸风声。\n扪蝨天机动，驱蚊我相生。\n偶然成一笑，栩栩暂身轻。",
        "dynasty": "宋",
        "collection_info": null
    },
    {
        "uuid": "60355394decd5a932bc62b17bf49b2f2",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其七",
        "author": "范成大",
        "content": "贵仕龟钻筴，閒居马脱鞿。\n冠尘昏旧制，带眼剩新围。\n堆案书邮少，登门刺字稀。\n掩关灰木坐，休示季咸机。",
        "dynasty": "宋",
        "collection_info": null
    },
    {
        "uuid": "7a8008da4a09779b1f3471477adfe882",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其八",
        "author": "范成大",
        "content": "目眚浮珠佩，声尘籁玉箫。\n秋怀潘鬓秃，午梦楚魂销。\n注水瓶花醒，吹薪药鼎潮。\n南柯何处是，斜日上廊腰。",
        "dynasty": "宋",
        "collection_info": null
    },
    {
        "uuid": "0f5449dd42c9461cb1f4fb616f30ec75",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其九",
        "author": "范成大",
        "content": "静裏秋先到，閒中昼自长。\n门阑疑泄柳，尸祝漫庚桑。\n腹已枵经笥，身犹试药方。\n强名今日愈，勃窣负东墙。",
        "dynasty": "宋",
        "collection_info": null
    },
    {
        "uuid": "d1ba0d235319ba9289669d9da58d71cd",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一○",
        "author": "范成大",
        "content": "汗渍筇枝赤，苔封屐齿青。\n有医延上坐，无客抗分庭。\n霁月钻窗看，鸣琴侧枕听。\n莫嗔猿鹤怨，岫幌两年扃。",
        "dynasty": "宋",
        "collection_info": null
    },
    {
        "uuid": "c63beb599f3264edd1865a12c8283829",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一一",
        "author": "范成大",
        "content": "视絮劳群从，祗承愧阖家。\n乳泉供水递，金液养丹芽。\n加酿厚如酪，旋舂香胜花。\n百端扶老惫，无物报投瓜。",
        "dynasty": "宋",
        "collection_info": null
    },
    {
        "uuid": "991037ae6d8dcdc3f6bd6477a84a23b0",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一二",
        "author": "范成大",
        "content": "学业荒呻毕，欢悰隔笑盐。\n入秋先复幕，过夏亦疎帘。\n门客嗔愁思，家人献吉占。\n尤怜小儿女，时报鹊鸣檐。",
        "dynasty": "宋",
        "collection_info": null
    },
    {
        "uuid": "21538dff2ed0d8a38cd01e6d4b55fe02",
        "title": "赠临江简寿玉二首简携王仲显使君书来谒并示孔毅甫梦蟾图今庙堂五府皆有题字  其一",
        "author": "范成大",
        "content": "萧滩远客扣田庐，贻我读书楼上书。\n千里故情元共月，错云多病故人疎。",
        "dynasty": "宋",
        "collection_info": null
    },
    {
        "uuid": "84ecc5695eebd2a47f343166d3359e6e",
        "title": "赠临江简寿玉二首简携王仲显使君书来谒并示孔毅甫梦蟾图今庙堂五府皆有题字  其二",
        "author": "范成大",
        "content": "卷中图画袖中珍，上有三阶五朶云。\n白日青天光范路，未饶蟾窟梦纷纭。",
        "dynasty": "宋",
        "collection_info": null
    },
    {
        "uuid": "fcb3d8c2f872e85c3759f9b9166ccb98",
        "title": "寿栎前假山成移丹桂于马城自嘲",
        "author": "范成大",
        "content": "堂前趣就小嶙峋，未许蹒跚杖屦亲。\n更遣移花三百里，世间真有大痴人。",
        "dynasty": "宋",
        "collection_info": null
    },
    {
        "uuid": "1add3ba534241cab75ee3262356d7ae0",
        "title": "灼艾",
        "author": "范成大",
        "content": "血忌详涓日，尻神谨避方。\n艾求真伏道，穴按古明堂。\n谢去群巫祝，胜如几药汤。\n起来成独笑，一病搅千忙。",
        "dynasty": "宋",
        "collection_info": null
    },
    {
        "uuid": "884b6e4fd6dc20b9a22a33f523b0f6b4",
        "title": "东宫寿诗",
        "author": "范成大",
        "content": "甲观秋弥月，前星蚤丽天。\n君亲重庆日，家国中兴年。\n英武神机远，温文德宇全。\n摛章森典则，会道极高坚。\n俭宝躬安履，仁端性自然。\n渊冲澄有量，海润浃无边。\n五学临函丈，三朝拱邃延。\n颂声敷政久，喜色问安还。\n铜律谐初度，桑弧绝旧传。\n菊催重九近，梅占小春先。\n戏綵猗兰殿，宣杯玳瑁筵。\n青宫千亿寿，长对两宫前。",
        "dynasty": "宋",
        "collection_info": null
    },
    {
        "uuid": "55fb4c133cc198b185923623c5a3b93b",
        "title": "十月朝开炉偶书余病归二年未能拜埽松楸曩常以此日侍先兄游洞庭并写悲感之怀",
        "author": "范成大",
        "content": "圃芋今年紫，篱枫昨日丹。\n开炉修故事，听雨说新寒。\n橘社重游阻，楸行再拜难。\n此时西望眼，衰涕不胜弹。",
        "dynasty": "宋",
        "collection_info": null
    },
    {
        "uuid": "d486067cdf0f5a118e1765bdeebe54f8",
        "title": "有怀龚养正",
        "author": "范成大",
        "content": "好在楚龚子，秋来情话稀。\n昨承书素说，行侍板舆归。\n烟水潮平棹，风霜岁晚衣。\n几时真访戴，莫待雪花霏。",
        "dynasty": "宋",
        "collection_info": null
    },
    {
        "uuid": "eff6fc4611252313544c1fdf62dd3686",
        "title": "白髭行",
        "author": "范成大",
        "content": "四十踰四髭始黄，手持汉节临大荒。\n舆疾归来皮骨在，两鬓尚作青丝光。\n俛仰行年四十九，万里南驰復西走。\n斑斑颔下点吴霜，犹可芟夷诳宾友。\n屈指如今又十年，两年惫卧秋风前。\n人生血气能几许，不待览镜知皤然。\n长安后辈轻前辈，百方染药千金卖。\n烦撋包裹夜不眠，无奈露头出光怪。\n病翁高卧门长扃，垂雪毵毵骨更清。\n儿童不作居士唤，唤作堂中老寿星。",
        "dynasty": "宋",
        "collection_info": null
    },
    {
        "uuid": "90487cc2df50f16739c277e5d0350589",
        "title": "但能之提刑相别十年自曲江远寄二诗叙旧良厚次韵为谢亦以首章奉怀略道湘南分携故事末篇自述年来衰病不復故吾也  其一",
        "author": "范成大",
        "content": "忆昔骖鸾识俊英，朱旛绣斧尽能名。\n书随庾岭一枝寄，句挟韶江九奏成。\n吴粤交驰清夜梦，参辰不隔故人情。\n何时重醉金槽曲，一洗阳关别恨平。",
        "dynasty": "宋",
        "collection_info": null
    },
    {
        "uuid": "7c0e45bf7a6a94271d2cc0098ebd6d44",
        "title": "但能之提刑相别十年自曲江远寄二诗叙旧良厚次韵为谢亦以首章奉怀略道湘南分携故事末篇自述年来衰病不復故吾也  其二",
        "author": "范成大",
        "content": "濩落枵虚似瓠壶，新添雪鬓与霜鬚。\n也知病叟形容变，非是仙儒骨相癯。\n岁晚山林如自献，年丰田野亦多娱。\n无端拙恙妨清乐，未许扁舟到五湖。",
        "dynasty": "宋",
        "collection_info": null
    },
    {
        "uuid": "1e828235ee4d0b925077b947ee38a409",
        "title": "復以蟾砚归龚养正",
        "author": "范成大",
        "content": "梦裏何人歌式微，觉来石友在书帏。\n郑环信美非吾宝，赵璧犹全任汝归。\n渴水双蟾窥海阔，出云孤月照星稀。\n好将自草三千牍，莫与蚍蜉作钓矶。",
        "dynasty": "宋",
        "collection_info": null
    },
    {
        "uuid": "199fb66ba50347b9b95b40b279948b89",
        "title": "大雪书怀",
        "author": "范成大",
        "content": "天将奇赏发清欢，畴昔登临插羽翰。\n梅下寻诗骑马滑，松梢索酒倚楼寒。\n闭门老子愁无頼，返棹归来兴已阑。\n聊掬玉尘添石鼎，自煎鱼眼破龙团。",
        "dynasty": "宋",
        "collection_info": null
    },
    {
        "uuid": "1c0713cdb295eb4a9c23c820e26790f6",
        "title": "雪中苦寒戏嘲二绝  其一",
        "author": "范成大",
        "content": "冥凌分职大间关，辛苦行冬强作难。\n费尽无边风与雪，劣能供得一番寒。",
        "dynasty": "宋",
        "collection_info": null
    },
    {
        "uuid": "10c7f84779f958e57c9936723c4ec5f1",
        "title": "雪中苦寒戏嘲二绝  其二",
        "author": "范成大",
        "content": "茸毡帐下玉杯宽，香裏吹笙醉裏看。\n风雪过门无入处，却投穷巷觅袁安。",
        "dynasty": "宋",
        "collection_info": null
    },
    {
        "uuid": "bd8eb8dbee12c100a394c3c631c7a95a",
        "title": "雪復大作六言四首  其一",
        "author": "范成大",
        "content": "奇寒拥被晓枕，噩梦披蓑晚江。\n遥想漫天匝地，近听穿幔鸣窗。",
        "dynasty": "宋",
        "collection_info": null
    },
    {
        "uuid": "8c28d7fe3c11f6481fccb9eebe0aea99",
        "title": "雪復大作六言四首  其二",
        "author": "范成大",
        "content": "酿成送腊三白，功在迎年九秋。\n樵指担肩相贺，饭囊酒瓮何忧。",
        "dynasty": "宋",
        "collection_info": null
    },
    {
        "uuid": "3cc664a01f8c7fe1a8ee9a2e73c8ad6d",
        "title": "雪復大作六言四首  其三",
        "author": "范成大",
        "content": "初报折篁抢地，旋闻压柳堆桥。\n宁教风过掀舞，可惜雨来半销。",
        "dynasty": "宋",
        "collection_info": null
    },
    {
        "uuid": "9d5152130e8f2586c1f6a47387167518",
        "title": "雪復大作六言四首  其四",
        "author": "范成大",
        "content": "伶俜冻雀蹲晚，噤渗疎梅锁春。\n有客典衣沽酒，何人增价卖薪。",
        "dynasty": "宋",
        "collection_info": null
    },
    {
        "uuid": "05b22ce950399d994574a0cb95313a01",
        "title": "立春",
        "author": "范成大",
        "content": "綵胜金旛梦裏，茶槽药杵声中。\n索莫两年春事，小窗卧听东风。",
        "dynasty": "宋",
        "collection_info": null
    },
    {
        "uuid": "35fa5f730d4ef1f22809ad5e87c816e5",
        "title": "题徐熙风牡丹二首 紫花",
        "author": "范成大",
        "content": "蕊珠仙驭晓骖鸾，道服朝元露未干。\n天半刚风如激箭，绿绡飘荡紫绡寒。",
        "dynasty": "宋",
        "collection_info": null
    },
    {
        "uuid": "6674dcb1f6c2f364c33af81b1db2256e",
        "title": "题徐熙风牡丹二首 白花",
        "author": "范成大",
        "content": "寒入仙裙粟玉肌，舞余全不耐风吹。\n从教旅拒春无力，细看腰支袅袅时。",
        "dynasty": "宋",
        "collection_info": null
    },
    {
        "uuid": "836f9ec09a3bf76fa22e65f3d5b34085",
        "title": "题黄居寀雀竹图二首  其一",
        "author": "范成大",
        "content": "群雀岁寒保聚，两鹑日晏忘归。\n草间岂无余粒，刮地风号雪飞。",
        "dynasty": "宋",
        "collection_info": null
    },
    {
        "uuid": "2bbefc710639b90b0bc0b0000326dcb4",
        "title": "题黄居寀雀竹图二首  其二",
        "author": "范成大",
        "content": "蔓花露下凝碧，丛竹秋来老苍。\n噪雀群争何事，么禽自啭清篁。",
        "dynasty": "宋",
        "collection_info": null
    },
    {
        "uuid": "4be9d1793cc81fa949b4d3558ae1cdc8",
        "title": "题张晞颜两花图二首 繁杏",
        "author": "范成大",
        "content": "红粉团枝一万重，当年独自费东风。\n若为报答春无頼，付与笙歌鼎沸中。",
        "dynasty": "宋",
        "collection_info": null
    },
    {
        "uuid": "9b33f3bfd8cdbce99ec6482888200788",
        "title": "题张晞颜两花图二首 玉梨",
        "author": "范成大",
        "content": "雪薄冰轻不耐春，雨中愁绪月中真。\n莫教梦作云飞去，留伴昭阳第一人。",
        "dynasty": "宋",
        "collection_info": null
    },
    {
        "uuid": "2f3070fa875893a851bad2d525ef6875",
        "title": "题范道士二牛图",
        "author": "范成大",
        "content": "西畴涤场浄无尘，原头远牧秋草春。\n一牛疾行离其群，一牛返顾如怒嗔。\n目光炯炯狞而驯，点缀毫末俱逼真。\n不颠不狂笔有神，妙哉吾宗散仙人。",
        "dynasty": "宋",
        "collection_info": null
    },
    {
        "uuid": "1ab504008c5e33849337417d6afb7545",
        "title": "小峨眉",
        "author": "范成大",
        "content": "三峨参横大峨高，奔崖侧势倚半霄。\n龙跧虎卧起且伏，旁睨沫水沱江朝。\n禹从岷嶓过其下，奠山着籍称雄豪。\n告成归来两阶舞，泗滨锡贡备九韶。\n览观此石三叹息，髣髴蜀镇俱岧峣。\n惜哉击拊堕簨虡，辇送淮海还山椒。\n降商讫周谨呵护，磬氏无敢加镌雕。\n刘项蜗争鬨灵壁，血漂川谷流腥臊。\n水官恐此被染涴，毡包席裹吴中逃。\n市门大隠阅千祀，苔衣尘网薶孤标。\n尤物显晦定有数，昨者惠顾不待招。\n我昔西游踏禹迹，暑宿光相披重貂。\n十年境落卧榼梦，摩挲壁画双鬓凋。\n天怜爱山欲成癖，特设奇供慰寂寥。\n恍然坐我宝岩上，疑有太古雪未消。\n嵌根襞积巧入妙，峰顶箕踞贵不骄。\n炉烟云浮布银界，隙日虹贯凝金桥。\n是时岁杪卧衰疾，健起放杖惊儿曹。\n龙钟绕围喜折屐，龟手拂拭寒侵袍。\n太湖未暇商甲乙，罗浮天竺均鸿毛。\n小峨之名神所畀，永与野老归渔樵。\n作诗贺我得石友，且以併贺兹丘遭。",
        "dynasty": "宋",
        "collection_info": null
    },
    {
        "uuid": "5b0b77bf40040d164ddba16d95d8ecb5",
        "title": "烟江迭嶂",
        "author": "范成大",
        "content": "太湖嵌根藏洞宫，槎牙石生奫沦中。\n波涛投隙漱且囓，岁久缺罅深重重。\n水空发声夜镗鎝，中有晴江烟嶂迭。\n谁欤断取来何时，山客自言藏奕叶。\n江上愁心惟画图，苏仙作诗画不如。\n当年此石若并世，雪浪仇池何足书。\n我无俊语对巨丽，欲定等差谁与议。\n直须具眼老香山，来为平章作新记。",
        "dynasty": "宋",
        "collection_info": null
    },
    {
        "uuid": "b59174c004313f43bccb710e24d5ac53",
        "title": "天柱峰",
        "author": "范成大",
        "content": "衡山紫盖连延处，一峰巉绝擎玉宇。\n汉家惮远不能到，寓祭灊山作天柱。\n我今卧游长揜关，却寓此石充灊山。\n形摹三尺气万仞，世间培塿何由攀。\n南州山骨朶清淑，乳孽砂床未超俗。\n神奇都赋小峥嵘，雷雨飞来伴幽独。\n哦诗月明清夜阑，坐看高影横屋山。\n摩霄拂云政如此，吾言实夸谁敢删。",
        "dynasty": "宋",
        "collection_info": null
    },
    {
        "uuid": "9c2a680bb5ea97ab7da95c54f0d16101",
        "title": "甲辰除夜吟",
        "author": "范成大",
        "content": "一年三百六十日，日日三椽卧衰疾。\n旁人揶揄还叹咨，问我如何度四时。\n我言平生老行李，蓐食趁程中夜起。\n当时想像闭门閒，弱水迢迢三万里。\n如今因病得疎慵，脚底关山如梦中。\n重帘复幕白昼静，户外车马从西东。\n若问四时何以度，念定更无新与故。\n瓶花开落纪春冬，窗纸昏明认朝暮。\n行年六十是明朝，不暇自怜聊自嘲。\n婪尾三杯饧一楪，从今身健齿牙牢。",
        "dynasty": "宋",
        "collection_info": null
    },
    {
        "uuid": "ef4f729707ae0ffb82d855b000c37d6e",
        "title": "次韵龚养正送水仙花",
        "author": "范成大",
        "content": "色界香尘付八还，正观不起况邪观。\n花前犹有诗情在，还作凌波步月看。",
        "dynasty": "宋",
        "collection_info": null
    },
    {
        "uuid": "7318b3cf0f179aeb55ed7cd5e5f6d7fc",
        "title": "元日",
        "author": "范成大",
        "content": "屋角峥嵘斗柄移，案头萧索烛花垂。\n与时消息评新药，若节春秋忆旧诗。\n饥饭困眠全体懒，风餐露宿半生痴。\n尊前现在休嫌老，最后屠苏把一巵。",
        "dynasty": "宋",
        "collection_info": null
    },
    {
        "uuid": "cfdc23076a9e44549ad9519c5517b653",
        "title": "正月六日风雪大作  其一",
        "author": "范成大",
        "content": "滕六无端巽二痴，翻天作恶破春迟。\n邀梅勒柳何功业，谁与停杯一问之。",
        "dynasty": "宋",
        "collection_info": null
    },
    {
        "uuid": "f95f43c6c0c4ec54bc084ce01c03fb45",
        "title": "正月六日风雪大作  其二",
        "author": "范成大",
        "content": "奇寒何事入芳辰，不管灯枝欲试新。\n即日反风吹尽雪，东君已费一分春。",
        "dynasty": "宋",
        "collection_info": null
    },
    {
        "uuid": "8ac0521ea16070c645cc323211032896",
        "title": "元夕四首  其一",
        "author": "范成大",
        "content": "粉痕红点万花攒，玉气珠光宝月团。\n帘箔通明香似雾，东君无处着春寒。",
        "dynasty": "宋",
        "collection_info": null
    },
    {
        "uuid": "73b4caedd54a70975edd765110cffdb2",
        "title": "元夕四首  其二",
        "author": "范成大",
        "content": "不夜城中陆地莲，小梅初破月初圆。\n新年第一佳时节，谁肯如翁闭户眠。",
        "dynasty": "宋",
        "collection_info": null
    },
    {
        "uuid": "94a9a96aae04aabfaad9b8d515e19478",
        "title": "元夕四首  其三",
        "author": "范成大",
        "content": "药炉汤鼎煮孤灯，禅版蒲团老病僧。\n儿女强修元夕供，玉蛾先避雪鬅鬙。",
        "dynasty": "宋",
        "collection_info": null
    },
    {
        "uuid": "c28a49680ef9256f4e7294536f3ec032",
        "title": "元夕四首  其四",
        "author": "范成大",
        "content": "落梅秾李趁时新，枯木崖边一任春。\n尚爱乡音醒病耳，隔墙时有卖饧人。",
        "dynasty": "宋",
        "collection_info": null
    },
    {
        "uuid": "8a08a926196b2430b550e1ce0862d34f",
        "title": "去年多雪苦寒梅花遂晚元夕犹未盛开",
        "author": "范成大",
        "content": "隔年寒力冻芳尘，勒住东风寂寞滨。\n只管苦吟三尺雪，那知迟把一枝春。\n灯烘画阁香犹冷，汤暖铜瓶玉尚皴。\n花定有情堪索笑，自怜无术唤真真。",
        "dynasty": "宋",
        "collection_info": null
    },
    {
        "uuid": "3bfee672c4bec2c4f44cbd4b995d54a0",
        "title": "寄题筠州钱有文明府新昌小道院  其一",
        "author": "范成大",
        "content": "忠厚平生心学，敏明随处民功。\n江左幕中荒政，江西县裏仁风。",
        "dynasty": "宋",
        "collection_info": null
    },
    {
        "uuid": "8a4f58aa7fd96dafb177d502aecfe42f",
        "title": "寄题筠州钱有文明府新昌小道院  其二",
        "author": "范成大",
        "content": "勿云私淑小邑，可以匹休大邦。\n健笔谁能后赋，向来江夏无双。",
        "dynasty": "宋",
        "collection_info": null
    },
    {
        "uuid": "c6576f1a4520c24ac469bea67f8cf6a0",
        "title": "题徐熙杏花",
        "author": "范成大",
        "content": "老枝当岁寒，芳蘤春澹泞。\n雾绡轻欲无，娇红恐飞去。",
        "dynasty": "宋",
        "collection_info": null
    },
    {
        "uuid": "1d4f951006aaff4fd4cd329c8ffc867c",
        "title": "题赵昌木瓜花",
        "author": "范成大",
        "content": "秋风魏瓠实，春雨燕脂花。\n綵笔不可写，滴露匀朝霞。",
        "dynasty": "宋",
        "collection_info": null
    },
    {
        "uuid": "26d2fe113a6a5e8c60d0f75a83e62c62",
        "title": "题易元吉獐猿两图二首  其一",
        "author": "范成大",
        "content": "择食麕相唤，无人意不惊。\n猿啼风动叶，机熟两忘情。",
        "dynasty": "宋",
        "collection_info": null
    },
    {
        "uuid": "007ee0e067084c2317b3bf31ddd7c15b",
        "title": "题易元吉獐猿两图二首  其二",
        "author": "范成大",
        "content": "乌逐山公噪，惊麕仰望疑。\n春林无一事，獝狘自生悲。",
        "dynasty": "宋",
        "collection_info": null
    },
    {
        "uuid": "9c926bab0f88aafa8c21a3d4d0db8ddf",
        "title": "题张希贤纸本花四首 牡丹",
        "author": "范成大",
        "content": "洛花肉红姿，蜀笔丹砂染。\n生绡多俗格，纸本有真艷。",
        "dynasty": "宋",
        "collection_info": null
    },
    {
        "uuid": "b091ce34d87e3a33efdaf6b8ca6b3322",
        "title": "题张希贤纸本花四首 常春",
        "author": "范成大",
        "content": "染根得灵药，无时不春风。\n倚阑与挂壁，相伴岁寒中。",
        "dynasty": "宋",
        "collection_info": null
    },
    {
        "uuid": "d0465156bce0e62c4d095cfd4a439ca5",
        "title": "题张希贤纸本花四首 红梅",
        "author": "范成大",
        "content": "酒力欺朝寒，潮红上粧面。\n桃李漫同时，输了春风半。",
        "dynasty": "宋",
        "collection_info": null
    },
    {
        "uuid": "05c14b1fdfe27a3344c946584ae3a941",
        "title": "题张希贤纸本花四首 鸡冠",
        "author": "范成大",
        "content": "号名极形似，摹写与真逼。\n聊以画滑稽，慰我秋园寂。",
        "dynasty": "宋",
        "collection_info": null
    },
    {
        "uuid": "d290eb407c986ca7886553d3023bb386",
        "title": "喜沈叔晦至",
        "author": "范成大",
        "content": "澹若论交味，嘤其求友声。\n江湖几鱼沫，风雨一鸡鸣。\n旧事休重说，新诗莫细评。\n烦将忆勤梦，归对海山横。",
        "dynasty": "宋",
        "collection_info": null
    },
    {
        "uuid": "7ccddd6f99c7d59af7a08d13cd878684",
        "title": "惊蛰家人子辈为易疏帘",
        "author": "范成大",
        "content": "二分春色到穷阎，儿女祈翁出滞淹。\n幽蛰夜惊雷奋地，小窗朝爽日筛帘。\n惠风全解墨池冻，清昼剩翻云笈籤。\n亲友莫嗔情话少，向来屏息似龟蟾。",
        "dynasty": "宋",
        "collection_info": null
    },
    {
        "uuid": "960a2391cfe626faacd87ee2fc99eb9e",
        "title": "信笔",
        "author": "范成大",
        "content": "天地同浮水上萍，羲娥迭耀案头萤。\n山中名器两芒屩，花下友朋双玉瓶。\n童子昔曾夸了了，主翁今但诺醒醒。\n归田赢得多无事，输与诸公汗简青。",
        "dynasty": "宋",
        "collection_info": null
    },
    {
        "uuid": "7ed988df82dac00aba36b9bd2443d32c",
        "title": "请息斋书事三首  其一",
        "author": "范成大",
        "content": "覆雨翻云转手成，纷纷轻薄可怜生。\n天无寒暑无时令，人不炎凉不世情。\n栩栩算来俱蝶梦，喈喈能有几鸡鸣。\n冰山侧畔红尘涨，不隔瑶台月露清。",
        "dynasty": "宋",
        "collection_info": null
    },
    {
        "uuid": "d950f595d1e2686500da7334671c62db",
        "title": "请息斋书事三首  其二",
        "author": "范成大",
        "content": "刻木牵丝罢戏场，祭余雨后两相忘。\n门虽有雀尚廷尉，食已无鱼休孟尝。\n蝨裏趋时真是贼，虎中宣力任为伥。\n篱东舍北谁情话，鸡语鸥盟意却长。",
        "dynasty": "宋",
        "collection_info": null
    },
    {
        "uuid": "b54b4055b3a55219a59b19b78889967d",
        "title": "请息斋书事三首  其三",
        "author": "范成大",
        "content": "聚蚋酰边闹似雷，乞儿争背向寒灰。\n长平失势见何晚，栗里息交归去来。\n休问江湖鱼有沫，但蕲云水鹤无媒。\n岩扉岫幌牢扃钥，不是渔樵不与开。",
        "dynasty": "宋",
        "collection_info": null
    },
    {
        "uuid": "06bae15de7420289be66e7ee6972c40e",
        "title": "送文季高倅兴元",
        "author": "范成大",
        "content": "素衣京洛怅成缁，青鬓江吴喜未丝。\n烛暗不眠谈旧事，酒阑作恶问行期。\n琴书情话须亲戚，风雨残春更别离。\n屈指归来重一笑，扫除门巷着旌麾。",
        "dynasty": "宋",
        "collection_info": null
    },
    {
        "uuid": "eef5ca2dace2cc1d3f9aa9717f4af0f8",
        "title": "书怀二绝再送文季高兼呈新帅阎才元侍郎  其一",
        "author": "范成大",
        "content": "剑关云栈守非难，函谷泥封久未刊。\n今日汉中谁国士，莫教春草上斋坛。",
        "dynasty": "宋",
        "collection_info": null
    },
    {
        "uuid": "68062025800fae8bb7a2b7faa114fe46",
        "title": "书怀二绝再送文季高兼呈新帅阎才元侍郎  其二",
        "author": "范成大",
        "content": "西出阳关有旧知，熏风渌水泛莲时。\n烦君传语诗书帅，更寄台城别后词。",
        "dynasty": "宋",
        "collection_info": null
    },
    {
        "uuid": "0f08e030536b7d8a14d8c896773d1441",
        "title": "寄题石湖海棠二首  其一",
        "author": "范成大",
        "content": "手开芳径越城头，红锦屠苏结绮楼。\n不把万枝银烛照，淡云微月替人愁。",
        "dynasty": "宋",
        "collection_info": null
    },
    {
        "uuid": "fc69c55df5220fc12b2f30e10b857da1",
        "title": "寄题石湖海棠二首  其二",
        "author": "范成大",
        "content": "老懒居家似出家，园林春色雨沾沙。\n海棠尚自无心看，天女何须更散花。",
        "dynasty": "宋",
        "collection_info": null
    },
    {
        "uuid": "a8f2f1ddc24613e0935aaa82297e89b5",
        "title": "家人子辈往石湖检校暮归",
        "author": "范成大",
        "content": "南浦回春棹，东城掩暮扉。\n儿修鸡栅了，女挈菜篮归。\n风力虽欺酒，花香尚染衣。\n衰翁牢守舍，肠断钓鱼矶。",
        "dynasty": "宋",
        "collection_info": null
    },
    {
        "uuid": "7e17cfc3282f8037e7f73d853aaed2bc",
        "title": "枕上闻蒲餠焦",
        "author": "范成大",
        "content": "晓寒燕雀噤春阴，珍重清簧度好音。\n窗色熹微欹枕听，梦成舟檥竹溪深。",
        "dynasty": "宋",
        "collection_info": null
    },
    {
        "uuid": "8ebadafa673a94586334f30e1c9b9c0f",
        "title": "石湖芍药盛开向北使归过维扬时买根栽此因记旧事二首  其一",
        "author": "范成大",
        "content": "竹西歌吹荻花秋，遗老垂洟送远游。\n羌笛夜阑吹出塞，当年如此梦扬州。",
        "dynasty": "宋",
        "collection_info": null
    },
    {
        "uuid": "e3b790d1e3320c5e931792875a72717d",
        "title": "石湖芍药盛开向北使归过维扬时买根栽此因记旧事二首  其二",
        "author": "范成大",
        "content": "万里归程许过家，移将二十四桥花。\n石湖从此添春色，莫把蒲萄苜蓿夸。",
        "dynasty": "宋",
        "collection_info": null
    },
    {
        "uuid": "14bcaaee5b892cd75381b06a1a83becc",
        "title": "次韵龚养正中秋无月三首  其一",
        "author": "范成大",
        "content": "词客幕天清露下，老翁卧病破窗中。\n高吟大醉输公等，不见嫦娥与我同。",
        "dynasty": "宋",
        "collection_info": null
    },
    {
        "uuid": "26fd2d69ef4cfefefce698707156c53b",
        "title": "次韵龚养正中秋无月三首  其二",
        "author": "范成大",
        "content": "去年怪雨无端甚，今岁痴云亦復然。\n减却新诗酸却酒，乘除添得一更眠。",
        "dynasty": "宋",
        "collection_info": null
    },
    {
        "uuid": "646f27e3b87985ecb12991f3cf4e5771",
        "title": "次韵龚养正中秋无月三首  其三",
        "author": "范成大",
        "content": "丙夜清光些子见，儿童惊喜强雄夸。\n阑珊高兴应无几，恰似春残看落花。",
        "dynasty": "宋",
        "collection_info": null
    },
    {
        "uuid": "e9dbe6dd276cd6c018c2d9802e4df1cf",
        "title": "殊不恶斋秋晚閒吟五绝  其一",
        "author": "范成大",
        "content": "好风入帘图画响，斜照穿隙网丝明。\n檐间双雀有时斗，壁下一蛩终日鸣。",
        "dynasty": "宋",
        "collection_info": null
    },
    {
        "uuid": "051390009ba09eede5df804acd6a2334",
        "title": "殊不恶斋秋晚閒吟五绝  其二",
        "author": "范成大",
        "content": "旁若无人鼠饮砚，麾之不去蝇登盘。\n天凉睡起枕痕暖，日晚慵来香字寒。",
        "dynasty": "宋",
        "collection_info": null
    },
    {
        "uuid": "b3500683b9c18b81d2443f07abaa108d",
        "title": "殊不恶斋秋晚閒吟五绝  其三",
        "author": "范成大",
        "content": "就食迁居蚁坟壤，随风作舍蛛袅丝。\n百年何处用三窟，万事信缘安一枝。",
        "dynasty": "宋",
        "collection_info": null
    },
    {
        "uuid": "04a2814dac1038367c2e452eadd2b8b2",
        "title": "殊不恶斋秋晚閒吟五绝  其四",
        "author": "范成大",
        "content": "市声汹汹鼓催阵，日影骎骎潮涨痕。\n消磨意气默数息，把玩光阴牢闭门。",
        "dynasty": "宋",
        "collection_info": null
    },
    {
        "uuid": "0d1db13389a9a694aac14e67ed5e8393",
        "title": "殊不恶斋秋晚閒吟五绝  其五",
        "author": "范成大",
        "content": "中秋昨已等閒过，重九今还如梦来。\n霜鬓数茎羞堕帻，黄花三度笑空杯。",
        "dynasty": "宋",
        "collection_info": null
    },
    {
        "uuid": "15954c082a0268c25d25625218209d84",
        "title": "老陈道人自云梦被召作地上主者又常受一贵家供祝之曰他日必来吾家作儿戏赠小颂",
        "author": "范成大",
        "content": "野人何苦赴官差，符使追呼挠道怀。\n幸有于门香积供，不如随喜去罗斋。",
        "dynasty": "宋",
        "collection_info": null
    },
    {
        "uuid": "6792f1e419f5cd68e745f5ecc33524c3",
        "title": "题张戡蕃马射猎图",
        "author": "范成大",
        "content": "阴山碛中射生虏，马逐箭飞如脱兔。\n割鲜大嚼饱何求，荐食中原天震怒。\n太乙灵旗方北指，掣辔逃归莫南顾。\n猖狂若到杀胡林，郎主犹羓何况汝。",
        "dynasty": "宋",
        "collection_info": null
    },
    {
        "uuid": "b349f3bc778612d6c44ebdbb04d465b0",
        "title": "题赵昌四季花图 海棠梨花",
        "author": "范成大",
        "content": "醉红睡未熟，泪玉春带雨。\n阿环不可招，空寄凭肩语。",
        "dynasty": "宋",
        "collection_info": null
    },
    {
        "uuid": "72c091408cc2b808a776624324677fc6",
        "title": "题赵昌四季花图 葵花萱草",
        "author": "范成大",
        "content": "卫足保明哲，忘忧助欢娱。\n欣欣夏日永，媚我幽人庐。",
        "dynasty": "宋",
        "collection_info": null
    },
    {
        "uuid": "e1f3f25f0683e4188464acdfbf2b4aec",
        "title": "题赵昌四季花图 拒霜旱莲",
        "author": "范成大",
        "content": "霜天木芙蓉，陆地旱莲草。\n水花云锦尽，不见秋风好。",
        "dynasty": "宋",
        "collection_info": null
    },
    {
        "uuid": "6a50174338b30724ea075bdac3daecb5",
        "title": "题赵昌四季花图 梅花山茶",
        "author": "范成大",
        "content": "月淡玉逾瘦，雪深红欲燃。\n同时不同调，聊用慰衰年。",
        "dynasty": "宋",
        "collection_info": null
    },
    {
        "uuid": "e8ac00ac1bde024033b7476239d122dd",
        "title": "乙巳十月朔开炉三首  其一",
        "author": "范成大",
        "content": "石湖今日开炉，纸窗银白新糊。\n童子烧红榾柮，老翁睡暖氍毹。",
        "dynasty": "宋",
        "collection_info": null
    },
    {
        "uuid": "0b15478c2a3ce9cb5bc5b3da5277bb80",
        "title": "乙巳十月朔开炉三首  其二",
        "author": "范成大",
        "content": "石湖今日开炉，两壁仍安画图。\n万事篆烟曲几，百年毳衲团蒲。",
        "dynasty": "宋",
        "collection_info": null
    },
    {
        "uuid": "2f3a53be0714e76fe52c2cbcbbc36ece",
        "title": "乙巳十月朔开炉三首  其三",
        "author": "范成大",
        "content": "石湖今日开炉，俗家恰似精庐。\n抆涕虽无情绪，吟诗却有工夫。",
        "dynasty": "宋",
        "collection_info": null
    },
    {
        "uuid": "c7a866ad818b2e397f214f3bf71fed45",
        "title": "有叹二首  其一",
        "author": "范成大",
        "content": "春秋兰菊殊调，南北马牛异方。\n心醉井蛙海若，眼空鹏海鸠枋。",
        "dynasty": "宋",
        "collection_info": null
    },
    {
        "uuid": "215b91cfabbabb45603d4141d2d041d6",
        "title": "有叹二首  其二",
        "author": "范成大",
        "content": "贫富交情乃见，炎凉岁序方成。\n越秦本异肥瘠，鲁卫何曾弟兄。",
        "dynasty": "宋",
        "collection_info": null
    },
    {
        "uuid": "9d3b2aa858e74f9ad9dff96fb86b7d14",
        "title": "留简伯俊",
        "author": "范成大",
        "content": "我昔赋远游，万里无亲朋。\n惟君同怀抱，相从共茵凭。\n踰岭穿瘴茅，扪参倚枯藤。\n随行一瓶钵，澹如云水僧。\n火驰炎热场，见此玉壶冰。\n东归常愧君，无力相引绳。\n长材屈小邑，果以循吏称。\n岂不有荐墨，翩然支郡丞。\n五溪在何许，水驶山崚嶒。\n漫仕不择地，抟扶笑鲲鹏。\n独有故意长，问疾访姜肱。\n亹亹谈昨梦，一一记吾曾。\n中年畏离别，况我雪鬅鬙。\n此意君自解，少留对青灯。",
        "dynasty": "宋",
        "collection_info": null
    },
    {
        "uuid": "2a5a22348e76b3f568106191727cf9ed",
        "title": "枕上有感",
        "author": "范成大",
        "content": "窗明似月晓光新，被暖如熏睡息匀。\n衝雨贩夫墙外过，故应嗤我是何人。",
        "dynasty": "宋",
        "collection_info": null
    },
    {
        "uuid": "618b317c5e86b7e216d1242e7ccc281d",
        "title": "夜坐有感",
        "author": "范成大",
        "content": "静夜家家闭户眠，满城风雨骤寒天。\n号呼卖卜谁家子，想欠明朝籴米钱。",
        "dynasty": "宋",
        "collection_info": null
    },
    {
        "uuid": "8734f6a568de588fe7682c9f950ff79f",
        "title": "十月二十六日三偈  其一",
        "author": "范成大",
        "content": "声闻与色尘，普以妙香熏。\n昔汝来迷我，今吾却戏君。",
        "dynasty": "宋",
        "collection_info": null
    },
    {
        "uuid": "f9fcdc30a355e8192fe36f7882fce2bc",
        "title": "十月二十六日三偈  其二",
        "author": "范成大",
        "content": "有箇安心法，无时不可行。\n只将今日事，随分了今生。",
        "dynasty": "宋",
        "collection_info": null
    },
    {
        "uuid": "c64038942a73b8ee81649433bd840891",
        "title": "十月二十六日三偈  其三",
        "author": "范成大",
        "content": "窗外尘尘事，窗中梦梦身。\n既知身是梦，一任事如尘。",
        "dynasty": "宋",
        "collection_info": null
    },
    {
        "uuid": "aebe726a498e42fad6bef5ab46913330",
        "title": "吴歈一首送丘宗卿自平江移会稽",
        "author": "范成大",
        "content": "吴儿与君缘不薄，再骑竹马迎南郭。\n吴儿与君缘復浅，坐席纔温旗脚转。\n东人赋重越吟悲，趣了兹段随朝鸡。\n胸奇百炼当活国，君岂独私吴与越。\n鹤鸣樟桥猿夜啼，匈奴未灭家何为。\n功成他年归结屋，好在山花休斩竹。",
        "dynasty": "宋",
        "collection_info": null
    },
    {
        "uuid": "228f4811404ce14dfb6dfbdb00f7b84c",
        "title": "赠寿老",
        "author": "范成大",
        "content": "农圃规模昔共论，云奎卜筑又逢君。\n眉庵寿老长随喜，好箇抛梁伏愿文。",
        "dynasty": "宋",
        "collection_info": null
    },
    {
        "uuid": "607ac7457a999cad8c3ce97b0e78efea",
        "title": "再赠寿老",
        "author": "范成大",
        "content": "澹斋寂莫澹庵空，玉柱金庭一梦中。\n我病君衰犹见在，莫嫌俱作白头翁。",
        "dynasty": "宋",
        "collection_info": null
    },
    {
        "uuid": "ef34be0ad268b6b1830fbc4e965843da",
        "title": "雪中闻墙外鬻鱼菜者求售之声甚苦有感三绝  其一",
        "author": "范成大",
        "content": "饭箩驱出敢偷閒，雪胫冰鬚惯忍寒。\n岂是不能扃户坐，忍寒犹可忍饥难。",
        "dynasty": "宋",
        "collection_info": null
    },
    {
        "uuid": "066f36b4dd758778ac1bbfaed9f307d2",
        "title": "雪中闻墙外鬻鱼菜者求售之声甚苦有感三绝  其二",
        "author": "范成大",
        "content": "忧渴焦山业海深，贪渠刀蜜坐成禽。\n一身冒雪浑家暖，汝不能诗替汝吟。",
        "dynasty": "宋",
        "collection_info": null
    },
    {
        "uuid": "2e263ea3bc92786b6f2b4e0ddded2691",
        "title": "雪中闻墙外鬻鱼菜者求售之声甚苦有感三绝  其三",
        "author": "范成大",
        "content": "啼号升斗抵千金，冻雀饥鸦共一音。\n劳汝以生令至此，悠悠大块亦何心。",
        "dynasty": "宋",
        "collection_info": null
    },
    {
        "uuid": "73a291af81ae7223462d3d34cf778407",
        "title": "咏河市歌者",
        "author": "范成大",
        "content": "岂是从容唱渭城，箇中当有不平鸣。\n可怜日晏忍饥面，强作春深求友声。",
        "dynasty": "宋",
        "collection_info": null
    },
    {
        "uuid": "0fa9537e45bbf60f698990b3fa049f30",
        "title": "偶箴",
        "author": "范成大",
        "content": "情知万法本来空，犹復将心奉八风。\n逆顺境来欣戚变，咄哉谁是主人翁。",
        "dynasty": "宋",
        "collection_info": null
    },
    {
        "uuid": "eba4aa5bad295cbabb81d5c31c7cc427",
        "title": "丙午新正书怀十首  其一",
        "author": "范成大",
        "content": "不用桃符贴画鸡，身心安处是天倪。\n行年六十旧历日，汗脚尺三新杖藜。\n祝我剩周花甲子，谢人深劝玉东西。\n春风若借筋骸便，先渡南村学灌畦。",
        "dynasty": "宋",
        "collection_info": null
    },
    {
        "uuid": "457fb90c20f5f9492bc71a3bd6cf4d17",
        "title": "丙午新正书怀十首  其二",
        "author": "范成大",
        "content": "瘦骨难胜遇节衣，日高催起趁晨炊。\n病怜楖栗随身惯，老觉屠苏到手迟。\n一饱但蕲庚癸诺，百年甘守甲辰雌。\n莫言此外都无事，柳眼梅梢正索诗。",
        "dynasty": "宋",
        "collection_info": null
    },
    {
        "uuid": "9221b963574f7110bad0f23daab26a08",
        "title": "丙午新正书怀十首  其三",
        "author": "范成大",
        "content": "煮茗烧香了岁时，静中光景笑中嬉。\n身閒一日似两日，春浅南枝如北枝。\n朝镜略无功业到，午窗惟有睡魔知。\n年来并束床头易，一任平章济叔痴。",
        "dynasty": "宋",
        "collection_info": null
    },
    {
        "uuid": "022d623a2f3b4089112cc78bb11bf1c4",
        "title": "丙午新正书怀十首  其四",
        "author": "范成大",
        "content": "穷巷閒门本閴然，强将爆竹聒阶前。\n人情旧雨非今雨，老境增年是减年。\n口不两匙休足谷，身能几屐莫言钱。\n扫除一室空诸有，庞老家人总解禅。",
        "dynasty": "宋",
        "collection_info": null
    },
    {
        "uuid": "017c8cebe926b7a0ecf283b97f14770b",
        "title": "丙午新正书怀十首  其五",
        "author": "范成大",
        "content": "厉风翻海雪漫天，百计逃寒息万缘。\n稳作被炉如卧炕，厚裁绵旋胜披毡。\n尊前现在瞢腾醉，饭后无何烂熳眠。\n斟酌出门高兴尽，从教閒却剡溪船。",
        "dynasty": "宋",
        "collection_info": null
    },
    {
        "uuid": "9c77e7a1ab7719f8e47c8e01604272bd",
        "title": "丙午新正书怀十首  其六",
        "author": "范成大",
        "content": "俗情如絮已泥沾，因病偷閒意属厌。\n鹏鷃相安无可笑，熊鱼自古不容兼。\n灰藏榾柮多时暖，雪压蔓菁满意甜。\n温饱闭门吾事办，异时书判指如籤。",
        "dynasty": "宋",
        "collection_info": null
    },
    {
        "uuid": "37d799aa09182040db8db34a9fb9aeeb",
        "title": "丙午新正书怀十首  其七",
        "author": "范成大",
        "content": "炭熟香浓石鼎煨，人言小閤是春台。\n蕉心翠展一冬在，梅藟粉融连夜开。\n肃肃九冰妨发育，温温三火护恢台。\n养生此外无遗说，梨枣元须趁暖栽。",
        "dynasty": "宋",
        "collection_info": null
    },
    {
        "uuid": "7266d57c29c8696acf31dfad2c80e21a",
        "title": "丙午新正书怀十首  其八",
        "author": "范成大",
        "content": "经过扫轨但幽栖，巢稳林深寄一枝。\n栗里归来窗下卧，香山老去病中诗。\n东风马耳尘劳后，半夜鸡声睡熟时。\n俯仰平生尽尘迹，恰如腷膊几枰棋。",
        "dynasty": "宋",
        "collection_info": null
    },
    {
        "uuid": "1b0534c87343d3e104496e1c41d80052",
        "title": "丙午新正书怀十首  其九",
        "author": "范成大",
        "content": "窗明窗暗篆烟馡，珍重晨光与夕晖。\n东院斋钟披被坐，南城严鼓岸巾归。\n几人霜滑骑朝马，何处灯残织晓机。\n懒裏若承三昧力，始知忙裏事俱非。",
        "dynasty": "宋",
        "collection_info": null
    },
    {
        "uuid": "2e37f557ab9e05ab8c3ee42c4bf7e552",
        "title": "丙午新正书怀十首  其一○",
        "author": "范成大",
        "content": "殊方节物记吾曾，海北天西一瘦藤。\n乌榄鸡槟尝老酒，酥花芋叶试新灯。\n瘴云度岭浓如墨，边雪窥窗冷欲冰。\n閒展两乡图画看，卧游何必减深登。",
        "dynasty": "宋",
        "collection_info": null
    },
    {
        "uuid": "d747891c861da409709af0a0d9931c40",
        "title": "云露",
        "author": "范成大",
        "content": "饮少尝遭大户嗤，病中全是独醒时。\n三年鲁望自怜赋，万祀渊明真止诗。\n破戒忽传云露法，赏心仍把雪梅枝。\n一杯未问长生事，先罥蛛尘药裹丝。",
        "dynasty": "宋",
        "collection_info": null
    },
    {
        "uuid": "d6054d19425ec020b1a088b75b45bbe6",
        "title": "丙午新年六十一岁俗谓之元命作诗自贶",
        "author": "范成大",
        "content": "岁復当生次，星临本命辰。\n四人同丙午，初度再庚寅。\n长狄名犹记，沙随会若新。\n童心仍竹马，暮境忽蒲轮。\n镜裏全成老，尊前略似春。\n三年归汶上，千日卧漳滨。\n刚长交新泰，阴消脱旧屯。\n网蛛萦药裹，窦犬吠医人。\n窗下乌皮几，田间紫领巾。\n鲵渊方止水，鲲海任扬尘。\n波匿观河见，维摩示病身。\n颦端还一笑，默识幻中真。",
        "dynasty": "宋",
        "collection_info": null
    },
    {
        "uuid": "be4b8a2cdf5bf1813ecb078495c72fa5",
        "title": "丙午人日立春屈指癸卯孟夏晦得疾恰千日矣戏书",
        "author": "范成大",
        "content": "百年能有几春光，只合都将付醉乡。\n衰病豁除千日外，尚余三万五千场。",
        "dynasty": "宋",
        "collection_info": null
    },
    {
        "uuid": "bae7d9ddb079631851cb708eea48562d",
        "title": "春困二绝  其一",
        "author": "范成大",
        "content": "綵花生菜又新年，节物人情已可怜。\n不待春来呼我困，四时何日不堪眠。",
        "dynasty": "宋",
        "collection_info": null
    },
    {
        "uuid": "ae17cf98e8c075a49e8131b1aff243d2",
        "title": "春困二绝  其二",
        "author": "范成大",
        "content": "诺惺庵裏呼春困，特地回头着耳听。\n若解昏昏安稳睡，主翁方始是惺惺。",
        "dynasty": "宋",
        "collection_info": null
    },
    {
        "uuid": "6ea9eaca16477a27331c33447795aa84",
        "title": "立春大雪招亲友共春盘坐上作",
        "author": "范成大",
        "content": "积雪锢万瓦，云容如死灰。\n岂惟梅柳寒，小槽冰春醅。\n东风乃多事，仍将六花来。\n儿女晓翻餠，呵手把一杯。\n菘甲剪翠羽，韭黄㔃金钗。\n齿牙幸牢洁，对案心眼开。\n华年惜节物，况此霜鬓摧。\n如何千日病，三见寅杓回。\n旁人不堪忧，我心犹始孩。\n衰翁岂知道，痴绝忘形骸。\n化儿任恶剧，欢伯有奇怀。\n余寒会退听，一笑当安排。",
        "dynasty": "宋",
        "collection_info": null
    },
    {
        "uuid": "8eec67dd309ba134a713f7c54c14e51c",
        "title": "严子文以春雪数作用为瑞不宜多为韵赋诗见寄次韵",
        "author": "范成大",
        "content": "同云痴不扫，梅柳春到迟。\n笙歌暖寒会，当任主人为。\n围尺庸何伤，袤丈乃非瑞。\n郢中姑度曲，山左已驱疠。\n世无辟寒香，谁能不龟手。\n邻舍索米归，衾裯无恙不。\n贫人寒切骨，无地兼无锥。\n安知双綵胜，但写入春宜。\n贩夫博口食，奈此不售何。\n无术慰啼号，汝今一身多。",
        "dynasty": "宋",
        "collection_info": null
    },
    {
        "uuid": "71278bef29d5864dfb718bd4e6c3e7d7",
        "title": "咏吴中二灯 琉璃毬",
        "author": "范成大",
        "content": "龙综缫冰茧，鱼文镂玉英。\n雨丝风外绉，云网日边明。\n迭晕重重见，分光面面呈。\n不深閒裏趣，争识箇中情。",
        "dynasty": "宋",
        "collection_info": null
    },
    {
        "uuid": "8a226a21dbf5efa2e69f031ac0b8faa3",
        "title": "咏吴中二灯 万眼罗",
        "author": "范成大",
        "content": "弱骨千丝结，轻毬万锦装。\n綵云笼月魄，宝气绕星芒。\n檀点红娇小，梅粧粉细香。\n等閒三夕看，消费一年忙。",
        "dynasty": "宋",
        "collection_info": null
    },
    {
        "uuid": "723d040f0787c8e37812daab4adad536",
        "title": "元夕后连阴",
        "author": "范成大",
        "content": "问讯东风几日来，冷烟寒雾锁池台。\n扫空积雪翻成雨，收尽残灯未见梅。\n夜饮厌厌非老伴，春阴漠漠是愁媒。\n谁能腰鼓催花信，快打凉州百面雷。",
        "dynasty": "宋",
        "collection_info": null
    },
    {
        "uuid": "a311759ec594325bb7ec625212afde0b",
        "title": "次韵严子文见寄",
        "author": "范成大",
        "content": "雨云浓压屋山头，诗句端来写客忧。\n雷电已将金薤取，琼瑶难报木瓜投。\n无心我正铭三住，有意君堪话四休。\n何日寻春同步屧，先教啼鸟说来由。",
        "dynasty": "宋",
        "collection_info": null
    },
    {
        "uuid": "6b856c43b653f04d5724eb3ff63fec62",
        "title": "再次韵述怀约子文见过",
        "author": "范成大",
        "content": "灰木心形雪满头，鹤鳬长短不悲忧。\n瓮畦纯白无机械，蒲局枭卢任博投。\n若爱陶陶并兀兀，先须莫莫与休休。\n箇中情话谁能共，鸡黍明当挽仲由。",
        "dynasty": "宋",
        "collection_info": null
    },
    {
        "uuid": "b7f335f3b8c68dbbef27d3ba0edf8392",
        "title": "寄题郫县蘧仙观四楠",
        "author": "范成大",
        "content": "沉犀浦上旧仙踪，老木长春翠扫空。\n敢请丹光来万里，为扶云峤驾飞鸿。",
        "dynasty": "宋",
        "collection_info": null
    },
    {
        "uuid": "8d73efd6fc1418ae01d6262a20ed86d0",
        "title": "春来风雨无一日好晴因赋瓶花二绝  其一",
        "author": "范成大",
        "content": "满插瓶花罢出游，莫将攀折为花愁。\n不知烛照香熏看，何似风吹雨打休。",
        "dynasty": "宋",
        "collection_info": null
    },
    {
        "uuid": "1e7f6667e5731909d412c411f979b02d",
        "title": "春来风雨无一日好晴因赋瓶花二绝  其二",
        "author": "范成大",
        "content": "酒冷花寒无好怀，柴荆终日为谁开。\n三分春色三分雨，疋似东风本不来。",
        "dynasty": "宋",
        "collection_info": null
    },
    {
        "uuid": "55e4c74425ed06233106890ca55ab27f",
        "title": "寄题永新张教授无尽藏",
        "author": "范成大",
        "content": "古来谁道四并难，对境心空着处安。\n要识见闻无尽藏，先除梦幻有为观。\n削平丘垤孤峰峻，撤去籓篱万象宽。\n快诵老坡秋望赋，大千风月一毫端。",
        "dynasty": "宋",
        "collection_info": null
    },
    {
        "uuid": "3de8b5034370f5f0a0200c451d036cf2",
        "title": "寄题莫氏椿桂堂",
        "author": "范成大",
        "content": "君不见衣冠盛事今犹昔，前说燕山后崇德。\n联翩五组带天香，世上籯金贱如砾。\n他年诗礼到云来，日日高堂称寿杯。\n桂长孙枝椿不老，却比窦家应更好。",
        "dynasty": "宋",
        "collection_info": null
    },
    {
        "uuid": "82dced0688293859abe882d92fce9143",
        "title": "春晚即事留游子明王仲显",
        "author": "范成大",
        "content": "绣地红千点，平桥绿一篙。\n楝花来石首，谷雨熟樱桃。\n笑我生尘甑，惭君有意袍。\n故人能少驻，门径久蓬蒿。",
        "dynasty": "宋",
        "collection_info": null
    },
    {
        "uuid": "9d756dab98e7a24733c10ec8369d1801",
        "title": "留游子明",
        "author": "范成大",
        "content": "得得跫音喜，匆匆笑口开。\n牢愁攻易破，归梦挽难迴。\n我已疎茶椀，君今减酒杯。\n不知乘兴棹，更得几回来。",
        "dynasty": "宋",
        "collection_info": null
    },
    {
        "uuid": "1cdcf9b12d389112feb8305647eb1b6a",
        "title": "初夏三绝呈游子明王仲显  其一",
        "author": "范成大",
        "content": "东君不解惜芳菲，料峭寒中一梦非。\n剪尽牡丹梅子绽，何须风雨送春归。",
        "dynasty": "宋",
        "collection_info": null
    },
    {
        "uuid": "ad9ee60d7d9c3f7ddd55457f5f4018f5",
        "title": "初夏三绝呈游子明王仲显  其二",
        "author": "范成大",
        "content": "一帘芳树绿葱葱，胡蝶飞来觅绮丛。\n雪白荼䕷红宝相，尚携春色见熏风。",
        "dynasty": "宋",
        "collection_info": null
    },
    {
        "uuid": "151a74f04e6925ff20b7e95777568ecc",
        "title": "初夏三绝呈游子明王仲显  其三",
        "author": "范成大",
        "content": "送春迎夏未闻雷，日日斜风细雨来。\n不是故人能裹饭，柴门虽设为谁开。",
        "dynasty": "宋",
        "collection_info": null
    },
    {
        "uuid": "620c81757bfed9f08903544c64a914af",
        "title": "送王仲显赴琼筦",
        "author": "范成大",
        "content": "三径蓬蒿春雨肥，微君谁与开柴扉。\n电光射牛书过目，虹气干斗酒淋衣。\n十年五别岁月老，一方万里音尘稀。\n谁云沧海断地脉，莫信天南无鴈飞。",
        "dynasty": "宋",
        "collection_info": null
    },
    {
        "uuid": "45b37b8cdcaca0141c874359ba658f3d",
        "title": "梅雨五绝  其一",
        "author": "范成大",
        "content": "梅雨暂收斜照明，去年无此一日晴。\n忽思城东黄篾舫，卧听打鼓踏车声。",
        "dynasty": "宋",
        "collection_info": null
    },
    {
        "uuid": "e7deb56279f1997582e9d95d7477394c",
        "title": "梅雨五绝  其二",
        "author": "范成大",
        "content": "乙酉甲申雷雨惊，乘除却贺芒种晴。\n插秧先插蚤籼稻，少忍数旬蒸米成。",
        "dynasty": "宋",
        "collection_info": null
    },
    {
        "uuid": "0c48c223831397dd257021026bff8ae1",
        "title": "梅雨五绝  其三",
        "author": "范成大",
        "content": "风声不多雨声多，汹汹晓衾闻浪波。\n恰似秋眠隠静寺，玉霄泉从床下过。",
        "dynasty": "宋",
        "collection_info": null
    },
    {
        "uuid": "13ff947fa271c8527af126b3e0c1709e",
        "title": "梅雨五绝  其四",
        "author": "范成大",
        "content": "千山云深甲子雨，十日地湿东南风。\n静裏壶天人不到，火轮飞出默存中。",
        "dynasty": "宋",
        "collection_info": null
    },
    {
        "uuid": "960ed1de164105b3e6d4032f5286188c",
        "title": "梅雨五绝  其五",
        "author": "范成大",
        "content": "雨霁云开池面光，三年鱼苗如许长。\n小荷拳拳可包鲊，晚日照盘风露香。",
        "dynasty": "宋",
        "collection_info": null
    },
    {
        "uuid": "444ba2530285d550bcdb76243198c62a",
        "title": "芒种后积雨骤冷三绝  其一",
        "author": "范成大",
        "content": "一庵湿蛰似龟藏，深夏暄寒未可常。\n昨日蒙絺今挟纩，莫嗔门外有炎凉。",
        "dynasty": "宋",
        "collection_info": null
    },
    {
        "uuid": "21e56ed6a473235aaa487be5ec9d549d",
        "title": "芒种后积雨骤冷三绝  其二",
        "author": "范成大",
        "content": "梅黄时节怯衣单，五月江吴麦秀寒。\n香篆吐云生暖热，从教窗外雨漫漫。",
        "dynasty": "宋",
        "collection_info": null
    },
    {
        "uuid": "18f35abd68b24a7267573d419018d9f8",
        "title": "芒种后积雨骤冷三绝  其三",
        "author": "范成大",
        "content": "梅霖倾泻九河翻，百渎交流海面宽。\n良苦吴农田下湿，年年披絮插秧寒。",
        "dynasty": "宋",
        "collection_info": null
    },
    {
        "uuid": "92fc5b6e0c92fc62f751279135018d2e",
        "title": "东宫寿诗  其一",
        "author": "范成大",
        "content": "再造炎图抚太宁，龙楼毓德会千龄。\n三宫迭矩深邦本，两曜重光炳帝庭。\n自古东明陪出日，祇今南极是前星。\n钧天岁岁家人礼，长对瑶阶第四蓂。",
        "dynasty": "宋",
        "collection_info": null
    },
    {
        "uuid": "6ac376e645ca80ce3e9583696c16925b",
        "title": "东宫寿诗  其二",
        "author": "范成大",
        "content": "并世勋华照古今，朱明綵服侍尊临。\n邦家大庆重亲养，社稷元良万国心。\n菊露壶觞秋色正，桂风殿阁月香深。\n欲知天序无疆处，铜律声中治世音。",
        "dynasty": "宋",
        "collection_info": null
    },
    {
        "uuid": "9519cd821d8237dc21610c1f24534515",
        "title": "寄题汉中新作南楼二首  其一",
        "author": "范成大",
        "content": "我作筹边倚半霄，西山云雪照弓刀。\n如今且说南楼胜，应共汉坛相对高。",
        "dynasty": "宋",
        "collection_info": null
    },
    {
        "uuid": "328c9161de6442bc75a0603259f6979f",
        "title": "寄题汉中新作南楼二首  其二",
        "author": "范成大",
        "content": "甲子周天事好还，关河响动剑光寒。\n秦川草木多如荠，时倚楼阑直北看。",
        "dynasty": "宋",
        "collection_info": null
    },
    {
        "uuid": "9e5097dc749985c00f96ea931a63f9db",
        "title": "次韵李子永见访二首  其一",
        "author": "范成大",
        "content": "混俗休超俗，居家似出家。\n有为皆影事，无念即生涯。\n莫觅安心法，翻成揑目花。\n作糜须谷粟，千劫漫炊砂。",
        "dynasty": "宋",
        "collection_info": null
    },
    {
        "uuid": "95628b15bcc9c977e692cfd3535a2e9b",
        "title": "次韵李子永见访二首  其二",
        "author": "范成大",
        "content": "有意能停棹，多情易忆家。\n清诗穿月胁，远梦绕天涯。\n雨蝶衣濡粉，秋蚊喙吐花。\n新凉宜小驻，谈笑有丹砂。",
        "dynasty": "宋",
        "collection_info": null
    },
    {
        "uuid": "3816960be634c1779c0742beb4cc7dd1",
        "title": "自咏瘦悴",
        "author": "范成大",
        "content": "皮下多无肉，秋来瘦不禁。\n骨棱春焙銙，筋蹙海山沉。\n虮蝨从何有，蚊蝇枉见侵。\n惟余老筇杖，相伴两虚心。",
        "dynasty": "宋",
        "collection_info": null
    },
    {
        "uuid": "d7b65d7022efbcdb8655e0d882e1e87c",
        "title": "四时田园杂兴六十首 春日田园杂兴十二绝 其一",
        "author": "范成大",
        "content": "柳花深巷午鸡声，桑叶尖新绿未成。\n坐睡觉来无一事，满窗晴日看蚕生。",
        "dynasty": "宋",
        "collection_info": null
    },
    {
        "uuid": "e6b64a7df16768af7f42de7da6568f50",
        "title": "四时田园杂兴六十首 春日田园杂兴十二绝 其二",
        "author": "范成大",
        "content": "土膏欲动雨频催，万草千花一饷开。\n舍后荒畦犹绿秀，邻家鞭笋过墙来。",
        "dynasty": "宋",
        "collection_info": null
    },
    {
        "uuid": "c5c6e01ecfa9a986aff2a39668f3b475",
        "title": "四时田园杂兴六十首 春日田园杂兴十二绝 其三",
        "author": "范成大",
        "content": "高田二麦接山青，傍水低田绿未耕。\n桃杏满村春似锦，踏歌椎鼓过清明。",
        "dynasty": "宋",
        "collection_info": null
    },
    {
        "uuid": "60c9b82dc73f9631d0ebf413c7f4ffc8",
        "title": "四时田园杂兴六十首 春日田园杂兴十二绝 其四",
        "author": "范成大",
        "content": "老盆初熟杜茅柴，携向田头祭社来。\n巫媪莫嫌滋味薄，旗亭官酒更多灰。",
        "dynasty": "宋",
        "collection_info": null
    },
    {
        "uuid": "9bc2d9ac94bd2c34e9dea25beb424730",
        "title": "四时田园杂兴六十首 春日田园杂兴十二绝 其五",
        "author": "范成大",
        "content": "社下烧钱鼓似雷，日斜扶得醉翁回。\n青枝满地花狼藉，知是儿孙斗草来。",
        "dynasty": "宋",
        "collection_info": null
    },
    {
        "uuid": "f45b4ed71ff05e68631b71c414f1b87f",
        "title": "四时田园杂兴六十首 春日田园杂兴十二绝 其六",
        "author": "范成大",
        "content": "骑吹东来里巷喧，行春车马闹如烟。\n繫牛莫碍门前路，移繫门西碌碡边。",
        "dynasty": "宋",
        "collection_info": null
    },
    {
        "uuid": "db4ccf1ff2509c4cce0239767f78b7ad",
        "title": "四时田园杂兴六十首 春日田园杂兴十二绝 其七",
        "author": "范成大",
        "content": "寒食花枝插满头，蒨裙青袂几扁舟。\n一年一度游山寺，不上灵岩即虎丘。",
        "dynasty": "宋",
        "collection_info": null
    },
    {
        "uuid": "8c71248c39e77b7abe3138f0c2ff9e3b",
        "title": "四时田园杂兴六十首 春日田园杂兴十二绝 其八",
        "author": "范成大",
        "content": "郭裏人家拜扫回，新开醪酒荐青梅。\n日长路好城门近，借我茅亭暖一杯。",
        "dynasty": "宋",
        "collection_info": null
    },
    {
        "uuid": "bf22b7f28089106f86c7c7aaca16bdaf",
        "title": "四时田园杂兴六十首 春日田园杂兴十二绝 其九",
        "author": "范成大",
        "content": "步屧寻春有好怀，雨余蹄道水如杯。\n随人黄犬搀前去，走到溪边忽自迴。",
        "dynasty": "宋",
        "collection_info": null
    },
    {
        "uuid": "7f135e8fcc36a337c610ab9a99dd3b61",
        "title": "四时田园杂兴六十首 春日田园杂兴十二绝 其一○",
        "author": "范成大",
        "content": "种园得果廑偿劳，不奈儿童鸟雀搔。\n已插棘针樊笋径，更铺渔网盖樱桃。",
        "dynasty": "宋",
        "collection_info": null
    },
    {
        "uuid": "6efd2765591a2d2ff17ead903cdc4510",
        "title": "四时田园杂兴六十首 春日田园杂兴十二绝 其一一",
        "author": "范成大",
        "content": "吉日初开种稻包，南山雷动雨连宵。\n今年不欠秧田水，新涨看看拍小桥。",
        "dynasty": "宋",
        "collection_info": null
    },
    {
        "uuid": "936966f2fe4f8c7f8c0388114077190f",
        "title": "四时田园杂兴六十首 春日田园杂兴十二绝 其一二",
        "author": "范成大",
        "content": "桑下春蔬绿满畦，菘心青嫩芥薹肥。\n溪头洗择店头卖，日暮裹盐沽酒归。",
        "dynasty": "宋",
        "collection_info": null
    },
    {
        "uuid": "b8824af8c50ca0a8e9464d06a017e3f3",
        "title": "四时田园杂兴六十首 春日田园杂兴十二绝 其一三",
        "author": "范成大",
        "content": "紫青莼菜卷荷香，玉雪芹芽拔薤长。\n自撷溪毛充晚供，短篷风雨宿横塘。",
        "dynasty": "宋",
        "collection_info": null
    },
    {
        "uuid": "a77611fb18e3768869d6a57a0ca79a47",
        "title": "四时田园杂兴六十首 晚春田园杂兴十二绝 其一",
        "author": "范成大",
        "content": "湖莲旧荡藕新翻，小小荷钱没涨痕。\n斟酌梅天风浪紧，更从外水种芦根。",
        "dynasty": "宋",
        "collection_info": null
    },
    {
        "uuid": "1db90a3854ee4bee33d8c1cb5d0ab692",
        "title": "四时田园杂兴六十首 晚春田园杂兴十二绝 其二",
        "author": "范成大",
        "content": "蝴蝶双双入菜花，日长无客到田家。\n鸡飞过篱犬吠窦，知有行商来买茶。",
        "dynasty": "宋",
        "collection_info": null
    },
    {
        "uuid": "77f3cde3c99fc5bfc13ac7521fa3dd15",
        "title": "四时田园杂兴六十首 晚春田园杂兴十二绝 其三",
        "author": "范成大",
        "content": "湔裙水满绿苹洲，上巳微寒懒出游。\n薄暮蛙声连晓闹，今年田稻十分秋。",
        "dynasty": "宋",
        "collection_info": null
    },
    {
        "uuid": "38fbde329aba3a85c6ef09193a6a1b1a",
        "title": "四时田园杂兴六十首 晚春田园杂兴十二绝 其四",
        "author": "范成大",
        "content": "新绿园林晓气凉，晨炊蚤出看移秧。\n百花飘尽桑麻小，夹路风来阿魏香。",
        "dynasty": "宋",
        "collection_info": null
    },
    {
        "uuid": "c348c4025046b431e2b949310998e6a3",
        "title": "四时田园杂兴六十首 晚春田园杂兴十二绝 其五",
        "author": "范成大",
        "content": "三旬蚕忌闭门中，邻曲都无步往踪。\n犹是晓晴风露下，采桑时节暂相逢。",
        "dynasty": "宋",
        "collection_info": null
    },
    {
        "uuid": "a6939382089ae1d3a33b38e9ce478bc4",
        "title": "四时田园杂兴六十首 晚春田园杂兴十二绝 其六",
        "author": "范成大",
        "content": "污莱一棱水周围，岁岁蜗庐没半扉。\n不着茭青难护岸，小舟撑取葑田归。",
        "dynasty": "宋",
        "collection_info": null
    },
    {
        "uuid": "52b4ce17a14c8e421a0db5adea2a912c",
        "title": "四时田园杂兴六十首 晚春田园杂兴十二绝 其七",
        "author": "范成大",
        "content": "茅针香软渐包茸，蓬{木藟}甘酸半染红。\n采采归来儿女笑，杖头高挂小筠笼。",
        "dynasty": "宋",
        "collection_info": null
    },
    {
        "uuid": "b79a689184488ee3ca15ebfe39834001",
        "title": "四时田园杂兴六十首 晚春田园杂兴十二绝 其八",
        "author": "范成大",
        "content": "谷雨如丝復似尘，煮瓶浮蜡正尝新。\n牡丹破萼樱桃熟，未许飞花减却春。",
        "dynasty": "宋",
        "collection_info": null
    },
    {
        "uuid": "a7712f19c8bf6862091dfec7032344e6",
        "title": "四时田园杂兴六十首 晚春田园杂兴十二绝 其九",
        "author": "范成大",
        "content": "雨后山家起较迟，天窗晓色半熹微。\n老翁欹枕听鶑啭，童子开门放燕飞。",
        "dynasty": "宋",
        "collection_info": null
    },
    {
        "uuid": "66ac059200b72cbf69ccc5397636140a",
        "title": "四时田园杂兴六十首 晚春田园杂兴十二绝 其一○",
        "author": "范成大",
        "content": "海雨江风浪作堆，时新鱼菜逐春回。\n荻芽抽笋河鲀上，楝子开花石首来。",
        "dynasty": "宋",
        "collection_info": null
    },
    {
        "uuid": "489ba480f5b4280122c075e2b5675f80",
        "title": "四时田园杂兴六十首 晚春田园杂兴十二绝 其一一",
        "author": "范成大",
        "content": "乌鸟投林过客稀，前山烟暝到柴扉。\n小童一棹舟如叶，独自编阑鸭阵归。",
        "dynasty": "宋",
        "collection_info": null
    },
    {
        "uuid": "9e3f9338ce1cd9ee6fcd3ab967f6ee40",
        "title": "四时田园杂兴六十首 夏日田园杂兴十二绝 其一",
        "author": "范成大",
        "content": "梅子金黄杏子肥，麦花雪白菜花稀。\n日长篱落无人过，惟有蜻蜓蛱蝶飞。",
        "dynasty": "宋",
        "collection_info": null
    },
    {
        "uuid": "37fa22809cb807adebf063be259e0b98",
        "title": "四时田园杂兴六十首 夏日田园杂兴十二绝 其二",
        "author": "范成大",
        "content": "五月江吴麦秀寒，移秧披絮尚衣单。\n稻根科斗行如块，田水今年一尺宽。",
        "dynasty": "宋",
        "collection_info": null
    },
    {
        "uuid": "955513f558edc546d9b393210bb7b64f",
        "title": "四时田园杂兴六十首 夏日田园杂兴十二绝 其三",
        "author": "范成大",
        "content": "二麦俱秋斗百钱，田家唤作小丰年。\n餠炉饭甑无饥色，接到西风熟稻天。",
        "dynasty": "宋",
        "collection_info": null
    },
    {
        "uuid": "b646fff68fc979ef31edaed5724661bd",
        "title": "四时田园杂兴六十首 夏日田园杂兴十二绝 其四",
        "author": "范成大",
        "content": "百沸缲汤雪涌波，缲车嘈囋雨鸣蓑。\n桑姑盆手交相贺，绵茧无多丝茧多。",
        "dynasty": "宋",
        "collection_info": null
    },
    {
        "uuid": "0591190b8e2f58c07c081ac82e4d1cdd",
        "title": "四时田园杂兴六十首 夏日田园杂兴十二绝 其五",
        "author": "范成大",
        "content": "小妇连宵上绢机，大耆催税急于飞。\n今年幸甚蚕桑熟，留得黄丝织夏衣。",
        "dynasty": "宋",
        "collection_info": null
    },
    {
        "uuid": "5b2440550ab8138f159f2215aa81cbab",
        "title": "四时田园杂兴六十首 夏日田园杂兴十二绝 其六",
        "author": "范成大",
        "content": "下田戽水出江流，高壠翻江逆上沟。\n地势不齐人力尽，丁男长在踏车头。",
        "dynasty": "宋",
        "collection_info": null
    },
    {
        "uuid": "372a8c9dcf8430574bac82fd3059d4aa",
        "title": "四时田园杂兴六十首 夏日田园杂兴十二绝 其七",
        "author": "范成大",
        "content": "昼出耘田夜绩麻，村庄儿女各当家。\n童孙未解供耕织，也傍桑阴学种瓜。",
        "dynasty": "宋",
        "collection_info": null
    },
    {
        "uuid": "fa13fae795c04d6c75d9644996939afc",
        "title": "四时田园杂兴六十首 夏日田园杂兴十二绝 其八",
        "author": "范成大",
        "content": "槐叶初匀日气凉，葱葱鼠耳翠成双。\n三公只得三株看，閒客清阴满北窗。",
        "dynasty": "宋",
        "collection_info": null
    },
    {
        "uuid": "e36ad5c202a37314b9bcff9db4f8d2d9",
        "title": "四时田园杂兴六十首 夏日田园杂兴十二绝 其九",
        "author": "范成大",
        "content": "黄尘行客汗如浆，少住侬家潄井香。\n借与门前盘石坐，柳阴亭午正风凉。",
        "dynasty": "宋",
        "collection_info": null
    },
    {
        "uuid": "5da76dd7e6382acbeb4f40eb6c35c36e",
        "title": "四时田园杂兴六十首 夏日田园杂兴十二绝 其一○",
        "author": "范成大",
        "content": "千顷芙蕖放棹嬉，花深迷路晚忘归。\n家人暗识船行处，时有惊忙小鸭飞。",
        "dynasty": "宋",
        "collection_info": null
    },
    {
        "uuid": "f84269e4d42d70c6d460dd37661698c9",
        "title": "四时田园杂兴六十首 夏日田园杂兴十二绝 其一一",
        "author": "范成大",
        "content": "采菱辛苦废犁鉏，血指流丹鬼质枯。\n无力买田聊种水，近来湖面亦收租。",
        "dynasty": "宋",
        "collection_info": null
    },
    {
        "uuid": "e1fa527a133790d1254397a8ebaab010",
        "title": "四时田园杂兴六十首 夏日田园杂兴十二绝 其一二",
        "author": "范成大",
        "content": "蜩螗千万沸斜阳，蛙黾无边聒夜长。\n不把痴聋相对治，梦魂争得到藜床。",
        "dynasty": "宋",
        "collection_info": null
    },
    {
        "uuid": "c1a6e2fdc843af5289454b30b2f15b73",
        "title": "四时田园杂兴六十首 秋日田园杂兴十二绝 其一",
        "author": "范成大",
        "content": "杞菊垂珠滴露红，两蛩相应语莎丛。\n虫丝罥尽黄葵叶，寂历高花侧晚风。",
        "dynasty": "宋",
        "collection_info": null
    },
    {
        "uuid": "4ba58e8fd15fe7308e1cc84d9e12f1b3",
        "title": "四时田园杂兴六十首 秋日田园杂兴十二绝 其二",
        "author": "范成大",
        "content": "朱门巧夕沸欢声，田舍黄昏静掩扃。\n男解牵牛女能织，不须徼福渡河星。",
        "dynasty": "宋",
        "collection_info": null
    },
    {
        "uuid": "edbe525bdfcf117329f3a94dc8dcfe73",
        "title": "四时田园杂兴六十首 秋日田园杂兴十二绝 其三",
        "author": "范成大",
        "content": "橘蠹如蚕入化机，枝间垂茧似蓑衣。\n忽然蜕作多花蝶，翅粉纔干便学飞。",
        "dynasty": "宋",
        "collection_info": null
    },
    {
        "uuid": "04da6e59e224f12e822f9e786d353a12",
        "title": "四时田园杂兴六十首 秋日田园杂兴十二绝 其四",
        "author": "范成大",
        "content": "静看檐蛛结网低，无端妨碍小虫飞。\n蜻蜓倒挂蜂儿窘，催唤山童为解围。",
        "dynasty": "宋",
        "collection_info": null
    },
    {
        "uuid": "3f78920132dd4c945e7b7a17a5fa86bf",
        "title": "四时田园杂兴六十首 秋日田园杂兴十二绝 其五",
        "author": "范成大",
        "content": "垂成穑事苦艰难，忌雨嫌风更怯寒。\n笺诉天公休掠剩，半偿私债半输官。",
        "dynasty": "宋",
        "collection_info": null
    },
    {
        "uuid": "04155241ac8c4e32b832cfab39c055ea",
        "title": "四时田园杂兴六十首 秋日田园杂兴十二绝 其六",
        "author": "范成大",
        "content": "秋来只怕雨垂垂，甲子无云万事宜。\n穫稻毕工随晒谷，直须晴到入仓时。",
        "dynasty": "宋",
        "collection_info": null
    },
    {
        "uuid": "0bb914e74d1de4d23522ee912bdb4b01",
        "title": "四时田园杂兴六十首 秋日田园杂兴十二绝 其七",
        "author": "范成大",
        "content": "中秋全景属潜夫，棹入空明看太湖。\n身外水天银一色，城中有此月明无。",
        "dynasty": "宋",
        "collection_info": null
    },
    {
        "uuid": "5af20a6d167927d7bf0cdd08e61b28b0",
        "title": "四时田园杂兴六十首 秋日田园杂兴十二绝 其八",
        "author": "范成大",
        "content": "新筑场泥镜面平，家家打稻趁霜晴。\n笑歌声裏轻雷动，一夜连枷响到明。",
        "dynasty": "宋",
        "collection_info": null
    },
    {
        "uuid": "54b918d232e0322727f1e3566230a4fb",
        "title": "四时田园杂兴六十首 秋日田园杂兴十二绝 其九",
        "author": "范成大",
        "content": "租船满载候开仓，粒粒如珠白似霜。\n不惜两钟输一斛，尚赢糠覈饱儿郎。",
        "dynasty": "宋",
        "collection_info": null
    },
    {
        "uuid": "0b9cda0623127314679af9d259b1f749",
        "title": "四时田园杂兴六十首 秋日田园杂兴十二绝 其一○",
        "author": "范成大",
        "content": "菽粟瓶罂贮满家，天教将醉作生涯。\n不知新滴堪篘未，今岁重阳有菊花。",
        "dynasty": "宋",
        "collection_info": null
    },
    {
        "uuid": "25c98b6c895d7923bf41feacdbf83b7f",
        "title": "四时田园杂兴六十首 秋日田园杂兴十二绝 其一一",
        "author": "范成大",
        "content": "细捣枨虀买鲙鱼，西风吹上四腮鲈。\n雪松酥腻千丝缕，除却松江到处无。",
        "dynasty": "宋",
        "collection_info": null
    },
    {
        "uuid": "fd3b4d41ae55caaaeb18561c949e552e",
        "title": "四时田园杂兴六十首 秋日田园杂兴十二绝 其一二",
        "author": "范成大",
        "content": "新霜彻晓报秋深，染尽青林作缬林。\n惟有橘园风景异，碧丛丛裏万黄金。",
        "dynasty": "宋",
        "collection_info": null
    },
    {
        "uuid": "f3eba68b616746e114cf89e3383ed684",
        "title": "四时田园杂兴六十首 冬日田园杂兴十二绝 其一",
        "author": "范成大",
        "content": "斜日低山片月高，睡余行药绕江郊。\n霜风扫尽千林叶，閒倚筇枝数鹳巢。",
        "dynasty": "宋",
        "collection_info": null
    },
    {
        "uuid": "2923b57a97e84512589a6827a946bac3",
        "title": "四时田园杂兴六十首 冬日田园杂兴十二绝 其二",
        "author": "范成大",
        "content": "炙背檐前日似烘，暖醺醺后困蒙蒙。\n过门走马何官职，侧帽笼鞭战北风。",
        "dynasty": "宋",
        "collection_info": null
    },
    {
        "uuid": "33af18fb72b836e16941c71b1d52d646",
        "title": "四时田园杂兴六十首 冬日田园杂兴十二绝 其三",
        "author": "范成大",
        "content": "屋上添高一把茅，密泥房壁似僧寮。\n从教屋外阴风吼，卧听篱头响玉箫。",
        "dynasty": "宋",
        "collection_info": null
    },
    {
        "uuid": "aff5fa160c440c95a24f9fc955f76aea",
        "title": "四时田园杂兴六十首 冬日田园杂兴十二绝 其四",
        "author": "范成大",
        "content": "松节然膏当烛笼，凝烟如墨暗房栊。\n晚来拭浄南窗纸，便觉斜阳一倍红。",
        "dynasty": "宋",
        "collection_info": null
    },
    {
        "uuid": "a34855a88a30bcf175f130329bce88bd",
        "title": "四时田园杂兴六十首 冬日田园杂兴十二绝 其五",
        "author": "范成大",
        "content": "干高寅缺筑牛宫，巵酒豚蹄酹土公。\n牯牸无瘟犊儿长，明年添种越城东。",
        "dynasty": "宋",
        "collection_info": null
    },
    {
        "uuid": "589ae1e5e07e0d3a76fd54ccad555462",
        "title": "四时田园杂兴六十首 冬日田园杂兴十二绝 其六",
        "author": "范成大",
        "content": "放船閒看雪山晴，风定奇寒晚更凝。\n坐听一篙珠玉碎，不知湖面已成冰。",
        "dynasty": "宋",
        "collection_info": null
    },
    {
        "uuid": "4dda1a97f690e2e1212e53d0088a10c5",
        "title": "四时田园杂兴六十首 冬日田园杂兴十二绝 其七",
        "author": "范成大",
        "content": "拨雪挑来踏地菘，味如蜜藕更肥醲。\n朱门肉食无风味，只作寻常菜把供。",
        "dynasty": "宋",
        "collection_info": null
    },
    {
        "uuid": "8d77a01c10317dc2e17a91921bbfa5e0",
        "title": "四时田园杂兴六十首 冬日田园杂兴十二绝 其八",
        "author": "范成大",
        "content": "榾柮无烟雪夜长，地炉煨酒暖如汤。\n莫嗔老妇无盘饤，笑指灰中芋栗香。",
        "dynasty": "宋",
        "collection_info": null
    },
    {
        "uuid": "d6165c2c87834d5b2c4bf5d66271e63b",
        "title": "四时田园杂兴六十首 冬日田园杂兴十二绝 其九",
        "author": "范成大",
        "content": "煮酒春前腊后蒸，一年长飨瓮头清。\n廛居何似山居乐，秫米新来禁入城。",
        "dynasty": "宋",
        "collection_info": null
    },
    {
        "uuid": "53258e52801b911a45c224aa18751ec2",
        "title": "四时田园杂兴六十首 冬日田园杂兴十二绝 其一○",
        "author": "范成大",
        "content": "黄纸蠲租白纸催，皂衣旁午下乡来。\n长官头脑冬烘甚，乞汝青钱买酒迴。",
        "dynasty": "宋",
        "collection_info": null
    },
    {
        "uuid": "e0cf0e9b35553d7c0c4202c981240795",
        "title": "四时田园杂兴六十首 冬日田园杂兴十二绝 其一一",
        "author": "范成大",
        "content": "探梅公子款柴门，枝北枝南总未春。\n忽见小桃红似锦，却疑侬是武陵人。",
        "dynasty": "宋",
        "collection_info": null
    },
    {
        "uuid": "bf726357e7aacc0af947b6c9f52c8760",
        "title": "四时田园杂兴六十首 冬日田园杂兴十二绝 其一二",
        "author": "范成大",
        "content": "村巷冬年见俗情，邻翁讲礼拜柴荆。\n长衫布缕如霜雪，云是家机自织成。",
        "dynasty": "宋",
        "collection_info": null
    },
    {
        "uuid": "e20940999a9762331b1e348734613164",
        "title": "自晨至午起居饮食皆以墙外人物之声为节戏书四绝  其一",
        "author": "范成大",
        "content": "巷南敲板报残更，街北弹丝行诵经。\n已被两人惊梦断，谁家风鸽斗鸣铃。",
        "dynasty": "宋",
        "collection_info": null
    },
    {
        "uuid": "072c188b88c9675867cd04451386d3c3",
        "title": "自晨至午起居饮食皆以墙外人物之声为节戏书四绝  其二",
        "author": "范成大",
        "content": "菜市喧时窗透明，餠师叫后药煎成。\n閒居日出都无事，惟有开门扫地声。",
        "dynasty": "宋",
        "collection_info": null
    },
    {
        "uuid": "ab772098e46ff8df712150b46a90ab4f",
        "title": "自晨至午起居饮食皆以墙外人物之声为节戏书四绝  其三",
        "author": "范成大",
        "content": "北砦教回挝鼓远，东禅饭熟打钟频。\n小童三唤先生起，日满东窗暖似春。",
        "dynasty": "宋",
        "collection_info": null
    },
    {
        "uuid": "a840043ea1cab6dc63e71371956fbd54",
        "title": "自晨至午起居饮食皆以墙外人物之声为节戏书四绝  其四",
        "author": "范成大",
        "content": "起傍东窗手把书，华颠种种不禁梳。\n朝餐欲到须巾裹，已有重来晚市鱼。",
        "dynasty": "宋",
        "collection_info": null
    },
    {
        "uuid": "127f2e2c3cbaae22ac33943f5d16a1a2",
        "title": "舫斋信笔",
        "author": "范成大",
        "content": "燕居故可乐，病卧翻可怜。\n身閒傥更健，其人半神仙。\n既无扬州鹤，龙钟任吾年。\n南斋深而明，略似西江船。\n船中何所有，药气杂炉烟。\n亲朋稀老伴，暂来即飘然。\n秋蝇独恋恋，终朝相扑缘。\n霜晴日色浓，窗纸烘春妍。\n但愁添眼花，瞑坐聊参禅。\n困从定中生，瞢腾梦相牵。\n三昧未得力，十魔方现前。\n欠伸付一笑，朽腐难琱镌。\n东蓝午斋动，风顺钟鼓传。\n家人亦相呼，趣具先生餐。\n牛呞能几何，蝉腹易便便。\n此日虽可惜，姑付食与眠。",
        "dynasty": "宋",
        "collection_info": null
    },
    {
        "uuid": "8e85697741998ac16100427c5bfb47e3",
        "title": "病中不復问节序四遇重阳既不能登高又不觞客聊书老怀",
        "author": "范成大",
        "content": "四时变迁翻覆手，百卉于人亦何有。\n骚客颠诗亦狂酒，强惜黄花爱重九。\n少年习气似陶公，采采金英满衣袖。\n携壶木末最关情，欹帽风前几搔首。\n馋吻偏怜粽栗香，新衣不管囊萸臭。\n贪将节物趁遨头，肯向宾筵称病叟。\n如今衰飒悟空华，现在去来飞电走。\n登临旧迹如梦断，觞咏故人多骨朽。\n百年长短随隙驹，万化陈新直刍狗。\n不堪把玩堪一笑，安用岁时歌拊缶。\n家人亦復探新篘，插花洗醆为翁寿。\n蒲团困坐眼慵开，莫把故情看老丑。\n挽鬚儿女太痴生，更问今年有诗否。",
        "dynasty": "宋",
        "collection_info": null
    },
    {
        "uuid": "66cfbae5ea3414314a055028125f1cae",
        "title": "阊门初泛二十四韵",
        "author": "范成大",
        "content": "好在驰烟路，平生载酒行。\n摧藏身久病，契阔岁频更。\n昨夜灯花绕，今朝稻把晴。\n出门新梦境，触目旧诗情。\n水远推篷眩，天宽倚柁惊。\n转湾添繂挽，罨岸併篙撑。\n舫后装儿女，舻前酌弟兄。\n醅香新曲嫩，茗味小春轻。\n红皱分霜果，黄蔫捻夕英。\n缬林疎露屋，朱阁静临城。\n桃坞论今昔，枫桥管送迎。\n山腰樵担动，木末酒旗明。\n竟日窑烟直，中流塔影横。\n数帆残照满，一笛暮江平。\n晒网枫边桁，牵罾柳际棚。\n岫云萦石住，田水穴堤鸣。\n过渡牛归速，穿篱犬吠狞。\n鱼寒犹作阵，鴈远更闻声。\n急橹潮痕出，疎钟暝色生。\n邻翁欣问讯，逋客愧寒盟。\n一昨成归卧，于今负耦耕。\n生涯都塌飒，心曲漫峥嵘。\n猿鹤休多怨，菰莼尚可羹。\n药囊吾厌苦，扶惫且班荆。",
        "dynasty": "宋",
        "collection_info": null
    },
    {
        "uuid": "694fa61c5fe005241eeb07df2fab3186",
        "title": "小春海棠来禽",
        "author": "范成大",
        "content": "东君好事惜年华，偏爱荒园野老家。\n一任西风管摇落，小春自管数枝花。",
        "dynasty": "宋",
        "collection_info": null
    },
    {
        "uuid": "f7245c5e2551cb02d04e2cb7bf738dbd",
        "title": "丙午东宫寿诗",
        "author": "范成大",
        "content": "国絫丁年盛，天开甲观祥。\n黄离增焕炳，赤伏衍明昌。\n一日三天见，元辰万国康。\n姿神辉玉裕，德业灿金相。\n书圣规宸藻，文心俪汉章。\n干坤参久大，日月并升常。\n祖武瞻兴庆，亲庭拱未央。\n晨昏两慈壶，诗礼一贤王。\n道统家传正，炎图国本强。\n桑弧仍谷旦，铜律又清商。\n旧事兰猗殿，新凉桂子香。\n黄华先浥露，青女缓行霜。\n史贺星同轨，农歌稼涤场。\n与龄占梦帝，多祜叶思皇。\n盘石重山固，灵源少海长。\n三宫同寿域，岁岁颂无疆。",
        "dynasty": "宋",
        "collection_info": null
    },
    {
        "uuid": "56c0819fb706b746919efe8f7e69cb53",
        "title": "重阳后菊花二首  其一",
        "author": "范成大",
        "content": "寂莫东篱湿露华，依前金靥照泥沙。\n世情儿女无高韵，只看重阳一日花。",
        "dynasty": "宋",
        "collection_info": null
    },
    {
        "uuid": "096b87e4060d3d8a105baeb4cf30eb9c",
        "title": "重阳后菊花二首  其二",
        "author": "范成大",
        "content": "过了登高菊尚新，酒徒诗客断知闻。\n恰如退士垂车后，势利交亲不到门。",
        "dynasty": "宋",
        "collection_info": null
    },
    {
        "uuid": "b83efe64b2edb0d5f90a04dfac613e29",
        "title": "骤寒吟",
        "author": "范成大",
        "content": "九月奇寒前未闻，巷南巷北无行人。\n冥凌尽用大冬手，肯为岁华留小春。\n阴风吹雨作冰屑，驼裘如铁绵裘折。\n可怜篱下木芙蓉，不独宜霜更宜雪。",
        "dynasty": "宋",
        "collection_info": null
    },
    {
        "uuid": "bccfc74bd784f74d36aa2a31dfcddbab",
        "title": "重阳后半月天气温丽忽变奇寒晦日大雪乡人御冬之计多未办",
        "author": "范成大",
        "content": "狂飈吹小春，刮面剧剑铓。\n云气泼浓墨，午窗变曛黄。\n六花大如掌，浩荡来无乡。\n青女正熟睡，不记行新霜。\n寒暑故密移，滕巽乃尔狂。\n南邻炭未买，北邻绵未装。\n敢论酒价涌，束薪逾桂芳。\n岂不解蚤计，善舞须袖长。\n频年田薄收，十家九空囊。\n被冻知不免，但恨太匆忙。\n今朝復何朝，晴色挂屋梁。\n人物各解严，儿童笑相将。\n熙如谷黍温，免作沟木僵。\n两邻报无恙，为汝歌慨慷。",
        "dynasty": "宋",
        "collection_info": null
    },
    {
        "uuid": "ad6071b5ef3fbd640ab9ed9af84803c2",
        "title": "戏咏絮帽",
        "author": "范成大",
        "content": "尖斜缁撮似兜鍪，紧护风寒暖白头。\n不解兵前当箭凿，解令晓枕睡齁齁。",
        "dynasty": "宋",
        "collection_info": null
    },
    {
        "uuid": "e51c971deb7c6606c7c1d58bf64ada38",
        "title": "雪中送炭与龚养正",
        "author": "范成大",
        "content": "谁与幽人暖直身，筠笼衝雪送乌薪。\n烦君笑领婆欢喜，探借新年五日春。",
        "dynasty": "宋",
        "collection_info": null
    },
    {
        "uuid": "2cfc67b573eafbc9f59c12cab6f6c28d",
        "title": "代门生作立春书门贴子诗四首  其一",
        "author": "范成大",
        "content": "暖日黄金柳，光风白玉梅。\n门阑开寿域，人物满春台。",
        "dynasty": "宋",
        "collection_info": null
    },
    {
        "uuid": "3e1a4ec823ab9e8ef043631d909d3403",
        "title": "代门生作立春书门贴子诗四首  其二",
        "author": "范成大",
        "content": "有喜何须药，无尘即是仙。\n壶中春日月，聊数八千年。",
        "dynasty": "宋",
        "collection_info": null
    },
    {
        "uuid": "d1a9bb79859271afa387d8e13fb69175",
        "title": "代门生作立春书门贴子诗四首  其三",
        "author": "范成大",
        "content": "草木霑云露，峰峦近壁奎。\n新春行乐处，南北共花溪。",
        "dynasty": "宋",
        "collection_info": null
    },
    {
        "uuid": "833e20f67b5829566ff3b80c08b297a1",
        "title": "代门生作立春书门贴子诗四首  其四",
        "author": "范成大",
        "content": "日月添书帙，湖山引杖藜。\n剩周花甲子，多醉玉东西。",
        "dynasty": "宋",
        "collection_info": null
    },
    {
        "uuid": "219d7bd596114946aaf7de432d230519",
        "title": "送闻人伯卿赴铜陵",
        "author": "范成大",
        "content": "雪压关山昼掩扃，故人何事短长亭。\n折腰直为瓶无粟，便腹犹怜笥有经。\n牒诉尘埃头更白，简编灯火眼终青。\n可怜东壁辉光外，寥落江湖处士星。",
        "dynasty": "宋",
        "collection_info": null
    },
    {
        "uuid": "d9a22747ee4efd3a50b200b78a68c3e0",
        "title": "重送伯卿",
        "author": "范成大",
        "content": "雪花来无时，入春遂三作。\n冰柱冻不解，去地纔一握。\n东风畏奇寒，未敢破梅萼。\n已僵员峤蚕，那问纥干雀。\n万径无行踪，扣户惊剥啄。\n故人竹叶舟，岁晚梦漂泊。\n自云饥所驱，岂不念丘壑。\n经谊金华省，文采石渠阁。\n平生百未试，墨绶吓猿鹤。\n取舍一熊掌，得丧两蜗角。\n不嫌干进钝，俯仰无愧怍。\n低回簿书丛，万卷无处着。\n惜哉小举袖，负此不龟药。\n颇闻江皋县，讼简民气乐。\n政成松竹林，诂训缉家学。\n乃翁力菑畬，待子收播穫。\n三年此书出，众说眇萤爝。\n持归许窥观，慰我久离索。\n今朝云泼墨，霰雨纵横落。\n樯竿挽不住，帆峭北风恶。\n难忘昆弟语，易散清夜酌。\n匆匆别知赋，掩涕倚郛郭。",
        "dynasty": "宋",
        "collection_info": null
    },
    {
        "uuid": "d8d03dd462584b80f477e819e5556020",
        "title": "送寿老往云间行化",
        "author": "范成大",
        "content": "天平船子过华亭，舍卫城中次第行。\n留取钵盂归院洗，东岩新出一泉清。",
        "dynasty": "宋",
        "collection_info": null
    },
    {
        "uuid": "fcfa2f321fd5cd6acc1cd60bef412223",
        "title": "次韵知府王仲行尚书鹿鸣燕古风",
        "author": "范成大",
        "content": "昔人重远行，供帐饯出祖。\n矧今燕嘉宾，宜有赠行语。\n府公文章公，青紫拾芥取。\n联翩二百言，字字劝稽古。\n戒之书鱼蠹，勉以云鹏举。\n作霖要实用，洗兵嫌不武。\n诸生承意气，脱迹蜕农圃。\n明年一声雷，幽蛰起平楚。\n班行入鹓鹭，榜贴缀龙虎。\n回头谢府公，公言非漫与。\n府公亦庙廊，来莅琼林俎。\n千载吴趋行，愁绝白纻舞。\n我闻有此作，病卧嗟未睹。\n今晨梅驿动，副墨到衡宇。\n调高瑟音希，芒寒剑光吐。\n谁云鹿鸣废，正頼广微补。\n当年羣玉会，方贺肃飙羽。\n倡酬久寂寞，邂逅相劳苦。\n世故万浮云，交情一旧雨。\n谁当将诗坛，君实东道主。",
        "dynasty": "宋",
        "collection_info": null
    },
    {
        "uuid": "3666afd2f8b7df70deebcdc285fb399d",
        "title": "苦寒六言",
        "author": "范成大",
        "content": "檐冰低挂阑角，隙雪斜侵坐隅。\n春后一寒如此，梅花有信来无。",
        "dynasty": "宋",
        "collection_info": null
    },
    {
        "uuid": "664e5a3e68a4f32b9ab7ff4d1f4c3f42",
        "title": "丁未春日瓶中梅殊未开二首  其一",
        "author": "范成大",
        "content": "暖閤无人到，寒枝为我横。\n情钟吹蕊破，静极觉香生。\n老去魂休断，春来眼且明。\n逃禅时索笑，百匝傍窗行。",
        "dynasty": "宋",
        "collection_info": null
    },
    {
        "uuid": "ec5778517e56f9f640f6637b854c92df",
        "title": "丁未春日瓶中梅殊未开二首  其二",
        "author": "范成大",
        "content": "夜雪腊前冻，朝阳春后苏。\n人怜疎蕊瘦，花笑病翁臞。\n露白能多少，寻春似有无。\n诗催全不力，煮水换铜壶。",
        "dynasty": "宋",
        "collection_info": null
    },
    {
        "uuid": "549a9102d93adbde7431805a0c495da4",
        "title": "再题瓶中梅花",
        "author": "范成大",
        "content": "园林篱落冻芳尘，南北枝间玉蕊皴。\n风袂挽香虽淡薄，月窗横影已精神。\n雪霜春事年年晚，今古诗情日日新。\n铁石如翁犹索句，真成嚼蜡对横陈。",
        "dynasty": "宋",
        "collection_info": null
    },
    {
        "uuid": "556f4cd220f078d0b262bdc27aa31c53",
        "title": "王仲行尚书录示近诗闻今日劝农灵岩次韵纪事",
        "author": "范成大",
        "content": "馆娃宫殿压云头，自昔登临隘九州。\n雪浪长风三万顷，苍烟古木二千秋。\n宾僚谁伴作诗苦，父老竞传敷政优。\n想见归骖穿夜市，月边灯火满西楼。",
        "dynasty": "宋",
        "collection_info": null
    },
    {
        "uuid": "0c73aab7f67449132d820dac7ac893ec",
        "title": "仲行再示新句復次韵述怀",
        "author": "范成大",
        "content": "神仙懒学古浮丘，祖意慵参老赵州。\n四壁尘埃心似水，一生风露鬓先秋。\n病衰谨谢吴中客，技拙甘同楚国优。\n斥鷃蓬蒿元自足，世间何必卧高楼。",
        "dynasty": "宋",
        "collection_info": null
    },
    {
        "uuid": "e3f8eec84c847fea53ceaf3c73bed66c",
        "title": "李子永赴溧水过吴访别戏书送之  其一",
        "author": "范成大",
        "content": "万壑断流冰塞川，千岩森玉雪漫天。\n匆匆叶县双鳬舄，换却山阴访戴船。",
        "dynasty": "宋",
        "collection_info": null
    },
    {
        "uuid": "2036fed5caa8ba9b648342d9270d0196",
        "title": "李子永赴溧水过吴访别戏书送之  其二",
        "author": "范成大",
        "content": "犯寒书剑出春萝，风雪桥边得句多。\n牒诉缤纷似烟海，梅花时节奈君何。",
        "dynasty": "宋",
        "collection_info": null
    },
    {
        "uuid": "b82c7268ddb0cb840fd470b0e7e8662f",
        "title": "民病春疫作诗悯之",
        "author": "范成大",
        "content": "乖气肆行伤好春，十家九空寒螀呻。\n阴阳何者强作孽，天地岂其真不仁。\n去腊奇寒衾似铁，连年薄热甑生尘。\n疲甿惫矣可更病，我作此诗当感神。",
        "dynasty": "宋",
        "collection_info": null
    },
    {
        "uuid": "f0f80672f32364573c3cc86666eaf50a",
        "title": "题夫差庙",
        "author": "范成大",
        "content": "纵敌稽山祸已胎，垂涎上国更荒哉。\n不知养虎自遗患，只道求鱼无后灾。\n梦见梧桐生后圃，眼看麋鹿上高台。\n千龄只有忠臣恨，化作涛江雪浪堆。",
        "dynasty": "宋",
        "collection_info": null
    },
    {
        "uuid": "abb11030e033f2800fff2f1b6171ca14",
        "title": "翻袜庵夜坐闻雨",
        "author": "范成大",
        "content": "閒门冷落静无譁，小阁帘帏密自遮。\n日晚课程丹竈火，夜深光景佛灯花。\n人生宁有病连岁，身世略如僧在家。\n步屧寻春非老伴，任教风雨唤雷车。",
        "dynasty": "宋",
        "collection_info": null
    },
    {
        "uuid": "cf86605b764755a8775f01f35e095c4a",
        "title": "睡起",
        "author": "范成大",
        "content": "憨憨与世共儿嬉，兀兀从人笑我痴。\n閒裏事忙晴晒药，静中机动夜争棋。\n心情诗卷无佳句，时节梅花有好枝。\n熟睡觉来何所欠，毡根香软饭流匙。",
        "dynasty": "宋",
        "collection_info": null
    },
    {
        "uuid": "be6da58013e9e3f8a558d7f64289cee7",
        "title": "赏海棠三绝  其一",
        "author": "范成大",
        "content": "芳春随分到贫家，儿女多情惜岁华。\n聊为海棠修故事，去年灯烛去年花。",
        "dynasty": "宋",
        "collection_info": null
    },
    {
        "uuid": "6a00564c92b84ed36ab3398d654c7e86",
        "title": "赏海棠三绝  其二",
        "author": "范成大",
        "content": "烛光花影两相宜，占断风光二月时。\n但得常如妃子醉，何妨独欠少陵诗。",
        "dynasty": "宋",
        "collection_info": null
    },
    {
        "uuid": "76a78462aad13a03fd4793a144000d64",
        "title": "赏海棠三绝  其三",
        "author": "范成大",
        "content": "忆向宣华夜倚阑，花光妍暖月光寒。\n如今蹋飒嫌风露，且只铜瓶满插看。",
        "dynasty": "宋",
        "collection_info": null
    },
    {
        "uuid": "04987de161840db95042946b349c96e2",
        "title": "午窗遣兴家人谋过石湖",
        "author": "范成大",
        "content": "云日初收破柱雷，小窗坐稳兴悠哉。\n熏炉花气朝酲解，茶鼎松风午梦迴。\n谢客门阑风动竹，惜春时节雨肥梅。\n画船破浪亦一快，闻道湖光如泼醅。",
        "dynasty": "宋",
        "collection_info": null
    },
    {
        "uuid": "dcf859f5ae236b4a01ea011058643e04",
        "title": "将至石湖道中书事",
        "author": "范成大",
        "content": "水绿鸥边涨，天青雁外晴。\n柳堤随草远，麦陇带桑平。\n白道吴新郭，苍烟越故城。\n稍闻鷄犬闹，僮仆想来迎。",
        "dynasty": "宋",
        "collection_info": null
    },
    {
        "uuid": "ccec7a725b7c4d6c1a1167cf00eac610",
        "title": "三月十六日石湖书事三首  其一",
        "author": "范成大",
        "content": "春事日以阑，暑阴正清美。\n拖筇入林下，秀绿照衣袂。\n卢橘梅子黄，樱桃桑椹紫。\n荷依浪花颤，笋破苔色起。\n风日收宿阴，物色有新意。\n邻曲知我归，争来问何似。\n病恼今有无，加饭日能几。\n掀髯谢父老，衰雪已如此。",
        "dynasty": "宋",
        "collection_info": null
    },
    {
        "uuid": "96ee6db407e3979533b492c93406a0fd",
        "title": "三月十六日石湖书事三首  其二",
        "author": "范成大",
        "content": "种木二十年，手开南野荒。\n苒苒新岁月，依依旧林塘。\n污莱擅下湿，岑蔚骄众芳。\n菱母尚能瘦，竹孙如许长。\n忆初学圃时，刀笠冒风霜。\n今兹百不堪，裹帽人扶将。\n龙钟数能来，犹胜两相忘。",
        "dynasty": "宋",
        "collection_info": null
    },
    {
        "uuid": "ba2a3dfa1107800b6f38b40ba077f8fc",
        "title": "三月十六日石湖书事三首  其三",
        "author": "范成大",
        "content": "湖光明可鑑，山色浄如沐。\n閒心惬旧观，愁眼快奇瞩。\n依然北窗下，凝尘满书簏。\n访我乌皮几，拂我青毡褥。\n荒哉赋远游，幸甚遂初服。\n老红饯余春，众绿自幽馥。\n好风吹晚晴，斜照入疎竹。\n兀坐胎息匀，不觉清梦熟。",
        "dynasty": "宋",
        "collection_info": null
    },
    {
        "uuid": "84863109397275e97aab9ad8bf5ec323",
        "title": "或劝病中不宜数亲文墨医亦归咎题四绝以自戒末篇又以解嘲  其一",
        "author": "范成大",
        "content": "作字腕中百斛，吟诗天外片心。\n习气吹剑一吷，病躯垂堂千金。",
        "dynasty": "宋",
        "collection_info": null
    },
    {
        "uuid": "09a2bb1ae4ae6b5b3373f15be85db373",
        "title": "或劝病中不宜数亲文墨医亦归咎题四绝以自戒末篇又以解嘲  其二",
        "author": "范成大",
        "content": "意马场中汗血，隙驹影裏心灰。\n吉蠲笔墨安用，付与蛛丝壁煤。",
        "dynasty": "宋",
        "collection_info": null
    },
    {
        "uuid": "fc54bec78681510c18ddd2ca4b3b6858",
        "title": "或劝病中不宜数亲文墨医亦归咎题四绝以自戒末篇又以解嘲  其三",
        "author": "范成大",
        "content": "诗成徒能泣鬼，博塞未必亡羊。\n刚将妄言绮语，认作锦心绣肠。",
        "dynasty": "宋",
        "collection_info": null
    },
    {
        "uuid": "60de6c06768295588e94cffdb51d2f3b",
        "title": "或劝病中不宜数亲文墨医亦归咎题四绝以自戒末篇又以解嘲  其四",
        "author": "范成大",
        "content": "师熸尚合余烬，羹热休吹冷虀。\n解酲纵无五斗，且復月攘一鷄。",
        "dynasty": "宋",
        "collection_info": null
    },
    {
        "uuid": "5d0a0c8236c6af64e5f2579c9e27015e",
        "title": "送遂宁何道士自潭湘归蜀  其一",
        "author": "范成大",
        "content": "尘埃波浪几东西，归去丹瓢挂杖藜。\n戊己炉中真造化，功成分我一刀圭。",
        "dynasty": "宋",
        "collection_info": null
    },
    {
        "uuid": "40d13d28769ce4d0fd7584c5d88a91ce",
        "title": "送遂宁何道士自潭湘归蜀  其二",
        "author": "范成大",
        "content": "书剑飘然席未温，火云扑地暑烟昏。\n山黄水浊湖南路，竹月荷风忆范村。",
        "dynasty": "宋",
        "collection_info": null
    },
    {
        "uuid": "8b48a8ee1e97c90445e0db723af92f38",
        "title": "立秋二绝  其一",
        "author": "范成大",
        "content": "三伏熏蒸四大愁，暑中方信此生浮。\n岁华过半休惆怅，且对西风贺立秋。",
        "dynasty": "宋",
        "collection_info": null
    },
    {
        "uuid": "a0851f4c9749846a714269c05702d512",
        "title": "立秋二绝  其二",
        "author": "范成大",
        "content": "折枝楸叶起园瓜，赤小如珠嚥井花。\n洗濯烦襟酬节物，安排笑口问生涯。",
        "dynasty": "宋",
        "collection_info": null
    },
    {
        "uuid": "f8e00b7ed367eaffb4b931a2488b9349",
        "title": "秋雷叹",
        "author": "范成大",
        "content": "立秋之雷损万斛，吴侬记此占年谷。\n汰哉丰隆无藉在，政用此时鸣孛辘。\n向来夏旱连三月，吁嗟上诉声满屋。\n讼风未慭復占雷，助魃为妖天更酷。\n我虽閒寂忝祠史，家请官供尚仓粟。\n尘甑贫交满目前，卒岁将何救枵腹。\n但愿吴侬言不验，共割黄云炊白玉。\n天人远近叵戏论，禆竈安能尸祸福。",
        "dynasty": "宋",
        "collection_info": null
    },
    {
        "uuid": "b6dabf5d34a2a1416a5b4e437ef82a1a",
        "title": "用汉中帅阎才元侍郎韵送樊子南西归兼呈侍郎",
        "author": "范成大",
        "content": "万里山巅与水涯，春风招看杏园花。\n向来科第直溷子，此去文章应满家。\n休学游仙穷越巂，且从知己控褒斜。\n南楼东望当思我，药裹堆中两鬓华。",
        "dynasty": "宋",
        "collection_info": null
    },
    {
        "uuid": "32b2be8d5b35dec79f241180f26ec1fd",
        "title": "书樊子南游西山二记后 牡丹瓶",
        "author": "范成大",
        "content": "仙山草木锁卿云，不到花平不离尘。\n十丈牡丹如锦盖，人间姚魏却争春。",
        "dynasty": "宋",
        "collection_info": null
    },
    {
        "uuid": "840c33ccb87e86be6e9f2aac25524d21",
        "title": "书樊子南游西山二记后 大面",
        "author": "范成大",
        "content": "春晚娑罗百叶开，仙翁精舍长蓬莱。\n朝元未罢门深闭，不管人间有客来。",
        "dynasty": "宋",
        "collection_info": null
    },
    {
        "uuid": "2874d8e8ab94939b132e560bea077c49",
        "title": "题天平寿老方丈",
        "author": "范成大",
        "content": "二十三年再入山，此山于我有前缘。\n时人不用怜衰病，天与丹房一线泉。",
        "dynasty": "宋",
        "collection_info": null
    },
    {
        "uuid": "d8d8b2f5f408aad9cff97f1af1ba2866",
        "title": "再游天平有怀旧事且得卓庵之处呈寿老",
        "author": "范成大",
        "content": "访旧光阴二十年，残僧相对两依然。\n木兰已老无花发，石竹依前有麝眠。\n万户直须龟手药，一龛何用买山钱。\n从今半座须分我，共说昏昏一觉禅。",
        "dynasty": "宋",
        "collection_info": null
    },
    {
        "uuid": "9110678352e3b991819d09bbdd93c104",
        "title": "重九日行营寿藏之地",
        "author": "范成大",
        "content": "家山随处可行楸，荷锸携壶似醉刘。\n纵有千年铁门限，终须一箇土镘头。\n三轮世界犹灰劫，四大形骸强首丘。\n蝼蚁乌鸢何厚薄，临风拊掌菊花秋。",
        "dynasty": "宋",
        "collection_info": null
    },
    {
        "uuid": "3878c9aa82fd4f87d919ebdc8346bc5d",
        "title": "得寿藏于先陇之傍俯酬素愿感慨交怀",
        "author": "范成大",
        "content": "密迩松楸地一隅，会心何必问青乌。\n亢宗虽愧镇公子，没世尚从先大夫。\n京兆汉阡贤问望，邢山郑冢俭规模。\n家庭遗训焄蒿在，不学邠卿画古图。",
        "dynasty": "宋",
        "collection_info": null
    },
    {
        "uuid": "5b59d401f5a0365b3623b7d6e724805b",
        "title": "晚登木渎小楼",
        "author": "范成大",
        "content": "万象当楼黼绣张，阑干一士立苍茫。\n云堆不动山深碧，星出无多月淡黄。\n宿鸟尽时犹数点，归鸿惊处更斜行。\n松陵政有鲈鱼上，安得长竿坐钓航。",
        "dynasty": "宋",
        "collection_info": null
    },
    {
        "uuid": "9c81f272f10442f8d10558f5bbbfe63a",
        "title": "题秋鹭图",
        "author": "范成大",
        "content": "昨夜新霜冷钓矶，绿荷消瘦碧芦肥。\n一江秋色无人问，尽属风标两雪衣。",
        "dynasty": "宋",
        "collection_info": null
    },
    {
        "uuid": "3dc63c49a8f296df663a7b87e49c0122",
        "title": "送苏秀才归永嘉  其一",
        "author": "范成大",
        "content": "再入庭闱再入山，偷閒百日了金丹。\n他年拔宅上升后，休道使亲忘我难。",
        "dynasty": "宋",
        "collection_info": null
    },
    {
        "uuid": "5e8d5cffa733acfec05fb95f7652ae9f",
        "title": "送苏秀才归永嘉  其二",
        "author": "范成大",
        "content": "大道凝神术养形，形神俱炼始功成。\n劝君观妙还观徼，先作顽仙地上行。",
        "dynasty": "宋",
        "collection_info": null
    },
    {
        "uuid": "28bd864a735ade05af3b86399a805b25",
        "title": "东宫寿诗",
        "author": "范成大",
        "content": "有赫题期盛，无疆嗣历昌。\n中兴归浚哲，重庆启元良。\n两亥开基远，三丁系统长。\n帝咨同物瑞，人卜降年祥。\n离日融双照，干天秉少阳。\n晨昏周内寝，诗礼舜岩廊。\n极右辰居焕，心前火德光。\n与龄偕圣父，德寿协虚皇。\n铜律风占兑，瑶山乐奏商。\n蓂芳邻五位，菊色丽中央。\n视膳斑衣拱，传觞玉契将。\n宸枫霜献叶，仙桂月输香。\n熏炷争延祝，吟笺曷讚扬。\n形容仁与孝，步障有云章。",
        "dynasty": "宋",
        "collection_info": null
    },
    {
        "uuid": "ff7541ed30d79ab5ff8fa9e4537b068c",
        "title": "送同年朱师古龙图赴潼川",
        "author": "范成大",
        "content": "杏园耆旧如晨星，白头相对眼故青。\n奉常礼乐照东蜀，十年清名留汉廷。\n蜀人减估天恩厚，高议清阴犹记否。\n迩来闻道更蠲除，此段始终君一手。\n归见岷峨无愧词，父老笑迎还叹咨。\n贾生未可去宣室，屯膏一州谁谓宜。\n魏阙江湖关出处，招头不用催鸣橹。\n遥知梦境尚京尘，哑咤满船闻鲁语。",
        "dynasty": "宋",
        "collection_info": null
    },
    {
        "uuid": "0dc3b26d9c65950a295ae73e07e3f7d0",
        "title": "题赵希远案鹰图",
        "author": "范成大",
        "content": "学射春山万岁湖，牙门列骑卷平芜。\n如今黄土原边梦，犹识呼鹰嗾犬图。",
        "dynasty": "宋",
        "collection_info": null
    },
    {
        "uuid": "39270bc41c2c2546a821584f3596b099",
        "title": "题米元晖吴兴山水横卷",
        "author": "范成大",
        "content": "道场山麓接何山，影落苕溪浸碧澜。\n只欠荷花三十里，橛头船上把渔竿。",
        "dynasty": "宋",
        "collection_info": null
    },
    {
        "uuid": "a0e76927204f06b80540ed9d9e6872fc",
        "title": "围田叹四绝  其一",
        "author": "范成大",
        "content": "万夫陻水水干源，障断江湖极目天。\n秋潦灌河无洩处，眼看漂尽小家田。",
        "dynasty": "宋",
        "collection_info": null
    },
    {
        "uuid": "f7811d20c6fd8b4bba2ae19c63826f9e",
        "title": "围田叹四绝  其二",
        "author": "范成大",
        "content": "山边百亩古民田，田外新围截半川。\n六七月间天不雨，若为车水到山边。",
        "dynasty": "宋",
        "collection_info": null
    },
    {
        "uuid": "f474c2bf33911fda38fc5278293d04d7",
        "title": "围田叹四绝  其三",
        "author": "范成大",
        "content": "壑邻罔利一家优，水旱无妨众户愁。\n浪说新收若干税，不知逋失万新收。",
        "dynasty": "宋",
        "collection_info": null
    },
    {
        "uuid": "068dca7efd163e20c4804a816574584b",
        "title": "围田叹四绝  其四",
        "author": "范成大",
        "content": "台家水利有科条，膏润千年废一朝。\n安得能言两黄鹄，为君重唱復陂谣。",
        "dynasty": "宋",
        "collection_info": null
    },
    {
        "uuid": "1d873a339e830747661712c339e065a5",
        "title": "素羹",
        "author": "范成大",
        "content": "毡芋凝酥敌少城，土藷割玉胜南京。\n合和二物归藜糁，新法侬家骨董羹。",
        "dynasty": "宋",
        "collection_info": null
    },
    {
        "uuid": "e0629720c6e7764bb0d913c8114d75a0",
        "title": "夜雨",
        "author": "范成大",
        "content": "烛花垂穗伴空斋，心事如灰入壮怀。\n老倦更阑惟熟睡，任他疎雨滴空阶。",
        "dynasty": "宋",
        "collection_info": null
    },
    {
        "uuid": "a3291f037dc9b25a330c359d6a4dc8c0",
        "title": "野景",
        "author": "范成大",
        "content": "菰蒲声裏荻花干，鹭立江天水镜宽。\n画不能成诗不到，笔端无处着荒寒。",
        "dynasty": "宋",
        "collection_info": null
    },
    {
        "uuid": "0f42720e4666f61c87503b4fdc8d3619",
        "title": "除夜地炉书事",
        "author": "范成大",
        "content": "节物閒门裏，人情老境中。\n雁声凌急雨，灯影战斜风。\n糟䤑新醅白，柴锥软火红。\n家人忺夜话，我已困蒙茸。",
        "dynasty": "宋",
        "collection_info": null
    },
    {
        "uuid": "e9430ca629cc6196da51e1f44e45e006",
        "title": "元日立春感叹有作二首  其一",
        "author": "范成大",
        "content": "元日兼春日，霜寒又雪寒。\n併烦传菜手，同捧颂椒盘。\n迭膝稀穿履，扶头懒正冠。\n五年如此度，宁得讳衰残。",
        "dynasty": "宋",
        "collection_info": null
    },
    {
        "uuid": "e6e50714024910d45f426e7e901804c6",
        "title": "元日立春感叹有作二首  其二",
        "author": "范成大",
        "content": "元日兼春日，閒身是老身。\n行年申直戊，交运丑支辛。\n岂敢綦安佚，聊希刮钝屯。\n童儿看书户，把笔已如神。",
        "dynasty": "宋",
        "collection_info": null
    },
    {
        "uuid": "99b7b17efdc99cf9fb59b638c7825c7d",
        "title": "古鼎作香炉",
        "author": "范成大",
        "content": "云雷萦带古文章，子子孙孙永奉常。\n辛苦勒铭成底事，如今流落管烧香。",
        "dynasty": "宋",
        "collection_info": null
    },
    {
        "uuid": "ac57e2b5a8788beaf99497fc63d0af9e",
        "title": "偶书",
        "author": "范成大",
        "content": "揑目华中影现身，有为皆妄懒方真。\n已甘搰搰勤为圃，休向滔滔苦问津。\n书至五千空拄腹，钱非十万不通神。\n君看汗简沉碑者，随水随风几窖尘。",
        "dynasty": "宋",
        "collection_info": null
    },
    {
        "uuid": "25aaa4fe472637e4a5d7b26cdd807e5a",
        "title": "太上皇帝灵驾发引輓歌词六首  其一",
        "author": "范成大",
        "content": "绍运钟阳九，兴王抚半千。\n断鳌娲立极，翔凤汉中天。\n宵旰三星纪，希夷十闰年。\n声容弥宇宙，浯石不胜镌。",
        "dynasty": "宋",
        "collection_info": null
    },
    {
        "uuid": "a26e056a1a83b5cef81b678246077044",
        "title": "太上皇帝灵驾发引輓歌词六首  其二",
        "author": "范成大",
        "content": "自将吴津骑，谁婴泰一锋。\n旄头连夜落，京观隔江封。\n舞武三成备，书文九译重。\n修攘遗策在，嗣圣续车攻。",
        "dynasty": "宋",
        "collection_info": null
    },
    {
        "uuid": "9e9de5925e60cc175f1442da85cbc1e2",
        "title": "太上皇帝灵驾发引輓歌词六首  其三",
        "author": "范成大",
        "content": "箫勺妖氛静，甄陶叶气还。\n春回慈殿驾，天作佑陵山。\n开闢风云惨，登平日月閒。\n艰难虽独瘠，寿域徧人间。",
        "dynasty": "宋",
        "collection_info": null
    },
    {
        "uuid": "b40c34c9017a90613516d225b0630eea",
        "title": "太上皇帝灵驾发引輓歌词六首  其四",
        "author": "范成大",
        "content": "传圣家人礼，凝神象帝先。\n勋华今历数，汾社古山川。\n众父尊归父，中天更有天。\n寿宫何所厌，亟上白云仙。",
        "dynasty": "宋",
        "collection_info": null
    },
    {
        "uuid": "4aed828815acbd2cf2720f60f47b7523",
        "title": "太上皇帝灵驾发引輓歌词六首  其五",
        "author": "范成大",
        "content": "帝业虽天广，皇心本谷虚。\n神应游混沌，梦不返华胥。\n挍德难涯涘，铭功总绪余。\n谁能言大道，第入四坟书。",
        "dynasty": "宋",
        "collection_info": null
    },
    {
        "uuid": "ed38eec92ef78d30187d239b528e4eeb",
        "title": "太上皇帝灵驾发引輓歌词六首  其六",
        "author": "范成大",
        "content": "文德尧新庙，威灵禹旧山。\n海门宾羽卫，地轴启云关。\n无路攀仙驾，当年拱圣颜。\n小臣衰疾泪，空望帝乡潸。",
        "dynasty": "宋",
        "collection_info": null
    },
    {
        "uuid": "6f675b06a84c80dfc637f9c1b6e450e6",
        "title": "别拟太上皇帝輓歌词六首  其一",
        "author": "范成大",
        "content": "身济投艰业，时乘拨乱机。\n荆榛荒帐殿，风雨颒戎衣。\n有日临黄道，无星彗紫微。\n至今淮海上，犹咏六龙飞。",
        "dynasty": "宋",
        "collection_info": null
    },
    {
        "uuid": "5ce5f3f99060652610cdd3dd097ab5bc",
        "title": "别拟太上皇帝輓歌词六首  其二",
        "author": "范成大",
        "content": "大孝天孚佑，精诚敌可摧。\n龙輴迁座至，騩驭及泉回。\n永佑千章木，慈宁万寿杯。\n古今无此事，绝德诏方来。",
        "dynasty": "宋",
        "collection_info": null
    },
    {
        "uuid": "910a14e45bde2049ac1d4d8ec041b299",
        "title": "别拟太上皇帝輓歌词六首  其三",
        "author": "范成大",
        "content": "敛福开皇极，储祥握赤符。\n寇降千猰貐，胡拜两单于。\n洗甲民安枕，垂衣国覆盂。\n有生何以报，寿域亘绵区。",
        "dynasty": "宋",
        "collection_info": null
    },
    {
        "uuid": "75fadf1893894a3be7abf139e1deb22e",
        "title": "别拟太上皇帝輓歌词六首  其四",
        "author": "范成大",
        "content": "与子传神器，承家得圣人。\n阶庭天下养，壶峤海中春。\n四叶斑衣乐，三加玉册新。\n寿宫如帝所，何必上霄晨。",
        "dynasty": "宋",
        "collection_info": null
    },
    {
        "uuid": "abc8994a204613d91e40ad8344ccaa2e",
        "title": "别拟太上皇帝輓歌词六首  其五",
        "author": "范成大",
        "content": "舞羽修文后，投歌讲艺时。\n天章云汉丽，国典日星垂。\n麟绝仲尼笔，猿啼神禹碑。\n伤心河洛水，无处问龙龟。",
        "dynasty": "宋",
        "collection_info": null
    },
    {
        "uuid": "a728956a3bbf6a8e2af1f20f29c1e3e4",
        "title": "别拟太上皇帝輓歌词六首  其六",
        "author": "范成大",
        "content": "甫贺蝇传赦，俄惊鹤驭风。\n首山铜鼎就，前殿玉巵空。\n日岂挥戈及，天无炼石功。\n如何千万寿，不待九龄终。",
        "dynasty": "宋",
        "collection_info": null
    },
    {
        "uuid": "ac3f0b86126522b496d345d888a10a6a",
        "title": "送许耀卿监丞同年赴静江倅四绝  其一",
        "author": "范成大",
        "content": "南国春深雁欲回，湘江花浪一帆开。\n知君不为骖鸾去，直为渊明五斗来。",
        "dynasty": "宋",
        "collection_info": null
    },
    {
        "uuid": "205d9a36d12ecc3394885526205644cf",
        "title": "送许耀卿监丞同年赴静江倅四绝  其二",
        "author": "范成大",
        "content": "罗带江流碧玉峰，旧游如梦一星终。\n烦披藓石寻题字，定有人能记此翁。",
        "dynasty": "宋",
        "collection_info": null
    },
    {
        "uuid": "6a0ac9547dc432c0f08d7eefd7f7828b",
        "title": "送许耀卿监丞同年赴静江倅四绝  其三",
        "author": "范成大",
        "content": "鴈塔交亲比断金，故人岁晚更情深。\n只今不隔同年面，想见青云异日心。",
        "dynasty": "宋",
        "collection_info": null
    },
    {
        "uuid": "bc19529c55cdb439b0a881ee8138397f",
        "title": "送许耀卿监丞同年赴静江倅四绝  其四",
        "author": "范成大",
        "content": "官涂真有上竿鱼，玉笋翻乘别驾车。\n闻道留行有公论，从今日日看除书。",
        "dynasty": "宋",
        "collection_info": null
    },
    {
        "uuid": "785198f98c336c7351a6d983d4706d48",
        "title": "次韵虞子建见咍赎带作醮  其一",
        "author": "范成大",
        "content": "斋祠难着野衣冠，旋赎金章始见閒。\n台架尘侵毬路暗，花书墨渍笏头斑。\n当年驲骑传呼赐，此日村童拂拭还。\n若比前厅荒驿舍，见存犹可一开颜。",
        "dynasty": "宋",
        "collection_info": null
    },
    {
        "uuid": "275c4de2fc673a796a2e010a90fcb026",
        "title": "次韵虞子建见咍赎带作醮  其二",
        "author": "范成大",
        "content": "儿女传观省见稀，病身聊復借光辉。\n莫嫌憔悴沈腰瘦，且喜间关秦璧归。\n不是典来还酒债，亦非将去换蓑衣。\n尘鱼甑釜时相阨，微汝谁能为解围。",
        "dynasty": "宋",
        "collection_info": null
    },
    {
        "uuid": "a2d1c7b664016226c8434c2cd19cf3e8",
        "title": "颜桥道中",
        "author": "范成大",
        "content": "村村篱落总新修，处处田畴尽有秋。\n一段农家好风景，稻堆高出屋山头。",
        "dynasty": "宋",
        "collection_info": null
    },
    {
        "uuid": "678e68b0aea069078a0ed0bd8d17c9b1",
        "title": "上沙舍舟",
        "author": "范成大",
        "content": "村北村南打稻声，竹舆随处款柴荆。\n斜阳倒景天如醉，明日山行更好晴。",
        "dynasty": "宋",
        "collection_info": null
    },
    {
        "uuid": "286a85a0b2e414e305ee78b18b39aa71",
        "title": "宿阊门",
        "author": "范成大",
        "content": "五更潮落水鸣船，霜送新寒到枕边。\n报道雾收红日上，野翁犹盖短篷眠。",
        "dynasty": "宋",
        "collection_info": null
    },
    {
        "uuid": "3e54beb526152084ce295666309a5d51",
        "title": "携家石湖赏拒霜",
        "author": "范成大",
        "content": "水上晴云綵蝀横，许多蜂蝶趁船行。\n渔樵引入新花坞，儿女扶登小锦城。\n艷粉发粧朝日丽，湿红浮影晚波清。\n谁知摇落霜林畔，一段韶光画不成。",
        "dynasty": "宋",
        "collection_info": null
    },
    {
        "uuid": "e45a2bd5bbc22ae788ff24ef8aa13841",
        "title": "寿栎东斋午坐",
        "author": "范成大",
        "content": "屋角静突兀，云气低鸿蒙。\n残叶飐疎雨，孤花侧凄风。\n北窗午睡起，一笑万事空。\n无人共此意，莎阶咽微蛩。",
        "dynasty": "宋",
        "collection_info": null
    },
    {
        "uuid": "878796d0c5274c1461c07915203e1406",
        "title": "晚思",
        "author": "范成大",
        "content": "藓墙莎砌响幽虫，睡起翻书觉梦中。\n残暑一窗风不动，秋阳入竹碎青红。",
        "dynasty": "宋",
        "collection_info": null
    },
    {
        "uuid": "c3e1eab428d5760861e903f08c1be9f7",
        "title": "寿栎堂枕上",
        "author": "范成大",
        "content": "禅床初着小山屏，夜久秋凉枕席清。\n绕鬓飞蚊妨好梦，卧听檐雨入池声。",
        "dynasty": "宋",
        "collection_info": null
    },
    {
        "uuid": "031e90ef9ee679b6887a787a94eb72ce",
        "title": "宿妙庭观次东坡旧韵  其一",
        "author": "范成大",
        "content": "桂殿吹笙夜不归，苏仙诗板挂空悲。\n世人舐鼎何须笑，犹胜先生梦石芝。",
        "dynasty": "宋",
        "collection_info": null
    },
    {
        "uuid": "ae242db17a6f3d68a6d67d0cb7ac2b17",
        "title": "宿妙庭观次东坡旧韵  其二",
        "author": "范成大",
        "content": "升降三田自有丹，浪寻盘鼎斫仙坛。\n扣门倦客惟思睡，容膝庵中一枕安。",
        "dynasty": "宋",
        "collection_info": null
    },
    {
        "uuid": "711ea9cdfc1256983e549ece5c5d7a40",
        "title": "余杭初出陆",
        "author": "范成大",
        "content": "村媪羣观笑老翁，宦途何处苦龙钟。\n霜毛瘦骨犹千骑，少见行人似箇侬。",
        "dynasty": "宋",
        "collection_info": null
    },
    {
        "uuid": "4fe44d58833a474becafdeb2fd35ec44",
        "title": "桐庐江中初打桨",
        "author": "范成大",
        "content": "二十年前鬓未斑，下滩归路落潮干。\n如今衰雪三千丈，却趁潮平再上滩。",
        "dynasty": "宋",
        "collection_info": null
    },
    {
        "uuid": "31bbd003ea2c6e9f31acac3c3e5e55f7",
        "title": "钓台",
        "author": "范成大",
        "content": "久矣心空客路埃，兹行端为主恩来。\n杜陵诗是吾诗句，卧病岂登江上台。",
        "dynasty": "宋",
        "collection_info": null
    },
    {
        "uuid": "5929b9bc874097f0332c60dcd6b9be5e",
        "title": "和丰驿",
        "author": "范成大",
        "content": "晚境惟于闭户宜，出门惟有病相随。\n四方虽是男儿志，莫忘柯山在莒时。",
        "dynasty": "宋",
        "collection_info": null
    },
    {
        "uuid": "b75d8141a69ef813b4a1c6bf080414c7",
        "title": "次韵龚养正病中见寄",
        "author": "范成大",
        "content": "衰翁扫轨欲垂车，怪子颓然也向隅。\n激水要令风在下，涸泉翻以沫相濡。\n瘠肥邈尔自秦越，势利纷然皆耳余。\n且復放船来话旧，不妨莲叶卧看书。",
        "dynasty": "宋",
        "collection_info": null
    },
    {
        "uuid": "419ad188361e48d75f7679964d176e93",
        "title": "题蜀果图四首 木瓜",
        "author": "范成大",
        "content": "沈沈黛色浓，糁糁金沙绚。\n却笑宣州房，竞作红粧面。",
        "dynasty": "宋",
        "collection_info": null
    },
    {
        "uuid": "91d6854e8ebb519fc2d630e0fde594f2",
        "title": "题蜀果图四首 樱桃",
        "author": "范成大",
        "content": "火齐宝璎珞，垂于绿茧丝。\n幽禽都未觉，和露折新枝。",
        "dynasty": "宋",
        "collection_info": null
    },
    {
        "uuid": "e2e221f788113ef831cc6e90ac72fa4e",
        "title": "题蜀果图四首 石榴",
        "author": "范成大",
        "content": "日烘古锦囊，露浥红玛瑙。\n玉池嚥清肥，三彭迹如扫。",
        "dynasty": "宋",
        "collection_info": null
    },
    {
        "uuid": "220c94d0c1cb84f4b5d2addad8f1f70f",
        "title": "题蜀果图四首 甘瓜",
        "author": "范成大",
        "content": "夏肤粗已皴，秋蔕熟将脱。\n不辞抱蔓归，聊慰相如渴。",
        "dynasty": "宋",
        "collection_info": null
    },
    {
        "uuid": "b3bdd0c665158f4b1cbd2bc62e416602",
        "title": "李粹伯侍御輓词二首  其一",
        "author": "范成大",
        "content": "奕叶邯郸后，乘骢第一人。\n交情多旧雨，到处有阳春。\n磊落功名意，摧颓梦幻身。\n黄垆高可隠，何地着经纶。",
        "dynasty": "宋",
        "collection_info": null
    },
    {
        "uuid": "c1e8455b9c8e540e49e7b5c4c7435709",
        "title": "李粹伯侍御輓词二首  其二",
        "author": "范成大",
        "content": "公昔参敷纳，人期到辨章。\n珠光空月皎，玉气忽虹藏。\n岁晚东方骑，生平北海觞。\n玳簪风雨散，几客奠楸行。",
        "dynasty": "宋",
        "collection_info": null
    },
    {
        "uuid": "907080ac6d467517d1737b3bf0cd7383",
        "title": "次韵袁起岩提刑游金焦二山二首  其一",
        "author": "范成大",
        "content": "二山巉绝照南州，俯看千樯总芥舟。\n日脚镕金浮巨浸，波声翻雪撼高丘。\n钟闻两岸诗无敌，口吸西江话已酬。\n别有英雄怀古意，他年击楫誓中流。",
        "dynasty": "宋",
        "collection_info": null
    },
    {
        "uuid": "b425ac5ce5119c6917a66481c1b38a03",
        "title": "次韵袁起岩提刑游金焦二山二首  其二",
        "author": "范成大",
        "content": "忆曾归自雪边州，帆落中𤃩小繫舟。\n食蛤坐来期汗漫，驾鸿飞去揖浮丘。\n卧游久矣无登览，辱赠跫然有唱酬。\n寂寞东皋舒啸后，为君濡笔赋临流。",
        "dynasty": "宋",
        "collection_info": null
    },
    {
        "uuid": "93b5d1379cff69f88059e97750ffd79e",
        "title": "次韵谢郑少融尚书为寿之作",
        "author": "范成大",
        "content": "交游稀似晓来星，岁月飘如水上萍。\n桂海宦情诗可纪，吴山别恨酒难平。\n我今以病为欣戚，公合于时繫重轻。\n安得故人来话旧，碧空日日暮云生。",
        "dynasty": "宋",
        "collection_info": null
    },
    {
        "uuid": "cf20e3b786334f397a5ae8474778c537",
        "title": "郑少融尚书初除端殿以书见及赋诗为贺",
        "author": "范成大",
        "content": "敬老尊贤大政初，速邮响动报新除。\n即从光范开门馆，先向文明直殿庐。\n后日沙堤新宰相，当年革履旧尚书。\n锋车若向吴中路，应记南山有荷锄。",
        "dynasty": "宋",
        "collection_info": null
    },
    {
        "uuid": "c1c3cc159f6d9d16278580b53f685ee6",
        "title": "书事三绝  其一",
        "author": "范成大",
        "content": "爨婢请淘酒米，园丁催算花钱。\n如许日生公事，谁云穷巷萧然。",
        "dynasty": "宋",
        "collection_info": null
    },
    {
        "uuid": "99703962a30906575ad598bf384340ab",
        "title": "书事三绝  其二",
        "author": "范成大",
        "content": "日日处方候脉，时时推筴禳灾。\n门外虽无车辙，医生卜叟犹来。",
        "dynasty": "宋",
        "collection_info": null
    },
    {
        "uuid": "3818534ddf747ec0596330b27b38f3ee",
        "title": "书事三绝  其三",
        "author": "范成大",
        "content": "简子约同湖棹，周郎许过田庐。\n碧云日暮空合，多病故人遂疎。",
        "dynasty": "宋",
        "collection_info": null
    },
    {
        "uuid": "559330575b7a8fd8a3949cdf353cc1a9",
        "title": "亲邻招集强往便归",
        "author": "范成大",
        "content": "乐天渐老欲谋欢，大似蒸砂不作团。\n已觉笙歌无暖热，仍嫌风月太清寒。\n气衰况復三而竭，心赏尤于四者难。\n却恐人嫌情太薄，聊将花作雾中看。",
        "dynasty": "宋",
        "collection_info": null
    },
    {
        "uuid": "2ee5a4e8fc14f3cbef068d811f7f9885",
        "title": "次韵袁起岩常熟道中三绝句  其一",
        "author": "范成大",
        "content": "小雨萧寒破晚晴，疎疎密密滴檐声。\n乌鸦盘舞黄云乱，早与商量雪意生。",
        "dynasty": "宋",
        "collection_info": null
    },
    {
        "uuid": "b58977959dd07f0a3f7d9110a3480883",
        "title": "次韵袁起岩常熟道中三绝句  其二",
        "author": "范成大",
        "content": "仄径难胜四牡騑，扁舟辛苦凿冰归。\n简书鞅掌吟诗苦，并与东阳减带回。",
        "dynasty": "宋",
        "collection_info": null
    },
    {
        "uuid": "5700bcd433e9afb5a878bd6abb9a7555",
        "title": "次韵袁起岩常熟道中三绝句  其三",
        "author": "范成大",
        "content": "使君横槊赋诗回，断取天风海雨来。\n綵笔从今閒不得，雪花梅蕊一时开。",
        "dynasty": "宋",
        "collection_info": null
    },
    {
        "uuid": "57651ae1063b6f005a3455551b08bb34",
        "title": "次韵袁起岩许浦按教水军二绝句  其一",
        "author": "范成大",
        "content": "横波组练试扬舲，风捲鱼龙海欲凝。\n但得绨袍如挟纩，何妨铁甲冷如冰。",
        "dynasty": "宋",
        "collection_info": null
    },
    {
        "uuid": "90f0bf6ad06df28e4fb0b6e965f92aaa",
        "title": "次韵袁起岩许浦按教水军二绝句  其二",
        "author": "范成大",
        "content": "戈船战棹疾如飞，莫遣潮沙淀海湄。\n草奏直须穷利病，奉身从此繫安危。",
        "dynasty": "宋",
        "collection_info": null
    },
    {
        "uuid": "e0aff9b34fc4aab828b5021f65772ee1",
        "title": "次韵起岩喜雪",
        "author": "范成大",
        "content": "吹成一雪便吹残，风伯无端岂坐悭。\n夜报飞花平瓦壠，晓惊疎雨落檐间。\n休教冻解鱼龙水，更待诚通虎豹关。\n准拟姑苏台上看，春前三度老青山。",
        "dynasty": "宋",
        "collection_info": null
    },
    {
        "uuid": "8e512deb9ca6b926eda28e508cbdcc5b",
        "title": "枕上闻雪復作方以为喜起岩再示新诗復次韵",
        "author": "范成大",
        "content": "三白何忧稼穑艰，天于玉粒未吾悭。\n不知夜色明空外，但觉朝寒到梦间。\n谁子骑馿吟灞上，何人跋马客蓝关。\n争如睡熟蒲团上，静听饥鸦啄屋山。",
        "dynasty": "宋",
        "collection_info": null
    },
    {
        "uuid": "8053b6b274ee78b9bc4ea7a0fb1c2c23",
        "title": "起岩又送立春日再得雪诗亦次韵",
        "author": "范成大",
        "content": "十分佳景媚冬残，好事天心不復悭。\n已遣梅花斜竹外，更飘瑞叶向人间。\n渔蓑晚色都堪画，羌笛春光亦度关。\n想得东风来处路，白银宫阙锁三山。",
        "dynasty": "宋",
        "collection_info": null
    },
    {
        "uuid": "d0012c073ed0fbc169d6aefb7a9371ca",
        "title": "同年杨廷秀秘监接伴北道道中走寄见怀之什次韵答之",
        "author": "范成大",
        "content": "昨遣长鬚迓诗老，人言已过阊门了。\n梅边肠断傍寒溪，诗老官忙应未知。\n何时真访山中许，已办竹深留客处。\n只恐归程官更忙，天驺催上沙堤去。",
        "dynasty": "宋",
        "collection_info": null
    },
    {
        "uuid": "843f12d5e87d65c6190169623e6b5693",
        "title": "晓枕闻雨",
        "author": "范成大",
        "content": "暗淡更残景，低迷病酒怀。\n剔灯寒作伴，添被厚如埋。\n胆冷都无梦，心空却似斋。\n地炉煎粥沸，听作雨鸣阶。",
        "dynasty": "宋",
        "collection_info": null
    },
    {
        "uuid": "53ebe2168cbe5406df97855e362d1b3b",
        "title": "雪意方浓復作雨",
        "author": "范成大",
        "content": "拟看飞花阵，翻成建水声。\n雨吾宁不识，雪汝几时成。\n三白从今卜，千仓待此盈。\n黄云如有意，青女莫无情。",
        "dynasty": "宋",
        "collection_info": null
    },
    {
        "uuid": "79cf72be5828c49ebcea94bc1655cc1a",
        "title": "春朝早起",
        "author": "范成大",
        "content": "莫笑眠常早，还怜起不迟。\n秾香温夜气，小雨湿春姿。\n瘦比中年甚，寒惟病骨知。\n羡渠儿女健，绕屋探南枝。",
        "dynasty": "宋",
        "collection_info": null
    },
    {
        "uuid": "b5d3d8ee2196e88d106bef62a2e6d9e6",
        "title": "咏怀自嘲",
        "author": "范成大",
        "content": "檐溜春犹冻，门扉晚未开。\n退閒惊客至，衰懒怕书来。\n日日教浇竹，朝朝遣探梅。\n园丁应窃笑，犹自说心灰。",
        "dynasty": "宋",
        "collection_info": null
    },
    {
        "uuid": "0b732e32898e251e3d39e918e7a59a78",
        "title": "早衰",
        "author": "范成大",
        "content": "早衰头脑已冬烘，信拙心情似苦空。\n僚旧姓名多健忘，家人长短总佯聋。\n一窗暖日棋声裏，四壁寒灯药气中。\n晚景只消如此过，不堪拈出教儿童。",
        "dynasty": "宋",
        "collection_info": null
    },
    {
        "uuid": "0e36927050e69a65a79213b147fbc6e2",
        "title": "习閒",
        "author": "范成大",
        "content": "习閒成懒懒成痴，六用都藏缩似龟。\n雪已许多犹不饮，梅今如此尚无诗。\n閒看猫暖眠毡褥，静听猧寒叫竹篱。\n寂寞无人同此意，时时惟有睡魔知。",
        "dynasty": "宋",
        "collection_info": null
    },
    {
        "uuid": "686f9d037a89669bdfa98a8009a02d70",
        "title": "一龛",
        "author": "范成大",
        "content": "一龛窄似鸟窠禅，世界悠悠任大千。\n与老有情冬后暖，去仙无几日高眠。\n斫开竹后初三径，忘却诗来又一年。\n破戒忽题无味句，劣能成字不成篇。",
        "dynasty": "宋",
        "collection_info": null
    },
    {
        "uuid": "9f55d53c55ea194f8ea9bc01ff84bce5",
        "title": "阴寒终日兀坐",
        "author": "范成大",
        "content": "东风微解缀檐冰，仍喜朝来井水清。\n腊浅得春全未暖，雪悭和雨最难晴。\n小窗日暖犹棋局，穷巷更深尚屐声。\n莫把摧颓嫌暮景，且将閒散替劳生。",
        "dynasty": "宋",
        "collection_info": null
    },
    {
        "uuid": "b74e7932e772fd7d28b7184badcd96fd",
        "title": "亲戚小集",
        "author": "范成大",
        "content": "避湿违寒不出门，一冬未省正冠巾。\n月从雪后皆奇夜，天向梅边有别春。\n秉烛登临空语旧，拥炉情味莫怀新。\n荣华势利输人惯，赢得尊前现在身。",
        "dynasty": "宋",
        "collection_info": null
    },
    {
        "uuid": "2347bd0c3d126833ef1c4eb782a5fdea",
        "title": "立春枕上",
        "author": "范成大",
        "content": "择蔬翻餠闹残更，儿女喧喧短梦惊。\n想得春风连夜到，东禅粥鼓忽分明。",
        "dynasty": "宋",
        "collection_info": null
    },
    {
        "uuid": "1005ec445ed2b0b49ace86f6bc28d439",
        "title": "睡觉",
        "author": "范成大",
        "content": "寻思断梦半瞢腾，渐见天窗纸瓦明。\n宿鸟噪羣穿竹去，县前犹自打残更。",
        "dynasty": "宋",
        "collection_info": null
    },
    {
        "uuid": "198e087569c66ed96a457b793d560dc8",
        "title": "腊月村田乐府十首 冬舂行",
        "author": "范成大",
        "content": "腊中储蓄百事利，第一先舂年计米。\n群呼步碓满门庭，运杵成风雷动地。\n筛匀箕健无粞糠，百斛只费三日忙。\n齐头圆洁箭子长，隔箩耀日雪生光。\n土仓瓦龛分盖藏，不蠹不腐常新香。\n去年薄收饭不足，今年顿顿炊白玉。\n春耕有种夏有粮，接到明年秋刈熟。\n邻叟来观还叹嗟，贫人一饱不可赊。\n官租私债纷如麻，有米冬舂能几家。",
        "dynasty": "宋",
        "collection_info": null
    },
    {
        "uuid": "b55ff06dab59db0cc93de7efb1b4396e",
        "title": "腊月村田乐府十首 灯市行",
        "author": "范成大",
        "content": "吴台今古繁华地，偏爱元宵灯影戏。\n春前腊后天好晴，已向街头作灯市。\n迭玉千丝似鬼工，剪罗万眼人力穷。\n两品争新最先出，不待三五迎东风。\n儿郎种麦荷锄倦，偷閒也向城中看。\n酒垆博簺杂歌呼，夜夜长如正月半。\n灾伤不及什之三，岁寒民气如春酣。\n侬家亦幸荒田少，始觉城中灯市好。",
        "dynasty": "宋",
        "collection_info": null
    },
    {
        "uuid": "05164555897684f0c6bf949974fca6c8",
        "title": "腊月村田乐府十首 祭竈词",
        "author": "范成大",
        "content": "古传腊月二十四，竈君朝天欲言事。\n云车风马小留连，家有杯盘丰典祀。\n猪头烂热双鱼鲜，豆沙甘松粉饵团。\n男儿酌献女儿避，酹酒烧钱竈君喜。\n婢子斗争君莫闻，猫犬触秽君莫嗔。\n送君醉饱登天门，杓长杓短勿復云，乞取利市归来分。",
        "dynasty": "宋",
        "collection_info": null
    },
    {
        "uuid": "1a35791ad0c3b626cbabd7ec58fdb7ce",
        "title": "腊月村田乐府十首 口数粥行",
        "author": "范成大",
        "content": "家家腊月二十五，淅米如珠和豆煮。\n大杓轑铛分口数，疫鬼闻香走无处。\n锼姜屑桂浇蔗糖，滑甘无比胜黄粱。\n全家团栾罢晚饭，在远行人亦留分。\n褓中孩子强教尝，余波徧沾获与臧。\n新元叶气调玉烛，天行已过来万福。\n物无疵疠年谷熟，长向腊残分豆粥。",
        "dynasty": "宋",
        "collection_info": null
    },
    {
        "uuid": "22f858d79717bd8c10e6df6dc925794c",
        "title": "腊月村田乐府十首 爆竹行",
        "author": "范成大",
        "content": "岁朝爆竹传自昔，吴侬政用前五日。\n食残豆粥埽罢尘，截筒五尺煨以薪。\n节间汗流火力透，健仆取将仍疾走。\n儿童却立避其锋，当阶击地雷霆吼。\n一声两声百鬼惊，三声四声鬼巢倾。\n十声百声神道宁，八方上下皆和平。\n却拾焦头迭床底，犹有余威可驱疠。\n屏除药裹添酒杯，昼日嬉游夜浓睡。",
        "dynasty": "宋",
        "collection_info": null
    },
    {
        "uuid": "ba5e80f5942a52be45c6fe31b57a2fe9",
        "title": "腊月村田乐府十首 烧火盆行",
        "author": "范成大",
        "content": "春前五日初更后，排门然火如晴昼。\n大家薪干胜豆䕸，小家带叶烧生柴。\n青烟满城天半白，栖鸟惊啼飞格磔。\n儿孙围坐犬鷄忙，邻曲欢笑遥相望。\n黄宫气应纔两月，岁阴犹骄风栗烈。\n将迎阳艷作好春，政要火盆生暖热。",
        "dynasty": "宋",
        "collection_info": null
    },
    {
        "uuid": "d241b59d2d83c2be303953c0d0718813",
        "title": "腊月村田乐府十首 照田蚕行",
        "author": "范成大",
        "content": "乡村腊月二十五，长竿然炬照南亩。\n近似云开森列星，远如风起飘流萤。\n今春雨雹茧丝少，秋日雷鸣稻堆小。\n侬家今夜火最明，的知新岁田蚕好。\n夜阑风焰西復东，此占最吉余难同。\n不惟桑贱谷芃芃，仍更苎麻无节菜无虫。",
        "dynasty": "宋",
        "collection_info": null
    },
    {
        "uuid": "61457ff2ef1b295335b1d46de220e6a5",
        "title": "腊月村田乐府十首 分岁词",
        "author": "范成大",
        "content": "质明奉祠今古同，吴侬用昏盖土风。\n礼成废彻夜未艾，饮福之余即分岁。\n地炉火软苍朮香，饤盘果饵如蜂房。\n就中脆饧专节物，四座齿颊锵冰霜。\n小儿但喜新年至，头角长成添意气。\n老翁把杯心茫然，增年翻是减吾年。\n荆钗劝酒仍祝愿，但愿尊前且强健。\n君看今岁旧交亲，大有人无此杯分。\n老翁饮罢笑捻鬚，明朝重来醉屠苏。",
        "dynasty": "宋",
        "collection_info": null
    },
    {
        "uuid": "f3a1e0db93c4335f0cf7fc2c890b25a5",
        "title": "腊月村田乐府十首 卖痴獃词",
        "author": "范成大",
        "content": "除夕更阑人不睡，厌禳钝滞迎新岁。\n小儿呼叫走长街，云有痴獃召人买。\n二物于人谁独无，就中吴侬仍有余。\n巷南巷北卖不得，相逢大笑相捓揄。\n栎翁块坐重帘下，独要买添令问价。\n儿云翁买不须钱，奉赊痴獃千百年。",
        "dynasty": "宋",
        "collection_info": null
    },
    {
        "uuid": "c4f8b61e3ac19fd983a1108715c49541",
        "title": "腊月村田乐府十首 打灰堆词",
        "author": "范成大",
        "content": "除夜将阑晓星烂，粪扫堆头打如愿。\n杖敲灰起飞扑篱，不嫌灰涴新节衣。\n老媪当前再三祝，只要我家长富足。\n轻舟作商重船归，大牸引犊鷄哺儿。\n野茧可缫麦两岐，短衲换着长衫衣。\n当年婢子挽不住，有耳犹能闻我语。\n但如我愿不汝呼，一任汝归彭蠡湖。",
        "dynasty": "宋",
        "collection_info": null
    },
    {
        "uuid": "8eaad439cd96f196ab395d01e71bc887",
        "title": "自嘲二绝  其一",
        "author": "范成大",
        "content": "终日哓哓漫说空，触来依旧与争锋。\n登时觉悟忙收拾，已是阇黎饭后钟。",
        "dynasty": "宋",
        "collection_info": null
    },
    {
        "uuid": "491613d16801fb3dca37a91ad7313f96",
        "title": "自嘲二绝  其二",
        "author": "范成大",
        "content": "恶声恶色横相干，觌面须臾万箭攒。\n有客痴聋都不动，方知我被见闻漫。",
        "dynasty": "宋",
        "collection_info": null
    },
    {
        "uuid": "09e258122444df2a9c253da4c74d2735",
        "title": "海棠欲开雨作",
        "author": "范成大",
        "content": "春睡花枝醉梦回，安排银烛照粧台。\n苍茫不解东风意，政用此时吹雨来。",
        "dynasty": "宋",
        "collection_info": null
    },
    {
        "uuid": "9ea67768a6f64ce376fe5e58007f8f5e",
        "title": "雨再作政妨海棠",
        "author": "范成大",
        "content": "漂红湿紫满莓苔，泼墨浓云尚送雷。\n风雨岂无他日再，何须随却海棠来。",
        "dynasty": "宋",
        "collection_info": null
    },
    {
        "uuid": "08c7bc65ac6586c2181b760c36e08d60",
        "title": "蛮触",
        "author": "范成大",
        "content": "蛮触纷拏室未虚，心知惩忿欠工夫。\n腹须空洞方容物，事过清凉已丧吾。\n万仞我山高不极，一团心火蔓难图。\n从今立示寒灰观，笑看苍黄走郑巫。",
        "dynasty": "宋",
        "collection_info": null
    },
    {
        "uuid": "eac976971ea5e144ad7e43334a6f1740",
        "title": "偶然",
        "author": "范成大",
        "content": "偶然寸木压岑楼，且放渠侬出一头。\n鲸漫横江无奈螘，鹏虽运海不如鸠。\n躬当自厚人何责，世已相违我莫求。\n石火光中争底事，宽颜收拾付东流。",
        "dynasty": "宋",
        "collection_info": null
    },
    {
        "uuid": "367305cf561e3546f867f27f6444e5fb",
        "title": "晓泊横塘",
        "author": "范成大",
        "content": "短梦难成却易惊，披衣起潄玉池清。\n遥知中夜南风转，汹汹前村草市声。",
        "dynasty": "宋",
        "collection_info": null
    },
    {
        "uuid": "691b34ead902cffbe6a60cdfd44cbc70",
        "title": "次韵袁起岩瑞麦此麦两岐山黄熟其间又出一青枝亦已秀实传记所未载也",
        "author": "范成大",
        "content": "民和神福固其宜，况有仁先四者施。\n吴稻即看收再熟，周牟先已秀双岐。\n蕙风半老黄金穗，梅雨重春绿玉枝。\n乐不可支聊发咏，田间日日是芳时。",
        "dynasty": "宋",
        "collection_info": null
    },
    {
        "uuid": "54946ef5cacc1f958cc7c7029c0b09db",
        "title": "次韵袁起岩甘雨即日应祈",
        "author": "范成大",
        "content": "天遣贤侯惠此州，随车一雨缓千忧。\n药寮坐看云穿屋，莲棹归将叶盖头。\n三伏凉来那易得，百年饱外更何求。\n合词但祝为霖手，早侍熏絃十二旒。",
        "dynasty": "宋",
        "collection_info": null
    },
    {
        "uuid": "b89610d799972f9f4b8480514185116c",
        "title": "刘德修少卿避暑惠山因便寄赠",
        "author": "范成大",
        "content": "鸣凤朝阳尺五天，匆匆忽过白鸥边。\n遥怜海内无双士，独酌人间第二泉。\n决去君今身似叶，赠行谁有笔如椽。\n老夫但祝重相见，未拟消魂赋黯然。",
        "dynasty": "宋",
        "collection_info": null
    },
    {
        "uuid": "605b3cf5f6372012ec44ed30e0bbb803",
        "title": "幽栖",
        "author": "范成大",
        "content": "幽栖先自懒衣裳，秋暑熏肌汗似浆。\n对客绪言多勉强，谋家生事总荒唐。\n蚤眠不待星当户，晚饭常占日半墙。\n莫道閒中无外慕，朝朝屈指望新凉。",
        "dynasty": "宋",
        "collection_info": null
    },
    {
        "uuid": "03bc82c8b2951a165771c642c909843c",
        "title": "园林",
        "author": "范成大",
        "content": "园林随分有清凉，走徧人间梦几场。\n铁砚磨成双鬓雪，桑弧射得一绳麻。\n光阴画纸为棋局，事业看题检药囊。\n受用切身如此尔，莫于身外更干忙。",
        "dynasty": "宋",
        "collection_info": null
    },
    {
        "uuid": "dd934f2d0d79f44888db524cd10075cb",
        "title": "七月十八日浓雾作雨不成",
        "author": "范成大",
        "content": "晓雾障朝晖，日脚战未透。\n傥然成一雨，亦足洗尘瞀。\n江南富秋暑，老穉呻永昼。\n田间翻畏凉，能粃嘉谷秀。\n昨朝东有虹，光彩照高柳。\n占云天掠剩，政恐耗升斗。\n阳光趣坚实，乘除或相捄。\n臞儒虽病暍，且復忍污垢。",
        "dynasty": "宋",
        "collection_info": null
    },
    {
        "uuid": "c9742c4ac6197628ba6aef270181d8ed",
        "title": "戏赠勤长老",
        "author": "范成大",
        "content": "从君挥麈演金乘，我已无心缠葛藤。\n第一圆通三鼓梦，大千世界一窗灯。\n罢参柏子庭前意，权作梅花树下僧。\n饭饱閒行復閒坐，人间有味是无能。",
        "dynasty": "宋",
        "collection_info": null
    },
    {
        "uuid": "c52c2e67da4008b69bb69ba6cd175153",
        "title": "次韵袁起岩送示郡沼双莲图",
        "author": "范成大",
        "content": "珠渊玉水折方员，涌出双莲照酒边。\n压倒小湖三级草，增光后沼两重莲。\n苕华名字元相羣，桃叶根株本自连。\n好把吴歈翻楚些，杨荷新曲胜当年。",
        "dynasty": "宋",
        "collection_info": null
    },
    {
        "uuid": "d519a577ee074f4cdd8d29e80ea527ce",
        "title": "次王正之提刑韵谢袁起岩知府送末利二槛  其一",
        "author": "范成大",
        "content": "千里移根自海隅，风颿破浪走天吴。\n散花忽到毘耶室，似欲横机试病夫。",
        "dynasty": "宋",
        "collection_info": null
    },
    {
        "uuid": "ff6859ad6a991ac51dcd08fc2634609e",
        "title": "次王正之提刑韵谢袁起岩知府送末利二槛  其二",
        "author": "范成大",
        "content": "燕寝香中暑气清，更烦云鬓插琼英。\n明妆暗麝俱倾国，莫与矾仙品弟兄。",
        "dynasty": "宋",
        "collection_info": null
    },
    {
        "uuid": "fac7fa0576c65670785a9a2ca6f8c22f",
        "title": "再赋末利二绝  其一",
        "author": "范成大",
        "content": "熏蒸沉水意微茫，全树飞来烂熳香。\n休向寒鸦看日景，袛今飞燕侍昭阳。",
        "dynasty": "宋",
        "collection_info": null
    },
    {
        "uuid": "5687e1c464645e0466354521f7822574",
        "title": "再赋末利二绝  其二",
        "author": "范成大",
        "content": "忆曾把酒泛湘灕，末利毬边擘荔枝。\n一笑相逢双玉树，花香如梦鬓如丝。",
        "dynasty": "宋",
        "collection_info": null
    },
    {
        "uuid": "2584582a9979de8de21e18a6d68ab3a7",
        "title": "再赋郡沼双莲三绝  其一",
        "author": "范成大",
        "content": "馆娃魂散碧云沉，化作双葩寄恨深。\n千载不偿连理愿，一枝空有合欢心。",
        "dynasty": "宋",
        "collection_info": null
    },
    {
        "uuid": "2ef7cd4f6a7b6411a41634ae37aeb00d",
        "title": "再赋郡沼双莲三绝  其二",
        "author": "范成大",
        "content": "池光阑槛倚斜晖，把酒看花醉不归。\n但许鸳鸯相对浴，休惊翡翠一双飞。",
        "dynasty": "宋",
        "collection_info": null
    },
    {
        "uuid": "d6cb6d29ad1f2759d77f298cdcbefb92",
        "title": "再赋郡沼双莲三绝  其三",
        "author": "范成大",
        "content": "两岐秀罢已蒿莱，春意还从菡萏回。\n不是使君和气胜，此花应向别人开。",
        "dynasty": "宋",
        "collection_info": null
    },
    {
        "uuid": "e590114b9c1d582e7c91a0e9a67a9411",
        "title": "范村午坐",
        "author": "范成大",
        "content": "好风入修篁，槁叶舞而堕。\n断续一蛩吟，高下双蝶过。\n冻樾午阴圆，静极成痴坐。\n老便几杖供，慵废诵弦课。\n蒲团软易暖，困来百骸惰。\n四傍无人声，谁惊短梦破。",
        "dynasty": "宋",
        "collection_info": null
    },
    {
        "uuid": "38ab3e19f607f9a8d9c12530252c8669",
        "title": "读白傅洛中老病后诗戏书",
        "author": "范成大",
        "content": "乐天号达道，晚境犹作恶。\n陶写頼歌酒，意象颇沉着。\n谓言老将至，不饮何时乐。\n未能忘暖热，要是怕冷落。\n我老乃多戒，颇似僧律缚。\n閒心灰不然，壮气鼓难作。\n岂惟背声尘，亦自屏杯酌。\n日课数行书，生经一囊药。\n若使白公见，应讥太萧索。\n当否竟如何，我友试商略。",
        "dynasty": "宋",
        "collection_info": null
    },
    {
        "uuid": "98d4fbf96a78e67ebf62aa7fff55e4b4",
        "title": "秋夕不能佳眠",
        "author": "范成大",
        "content": "昼坐既催颓，夜卧亦展转。\n检校百骸间，无一得安稳。\n四大元假合，解散会归尽。\n何烦造化儿，前期苦相窘。\n咄咄方书空，忽发一笑冁。\n都缘有我相，浪把此身认。\n于中有安否，随即生喜愠。\n蝉声耳根响，蝇趐目中晕。\n无明徧大千，祇自植愁本。\n化儿安在哉，作诗谢不敏。",
        "dynasty": "宋",
        "collection_info": null
    },
    {
        "uuid": "212c181eb3a738f943f5948d343c1d23",
        "title": "王正之提刑见和末利小诗甚工今日末利渐过木犀正开復用韵奉呈二绝  其一",
        "author": "范成大",
        "content": "南花宜夏不禁凉，犹绕珍丛觅旧香。\n留得典刑传菊圃，别篘新酒待重阳。",
        "dynasty": "宋",
        "collection_info": null
    },
    {
        "uuid": "b2401a231607631f871c4950362069bc",
        "title": "王正之提刑见和末利小诗甚工今日末利渐过木犀正开復用韵奉呈二绝  其二",
        "author": "范成大",
        "content": "末利吟余又木犀，碧瑶叶底露金支。\n从今日日须搜句，莫遣砚池生网丝。",
        "dynasty": "宋",
        "collection_info": null
    },
    {
        "uuid": "b1c8060a1c15984c6dcbc19ad13b2dae",
        "title": "復用韵记昨日坐中剧谈及赵家琵琶之妙呈王正之提刑二绝  其一",
        "author": "范成大",
        "content": "病来六结总龟藏，不用浓熏戒定香。\n花下酒边非我事，但余消瘦是东阳。",
        "dynasty": "宋",
        "collection_info": null
    },
    {
        "uuid": "d6eff4b3ceab0ce03ea8b713f2c5a247",
        "title": "復用韵记昨日坐中剧谈及赵家琵琶之妙呈王正之提刑二绝  其二",
        "author": "范成大",
        "content": "曹穆新声和者稀，如今妙手属天支。\n转关濩索都传得，想见飞凰舞绿丝。",
        "dynasty": "宋",
        "collection_info": null
    },
    {
        "uuid": "f707b273fbf12768b9f5cf50137f92db",
        "title": "再题白傅诗",
        "author": "范成大",
        "content": "香山岁晚惜芳辰，索酒寻花一笑欣。\n列子御风犹有待，邹生吹律强生春。\n若将外物关舒惨，直恐中涂混主宾。\n此老故应深解此，逢场聊戏眼前人。",
        "dynasty": "宋",
        "collection_info": null
    },
    {
        "uuid": "b681a5d67a657d04d2429958dff5fab3",
        "title": "石湖中秋二十韵十二年前尝与工部兄及宾客为此游今有隔世者感今怀旧而作",
        "author": "范成大",
        "content": "野外行吾意，城中寄却愁。\n半秋三夜月，千古五湖舟。\n涌地金芒发，行天玉镜流。\n珠星沉不现，银汉黯如收。\n高浪连三境，长风近十洲。\n水天双对镜，身世一浮沤。\n迥白包元气，空明慰病眸。\n只怜心浩荡，不管鬓飕飗。\n放棹真狂矣，关门有此不。\n四并非易事，一笑亦难谋。\n急管参渔笛，清歌间棹讴。\n逢迎成邂逅，啸咏劝绸缪。\n女撷苹花献，妻倾竹叶酬。\n今宵如不饮，何处可忘忧。\n忆昔谁同赏，于今岁恰周。\n陟冈睽鲁卫，伐木怆应刘。\n独叹灵光在，能追汗漫游。\n大都缘未尽，岂是病都瘳。\n纵意褰篷席，轻生倚柁楼。\n节宣诚小爽，犹胜赋悲秋。",
        "dynasty": "宋",
        "collection_info": null
    },
    {
        "uuid": "b092eb59be51c241bd63d3b5faed0ccd",
        "title": "中秋后两日自上沙回闻千岩观下岩桂盛开復檥石湖留赏一日赋两绝  其一",
        "author": "范成大",
        "content": "金粟枝头一夜开，故应全得小诗催。\n篮舆缓缓随儿女，引入天香洞裏来。",
        "dynasty": "宋",
        "collection_info": null
    },
    {
        "uuid": "48026939fff52795ff8a91c4044f25a0",
        "title": "中秋后两日自上沙回闻千岩观下岩桂盛开復檥石湖留赏一日赋两绝  其二",
        "author": "范成大",
        "content": "千岩观下碧瑶林，岁晚青青共此心。\n隠士归兮花未老，每年来把一杯深。",
        "dynasty": "宋",
        "collection_info": null
    },
    {
        "uuid": "83fd3a316b8e7e96aa6ef49fbe5498c5",
        "title": "有会而作",
        "author": "范成大",
        "content": "拙是天资懒是真，本来何用戒香熏。\n强阳气尽冥恩怨，杜德机深泯见闻。\n念动即时漂鬼国，心空随处走魔军。\n室中已自空诸有，休负天机与地文。",
        "dynasty": "宋",
        "collection_info": null
    },
    {
        "uuid": "8d265e6eecbd93f8c9c5ac9c0ca0b20a",
        "title": "戏题无常钟二绝  其一",
        "author": "范成大",
        "content": "着衫脱袴两浮休，切莫随渠认路头。\n三尺蒲牢关底事，寻声接响大悠悠。",
        "dynasty": "宋",
        "collection_info": null
    },
    {
        "uuid": "a1b1ce5fe7f7bc928eabff623ffb62f2",
        "title": "戏题无常钟二绝  其二",
        "author": "范成大",
        "content": "合成四大散成空，草木经春便有冬。\n生灭去来相对代，为君题作有常钟。",
        "dynasty": "宋",
        "collection_info": null
    },
    {
        "uuid": "3589f6d47e16916e6e69092b7ef8341a",
        "title": "自箴  其一",
        "author": "范成大",
        "content": "有对易成畛域，无情那有从违。\n痴人妄认逆境，平地自生铁围。",
        "dynasty": "宋",
        "collection_info": null
    },
    {
        "uuid": "eaa9ff6ce94c5093e850fc070756f939",
        "title": "自箴  其二",
        "author": "范成大",
        "content": "白傅病犹牵爱，晁公老未断嗔。\n莫问是情是性，但参无我无人。",
        "dynasty": "宋",
        "collection_info": null
    },
    {
        "uuid": "d1591b8be9078fe2974e3c156f34338b",
        "title": "自箴  其三",
        "author": "范成大",
        "content": "俗物汩陈大好，家奴倒迕何诛。\n泡幻初无典要，光阴况已桑榆。",
        "dynasty": "宋",
        "collection_info": null
    },
    {
        "uuid": "d7b3ff160d75cbc6119cb1f5c7c13b3a",
        "title": "题毕少董翻经图",
        "author": "范成大",
        "content": "绛帐胡沙暗，青编古意深。\n谁知洛下咏，中有越人吟。",
        "dynasty": "宋",
        "collection_info": null
    },
    {
        "uuid": "cba824f55de98ccdd05e6066dd93114c",
        "title": "次韵袁起岩喜雨",
        "author": "范成大",
        "content": "使君精祷动仙灵，月御俄从毕噣经。\n昨夜云头随皂盖，今朝雨脚挂青冥。\n池光拍岸浮州宅，湖面粘天涨洞庭。\n剩采吴歈歌岁事，传归击壤调中听。",
        "dynasty": "宋",
        "collection_info": null
    },
    {
        "uuid": "89ba536c1db004d1546b47c0180cb9c4",
        "title": "再次喜雨诗韵以表随车之应",
        "author": "范成大",
        "content": "仙篆驱龙效水灵，佛螺吹梵演云经。\n何烦础汗生蒸润，便借炉熏作晦冥。\n一念故应周法界，万神元不隔明庭。\n昌时圭璧形声应，不似周时莫我听。",
        "dynasty": "宋",
        "collection_info": null
    },
    {
        "uuid": "745eab0162fe91503e4be20ab494b5ac",
        "title": "三次喜雨诗韵少伸嘉颂",
        "author": "范成大",
        "content": "嚮非贤牧政通灵，几负松陵耒耜经。\n天籁侵晨占少女，雨师连夜檄玄冥。\n作霖岂必求商野，召见谁能右汉庭。\n闻有追锋传好语，从今侧耳为君听。",
        "dynasty": "宋",
        "collection_info": null
    },
    {
        "uuid": "a6f2a16ab47103c5e13c16d01a2f8a7d",
        "title": "府公录示和提干喜雨之作辄次元韵",
        "author": "范成大",
        "content": "雨挟潮痕涨具区，流渠决决绕幽居。\n荷锄日课都忘倦，抱瓮天机本不疎。\n且喜水平昌谷稻，莫教雷假介休车。\n老翁饱外还多事，更把林间种树书。",
        "dynasty": "宋",
        "collection_info": null
    },
    {
        "uuid": "074272bde0460151ad774a1c61403ec5",
        "title": "雨后田舍书事再用前韵",
        "author": "范成大",
        "content": "村村畦圃艺新区，处处田庐葺旧居。\n熟透晚梅红的皪，展开新箨翠扶疎。\n向来矜寡犹遗秉，此去污邪又满车。\n谁解续经如鲁史，为将连岁有年书。",
        "dynasty": "宋",
        "collection_info": null
    },
    {
        "uuid": "ce5433f65851ff0e51f05d9d6757a7fc",
        "title": "放下庵即事三绝  其一",
        "author": "范成大",
        "content": "无风香篆吐长丝，书架凝尘不下帷。\n鸟雀声和晴日暖，午窗扪蝨坐多时。",
        "dynasty": "宋",
        "collection_info": null
    },
    {
        "uuid": "87c2417e0fcb1cc48a6ccef0a8b36934",
        "title": "放下庵即事三绝  其二",
        "author": "范成大",
        "content": "病后天魔不战降，梦中千顷白鸥江。\n心空境寂声尘尽，却爱秋蝇扑纸窗。",
        "dynasty": "宋",
        "collection_info": null
    },
    {
        "uuid": "c9ac63cbc9f70981e8f60d75465b5c70",
        "title": "放下庵即事三绝  其三",
        "author": "范成大",
        "content": "闭门幽僻断经过，静极兼无雀可罗。\n林下故人知几箇，就中老子得閒多。",
        "dynasty": "宋",
        "collection_info": null
    },
    {
        "uuid": "30af723333d37d71c54ea51f385e06bb",
        "title": "寄题西湖并送浄慈显老三绝  其一",
        "author": "范成大",
        "content": "南北高峰旧往还，芒鞋踏徧两山间。\n近来却被官身累，三过西湖不见山。",
        "dynasty": "宋",
        "collection_info": null
    },
    {
        "uuid": "0c1ce931b49bef42fe1f3382076226da",
        "title": "寄题西湖并送浄慈显老三绝  其二",
        "author": "范成大",
        "content": "膏肓泉石痼烟霞，半世游山不着家。\n老入蒲团三昧定，坐看穿膝长芦芽。",
        "dynasty": "宋",
        "collection_info": null
    },
    {
        "uuid": "3182a90b7af13409819ee013feb96849",
        "title": "寄题西湖并送浄慈显老三绝  其三",
        "author": "范成大",
        "content": "中秋月了又黄花，卯后新醅午后茶。\n别没工夫谭不二，文殊休更问毘耶。",
        "dynasty": "宋",
        "collection_info": null
    },
    {
        "uuid": "5dbd897e695b1368df642a0867bbd207",
        "title": "题药簏",
        "author": "范成大",
        "content": "合成四大本非真，便有千般病染身。\n地火水风都散后，不知染病是何人。",
        "dynasty": "宋",
        "collection_info": null
    },
    {
        "uuid": "530c621506e00343809d3214f8b55da2",
        "title": "浄慈显老为众行化且示近所写真戏题五绝就作画赞  其一",
        "author": "范成大",
        "content": "孤云野鹤本无求，刚被差充粥饭头。\n担负一𥰭牙齿债，钟鸣鼓响几时休。",
        "dynasty": "宋",
        "collection_info": null
    },
    {
        "uuid": "d4cc08ddee523df3229d909984e69267",
        "title": "浄慈显老为众行化且示近所写真戏题五绝就作画赞  其二",
        "author": "范成大",
        "content": "冒雪敲冰乞米迴，斋堂如海钵单开。\n众中若有知恩者，一粒何曾咬破来。",
        "dynasty": "宋",
        "collection_info": null
    },
    {
        "uuid": "bd8ad69687caa4d07836fecc9ab0cd0c",
        "title": "浄慈显老为众行化且示近所写真戏题五绝就作画赞  其三",
        "author": "范成大",
        "content": "千里驱驰出为人，颜容消瘦老于真。\n食轮转后无余事，莫学诸方转法轮。",
        "dynasty": "宋",
        "collection_info": null
    },
    {
        "uuid": "c5161ff3d877d08a57a8de28c8e471e0",
        "title": "浄慈显老为众行化且示近所写真戏题五绝就作画赞  其四",
        "author": "范成大",
        "content": "何时平地起浮图，化得冬粮但付厨。\n推倒禅床并拄杖，饥来吃饭看西湖。",
        "dynasty": "宋",
        "collection_info": null
    },
    {
        "uuid": "1cf4faf89376f10b01a8ba57311212d1",
        "title": "浄慈显老为众行化且示近所写真戏题五绝就作画赞  其五",
        "author": "范成大",
        "content": "殿中泥佛已丹青，堂上禅师也画成。\n笑我形骸枯木样，无禅无佛太粗生。",
        "dynasty": "宋",
        "collection_info": null
    },
    {
        "uuid": "0500b60189695d92f24c2de590e0b42f",
        "title": "老态",
        "author": "范成大",
        "content": "浮生自有老规模，寒燠随宜不用拘。\n未尽九秋先挟纩，犹赊十月已开炉。\n一心定后冥欣厌，四大安时适惨舒。\n若使强追年少乐，直成赤手缚于菟。",
        "dynasty": "宋",
        "collection_info": null
    },
    {
        "uuid": "2f3270a92ae156128c6e4e2af0b5fd6d",
        "title": "忆昔",
        "author": "范成大",
        "content": "铅刀曾齿莫邪铦，游倦归欤雪满髯。\n柳带受风元不结，荷盘承露竟无黏。\n逢场皷笛如灰冷，送老虀盐似蜜甜。\n留得本来真面目，行藏何假问龟占。",
        "dynasty": "宋",
        "collection_info": null
    },
    {
        "uuid": "8eee400282092195d1e3fa8e43cd1d50",
        "title": "梅林先生夫人徐氏輓词二首  其一",
        "author": "范成大",
        "content": "择对鸣珂里，宜家驷马门。\n肃雍成孝敬，燕喜助平反。\n阅世弥三寿，还乡忽九原。\n松风摇草露，愁绝后堂萱。",
        "dynasty": "宋",
        "collection_info": null
    },
    {
        "uuid": "3f7c67b8c074385cf8b3eeda5938153d",
        "title": "梅林先生夫人徐氏輓词二首  其二",
        "author": "范成大",
        "content": "昔簉鲤庭后，尝瞻林下风。\n一从随地远，五度阅星终。\n教载恩勤在，惊呼梦幻空。\n送车知几两，独欠旧孤童。",
        "dynasty": "宋",
        "collection_info": null
    },
    {
        "uuid": "20a71953044d1ed8821482c7dcc40e64",
        "title": "胡长文给事輓词三首  其一",
        "author": "范成大",
        "content": "结绶参高妙，垂绅侍邃清。\n紫荷青琐闼，玉帐锦官城。\n行矣超龟列，终然鬰骥程。\n寂寥经济事，遗恨入铭旌。",
        "dynasty": "宋",
        "collection_info": null
    },
    {
        "uuid": "0c9d0bd64e570af848d30253c6bf77d0",
        "title": "胡长文给事輓词三首  其二",
        "author": "范成大",
        "content": "许国心如日，还家鬓未星。\n四并供燕喜，万事付撄宁。\n东牖樽犹湛，南园醉不醒。\n凄凉招隠路，苔蚀履綦青。",
        "dynasty": "宋",
        "collection_info": null
    },
    {
        "uuid": "3dc8c5c2d6c2e1350e80360ace136c97",
        "title": "胡长文给事輓词三首  其三",
        "author": "范成大",
        "content": "姻馆交情厚，官联事契长。\n鸣珂朝并辔，秉独夜传觞。\n何意塘蒲晚，翻哦薤露章。\n羸躯如可强，恸哭踞湖冈。",
        "dynasty": "宋",
        "collection_info": null
    },
    {
        "uuid": "f51afa5ba986e32c624cb280595c5fe8",
        "title": "次韵王正之提刑大卿病中见寄之韵正之得请归四明并以饯行",
        "author": "范成大",
        "content": "名卿绪前辈，风格如玉山。\n纍纍培塿中，见此高孱颜。\n揽辔忽思归，无人解縻贤。\n飘飖驾柴车，浮云视朱丹。\n向来小病恼，体力今已安。\n胡为犯风雪，江湖行路难。\n呼酒暖征衫，宁计斗十千。\n倡酬悔不数，长怀悲短缘。\n离合固常事，匆忙增惘然。\n浩荡海山春，登临想臞仙。\n笑我守荒径，老茧深裹缠。\n拟题忆鄞句，思咽冰下泉。\n迟公寄新作，使我头风痊。",
        "dynasty": "宋",
        "collection_info": null
    },
    {
        "uuid": "c0e50c4e89828936b0b3e0ff00219029",
        "title": "戏题赵从善两画轴三首  其一",
        "author": "范成大",
        "content": "一枝香杏一枝梅，各占东风挂玉钗。\n居士石肠都似梦，王孙心眼怎安排。",
        "dynasty": "宋",
        "collection_info": null
    },
    {
        "uuid": "43ccc7d55ff604bb01bc6a0b15d8f14f",
        "title": "戏题赵从善两画轴三首  其二",
        "author": "范成大",
        "content": "无笑无言两断魂，一杯谁为暖霜寒。\n情知别有真真在，试与千呼万唤看。",
        "dynasty": "宋",
        "collection_info": null
    },
    {
        "uuid": "8ecdcce1a42c0cbc3666bf61b4152563",
        "title": "戏题赵从善两画轴三首  其三",
        "author": "范成大",
        "content": "搔头珠重步微摇，约臂金寒束未牢。\n要见低鬟揎玉腕，更须斜抱紫檀槽。",
        "dynasty": "宋",
        "collection_info": null
    },
    {
        "uuid": "b45a82b7173108f9dd49eb8c4ba9271c",
        "title": "枕上六言二首  其一",
        "author": "范成大",
        "content": "寒更寂历向晓，短梦参差屡惊。\n鷄鸣似唤我醒，犬吠知有人行。",
        "dynasty": "宋",
        "collection_info": null
    },
    {
        "uuid": "fc195004645ebd84b6ab8ee6c198e124",
        "title": "枕上六言二首  其二",
        "author": "范成大",
        "content": "独眠被出圭角，晏起帐承隙光。\n一老绸缪牖户，几人颠倒衣裳。",
        "dynasty": "宋",
        "collection_info": null
    },
    {
        "uuid": "1c6db31498d9af29b16445c6472d2739",
        "title": "喜收知旧书復畏答书二绝  其一",
        "author": "范成大",
        "content": "故人寥落似晨星，珍重书来问死生。\n笔意不如当日健，鬓边应也雪千茎。",
        "dynasty": "宋",
        "collection_info": null
    },
    {
        "uuid": "84ce827ee74c136b951a5e236f951d58",
        "title": "喜收知旧书復畏答书二绝  其二",
        "author": "范成大",
        "content": "强裁尺素答相思，两目眵昏腕力疲。\n牵率老夫令至此，门前犹说报书迟。",
        "dynasty": "宋",
        "collection_info": null
    },
    {
        "uuid": "67000343a7aa65f154b5ae74a056483e",
        "title": "简毕叔滋觅牡丹",
        "author": "范成大",
        "content": "冷落韶光谷雨寒，一年孤负倚阑干。\n欲知春色偏浓处，须向香风径裏看。",
        "dynasty": "宋",
        "collection_info": null
    },
    {
        "uuid": "98aed066568ff9807b128e5190b73a21",
        "title": "再赋简养正",
        "author": "范成大",
        "content": "南北梅枝噤雪寒，玉梨皴雨泪阑干。\n一年春色摧残尽，更觅姚黄魏紫看。",
        "dynasty": "宋",
        "collection_info": null
    },
    {
        "uuid": "8b0745559f5e70cba0da46ac044e614f",
        "title": "春日览镜有感",
        "author": "范成大",
        "content": "习气不解老，壮心故嵯峨。\n忽与乡曲齿，方惊年许多。\n有眼不自见，尚谓朱颜酡。\n今朝镜中逢，惟悴如枯荷。\n形骸既迁变，岁华復蹉跎。\n悟此吁已晚，既悟当若何。\n乌兔两恶剧，不满一笑呵。\n但淬割愁剑，何须挥日戈。\n儿童竞佳节，呼唤儛且歌。\n我亦兴不浅，健起相婆娑。",
        "dynasty": "宋",
        "collection_info": null
    },
    {
        "uuid": "791bd0974bcddf4c4a9173cabdd6006b",
        "title": "故太夫人章氏輓词二首  其一",
        "author": "范成大",
        "content": "洵美相门裔，有齐邦媛贤。\n藻苹南涧下，萱竹北堂前。\n孝敬三从谨，哀荣五福全。\n松铭诸健笔，题作晋陵阡。",
        "dynasty": "宋",
        "collection_info": null
    },
    {
        "uuid": "adf0099fdc7709824de6653c9948419c",
        "title": "故太夫人章氏輓词二首  其二",
        "author": "范成大",
        "content": "积庆今如许，生儿得宁馨。\n轲亲躬授教，韦子世传经。\n寿斝明卿月，安舆拱使星。\n市桥何处在，梦断一溪青。",
        "dynasty": "宋",
        "collection_info": null
    },
    {
        "uuid": "ee78f7b66ee37c0392d02af1eaf2ce3f",
        "title": "舅母太夫人方氏輓词三首  其一",
        "author": "范成大",
        "content": "四德仪邦族，三迁奠里门。\n姑宁忧疾痛，子自乐平反。\n夏枕方供扇，熏堂甫种萱。\n那知秋暑退，无復御轻轩。",
        "dynasty": "宋",
        "collection_info": null
    },
    {
        "uuid": "4631b079eab509e985eaeefa71f5a5c7",
        "title": "舅母太夫人方氏輓词三首  其二",
        "author": "范成大",
        "content": "门户传清白，阶庭侍紫青。\n百年歌燕喜，五福用康宁。\n诀箓尝观妙，旒旌谩勒铭。\n神游定超绝，何必讯泉扃。",
        "dynasty": "宋",
        "collection_info": null
    },
    {
        "uuid": "9531817f66e07fa0a802cf28e33b86b1",
        "title": "舅母太夫人方氏輓词三首  其三",
        "author": "范成大",
        "content": "我愿延陵道，几如渭水阳。\n适传杯泛影，何意隙沉光。\n拟补兰陔雅，翻吟薤露章。\n支离妨执绋，雨泣望楸行。",
        "dynasty": "宋",
        "collection_info": null
    },
    {
        "uuid": "53181c7a1e6b2882cd3ee75f310e2c06",
        "title": "寿栎堂前小山峰凌霄花盛开葱蒨如画因名之曰凌霄峰  其一",
        "author": "范成大",
        "content": "天风摇曳宝花垂，花下仙人住翠微。\n一夜新枝香焙暖，旋熏金缕绿罗衣。",
        "dynasty": "宋",
        "collection_info": null
    },
    {
        "uuid": "00c2c0f0038b9750133cb207cc5dea05",
        "title": "寿栎堂前小山峰凌霄花盛开葱蒨如画因名之曰凌霄峰  其二",
        "author": "范成大",
        "content": "山容花意各翔空，题作凌霄第一峰。\n门外轮蹄尘扑地，呼来借与一枝筇。",
        "dynasty": "宋",
        "collection_info": null
    },
    {
        "uuid": "8686268602da96ee6d722574f5a7c833",
        "title": "代儿童作立春贴门诗三首  其一",
        "author": "范成大",
        "content": "剪綵宜春胜，泥金祝寿幡。\n雪梅同雪鬓，相对两凌寒。",
        "dynasty": "宋",
        "collection_info": null
    },
    {
        "uuid": "b349dec4725dd89dc673fb6e535ad11b",
        "title": "代儿童作立春贴门诗三首  其二",
        "author": "范成大",
        "content": "绿野添花径，青春引杖藜。\n家人行乐处，双劝玉东西。",
        "dynasty": "宋",
        "collection_info": null
    },
    {
        "uuid": "7abac7c67e3b31905cd417147b76c928",
        "title": "代儿童作立春贴门诗三首  其三",
        "author": "范成大",
        "content": "盛族推山长，修龄号栎翁。\n屏花春不老，日日是东风。",
        "dynasty": "宋",
        "collection_info": null
    },
    {
        "uuid": "406c3d70dca150558ae8f8816902219d",
        "title": "代儿童作端午贴门诗三首  其一",
        "author": "范成大",
        "content": "画閤围香裏，明窗宴坐中。\n兵符不须篆，丹转药炉红。",
        "dynasty": "宋",
        "collection_info": null
    },
    {
        "uuid": "c94b26848c04296753c68c805af6acb2",
        "title": "代儿童作端午贴门诗三首  其二",
        "author": "范成大",
        "content": "管领神仙侣，追陪山长家。\n往来惟意适，歌舞对年华。",
        "dynasty": "宋",
        "collection_info": null
    },
    {
        "uuid": "fbd2e5e2a2f3103342009cecabae8e6e",
        "title": "代儿童作端午贴门诗三首  其三",
        "author": "范成大",
        "content": "黍筒小费名田课，昌歜多浮乐圣杯。\n笑倩艾人看外户，北窗深处咏归来。",
        "dynasty": "宋",
        "collection_info": null
    },
    {
        "uuid": "0b167a3a2dcfadfc0e8be867f854d588",
        "title": "重阳不见菊二绝  其一",
        "author": "范成大",
        "content": "节物今年事事迟，小春全未到东篱。\n可怜短髮空欹帽，欠了黄花一两枝。",
        "dynasty": "宋",
        "collection_info": null
    },
    {
        "uuid": "519ee65ffa1350f9c4d320521c8b3f80",
        "title": "重阳不见菊二绝  其二",
        "author": "范成大",
        "content": "冷蕊萧疎蝶懒飞，商量何日是花时。\n重阳过后开无害，只恐先生不赋诗。",
        "dynasty": "宋",
        "collection_info": null
    },
    {
        "uuid": "27a418a196b4510e701b3eb144d84b22",
        "title": "古风送南卿",
        "author": "范成大",
        "content": "庐阜有佳人，颜色皦冰玉。\n不能时世粧，萧然古冠服。\n纷纭倚市门，组丽眩红绿。\n妖歌促艷舞，飞上黄金屋。\n安知乘鸾侣，流落堕空谷。\n风泉入环佩，月露作膏馥。\n粱肉岂不珍，瀹雪煮黄独。\n聊用慰朝饥，岁寒肤起粟。\n绮丛三尺尘，无路到松竹。\n谁能抚孤桐，为奏招隠曲。",
        "dynasty": "宋",
        "collection_info": null
    },
    {
        "uuid": "33219c439dcd31288e9514c6abbe7d84",
        "title": "偶至东堂",
        "author": "范成大",
        "content": "岸帻萧骚雪满簪，一閒真是直千金。\n归来栗里多情话，病后香山少醉吟。\n久坐蒲团蕉叶放，閒拖藜杖藓花深。\n饥时吃饭慵时睡，何暇将心更觅心。",
        "dynasty": "宋",
        "collection_info": null
    },
    {
        "uuid": "ba1c80a5efa643288cc8c88df6f8b82b",
        "title": "李郎中輓词二首  其一",
        "author": "范成大",
        "content": "剧郡思贤牧，名曹失望郎。\n六参能几日，两鬓未全霜。\n霅水新阡远，桐川旧隠荒。\n绝怜垂白母，泪血独还乡。",
        "dynasty": "宋",
        "collection_info": null
    },
    {
        "uuid": "ef4092752568009c86325af4914a6eb0",
        "title": "李郎中輓词二首  其二",
        "author": "范成大",
        "content": "忆昔单车使，惟君勇辅行。\n马隤招共载，羝乳约同盟。\n老去长怀旧，悲来遽隔生。\n故人凋落尽，衰涕不胜横。",
        "dynasty": "宋",
        "collection_info": null
    },
    {
        "uuid": "a5ad23d857374c23445cb73964f4fbca",
        "title": "谢江东漕杨廷秀秘监送江东集并索近诗二首  其一",
        "author": "范成大",
        "content": "远道悠悠日暮云，愁眉今日为君轩。\n残灯独照江东集，短梦相寻白下门。\n即事想多梅蕊句，有谁堪共桂花樽。\n斯文頼有斯人在，会合何时得细论。",
        "dynasty": "宋",
        "collection_info": null
    },
    {
        "uuid": "18384116407b8cff93359d81d85c74d0",
        "title": "谢江东漕杨廷秀秘监送江东集并索近诗二首  其二",
        "author": "范成大",
        "content": "秃翁衰雪涕垂颐，仿佛三生懒散师。\n浃髓沦肤都是病，倾囷倒廪更无诗。\n笑看笔格网丝徧，閒数窗櫺花影移。\n事业光阴今若此，故人休说旧襟期。",
        "dynasty": "宋",
        "collection_info": null
    },
    {
        "uuid": "01cf40f7c62196bc699f68e9af2f2abc",
        "title": "霜后纪园中草木十二绝  其一",
        "author": "范成大",
        "content": "菊老芙蓉退，化工少均逸。\n蚤晚梅花动，从此无閒日。",
        "dynasty": "宋",
        "collection_info": null
    },
    {
        "uuid": "9486396bff4d16a63270e60b2df3bdfc",
        "title": "霜后纪园中草木十二绝  其二",
        "author": "范成大",
        "content": "遮藏末利槛，缠裹芭蕉身。\n我亦入室处，忍寒待阳春。",
        "dynasty": "宋",
        "collection_info": null
    },
    {
        "uuid": "e1212df63b2de88e7d0c1864425804cf",
        "title": "霜后纪园中草木十二绝  其三",
        "author": "范成大",
        "content": "制芰亦不急，缊袍堪御冬。\n从渠抱枝槁，摵摵鸣霜风。",
        "dynasty": "宋",
        "collection_info": null
    },
    {
        "uuid": "511811369050363be16a1c7e4476ccf3",
        "title": "霜后纪园中草木十二绝  其四",
        "author": "范成大",
        "content": "种葵如种麦，隔岁已下子。\n仅成一榦花，浪备四时气。",
        "dynasty": "宋",
        "collection_info": null
    },
    {
        "uuid": "bd16e2de09a5752d8ba046ab3bd3b37b",
        "title": "霜后纪园中草木十二绝  其五",
        "author": "范成大",
        "content": "棠梨芳意多，颇惜岁晼晚。\n殷勤小春花，特地慰愁眼。",
        "dynasty": "宋",
        "collection_info": null
    },
    {
        "uuid": "627ced984832649db096fcad389c0046",
        "title": "霜后纪园中草木十二绝  其六",
        "author": "范成大",
        "content": "牡丹初翦时，已具新花眼。\n代谢不容髮，笑杀铁门限。",
        "dynasty": "宋",
        "collection_info": null
    },
    {
        "uuid": "60f0b155d2d824451edc3a93bfa408d6",
        "title": "霜后纪园中草木十二绝  其七",
        "author": "范成大",
        "content": "客从扬州来，遗我扬州花。\n筠笼贮枯枿，明年擅春华。",
        "dynasty": "宋",
        "collection_info": null
    },
    {
        "uuid": "e20a03ac1964d6ab0d487184e447deed",
        "title": "霜后纪园中草木十二绝  其八",
        "author": "范成大",
        "content": "风倒酴醿架，长条头抢地。\n趁渠未萌芽，政可相料理。",
        "dynasty": "宋",
        "collection_info": null
    },
    {
        "uuid": "b7e223fbfd1b89e3effe230122446304",
        "title": "霜后纪园中草木十二绝  其九",
        "author": "范成大",
        "content": "清霜染柿叶，荒园有佳趣。\n留连伴岁晚，莫作流红去。",
        "dynasty": "宋",
        "collection_info": null
    },
    {
        "uuid": "8f596a1d9aa79517ee2b0f3e64ad303f",
        "title": "霜后纪园中草木十二绝  其一○",
        "author": "范成大",
        "content": "真珠缀玉船，梧子炒可供。\n莫嫌能堕髮，老夫头已童。",
        "dynasty": "宋",
        "collection_info": null
    },
    {
        "uuid": "60a747bdca754e39ca609574ca2f9c02",
        "title": "霜后纪园中草木十二绝  其一一",
        "author": "范成大",
        "content": "桃能驱不祥，霜后叶铺地。\n抱枝昆崙奴，犹解御魑魅。",
        "dynasty": "宋",
        "collection_info": null
    },
    {
        "uuid": "8c45b2aa18bd2332ea8efc55585816a1",
        "title": "霜后纪园中草木十二绝  其一二",
        "author": "范成大",
        "content": "门冬如佳隶，长年护阶除。\n生儿乃不凡，磊落玻璃珠。",
        "dynasty": "宋",
        "collection_info": null
    },
    {
        "uuid": "21afc134b494d2635f74122d1d9cd61f",
        "title": "以狨坐覆蒲龛中",
        "author": "范成大",
        "content": "蠹蚀尘昏度几年，蒙茸依旧软如绵。\n且来助暖乌皮几，莫忆衝寒紫绣鞯。",
        "dynasty": "宋",
        "collection_info": null
    },
    {
        "uuid": "f791a7f98c6458466ee4ea92143aad7a",
        "title": "再到虎丘",
        "author": "范成大",
        "content": "不过溪桥又两年，偶随筇竹访幽禅。\n有缘再踏云岩路，无处重寻石井泉。\n拟辍半山分座住，先携一枕借床眠。\n觉来饱吃红莲饭，正是塘东稻熟天。",
        "dynasty": "宋",
        "collection_info": null
    },
    {
        "uuid": "c934b11d7384c6cc19351c46e355a4fd",
        "title": "虎丘六绝句 点头石",
        "author": "范成大",
        "content": "当年挥麈讲何经，赚得坚顽侧耳听。\n我自吟诗无法说，石头莫作定盘星。",
        "dynasty": "宋",
        "collection_info": null
    },
    {
        "uuid": "4f232166a6c1863b87a58d108cf87928",
        "title": "虎丘六绝句 千人坐",
        "author": "范成大",
        "content": "听经人散藓花深，千古谁能更赏音。\n只好岸巾披鹤氅，风清月白坐弹琴。",
        "dynasty": "宋",
        "collection_info": null
    },
    {
        "uuid": "1ebbf1ecfd44cae2b26cce6851afb705",
        "title": "虎丘六绝句 白莲池",
        "author": "范成大",
        "content": "碧泓白石偃樛枝，爱水嫌风老更低。\n潭影中间龙影卧，一山好处没人题。",
        "dynasty": "宋",
        "collection_info": null
    },
    {
        "uuid": "0e0ab126448b0843f0b387bf1e6a8e30",
        "title": "虎丘六绝句 剑池",
        "author": "范成大",
        "content": "石罅泓渟剑气潜，谁将楼阁苦庄严。\n只知暖热游人眼，不道苍藤翠木嫌。",
        "dynasty": "宋",
        "collection_info": null
    },
    {
        "uuid": "2402f84859c14c1c6332d76038af4236",
        "title": "虎丘六绝句 致爽阁",
        "author": "范成大",
        "content": "碧嶂横陈似断鳌，画阑相对两雄豪。\n东轩只有云千顷，不似西山爽气高。",
        "dynasty": "宋",
        "collection_info": null
    },
    {
        "uuid": "6b4596f8b53e080e5867e1e47fbeaecd",
        "title": "虎丘六绝句 方丈南窗",
        "author": "范成大",
        "content": "鼓板钟鱼彻晓喧，谁云方外事萧然。\n窗间日暮寒烟重，未到斋时我正眠。",
        "dynasty": "宋",
        "collection_info": null
    },
    {
        "uuid": "5c76fcf8a620d168b47cad6970f0b729",
        "title": "雪寒围炉小集",
        "author": "范成大",
        "content": "席帘纸阁护香浓，说有谈空爱烛红。\n高饤羶根浇杏酪，旋融雪汁煮松风。\n康年气象冬三白，浮世功名酒一中。\n无事闭门渠易得，何人蹑屐响墙东。",
        "dynasty": "宋",
        "collection_info": null
    },
    {
        "uuid": "df9c135990c1ee4c84ed929121da35bd",
        "title": "白玉楼步虚词六首  其一",
        "author": "范成大",
        "content": "珠霄境，却似化人宫。\n梵气弥罗融万象，玉楼十二倚清空，一片宝光中。",
        "dynasty": "宋",
        "collection_info": null
    },
    {
        "uuid": "feeea4ed473bdb86a8b58734c90cb33a",
        "title": "白玉楼步虚词六首  其二",
        "author": "范成大",
        "content": "浮黎路，依约太微间。\n雪色宝阶千万丈，人间遥作白虹看，幢节度高寒。",
        "dynasty": "宋",
        "collection_info": null
    },
    {
        "uuid": "99d6676a9b4fdf304c3af521c925c0b2",
        "title": "白玉楼步虚词六首  其三",
        "author": "范成大",
        "content": "罡风起，背负玉虚廷。\n九素烟中寒一色，扶阑四面是青冥，环拱万珠星。",
        "dynasty": "宋",
        "collection_info": null
    },
    {
        "uuid": "e5af94f27a2043be45623b5cbaec465e",
        "title": "白玉楼步虚词六首  其四",
        "author": "范成大",
        "content": "流铃响，龙驭籋云来。\n夹道骞华笼綵仗，红云扶辂辗天街，迎驾鹤毰毸。",
        "dynasty": "宋",
        "collection_info": null
    },
    {
        "uuid": "45f7b6051c50da423400b462c335960e",
        "title": "白玉楼步虚词六首  其五",
        "author": "范成大",
        "content": "钧天奏，流韵满空明。\n琪树玲珑珠网碎，仙风吹作步虚声，相和八鸾鸣。",
        "dynasty": "宋",
        "collection_info": null
    },
    {
        "uuid": "a2d22b2f52d453f7fc153b75d3ee11dc",
        "title": "白玉楼步虚词六首  其六",
        "author": "范成大",
        "content": "楼阑外，辇道插非烟。\n閒上鬰萧台上看，空歌来自始青天，扬袂揖飞仙。",
        "dynasty": "宋",
        "collection_info": null
    },
    {
        "uuid": "031f9a7864b62c5d899b966a54c1a998",
        "title": "送赵从善少卿将漕淮东",
        "author": "范成大",
        "content": "玉笋风标右汉廷，起家聊直使车星。\n古来将相多头黑，此去功名尚鬓青。\n披草两年南北巷，折梅明日短长亭。\n门前车辙从今少，寂寞柴荆且暂扃。",
        "dynasty": "宋",
        "collection_info": null
    },
    {
        "uuid": "0d7295d10c9268019bc58e5275e778fb",
        "title": "范村雪后",
        "author": "范成大",
        "content": "习气犹余烬，钟情未湿灰。\n忍寒贪看雪，讳老强寻梅。\n熨贴愁眉展，勾般笑口开。\n直疑身健在，时有句飞来。",
        "dynasty": "宋",
        "collection_info": null
    },
    {
        "uuid": "5df5bd9f2b16567e1a3bf144429a1f85",
        "title": "寒夜观雪",
        "author": "范成大",
        "content": "静极孤鸿响，寒疑万籁喑。\n眼花灯下字，髭断雪中吟。\n颇似偿前债，非关惜寸阴。\n可怜蝴蝶梦，翩作蠹书蟫。",
        "dynasty": "宋",
        "collection_info": null
    },
    {
        "uuid": "c41f16c9d6cd2cfa63e70c93a9d52bb1",
        "title": "瓶花二首  其一",
        "author": "范成大",
        "content": "水仙携蜡梅，来作散花雨。\n但惊醉梦醒，不辨香来处。",
        "dynasty": "宋",
        "collection_info": null
    },
    {
        "uuid": "ea7206c7570789329c435829e7a29a66",
        "title": "瓶花二首  其二",
        "author": "范成大",
        "content": "小梅未可折，不折惜空回。\n拥鼻捻一枝，也道探春来。",
        "dynasty": "宋",
        "collection_info": null
    },
    {
        "uuid": "ada30ebdae8749cd53f9a817ae5908a1",
        "title": "瑞香三首  其一",
        "author": "范成大",
        "content": "小槛移秀色，端来媚禅房。\n道人不解饮，醺然醉天香。",
        "dynasty": "宋",
        "collection_info": null
    },
    {
        "uuid": "c8577a6af2baad35b1c113e7baa700f8",
        "title": "瑞香三首  其二",
        "author": "范成大",
        "content": "紫云蹙绣被，团栾覆衣篝。\n浓熏百和韵，香极却成愁。",
        "dynasty": "宋",
        "collection_info": null
    },
    {
        "uuid": "0d0f520b6e7cf007b4dfc67bfe8d85f1",
        "title": "瑞香三首  其三",
        "author": "范成大",
        "content": "一丛三百朶，细细拆浓檀。\n帘幕护花气，不知窗外寒。",
        "dynasty": "宋",
        "collection_info": null
    },
    {
        "uuid": "87c68f85847f632d09b92216cfac979d",
        "title": "廛居久不见山或劝作小楼以助登览又力不能办今年益衰此兴亦阑矣",
        "author": "范成大",
        "content": "结庐占城市，初岂卜云吉。\n谒医并治庖，二事便衰疾。\n乘除徐自笑，翻觉此计失。\n经年不见山，无异处暗室。\n平生痼烟霞，岁晚成俗物。\n安得百尺楼，屋上高突兀。\n列岫拥青来，爽气助占毕。\n尝试与匠谋，工费猬毛出。\n俸余强弩末，家事空囊涩。\n经营十年余，高兴竟萧瑟。\n人生不如意，十事常六七。\n身今况迟暮，长算屈短日。\n纵成此段奇，髮白何由漆。\n且学商山翁，弯跧蛰霜橘。",
        "dynasty": "宋",
        "collection_info": null
    },
    {
        "uuid": "51cf9f50db45464ea67faf2c118f7ce9",
        "title": "爱雪歌",
        "author": "范成大",
        "content": "平生爱雪如子猷，江湖乘兴常泛舟。\n长篙斲冰阴火迸，玉板破碎凝不流。\n淙琤大响出船底，两舷戛击锵鸣球。\n棹夫披蓑舞白凤，滩子挽繂拖素虬。\n四开篷窗爱清供，风卷花絮飞来稠。\n飘飘着衣宝唾住，片片入酒春酥浮。\n醉中榜入玉烟去，耳热不管寒飕飕。\n大千空蒙到何许，日暮未肯回船头。\n夜深冻合随处泊，歌呼达晓鱼龙愁。\n明朝掬雪颒且潄，挥毫落纸云烟遒。\n新诗往往成故事，至今句法留沧洲。\n推迁华年絃柱换，俛仰归鬓塘蒲秋。\n晓衾闻雪亦健起，径欲一棹追昔游。\n毡衫肨肛束浑脱，絮帽匼匝蒙兜鍪。\n十步出门九步坐，儿女遮说相苛留。\n谓言此是少年事，岁晚牖户当绸缪。\n万景无穷鼎鼎至，百年有限垂垂休。\n梦随落鴈堕沙嘴，愁对饥鸱蹲瓦沟。\n重寻胜践可復许，且挹清寒揩病眸。\n须臾未遽妨性命，呼童尽捲风帘鈎。",
        "dynasty": "宋",
        "collection_info": null
    },
    {
        "uuid": "b9e85065e35ea93e12f7c1be294f8a9a",
        "title": "墙外卖药者九年无一日不过吟唱之声甚适雪中呼问之家有十口一日不出即饥寒矣",
        "author": "范成大",
        "content": "十口啼号责望深，宁容安稳坐毡针。\n长鸣大咤欺风雪，不是甘心是苦心。",
        "dynasty": "宋",
        "collection_info": null
    },
    {
        "uuid": "820332602d3fb9a0547890c27fe48e02",
        "title": "大雪送炭与芥隠",
        "author": "范成大",
        "content": "无因同拨地炉灰，想见柴荆晚未开。\n不是雪中须送炭，聊装风景要诗来。",
        "dynasty": "宋",
        "collection_info": null
    },
    {
        "uuid": "f1e3d7dea7b135f68a6020205eaa55fd",
        "title": "雪后苦寒",
        "author": "范成大",
        "content": "旋融檐滴冻琅玕，风力如刀刮面寒。\n雪阵搅空风却软，天公知我倚阑干。",
        "dynasty": "宋",
        "collection_info": null
    },
    {
        "uuid": "62fd0ed05064f787969f5478247a08f7",
        "title": "新岁书怀",
        "author": "范成大",
        "content": "门閴知閒好，窗晴与睡宜。\n岁华书户笔，年例探梅诗。\n看长棋三着，量添饭两匙。\n豁除身外事，未是苦衰迟。",
        "dynasty": "宋",
        "collection_info": null
    },
    {
        "uuid": "9dcaaea053fef9a7280e9b6b88408f8e",
        "title": "次韵养正元日六言",
        "author": "范成大",
        "content": "岁踰耳顺俄七，年去古稀只三。\n从今莲叶巢稳，谁在槐柯战酣。\n脐下丹田休想，口边白醭罢参。\n渴饮饥餐困睡，是名真学瞿聃。",
        "dynasty": "宋",
        "collection_info": null
    },
    {
        "uuid": "761cbf7406076d32502982a2b24a54dd",
        "title": "次韵姜尧章雪中见赠",
        "author": "范成大",
        "content": "玉龙阵长空，皋比忽先犯。\n鳞甲塞天飞，战逐三百万。\n当时访戴舟，却访一寒范。\n新诗如美人，蓬荜愧三粲。",
        "dynasty": "宋",
        "collection_info": null
    },
    {
        "uuid": "ff9c0b079c09b686bc83baa2a5e36b2a",
        "title": "次韵徐提举游石湖三绝  其一",
        "author": "范成大",
        "content": "三径荒芜岫幌开，锦车何事肯徘徊。\n春风想为高人住，落絮残花好在哉。",
        "dynasty": "宋",
        "collection_info": null
    },
    {
        "uuid": "37acc2d6d1b5fcea8b9d75ea9257fe04",
        "title": "次韵徐提举游石湖三绝  其二",
        "author": "范成大",
        "content": "日脚烘晴已破烟，山头云气尚披绵。\n却须多谢朝来雨，洗浄明湖镜裏天。",
        "dynasty": "宋",
        "collection_info": null
    },
    {
        "uuid": "52826952a31ba245e55b28f7209d98ba",
        "title": "次韵徐提举游石湖三绝  其三",
        "author": "范成大",
        "content": "天上麒麟翰墨林，当家手笔擅文心。\n欲知万顷陂中意，但向三篇句裏寻。",
        "dynasty": "宋",
        "collection_info": null
    },
    {
        "uuid": "bf20e5fb626185b04309e2a833c3f22f",
        "title": "闰月四日石湖众芳烂熳",
        "author": "范成大",
        "content": "北垞南冈总是家，儿童随逐任驩譁。\n开尝腊尾蒸来酒，点数春头接过花。\n尽把园林蒙锦绣，多添门户锁烟霞。\n杖藜想被春风笑，扶却衰翁管物华。",
        "dynasty": "宋",
        "collection_info": null
    },
    {
        "uuid": "07991cfc9a4156140b0f371e9448dbb8",
        "title": "检校石湖新田",
        "author": "范成大",
        "content": "今朝南野试开荒，分手耘锄草棘场。\n下地若干全种秫，高原无几谩栽桑。\n芦芽碧处重增岸，梅子黄时早浚塘。\n田里只知温饱事，从今拚却半年忙。",
        "dynasty": "宋",
        "collection_info": null
    },
    {
        "uuid": "cf34391b8ca5cefdfa75d238b1d6a6d7",
        "title": "致政孙从政輓词",
        "author": "范成大",
        "content": "丈室推居士，安居称老夫。\n回骸桑下饿，续命辙中枯。\n重道几三叟，轻财似八厨。\n欲知潜德报，青紫付遗孤。",
        "dynasty": "宋",
        "collection_info": null
    },
    {
        "uuid": "f537d36d76f4965199ea8ccca9c7e7d1",
        "title": "寄题林景思雪巢六言三首  其一",
        "author": "范成大",
        "content": "大地九冰彻底，小巢四壁俱空。\n只有梅花同调，雪中无限春风。",
        "dynasty": "宋",
        "collection_info": null
    },
    {
        "uuid": "9fa2a72d3d4a7162472ed6c7a7290497",
        "title": "寄题林景思雪巢六言三首  其二",
        "author": "范成大",
        "content": "何处温泉火井，谁家熊席狐裘。\n堂燕几番炎热，冰蚕一茧绸缪。",
        "dynasty": "宋",
        "collection_info": null
    },
    {
        "uuid": "b46f336fb9a6586385fc423aa9220985",
        "title": "寄题林景思雪巢六言三首  其三",
        "author": "范成大",
        "content": "万境人踪尽绝，百围天籁都沉。\n惟余冷淡生活，时復捻髭冻吟。",
        "dynasty": "宋",
        "collection_info": null
    },
    {
        "uuid": "44988163ab09eec81a94b4cabf71dafa",
        "title": "枕上二绝效杨廷秀  其一",
        "author": "范成大",
        "content": "藤枕频移触画屏，无憀滋味厌残更。\n寒鸡且道贪眠着，窗纸如何不肯明。",
        "dynasty": "宋",
        "collection_info": null
    },
    {
        "uuid": "1a5a583b9c9729ad82d9d9f7d593b8d0",
        "title": "枕上二绝效杨廷秀  其二",
        "author": "范成大",
        "content": "枕前百念忽纷然，旧学新闻总现前。\n现到天明无可现，依前还我日高眠。",
        "dynasty": "宋",
        "collection_info": null
    },
    {
        "uuid": "9b0d4696d5cc2afeb4e1640b8f18d58c",
        "title": "送文处厚归蜀类试",
        "author": "范成大",
        "content": "万里东来万里归，正怜寡妇与孤儿。\n死生契阔心如铁，风雨飘摇鬓欲丝。\n早集汉庭陪振鹭，莫留岷岭恋蹲鸱。\n故家零落今余几，门户非君更属谁。",
        "dynasty": "宋",
        "collection_info": null
    },
    {
        "uuid": "542d7d0b0b435ada3db68631f245741e",
        "title": "重送文处厚因寄蜀父老三首  其一",
        "author": "范成大",
        "content": "江上连樯迭鼓行，不争微利即争名。\n算来无似君潇洒，来往空船载月明。",
        "dynasty": "宋",
        "collection_info": null
    },
    {
        "uuid": "5b362968d2b6c1c9e886804f929d9ba3",
        "title": "重送文处厚因寄蜀父老三首  其二",
        "author": "范成大",
        "content": "下峡东归十五年，因君话旧意茫然。\n烦将远道悠悠梦，直到天西暑雪边。",
        "dynasty": "宋",
        "collection_info": null
    },
    {
        "uuid": "0e27b0e13f4f8ee0edfff43327a609e4",
        "title": "重送文处厚因寄蜀父老三首  其三",
        "author": "范成大",
        "content": "灌口江源不断流，峨眉山月几番秋。\n江山好处吾能记，为问江山记客否。",
        "dynasty": "宋",
        "collection_info": null
    },
    {
        "uuid": "a1218e5aaa25710a20183f48666fbd2e",
        "title": "虎丘新復古石井泉太守沈虞卿舍人劝农过之为赋三绝谨次韵  其一",
        "author": "范成大",
        "content": "劝耕堂上醉高年，和气春风共蔼然。\n大士亦修随喜供，夜来古井跃新泉。",
        "dynasty": "宋",
        "collection_info": null
    },
    {
        "uuid": "b8ea83b65201ae76b0c8013e4c65a6a6",
        "title": "虎丘新復古石井泉太守沈虞卿舍人劝农过之为赋三绝谨次韵  其二",
        "author": "范成大",
        "content": "落纸云烟堕翠峦，一泓潭月斗清寒。\n凤凰池上挥毫手，却掬山泉淬笔端。",
        "dynasty": "宋",
        "collection_info": null
    },
    {
        "uuid": "961060493cfdbe4b8849523fb656d111",
        "title": "虎丘新復古石井泉太守沈虞卿舍人劝农过之为赋三绝谨次韵  其三",
        "author": "范成大",
        "content": "传闻公作新亭好，先报侬家拄杖知。\n便拟挈瓶来煮茗，绕阑干角徧寻诗。",
        "dynasty": "宋",
        "collection_info": null
    },
    {
        "uuid": "877aa5327a630037e6002965bb5cf723",
        "title": "连夕大风凌寒梅已零落殆尽三绝  其一",
        "author": "范成大",
        "content": "枝南枝北玉初匀，夜半颠风捲作尘。\n春梦都无三日好，一冬忙杀探梅人。",
        "dynasty": "宋",
        "collection_info": null
    },
    {
        "uuid": "f0d1e8812baac83fed08ed92cefaa57c",
        "title": "连夕大风凌寒梅已零落殆尽三绝  其二",
        "author": "范成大",
        "content": "玉雪飘零贱似泥，惜花还记赏花时。\n赏花不许轻攀折，只许家人戴一枝。",
        "dynasty": "宋",
        "collection_info": null
    },
    {
        "uuid": "b6b66ad45dce4a85702aeb9333dbfec8",
        "title": "连夕大风凌寒梅已零落殆尽三绝  其三",
        "author": "范成大",
        "content": "花开长恐赏花迟，花落何曾报我知。\n人自多情春不管，强颜犹作送春诗。",
        "dynasty": "宋",
        "collection_info": null
    },
    {
        "uuid": "0c4320bf5b90c6db9386506927fef3db",
        "title": "唐懿仲诸公见过小饮凌寒残梅之下二绝  其一",
        "author": "范成大",
        "content": "春风动是隔年期，更对残花把一巵。\n少待和烟和月看，依稀犹似未开时。",
        "dynasty": "宋",
        "collection_info": null
    },
    {
        "uuid": "f053f77cf46a9077f15c06d8f7b7ca70",
        "title": "唐懿仲诸公见过小饮凌寒残梅之下二绝  其二",
        "author": "范成大",
        "content": "问人何处是花蹊，香玉匀铺不见泥。\n莫怪山翁行步涩，更无空处着枯藜。",
        "dynasty": "宋",
        "collection_info": null
    },
    {
        "uuid": "c6173377e82c1ba59a740f9130670149",
        "title": "云露堂前杏花",
        "author": "范成大",
        "content": "蜡红枝上粉红云，日丽烟浓看不真。\n浩荡光风无畔岸，如何锁得杏园春。",
        "dynasty": "宋",
        "collection_info": null
    },
    {
        "uuid": "2c9574fbc1a2ca47f8d591165035d47f",
        "title": "梦觉作",
        "author": "范成大",
        "content": "年增血气减，药密饮食稀。\n气象不堪说，头颅从可知。\n忽作少年梦，娇痴逐儿嬉。\n觉来一惘然，形骸乃尔衰。\n梦中观河见，只是三岁时。\n方悟梦良是，却疑觉为非。",
        "dynasty": "宋",
        "collection_info": null
    },
    {
        "uuid": "0a2c353a05dd1a0befd972e990f1bdbc",
        "title": "次韵陈融甫支盐年家见赠二首  其一",
        "author": "范成大",
        "content": "范村如荒村，一老雪垂领。\n高轩款门来，惊破雀罗静。\n披草出迎客，玉笋森秀整。\n短章虽寂寞，染指已尝鼎。\n归骖不可驻，晨昏思定省。",
        "dynasty": "宋",
        "collection_info": null
    },
    {
        "uuid": "3f63b28e7ddaa4642d01f18d31c13bc2",
        "title": "次韵陈融甫支盐年家见赠二首  其二",
        "author": "范成大",
        "content": "乃翁一经传，播穫了家事。\n短檠寓真乐，尺璧岂良贵。\n年家有宁馨，令我喜无寐。\n加鞭翰墨场，一跃羣空冀。",
        "dynasty": "宋",
        "collection_info": null
    },
    {
        "uuid": "261983a210a24e68090291b92349cecc",
        "title": "闻石湖海棠盛开亟携家过之三绝  其一",
        "author": "范成大",
        "content": "东风花信十分开，细意留连待我来。\n开过十分风不动，更无一片点苍苔。",
        "dynasty": "宋",
        "collection_info": null
    },
    {
        "uuid": "8b4ecf7309ac7bd3024c271766bb10f1",
        "title": "闻石湖海棠盛开亟携家过之三绝  其二",
        "author": "范成大",
        "content": "家人扶上锦城头，蜂蝶团中烂熳游。\n报答春光须小醉，红云洞裏按伊州。",
        "dynasty": "宋",
        "collection_info": null
    },
    {
        "uuid": "10a82ec6170375818172e1435fc0de7d",
        "title": "闻石湖海棠盛开亟携家过之三绝  其三",
        "author": "范成大",
        "content": "低花妨帽小携筇，深浅臙脂一万重。\n不用高烧银烛照，暖云烘日正春浓。",
        "dynasty": "宋",
        "collection_info": null
    },
    {
        "uuid": "8b9ab25cb4bc02b59a461b5f946816c9",
        "title": "寄题毛君先生莲华峰庵",
        "author": "范成大",
        "content": "天台一万八千丈，莲华峰在诸峰上。\n峰前结屋屋打头，独有幽人自来往。\n湖海云游二十春，归来还作住庵人。\n漫山苦荬食不尽，绕屋长松为四邻。\n丹诀三千满云笈，往来且喜无交涉。\n清晨石上一炉香，此时天地皆欣合。\n我衰无力供樵苏，尚能相伴暖团蒲。\n但愿瘦筇缘未断，会把莲峰分一半。",
        "dynasty": "宋",
        "collection_info": null
    },
    {
        "uuid": "6533669166147478dcab4b292bb7406c",
        "title": "幽誓",
        "author": "范成大",
        "content": "天风厉兮山木黄，岁晼晚兮又早霜。\n虎号崖兮石飞下，山中人兮孰虞。\n予造轫兮挟辀，纷不可兮此淹留。\n灵晔兮遄迈，趣驾兮远游。\n予高驰兮雨濡盖，予揭浅兮水渐佩。\n横四方兮未极，泥盎盎兮予车以败。\n望夫君兮天东南，江復山兮斯路巉。\n恍欲遇兮忽不见，奄昼晦兮云昙昙。\n前马兮无路，税驾兮无所。\n谁与共兮芳馨，独苍茫兮愁苦。",
        "dynasty": "宋",
        "collection_info": null
    },
    {
        "uuid": "f739533501e00049f68c7bd10230fb81",
        "title": "愍游",
        "author": "范成大",
        "content": "君胡为兮远游，蹇行迷兮路阻修。\n朝予济兮沧海，灵胥怒兮蛟跞舟。\n暮予略兮太行，车堕辐兮骖决。\n攀援怪蔓兮一息，雷昼阚兮山裂。\n四无人兮又风雨，灵幽幽兮为予愁绝。\n君胡为兮远道，委玉躬兮荒草。\n与魑魅兮争光，与虎兕兮羣嘷。\n君之居兮社木苍然，衡门之下兮可以休老。\n归来兮婆娑，芳满堂兮儛歌。\n奉君子兮眉寿，光风荡兮酒生波。\n云日兮同社，月星兮偕夜。\n千秋兮岁华，弭予盖兮绁予马。\n悲莫悲兮天涯，乐莫乐兮还家。",
        "dynasty": "宋",
        "collection_info": null
    },
    {
        "uuid": "6c3a1afb0264e09e57057debb14d23e9",
        "title": "交难",
        "author": "范成大",
        "content": "美一人兮岩之扃，佩璧月兮间珠星。\n岁既单兮不圭币，路巉绝兮远莫致。\n稼石田兮长饥，谁与此兮蓺之。\n藉予玉兮双瑴，先予絺兮五两。\n不万一兮当此，託长风兮寄想。\n长风兮无旁，吾媒乏兮凤凰。\n谓苹若兮蒿艾，凤告予兮以不祥。\n恐青女兮行秋，奄销歇兮众芳。\n搴芳华兮玉蕤，将以遗兮所思。\n玉蕤兮霜露，所思兮未知。",
        "dynasty": "宋",
        "collection_info": null
    },
    {
        "uuid": "12a3f176f627667d25928c74b49607ed",
        "title": "归将",
        "author": "范成大",
        "content": "舆不济兮中河，日欲暮兮情多。\n子兰桡兮蕙棹，愿因子兮凌波。\n眢壑兮以渔，周落兮以驱。\n骊龙兮飞度，郊之麟兮去汝。\n波河濆兮迷涂，黄流怒兮不可以桴。\n目八极兮怅望，独顾怀兮此都。\n御右兮告病，銮铃兮靡骋。\n河之水兮洋洋，不济此兮有命。",
        "dynasty": "宋",
        "collection_info": null
    },
    {
        "uuid": "e4d3952cdfcef1639abadc86e5ac270f",
        "title": "衡岳寺僧刺血法华经赞",
        "author": "范成大",
        "content": "佛手真法身，晃耀紫金色。\n散满十方界，聚为七袠书。\n七袠徧河沙，震诵说妙法。\n非聚亦非散，是则法眼观。",
        "dynasty": "宋",
        "collection_info": null
    },
    {
        "uuid": "6f131a1930f39a9ed7d378b84a01627e",
        "title": "立春",
        "author": "范成大",
        "content": "候管灰初动，条风已发春。\n万灵归化育，一气验平均。\n农事牛先示，人情蠖欲伸。\n优哉汉疏广，樽酒过嘉辰。",
        "dynasty": "宋",
        "collection_info": null
    },
    {
        "uuid": "acb6fe0c06617a4998ad5c4ee0d78f7e",
        "title": "元夕呈冲卿侍郎",
        "author": "范成大",
        "content": "人间胜事不常有，自古年华无重回。\n半夜飞云併行月，平明微雨拂轻埃。\n莲花正在山头发，桃树应从洞裏开。\n寄语夫君急行柬，省闱看是辟书来。",
        "dynasty": "宋",
        "collection_info": null
    },
    {
        "uuid": "a7ef5f657688b187301d648b52628cf7",
        "title": "上元有感",
        "author": "范成大",
        "content": "岳树五千仞，莲花千万枝。\n宛然明月夜，非是少年时。\n已自欢悰少，那堪官绪羁。\n人言急行乐，何以且迟迟。",
        "dynasty": "宋",
        "collection_info": null
    },
    {
        "uuid": "78cdbe2f7a9dcde8d54aeee5a407faef",
        "title": "上元观灯",
        "author": "范成大",
        "content": "万家罗绮竞喧阗，乐事能并在锦川。\n兰烛连衢千对烂，冰轮此夕十分圆。\n喜逢蜀国寻春日，正是摩陀供佛天。\n人物熙熙醒醉裏，却思风景似当年。",
        "dynasty": "宋",
        "collection_info": null
    },
    {
        "uuid": "4fd6f5708c398558b246cc8cac2b199d",
        "title": "初冬",
        "author": "范成大",
        "content": "节令坚冰始，民风古意淳。\n星行穷少皡，正岁述咸秦。\n俗礼嫌端拜，头风强裹巾。\n红泥炉畔酒，从此卜亲邻。",
        "dynasty": "宋",
        "collection_info": null
    },
    {
        "uuid": "a5971aa98ed6ea5262fb6ffb7cd822f5",
        "title": "初冬近饮酒作",
        "author": "范成大",
        "content": "天水边陲南接蜀，秦山翠照峨峨绿。\n世间岂有粪金牛，枉使五丁斧山玉。\n罢侯置守自蜀始，监郡东来两成毂。\n至今芙蓉城上土，邦人犹记张仪筑。\n偏方远僻坐井底，岂知东国穷锋镞。\n十月为正布时令，方验水行改周木。\n南征北戍幸息肩，洒酒炰豚贺新属。\n祖龙妄意一至万，当道已闻神妪哭。\n炎家天子起编户，政患嬴皇威令酷。\n急于恩纪缓文法，正岁尚犹传五六。\n吾民久已作秦民，迄今十月犹遗俗。\n野人何暇论年代，但忆每逢多稼熟。\n青裾女子翻茜袖，抽鎌穫稻腰如束。\n三时勤苦一时好，自古有年非汝独。\n七雄争战已遥远，万代兴亡真返復。\n洛诵徒劳口嗫嚅，不如屡把壶中醁。",
        "dynasty": "宋",
        "collection_info": null
    },
    {
        "uuid": "32d6f5f0d2adddee57490132b69b6a1e",
        "title": "予寓邑中与诸子讲学巨山侄孙转示初冬书事因用韵",
        "author": "范成大",
        "content": "霜风几夕报初寒，蟋蟀归来已四迁。\n旧物有毡眠软暖，讲堂逢鱓馈新鲜。\n功名久已遗清老，征戍何由及晚年。\n暴客更缘贫见外，时危身老亦悠悠。",
        "dynasty": "宋",
        "collection_info": null
    },
    {
        "uuid": "080272933fd312ea606e66d1abfb4388",
        "title": "初冬小园寓目",
        "author": "范成大",
        "content": "独树乔松色，閒云淡落晖。\n新霜黄橘重，久雨翠梧稀。\n暗雀鸣还啄，高乌定更飞。\n敝貂犹故在，卒岁免无衣。",
        "dynasty": "宋",
        "collection_info": null
    },
    {
        "uuid": "bb545b53d8375d56b37c3d66ad124f1a",
        "title": "立冬夜舟中作",
        "author": "范成大",
        "content": "人逐年华老，寒随雨意增。\n山头望樵火，水底见渔灯。\n浪影生千迭，沙痕没几棱。\n峨眉欲还观，须待到晨兴。",
        "dynasty": "宋",
        "collection_info": null
    },
    {
        "uuid": "e885f49aeebc0a89a1348dd02f4a4913",
        "title": "冬至夜发峡州舟中作",
        "author": "范成大",
        "content": "舟中万里行，灯下一阳生。\n不减在家好，都忘为旅情。\n霜干风愈劲，云淡月微明。\n况有诗兼酒，樽前莫问更。",
        "dynasty": "宋",
        "collection_info": null
    },
    {
        "uuid": "7efbe43859848375e21feb4b5eab16b8",
        "title": "和马少伊韵",
        "author": "范成大",
        "content": "气压伊吾一剑鸣，风生铜柱百蛮惊。\n君家自有堂堂阵，我欲周旋恐曳兵。",
        "dynasty": "宋",
        "collection_info": null
    },
    {
        "uuid": "56523f6891aa1da792e078fd2c17f6de",
        "title": "次韵项丈雪诗",
        "author": "范成大",
        "content": "兜罗世界三千剎，重璧楼台十二城。\n云暗峨嵋封古色，日曛鳷鹊溜春声。\n莫将蕉叶评摩诘，且捻梅花慰广平。\n更忆缑山可怜夜，怯寒谁与伴调笙。",
        "dynasty": "宋",
        "collection_info": null
    },
    {
        "uuid": "c749f727bfeb2b3b89dd08cad3d19b12",
        "title": "元日奉呈项丈诸生",
        "author": "范成大",
        "content": "节物阴涔裏，人情冷淡中。\n百忧寻老大，一笑属儿童。\n雪意愁饥雀，风声入断鸿。\n新衣满闾巷，终日自西东。",
        "dynasty": "宋",
        "collection_info": null
    },
    {
        "uuid": "f3782344c07b73fc471fed549ed02375",
        "title": "西郊寻梅",
        "author": "范成大",
        "content": "西郊梅花矜绝艳，走马独来看不厌。\n似羞流落蒙市尘，宁堕荒寒傍茅店。\n翛然自是世外人，过去生中差一念。\n浅颦常鄙桃李学，独立不容鶑蝶觇。\n山樊水仙晚角出，大是春秋吴楚僭。\n余花岂无好颜色，病在一俗无由砭。\n朱栏玉砌渠有命，断桥流水君何欠。\n嗟予相与颇同调，身客剑南家在剡。\n凄凉万里归无日，萧飒二毛衰有渐。\n尚能作意晚相从，烂醉不辞杯潋滟。",
        "dynasty": "宋",
        "collection_info": null
    },
    {
        "uuid": "929f9999b6f554cf1d5fb927557bacca",
        "title": "田家",
        "author": "范成大",
        "content": "穉子呼牛女拾薪，山妻自脍小溪鳞。\n安知曝背庭中老，不是渊明行辈人。",
        "dynasty": "宋",
        "collection_info": null
    },
    {
        "uuid": "5129af4e145307f6595e364c2147a4e9",
        "title": "秋蝉",
        "author": "范成大",
        "content": "断角斜阳触处愁，长亭搔首晚悠悠。\n世间最有蝉堪恨，送尽行人送尽秋。",
        "dynasty": "宋",
        "collection_info": null
    },
    {
        "uuid": "697a9755d5af819a89eba4d31ec5e257",
        "title": "村居即景",
        "author": "范成大",
        "content": "绿遍山原白满川，子规声裏雨如烟。\n乡村四月闲人少，纔了蚕桑又插田。",
        "dynasty": "宋",
        "collection_info": null
    },
    {
        "uuid": "a3e9018f63e8c6abe9e07f70fa4e869b",
        "title": "酬姜尧章",
        "author": "范成大",
        "content": "鹅鹜声暗雪意豪，直前不惮夜行劳。\n更能櫜鞬尊裴度，千古人知李愬高。",
        "dynasty": "宋",
        "collection_info": null
    },
    {
        "uuid": "e2b149710ae49a2afafbec8ea4f26509",
        "title": "口号",
        "author": "范成大",
        "content": "我是苏州监本獃，与爷上寿献棺材。\n宗室元来是皇族，雨下水从屋上来。",
        "dynasty": "宋",
        "collection_info": null
    },
    {
        "uuid": "c442e78f170ee8ae063b1856e1f69788",
        "title": "题磨崖碑",
        "author": "范成大",
        "content": "浯溪一峰插天齐，上有李唐中兴碑。\n肃宗勋业愈烜赫，次山文字真崛奇。\n我昔为州坐两载，吏鞅束缚马就羁。\n咫尺名山不可到，抱恨常若有所遗。\n兹游得遂偿素愿，况有文字古一夔。\n周遭岩壑寻胜迹，摩挲石刻立多时。\n野僧半解知人意，满巵笑岘酒一杯。",
        "dynasty": "宋",
        "collection_info": null
    },
    {
        "uuid": "83cc2aea1e7b845674d4eb208956576f",
        "title": "句  其一",
        "author": "范成大",
        "content": "横枝对菊开。",
        "dynasty": "宋",
        "collection_info": null
    },
    {
        "uuid": "762a8f95b5ec699dc549292c995da371",
        "title": "句  其二",
        "author": "范成大",
        "content": "上覆白玉盂，下盛白玉盂。",
        "dynasty": "宋",
        "collection_info": null
    },
    {
        "uuid": "fdeac5de6d3a4be50bdc784c68c269f7",
        "title": "句  其三",
        "author": "范成大",
        "content": "可怜世上金和宝，借尔闲看七十年。",
        "dynasty": "宋",
        "collection_info": null
    },
    {
        "uuid": "0bd2b7251509cb43e3f36e4622647214",
        "title": "句  其四",
        "author": "范成大",
        "content": "快晴似为酴醿计，急雨还妨燕子飞。",
        "dynasty": "宋",
        "collection_info": null
    },
    {
        "uuid": "9af522c1107a4554125927ad12bd3808",
        "title": "壬午初秋赠写真陈生",
        "author": "杨万里",
        "content": "居士一丘壑，深衣折角巾。\n谁曾令子见，忽漫写吾真。\n更不游方外，于何顿若人。\n呼儿一笑看，下笔可能亲。",
        "dynasty": "宋",
        "collection_info": null
    },
    {
        "uuid": "e2faa0cce27fbff3a730c8a44658eef1",
        "title": "和萧判官东夫韵寄之",
        "author": "杨万里",
        "content": "湘江晓月照离裾，目送车尘至欲晡。\n归路新诗合千首，几时乘兴更三吾。\n眼边俗物只添睡，别后故人何似臞。\n尚策爬沙追历块，未甘直作水中鳬。",
        "dynasty": "宋",
        "collection_info": null
    },
    {
        "uuid": "28826f80d061d58f89f4e0c18707a16a",
        "title": "木犀二绝句  其一",
        "author": "杨万里",
        "content": "只道秋花艷未强，此花尽更有商量。\n东风染得千红紫，曾有西风半点香。",
        "dynasty": "宋",
        "collection_info": null
    },
    {
        "uuid": "6eb4fbea474736178c6fa9e3a914be66",
        "title": "木犀二绝句  其二",
        "author": "杨万里",
        "content": "轻薄西风未办霜，夜揉黄雪作秋光。\n吹残六出犹余四，匹似天花更着香。",
        "dynasty": "宋",
        "collection_info": null
    },
    {
        "uuid": "bcc54eeb70700a23791515f657c63a88",
        "title": "考试湖南漕司南归值雨",
        "author": "杨万里",
        "content": "我亦知吾生有涯，长将病骨抵风沙。\n天寒短日仍为客，酒暖长亭未是家。\n又苦征夫催去去，更甘飞雨故斜斜。\n旧闻行路令人老，便恐霜毛一半加。",
        "dynasty": "宋",
        "collection_info": null
    },
    {
        "uuid": "8cbe5f19627a356933ca07ae3adad893",
        "title": "题湘中馆二首  其一",
        "author": "杨万里",
        "content": "清境故应好，新寒殊不胜。\n征衣愁着尽，凭槛喜犹能。\n乱眼船离岸，关心山见棱。\n箇中有句在，下语更谁曾。",
        "dynasty": "宋",
        "collection_info": null
    },
    {
        "uuid": "bd71e2291e3c05d5b54f079402e43189",
        "title": "题湘中馆二首  其二",
        "author": "杨万里",
        "content": "江欲浮秋去，山能渡水来。\n娵隅蛮语杂，欵乃楚声哀。\n寒早当缘闰，诗成未费才。\n愁边正无奈，欢伯一相开。",
        "dynasty": "宋",
        "collection_info": null
    },
    {
        "uuid": "6a4d2b16c4fa76732f27b3c4ac33fef5",
        "title": "送施少才赴试南宫二首  其一",
        "author": "杨万里",
        "content": "我岂登名晚，今仍作吏卑。\n文能追古作，子未要人知。\n取第真成漫，危言良独奇。\n新知谁不乐，所要白头期。",
        "dynasty": "宋",
        "collection_info": null
    },
    {
        "uuid": "249cf8e429eb031359d317b924115d7e",
        "title": "送施少才赴试南宫二首  其二",
        "author": "杨万里",
        "content": "十日九奔命，同行半倦游。\n出城愁不早，思子悔何由。\n脚底已衡岳，眼中犹橘洲。\n似嫌疎过子，吾过更谁尤。",
        "dynasty": "宋",
        "collection_info": null
    },
    {
        "uuid": "9746e632c9f0ae4c83f5784b0b4a604e",
        "title": "野菊",
        "author": "杨万里",
        "content": "未与骚人当糗粮，况随流俗作重阳。\n政缘在野有幽色，肯为无人减妙香。\n已晚相逢半山碧，便忙也折一枝黄。\n花应冷笑东篱族，犹向陶翁觅宠光。",
        "dynasty": "宋",
        "collection_info": null
    },
    {
        "uuid": "96fdea30e2983e966dd1da56acb986eb",
        "title": "衡山值雨",
        "author": "杨万里",
        "content": "稍喜归涂中半程，犹愁泥潦未知晴。\n雨来也不怜行客，风过何须作许声。",
        "dynasty": "宋",
        "collection_info": null
    },
    {
        "uuid": "d0fb477345385706c83f8646bba4f590",
        "title": "至永州城外",
        "author": "杨万里",
        "content": "恋恋庭闱竟北征，槐花唤我试诸生。\n了知归近犹看堠，更有愁来即入城。\n愚水端能勤入梦，嵛峯何得懒相迎。\n只应白髮持环久，见我跫然笑未成。",
        "dynasty": "宋",
        "collection_info": null
    },
    {
        "uuid": "eeec00c017faa37450fbc28f609cba7b",
        "title": "寄别何运判德献移闽宪二首  其一",
        "author": "杨万里",
        "content": "再岁三移节，千山一据鞍。\n梅花锦囊古，霜月绣衣寒。\n民欲刑几措，公于此岂难。\n谁令清庙器，未着侍臣冠。",
        "dynasty": "宋",
        "collection_info": null
    },
    {
        "uuid": "565910ec027d52da6970307a22972f01",
        "title": "寄别何运判德献移闽宪二首  其二",
        "author": "杨万里",
        "content": "薄技工奚取，知音一已多。\n从公日几许，去我意如何。\n梦裏闽山月，吟边楚水波。\n门阑万珠履，更试岁寒柯。",
        "dynasty": "宋",
        "collection_info": null
    },
    {
        "uuid": "22eb2e0802a0a0b4744b9d1a3b4bd34e",
        "title": "视旱憩镜田店",
        "author": "杨万里",
        "content": "走檄堪频捧，严程敢少徐。\n虽晴恐非久，犹热未全无。\n憩息翻增倦，驰驱减壮图。\n诗成兼利害，失闷得清臞。",
        "dynasty": "宋",
        "collection_info": null
    },
    {
        "uuid": "b1a380a4337cedd07204c7e43248d073",
        "title": "视旱过雨",
        "author": "杨万里",
        "content": "已旱何秋雨，无禾始水声。\n病民岂天意，致此定谁生。\n汤爪宁须翦，桑羊可缓烹。\n小儒空自嘆，得到凤凰城。",
        "dynasty": "宋",
        "collection_info": null
    },
    {
        "uuid": "6153e9b1e92d867b7158a68a39cecba6",
        "title": "水西野店皆不着宿夜抵石山虚",
        "author": "杨万里",
        "content": "不着官人宿，无如野店何。\n见容幸有此，虽陋更嫌它。\n头蝨妨归梦，邻鸡伴寤歌。\n此生眠食尔，行路总蹉跎。",
        "dynasty": "宋",
        "collection_info": null
    },
    {
        "uuid": "7172382e8e5889c37d0699a88f12659d",
        "title": "明发石山",
        "author": "杨万里",
        "content": "明发愁仍集，寒云又作屯。\n悬知今定雨，正坐夜来暄。\n便恐禾生耳，宁论客断魂。\n山深更须入，闻有早梅村。",
        "dynasty": "宋",
        "collection_info": null
    },
    {
        "uuid": "eeffa8621a3c440e64fac8253680f795",
        "title": "涉小溪宿淡山",
        "author": "杨万里",
        "content": "径仄愁斜步，溪深怯正看。\n破船能不渡，晴色敢辞寒。\n白退山云细，青还玉宇宽。\n险艰明已济，魂梦未渠安。",
        "dynasty": "宋",
        "collection_info": null
    },
    {
        "uuid": "dea4aa7f8dc35a6e87968edbc44939cc",
        "title": "题龙归寺壁",
        "author": "杨万里",
        "content": "题字纔前岁，衝寒又此行。\n竹能知雨至，窗不隔江清。\n走檄还曾了，禁人未肯晴。\n息肩更须喜，问路可怜生。",
        "dynasty": "宋",
        "collection_info": null
    },
    {
        "uuid": "6ba7f131d0596050f2cb9ca5dd7aa7c0",
        "title": "董主簿正道壁间作水墨老梅一枝宿鹊缩脰合半眼栖焉",
        "author": "杨万里",
        "content": "斜枝饱风雪，疎花淡冰玉。\n一鹊忍清寒，居然伴幽独。",
        "dynasty": "宋",
        "collection_info": null
    },
    {
        "uuid": "a0e53d383490575db1d0319bbd8489eb",
        "title": "普明寺见梅",
        "author": "杨万里",
        "content": "城中忙失探梅期，初见僧窗一两枝。\n犹喜相看那恨晚，故应更好半开时。\n今冬不雪何关事，作伴孤芳却欠伊。\n月落山空正幽独，慰存无酒且新诗。",
        "dynasty": "宋",
        "collection_info": null
    },
    {
        "uuid": "0bf1bb84197b87cb9d7cecf62b585fa9",
        "title": "寄周子充察院二首  其一",
        "author": "杨万里",
        "content": "乡者豺当路，如今虎在山。\n百年诸老尽，一段好风还。\n谁谓永嘉末，人犹庆历间。\n班心公定可，更可押廷班。",
        "dynasty": "宋",
        "collection_info": null
    },
    {
        "uuid": "7b6a0108e586b553bb68eff4c3fd0dcc",
        "title": "寄周子充察院二首  其二",
        "author": "杨万里",
        "content": "迹远公犹记，情亲势使疎。\n忽思参研席，如许遽龙猪。\n云步知无那，文盟肯弃予。\n只哦五箇字，不愈一行书。",
        "dynasty": "宋",
        "collection_info": null
    },
    {
        "uuid": "07402214876272fd33060c4bd23be215",
        "title": "自音声岩泛小舟下高溪",
        "author": "杨万里",
        "content": "晚日黄犹暖，寒江白更清。\n远山衝岸出，钓艇背人行。\n舟稳何妨小，波恬尔许平。\n大鱼不相报，拨剌得吾惊。",
        "dynasty": "宋",
        "collection_info": null
    },
    {
        "uuid": "7733679c49f929e1945cc52b5343b401",
        "title": "腊夜普明寺睡觉二首  其一",
        "author": "杨万里",
        "content": "旅梦忘为客，檐声忽唤愁。\n亲庭未差远，佛屋不胜秋。\n只么功名是，如今悟解不。\n十年行路饱，谁不遣吾休。",
        "dynasty": "宋",
        "collection_info": null
    },
    {
        "uuid": "240e966663a1a216bf1734fe46cea200",
        "title": "腊夜普明寺睡觉二首  其二",
        "author": "杨万里",
        "content": "作腊聊村酒，依人只短檠。\n略无更可数，听到雨无声。\n犬吠知何苦，鸡寒肯更鸣。\n生来眠不足，老去梦难成。",
        "dynasty": "宋",
        "collection_info": null
    },
    {
        "uuid": "c021e5be6cd57cbc39b1adc0f5d58622",
        "title": "腊后二首  其一",
        "author": "杨万里",
        "content": "待腊惊还过，留年惜欲除。\n雨纔三日有，雪更一冬无。\n游屐妨缘泞，寒威恋为炉。\n未须排旅闷，犹足助诗娱。",
        "dynasty": "宋",
        "collection_info": null
    },
    {
        "uuid": "09d652adea258b6a0189ebdfbfd8733b",
        "title": "腊后二首  其二",
        "author": "杨万里",
        "content": "云暗虚疑暮，江空分外寒。\n如何山雨过，便尔岸沙干。\n奈此诗愁得，怀哉岁事阑。\n梅残吾更忍，不折一枝看。",
        "dynasty": "宋",
        "collection_info": null
    },
    {
        "uuid": "fcb783837c5d2d4dde8bbc34abaed163",
        "title": "夜坐",
        "author": "杨万里",
        "content": "欲雪天还惜，不风寒自生。\n灯摇无定影，火作始然声。\n又遣庭闱讯，悬知骨肉情。\n履端犹几日，有梦未归程。",
        "dynasty": "宋",
        "collection_info": null
    },
    {
        "uuid": "39a9d6380d217b996960c93b751c88c7",
        "title": "东寺诗僧照上人访予于普明寺赠以诗",
        "author": "杨万里",
        "content": "故人深住白云隈，欲到何因只寄梅。\n岁晚观山吾独立，泥中骑马子能来。\n转头不觉三年别，病眼相看一笑开。\n说似少陵真句法，未应言下更空回。",
        "dynasty": "宋",
        "collection_info": null
    },
    {
        "uuid": "5a0ee054a0705a73facc431770713d62",
        "title": "题照上人迎翠轩二首  其一",
        "author": "杨万里",
        "content": "寺外秋山触眼明，寺根秋水洗心清。\n晴岚暖翠来未了，不用高人倒屣迎。",
        "dynasty": "宋",
        "collection_info": null
    },
    {
        "uuid": "83fd730f041d1bdc9728fd5e6b716f4c",
        "title": "题照上人迎翠轩二首  其二",
        "author": "杨万里",
        "content": "参寥癞可去无还，谁踏诗僧最上关。\n欲具江西句中眼，犹须作礼问云山。",
        "dynasty": "宋",
        "collection_info": null
    },
    {
        "uuid": "893ce7e40f12974707b58dfb9fea8adb",
        "title": "得亲老家问二首  其一",
        "author": "杨万里",
        "content": "节裏难为客，家中数有书。\n慈亲问归否，意绪各何如。\n强酒那能尽，添愁不更除。\n旧来贫未仕，父子岂相疎。",
        "dynasty": "宋",
        "collection_info": null
    },
    {
        "uuid": "150fc27c7884ae08a8cf988fa7690a62",
        "title": "得亲老家问二首  其二",
        "author": "杨万里",
        "content": "济世吾无策，迎亲仕屡惊。\n干坤裂未补，簪笏达何荣。\n三径犹须禄，羣飞不復情。\n山林早回首，诗酒且平生。",
        "dynasty": "宋",
        "collection_info": null
    },
    {
        "uuid": "98f8d65be5b9fdee0790c0e558f8409d",
        "title": "立春前一夕二首  其一",
        "author": "杨万里",
        "content": "春忽明朝是，冬将半夜非。\n年华只不住，客子未能归。\n微霰疎还密，寒檐滴又稀。\n捻鬚真浪苦，呵笔更成挥。",
        "dynasty": "宋",
        "collection_info": null
    },
    {
        "uuid": "58d2b44c0907f31b78d78a72cc687d99",
        "title": "立春前一夕二首  其二",
        "author": "杨万里",
        "content": "腊尽春还好，朝暄暮復寒。\n雨晴终日异，衣着一冬难。\n生菜知无分，残梅不用看。\n本凭书遣睡，转更睡相干。",
        "dynasty": "宋",
        "collection_info": null
    },
    {
        "uuid": "1644dba23031ce87206e72f004204efd",
        "title": "霰",
        "author": "杨万里",
        "content": "雪花遣霰作前锋，势颇张皇欲暗空。\n筛瓦巧寻疎处漏，跳阶误到暖边融。\n寒声带雨山难白，冷气侵人火失红。\n方讶一冬暄较甚，今宵敢叹卧如弓。",
        "dynasty": "宋",
        "collection_info": null
    },
    {
        "uuid": "a403100ae06ba1b3880c508f6e4e09fa",
        "title": "立春日有怀二首  其一",
        "author": "杨万里",
        "content": "飘蓬敢恨一年迟，客裏春光也自宜。\n白玉青丝那得说，一杯嚥下少陵诗。",
        "dynasty": "宋",
        "collection_info": null
    },
    {
        "uuid": "99bbbe4b4aeceb6da95e9dd03d022bfd",
        "title": "立春日有怀二首  其二",
        "author": "杨万里",
        "content": "玉堂着句转春风，诸老从前亦寓忠。\n谁为君王供帖子，丁宁绮语不须工。",
        "dynasty": "宋",
        "collection_info": null
    },
    {
        "uuid": "2db66e0d430b7c72c994f8a8e98af12c",
        "title": "立春新晴",
        "author": "杨万里",
        "content": "宿云送腊晓仍开，日动江光度竹来。\n春到更晴谁不喜，时迁不道老相催。\n山村敢惜身犹远，边地应怜战未回。\n春鸟岂知人意绪，新声只欲劝衔杯。",
        "dynasty": "宋",
        "collection_info": null
    },
    {
        "uuid": "9057c08e76428e1e4b9b787e3192f580",
        "title": "晚立普明寺门时已过立春去除夕三日尔将归有叹",
        "author": "杨万里",
        "content": "萧萧淅淅荻花风，惨惨澹澹云物容。\n欲雪不雪关得侬，得归未归一莞中。\n年华纵留春已换，半生作客今何恨。\n夜来飞霰打僧窗，便恐雪真数尺强。\n催科不拙亦安出，吾民沥髓不濡骨。\n边头犀渠未晏眠，天不雨粟地流钱。",
        "dynasty": "宋",
        "collection_info": null
    },
    {
        "uuid": "85f58192f517ff0f514322f86d581beb",
        "title": "除夕前一日归舟夜泊曲涡市宿治平寺",
        "author": "杨万里",
        "content": "江宽风紧折绵寒，滩多岸少上水船。\n市何曾远船不近，意已先到灯明边。\n夜投古寺衝泥入，湿薪烧作虫声泣。\n冷窗冻笔更成眠，也胜疎篷仰见天。\n市人歌呼作时节，诗人两膝高于颊。\n还家儿女问何如，明日此怀犹忍说。",
        "dynasty": "宋",
        "collection_info": null
    },
    {
        "uuid": "635879a73183790cce6a7229a62f837d",
        "title": "癸未上元后永州夜饮赵敦礼竹亭闻蛙醉吟",
        "author": "杨万里",
        "content": "茅亭夜集俯万竹，初月未光让高烛。\n主人酒令来无穷，恍然堕我醉乡中。\n草间蛙声忽三两，似笑吾人悭酒量。\n只作蛙听故自佳，何须更作鼓吹想。\n尚忆同登万石亭，倚栏垂手望寒青。\n只今真到寒青裏，吾人不饮竹不喜。",
        "dynasty": "宋",
        "collection_info": null
    },
    {
        "uuid": "192618dea053afe0c2ea7bf5dbb73c1e",
        "title": "过百家渡四绝句  其一",
        "author": "杨万里",
        "content": "出得城来事事幽，涉湘半济值渔舟。\n也知渔父趁鱼急，翻着春衫不裹头。",
        "dynasty": "宋",
        "collection_info": null
    },
    {
        "uuid": "c76032b958f876614aaa3296b853846f",
        "title": "过百家渡四绝句  其二",
        "author": "杨万里",
        "content": "园花落尽路花开，白白红红各自媒。\n莫问早行奇绝处，四方八面野香来。",
        "dynasty": "宋",
        "collection_info": null
    },
    {
        "uuid": "265477969fce7caa5da3c8ce1d158a1e",
        "title": "过百家渡四绝句  其三",
        "author": "杨万里",
        "content": "柳子祠前春已残，新晴特地却春寒。\n疎篱不与花为护，只为蛛丝作网竿。",
        "dynasty": "宋",
        "collection_info": null
    },
    {
        "uuid": "7e1660920831913dff6df77491dabfa9",
        "title": "过百家渡四绝句  其四",
        "author": "杨万里",
        "content": "一晴一雨路干湿，半淡半浓山迭重。\n远草平中见牛背，新秧疎处有人踪。",
        "dynasty": "宋",
        "collection_info": null
    },
    {
        "uuid": "d57a08714bdfe5fb67135e2dbfb594e0",
        "title": "武冈李簿回多问萧判官东夫",
        "author": "杨万里",
        "content": "客有来从天一隅，相逢喜问子何如。\n橘洲各自分马首，湘水更曾烹鲤鱼。\n心近人遐长作恶，离多合少可无书。\n得知安稳犹差慰，敢道韦郎迹也疎。",
        "dynasty": "宋",
        "collection_info": null
    },
    {
        "uuid": "3ba70a50253cd87fa1b5bd49e16389db",
        "title": "迓新守值雨",
        "author": "杨万里",
        "content": "春雨不大又不晴，只与行人禁送迎。\n小溪绿涨竟何曾，官路黄泥滑不胜。\n今年送迎乃尔苦，去年送迎正如许。\n风严火灭未五更，暗行十里鸡三鸣。\n行路最难仍最恶，平生历尽今更觉。\n前人失脚后人笑，后人失脚那可料。",
        "dynasty": "宋",
        "collection_info": null
    },
    {
        "uuid": "b335de54deb71eac06464d3e7b8f682a",
        "title": "负丞零陵更尽而代者未至家君携老幼先归追送出城正值泥雨万感骤集",
        "author": "杨万里",
        "content": "吾父先归吾未可，吾母已行犹顾我。\n儿女喜归未解悲，我愁安得似儿痴。\n墙头人看不须羡，居者那知行者嘆。\n昨日幸晴今又雨，天公管得行人苦。\n吾母病肺生怯寒，晚风鸣屋正无端。\n人家养子要作官，吾亲此行谁使然。",
        "dynasty": "宋",
        "collection_info": null
    },
    {
        "uuid": "8092d375fefed2bfc72b53a9243922ea",
        "title": "送别吕令圣与",
        "author": "杨万里",
        "content": "一门三相千子孙，后有公家前诸袁。\n有治国谱无县谱，种爱在堂铭在门。\n谁能不徼鬻爵恩，民乃不识田亩钱。\n姓名堕在诸公口，去去云霄稳着鞭。\n三年为寮无间然，公行何得搀吾先。\n取别当愁今更喜，定知同醉西湖莲。",
        "dynasty": "宋",
        "collection_info": null
    },
    {
        "uuid": "8ca5931b3ad9f927964f386e1391aa0b",
        "title": "和司法张仲良醉中论诗二首  其一",
        "author": "杨万里",
        "content": "醉语醒犹记，来诗读转新。\n不缘朋好密，其奈客居贫。\n无乃阳秋误，云何鼠朴珍。\n端令和者寡，敢以速为神。",
        "dynasty": "宋",
        "collection_info": null
    },
    {
        "uuid": "40d83ce817e39ae00accf9914a5a3bbf",
        "title": "和司法张仲良醉中论诗二首  其二",
        "author": "杨万里",
        "content": "相过宁嫌数，未行先畏辞。\n要宽千里别，犹费几篇诗。\n意得翻难售，声希只自奇。\n此生诗社裏，三折或知医。",
        "dynasty": "宋",
        "collection_info": null
    },
    {
        "uuid": "98ef808c77b52f8f0e71aa77e230592e",
        "title": "题唐德明秀才玉立斋",
        "author": "杨万里",
        "content": "坡云无竹令人俗，我云俗人正累竹。\n玉立斋前一万竿，能与主人相对寒。\n看竹哦诗笔生力，山童怪予遽忘食。\n不但不可一日无，斯须无此看何如。\n诗成欲写且復歇，恐竹嫌诗未清绝。\n丁宁一竿不可除，竹亦何曾减风月。",
        "dynasty": "宋",
        "collection_info": null
    },
    {
        "uuid": "2c8a92b6135dacf77f4e41f527ffe346",
        "title": "张仲良久约出郊以诗督之二首  其一",
        "author": "杨万里",
        "content": "百花亭下花如海，子厚宅前溪似油。\n幕下风流法曹掾，坐窗犹未作遨头。",
        "dynasty": "宋",
        "collection_info": null
    },
    {
        "uuid": "52de38eaf11e1d27558b1d10f42970aa",
        "title": "张仲良久约出郊以诗督之二首  其二",
        "author": "杨万里",
        "content": "只道今春不肯晴，已晴谁遣不郊行。\n忍违花底提壶语，不虑屋头鸠妇鸣。",
        "dynasty": "宋",
        "collection_info": null
    },
    {
        "uuid": "86bd8e09b20fb93deb030d0543693bbd",
        "title": "和仲良催看黄才叔秀才南园牡丹",
        "author": "杨万里",
        "content": "愁雨留花花已阑，作晴犹喜两朝寒。\n山城春事无多子，可缓黄园探牡丹。",
        "dynasty": "宋",
        "collection_info": null
    },
    {
        "uuid": "af90d5ec7561e56a7dc159adf55445f7",
        "title": "谢唐德明惠笋",
        "author": "杨万里",
        "content": "高人爱笋如爱玉，忍口不餐要添竹。\n云何又遣十辈来，昏花两眼为渠开。\n贩夫束缚向市卖，外强中干美安在。\n锦纹犹带落花泥，不论烧煮两皆奇。\n猪肝累人真可怍，以笋累公端不恶。",
        "dynasty": "宋",
        "collection_info": null
    },
    {
        "uuid": "9760bcbcddd11b3797e79e0a7177a0b6",
        "title": "别吴教授景衡",
        "author": "杨万里",
        "content": "道合从人笑，情亲觉别难。\n得朋何恨晚，到老几相看。\n世路今逾窄，吾徒却自宽。\n此心各相勉，不但道加餐。",
        "dynasty": "宋",
        "collection_info": null
    },
    {
        "uuid": "06437cf3a7abea53e41a913243663a1a",
        "title": "谒张安国",
        "author": "杨万里",
        "content": "帝苑花秾记并游，万人回首看鳌头。\n也知旬月应颛面，已逼云霄又作州。\n别后闻公非故我，学林着脚到前修。\n登门犹说同年话，未觉红鸾映白鸥。",
        "dynasty": "宋",
        "collection_info": null
    },
    {
        "uuid": "788690190ace3574d552303009f82e56",
        "title": "龚令国英约小集感冷暴下归卧感而赋焉二首  其一",
        "author": "杨万里",
        "content": "客裏何烦病，春余不谓寒。\n併来无计奈，那得有怀宽。\n憎药犹须强，耽书更暇看。\n两亲问消息，敢道不平安。",
        "dynasty": "宋",
        "collection_info": null
    },
    {
        "uuid": "dd0b3356903516bc54899f0671ef6bbc",
        "title": "龚令国英约小集感冷暴下归卧感而赋焉二首  其二",
        "author": "杨万里",
        "content": "吏卒稀仍散，僮奴野自亲。\n问吾适无恙，遽病此何因。\n初觉身为客，还疑老逼人。\n焚香发深省，一笑对残春。",
        "dynasty": "宋",
        "collection_info": null
    },
    {
        "uuid": "c434848d067559f4a9021b401fe01160",
        "title": "仲良见和再和谢焉四首  其一",
        "author": "杨万里",
        "content": "未惜诗脾苦，端令鬼胆寒。\n吾才三鼓竭，君思九江宽。\n作者今犹古，灯前捲又看。\n不辞鬚捻断，只苦句难安。",
        "dynasty": "宋",
        "collection_info": null
    },
    {
        "uuid": "a87eec0952fe8ad6b9cb77a9af52d2cb",
        "title": "仲良见和再和谢焉四首  其二",
        "author": "杨万里",
        "content": "谁谓陈三远，髯张下笔亲。\n夫何此意合，恐有宿生因。\n我岂慵开眼，年来寡见人。\n更烦雕好句，割取楚江春。",
        "dynasty": "宋",
        "collection_info": null
    },
    {
        "uuid": "71192a98a206f1598ccc657b56c57d68",
        "title": "仲良见和再和谢焉四首  其三",
        "author": "杨万里",
        "content": "健论开仍阖，清规高更寒。\n抗章胡未报，忧世可能宽。\n收用今宁晚，飞鶱尚会看。\n自怜千虑短，所愿一枝安。",
        "dynasty": "宋",
        "collection_info": null
    },
    {
        "uuid": "03f6b76688d2ec206a5e89354754150d",
        "title": "仲良见和再和谢焉四首  其四",
        "author": "杨万里",
        "content": "岂不为寮久，兹焉独愈亲。\n卜居如不近，同志竟何因。\n山鸟频招饮，江花解笑人。\n风颠仍雨急，枉却一年春。",
        "dynasty": "宋",
        "collection_info": null
    },
    {
        "uuid": "c73acd18b787d7aa8cab23ca41a50d53",
        "title": "晚寒",
        "author": "杨万里",
        "content": "莫道今晨热，东风未得欺。\n晚来作恶甚，寒似禁烟时。\n约雨斜还整，吹花合且离。\n不应如许峭，故故恼吾衰。",
        "dynasty": "宋",
        "collection_info": null
    },
    {
        "uuid": "7e4fc09f429eed0616356be55840f2bf",
        "title": "和仲良病中耽睡",
        "author": "杨万里",
        "content": "居士何曾病，羣儿错见怜。\n对床正风雨，落纸忽云烟。\n欲夏花全退，犹寒柳尚眠。\n如何睡乡裏，只是着诗仙。",
        "dynasty": "宋",
        "collection_info": null
    },
    {
        "uuid": "d92f49f880366d1d1b4b78381b2edeb8",
        "title": "和仲良春晚即事五首  其一",
        "author": "杨万里",
        "content": "几许春纔好，谁令绿遽深。\n风光曾着眼，时序只惊心。\n永日便甘寝，羁怀怯苦吟。\n春归犹作客，晴少更多阴。",
        "dynasty": "宋",
        "collection_info": null
    },
    {
        "uuid": "60e7d84a1371705426c3de8fcb6c5d6f",
        "title": "和仲良春晚即事五首  其二",
        "author": "杨万里",
        "content": "春在已愁热，夏来还解凉。\n一年又如许，万事更须忙。\n情薄忘花减，心危愿岁穰。\n平生只坐懒，何药疗嵇康。",
        "dynasty": "宋",
        "collection_info": null
    },
    {
        "uuid": "c459841ab832f07d4c5a45477419c2a9",
        "title": "和仲良春晚即事五首  其三",
        "author": "杨万里",
        "content": "欲与东风说，休吹堕絮飞。\n吾行正无定，魂梦岂忘归。\n花暖能醺眼，山浓欲染衣。\n只嫌春已老，此景也应稀。",
        "dynasty": "宋",
        "collection_info": null
    },
    {
        "uuid": "fd4802d1c16bbea18ed7134230c362fe",
        "title": "和仲良春晚即事五首  其四",
        "author": "杨万里",
        "content": "贫难聘欢伯，病敢跨连钱。\n梦岂花边到，春俄雨裏迁。\n一犁关五秉，百箔候三眠。\n只有书生拙，穷年垦纸田。",
        "dynasty": "宋",
        "collection_info": null
    },
    {
        "uuid": "d05ffdf2bccb567b6e81c26d535ca2a8",
        "title": "和仲良春晚即事五首  其五",
        "author": "杨万里",
        "content": "笋改斋前路，蔬眠雨后畦。\n晴江明处动，远树看来齐。\n我语真雕朽，君诗妙斲泥。\n殷勤报春去，恰恰一鶑啼。",
        "dynasty": "宋",
        "collection_info": null
    },
    {
        "uuid": "d7e3db1370b91878f32d276f9a3ebac0",
        "title": "题潘彦政叔侄濯缨斋",
        "author": "杨万里",
        "content": "愚溪之口湘江左，茅斋不小亦不大。\n斋前看江江只流，江中望斋斋更幽。\n两潘读书韵清壮，湘妃出听鱼吹浪。\n大潘皎如鹤出林，小潘不减在沙金。\n向来姓名到天府，市人莫笑渠尘土。\n濯缨当属最闲人，两潘且弹冠上尘。",
        "dynasty": "宋",
        "collection_info": null
    },
    {
        "uuid": "80fd6180ff211336b710ca68621e2e24",
        "title": "和仲良分送柚花沉三首  其一",
        "author": "杨万里",
        "content": "熏然真腊水沉片，烝以洞庭春雪花。\n只得掾曹作南董，国香未向俗人夸。",
        "dynasty": "宋",
        "collection_info": null
    },
    {
        "uuid": "895a69470bbba9b96116c132dccffb74",
        "title": "和仲良分送柚花沉三首  其二",
        "author": "杨万里",
        "content": "锯沉百迭糁琼英，一日三熏更九烝。\n却悔香成太清绝，龙涎生妬木犀憎。",
        "dynasty": "宋",
        "collection_info": null
    },
    {
        "uuid": "800ab5bf03429b066c267970cd2160b9",
        "title": "和仲良分送柚花沉三首  其三",
        "author": "杨万里",
        "content": "鹤骨龙筋金玉相，诗人十袭几年藏。\n已惊好手夺天巧，更遣余芬恼楚狂。",
        "dynasty": "宋",
        "collection_info": null
    },
    {
        "uuid": "070374b8a8f1c668dd0836d124c082a1",
        "title": "再病书怀呈仲良四首  其一",
        "author": "杨万里",
        "content": "病身谁伴亦谁怜，赢得昏昏几觉眠。\n睡起不知身是病，踞床看尽水沉烟。",
        "dynasty": "宋",
        "collection_info": null
    },
    {
        "uuid": "573e04db35abb6cbff68a1f4095be747",
        "title": "再病书怀呈仲良四首  其二",
        "author": "杨万里",
        "content": "病中嫌雨又嫌晴，自是情怀未苦平。\n两日雨多端不恶，市声洗尽只檐声。",
        "dynasty": "宋",
        "collection_info": null
    },
    {
        "uuid": "e12ad0630424b2028171661124a2d0a8",
        "title": "再病书怀呈仲良四首  其三",
        "author": "杨万里",
        "content": "功名销尽向来心，诗酒从今也不禁。\n夜雨遣人归思动，不知湘水几篙深。",
        "dynasty": "宋",
        "collection_info": null
    },
    {
        "uuid": "4835f49201b359307da795898fba795d",
        "title": "再病书怀呈仲良四首  其四",
        "author": "杨万里",
        "content": "方外诗豪张仲良，义风今日更谁双。\n绝怜病客无半眼，粥饭随宜到小窗。",
        "dynasty": "宋",
        "collection_info": null
    },
    {
        "uuid": "f9d0d0ecafe52e8483c816665f0bf04a",
        "title": "赠蜀中相士范思齐往全州见万先之教授",
        "author": "杨万里",
        "content": "两脚那解上金銮，两手只合把钓竿。\n比身管乐儿时态，已翻九河洗我肝。\n范生来自浣花里，眼中之人定谁贵。\n百炼未必贤绕指，贵人正要老于事。\n斜风细雨又春休，落花啼鸟总春愁。\n试问谈间立封侯，何如百钱挂杖头。",
        "dynasty": "宋",
        "collection_info": null
    },
    {
        "uuid": "4f105591233d1b58e1649a95656a3749",
        "title": "和唐德明问病二首  其一",
        "author": "杨万里",
        "content": "罢却微官且客居，庭闱不近信全疎。\n更无竹下子唐子，谁与过逢说异书。",
        "dynasty": "宋",
        "collection_info": null
    },
    {
        "uuid": "5554bdb14717cde2485b26aa9419dc4a",
        "title": "和唐德明问病二首  其二",
        "author": "杨万里",
        "content": "俟命循天更不疑，朶颐那可换灵龟。\n逍遥岂在榆枋外，问着扶摇总不知。",
        "dynasty": "宋",
        "collection_info": null
    },
    {
        "uuid": "96d86c8dfc31134106e24b4e26990975",
        "title": "又和梅雨",
        "author": "杨万里",
        "content": "管得天公雨更晴，何关客子病心情。\n得归此意良不恶，且住微躯也自轻。",
        "dynasty": "宋",
        "collection_info": null
    },
    {
        "uuid": "30115154505129b3f3c3ce55b01ac317",
        "title": "又和见喜病间",
        "author": "杨万里",
        "content": "初病杨花犹乱飞，即今梅子已黄稀。\n卧惊节物遽如许，起得沉绵更解肥。\n云寺耶溪招布袜，斜风细雨欠蓑衣。\n半生不结修门梦，只梦家山唤早归。",
        "dynasty": "宋",
        "collection_info": null
    },
    {
        "uuid": "dd67d1b9b0f71545f116d6964f33b482",
        "title": "罢丞零陵忽病伤寒谒医两旬如负担者日远日重改谒唐医公亮九日而无病矣谢以长句",
        "author": "杨万里",
        "content": "料病如料敌，用药如中的。\n淮阴百战有百胜，由基百发无一失。\n老唐脉法明更高，阅人二竖可得逃。\n探囊起死无德色，掉臂不为曳裾客。\n但使乡邻少卧痾，眼底名医麻竹多。\n嗟予诗瘦仍多病，两旬进尺退不寸。\n逢君已晚亦未恨，扫除何曾费余刃。\n长句藉手聊尔耳，真成不直一杯水。",
        "dynasty": "宋",
        "collection_info": null
    },
    {
        "uuid": "84d6b057be24d311a181ecac0fd3a48a",
        "title": "题黄才叔看山亭",
        "author": "杨万里",
        "content": "春山华润秋山瘦，雨山点黯晴山秀。\n湖湘山色天下稀，零陵乃復白其眉。\n作亭不为俗人好，箇竹把茅吾事了。\n朝来看山佳有余，为渠更尽一编书。",
        "dynasty": "宋",
        "collection_info": null
    },
    {
        "uuid": "09ff9d9e74489bac76db4ce4a2c0977e",
        "title": "送张倅",
        "author": "杨万里",
        "content": "山西劲气何曾歇，秦汉迄今几奇杰。\n张公长身鬚鬓苍，斜飞不入鹓鹭行。\n狂卒叫讙民震扰，不劳谈笑斯须了。\n皇上方披舆地图，烦公赤手繫单于。\n捕逐虎豹公则老，坐运筹策公尚少。",
        "dynasty": "宋",
        "collection_info": null
    },
    {
        "uuid": "f013076a5d03adebbf7ee769d9a471eb",
        "title": "题所寓唐德明书斋",
        "author": "杨万里",
        "content": "鳬鹜行中脱病身，竹林深处得幽人。\n只言官满浑无事，也被诗愁搅一春。",
        "dynasty": "宋",
        "collection_info": null
    },
    {
        "uuid": "bf8ede561e778e7aa77aa95673903aee",
        "title": "白含笑",
        "author": "杨万里",
        "content": "熏风晓破碧莲莟，花意犹低白玉颜。\n一粲不曾容易发，清香何自遍人间。",
        "dynasty": "宋",
        "collection_info": null
    },
    {
        "uuid": "a6cf63cc79298d98afc3840d72885a5f",
        "title": "题唐德明建一斋",
        "author": "杨万里",
        "content": "城南前江后山趾，竹斋正对寒江启。\n不嫌渔火乱书灯，只苦橹声惊睡美。\n平生刺头钻故纸，晚知此道无多子。\n从渠散漫汗牛书，笑倚江枫弄江水。",
        "dynasty": "宋",
        "collection_info": null
    },
    {
        "uuid": "68c41be1dc86ecca5ae11d23d4fc57db",
        "title": "夜离零陵以避同僚追送之劳留二绝简诸友  其一",
        "author": "杨万里",
        "content": "已坐诗臞病更羸，诸公刚欲饯湘湄。\n夜浮一叶逃盟去，已被沙鸥圣得知。",
        "dynasty": "宋",
        "collection_info": null
    },
    {
        "uuid": "51ab3b99a7d218d41f2f40518e458066",
        "title": "夜离零陵以避同僚追送之劳留二绝简诸友  其二",
        "author": "杨万里",
        "content": "思归日日只空言，一棹今真水月间。\n半夜犹闻郡楼鼓，明朝应失永州山。",
        "dynasty": "宋",
        "collection_info": null
    },
    {
        "uuid": "d387230f9c44c7989718ed2f507ccf27",
        "title": "泊冷水浦",
        "author": "杨万里",
        "content": "前夕放船湘口步，约到衡州来日午。\n五程一减作三程，谢渠江涨半篙清。\n今日雨来三四五，又闭疎篷听暮雨。\n长年商量泊船所，雨外青山更青处。",
        "dynasty": "宋",
        "collection_info": null
    },
    {
        "uuid": "bedb0a81689ddc9a72181b67a945bfa4",
        "title": "憩连岭店",
        "author": "杨万里",
        "content": "此馆初明眼，前山正接眉。\n热嫌连日甚，凉惜两朝迟。\n雨竹何其重，风鸥不自持。\n庭闱犹百里，早已豁愁思。",
        "dynasty": "宋",
        "collection_info": null
    },
    {
        "uuid": "2f539d5498e113faebbb74c49d43ab83",
        "title": "早行见萤",
        "author": "杨万里",
        "content": "浅草时双起，深丛忽独明。\n情知晓月淡，意欲照人行。\n扇扑高无奈，风斜半欲横。\n书帷吾已懒，不拟着囊盛。",
        "dynasty": "宋",
        "collection_info": null
    },
    {
        "uuid": "4e0784370bee3d29af3f8f1533d32253",
        "title": "和人七夕",
        "author": "杨万里",
        "content": "爱月斜仍细，占星久未过。\n浪传商用事，正苦汗成河。\n蛛喜今宵缀，蝇憎昨日多。\n吾文那乞巧，诗或拟阴何。",
        "dynasty": "宋",
        "collection_info": null
    },
    {
        "uuid": "01ea31573107d78e9655bac05d38bcce",
        "title": "送抹利花与庆长",
        "author": "杨万里",
        "content": "江梅去去木犀晚，萱草石榴刺人眼。\n抹利独立幽更佳，龙涎避香雪避花。\n朝来无热夜凉甚，急遣山童问花信。\n一枝带雨折来归，走送诗人觅好诗。",
        "dynasty": "宋",
        "collection_info": null
    },
    {
        "uuid": "3184919c4f8874bb8cf209d1f8010142",
        "title": "新居翦茅",
        "author": "杨万里",
        "content": "小筑初开一亩基，晚风散策已相宜。\n山童何急催归去，正是凉生月上时。",
        "dynasty": "宋",
        "collection_info": null
    },
    {
        "uuid": "c165843c560fb24c57ff3dd62c4013f7",
        "title": "读罪己诏时有符离之溃  其一",
        "author": "杨万里",
        "content": "莫读轮台诏，令人泪点垂。\n天乎容此虏，帝者渴非罴。\n何罪良家子，知它大将谁。\n愿惩危度口，傥復雁门踦。",
        "dynasty": "宋",
        "collection_info": null
    },
    {
        "uuid": "29da02afca6f6b7c44785be73ae5419f",
        "title": "读罪己诏时有符离之溃  其二",
        "author": "杨万里",
        "content": "乱起吾降日，吾将强仕年。\n中原仍梦裏，南纪且愁边。\n陛下非常主，羣公莫自贤。\n金台尚未筑，乃至羡强燕。",
        "dynasty": "宋",
        "collection_info": null
    },
    {
        "uuid": "6ddcb4cc673701ae2258cc9b8cc5f615",
        "title": "读罪己诏时有符离之溃  其三",
        "author": "杨万里",
        "content": "只道六朝窄，渠犹数百春。\n国家祖宗泽，天地发生仁。\n历服端传远，君王但侧身。\n楚人要能惧，周命正惟新。",
        "dynasty": "宋",
        "collection_info": null
    },
    {
        "uuid": "20eae5cf14a50412aa34a395fe026070",
        "title": "题代度寺",
        "author": "杨万里",
        "content": "一别重来十五年，残僧半在寺依然。\n黄杨当日绝低小，已过危檐也可怜。",
        "dynasty": "宋",
        "collection_info": null
    },
    {
        "uuid": "d58e0bbadf05158714e300e546ccbea4",
        "title": "又题寺后竹亭",
        "author": "杨万里",
        "content": "行尽空房忽画栏，竹光和月入亭寒。\n壁间题字知谁句，醉把残灯子细看。",
        "dynasty": "宋",
        "collection_info": null
    },
    {
        "uuid": "3ac7db195a9da6459ab6a96b4321d9c6",
        "title": "中秋前两日别刘彦纯彭仲庄于白马山下",
        "author": "杨万里",
        "content": "匆匆离合梦非梦，续续谈谐眠不眠。\n莫道对床容易着，试思分手几何年。\n长亭更放金荷浅，后夜谁同璧月圆。\n要得长随二三友，不知由我定由天。",
        "dynasty": "宋",
        "collection_info": null
    },
    {
        "uuid": "491fb9c76a1505d8cba9ed942a250e1e",
        "title": "早发建安寺过大栎虚",
        "author": "杨万里",
        "content": "睡美那能动，朝凉强作行。\n吾方犯星起，人已趁虚声。\n近路还如许，长途作么生。\n两亲今正老，三釜又须营。",
        "dynasty": "宋",
        "collection_info": null
    },
    {
        "uuid": "7b83b1870433859bf9d2403fb4979b7d",
        "title": "中秋前一夕翫月",
        "author": "杨万里",
        "content": "月拟来宵好，吾先今夕遭。\n纔升半壁许，已復一轮高。\n迁坐明相就，羣飞影得逃。\n望秋惟有此，彻夜敢辞劳。",
        "dynasty": "宋",
        "collection_info": null
    },
    {
        "uuid": "fef86e650154562b76c7339acfbe0480",
        "title": "赴调宿白沙渡族叔文远携酒追送走笔取别",
        "author": "杨万里",
        "content": "扁舟斜缆白沙虚，欲行未发小踟蹰。\n吾家子云来得得，为携碧酒买白鱼。\n谊风多年冷似铁，非公其谁主风月。\n尊前醉倒定不嗔，同来多半箇中人。",
        "dynasty": "宋",
        "collection_info": null
    },
    {
        "uuid": "5e1bfb099e216ac6cb2249833b794d5a",
        "title": "醉后题壁",
        "author": "杨万里",
        "content": "夜寒星斗挂屋椽，我辈把酒不问天。\n语声未怕惊天上，只愁惊起白鸥眠。",
        "dynasty": "宋",
        "collection_info": null
    },
    {
        "uuid": "0e781e1f015015d347a595c9dac99400",
        "title": "夜雨泊新淦",
        "author": "杨万里",
        "content": "乱眼纔迷树，回头已湿沙。\n萧萧打篷急，点点入船斜。\n此夕初为客，何时却到家。\n余樽曾卧否，唤取作生涯。",
        "dynasty": "宋",
        "collection_info": null
    },
    {
        "uuid": "a17ef1b5c64f287f96a163227cddbd29",
        "title": "明发新淦晴快风顺约泊樟镇",
        "author": "杨万里",
        "content": "雨到中宵歇，心知逗晓晴。\n排云数峰出，漏日半江明。\n风借轻帆便，天催懒客行。\n不应樟镇酒，无意待人倾。",
        "dynasty": "宋",
        "collection_info": null
    },
    {
        "uuid": "09fc13dbd3ab8bd44ce1ea14c9e54439",
        "title": "泊樟镇",
        "author": "杨万里",
        "content": "北地三接淅，重来四肃霜。\n日斜秋树转，市散暮船忙。\n波捲清中白，霞翻紫外黄。\n汀沙浑换却，不记旧圜方。",
        "dynasty": "宋",
        "collection_info": null
    },
    {
        "uuid": "2dc529d18f92be62c8479649a609d8c0",
        "title": "午憩堆钱岭",
        "author": "杨万里",
        "content": "蚤作难为饭，前途又苦饥。\n尘劳正未了，眠食且随宜。\n小憩那思去，追程得更迟。\n馆人只冷眼，还为惜奔驰。",
        "dynasty": "宋",
        "collection_info": null
    },
    {
        "uuid": "c362658001e5d28c7077b8ed09765b04",
        "title": "路逢故将军李显忠以符离之役私其府库士怨而溃谪居长沙",
        "author": "杨万里",
        "content": "贪将如中使，兵书不误今。\n只悲熊耳甲，谁怨褭蹄金。\n贾傅奚同郡，朱游独折心。\n书生何处说，诗罢自长吟。",
        "dynasty": "宋",
        "collection_info": null
    },
    {
        "uuid": "17dc1531a2bae1cd3ac98e6c4c2fcc98",
        "title": "宿杨塘店",
        "author": "杨万里",
        "content": "吾生行路何时了，旧馆重来身渐老。\n路旁松桂只十年，如今修修旧小小。\n昨宵宿处又云边，来宵还似今宵然。\n陈迹更待俛仰间，有酒不饮要称贤。",
        "dynasty": "宋",
        "collection_info": null
    },
    {
        "uuid": "aad7b0d8db20c9e3821f331d317ab95e",
        "title": "宿长林",
        "author": "杨万里",
        "content": "雾月撩人白，风灯恼客青。\n倦多资美睡，酒薄免迟醒。",
        "dynasty": "宋",
        "collection_info": null
    },
    {
        "uuid": "d3f1ff3950201bc22d9f318a569663c0",
        "title": "午憩东塘近白干江西地尽于此",
        "author": "杨万里",
        "content": "日以秋还短，涂缘热故长。\n也知茅店小，奈此竹风凉。\n更远终然到，而吾有底忙。\n欲行犹小驻，咫尺便它乡。",
        "dynasty": "宋",
        "collection_info": null
    },
    {
        "uuid": "7ded417da78f78c0f1cdad2b884da9dd",
        "title": "初寒",
        "author": "杨万里",
        "content": "欲雨还晴又作阴，添衣已减却重寻。\n绝知不晚新寒到，更用先来破客心。",
        "dynasty": "宋",
        "collection_info": null
    },
    {
        "uuid": "a317521b34c5c9850d3481c8888b6892",
        "title": "沙溪江亭",
        "author": "杨万里",
        "content": "渔舟竟日不知还，水碓无人也不闲。\n斫却江头一丛柳，当愁无地着江山。",
        "dynasty": "宋",
        "collection_info": null
    },
    {
        "uuid": "726712a2af2dfb642149cea145e15788",
        "title": "宿张家店壁间有赵民则一绝句云舍策投床睡便浓觉来凉叶动西风惊秋念远无穷意客裏知谁此夜同因次其韵",
        "author": "杨万里",
        "content": "督邮不敌客愁浓，那更秋宵一笛风。\n公子何曾知许事，旷怀也解与人同。",
        "dynasty": "宋",
        "collection_info": null
    },
    {
        "uuid": "d870bd7e18a34183185254ba01c21145",
        "title": "蒋莲店有书柳子厚寄吴武陵琴诗三读敬哦五言",
        "author": "杨万里",
        "content": "秋晴得凉行，壁阅遇佳读。\n已咽犹余滋，将烬忽剩馥。\n语妙古未多，听难今良独。\n追诵惜去眼，信步遑拟足。\n惊心一鸟鸣，隔溪两峰绿。",
        "dynasty": "宋",
        "collection_info": null
    },
    {
        "uuid": "6395424b2d9b1aaa595e5eaaaf190e94",
        "title": "道逢王元龟阁学",
        "author": "杨万里",
        "content": "秋日纔昇却雾中，先生更去恐羣空。\n古谁云远今犹古，公亦安知世重公。\n轩冕何缘关此老，江山所过总清风。\n我行安用相逢得，不得趋隅又北东。",
        "dynasty": "宋",
        "collection_info": null
    },
    {
        "uuid": "4d094d32761c9a6f779689333a1dd6e3",
        "title": "宿枫平",
        "author": "杨万里",
        "content": "休说江西西路行，东来骨瘦却诗清。\n恐缘桂玉疎云子，敢对溪山唤曲生。",
        "dynasty": "宋",
        "collection_info": null
    },
    {
        "uuid": "12999331dd447151bea5e45fc6857bb2",
        "title": "发枫平",
        "author": "杨万里",
        "content": "谷暗迷窗晓，山鸣报雨来。\n畦丁绝须喜，菜甲正新栽。\n倦路愁何那，衝泥惯岂纔。\n吾诗未大好，也辱片云催。",
        "dynasty": "宋",
        "collection_info": null
    },
    {
        "uuid": "5ba4a1d9371edbdee75f694bc4408e12",
        "title": "过下梅",
        "author": "杨万里",
        "content": "不特山盘水亦回，溪山信美暇徘徊。\n行人自趁斜阳急，关得归鸦更苦催。",
        "dynasty": "宋",
        "collection_info": null
    },
    {
        "uuid": "3c097e32b20d2dc78e37b12f419deb27",
        "title": "九日落莫忆同施少才集长沙",
        "author": "杨万里",
        "content": "九月九日今朝是，五里十里正未已。\n良辰美景只自美，不如且着黑棋子。\n浊醪不贱有如无，黄花新寄绝交书。\n三年客裏两重九，去年却得登高友。\n醉吟岳麓道林间，天风吹帽挂君山。\n倒骑蹇馿下绝顶，眼花几落贾谊井。\n如今悔狂亦懒游，不嫌清坐独醒休。",
        "dynasty": "宋",
        "collection_info": null
    },
    {
        "uuid": "c306ed9a8d49af0f343b7bba8c6d30a9",
        "title": "宿度息",
        "author": "杨万里",
        "content": "薄云翳佳月，风为作金篦。\n我行以事役，云行亦忙为。\n如何今夕寒，只与客子期。\n忘情岂我辈，能禁秋兴悲。\n短檠不解事，唤我哦新诗。",
        "dynasty": "宋",
        "collection_info": null
    },
    {
        "uuid": "b3f896b4ab01d9f8987496beed88b726",
        "title": "晓泊舟庙山",
        "author": "杨万里",
        "content": "平水长先晓，无风也自涛。\n烟昏山易远，岸阔树难高。\n去雁鸣相报，游鱼冷总逃。\n轻寒容可忍，清眺得辞劳。",
        "dynasty": "宋",
        "collection_info": null
    },
    {
        "uuid": "c34b5935130b59e2b6cc7c7e8d81b6f3",
        "title": "到龙山头",
        "author": "杨万里",
        "content": "影静长安道，凉风响辔衔。\n海天低到水，江日晚明帆。\n潮遣先驱壮，声吞绝岛巉。\n黄尘征袖满，却愧着朝衫。",
        "dynasty": "宋",
        "collection_info": null
    },
    {
        "uuid": "4751a3614f75b664d9d68202858f8dbe",
        "title": "见澹庵胡先生舍人",
        "author": "杨万里",
        "content": "澹翁家近醉翁家，二老风流莫等差。\n黄帽朱耶饱烟雨，白头紫禁判鶑花。\n补天老手何须石，行地新堤早着沙。\n三岁别公千里见，端能解榻瀹春芽。",
        "dynasty": "宋",
        "collection_info": null
    },
    {
        "uuid": "d8b58256fb7892db785178edb309ff47",
        "title": "为王监簿先生求近诗",
        "author": "杨万里",
        "content": "林下诗中第一仙，西风吹到日轮边。\n杜陵野客还惊市，国子先生小着鞭。\n拈出老谋开宇宙，本来清尚只云泉。\n新篇未许儿童诵，但得真传敢浪传。",
        "dynasty": "宋",
        "collection_info": null
    },
    {
        "uuid": "c0ec8ef1d58dacc6d58ac44cb1b0bdb3",
        "title": "宿徐元达小楼",
        "author": "杨万里",
        "content": "楼迥眠曾着，秋寒夜更加。\n市声先晓动，窗月傍人斜。\n役役名和利，憧憧马又车。\n如何泉石耳，禁得许諠譁。",
        "dynasty": "宋",
        "collection_info": null
    },
    {
        "uuid": "3dc897feee29e509cc488b864164c38d",
        "title": "赠相士蓑衣道人杜需二首  其一",
        "author": "杨万里",
        "content": "与子生疎有底仇，谈间容易说封侯。\n病身更遣冰山倚，野鹤孤云也替愁。",
        "dynasty": "宋",
        "collection_info": null
    },
    {
        "uuid": "0083033812d3bc7c7de57d9ce2988254",
        "title": "赠相士蓑衣道人杜需二首  其二",
        "author": "杨万里",
        "content": "坐来小歇过眉拄，客裏那能满眼酤。\n肯脱蓑衣借侬着，鸥边雨外且江湖。",
        "dynasty": "宋",
        "collection_info": null
    },
    {
        "uuid": "a29aa85535f2d34853a7017ad35ba112",
        "title": "跋马公弼省干出示山谷草圣浣花醉图歌",
        "author": "杨万里",
        "content": "涪翁浣花醉图歌，歌词自作復自写。\n少陵无人张颠死，此翁奄有二子者。\n不论钗股与锥沙，更数旱蛟及惊蛇。\n诗仙不合兼草圣，鬼妬天嗔教薄命。\n人言爱书缘爱贤，紫眉未必胜青编。\n旧时鬼门关外客，如今一字抵尺璧，何须千载空相忆。",
        "dynasty": "宋",
        "collection_info": null
    },
    {
        "uuid": "30b860033c9af8efea3b96c00a89dd0b",
        "title": "送王监簿民瞻南归",
        "author": "杨万里",
        "content": "潮头打云云不留，月波泼窗窗欲流。\n夜寒报晴岂待晓，天公端为卢溪老。\n卢溪在山不知年，卢溪出山即日还。\n黄纸苦催得高卧，青霞成癖谁能那。\n诏谓先生式国人，掉头已復烟林深。\n路旁莫作两疎看，老儒不用橐中金。",
        "dynasty": "宋",
        "collection_info": null
    },
    {
        "uuid": "2c7fefb2c96a716abd58f23a769439c8",
        "title": "澹庵坐上观显上人分茶",
        "author": "杨万里",
        "content": "分茶何似煎茶好，煎茶不似分茶巧。\n蒸水老禅弄泉手，隆兴元春新玉爪。\n二者相遭兔瓯面，怪怪奇奇真善幻。\n纷如擘絮行太空，影落寒江能万变。\n银瓶首下仍尻高，注汤作字势嫖姚。\n不须更师屋漏法，只问此瓶当响答。\n紫微仙人乌角巾，唤我起看清风生。\n京尘满袖思一洗，病眼生花得再明。\n汉鼎难调要公理，策勋茗椀非公事。\n不如回施与寒儒，归续茶经传衲子。",
        "dynasty": "宋",
        "collection_info": null
    },
    {
        "uuid": "df289d0fc132e0df0458db0ac732b983",
        "title": "谢赵茂甫惠浙曹中笔蜀越薄笺二首  其一",
        "author": "杨万里",
        "content": "公子平生无长物，几研生涯敌玉冰。\n二妙端能并送似，便呼毛颖试溪藤。",
        "dynasty": "宋",
        "collection_info": null
    },
    {
        "uuid": "cfecc2334e0f813f9ec44e82207d2745",
        "title": "谢赵茂甫惠浙曹中笔蜀越薄笺二首  其二",
        "author": "杨万里",
        "content": "百楮先生十兔尖，心知奇绝敢言贪。\n诗无好语书仍俗，喜气多多抵得惭。",
        "dynasty": "宋",
        "collection_info": null
    },
    {
        "uuid": "30668df83d98d328f3f8d7e7d3fdb777",
        "title": "和马公弼夜雨",
        "author": "杨万里",
        "content": "一雨未辞泥至腰，新寒疠气喜全消。\n都人得此正希阔，远客幡然成寂寥。\n声在疎檐与黄叶，梦听禁漏近丹霄。\n愁心却被诗勾引，始觉君家我里遥。",
        "dynasty": "宋",
        "collection_info": null
    },
    {
        "uuid": "3891dd13c7bc4d73b4fc34d113849890",
        "title": "再和错综其韵",
        "author": "杨万里",
        "content": "家书希到恐缘遥，岂有全无雁拂霄。\n屈指大刀违破镜，负渠缩项及长腰。\n何当竹外扁舟去，趁取梅梢未雪消。\n頼有可人同舍客，破愁得句似参寥。",
        "dynasty": "宋",
        "collection_info": null
    },
    {
        "uuid": "d89f8ce9f161a465bf2bbfbf560ac13f",
        "title": "和赵彦德旅怀是夕渠诵诗鼓琴",
        "author": "杨万里",
        "content": "客间眼暗可逢人，公子诗琴却有神。\n频掉乌纱知得句，快挥绿绮更留尘。\n飘零不问今何夕，邂逅相欢意便亲。\n作许生涯浑不恶，只愁我辈转须贫。",
        "dynasty": "宋",
        "collection_info": null
    },
    {
        "uuid": "2f89a70520f8d80de61ef0029e81b704",
        "title": "至日前思亲",
        "author": "杨万里",
        "content": "节近亲庭远，天寒日暮时。\n未风窗已报，欲雪脚先知。",
        "dynasty": "宋",
        "collection_info": null
    },
    {
        "uuid": "21eea6962022301bd413a2a0cd006baa",
        "title": "和汤叔度雪",
        "author": "杨万里",
        "content": "道得闲来尽未闲，颇缘幽事搅心间。\n卧听雪作披衣起，不待天明带月看。\n更觉梅枝殊摘索，只惊蓬鬓却羁单。\n飞花岂解知人意，风裏时时戏作团。",
        "dynasty": "宋",
        "collection_info": null
    },
    {
        "uuid": "c0ad272a2168defd108a94b98b9e8ddf",
        "title": "和马公弼雪",
        "author": "杨万里",
        "content": "洒竹穿梅湖更山，客间得此未嫌寒。\n髯疎也被轻轻点，齿冷犹禁细细餐。\n晴了还成三日冻，销余留得半庭看。\n凭谁说似王郎妇，盐絮吟来总未安。",
        "dynasty": "宋",
        "collection_info": null
    },
    {
        "uuid": "056d89d540aafadbd41134762810b9e0",
        "title": "中书胡舍人玉堂夜直用万里所和汤君雪韵和寄逆旅再和谢焉",
        "author": "杨万里",
        "content": "紫禁仙人视草闲，宫云低到绮疏间。\n玉妃为作回风舞，金炬高烧带笑看。\n得句却嫌椽笔小，衝泥遣慰客毡单。\n夜哦妙语锵鸾鹤，不觉梅梢霁日团。",
        "dynasty": "宋",
        "collection_info": null
    },
    {
        "uuid": "f9423399cbc28fc3ecaf560c540794d1",
        "title": "和符君俞卜邻",
        "author": "杨万里",
        "content": "朱崖柳色欲春风，庾岭梅花尚雪容。\n念子南归骑瘦马，只今谁解好真龙。\n吾乡端是山水窟，何日来同丘壑胸。\n白鹭青原不妨拣，诛茅结屋看何从。",
        "dynasty": "宋",
        "collection_info": null
    },
    {
        "uuid": "0cb5be6d1c9e6ddbd727e01df65963cf",
        "title": "引见前一夕寓宿徐元达小楼元达招符君俞胡季永小集走笔和君俞韵",
        "author": "杨万里",
        "content": "主宾呼酒卷沧溟，我亦何人与德星。\n高阁连云压潮白，前山倒影入杯青。\n细哦秀句清无底，匹似疎梅寒更馨。\n不惜坐间作颓玉，只愁宫漏又须听。",
        "dynasty": "宋",
        "collection_info": null
    },
    {
        "uuid": "235435057c17adb3f71787a8db041e63",
        "title": "同君俞季永步至普济寺晚泛西湖以归得四绝句  其一",
        "author": "杨万里",
        "content": "阁日微阴不碍晴，杖藜小倦且须行。\n湖山有意留侬款，约束疎钟未要声。",
        "dynasty": "宋",
        "collection_info": null
    },
    {
        "uuid": "5d751b1ae685bbd74c92b3960551df7f",
        "title": "同君俞季永步至普济寺晚泛西湖以归得四绝句  其二",
        "author": "杨万里",
        "content": "烟艇横斜柳港湾，云山出没柳行间。\n登山得似游湖好，却是湖心看尽山。",
        "dynasty": "宋",
        "collection_info": null
    },
    {
        "uuid": "7984ef8ceb994f97e6ad0f9009a2de2a",
        "title": "同君俞季永步至普济寺晚泛西湖以归得四绝句  其三",
        "author": "杨万里",
        "content": "西湖虽老为人容，不必花时十里红。\n卷取郭熙真水墨，枯荷折苇小霜风。",
        "dynasty": "宋",
        "collection_info": null
    },
    {
        "uuid": "e7617a763464413cfc0cf37a4251391c",
        "title": "同君俞季永步至普济寺晚泛西湖以归得四绝句  其四",
        "author": "杨万里",
        "content": "曲曲都城缭翠微，鳞鳞湖浪动斜晖。\n天寒日暮游人少，两岸轻舟星散归。",
        "dynasty": "宋",
        "collection_info": null
    },
    {
        "uuid": "b0fa9279d203ab6b297a5f6a71c0137d",
        "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其一",
        "author": "杨万里",
        "content": "湖暖开冰已借春，山晴留雪要娱人。\n昨游未当清奇在，踏冻重来眼却新。",
        "dynasty": "宋",
        "collection_info": null
    },
    {
        "uuid": "ce31d1a34c58964f9f17c3a31a9d91ce",
        "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其二",
        "author": "杨万里",
        "content": "紫陌微干未放尘，青鞋不惜涴泥痕。\n春风已入寒蒲节，残雪犹依古柳根。",
        "dynasty": "宋",
        "collection_info": null
    },
    {
        "uuid": "b853ec6356409524606a74c890a2c534",
        "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其三",
        "author": "杨万里",
        "content": "冰壶底裏步金沙，真到林逋处士家。\n未办寒泉荐秋菊，且将瘦句了梅花。",
        "dynasty": "宋",
        "collection_info": null
    },
    {
        "uuid": "4ab3ad177ee8bbca97573aa8d1fce1ad",
        "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其四",
        "author": "杨万里",
        "content": "道堂高绝俯空明，上下跻攀取意行。\n浄阁虚廊人寂寂，鹤声断处忽琴声。",
        "dynasty": "宋",
        "collection_info": null
    },
    {
        "uuid": "5082a8dce279ac7ea9abd2afd0b0c674",
        "title": "甲申上元前闻家君不快西归见梅有感二首  其一",
        "author": "杨万里",
        "content": "官路桐江西復西，野梅千树压疎篱。\n昨来都下筠篮底，三百青钱买一枝。",
        "dynasty": "宋",
        "collection_info": null
    },
    {
        "uuid": "7e0fe8f4ab666e4e0bc3c5c74ff57b8f",
        "title": "甲申上元前闻家君不快西归见梅有感二首  其二",
        "author": "杨万里",
        "content": "千里来为五斗谋，老亲望望且归休。\n春光尽好关侬事，细雨梅花只做愁。",
        "dynasty": "宋",
        "collection_info": null
    },
    {
        "uuid": "23af82c4fa8c9cb544e5ce75882e74c3",
        "title": "晚春行田南原",
        "author": "杨万里",
        "content": "西畴前日尘作雾，南村今日波生路。\n云子从来疎广文，衝雨学稼当辞勤。\n农言秧好殊胜麦，其如绿针未堪吃。\n吾生十指不拈泥，毛锥便得傲蓑衣。\n只愿边头长无事，把耒耕云且吾志。\n不愁官马送还官，借牛骑归不用鞍。",
        "dynasty": "宋",
        "collection_info": null
    },
    {
        "uuid": "642fb7d5df1831ffaec470bc8c2f73b3",
        "title": "闻鶑",
        "author": "杨万里",
        "content": "过雨溪山浄，新晴花柳明。\n来穿两好树，别作一家声。\n故欲撩诗兴，仍添怀友情。\n惊飞苦难见，那更绿阴成。",
        "dynasty": "宋",
        "collection_info": null
    },
    {
        "uuid": "cf463d92c9c90c4d0ee4d2023d8d1a14",
        "title": "初夏日出且雨",
        "author": "杨万里",
        "content": "笑忆唐人句，无晴还有晴。\n斜阳白鸥影，疎雨子规声。\n台阁非吾事，溪山且此生。\n诗成何用好，诗好却难成。",
        "dynasty": "宋",
        "collection_info": null
    },
    {
        "uuid": "2ba06a3b493532efbef9074931efa596",
        "title": "和文远以作醮相疎",
        "author": "杨万里",
        "content": "涉夏天勤雨，今年定有秋。\n试思衝热出，何似带泥游。\n轩冕关庄子，江湖着魏牟。\n高人香火裏，也到酒边不。",
        "dynasty": "宋",
        "collection_info": null
    },
    {
        "uuid": "b08a591127e9180cb7d6b0566380e31c",
        "title": "族叔祖彦通所居宛在水中央名之曰小蓬莱为作长句",
        "author": "杨万里",
        "content": "侬爱南溪不减公，南溪亲公却疎侬。\n为侬只作一两曲，为公绕尽云边屋。\n屋后有竹前有花，断桥纔整已半斜。\n客来不恶去亦好，莫将汗脚涴瑶草。\n俗子只道无蓬莱，请渠且洗睫上埃。\n蓬莱不大亦不小，作诗示公公一笑。",
        "dynasty": "宋",
        "collection_info": null
    },
    {
        "uuid": "d87e42d4ca64641cb0ae2933ea4737d9",
        "title": "彦通以诗送石菖蒲和谢之",
        "author": "杨万里",
        "content": "笑拂孤芳旋汲泉，忽如身堕晓霜天。\n一生寒瘦知何用，只得清名垂万年。",
        "dynasty": "宋",
        "collection_info": null
    },
    {
        "uuid": "4dbf8e8feb270fd7246136b5784aeed7",
        "title": "清晓出城别王宣子舍人",
        "author": "杨万里",
        "content": "月细惟愁落，阳昇未要忙。\n出门鸡未觉，夹路稻初香。\n涉世宁容懒，侵星幸稍凉。\n病来诗久废，觅句费商量。",
        "dynasty": "宋",
        "collection_info": null
    },
    {
        "uuid": "396cfae1da08b795f88d4c96ef905142",
        "title": "送王吉州宣子舍人知明州二首  其一",
        "author": "杨万里",
        "content": "满听除书好，明州胜吉州。\n又为邦伯去，政坐治声优。\n过阙端能遇，居中定作留。\n新民莫漫喜，竹马不须休。",
        "dynasty": "宋",
        "collection_info": null
    },
    {
        "uuid": "706287b9564096d75a0a9160d1940409",
        "title": "送王吉州宣子舍人知明州二首  其二",
        "author": "杨万里",
        "content": "碧海翻词笔，清霜逼谊风。\n不应盛名下，未着玉堂中。\n剩欲公留此，其如帝望公。\n从今摩病眼，看到火城红。",
        "dynasty": "宋",
        "collection_info": null
    },
    {
        "uuid": "26b119222a7ab6d164e8d91e8e1b0311",
        "title": "题王宣子新作吉州学前咏归亭",
        "author": "杨万里",
        "content": "使君见处我何言，且上斯亭一笑还。\n便有醒然新气象，何曾改却旧江山。\n咏归风味谁知点，克己工夫未减颜。\n箇裏诸生高着眼，仕和不仕得相关。",
        "dynasty": "宋",
        "collection_info": null
    },
    {
        "uuid": "69f95dce885e29d3687c77b8a488b859",
        "title": "夜同文远祷雨老冈祠",
        "author": "杨万里",
        "content": "秋热常年无此例，今宵有月不能凉。\n槁苗似妬诗人懒，作意催成祷雨章。",
        "dynasty": "宋",
        "collection_info": null
    },
    {
        "uuid": "e031130baabb05162f065cf20e30dc7f",
        "title": "霜露",
        "author": "杨万里",
        "content": "落照红犹剩，初星白未真。\n霜威能夺月，寒力故欺人。\n哀雁知谁怨，吟蛩独我亲。\n老来忧患裏，忍泪已霑巾。",
        "dynasty": "宋",
        "collection_info": null
    },
    {
        "uuid": "eb45b5759142ced86059ec2e4003a3d7",
        "title": "理蔬",
        "author": "杨万里",
        "content": "小摘吾犹惜，频来径自成。\n青虫捕仍有，蠹叶病还生。\n贫裏犹存竈，霜余正可羹。\n窥园未妨学，抱瓮更须营。",
        "dynasty": "宋",
        "collection_info": null
    },
    {
        "uuid": "e2049b38414c776382d78086c4e130ec",
        "title": "送傅山人二绝句  其一",
        "author": "杨万里",
        "content": "江山有约未应疎，浪自忙中白却鬚。\n我昔属官今属我，子能略伴瘦藤无。",
        "dynasty": "宋",
        "collection_info": null
    },
    {
        "uuid": "d2238d672426647ea8315a63b6415558",
        "title": "送傅山人二绝句  其二",
        "author": "杨万里",
        "content": "谈天渠外更谁先，聊復怜渠与酒钱。\n富贵不愁天不管，不应丘壑也关天。",
        "dynasty": "宋",
        "collection_info": null
    },
    {
        "uuid": "dd6e548bec0a9383db6a2798b6a08068",
        "title": "悯农",
        "author": "杨万里",
        "content": "稻云不雨不多黄，荞麦空花早着霜。\n已分忍饥度残岁，更堪岁裏闰添长。",
        "dynasty": "宋",
        "collection_info": null
    },
    {
        "uuid": "12290640de0acf6fc4edbf1fd19313f3",
        "title": "绝句",
        "author": "杨万里",
        "content": "枫老颜方少，山晴气反昏。\n旧贫今更甚，已冷幸犹暄。",
        "dynasty": "宋",
        "collection_info": null
    },
    {
        "uuid": "a9789f92bc1c0da2726debe12731dd33",
        "title": "故少师张魏公挽词三章  其一",
        "author": "杨万里",
        "content": "出昼民犹望，回军敌尚疑。\n时非不吾以，天未胜人为。\n自别知何恙，从谁话许悲。\n一生长得忌，千载却空思。",
        "dynasty": "宋",
        "collection_info": null
    },
    {
        "uuid": "ec0525e6139b2f8a827cc8e58db08382",
        "title": "故少师张魏公挽词三章  其二",
        "author": "杨万里",
        "content": "手麾日三舍，身驭月重轮。\n始是岷峨秀，前无社稷臣。\n向来元破斧，何用更洪钧。\n只使江淮草，明年不作春。",
        "dynasty": "宋",
        "collection_info": null
    },
    {
        "uuid": "89c960fbc5e5ae68b3a5acc59d3293fa",
        "title": "故少师张魏公挽词三章  其三",
        "author": "杨万里",
        "content": "读易堂边路，曾闻赤舄声。\n心从画前到，身在易中行。\n忧国何缘寿，思亲岂欲生。\n不应永州月，犹傍两窗明。",
        "dynasty": "宋",
        "collection_info": null
    },
    {
        "uuid": "e7bf3e657153600ac5e08b14d8ba1bbf",
        "title": "和周仲觉三首  其一",
        "author": "杨万里",
        "content": "书懒聊遮眼，诗穷只掉头。\n寒醒非不睡，薄醉奈何愁。\n火细霜还重，风停叶自投。\n半生灾疾裏，谁遣未休休。",
        "dynasty": "宋",
        "collection_info": null
    },
    {
        "uuid": "9a12b499154cd17893c3f338f8b00a99",
        "title": "和周仲觉三首  其二",
        "author": "杨万里",
        "content": "月淡犹明树，霜严不剩云。\n天寒一雁叫，夜半几人闻。\n诗只令吾瘦，清聊与子分。\n频来仍恨少，此去更离羣。",
        "dynasty": "宋",
        "collection_info": null
    },
    {
        "uuid": "e9f7a3248eeffb8d64a5dd9a3da21914",
        "title": "和周仲觉三首  其三",
        "author": "杨万里",
        "content": "春在梅边动，寒从月外来。\n贫于萤不暖，心与烛俱灰。\n此意悠悠着，从谁细细开。\n病来更忧患，泪尽只余哀。",
        "dynasty": "宋",
        "collection_info": null
    },
    {
        "uuid": "6b682f07bb61188521e11c869cc145b7",
        "title": "雪用欧阳公白战律仍禁用映雪访戴等故事赋三首示同社  其一",
        "author": "杨万里",
        "content": "夜映非真晓，山明不觉遥。\n尽寒无奈爽，且落未须销。\n体怯心仍爱，颜衰酒强潮。\n毛锥自堪战，寸铁亦何消。",
        "dynasty": "宋",
        "collection_info": null
    },
    {
        "uuid": "eeb906856809ad3575e5553345331b24",
        "title": "雪用欧阳公白战律仍禁用映雪访戴等故事赋三首示同社  其二",
        "author": "杨万里",
        "content": "是雨还堪拾，非花却解飞。\n儿童最无頼，抟弄肯言归。\n向树翻投竹，欺人故点衣。\n肩寒未妨耸，笔冻可能挥。",
        "dynasty": "宋",
        "collection_info": null
    },
    {
        "uuid": "68619ac65fdf7706c178c092fdbe954f",
        "title": "雪用欧阳公白战律仍禁用映雪访戴等故事赋三首示同社  其三",
        "author": "杨万里",
        "content": "细听无仍有，贪看立又行。\n落时晨却暗，积处夜还明。\n幸自漫山好，何如到夏清。\n似知吾党意，未遣日华晴。",
        "dynasty": "宋",
        "collection_info": null
    },
    {
        "uuid": "372ca1448585261ef7d23819a4209ceb",
        "title": "刘公佐亲家奉议挽词二首  其一",
        "author": "杨万里",
        "content": "已病身犹健，云瘳讣却闻。\n告存非不寿，有子更能文。\n嗟我何多难，丧亲又哭君。\n两家两翁好，作么併丘坟。",
        "dynasty": "宋",
        "collection_info": null
    },
    {
        "uuid": "f005877fccf04e9c0866d85f34e7032c",
        "title": "刘公佐亲家奉议挽词二首  其二",
        "author": "杨万里",
        "content": "一命华其老，诸昆半作官。\n相高仍孝悌，不但盛衣冠。\n近别那云诀，临丧独忍看。\n心知公不恨，我自泪难干。",
        "dynasty": "宋",
        "collection_info": null
    },
    {
        "uuid": "6d32ee044b59567a8b3867525b4e79c7",
        "title": "送卢山人二首  其一",
        "author": "杨万里",
        "content": "行尽千山又万山，山真何好子能然。\n青乌纵妙侬曾问，着眼烟云也自贤。",
        "dynasty": "宋",
        "collection_info": null
    },
    {
        "uuid": "d2d78fd37858bc15a704281e036495ad",
        "title": "送卢山人二首  其二",
        "author": "杨万里",
        "content": "有欠牛眠子为寻，剩将朽胔换华簪。\n家阡只免牛羊到，此外穷通得上心。",
        "dynasty": "宋",
        "collection_info": null
    },
    {
        "uuid": "e312ac0f534cfbedb778535287606737",
        "title": "往安福宿代度寺",
        "author": "杨万里",
        "content": "春前腊后暖还寒，陌上泥中湿更干。\n野寺鸣钟招我宿，远峰留雪待谁看。",
        "dynasty": "宋",
        "collection_info": null
    },
    {
        "uuid": "2478433f3765c8eeb071576e7fe4ce5b",
        "title": "归途轿中读参寥诗",
        "author": "杨万里",
        "content": "车中无作惟生睡，卷裏何佳却胜闲。\n会意贪看三五句，回头悔失数重山。",
        "dynasty": "宋",
        "collection_info": null
    },
    {
        "uuid": "ddeddea787660b3e49920e5d3a587533",
        "title": "挽封州太守赵次公二首  其一",
        "author": "杨万里",
        "content": "国尔怀孤愤，麟兮嗣古风。\n谓宜空冀北，何意召河东。\n榕叶烝山祲，梨花惨殡宫。\n传家今有子，身后未应穷。",
        "dynasty": "宋",
        "collection_info": null
    },
    {
        "uuid": "1609c6ebbdef22205a275efe87134df9",
        "title": "挽封州太守赵次公二首  其二",
        "author": "杨万里",
        "content": "雁峰三径古，融水贰车新。\n自此相从后，还成永别晨。\n只今耆旧传，谁是老成人。\n剩欲书遗德，心悲语不真。",
        "dynasty": "宋",
        "collection_info": null
    },
    {
        "uuid": "ca10862f8851a76558d71a3d08a5bb5a",
        "title": "和元举叔见谢载酒之韵二首  其一",
        "author": "杨万里",
        "content": "雪久自消犹半在，雨来正密更无休。\n硬黄字裏真添瘦，重碧杯中且避愁。",
        "dynasty": "宋",
        "collection_info": null
    },
    {
        "uuid": "813c66e46c5916edd4ba96d8448f5b66",
        "title": "和元举叔见谢载酒之韵二首  其二",
        "author": "杨万里",
        "content": "南溪溪北北山边，风月公何得独专。\n挈榼惭无桑落酒，赠诗如得汉阴鳊。",
        "dynasty": "宋",
        "collection_info": null
    },
    {
        "uuid": "b7a7da1555fc6ebdd740fa2c96f870eb",
        "title": "雪后晚晴四山皆青惟东山全白赋最爱东山晴后雪二绝句  其一",
        "author": "杨万里",
        "content": "只知逐胜忽忘寒，小立春风夕照间。\n最爱东山晴后雪，软红光裏涌银山。",
        "dynasty": "宋",
        "collection_info": null
    },
    {
        "uuid": "495c87ed87808161766fcafafc184a04",
        "title": "雪后晚晴四山皆青惟东山全白赋最爱东山晴后雪二绝句  其二",
        "author": "杨万里",
        "content": "羣山雪不到新晴，多作泥融少作冰。\n最爱东山晴后雪，却愁宜看不宜登。",
        "dynasty": "宋",
        "collection_info": null
    },
    {
        "uuid": "b60b171ff5eaed227f0e7f154fbb2054",
        "title": "寄题郭汉卿琴堂",
        "author": "杨万里",
        "content": "着眼飞鸿外，欹巾韵磬边。\n半忘今古操，岂校有无絃。\n自适何须妙，能听也则贤。\n如何划然裏，犹露祖生鞭。",
        "dynasty": "宋",
        "collection_info": null
    },
    {
        "uuid": "a84a2c47a78a8b2e51d9c3718b12c321",
        "title": "乙酉社日偶题",
        "author": "杨万里",
        "content": "愁边节裏两相关，茶罢呼儿检历看。\n社日雨多晴较少，春风晚暖晓犹寒。\n也思散策郊行去，其奈缘溪路未干。\n绿暗红明非我事，且寻野蕨作蔬盘。",
        "dynasty": "宋",
        "collection_info": null
    },
    {
        "uuid": "e79c39f89eef060e23a1e0609b4f4459",
        "title": "和昌英主簿叔社雨",
        "author": "杨万里",
        "content": "愁已春相背，诗仍债未还。\n雨声宜小睡，竹户且深关。\n梦钓鸥边雪，衰忘镜裏颜。\n起来聊觅句，句在眼中山。",
        "dynasty": "宋",
        "collection_info": null
    },
    {
        "uuid": "4451147e9d2b6564231ddc9e7690007f",
        "title": "送谈星辰吴山人",
        "author": "杨万里",
        "content": "牙筹入手风前快，玉李行天镜裏看。\n紫闼青规吾不梦，子言欲试故应难。",
        "dynasty": "宋",
        "collection_info": null
    },
    {
        "uuid": "478205d2482d9884a8b21b7a02a3d1a3",
        "title": "寒食上冢",
        "author": "杨万里",
        "content": "径直夫何细，桥危可免扶。\n远山枫外淡，破屋麦边孤。\n宿草春风又，新阡去岁无。\n梨花自寒食，时节只愁予。",
        "dynasty": "宋",
        "collection_info": null
    },
    {
        "uuid": "3450c1b1ee54728029c7cdcd4e40e248",
        "title": "和昌英主簿叔送花",
        "author": "杨万里",
        "content": "去岁归时正牡丹，亲庭上寿捻花看。\n共知春好毋虚掷，更復杯深肯剩残。\n谁料今兹千万感，强从叔也两相宽。\n风颠雨急关侬事，时序撩人只暗嘆。",
        "dynasty": "宋",
        "collection_info": null
    },
    {
        "uuid": "d3fa487f8754207718732697c029719b",
        "title": "和萧伯振见赠",
        "author": "杨万里",
        "content": "愁裏真成日似年，懒边觅句此何缘。\n雨荒山谷江西社，苔卧曹瞒台底砖。\n顿有珠玑开病眼，旋生羽翼欲俱仙。\n车斜韵险难为继，聊復酬公莫浪传。",
        "dynasty": "宋",
        "collection_info": null
    },
    {
        "uuid": "432d30814077f6cc414fce8b61046310",
        "title": "春晚往永和",
        "author": "杨万里",
        "content": "春事已如许，山居殊未知。\n绿光风度麦，白碎日翻池。\n景好怀翻恶，人嬉我独悲。\n郊行聊着眼，兴到漫成诗。",
        "dynasty": "宋",
        "collection_info": null
    },
    {
        "uuid": "ed7525b3f877313d83e0f4e0e49c4426",
        "title": "轿中风翻书卷",
        "author": "杨万里",
        "content": "挟册登车强出山，展来未读眼先昏。\n无端又被春风妬，叶叶吹开更揭翻。",
        "dynasty": "宋",
        "collection_info": null
    },
    {
        "uuid": "a014c66e33bade98064ac6c7b4f7b7f5",
        "title": "农家嘆",
        "author": "杨万里",
        "content": "两月春霖三日晴，久寒初暖稍秧青。\n春工只要花迟着，愁损农家管得星。",
        "dynasty": "宋",
        "collection_info": null
    },
    {
        "uuid": "4145e41741e5278b3674b6caaf0232bf",
        "title": "三江小渡",
        "author": "杨万里",
        "content": "溪水将桥不復回，小舟犹倚短篙开。\n交情得似山溪渡，不管风波去又来。",
        "dynasty": "宋",
        "collection_info": null
    },
    {
        "uuid": "2e0deb016fcd87f5a9f04d4b0a3bb88a",
        "title": "薄晚绝句二首  其一",
        "author": "杨万里",
        "content": "春气吹人不作醒，病身感物底心情。\n斜阳也不藏人老，偏照霜髭一两茎。",
        "dynasty": "宋",
        "collection_info": null
    },
    {
        "uuid": "66988bfbc1bb86081f52813c480abfbc",
        "title": "薄晚绝句二首  其二",
        "author": "杨万里",
        "content": "暂出嫌喧可得除，漫游久废未全无。\n路逢盐裹知城近，店有鸡声觉日晡。",
        "dynasty": "宋",
        "collection_info": null
    },
    {
        "uuid": "033626a5483f44dfb0d3da3e2615993a",
        "title": "与主簿叔蔬饮联句",
        "author": "杨万里",
        "content": "蕨含春味紫如椽，酒入春风浪似山。\n未信干坤非细物，小吞螺浦半杯间。",
        "dynasty": "宋",
        "collection_info": null
    },
    {
        "uuid": "d6880ed8b32e5d48734239a6af49de22",
        "title": "永和遇风",
        "author": "杨万里",
        "content": "未嫌春晚不多花，只爱青原绿似瓜。\n剩欲开怀纳岩壑，可堪病眼着风沙。\n待船小立看鸥没，倚杖微吟尽帽斜。\n客裏更无诗遣闷，不愁两鬓不成华。",
        "dynasty": "宋",
        "collection_info": null
    },
    {
        "uuid": "f75ce2e941281580d664ee7a19d0395d",
        "title": "金罂花联句",
        "author": "杨万里",
        "content": "两日风狂雨更颠，取将暖去正衣单。\n金罂花发关谁事，何用夜来如许寒。",
        "dynasty": "宋",
        "collection_info": null
    },
    {
        "uuid": "9246a502e1472cf990f74303da6e1491",
        "title": "彦通叔祖约游云水寺二首  其一",
        "author": "杨万里",
        "content": "出门天色阴晴半，着雨途间进退难。\n知得招提在何许，只凭田父指林间。",
        "dynasty": "宋",
        "collection_info": null
    },
    {
        "uuid": "4cbedecd1fcd60caeae8bada008ed826",
        "title": "彦通叔祖约游云水寺二首  其二",
        "author": "杨万里",
        "content": "竹深草长绿冥冥，有路如无又断行。\n风亦恐吾愁寺远，殷勤隔雨送钟声。",
        "dynasty": "宋",
        "collection_info": null
    },
    {
        "uuid": "fdf51c85d418890ac04f35dee4a711ae",
        "title": "和昌英主簿叔久雨",
        "author": "杨万里",
        "content": "积雨今晨也解休，殷勤日脚傍花流。\n半明衣桁烘梅润，全为农家放麦秋。\n更着好风堕清句，不知何地顿闲愁。\n新晴佳处无人会，隔柳一声黄栗留。",
        "dynasty": "宋",
        "collection_info": null
    },
    {
        "uuid": "eca975a6b53df1e4290685ace11dc455",
        "title": "悯旱",
        "author": "杨万里",
        "content": "鸣鸠唤雨知唤晴，水车夜啼声彻明。\n乖龙懒睡未渠醒，阿香推热呼不应。\n下田半湿高全坼，幼秧欲焦老差碧。\n书生所向便四壁，卖浆逢寒步逢棘。\n还家浪作饱饭谋，买田三岁两无秋。\n一门手指百二十，万斛量不尽穷愁。\n小儿察我惨不乐，旋沽村酒聊相酌。\n更哦子美醉时歌，焉知饿死填沟壑。\n水车哑哑止復作。",
        "dynasty": "宋",
        "collection_info": null
    },
    {
        "uuid": "f766092e2ebd810d9c320627a2be0234",
        "title": "和萧伯振祷雨",
        "author": "杨万里",
        "content": "云气微昇又霍然，虚疑数点长三川。\n渚东秔稻今无雨，社曲桑麻莫问天。\n饿死何愁更平籴，野夫半去只荒田。\n未辞託命长镵柄，黄独那能支一年。",
        "dynasty": "宋",
        "collection_info": null
    },
    {
        "uuid": "33fdbf82a66425f8791c4b321f0dbec5",
        "title": "旱后郴寇又作",
        "author": "杨万里",
        "content": "自怜秋蝶生不早，只与夜蛩声共悲。\n眼边未觉天地宽，身后更用文章为。\n去秋今夏旱相继，淮江未浄郴江沸。\n饿夫相语死不愁，今年官免和籴不。",
        "dynasty": "宋",
        "collection_info": null
    },
    {
        "uuid": "fd7e89c9a821de4688deeaafac35d9b0",
        "title": "旱后喜雨四首  其一",
        "author": "杨万里",
        "content": "云头造次便能开，雨脚商量半欲来。\n旧日催诗元要雨，如今雨却索诗催。",
        "dynasty": "宋",
        "collection_info": null
    },
    {
        "uuid": "061419f4e177cb55ef8aba10115918ef",
        "title": "旱后喜雨四首  其二",
        "author": "杨万里",
        "content": "检校西畴首忍回，雨佳小恨较迟来。\n抄云淅玉何曾梦，只拟禾孙作粥材。",
        "dynasty": "宋",
        "collection_info": null
    },
    {
        "uuid": "dc59ee62200a1314a1b54849c1c5e840",
        "title": "旱后喜雨四首  其三",
        "author": "杨万里",
        "content": "竟夏兴云只苦风，入秋今雨稍宜农。\n怪来霹雳轰枯树，知向前山起卧龙。",
        "dynasty": "宋",
        "collection_info": null
    },
    {
        "uuid": "7fda5dc12e3933a8dbc28e6a7b974fb6",
        "title": "旱后喜雨四首  其四",
        "author": "杨万里",
        "content": "密洒疎飘尽自由，通宵到晓未须休。\n平生愁听芭蕉雨，何事今来听不愁。",
        "dynasty": "宋",
        "collection_info": null
    },
    {
        "uuid": "fa45f7a00e03a33f050385c97d57e7a2",
        "title": "秋日见橘花二首  其一",
        "author": "杨万里",
        "content": "花浄何须艷，林深不隔香。\n初闻无处觅，小摘莫令长。\n春落秋仍发，梅兼雪未强。\n缥瓷汲寒甃，浅浸一枝凉。",
        "dynasty": "宋",
        "collection_info": null
    },
    {
        "uuid": "8b116863376564af9ebd86004f8e71e4",
        "title": "秋日见橘花二首  其二",
        "author": "杨万里",
        "content": "不夜非关月，舞风也自香。\n着花能许细，落子不多长。\n玉糁开犹半，金鬚捻更强。\n得秋何恨晚，映暑却生凉。",
        "dynasty": "宋",
        "collection_info": null
    },
    {
        "uuid": "f2bdb7dae9b9e992c919e077c7028a8b",
        "title": "题吉水余端蒙明府县门飞凫阁",
        "author": "杨万里",
        "content": "尘外尘中尽静喧，阁前阁后且山川。\n秋生疎雨微云处，月仄青原白鹭边。\n眼冷庾楼聊復此，人如叶令更差贤。\n从公欲往其如懒，着句无佳莫浪传。",
        "dynasty": "宋",
        "collection_info": null
    },
    {
        "uuid": "67fd617fd56c864b979f92aa2be245a8",
        "title": "题周鲠臣浩斋",
        "author": "杨万里",
        "content": "浩翁曲肱一浩斋，焉知廊庙与蒿莱。\n此翁定復死不死，旧斋又新有贤子。\n斋前种树初如椽，如今过云欲造天。\n作人谁无半点气，草动风惊便心醉。\n回山倒海不关身，古人与我各何人。\n杉溪老人是翁友，拈出问渠渠领否。",
        "dynasty": "宋",
        "collection_info": null
    },
    {
        "uuid": "a624b5d0fbd6454833f67c80c47a6391",
        "title": "送胡季永赴漕试",
        "author": "杨万里",
        "content": "兔目着花官样黄，冰轮飘子秋风香。\n谁骑瘦马踏词场，澹翁庭阶玉雪郎。\n天于贤佞真不省，不应阿翁有阿永。\n景升儿子漫谷量，未识一丁惟啖餠。\n阿永胸中几许书，石渠奄有仍更余。\n毛锥半点不籧篨，羽镞一脱无犀渠。\n当家衣钵更谁付，锁厅小借梯云路。\n澹翁严冷纵不嬉，归来膝上安文度。",
        "dynasty": "宋",
        "collection_info": null
    },
    {
        "uuid": "8be8285101303ef9b01c2b250ca0e96d",
        "title": "送瀛洲先生元举叔谈命郡城",
        "author": "杨万里",
        "content": "谁遣谈天太逼真，取憎造物得辞贫。\n不妨小隠君平肆，戏与人间阅贵人。",
        "dynasty": "宋",
        "collection_info": null
    },
    {
        "uuid": "d5863e3820288103b13c89d2d30af4d1",
        "title": "四十二叔祖母刘氏太孺人挽词",
        "author": "杨万里",
        "content": "夫人自七十，有母尚期颐。\n不遣千山讣，犹应一病迟。\n孝留天下口，身立女中师。\n到得君羹美，翻令颍谷悲。",
        "dynasty": "宋",
        "collection_info": null
    },
    {
        "uuid": "a5a05f85be5dde39e1c6f8bea34a0dc9",
        "title": "四十九叔祖母朱氏孺人挽词",
        "author": "杨万里",
        "content": "忆哭清湘掾，诸孤未裹头。\n盛年能素节，凛气却清秋。\n眼底生刍奠，身前泛柏舟。\n无龄还有德，此母不应愁。",
        "dynasty": "宋",
        "collection_info": null
    },
    {
        "uuid": "697847a5fc8698152549f1fea86dcc6e",
        "title": "黄太守元授挽词二首  其一",
        "author": "杨万里",
        "content": "五马新通贵，千牛旧不全。\n岂渠才作祟，从古命悬天。\n半世风波裏，清名玉雪边。\n诸郎俱伟器，枢属更人先。",
        "dynasty": "宋",
        "collection_info": null
    },
    {
        "uuid": "d81564f91244a673319953476e40b797",
        "title": "黄太守元授挽词二首  其二",
        "author": "杨万里",
        "content": "我忝通家子，公如父行亲。\n一书虽不欠，半面遂无因。\n旅榇千江远，铭旌两竹新。\n庆门宁有此，造物岂其仁。",
        "dynasty": "宋",
        "collection_info": null
    },
    {
        "uuid": "295395f0e9592cc8ab6488743cfc7a40",
        "title": "梦亡友黄世永梦中犹喜谈佛既觉感念不已因和梦李白韵以记焉二首  其一",
        "author": "杨万里",
        "content": "子在人每憎，子亡憎者恻。\n自吾失此友，但觉生意息。\n犹解梦裏来，岂子余此忆。\n死生知有无，贤圣或未测。\n浑作白日看，不记夜许黑。\n尚怜紫鸾姿，未举先折翼。\n只惊玉雪容，冷面带古色。\n梦泪觉犹湿，悲罢喜有得。",
        "dynasty": "宋",
        "collection_info": null
    },
    {
        "uuid": "9ba1a9b25cbe932d114ebee976af61f8",
        "title": "梦亡友黄世永梦中犹喜谈佛既觉感念不已因和梦李白韵以记焉二首  其二",
        "author": "杨万里",
        "content": "去年客京都，子去我未至。\n得书不得面，安用殷勤意。\n犹矜各未老，相见当亦易。\n不知此蹉跎，交道遽云坠。\n一抔胡不仁，埋此经世志。\n絃绝谅何益，蕙叹庸不顇。\n吾闻佛者流，正以生作累。\n梦中尚微言，子岂悲世事。",
        "dynasty": "宋",
        "collection_info": null
    },
    {
        "uuid": "e52822cc5d91cd18a8052d9d242203e1",
        "title": "次主簿昌英叔镊白韵",
        "author": "杨万里",
        "content": "滴尽思亲泪，犹残影弔形。\n眼花浑作黑，颔底更能青。\n少也投三赋，今焉忽一星。\n此生成底事，有脚不曾停。",
        "dynasty": "宋",
        "collection_info": null
    },
    {
        "uuid": "38696760b6342d19f90a6f93a8214d07",
        "title": "次昌英主簿叔晴望韵",
        "author": "杨万里",
        "content": "秋水冬全落，寒梅暖向荣。\n烟林明又灭，风雁仄还平。\n老岂愁能避，贫非懒不营。\n犹须铲千嶂，剩与放双明。",
        "dynasty": "宋",
        "collection_info": null
    },
    {
        "uuid": "c2ce83e9785f06dc56c780bbf3682d26",
        "title": "次出门韵",
        "author": "杨万里",
        "content": "有酒何须富，无车却好行。\n眼中长得句，身外岂关情。\n远岭寒逾瘦，干枫落更声。\n好怀非自閟，且道向谁倾。",
        "dynasty": "宋",
        "collection_info": null
    },
    {
        "uuid": "8cbdd852b698d4569cfe5c467b9f6524",
        "title": "次霜月韵",
        "author": "杨万里",
        "content": "银浦寒无浪，金星澹不芒。\n初看霜是月，併爱月和霜。\n万里除纤翳，双清作一光。\n诗穷只欠许，穷我未渠央。",
        "dynasty": "宋",
        "collection_info": null
    },
    {
        "uuid": "278f5910bcfc7450ca6d317e3c1d0c99",
        "title": "同主簿叔暮立",
        "author": "杨万里",
        "content": "旋旋前山没，骎骎半臂寒。\n鸥归势何懒，林近意先安。\n待月迟云么，烦公小立看。\n未知立玉笋，何似立江干。",
        "dynasty": "宋",
        "collection_info": null
    },
    {
        "uuid": "c6df7becf9bba18cc77d86ed9fa42c9f",
        "title": "晚望二首  其一",
        "author": "杨万里",
        "content": "月是小春春未生，节名大雪雪何曾。\n夕阳不管西山暗，只照东山八九棱。",
        "dynasty": "宋",
        "collection_info": null
    },
    {
        "uuid": "33db5e3a84bbfe192768a7afcc652f05",
        "title": "晚望二首  其二",
        "author": "杨万里",
        "content": "万松不掩一枫丹，烟怕山狂约住山。\n却被沙鸥恼人损，作行飞去略无还。",
        "dynasty": "宋",
        "collection_info": null
    },
    {
        "uuid": "b38f9c1c2ad17e7e3ebf1fb1ef30ead4",
        "title": "次主簿叔晚霞",
        "author": "杨万里",
        "content": "病眼何愁未苦佳，晓看霜了晚看霞。\n只惊天上三冬月，那得西湖十里花。\n景与诗争酣未退，兴如水涌去难遮。\n却嫌醉墨欹倾甚，整整斜斜半似鸦。",
        "dynasty": "宋",
        "collection_info": null
    },
    {
        "uuid": "e210e2ed21bbf2258329d523dbf20a17",
        "title": "次乞米韵",
        "author": "杨万里",
        "content": "鲁公尚有粥为食，卢老今无僧作邻。\n文字借令真可煮，吾曹从古不应贫。\n诗肠幸自无烟火，句眼何愁着点尘。\n俗子岂知贫亦好，未须容易向渠陈。",
        "dynasty": "宋",
        "collection_info": null
    },
    {
        "uuid": "6bd814c829ca6bdb52351160f1773a06",
        "title": "夜雨不寐",
        "author": "杨万里",
        "content": "雨急点不疎，瓦干声可数。\n滴破江湖梦，合眼无復补。\n更长酒力短，睡甜诗思苦。\n已自不成眠，如何更遭许。",
        "dynasty": "宋",
        "collection_info": null
    },
    {
        "uuid": "5b9886ca288a26b385cdcffb8bbe95d0",
        "title": "新寒",
        "author": "杨万里",
        "content": "寒力欺谁得，知侬典却衣。\n暮禽差慰眼，不作一行归。",
        "dynasty": "宋",
        "collection_info": null
    },
    {
        "uuid": "69695d04ea69a53889bc51e9f3cf344e",
        "title": "和罗巨济教授雪二首  其一",
        "author": "杨万里",
        "content": "天悭聊尔落，地暖未教深。\n犹放遥岑碧，偏鸣密竹林。\n似供愁裏眼，小恼客边心。\n诗卷开还阖，清寒溢素襟。",
        "dynasty": "宋",
        "collection_info": null
    },
    {
        "uuid": "0b48ea09cadcdcdd3dbcd020bbe13a69",
        "title": "和罗巨济教授雪二首  其二",
        "author": "杨万里",
        "content": "飞来须面旋，欲堕更横斜。\n不遣诗人懒，惟禁酒力加。\n镂冰初试手，翦水便成花。\n谁会欧苏律，吟边别一家。",
        "dynasty": "宋",
        "collection_info": null
    },
    {
        "uuid": "97d47fcfbc1f249be35d947200d53c52",
        "title": "次主簿叔雪韵",
        "author": "杨万里",
        "content": "向来一雪亦草草，天知诗人眼未饱。\n相传南风为雪骨，此言未试吾不晓。\n昨日忽惊冬作春，暖气吹人软欲倒。\n惟余桃李未着花，便恐蛰虫偷出窖。\n南风未了却北风，一夜吹翻青玉昊。\n今晨冷傍笔管生，似妬吟边事幽讨。\n司寒作意欲再雪，冻雀求哀不容祷。\n令人还忆柳柳州，解道千山绝飞鸟。\n谁教爱雪却嫌寒，欢喜十分九烦恼。\n诗人冻死不足怜，冻死犹应谈雪好。\n寄声滕六何似休，浄尽将云为侬扫。",
        "dynasty": "宋",
        "collection_info": null
    },
    {
        "uuid": "de87b9937aea2c2a7531223e6e0e6787",
        "title": "次秦少游梅韵",
        "author": "杨万里",
        "content": "南枝外槁中不槁，未叶先花笑人倒。\n已从寒裏着诗愁，可復溪边被花恼。\n非渠搀出百卉前，尔许清寒谁敢早。\n有花无雪花只俗，有雪无梅雪何好。\n冷蕊不风元自香，瘦柯写月真如扫。\n但令一壑莳横斜，便挂竹皮为渠老。\n秦七苏二冰玉词，绝唱寒盟几秋草。\n梅边尚有句可搜，更捻衰髯仰清昊。",
        "dynasty": "宋",
        "collection_info": null
    },
    {
        "uuid": "02cd01d2f7b7d1bdb07742411a2812ef",
        "title": "次东坡先生蜡梅韵",
        "author": "杨万里",
        "content": "梅花已自不是花，冰魂谪堕玉皇家。\n不餐烟火更餐蜡，化作黄姑瞒造物。\n后山未觉坡先知，东坡勾引后山诗。\n金花劝饮金荷叶，两公醉吟许孤绝。\n人间姚魏漫如山，令人眼暗只欲眠。\n此花寒香来又去，恼损诗人难觅句。\n月兼花影恰三人，欠箇文同作墨君。\n吾诗无復古清越，万水千山一瓶钵。",
        "dynasty": "宋",
        "collection_info": null
    },
    {
        "uuid": "b3fe7b59094b0a6ce07b8d00114085f1",
        "title": "次东坡先生用六一先生雪诗律令龟字二十韵旧禁玉月梨梅练絮白舞鹅鹤等字新添访戴映雪高卧啮毡之类一切禁之",
        "author": "杨万里",
        "content": "病身柴立手亦龟，不要人怜天得知。\n一寒度夕抵度岁，恶风更将干雨吹。\n作祥只解诳饥腹，催老偏工欺短髭。\n透屋旋生衾裏铁，隔窗也送砚中澌。\n揽衣起看端不恶，两耳已作冻菌危。\n似明还暗静復响，索我黄绢挥乌丝。\n误喜家贫屋骤富，不道天巧人能为。\n忽思向来旅京国，瘦马断鞭包袖持。\n红金何曾梦得见，茧生脚底粟生肌。\n残杯冷炙自无分，不是不肯叩富儿。\n独立西湖望东海，海神驾雪初来时。\n眼花只怪失天地，风横併作翻帘帏。\n飞来峰在水仙国，九里松无尘土姿。\n只欠杖头聘欢伯，安得醉倒衣淋漓。\n犹遭天子呼野客，催班声裏趋丹墀。\n如今四壁一破褐，雪花密密巾披披。\n诗肩浑作远岭瘦，诗思浪与春江驰。\n茅柴乞暖却得冷，聊復尔耳三两巵。\n东坡逸足电雹去，天马肯放牦牛随。\n君不见溧阳县裏一老尉，一句曾饶韩退之。",
        "dynasty": "宋",
        "collection_info": null
    },
    {
        "uuid": "fe73586be73553a314454af0e534cbfe",
        "title": "丙戌上元后和昌英叔李花",
        "author": "杨万里",
        "content": "春暖何缘雪压山，香来初认李花繁。\n露酣月蕊苍茫外，梅与山矾伯仲间。\n剩雨残风底无頼，明朝后日不堪看。\n泥深小忍春游脚，犹遣青童去一攀。",
        "dynasty": "宋",
        "collection_info": null
    },
    {
        "uuid": "e612cfd0beee6dda3413a3a322201ab6",
        "title": "又和春雨",
        "author": "杨万里",
        "content": "向来一旱鬓成丝，敢道新年雨脚垂。\n未必催诗真强管，端令学稼失愁思。\n只今且莫倾三峡，此后时须示一犁。\n未爱少陵红湿句，可人却是道知时。",
        "dynasty": "宋",
        "collection_info": null
    },
    {
        "uuid": "3aa53b25d1176d59f4eff6ddb315c568",
        "title": "和周仲容春日二绝句  其一",
        "author": "杨万里",
        "content": "春半花全退，诗人尚道迟。\n惟应读书苦，声调作吾伊。",
        "dynasty": "宋",
        "collection_info": null
    },
    {
        "uuid": "f38cb7982a8e03f7af7927e1040ca488",
        "title": "和周仲容春日二绝句  其二",
        "author": "杨万里",
        "content": "端忧更贫病，不分又花时。\n只说春何好，犹堪入小诗。",
        "dynasty": "宋",
        "collection_info": null
    },
    {
        "uuid": "196d8f5d4cd2af2c61d971814aaece82",
        "title": "和周仲容春日二律句  其一",
        "author": "杨万里",
        "content": "饥民日夜去，也有不荒田。\n旧雨仍新雨，今年胜去年。\n未嫌诗得瘦，只苦茗妨眠。\n花气熏人醉，来从若箇边。",
        "dynasty": "宋",
        "collection_info": null
    },
    {
        "uuid": "6b0371083d0ba5d9ccadf31e9ce0fa1d",
        "title": "和周仲容春日二律句  其二",
        "author": "杨万里",
        "content": "今晨晴颇懒，昨夜雨犹声。\n欲社燕先觉，半春鶑未鸣。\n诗非一字苦，句岂十分清。\n参透江西社，无灯眼亦明。",
        "dynasty": "宋",
        "collection_info": null
    },
    {
        "uuid": "2547c38bee1faf2009a6196727fff5d7",
        "title": "和王才臣",
        "author": "杨万里",
        "content": "新诗不但不饶侬，便恐阴何立下风。\n每与胜谈千古事，不知拨尽一炉红。\n生儿底巧翁何恨，得子销愁我未穷。\n剩欲苛留老三径，念渠何罪亦山中。",
        "dynasty": "宋",
        "collection_info": null
    },
    {
        "uuid": "d7f0bfa80daade8edd629185dd9b5486",
        "title": "得省榜见罗仲谋曾无逸策名夜归喜甚通夕不寐得二绝句  其一",
        "author": "杨万里",
        "content": "淡墨高垂两客名，夜归到晓睡难成。\n却缘二喜添三喜，听得黄鹂第一声。",
        "dynasty": "宋",
        "collection_info": null
    },
    {
        "uuid": "0a0847da96f06548f8d3515cc04fecfd",
        "title": "得省榜见罗仲谋曾无逸策名夜归喜甚通夕不寐得二绝句  其二",
        "author": "杨万里",
        "content": "两日阴晴较不常，嫩寒轻暖杂花香。\n今晨天色休休问，卧看红光点屋梁。",
        "dynasty": "宋",
        "collection_info": null
    },
    {
        "uuid": "0f5b72c760e3fb8ae299b75b274fe019",
        "title": "和萧伯和韵",
        "author": "杨万里",
        "content": "桃李何忙开又零，老怀易感扫还生。\n略无花片经人眼，谁道春风不世情。\n睡去恐遭诗作祟，愁来当遣酒行成。\n子能觅句庸非乐，未必胸中有不平。",
        "dynasty": "宋",
        "collection_info": null
    },
    {
        "uuid": "ba0d084d35a740b8ca62e8977251690f",
        "title": "又和风雨二首  其一",
        "author": "杨万里",
        "content": "东风未得颠如许，定被春光引得颠。\n晚雨何妨略弹压，不应犹自借渠权。",
        "dynasty": "宋",
        "collection_info": null
    },
    {
        "uuid": "fda1457f55c4c18b8e0785c9815a0ff6",
        "title": "又和风雨二首  其二",
        "author": "杨万里",
        "content": "风风雨雨又春穷，白白朱朱已眼空。\n拚却老红一万点，换将新绿百千重。",
        "dynasty": "宋",
        "collection_info": null
    },
    {
        "uuid": "20736242d325ae635f818750394b13f0",
        "title": "和文远叔行春",
        "author": "杨万里",
        "content": "行脚宜晴翠，看云恐夕黄。\n何村不花柳，此社要柴桑。\n一笑当谁领，同来得许忙。\n老怀翻作恶，不剩半分狂。",
        "dynasty": "宋",
        "collection_info": null
    },
    {
        "uuid": "dad1aede88fb88606310a8dcd02c83c7",
        "title": "和子上弟春雹",
        "author": "杨万里",
        "content": "雹子何孤竹屋声，只于花事较无情。\n青春已在残红裏，更着渠侬何似生。",
        "dynasty": "宋",
        "collection_info": null
    },
    {
        "uuid": "da53a6e36e0862576070d74e3b44f0fb",
        "title": "和萧伯和春兴",
        "author": "杨万里",
        "content": "只道韶华不到侬，不妨软日媚柔风。\n愁心自对春无味，老面可能花似红。\n逢着诗狂兼酒圣，又忘人厄或天穷。\n圣人枉索方兄价，我与贤人也一中。",
        "dynasty": "宋",
        "collection_info": null
    },
    {
        "uuid": "e8a3a3c81cb0fff974909e4b1f05b3af",
        "title": "又和闻蛙",
        "author": "杨万里",
        "content": "春来真底好，此辈政纵横。\n身作泥中计，声从雨后增。\n北人餐未惯，南食眼犹生。\n灰洒知虚实，于渠似可行。",
        "dynasty": "宋",
        "collection_info": null
    },
    {
        "uuid": "a58140301359dd1f393280e7b85305e5",
        "title": "又和二绝句  其一",
        "author": "杨万里",
        "content": "一冬寒不到深山，岂有春来更会寒。\n幸自趁晴行脚好，却嫌沙入破鞋间。",
        "dynasty": "宋",
        "collection_info": null
    },
    {
        "uuid": "25753ef7759b2426bf545730b92322cf",
        "title": "又和二绝句  其二",
        "author": "杨万里",
        "content": "翦翦轻风未是轻，犹吹花片作红声。\n一生情重嫌春浅，老去与春无点情。",
        "dynasty": "宋",
        "collection_info": null
    },
    {
        "uuid": "23da40b68864a7fe96de13a49debb5ee",
        "title": "三月三日雨作遣闷十绝句  其一",
        "author": "杨万里",
        "content": "行春莫放一日一，修禊仍逢三月三。\n忍遣晴光作阴雨，更将急溅涴春衫。",
        "dynasty": "宋",
        "collection_info": null
    },
    {
        "uuid": "0ae47ddfd91090d9c3efcc101d3cad31",
        "title": "三月三日雨作遣闷十绝句  其二",
        "author": "杨万里",
        "content": "出门着雨不能归，借得青蓑着片时。\n春染万花知了未，云偷千嶂忽何之。",
        "dynasty": "宋",
        "collection_info": null
    },
    {
        "uuid": "22b7864cd94e02cf030d746c49801c7f",
        "title": "三月三日雨作遣闷十绝句  其三",
        "author": "杨万里",
        "content": "归得茅斋松竹边，看风看雨亦欣然。\n空檐知与阶何故，须把青苔滴似穿。",
        "dynasty": "宋",
        "collection_info": null
    },
    {
        "uuid": "407a20989eca1cbf5a05722a4798b55f",
        "title": "三月三日雨作遣闷十绝句  其四",
        "author": "杨万里",
        "content": "旧与酴醾颇不疎，今春半朶未逢渠。\n千花一雨俱红雨，问讯孤芳小住无。",
        "dynasty": "宋",
        "collection_info": null
    },
    {
        "uuid": "7543dc169e221009d12d0ecd3bf55f2f",
        "title": "三月三日雨作遣闷十绝句  其五",
        "author": "杨万里",
        "content": "今年春事底匆匆，雨急风颠恼得侬。\n不见一林如许笋，犹嫌三日向来风。",
        "dynasty": "宋",
        "collection_info": null
    },
    {
        "uuid": "fcddc2d6334981f047bb16429abc412d",
        "title": "三月三日雨作遣闷十绝句  其六",
        "author": "杨万里",
        "content": "荒余只怪不愁声，好语烦君细细听。\n秧早不由田父懒，蚕迟端待柘阴成。",
        "dynasty": "宋",
        "collection_info": null
    },
    {
        "uuid": "dd09562d52bb895444ff83a7136f501c",
        "title": "三月三日雨作遣闷十绝句  其七",
        "author": "杨万里",
        "content": "迟日何缘似箇长，睡乡未苦怯茶枪。\n春风解恼诗人鼻，非叶非花只是香。",
        "dynasty": "宋",
        "collection_info": null
    },
    {
        "uuid": "25b07c79a1cbd0f2c1205608e9cf0467",
        "title": "三月三日雨作遣闷十绝句  其八",
        "author": "杨万里",
        "content": "村落寻花特地无，有花亦自只愁予。\n不如卧听春山雨，一阵繁声一阵疎。",
        "dynasty": "宋",
        "collection_info": null
    },
    {
        "uuid": "8996ce2bce1432830720912492e31d1e",
        "title": "三月三日雨作遣闷十绝句  其九",
        "author": "杨万里",
        "content": "报答春光酒一巵，贫中无酒着春欺。\n作诗细与东风道，未必东风肯要诗。",
        "dynasty": "宋",
        "collection_info": null
    },
    {
        "uuid": "11cf019dcc7cd19563892c2cae7067f9",
        "title": "三月三日雨作遣闷十绝句  其一○",
        "author": "杨万里",
        "content": "却是春残景更佳，诗人须记许生涯。\n平田涨绿村村麦，嫩水浮红岸岸花。",
        "dynasty": "宋",
        "collection_info": null
    },
    {
        "uuid": "b7a72a0b52c2cdd69442b3733c8e9e88",
        "title": "和罗武冈钦若酴醾长句",
        "author": "杨万里",
        "content": "花飞十不啻五六，青子团枝失红簇。\n江南桃李总成阴，不论少城与韦曲。\n酴醾珍重不浪开，晚堆绿云点冰玉。\n体熏山麝非一脐，水洗银河费千斛。\n滴成小蓓密于糁，乱走长条柔可束。\n醉眸须及月下来，破鼻细从风处触。\n先生未必被花恼，偶与门人暮春浴。\n为怜压架十万枝，小立傍边领新馥。\n剩拚妙语宠琼蕤，更掇清英酿酃渌。\n先生何得便杜门，霜鬓犹烦玉堂宿。",
        "dynasty": "宋",
        "collection_info": null
    },
    {
        "uuid": "9951cc6d6c26f19feb54fe9821d28ad3",
        "title": "再和",
        "author": "杨万里",
        "content": "春风一夜吹滕六，旋落旋销不成簇。\n只余架上万天花，照影清池三两曲。\n江东诗仙花下饮，小摘繁枝篸醉玉。\n惊飞雪片万许点，乱落酒船百余斛。\n旧枝掠削自萦回，新枝奔迸无拘束。\n诗仙诗满云梦胸，那更相逢此花触。\n只愁毛颖倦驱使，一日屡向陶泓浴。\n两章洗尽眼底尘，箇字亦带花边馥。\n凭谁说与柳柳州，休道一声山水渌。\n愿参佳句法如何，夜雨何时对床宿。",
        "dynasty": "宋",
        "collection_info": null
    },
    {
        "uuid": "809b00b44ac6f747f9acedf7e9fb137c",
        "title": "贺澹庵先生胡侍郎新居落成二首  其一",
        "author": "杨万里",
        "content": "清庙欹斜一笑扶，归来四壁亦元无。\n可怜拙计输余子，住破僧房始结庐。\n三径非遥人自远，万间不恶我何须。\n冥搜善颂终难好，贺厦真成燕不如。",
        "dynasty": "宋",
        "collection_info": null
    },
    {
        "uuid": "469ff13ea9dc861a4ff44f697841e691",
        "title": "贺澹庵先生胡侍郎新居落成二首  其二",
        "author": "杨万里",
        "content": "眼高不肯住清都，梦绕江南水竹居。\n却入青原更青处，饱看黄本硬黄书。\n翦裁风月聊堪醉，拆洗干坤正要渠。\n赐宅不应公得免，未知北第似林庐。",
        "dynasty": "宋",
        "collection_info": null
    },
    {
        "uuid": "d79c5d255285261175343000e0953fab",
        "title": "见周子充舍人叙怀",
        "author": "杨万里",
        "content": "三年再谒一番逢，两舍相望几讯通。\n便有好怀安得尽，不知造物底相穷。\n公今贫贱庸非福，我更清愁恶似公。\n误辱相期千载事，云泥政自未应同。",
        "dynasty": "宋",
        "collection_info": null
    },
    {
        "uuid": "b0c56d0be63055d41c53300849b9c6fc",
        "title": "和易公立投赠之句",
        "author": "杨万里",
        "content": "日者论文各少年，中间岁月似风旋。\n老来书册惟生睡，裏许生涯未苦贤。\n好句撩人那得懒，胜流觅纸便争传。\n诗坛正欠风骚将，君合为真不用权。",
        "dynasty": "宋",
        "collection_info": null
    },
    {
        "uuid": "01a93a702bb67762cf636f8a5e8064fe",
        "title": "和昌英主簿叔求潘墨",
        "author": "杨万里",
        "content": "颇怯冥搜恼藏神，却思瘗砚学元宾。\n墨家何以得公重，诗债又来欺我贫。\n镜面松身纷楚楚，金华笏样本陈陈。\n懒边此宝端无用，送似草玄扬子云。",
        "dynasty": "宋",
        "collection_info": null
    },
    {
        "uuid": "c96037ffd4469473932d41c554d0a384",
        "title": "之永和小憩资寿寺",
        "author": "杨万里",
        "content": "石子密铺径，竹茎疎作行。\n不缘憩驺仆，几失此山房。\n佛像看都好，林花静自香。\n未须清兴尽，归更借僧床。",
        "dynasty": "宋",
        "collection_info": null
    },
    {
        "uuid": "a15e78ee34f30fcd096e962f94cdb195",
        "title": "过神助桥亭",
        "author": "杨万里",
        "content": "下轿浑将野店看，只惊脚底水声寒。\n不知竹外长江近，忽有高桅出寸竿。",
        "dynasty": "宋",
        "collection_info": null
    },
    {
        "uuid": "d5b78f838ce77a532cb1526aab17b542",
        "title": "过大皋渡",
        "author": "杨万里",
        "content": "隔岸横州十里青，黄牛无数放春晴。\n船行非与牛相背，何事黄牛却倒行。",
        "dynasty": "宋",
        "collection_info": null
    },
    {
        "uuid": "e331f017aa91280d014126424c04f2a6",
        "title": "至永和",
        "author": "杨万里",
        "content": "出城即便见青原，正在长江出处天。\n却到青原望城裏，楼台些子水云边。",
        "dynasty": "宋",
        "collection_info": null
    },
    {
        "uuid": "ca3f362fae5001e69cd6e19a41b11e53",
        "title": "自值夏小溪泛舟出大江",
        "author": "杨万里",
        "content": "放溜山溪一叶轻，山溪尽处大江横。\n舟中寂寂无人语，只有波声及雨声。",
        "dynasty": "宋",
        "collection_info": null
    },
    {
        "uuid": "0d9eb34c2788b92bdbd2a663aeeff46b",
        "title": "和文明主簿叔见寄之韵二首  其一",
        "author": "杨万里",
        "content": "古声弹九寡，妙学足三多。\n十载纔重见，百年当几何。\n入州非不肯，出伏即相过。\n安得看云语，金盆仄白河。",
        "dynasty": "宋",
        "collection_info": null
    },
    {
        "uuid": "08c67eb030f61b8a303987042ddd27a1",
        "title": "和文明主簿叔见寄之韵二首  其二",
        "author": "杨万里",
        "content": "黄九陈三外，诸人总解诗。\n甘心休作许，苦语竟何为。\n所向公同我，何缘样入时。\n从来大小阮，一笑更谁知。",
        "dynasty": "宋",
        "collection_info": null
    },
    {
        "uuid": "3018741b4efb16843886cbfb009f8a0a",
        "title": "和济翁见寄之韵二首  其一",
        "author": "杨万里",
        "content": "只有高为累，元无俗可离。\n正缘隔少面，添得许多诗。\n杜老吟边树，山公醉处池。\n犹须谋一笑，天许又何时。",
        "dynasty": "宋",
        "collection_info": null
    },
    {
        "uuid": "a7e2f013b2613eb82406adcd29cd795f",
        "title": "和济翁见寄之韵二首  其二",
        "author": "杨万里",
        "content": "四海皆兄弟，何如真弟兄。\n吾今有弟在，眼只为渠横。\n剩欲驱涛壮，犹应倒峡清。\n青春不可又，未欲傍长檠。",
        "dynasty": "宋",
        "collection_info": null
    },
    {
        "uuid": "07f3cd74feb171abf23502fadc9dd37d",
        "title": "和王才臣再病二首  其一",
        "author": "杨万里",
        "content": "燕外将心远，鶑边与耳谋。\n如何再卧病，对此两添愁。\n赤壁还坡老，黄楼只子由。\n二苏三赋在，一览病应休。",
        "dynasty": "宋",
        "collection_info": null
    },
    {
        "uuid": "d3edd16a70460c882eef045c148e50db",
        "title": "和王才臣再病二首  其二",
        "author": "杨万里",
        "content": "诗瘦知春瘦，时乖抑命乖。\n病过三日雨，门掩半扉柴。\n不面何曾久，于心便有怀。\n端能暮出否，溪水减南涯。",
        "dynasty": "宋",
        "collection_info": null
    },
    {
        "uuid": "757aa62304ac50d92ebe871f7f732e55",
        "title": "闲居初夏午睡起二绝句  其一",
        "author": "杨万里",
        "content": "梅子留酸软齿牙，芭蕉分绿与窗纱。\n日长睡起无情思，闲看儿童捉柳花。",
        "dynasty": "宋",
        "collection_info": null
    },
    {
        "uuid": "7cf799ef8a47f21a0596bd9821192c42",
        "title": "闲居初夏午睡起二绝句  其二",
        "author": "杨万里",
        "content": "松阴一架半弓苔，偶欲看书又懒开。\n戏掬清泉洒蕉叶，儿童误认雨声来。",
        "dynasty": "宋",
        "collection_info": null
    },
    {
        "uuid": "0f3df16a2a82fc337ec4b18d6ee9132d",
        "title": "携酒夜饯罗季周",
        "author": "杨万里",
        "content": "夜深未要掩柴门，且放清风入绿尊。\n淡月轻云相映着，浅黄帊子裹金盆。",
        "dynasty": "宋",
        "collection_info": null
    },
    {
        "uuid": "2885e027774cd2ee7c93e72f1e845ade",
        "title": "雨后独登舍北山顶",
        "author": "杨万里",
        "content": "山下生愁热不除，山头小立气全苏。\n自缘着脚高低别，万壑清风岂是无。",
        "dynasty": "宋",
        "collection_info": null
    },
    {
        "uuid": "bcf1bf488921cfac708239c189b59881",
        "title": "题罗巨济教授蓬山堂",
        "author": "杨万里",
        "content": "蓬莱藏室盛东都，只着古书并老儒。\n后来许事晓星疎，登车不落问何如。\n广文先生自有饭，诸公衮衮端无羡。\n着脚金坡不作难，问津木天何足办。\n作堂聊尔题蓬山，此岂有意亦偶然。\n登瀛仙人多姓许，未必先生肯为伍。\n书生饶舌定可憎，此话姑置莫葛藤。\n先生诸孙皆玉冰，诵书已作鸾鹤声，请来欹枕细细听。",
        "dynasty": "宋",
        "collection_info": null
    },
    {
        "uuid": "c9552ac7402f57a13e06bf891a7701da",
        "title": "和昌英叔夏至喜雨",
        "author": "杨万里",
        "content": "清酣暑雨不缘求，犹似梅黄麦欲秋。\n去岁如今禾半死，吾曹遍祷汗交流。\n此生未用愠三已，一饱便应哦四休。\n花外绿畦深没鹤，来看莫惜下邳侯。",
        "dynasty": "宋",
        "collection_info": null
    },
    {
        "uuid": "d0580a3a0333f6fd041c10fd5fc89056",
        "title": "和昌英叔觅松枝作日棚  其一",
        "author": "杨万里",
        "content": "先人手种一川松，为栋为杗似未中。\n只合茅斋听驱使，为公六月唤秋风。",
        "dynasty": "宋",
        "collection_info": null
    },
    {
        "uuid": "43253f17d385ec116c6b87cd61e5fbd2",
        "title": "和昌英叔觅松枝作日棚  其二",
        "author": "杨万里",
        "content": "欲和新诗且捻髯，岸巾百匝绕前檐。\n茅斋或恐清阴薄，更遣苍官去一添。",
        "dynasty": "宋",
        "collection_info": null
    },
    {
        "uuid": "7ef5e2ad94b5cee7b576c937a260902a",
        "title": "秋夜不寐",
        "author": "杨万里",
        "content": "秋气侵人冷欲冰，不由老境不愁生。\n雨声已遣侬无睡，更着寒蛩泣到明。",
        "dynasty": "宋",
        "collection_info": null
    },
    {
        "uuid": "0580fa939b61992ea619ed74217ac140",
        "title": "元举叔莲花",
        "author": "杨万里",
        "content": "不着芙蓉近路栽，菰蒲深处却花开。\n晚香特地清人骨，多谢西风得得来。",
        "dynasty": "宋",
        "collection_info": null
    },
    {
        "uuid": "b1b935e4319f8f2edc65046edecaa16d",
        "title": "昌英叔门外小树木犀早开",
        "author": "杨万里",
        "content": "触鼻无从觅，看林小缀黄。\n旋开三两粟，已作十分香。\n入夜偏相恼，搀先有底忙。\n移床月枝下，坐对略传觞。",
        "dynasty": "宋",
        "collection_info": null
    },
    {
        "uuid": "25e0277f870094c7cd6036d91ade29e5",
        "title": "寄题张商弼葵堂堂下元不种葵花但取面势向阳二首  其一",
        "author": "杨万里",
        "content": "行尽葵堂西復东，葵花元自不曾逢。\n客来问讯名堂意，雪裏芭蕉笑杀侬。",
        "dynasty": "宋",
        "collection_info": null
    },
    {
        "uuid": "1549498015eadb5ca98e5ef21b9fc737",
        "title": "寄题张商弼葵堂堂下元不种葵花但取面势向阳二首  其二",
        "author": "杨万里",
        "content": "主人未肯便山林，赏月吟风酒更琴。\n每一登堂一揩眼，谁知半点向阳心。",
        "dynasty": "宋",
        "collection_info": null
    },
    {
        "uuid": "e00c505f1494fc9d0f9ce4e85c819873",
        "title": "南溪暮立",
        "author": "杨万里",
        "content": "溪影明霞新月底，水声乱石嫩沙间。\n欲归小为鱼儿住，更看跳波玉一环。",
        "dynasty": "宋",
        "collection_info": null
    },
    {
        "uuid": "bb51f4e4f07e31dde1706f92e50d9e68",
        "title": "晚望",
        "author": "杨万里",
        "content": "病身似怯暮来风，老眼还惊霁后虹。\n落日偏明松表裏，好山分占水西东。",
        "dynasty": "宋",
        "collection_info": null
    },
    {
        "uuid": "452ffcbae9b0d13358db4538a04934c4",
        "title": "秋夜",
        "author": "杨万里",
        "content": "挑落寒灯一点青，方知斜月半窗明。\n无端一阵秋声起，唤作铜瓶蟹眼鸣。",
        "dynasty": "宋",
        "collection_info": null
    },
    {
        "uuid": "5d3daa264a859c528cdcd79543559eb4",
        "title": "夜闻萧伯和与子上弟读书",
        "author": "杨万里",
        "content": "少日耽书病得臞，何曾灯火稍相疎。\n如今老懒那能许，卧听邻斋夜读书。",
        "dynasty": "宋",
        "collection_info": null
    },
    {
        "uuid": "cf050cde1cb8cb1b7203df579d2b77ae",
        "title": "中秋雨过月出",
        "author": "杨万里",
        "content": "欲遣清风扫乱云，先将一雨浄游尘。\n今年大作中秋事，月色何孤我辈人。\n照却八方还剩在，看来千古许清新。\n不眠不惜明朝补，报答孤光醉是真。",
        "dynasty": "宋",
        "collection_info": null
    },
    {
        "uuid": "5a4c564920bfaabe20cf0a6218509465",
        "title": "和李天麟二首  其一",
        "author": "杨万里",
        "content": "学诗须透脱，信手自孤高。\n衣钵无千古，丘山只一毛。\n句中池有草，子外目俱蒿。\n可口端何似，霜螯略带糟。",
        "dynasty": "宋",
        "collection_info": null
    },
    {
        "uuid": "7f73dfc0385797df448ab4b7f7583e00",
        "title": "和李天麟二首  其二",
        "author": "杨万里",
        "content": "句法天难秘，工夫子但加。\n参时且柏树，悟罢岂桃花。\n要共东西王，其如南北涯。\n肯来谈箇事，分坐白鸥沙。",
        "dynasty": "宋",
        "collection_info": null
    },
    {
        "uuid": "8b30535f5021a1237e33add704bdb607",
        "title": "寄题刘元明环翠阁二首  其一",
        "author": "杨万里",
        "content": "阁在青围翠绕中，何时我辈略搘筇。\n亦闻佳处无多子，只有千峰与万峰。",
        "dynasty": "宋",
        "collection_info": null
    },
    {
        "uuid": "fbaf4948ef27f3aacbc20b736dd2ebc2",
        "title": "寄题刘元明环翠阁二首  其二",
        "author": "杨万里",
        "content": "一夜秋声恼井桐，梦回得句寄西风。\n诗成却问题诗处，正在东山东復东。",
        "dynasty": "宋",
        "collection_info": null
    },
    {
        "uuid": "19695665ee77c9c31b447a37749fecf0",
        "title": "濠原路中",
        "author": "杨万里",
        "content": "长亭短亭三復五，总是儿时行底路。\n尚忆天寒日小黄，先君前行我后顾。\n如今悲不为涂穷，病雁孤飞失老鸿。\n三年闭户松风裏，行路又还从此始。",
        "dynasty": "宋",
        "collection_info": null
    }
]