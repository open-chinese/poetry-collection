[
    {
        "uuid": "17fa999faf00595ae1e9eabf9f4f237b",
        "title": "训蒙绝句 辞达而已二首 其一",
        "author": "朱熹",
        "content": "方识圣门辞达旨，作文之法在其中。\n但将正意由辞出，此外徒劳苦用功。",
        "dynasty": "宋",
        "collection_info": null
    },
    {
        "uuid": "0ab44c56bbf054ca36fa2955484466a4",
        "title": "训蒙绝句 辞达而已二首 其二",
        "author": "朱熹",
        "content": "因辞可以验人心，心地开明辞必明。\n试把正人文字看，何尝巧滞与艰深。",
        "dynasty": "宋",
        "collection_info": null
    },
    {
        "uuid": "7460b72fd84154620399c5594d2e3de1",
        "title": "训蒙绝句 君子去仁",
        "author": "朱熹",
        "content": "谁云贫贱人难处，只为重轻权倒持。\n钓渭耕莘皆往辙，圣贤不法我何归。",
        "dynasty": "宋",
        "collection_info": null
    },
    {
        "uuid": "b7b7edbb38561b2c58d095529f874c9f",
        "title": "训蒙绝句 就有道而正",
        "author": "朱熹",
        "content": "差以毫釐大乱真，苟羞就正堕终身。\n不惟枉费穷年力，反作滔天祸世人。",
        "dynasty": "宋",
        "collection_info": null
    },
    {
        "uuid": "b8edf102fbc32a1ec7c863e3915152ee",
        "title": "训蒙绝句 出门如见大宾",
        "author": "朱熹",
        "content": "竦然敬立体斯存，容貌常如见大宾。\n此是圣门持守法，必须心在可为仁。",
        "dynasty": "宋",
        "collection_info": null
    },
    {
        "uuid": "27005d912688be7d058049a9b8e869dc",
        "title": "训蒙绝句 心有邻",
        "author": "朱熹",
        "content": "德者人心之所同，苟能有德类斯从。\n不须闭户嗟寥落，但立诚心自用功。",
        "dynasty": "宋",
        "collection_info": null
    },
    {
        "uuid": "700d4584465aa2d9bc759218157c8d93",
        "title": "训蒙绝句 浴沂",
        "author": "朱熹",
        "content": "只就吾身分上思，相呼童子浴沂归。\n更无一点閒思想，正是助忘俱勿时。",
        "dynasty": "宋",
        "collection_info": null
    },
    {
        "uuid": "91795197bb14b6951a0ad40fe6534af0",
        "title": "训蒙绝句 言志",
        "author": "朱熹",
        "content": "莫道车裘事亦轻，仲由勇义乃能行。\n欲知共敝为难易，试把车裘验世情。",
        "dynasty": "宋",
        "collection_info": null
    },
    {
        "uuid": "cc473dcda2cf93c37cdee5f087e4e845",
        "title": "训蒙绝句 斐然成章",
        "author": "朱熹",
        "content": "学须随器有成形，方可裁中设准绳。\n假借变移无定止，纵逢大匠亦何成。",
        "dynasty": "宋",
        "collection_info": null
    },
    {
        "uuid": "24a254075ee3e6064b668581a7e7faa1",
        "title": "训蒙绝句 安仁利仁",
        "author": "朱熹",
        "content": "语利犹能安则难，且从利做莫空安。\n悬知等级无他义，去尽私心只一般。",
        "dynasty": "宋",
        "collection_info": null
    },
    {
        "uuid": "6e7558958aba1f440725245b5a47bee5",
        "title": "训蒙绝句 一贯",
        "author": "朱熹",
        "content": "一贯明言忠与恕，教人之意已昭然。\n当于用处求其一，慎勿悬空想圣贤。",
        "dynasty": "宋",
        "collection_info": null
    },
    {
        "uuid": "485bd0452123cea91ab4d4fd95a97a5b",
        "title": "训蒙绝句 卓尔",
        "author": "朱熹",
        "content": "颜渊不日趋于化，此境宁容末学知。\n细诵师言强思索，独于博约语无疑。",
        "dynasty": "宋",
        "collection_info": null
    },
    {
        "uuid": "6966b0077b9370a6dc8d62c50f8d514d",
        "title": "训蒙绝句 闻知",
        "author": "朱熹",
        "content": "见固能知闻亦知，虽闻如与见同时。\n只缘一本元无二，千圣已亡心在兹。",
        "dynasty": "宋",
        "collection_info": null
    },
    {
        "uuid": "943596ec9b6fb660a8395922c8e297e3",
        "title": "训蒙绝句 绝四",
        "author": "朱熹",
        "content": "在人四者要皆无，绝尽圣心天与俱。\n敢尔单提希圣术，力除私欲是功夫。",
        "dynasty": "宋",
        "collection_info": null
    },
    {
        "uuid": "67ec33a1d58f86ef785e5d2eed8d07e1",
        "title": "训蒙绝句 莫我知也夫三首 其一",
        "author": "朱熹",
        "content": "心即是天天即理，无行不与理相随。\n故言惟有天知我，天岂真如人有知。",
        "dynasty": "宋",
        "collection_info": null
    },
    {
        "uuid": "cda25ad8ab9c5036e74cfb89fb189649",
        "title": "训蒙绝句 莫我知也夫三首 其二",
        "author": "朱熹",
        "content": "天怨人尤两不形，欿然下学是功程。\n了无可使人知处，尽是相酬理与心。",
        "dynasty": "宋",
        "collection_info": null
    },
    {
        "uuid": "8ee9575783604aef20cc26b7aea1825e",
        "title": "训蒙绝句 莫我知也夫三首 其三",
        "author": "朱熹",
        "content": "圣心端似涉修蹊，俛首无言但疾驰。\n学者须常存此意，自能遏绝为人私。",
        "dynasty": "宋",
        "collection_info": null
    },
    {
        "uuid": "899cb7a839c6e865b4cdbb76e47dc400",
        "title": "训蒙绝句 予欲无言",
        "author": "朱熹",
        "content": "妙道皆形日用间，即斯可见不须言。\n试将天象明人事，希圣功夫万古存。",
        "dynasty": "宋",
        "collection_info": null
    },
    {
        "uuid": "e93f029cd599c5d6f0a74dbf1e5bb22b",
        "title": "训蒙绝句 吾无隠乎尔",
        "author": "朱熹",
        "content": "圣道虽云妙莫窥，初非恍惚与希夷。\n分明说在吾行处，后学无于行外思。",
        "dynasty": "宋",
        "collection_info": null
    },
    {
        "uuid": "4c09324ed300af8f422833d9716378da",
        "title": "训蒙绝句 化二首 其一",
        "author": "朱熹",
        "content": "春冰融尽绝澌微，彻底冰壶烛万几。\n静对春风感形化，圣心体段盖如斯。",
        "dynasty": "宋",
        "collection_info": null
    },
    {
        "uuid": "721e703f660a7539e7e94207cda56434",
        "title": "训蒙绝句 化二首 其二",
        "author": "朱熹",
        "content": "从心所欲皆天理，具体颜渊罢不能。\n所谓不思并不勉，舜由仁义即非行。",
        "dynasty": "宋",
        "collection_info": null
    },
    {
        "uuid": "8bf623f8a9a54df705c9c4863c1f05fe",
        "title": "训蒙绝句 吾知勉夫",
        "author": "朱熹",
        "content": "常怀四体昊天恩，自是渊冰恐惧深。\n一息尚存忧未免，死而后已即斯心。",
        "dynasty": "宋",
        "collection_info": null
    },
    {
        "uuid": "5d29796094b5b10460a92d70f0b2dede",
        "title": "训蒙绝句 博约",
        "author": "朱熹",
        "content": "事来身向礼中行，事过将心去学文。\n局定更无他罅隙，得斯二者老吾身。",
        "dynasty": "宋",
        "collection_info": null
    },
    {
        "uuid": "c861b40a9c1bec8c94e92da33c863850",
        "title": "训蒙绝句 事天",
        "author": "朱熹",
        "content": "皇天命理以为人，理有存亡繫我心。\n存养上还天所赋，终身履薄以临深。",
        "dynasty": "宋",
        "collection_info": null
    },
    {
        "uuid": "9999a547057499c82fa7d69088e9778b",
        "title": "训蒙绝句 唤醒",
        "author": "朱熹",
        "content": "二字亲闻十九冬，向来已愧缓无功。\n从今何以验勤怠，不出此心生熟中。",
        "dynasty": "宋",
        "collection_info": null
    },
    {
        "uuid": "b3e15649be984d75b158605f62eb9fdb",
        "title": "训蒙绝句 为己为人",
        "author": "朱熹",
        "content": "药病须还考自知，和根新断为人机。\n心随身上门常闭，课罢苔封候夕晖。",
        "dynasty": "宋",
        "collection_info": null
    },
    {
        "uuid": "cffb47796fa45f562eb11f898c179fc6",
        "title": "训蒙绝句 固穷",
        "author": "朱熹",
        "content": "不是书生不阨穷，道穷何所愧于中。\n贪求贪欲贩夫事，于此不安须彼从。",
        "dynasty": "宋",
        "collection_info": null
    },
    {
        "uuid": "3706d9f4daca51e7694069eaf4ed5315",
        "title": "训蒙绝句 无题",
        "author": "朱熹",
        "content": "白鹤高飞不逐群，嵇康琴酒鲍照文。\n此身未有栖归处，天下人间一片云。",
        "dynasty": "宋",
        "collection_info": null
    },
    {
        "uuid": "eed7741c19f9980985432bac447473ae",
        "title": "句  其一",
        "author": "朱熹",
        "content": "秋夜不可晨，秋日苦易暗。\n我无汲汲志，何以有此恨。",
        "dynasty": "宋",
        "collection_info": null
    },
    {
        "uuid": "9a0974406530e196a7a2a8d9f67090d9",
        "title": "句  其二",
        "author": "朱熹",
        "content": "如何幕中辩，翻作暗投疑。",
        "dynasty": "宋",
        "collection_info": null
    },
    {
        "uuid": "070908fbc66b86af48a5c4ca3e76ba0d",
        "title": "句  其三",
        "author": "朱熹",
        "content": "反躬端得味，当得有余师。",
        "dynasty": "宋",
        "collection_info": null
    },
    {
        "uuid": "312db3dde06e7149b10e94d124ebb88b",
        "title": "句  其四",
        "author": "朱熹",
        "content": "淤泥不染如来性，凈社如陪多士禅。",
        "dynasty": "宋",
        "collection_info": null
    },
    {
        "uuid": "52f7f422a02a4f14e7b02a57585b1930",
        "title": "句  其五",
        "author": "朱熹",
        "content": "随处一欣然。",
        "dynasty": "宋",
        "collection_info": null
    },
    {
        "uuid": "c81f91f4bbdb08c53a0527168d2ce55d",
        "title": "句  其六",
        "author": "朱熹",
        "content": "岁月悠悠一梦中。",
        "dynasty": "宋",
        "collection_info": null
    },
    {
        "uuid": "0828012a61a023b0d3ec22af982bbb1e",
        "title": "句  其七",
        "author": "朱熹",
        "content": "乞与诗人画裏看。",
        "dynasty": "宋",
        "collection_info": null
    },
    {
        "uuid": "3f1be300a7b1e956d2f70400c0dcffd8",
        "title": "句  其八",
        "author": "朱熹",
        "content": "夕来分外阃，昼铭过江东。",
        "dynasty": "宋",
        "collection_info": null
    },
    {
        "uuid": "9492d09820d8da52e125b50da3e3312d",
        "title": "句  其九",
        "author": "朱熹",
        "content": "君子仁慈犹克己，神仙安肯取人头。",
        "dynasty": "宋",
        "collection_info": null
    },
    {
        "uuid": "92169bb6f91ffdd38b792dd0a2e601dc",
        "title": "句  其一○",
        "author": "朱熹",
        "content": "亦知真意还自在。",
        "dynasty": "宋",
        "collection_info": null
    },
    {
        "uuid": "b7e53b9dafa41a108d01118f9475866f",
        "title": "句  其一一",
        "author": "朱熹",
        "content": "共喜巧回春。",
        "dynasty": "宋",
        "collection_info": null
    },
    {
        "uuid": "1592649fe1ab7f478fc549335c0b2254",
        "title": "句  其一二",
        "author": "朱熹",
        "content": "江山风月依然在，何日重来再盍簪。",
        "dynasty": "宋",
        "collection_info": null
    },
    {
        "uuid": "b9158a41e21f032a27f63b3e9238d1cd",
        "title": "句  其一三",
        "author": "朱熹",
        "content": "将军岩上插双笔，将军岩下泉泌泌，域中状元次第出。",
        "dynasty": "宋",
        "collection_info": null
    },
    {
        "uuid": "41f60b454b7b22e051a4d7884733a16e",
        "title": "句  其一四",
        "author": "朱熹",
        "content": "紫云阜云堪舆家。",
        "dynasty": "宋",
        "collection_info": null
    },
    {
        "uuid": "8df71aaa61c0f94529ba57cf2c6ed12f",
        "title": "句  其一五",
        "author": "朱熹",
        "content": "海阔从鱼跃，天空任鸟飞。",
        "dynasty": "宋",
        "collection_info": null
    },
    {
        "uuid": "3162d0b26cbb1d30da62658b280fa869",
        "title": "存目  其一",
        "author": "朱熹",
        "content": "诗题：半月首句：人间离别最堪怜。",
        "dynasty": "宋",
        "collection_info": null
    },
    {
        "uuid": "2af7c3a0188a502ce3de49f01c4e9817",
        "title": "存目  其二",
        "author": "朱熹",
        "content": "诗题：彭蠡湖首句：茫茫彭蠡杳无地。",
        "dynasty": "宋",
        "collection_info": null
    },
    {
        "uuid": "145c9f3cc00c3ab07704c39e5d82d1fa",
        "title": "存目  其三",
        "author": "朱熹",
        "content": "诗题：奉题张敬夫春风楼首句：隆堂谨前规。",
        "dynasty": "宋",
        "collection_info": null
    },
    {
        "uuid": "891c95320d8605102c63dc235ceccb9b",
        "title": "存目  其四",
        "author": "朱熹",
        "content": "诗题：纸被之贶首句：纸被围身渡雪天。",
        "dynasty": "宋",
        "collection_info": null
    },
    {
        "uuid": "33c61da844caf0fa091115c065f56c32",
        "title": "存目  其五",
        "author": "朱熹",
        "content": "诗题：挽沈菊山首句：爱菊平生不爱钱。",
        "dynasty": "宋",
        "collection_info": null
    },
    {
        "uuid": "b449c7843f8264669750c405eea6f080",
        "title": "存目  其六",
        "author": "朱熹",
        "content": "诗题：同王太守暨诸公（谒）濂溪祠首句：发明正学古无闻。",
        "dynasty": "宋",
        "collection_info": null
    },
    {
        "uuid": "4e8d4db06b28ff759bae56bb060e296f",
        "title": "存目  其七",
        "author": "朱熹",
        "content": "诗题：题石佛岩首句：灵源有幽趣。",
        "dynasty": "宋",
        "collection_info": null
    },
    {
        "uuid": "4325073e20e421c5c9b26ae4f97ca726",
        "title": "存目  其八",
        "author": "朱熹",
        "content": "诗题：游鼓山首句：卧草浮云不记秋。",
        "dynasty": "宋",
        "collection_info": null
    },
    {
        "uuid": "4e8321f499a80d139978da6071237afe",
        "title": "存目  其九",
        "author": "朱熹",
        "content": "诗题：烟云台首句：吴门不作南昌尉。",
        "dynasty": "宋",
        "collection_info": null
    },
    {
        "uuid": "b9153200e7f5bbed224a78322e183f15",
        "title": "昼眠治平寺",
        "author": "徐逸",
        "content": "频年游览不暂寘，野艇往来无水程。\n雨休最好是鸥浴，风静更清闻鹤声。\n酒家新熟欠前账，僧榻借眠余宿酲。\n崧高泰华未挂眼，鬓影萧飒难为情。",
        "dynasty": "宋",
        "collection_info": null
    },
    {
        "uuid": "be1555a1c04b66a3d6c16d46327e5a2f",
        "title": "梅花",
        "author": "徐逸",
        "content": "咸平处士风流远，招得梅花枝上魂。\n疏影暗香如昨日，不知人世几黄昏。",
        "dynasty": "宋",
        "collection_info": null
    },
    {
        "uuid": "b50545a65c40e264f71a9bd25861ee5f",
        "title": "蒿",
        "author": "徐逸",
        "content": "驼峰彘脔蹯取熊，百金不满筯下供。\n朱门人物多伟岸，一字不识神氏蒙。\n深林蒿荠最强项，不肯失身羔酒胸。",
        "dynasty": "宋",
        "collection_info": null
    },
    {
        "uuid": "5b1981aa9e1ce2790cbebc4f5f800307",
        "title": "村居",
        "author": "徐逸",
        "content": "酸甜半熟山头果，红白争开屋角花。\n柴户不关春睡足，太平多在野人家。",
        "dynasty": "宋",
        "collection_info": null
    },
    {
        "uuid": "f643e546640ad1b0b1c53ca6193c9acb",
        "title": "偶题",
        "author": "徐逸",
        "content": "病身鬰屋等惊蛇，埃𡏖何堪举手遮。\n四海知心是明月，一生结客得梅花。\n风摇酒浪红鳞小，香暖歌云翠葆斜。\n休问画桥西去路，要凭消遣旧生涯。",
        "dynasty": "宋",
        "collection_info": null
    },
    {
        "uuid": "8f8e7f6a18ed6b5b2c84dae30ef0c9f2",
        "title": "句",
        "author": "徐逸",
        "content": "谁与深春共憔悴，隔江一树紫桐花。",
        "dynasty": "宋",
        "collection_info": null
    },
    {
        "uuid": "fc79335ed317ddad6a7a99766a5c55c8",
        "title": "与晦庵先生同宿清虚庵",
        "author": "梁平叔",
        "content": "幽斋共坐论功夫，借问先生识此无。\n悟得此中真妙诀，人间始信有仙壶。",
        "dynasty": "宋",
        "collection_info": null
    },
    {
        "uuid": "70bd7d7a41850b8b397bbe1dcdf4f42b",
        "title": "题严子陵钓台",
        "author": "章才邵",
        "content": "短棹夷犹七里滩，人亡依旧水光寒。\n汉家名节君知否，尽在君家一钓竿。",
        "dynasty": "宋",
        "collection_info": null
    },
    {
        "uuid": "4bb9f2292df3f9943e5970121d34903d",
        "title": "过清远大家峡",
        "author": "章才邵",
        "content": "岩头风急树欹斜，溪畔渔樵十数家。\n老尽往来名利客，年年秋水映芦花。",
        "dynasty": "宋",
        "collection_info": null
    },
    {
        "uuid": "bffe5936765448a3ab5586efaf35531b",
        "title": "进月堂",
        "author": "章才邵",
        "content": "不将帘幕碍虚空，为爱清光入室中。\n满目尽成金色界，胜游宁羡水晶宫。\n世缘淡泊尤相称，心镜圆明总一同。\n长照金樽歌酒乐，争如此境乐无穷。",
        "dynasty": "宋",
        "collection_info": null
    },
    {
        "uuid": "2a38637803c59385705056caa90de6ac",
        "title": "闻象山论学语有得",
        "author": "李伯敏",
        "content": "纷纷枝叶漫推寻，到底根株只在心。\n莫笑无絃陶靖节，箇中三嘆有遗音。",
        "dynasty": "宋",
        "collection_info": null
    },
    {
        "uuid": "a575d03872c9fab4e90ce7ecf0fdf438",
        "title": "道谒朱晦庵先生  其一",
        "author": "邹輗",
        "content": "武夷洞前皎月生，归人近得坦途行。\n阴霾涤尽无纤翳，远彻干坤一样明。",
        "dynasty": "宋",
        "collection_info": null
    },
    {
        "uuid": "bcc2f1d255e808d97a58a1e6e9338243",
        "title": "道谒朱晦庵先生  其二",
        "author": "邹輗",
        "content": "野意凄凉远俗情，出门一笑乱山青。\n痴儿白昼犹鼾睡，可是无人会唤醒。",
        "dynasty": "宋",
        "collection_info": null
    },
    {
        "uuid": "2eb306948806b9cd308c5f19953f08e2",
        "title": "谒毛竹间先生",
        "author": "邹輗",
        "content": "不辱其身不辱亲，要明圣学尽人伦。\n岂为媚世文章士，养就中和万古春。",
        "dynasty": "宋",
        "collection_info": null
    },
    {
        "uuid": "db6a9a150049b23f050aac0d6066f51d",
        "title": "题读书林",
        "author": "邹輗",
        "content": "诸君着意读书林，好去鸢鱼箇裏寻。\n不必浪浮空记诵，且须识取各人心。",
        "dynasty": "宋",
        "collection_info": null
    },
    {
        "uuid": "71b9a1a72518e32c561f5ffe6507d64b",
        "title": "山居寓兴",
        "author": "邹輗",
        "content": "花阴不正月将西，欲到溪边步懒移。\n坐对前山无一语，此心惟有古人知。",
        "dynasty": "宋",
        "collection_info": null
    },
    {
        "uuid": "380e7be6b6cbb1c036c061d512bf89c8",
        "title": "诗一首",
        "author": "释志南",
        "content": "古木阴中繫短篷，杖藜扶我过桥东。\n沾衣欲湿杏花雨，吹面不寒杨柳风。",
        "dynasty": "宋",
        "collection_info": null
    },
    {
        "uuid": "c165466df4173cc6580415b397ba0a35",
        "title": "接晦庵荐志南书有作",
        "author": "袁梅岩",
        "content": "上人解作风骚话，云谷书来特地夸。\n杨柳杏花风雨后，不知诗轴在谁家。",
        "dynasty": "宋",
        "collection_info": null
    },
    {
        "uuid": "8e6f6616c17a119b577f0913af6c2912",
        "title": "赓韵题精舍",
        "author": "晁子东",
        "content": "数椽茅屋俯清溪，学者盈门所得栖。\n地僻任从云聚散，林深不碍日东西。\n巍巍道德千年在，凛凛声猷万古齐。\n遗像载瞻三太息，一庭烟草有余凄。",
        "dynasty": "宋",
        "collection_info": null
    },
    {
        "uuid": "8f2789c8da0ab68116f74ddc982e6286",
        "title": "三河道中  其一",
        "author": "王晖",
        "content": "龙丘风土类中原，雨势山开百里川。\n白鹭水田摩诘画，桃花溪洞武陵船。",
        "dynasty": "宋",
        "collection_info": null
    },
    {
        "uuid": "c75196e69e3bd763cfe3547fd8e3fee4",
        "title": "三河道中  其二",
        "author": "王晖",
        "content": "路入龙游不见山，纵横阡陌濲江边。\n穿篱残笋如攒槊，夹道寒花似火燃。",
        "dynasty": "宋",
        "collection_info": null
    },
    {
        "uuid": "e6f3ea74eebd458551222235590c4809",
        "title": "龙游道中闻雁",
        "author": "王晖",
        "content": "避寒来热稻粱肥，水远山长结伴稀。\n已是江湖远行客，双双犹是向南飞。",
        "dynasty": "宋",
        "collection_info": null
    },
    {
        "uuid": "bf19d4b17bfbfe7e20bf825adc634d63",
        "title": "句",
        "author": "徐昭然",
        "content": "精一危微共一心。",
        "dynasty": "宋",
        "collection_info": null
    },
    {
        "uuid": "058e52f9c9823d311ea9b0f8278ec537",
        "title": "早离永明晚抵江华道中  其一",
        "author": "江朝议",
        "content": "飞沙羃羃路曼曼，万籁风声重晓寒。\n涉涧跻危任劳役，服勤王事敢辞难。",
        "dynasty": "宋",
        "collection_info": null
    },
    {
        "uuid": "22710d17d4943294a8d2ca7b0d2fd992",
        "title": "早离永明晚抵江华道中  其二",
        "author": "江朝议",
        "content": "舍车跨马喜新晴，倍见旌旗照眼明。\n顾我未能流美化，邦人何事喜相迎。",
        "dynasty": "宋",
        "collection_info": null
    },
    {
        "uuid": "3ff3e7a606d6a27c0461b6cabbab4c7f",
        "title": "游阳华口占五言八句呈诸僚友",
        "author": "江朝议",
        "content": "十里云深处，阳华小洞天。\n千岩虚夜月，万壑溜寒泉。\n石磬生何世，仙田种几年。\n神灵自幽显，时序任流迁。",
        "dynasty": "宋",
        "collection_info": null
    },
    {
        "uuid": "a8504c6699a0cb21bc96f732af6ddf5e",
        "title": "句",
        "author": "杨兴宗",
        "content": "要得一书藏石室，为缘新说自金陵。",
        "dynasty": "宋",
        "collection_info": null
    },
    {
        "uuid": "585a704f310b8831e45a741710a82fc1",
        "title": "赋梅",
        "author": "谢洪",
        "content": "朔风飕飕着古梅，寒枝冷落俟春回。\n可怜雪萼无人问，乞借阳和早放开。",
        "dynasty": "宋",
        "collection_info": null
    },
    {
        "uuid": "77e04fb660c76f25816e3459c78d6ee5",
        "title": "震山岩",
        "author": "莫若晦",
        "content": "一岩孤峻出尘埃，下瞰僧坊七宝台。\n鸿鹄凌空无碍去，浮山供望有情来。\n临风笑语飘飘远，举酒襟怀落落开。\n莫讶作诗诗句好，醉魂飞自月边回。",
        "dynasty": "宋",
        "collection_info": null
    },
    {
        "uuid": "1b92aff0350c48cc564d348cbc83c2dd",
        "title": "送台倅赵叔明趋朝",
        "author": "高文虎",
        "content": "羲轮正弭节，别驾忽扬鞭。\n游从亦雨暑，朋盍知何年。\n欲叙情缱绻，难得形周旋。\n谱系玉为牒，辉华珠在渊。\n汉家子骏才，今世德麟贤。\n洊倅丹丘地，平分刺史天。\n婉画迈前辈，阴功培后缘。\n人或得其一，君亦几于全。\n微凉起天末，触热趋日边。\n石桥礼尊者，琼台访遗仙。\n高张天姥盖，稳泛雪溪船。\n稽山万塍稻，镜湖千顷莲。\n行庖击小鲜，触境乱鸣蝉。\n应酬图画中，怀想冕旒前。\n早渡月千里，晴帆风一川。\n清都鬰佳气，绛阙锁祥烟。\n放朝上閤后，投谒岩廊先。\n诸公竞罗致，百辟会班联。\n託契荷倾盖，为僚因赘员。\n犹凭六六鱼，寄问我沈绵。",
        "dynasty": "宋",
        "collection_info": null
    },
    {
        "uuid": "04e5c711eb40a2ccb6f89f8d67451323",
        "title": "和曾原伯寄超化举长老",
        "author": "高文虎",
        "content": "文声宫祉韵鸾和，素履冰霜凛节柯。\n鹏翼扶摇惊斥鷃，凤翔寥廓舞灵鹅。\n参玄问学渊源远，友许游从日月多。\n谁袖新篇来古剡，夜寒不觉耸肩哦。",
        "dynasty": "宋",
        "collection_info": null
    },
    {
        "uuid": "cbd0bebbb3c2cb9ee5c435c0762505c6",
        "title": "谢人海棠",
        "author": "高文虎",
        "content": "富贵天姿锦里人，高华全比玉堂臣。\n绿娇红嫩精神是，肯折园林两树春。",
        "dynasty": "宋",
        "collection_info": null
    },
    {
        "uuid": "c5b6be17cb0ddf70966fccf487949b6c",
        "title": "次韵杨少云桂花",
        "author": "高文虎",
        "content": "溶溶漠漠秋光淡，耿耿寥寥夜色清。\n不是灵根函爽气，如何醖得此香成。\n玉兔捣霜千万粒，凄风折作四花凝。\n广寒惯识朝真趣，一笑秋空意欲凌。",
        "dynasty": "宋",
        "collection_info": null
    },
    {
        "uuid": "e9413dad275a949986012d764ea501d4",
        "title": "雪馆山茶",
        "author": "高文虎",
        "content": "江南嘉木蔚苍苍，能与山梅次第芳。\n叶厚耐擎三寸雪，飞初怯受一番霜。",
        "dynasty": "宋",
        "collection_info": null
    },
    {
        "uuid": "164c2ddd3cd5dc58b074adca1bc40d6c",
        "title": "酴醾花",
        "author": "高文虎",
        "content": "羽盖珠旛上下蒙，倚栏碧动舞蛟龙。\n谁怜澹素朝天面，自现光明满月容。\n杨柳风柔霑絮湿，蔷薇露重染衣浓。\n典型犹带醺酣力，醖得余春百倍醲。",
        "dynasty": "宋",
        "collection_info": null
    },
    {
        "uuid": "f619a5c74e62d3c53b5711ae5ad516e9",
        "title": "瑞香花",
        "author": "高文虎",
        "content": "云岑深处独翘翘，香逐吴山一梦销。\n味入禅心清透澈，锦熏篝暖不容招。",
        "dynasty": "宋",
        "collection_info": null
    },
    {
        "uuid": "8b641bd9dc076ff56e0cf0b077403dab",
        "title": "种菊",
        "author": "高文虎",
        "content": "菊载种农经，不见诗三百。\n周官叙鞠衣，一言仅可摘。\n黄华纪吕令，落英餐楚客。\n伯始饮得寿，桐君书探赜。\n移根候萌动，需时当甲拆。\n我羡柴桑里，敢希履道宅。\n不种儿女花，朱朱与白白。\n阅谱品虽多，求栽地恐窄。\n揠苗助其长，抱瓮溉以泽。\n朗咏黄为正，流播风传格。\n寒香紫茁兰，晚节铜柯柏。\n相继早梅芳，一笑巡檐索。",
        "dynasty": "宋",
        "collection_info": null
    },
    {
        "uuid": "3b8e391b39b0943b3a7b4a53bf4849bb",
        "title": "水仙",
        "author": "高文虎",
        "content": "朝朝暮暮泣阳台，愁绝冰魂水一杯。\n巫峡云深迷昨梦，潇湘雪重写余哀。\n菊如相得无先意，梅亦倾心敢后开。\n恼彻会心黄太史，他花从此不须栽。",
        "dynasty": "宋",
        "collection_info": null
    },
    {
        "uuid": "e672c9e54c08842d0c5db38befd0ca08",
        "title": "次韵江朝宗梅花  其一",
        "author": "高文虎",
        "content": "新新数点照疎篱，又折今生第一枝。\n只为知心无着处，雪中独立最多时。",
        "dynasty": "宋",
        "collection_info": null
    },
    {
        "uuid": "25ca9c28e4b4b5004a2b8402b4c9acf9",
        "title": "次韵江朝宗梅花  其二",
        "author": "高文虎",
        "content": "踏雪归来水路长，亲曾相见白云乡。\n风来风去都无那，分付行人一点香。",
        "dynasty": "宋",
        "collection_info": null
    },
    {
        "uuid": "150a35e6aec92bb86dd501e8cd7e26df",
        "title": "集高亭",
        "author": "高文虎",
        "content": "山亭十月晏温朝，倚槛一声婆餠焦。\n舌涩力微寒气早，不成清亮却成娇。",
        "dynasty": "宋",
        "collection_info": null
    },
    {
        "uuid": "327ccf1dd8898ee87a22114a80be1751",
        "title": "题简寂观",
        "author": "钱闻礼",
        "content": "先生旧隠在庐山，幽谷千年竹万竿。\n偃松拂尽煎茶石，苦笋撑开礼斗坛。",
        "dynasty": "宋",
        "collection_info": null
    },
    {
        "uuid": "bd4f24dd8c032f6ae8ced8264619811f",
        "title": "题椿桂堂",
        "author": "张伯垓",
        "content": "进士从来荣一第，至比梯云仰攀桂。\n弟兄罕见五枝芳，昔说窦郎今莫氏。\n莫氏一门真可荣，二难三秀众美并。\n见闻叹羡不易及，往往笞儿亲短檠。\n堂下荷衣戏成伍，堂上椿龄奉慈母。\n母夫人是月中娥，种得森森桂如许。\n飞腾从此上天衢，岂但森森月桂如。\n更看勋名相照耀，连珠光彩夺星榆。",
        "dynasty": "宋",
        "collection_info": null
    },
    {
        "uuid": "5c3dca213db53a5ec61438bd4e00538e",
        "title": "寄沈菊山",
        "author": "张伯垓",
        "content": "八十干淳老，生涯半子虚。\n久无朝士馈，空有故人书。\n诗道穷方进，尘缘老尽除。\n茫茫天壤阔，谁復是知予。",
        "dynasty": "宋",
        "collection_info": null
    },
    {
        "uuid": "6234efada825e4835edde58e0e62bfce",
        "title": "寿昌寺",
        "author": "张伯垓",
        "content": "尘埃终日事无穷，不得探真问远公。\n莫讶殷勤题粉壁，重来应见碧纱笼。",
        "dynasty": "宋",
        "collection_info": null
    },
    {
        "uuid": "0592d1cab0c91848640eb7e87db271bf",
        "title": "挽崔舍人",
        "author": "耿秉",
        "content": "足蹑修门甫十年，惟余篇翰富流传。\n横经趣得陈编外，草制雄夸落笔先。\n争美冰衔尘不染，忍观华□□随迁。\n忠输丹扆箴犹在，一鑑云亡共黯然。",
        "dynasty": "宋",
        "collection_info": null
    },
    {
        "uuid": "5c8adeb2cf443d0a2f440b23641fbad2",
        "title": "荷花",
        "author": "虞诏",
        "content": "晚来一棹鑑湖东，队队峯峦入短篷。\n一色藕花三十里，淡粧浓抹锦青红。",
        "dynasty": "宋",
        "collection_info": null
    },
    {
        "uuid": "aaf9f6bb475edd3e51c9ab1ce83f4bd1",
        "title": "柳花",
        "author": "虞诏",
        "content": "短长亭外柳依依，念我心归未得归。\n粉蝶不知行客恨，也随飞絮点征衣。",
        "dynasty": "宋",
        "collection_info": null
    },
    {
        "uuid": "16859c57c05e324b5f82486d9006771f",
        "title": "游庐山南阜步月回寓馆",
        "author": "周登",
        "content": "不入山中不识闲，不因月上不知还。\n老僧长揖归方丈，只有钟声送出山。",
        "dynasty": "宋",
        "collection_info": null
    },
    {
        "uuid": "198e4d927d4f632d45d13e0984193f69",
        "title": "泛舟西湖",
        "author": "周登",
        "content": "湖边无日欠春风，金碧楼台面面同。\n白鸟惯随船上下，画桥分断水西东。\n百年乐事浮云外，一段伤心落照中。\n老尽风流无问处，藕花今是几番红。",
        "dynasty": "宋",
        "collection_info": null
    },
    {
        "uuid": "6001f0ac43a0b954adf09166d9328828",
        "title": "鼎湖",
        "author": "朱藻",
        "content": "孤峰独立耸巑岏，辙迹苔封晕未干。\n秀拔山川清气上，直衝星斗夜光寒。\n东南拟作擎天柱，今古称为压地盘。\n上有鼎湖风雨隔，宝莲吹下碧云端。",
        "dynasty": "宋",
        "collection_info": null
    },
    {
        "uuid": "4baf440c6e41546efadda9d1d2d8f553",
        "title": "都梁宫",
        "author": "吴宗旦",
        "content": "从来香草骚人咏，晚作离宫炀帝游。\n三殿重重锁秋色，七泉脉脉贯中流。",
        "dynasty": "宋",
        "collection_info": null
    },
    {
        "uuid": "393a02b0c178bae1b034309ea652b2fc",
        "title": "九顶大像阁",
        "author": "吴宗旦",
        "content": "嘉州石佛名天下，回视新昌可子孙。\n幸甚身游大人国，恍然梦跨北溟鲲。",
        "dynasty": "宋",
        "collection_info": null
    },
    {
        "uuid": "3ead51b6dc7e0f435063050a283c09fe",
        "title": "金釜山灵泉",
        "author": "吴宗旦",
        "content": "泉来有脉去无痕，水底神龙暗吐吞。\n莫怪一池杯样小，个中风雨洗干坤。",
        "dynasty": "宋",
        "collection_info": null
    },
    {
        "uuid": "9377d7a2834a40692481010dffe08b9d",
        "title": "句",
        "author": "吴宗旦",
        "content": "避暑自应归故国，无端依旧入扬州。",
        "dynasty": "宋",
        "collection_info": null
    },
    {
        "uuid": "7e836b365cedc4903b7099bce4180adf",
        "title": "大宁寺过舅书舍",
        "author": "吴时显",
        "content": "长怕山林勒驾回，幽寻空像栎山隈。\n乘闲特羡春风约，行乐宁论暮景催。\n情分一家欣满座，穷愁千斛厌成堆。\n白头甥舅今稀有，愿把清樽日醉陪。",
        "dynasty": "宋",
        "collection_info": null
    },
    {
        "uuid": "6c09e1290aadfb2da351c69a77966f4d",
        "title": "法相寺可赋亭",
        "author": "吴时显",
        "content": "尘埃谁復识瞿昙，高座风生玉麈谈。\n露浥芙蓉心与凈，香浮薝卜鼻先参。\n杜陵託兴歌茅屋，山谷留情赋草庵。\n试叩禅关闻密语，前三三与后三三。",
        "dynasty": "宋",
        "collection_info": null
    },
    {
        "uuid": "5d77fabace3de8c4af7e5b924864fa73",
        "title": "石人",
        "author": "沈瀛",
        "content": "检点行程岁岁同，石人头畔且从容。\n向来奉口溪边月，此夜干元寺裏钟。",
        "dynasty": "宋",
        "collection_info": null
    },
    {
        "uuid": "e48cb8d58ca4366b00435a042683d861",
        "title": "夜宿国清寺题更好堂",
        "author": "沈揆",
        "content": "堆案文书在眼边，身闲俱是好林泉。\n乞渠解褐休双足，为结□中饱睡缘。",
        "dynasty": "宋",
        "collection_info": null
    },
    {
        "uuid": "098f3f59a2375ec345de07fe42d0b19f",
        "title": "题石井泉  其一",
        "author": "沈揆",
        "content": "灵源一閟几经年，石上重流岂偶然。\n渐喜行春有幽事，人间初见第三泉。",
        "dynasty": "宋",
        "collection_info": null
    },
    {
        "uuid": "1068de0b3d39aae811f4404686ca0ecf",
        "title": "题石井泉  其二",
        "author": "沈揆",
        "content": "上方高阁倚层峦，下有清泉一鑑寒。\n更作小亭供胜览，尽收吟思入毫端。",
        "dynasty": "宋",
        "collection_info": null
    },
    {
        "uuid": "302fe08c3b03068fe10c332506bd5768",
        "title": "题石井泉  其三",
        "author": "沈揆",
        "content": "圆通大士閟兹境，谁遣石湖诗老知。\n人生流止亦如此，时与一来题好诗。",
        "dynasty": "宋",
        "collection_info": null
    },
    {
        "uuid": "ac3c288de5c71c988e9d3d8f1cbc5e9d",
        "title": "石井泉次沈太守韵  其一",
        "author": "尤懋",
        "content": "不知开凿是何年，已有新亭更翼然。\n从此云岩添胜事，合教名亚第三泉。",
        "dynasty": "宋",
        "collection_info": null
    },
    {
        "uuid": "d21f6623a67deea02db7151d0d74fdf4",
        "title": "石井泉次沈太守韵  其二",
        "author": "尤懋",
        "content": "烟光滉漾映林峦，井底新泉潄齿寒。\n品第试寻张陆记，却因今日又开端。",
        "dynasty": "宋",
        "collection_info": null
    },
    {
        "uuid": "a2618bdbc1247d71062ada9619dd5c1b",
        "title": "石井泉次沈太守韵  其三",
        "author": "尤懋",
        "content": "灵源显晦岂无时，便有高人作已知。\n赏识先从石湖老，发扬更頼隠侯诗。",
        "dynasty": "宋",
        "collection_info": null
    },
    {
        "uuid": "d525830e675b6e48e66801c36256e07e",
        "title": "三学院",
        "author": "祖世英",
        "content": "洞庭之山天下奇，冈峦百转盘青螭。\n金堂玉室白云锁，中有仙客来栖迟。\n方睛秀骨郭文举，孤剑青鞋出岩户。\n朅来此地访禅翁，共扫松花谈太古。\n拏云忽驾升天行，西归隻履埋岩垧。\n声流影散遽如许，故山惟有松风清。\n道师怀古兴不浅，堂宇横陈迎翠巘。\n悠悠遐想山阿人，水带云衣犹在眼。\n凉飙五月吹浮埃，蕉旗竹𥶙摇空阶。\n我来箕踞发长啸，月光飞射云楼开。\n寸心浩荡逸天外，欲去復住聊徘徊。\n永怀西山五色药，服之羽化登蓬莱。",
        "dynasty": "宋",
        "collection_info": null
    },
    {
        "uuid": "92dc079a400bd32cf3c98c0b0456deb4",
        "title": "句",
        "author": "叶延寿",
        "content": "自昔吾泉出异僧，清溪今又两岩兴。",
        "dynasty": "宋",
        "collection_info": null
    },
    {
        "uuid": "324345598e9017b3507551cc9624fb15",
        "title": "题西湖酒家壁",
        "author": "林外",
        "content": "药炉丹竈旧生涯，白云深处是吾家。\n江城恋酒不归去，老却碧桃无限花。",
        "dynasty": "宋",
        "collection_info": null
    },
    {
        "uuid": "be992436f703797e8bad16829813ffe1",
        "title": "戏题滩傍驿壁",
        "author": "林外",
        "content": "千古传名黯淡滩，十船过此九船翻。\n惟有泉南林上舍，我自岸上走，你怎奈何我。",
        "dynasty": "宋",
        "collection_info": null
    },
    {
        "uuid": "c259ea289d3e0ae4049cde4656c74d75",
        "title": "喜乐功成招范至能入诗社",
        "author": "马先觉",
        "content": "燕国将军善主盟，新封诗将一军惊。\n范家老子登坛后，鼓出胸中十万兵。",
        "dynasty": "宋",
        "collection_info": null
    },
    {
        "uuid": "e7661f4a933217ef8bdb4f41054b6cb5",
        "title": "幽居客至",
        "author": "马先觉",
        "content": "吾爱吾庐似野人，轩窗花草逐时新。\n寻常俗客经过少，咫尺诗仙往復频。\n小摘园蔬微带雨，浅篘瓮蚁曲留春。\n莫嫌供给全羞涩，礼薄情浓却是真。",
        "dynasty": "宋",
        "collection_info": null
    },
    {
        "uuid": "43e62712c8d8a2c68cb3c06141870f2f",
        "title": "索笑图诗",
        "author": "马先觉",
        "content": "封侯无骨登凌烟，食肉无相当万钱。\n君看檐下偃蹇者，如何头上着貂蝉。\n雅宜置之一丘壑，了此三生梅竹缘。\n云岩霜落月照水，有美玉树临风前。\n影窥疏棂香破梦，隠几维摩起幽禅。\n杖藜徐步遶千匝，一笑与花俱欲仙。\n呼童秉烛进诗具，折香来荐冰壶泉。\n少陵此兴隔千岁，顾我素好亦同然。\n但觉搜肠乏妙语，也拟着句开云笺。\n床头盎盎春有味，案上泠泠风入弦。\n人生适意政须尔，何用底死浮名牵。\n是图落笔有妙解，先事立意非徒传。\n草堂之赀吾办久，不学杜老长乞怜。\n甫里下田傥逢年，便判百斛买江天。",
        "dynasty": "宋",
        "collection_info": null
    },
    {
        "uuid": "3982522fbfe4c795077397f0fa739ca9",
        "title": "乐庵李先生居南床论张同知不行挂冠而归赋二诗为寿  其一",
        "author": "马先觉",
        "content": "高人摆尘鞿，厉俗非小补。\n朝来漉酒巾，谈笑易珪组。\n百年全始终，一节照今古。\n回首声利场，车轮正旁午。",
        "dynasty": "宋",
        "collection_info": null
    },
    {
        "uuid": "b6b29ed29ee3a3a84186c857b80b44b5",
        "title": "乐庵李先生居南床论张同知不行挂冠而归赋二诗为寿  其二",
        "author": "马先觉",
        "content": "闻健即收身，归耕躬馌饷。\n诗中句堂堂，床头春盎盎。\n寒花晚更香，霜节老益壮。\n相对无俗情，端的羲皇上。",
        "dynasty": "宋",
        "collection_info": null
    },
    {
        "uuid": "8b043eb7c6df749b386c7c08e21fe71c",
        "title": "慧聚僧神济善医能知人死生于数岁或数月之前或有奇疾则以意用药无不差者既享高寿临终甚了了因作二诗哭之僧讳清照神济乃其师号云  其一",
        "author": "马先觉",
        "content": "端的西来了世缘，有身宁肯自谋安。\n殷勤疗病肱三折，去住无心指一弹。\n贝叶翻余清磬在，梵音飘断暮钟残。\n祇今双树婆娑影，空鏁灵山片月寒。",
        "dynasty": "宋",
        "collection_info": null
    },
    {
        "uuid": "763d60706decebc3f28e408aeddb0db4",
        "title": "慧聚僧神济善医能知人死生于数岁或数月之前或有奇疾则以意用药无不差者既享高寿临终甚了了因作二诗哭之僧讳清照神济乃其师号云  其二",
        "author": "马先觉",
        "content": "料理归期不作难，等閒坐蜕白云轩。\n去来自熟三生路，谈笑聊书四偈言。\n舍利虽藏多宝塔，化身应返给孤园。\n阴功若证菩提果，更与众生洗病根。",
        "dynasty": "宋",
        "collection_info": null
    },
    {
        "uuid": "3326992ce43ae97827f9c194687e4b10",
        "title": "送昆山丞谢子潚解官还朝",
        "author": "马先觉",
        "content": "结交无虑三十年，道同志合难其全。\n倾盖相欢岂无有，当面论心背不然。\n晚知趋向动违俗，闭门避客鱼渊潜。\n属闻贰令非常好，才德远过崔蓝田。\n有怀欲吐难忍脚，试剥云雾看青天。\n穆如清风濯烦愠，皎若明月堕我前。\n论文未易探涯涘，讲政壹以民为先。\n老夫论说众所废，公独采拾无弃捐。\n承颜请益恨不数，契合乃过金石坚。\n我方怙焉以为命，忍闻歌吹张离筵。\n西郊日暖玉生烟，羡公此行若登仙。\n何当化龙逐云气，四方上下相周旋。\n含情握手不忍别，敢效昔人裨一言。\n圣王当宁方急贤，愿公袖疏朝甘泉。\n为言民瘼殊未痊，径须下诏宽缗钱。",
        "dynasty": "宋",
        "collection_info": null
    },
    {
        "uuid": "4928eed0af503c5239fdc42ff22c3859",
        "title": "盈川旧县",
        "author": "陆律",
        "content": "兹地舟行数，怀人思惘然。\n盈川经此日，流水自唐年。\n废邑丛春草，荒山入暮烟。\n昔贤不可作，开笥读遗编。",
        "dynasty": "宋",
        "collection_info": null
    },
    {
        "uuid": "677a923ed1964f6c647f2226618318fb",
        "title": "盈川渡",
        "author": "陆律",
        "content": "青草湖头合，舟行向晚天。\n疏灯孤枕宿，细雨片帆悬。\n雁下平沙荻，猿啼独树烟。\n风尘随去住，乡思倍凄然。",
        "dynasty": "宋",
        "collection_info": null
    },
    {
        "uuid": "a9531c624bee321f35611fd61ed9a86d",
        "title": "和人",
        "author": "陈善",
        "content": "鲛绡巧织在深泉，不与人间机杼联。\n要知妙在笔墨外，第一莫为醒者传。",
        "dynasty": "宋",
        "collection_info": null
    },
    {
        "uuid": "4f2b61561534116c8c44e2445b8ef3df",
        "title": "姑苏灵岩寺",
        "author": "陈善",
        "content": "山僧不好古，改作任所欲。\n洞荒径已迷，廊空响谁续。",
        "dynasty": "宋",
        "collection_info": null
    },
    {
        "uuid": "adf96642df57eab0bb06ad95b03080f8",
        "title": "句",
        "author": "陈善",
        "content": "不到沧浪亭上望，那知此句是天成。",
        "dynasty": "宋",
        "collection_info": null
    },
    {
        "uuid": "fbb9e3d323ea0f3bf10409a0446fb910",
        "title": "题广福寺轩",
        "author": "陈睍",
        "content": "小轩架寒溜，激激鸣水苍。\n老僧不靳惜，借与一榻凉。\n枕流暂憩息，清飈袭衣裳。\n蝉声亦多思，牵引昼梦长。\n俗虑顿消处，栩栩无何乡。\n翻嫌市廛中，吏隠殊相妨。\n未赋渊明归，祗益袁君狂。\n平生不勇决，恋恋粟一囊。\n何如水西头，飞云共徜徉。\n日寻方外游，煮茗烧妙香。\n此致渺未遂，啸歌空自伤。\n坐待山月明，拏舟泛沧浪。",
        "dynasty": "宋",
        "collection_info": null
    },
    {
        "uuid": "97bad52c3c5a6de246014c4a5dc7adba",
        "title": "游晓觉寺",
        "author": "陈睍",
        "content": "肩舆行到竹边村，竹裏僧房尽闭门。\n小洞颇闻三里近，残僧今有一人存。\n旋沽薄酒欺寒力，未怯春泥踏雨痕。\n笑觅梅花伴归去，断桥流水月黄昏。",
        "dynasty": "宋",
        "collection_info": null
    },
    {
        "uuid": "c97dad34fa170ce448fa2254201d9cdb",
        "title": "句",
        "author": "钟照之",
        "content": "霖作商岩雨，熏来舜殿风。",
        "dynasty": "宋",
        "collection_info": null
    },
    {
        "uuid": "b54a8f6c34a2d691ab220aff64ce65eb",
        "title": "儒生墓",
        "author": "王齐舆",
        "content": "儒生骨朽名犹在，高冢相望已乱真。\n只认夜深萤聚处，便应泉下读书人。",
        "dynasty": "宋",
        "collection_info": null
    },
    {
        "uuid": "2b27873318808d562cf4b0f67f3973c8",
        "title": "赏莲",
        "author": "赵济",
        "content": "芒鞋竹杖踏晴沙，云白山青老岁华。\n太极一丸融造化，赏心应不为荷花。",
        "dynasty": "宋",
        "collection_info": null
    },
    {
        "uuid": "c3d0c19e3f8af578587c6af3c68d5201",
        "title": "夜警",
        "author": "赵济",
        "content": "满城警柝喧深夜，半壁青灯动客心。\n烽火未除眠不得，欲将长剑倚危岑。",
        "dynasty": "宋",
        "collection_info": null
    },
    {
        "uuid": "81b16df08091431b6f0c535332abbfa5",
        "title": "挽崔舍人  其一",
        "author": "李处全",
        "content": "雅望高簪履，昌言动冕旒。\n五花方判事，万户合封侯。\n未换黄金带，俄成白玉楼。\n匆匆大槐国，起灭等浮沤。",
        "dynasty": "宋",
        "collection_info": null
    },
    {
        "uuid": "6f22d2240c2b5c5cc95bd399e54585ee",
        "title": "挽崔舍人  其二",
        "author": "李处全",
        "content": "桂籍联升望舜裳，香飘折槛馥天光。\n我心但愧蒹葭倚，众目争观鸿雁翔。\n策足华涂欣衮衮，致身台路失堂堂。\n併看双璧埋黄壤，一恸风前泪数行。",
        "dynasty": "宋",
        "collection_info": null
    },
    {
        "uuid": "f95b29ab71935c3e669845b7e1c61fac",
        "title": "蜕龙洞",
        "author": "李处全",
        "content": "龙化当年去不回，空余古洞出崔巍。\n苍苍野色连天远，脉脉泉音穴地来。\n壁上梭飞三尺雨，匣中剑跃一声雷。\n红云六月炎蒸处，应作商霖泽九垓。",
        "dynasty": "宋",
        "collection_info": null
    },
    {
        "uuid": "4a901fb902fcf63a101f7409db468561",
        "title": "深静堂  其一",
        "author": "李处全",
        "content": "鼎来朱墨苦难逃，两夕山中暂释劳。\n野岫拥檐青巀嵲，迴塘足雨绿週遭。\n翻经深院心宜静，远迹红尘意自高。\n漫把新篇供写物，么么那敢说诗豪。",
        "dynasty": "宋",
        "collection_info": null
    },
    {
        "uuid": "2dda72fac516d1b0608d6462a83a283e",
        "title": "深静堂  其二",
        "author": "李处全",
        "content": "连筒接水下横塘，漫袚尘襟引兴长。\n喜有一枝安静境，閒看九曲泛流觞。\n凉生客枕秋将老，月上纱窗夜未央。\n满眼诗材皆可赋，惜哉无计脱官忙。",
        "dynasty": "宋",
        "collection_info": null
    },
    {
        "uuid": "7ac998127415550e14a89bfd5b371eb7",
        "title": "兰亭序墨本",
        "author": "罗颂",
        "content": "文皇嗜好非声色，偶爱兰亭亦其癖。\n河南犹恐后来闻，竟使昭陵隠真蹟。\n世閒能悟知几人，墨本珍传意愈勤。\n有似春云隠明月，光影还到千江分。\n法曹得此深恨晚，有客携从大梁远。\n多言南渡罕曾见，大胜薛家蝉翼本。\n嗟我学书从少年，较计点画分媸妍。\n老拈撅笔万事懒，忽见锦轴心凄然。\n真行姿媚公所取，篆隶何妨更兼有。\n退之但作石鼓歌，谈笑讥诃换鹅手。",
        "dynasty": "宋",
        "collection_info": null
    },
    {
        "uuid": "858278d824b54eefe1f12a62d3c4046b",
        "title": "妙庭观",
        "author": "麋师旦",
        "content": "不寻铜鼎不求丹，从许琉璃碎旧盘。\n阿母堂前几春梦，耳边犹听玉笙寒。",
        "dynasty": "宋",
        "collection_info": null
    },
    {
        "uuid": "5d5a40d1a0539208dacfe3882916a35d",
        "title": "铁笛亭",
        "author": "黄铢",
        "content": "一声苍壁裂，再奏蛟龙悲。\n事往迹犹在，山空人不归。",
        "dynasty": "宋",
        "collection_info": null
    },
    {
        "uuid": "a00bfec17cc4e189fdea8a6319888330",
        "title": "梅花",
        "author": "黄铢",
        "content": "玉箫吹彻北楼寒，野月峥嵘动万山。\n一夜霜清不成梦，起来春信满人间。",
        "dynasty": "宋",
        "collection_info": null
    },
    {
        "uuid": "82a95fa0d92a962f2ce2aa81dbbf4dd2",
        "title": "秋日",
        "author": "黄铢",
        "content": "晓日初浮万里晖，西风摇荡送秋归。\n冥鸿直上三千丈，社燕春鶑不敢飞。",
        "dynasty": "宋",
        "collection_info": null
    },
    {
        "uuid": "05a67f39dc4a4cdb46c4f3617842a6cd",
        "title": "送朱元晦游湘中",
        "author": "黄铢",
        "content": "有美人兮，蹇何为兮中洲。\n鸣玉佩兮，冠云章而远游。\n浮沅湘而西跖兮，因返睇兮层丘。\n繄发轫之指期兮，歌予怀以送之。\n粤大道之汩湮兮，嗟惟君兮何求。\n唐虞远而不可见兮，凤鸟去兮周衰。\n翟朱之诡行兮，邹人拒而劙之。\n竺老氏之猖披兮，浸淫渝而益非。\n思正气之所繇兮，度百世而固然。\n岂日夜而忘之兮，曰夫子之所传。\n髮丝丝其不斩兮，哇淫蔽兮莫开。\n讫大振于兹时兮，余将从乎洛之湄。\n心鬰鬰而无告兮，顾众兆兮何知。\n梏夜气而不存兮，外其良而四驰。\n彼早兴而夕息兮，既日用而不能察也。\n纷蠢蠢其倚靡兮，曰骛乱而莫之达也。\n思存养而莫吾亏兮，所事天下而不忘繇。\n致知以自强兮，至天下以□览。\n余初其性之兮，稽□坟而载陈。\n仁与人其并致兮，道乌乎而远身。\n刚柔之弛张兮，一气缭转而无息。\n矫吾奠夫两间兮，又阴阳而与为一。\n超无极而混沦兮，精凝融而以神。\n卒变化而不穷兮，周流通乎九垠。\n悲空言之无所底兮，固将推乎余所行。\n杂椒兰以并进君兮，终何乖异而不余信。\n既鄙弃而不吴庸兮，徒渊潜以自珍。\n岂不鬰陶而思君兮，觊方来之以申。\n时与时其未际兮，夷与裔兮得志。\n□冠巾之易置兮，曾乐天而不云恚。\n曾永慨以嗟咨兮，聊远举乎湘中。\n即友声以自乐兮，盖将切偲以益其躬。\n山九疑而在上兮，湘流奔其在下。\n故仁智之所乐兮，遂倘佯而辞去。\n超兮浮兮，心若谋兮。\n眴兮眄兮，目横分兮。\n鸾凤并驭，羌不得留兮。\n时未适当适，吾何为东周兮。\n乱曰：汩兮沅湘，生秋风兮。\n商行激御，白云东兮。\n树木萎落，山鬰盘兮。\n风车雨轮，旌摇摇其行兮。\n委蛇噎抑，多修艰兮。\n白首倚户，思结棘兮。\n信莫乐兮，君乎无忘归兮。",
        "dynasty": "宋",
        "collection_info": null
    },
    {
        "uuid": "e8c2b81eb78244a367cbfa9bf9f9418e",
        "title": "送仲晦",
        "author": "黄铢",
        "content": "靡靡岁时晏，乱山红叶稀。\n端居已无悰，况与亲故违。\n驾言临广路，惜此须臾期。\n祖燕未云洽，鸡鸣促再驰。\n晨装俨然队，天澹风凄凄。\n迤逦征人行，怅惘离言悲。\n令德本高世，诚思开圣微。\n虎豹文采异，几年丹诏垂。\n眷兹皇华寄，那得淹遐隮。\n君王久延伫，去矣翔天墀。\n顾我抱幽独，已为清世遗。\n冥鸿聿高举，蜩鷽何由追。\n萦萦西郊道，晻晻朝阳晖。\n出处自殊迹，操袪胡不怡。\n明当逐云月，依旧东冈陂。",
        "dynasty": "宋",
        "collection_info": null
    },
    {
        "uuid": "52b340f8ca9976f3075aacb8d8b90564",
        "title": "寄南康使君仲晦五十二兄",
        "author": "黄铢",
        "content": "故人久已别，出拥朱辕轓。\n昨尝枉札素，谓言寻里门。\n云胡不践诺，使我心烦冤。\n天门深九重，叫阍闻有言。\n狺狺猛犬吠，曀曀黄霾昏。\n何由一褰开，豁然见干坤。\n沈忧谅难寤，掩默孰与论。\n秋风吹层波，落叶何翩翻。\n林端月照夜，谷口云迷村。\n谁同紫芝友，桂枝谁攀援。\n江蓠老已尽，况復芳兰荪。\n应当虎符恋，茕茕劳梦魂。",
        "dynasty": "宋",
        "collection_info": null
    },
    {
        "uuid": "36265f65851a8215f77d43d158efebf8",
        "title": "秋日怀元晦",
        "author": "黄铢",
        "content": "叶落不胜秋，山空退烦暑。\n高斋读书罢，枕臂听残雨。\n霭霭野云昏，翻翻坠红舞。\n中虚万思息，动静理可覩。\n敬直如有存，勇进忽无所。\n要当涵濡得，未易气力取。\n林□传秋声，晚色霁宫宇。\n肃骚节物变，仰伏冥鸿举。\n谁与会心期，怀君自延伫。",
        "dynasty": "宋",
        "collection_info": null
    },
    {
        "uuid": "9c4b7441c427394ace8d7648a013d8f1",
        "title": "季夏有怀仲晦",
        "author": "黄铢",
        "content": "六月苦炎蒸，山居昼方永。\n泠然南风至，萧散荷气骋。\n蜩鸣绿树阴，鱼跃横塘凈。\n高蔓展修条，幽篁茁阴颖。\n良时倏回改，白髮益蔽领。\n虽无簪组累，要有贫贱㾪。\n故交何寥阔，画戟光烱烱。\n沧洲期未远，岁晏心独耿。\n谁同兹寂寞，敛退自幽屏。\n向夕牛羊下，过翮急似逞。\n默默掩荆扉，明蟾在东岭。",
        "dynasty": "宋",
        "collection_info": null
    },
    {
        "uuid": "a6190787cd8876663fa1338e5a218e50",
        "title": "晓起有怀仲晦彦集不至",
        "author": "黄铢",
        "content": "月落北牖晓，邻鸡号梦残。\n林端清露坠，寝衣凄已单。\n爽朗朝景晰，嘲啾庭雀喧。\n日高溪雾收，四望开青天。\n荷谢水初冷，菊黄香正繁。\n晶晶灏气凝，余光浮远川。\n怀人天一方，晤言谁与殚。\n徘徊遂薄暝，丹枫摇暮寒。",
        "dynasty": "宋",
        "collection_info": null
    },
    {
        "uuid": "16a5cdd437009f5693d680add79b36fd",
        "title": "句  其一",
        "author": "黄铢",
        "content": "先圣有遗训，忧道不忧贫。",
        "dynasty": "宋",
        "collection_info": null
    },
    {
        "uuid": "f7fd7be61d7d62041664ddd4efe875b2",
        "title": "句  其二",
        "author": "黄铢",
        "content": "私意苟未克，放心何由驯。",
        "dynasty": "宋",
        "collection_info": null
    },
    {
        "uuid": "f036b33abb36e3dffe539815826afc96",
        "title": "香山刻石",
        "author": "王厚之",
        "content": "山琢青瑶水染蓝，鶑声促我醉双柑。\n十年准备抽身去，记取镌诗在石龛。",
        "dynasty": "宋",
        "collection_info": null
    },
    {
        "uuid": "4064c0273079de0745758766341d6c52",
        "title": "高宗皇帝挽词  其一",
        "author": "袁枢",
        "content": "云集燕城扰，龙翔汉业兴。\n风燃燎衣火，雪拥渡河冰。\n险难成戡定，忧劳付纂承。\n百年余父老，呜咽望原陵。",
        "dynasty": "宋",
        "collection_info": null
    },
    {
        "uuid": "809ba0bbd3523b5685f48a6f54e303a1",
        "title": "高宗皇帝挽词  其二",
        "author": "袁枢",
        "content": "历数钦尧命，讴歌乐舜归。\n玑衡新日月，黼黻旧裳衣。\n姑射游神远，崆峒探道微。\n龙髯攀莫及，空怅白云飞。",
        "dynasty": "宋",
        "collection_info": null
    },
    {
        "uuid": "1f53095578400ab927b01293647eb4de",
        "title": "题建宁南乡桥",
        "author": "袁枢",
        "content": "玉龙倒影卧寒潭，人在云霄天地宽。\n借问是谁题此柱，茂陵词客到长安。",
        "dynasty": "宋",
        "collection_info": null
    },
    {
        "uuid": "7890a094877fe7f7b4b6c64b66aa8bd6",
        "title": "题屏风",
        "author": "袁枢",
        "content": "泰山一毫轻，沧海一滴水。\n我观天地间，何啻犹一指。",
        "dynasty": "宋",
        "collection_info": null
    },
    {
        "uuid": "bbdecedd3889350233be9d3d402c1694",
        "title": "武夷精舍十咏 隠屏精舍",
        "author": "袁枢",
        "content": "先生出云谷，看尽东南山。\n吴越几往来，衡庐屡跻攀。\n恨无璚瑶英，驻此冰雪颜。\n有怀武夷仙，相期苍翠间。",
        "dynasty": "宋",
        "collection_info": null
    },
    {
        "uuid": "b577690ec6c0ae8e1136967aa446cb5c",
        "title": "武夷精舍十咏 仁智堂",
        "author": "袁枢",
        "content": "此身本无累，动静随所寓。\n结庐在岩谷，自适山水趣。\n朝来挹云气，日夕沐风露。\n坐观天地心，讵忘仁智虑。",
        "dynasty": "宋",
        "collection_info": null
    },
    {
        "uuid": "56897bce7a74affcde759c5d5e01f9b7",
        "title": "武夷精舍十咏 隠求室",
        "author": "袁枢",
        "content": "本是山中人，归来山中友。\n岂同荷莜老，永结躬耕耦。\n浮云忽出岫，肤寸弥九有。\n此志未可量，见之千载后。",
        "dynasty": "宋",
        "collection_info": null
    },
    {
        "uuid": "6f9477ed31a0d0dbcfc641728a566ecd",
        "title": "武夷精舍十咏 观善斋",
        "author": "袁枢",
        "content": "出处绍前哲，典型资后生。\n虚堂悬青镜，视者心自明。\n古人不难到，功用在力行。\n缅怀朋簪盍，耿耿中夜情。",
        "dynasty": "宋",
        "collection_info": null
    },
    {
        "uuid": "f3fb9ed8bdfd576bddcdf8b3737f6ca3",
        "title": "武夷精舍十咏 寒栖馆",
        "author": "袁枢",
        "content": "岩前风入松，谷口泉漱石。\n写之五弦琴，身在函丈席。\n竹间有余地，营馆招羽客。\n静夜緪高弦，待月寒林隙。",
        "dynasty": "宋",
        "collection_info": null
    },
    {
        "uuid": "c81798172af2aa5715bbdb8d9a11568c",
        "title": "武夷精舍十咏 晚对亭",
        "author": "袁枢",
        "content": "落日鬰苍烟，空山转寒碧。\n石屏倚天立，端峭一千尺。\n无言独与对，足以永朝夕。\n何用向时流，抵掌恣谈剧。",
        "dynasty": "宋",
        "collection_info": null
    },
    {
        "uuid": "ad02a1d11ff659c4ec67bcfd27a704ca",
        "title": "武夷精舍十咏 铁笛亭",
        "author": "袁枢",
        "content": "当年跨鹤翁，想在云深处。\n铁笛忽龙吟，万壑披霾雾。\n遥知发天秘，踏破苍苔路。\n吹与众仙闻，来看晚题句。",
        "dynasty": "宋",
        "collection_info": null
    },
    {
        "uuid": "f434582b5305cadf9800adf28ed5d196",
        "title": "武夷精舍十咏 钓矶",
        "author": "袁枢",
        "content": "投辖出东溟，持竿归九曲。\n溪翁来问讯，笑失双鬓绿。\n潭边旧钓石，莹滑磨青玉。\n竟日谩垂纶，忘机看鸥浴。",
        "dynasty": "宋",
        "collection_info": null
    },
    {
        "uuid": "f4f9acf06a9080cc8760260c15f3940b",
        "title": "武夷精舍十咏 茶竈",
        "author": "袁枢",
        "content": "摘茗蜕仙岩，汲水潜虬穴。\n旋然石上竈，轻泛瓯中雪。\n清风已生腋，芳味犹在舌。\n何时棹孤舟，来此分余啜。",
        "dynasty": "宋",
        "collection_info": null
    },
    {
        "uuid": "48412e341f9fa2bff785b602f111378b",
        "title": "武夷精舍十咏 渔艇",
        "author": "袁枢",
        "content": "溪迴山路断，月白沙汀冷。\n有人掀短篷，击棹歌声永。\n闻之三嘆息，涣然发深省。\n归去万石滩，理我钓鱼艇。",
        "dynasty": "宋",
        "collection_info": null
    },
    {
        "uuid": "2249d12f1a7d1ce6787393806888e81f",
        "title": "寄朱晦翁山中丹砂",
        "author": "袁枢",
        "content": "丹砂九转世莫传，羽衣婀娜飞朝天。\n凄然风露洗尘世，星斗一天随转旋。\n空余丹鼎在岩际，夜夜虹光腾霁烟。\n天遗紫阳弭绛节，点石成玉公须专。\n朝来金锁开洞府，丹火已灰当復然。\n离龙坎虎玄又玄，不须人间询谪仙。\n黄熊跑号青兕舞，争欲舐鼎严笞鞭。\n岩头风高捲衣袂，嘶断玉龙云满川。\n怡然上池漱琼液，鼓枻下濯丹溪泉。\n云间双鹤傥未下，招隠为我歌长篇。",
        "dynasty": "宋",
        "collection_info": null
    },
    {
        "uuid": "60b0471521c7c9e56cdd6b033afd984a",
        "title": "句",
        "author": "袁枢",
        "content": "温黄前后并，殿下不须行。",
        "dynasty": "宋",
        "collection_info": null
    },
    {
        "uuid": "1990530245af268b71959e8e104edfd4",
        "title": "题椿桂堂",
        "author": "林大中",
        "content": "诗礼栽陪岁月深，流芳到此见天心。\n桂枝竞秀椿难老，宽占堂前十亩阴。",
        "dynasty": "宋",
        "collection_info": null
    },
    {
        "uuid": "c24874bbb15454d3fa33d50744ecbaa2",
        "title": "清爱堂",
        "author": "郭知运",
        "content": "清爱堂前竹色佳，留烟带月翠横斜。\n日长吏散庭空后，风景萧萧对瀹茶。",
        "dynasty": "宋",
        "collection_info": null
    },
    {
        "uuid": "f783af5a52048a7a423d871e54411392",
        "title": "题双庙",
        "author": "郭知运",
        "content": "唐祚中不振，孽胡恣姦骄。\n君德弗克终，治乱在一朝。\n渠魁睥神器，四海俱动摇。\n向来为厉阶，其迹已冰消。\n中兴功孰盛，张许冠百僚。\n堂堂二公烈，千古名不凋。\n义胆极华岳，忠肝齐斗杓。\n平生慕节义，卜居祠匪遥。\n丹青就湮鬰，古屋风萧萧。\n英灵如可问，激懦讨惛妖。",
        "dynasty": "宋",
        "collection_info": null
    },
    {
        "uuid": "7990f1004a30039af7e522bfd98daaa3",
        "title": "登凌歊台",
        "author": "郭知运",
        "content": "台荒落日屯，台名空在耳。\n大江天际来，迭障云边起。\n空见梵王宫，占断黄山址。\n残碑何处扪，塔影秋空裏。",
        "dynasty": "宋",
        "collection_info": null
    },
    {
        "uuid": "c32fdbba24ae638f7e241cbb52374155",
        "title": "岳阳楼纪兴",
        "author": "郭知运",
        "content": "淼淼长江百尺楼，楼头宿雨坐来收。\n天连衡岳烟光淡，日抱潇湘水气浮。\n风月岂消今古恨，江湖空代庙廊忧。\n风波满目乡关远，梦遶鸳湖问钓舟。",
        "dynasty": "宋",
        "collection_info": null
    },
    {
        "uuid": "e279030e64d44cfc0380750d1022e6a1",
        "title": "寄杨公闇修撰",
        "author": "郭知运",
        "content": "秀翮翩翩五采鸾，乘云飞傍玉阑干。\n天开金马文章署，诏选银鱼侍从官。\n念我覊栖三澨水，怜君出入五云端。\n从容退食鸣琴处，肯信风尘作吏难。",
        "dynasty": "宋",
        "collection_info": null
    },
    {
        "uuid": "822557ebc3f3ecc2f4c30d6cddee3013",
        "title": "送张子韶谪居南安",
        "author": "郭知运",
        "content": "棱棱直节振朝班，孤剑衝风夜度关。\n东海波涛明主德，西江烟雨逐臣颜。\n霜青枫老丹成树，月落猿啼泪满山。\n横浦栖迟君莫恨，已留名姓在人间。",
        "dynasty": "宋",
        "collection_info": null
    },
    {
        "uuid": "c1f01d5968d2ee24d33273e789d0afee",
        "title": "寄孟始兄兼示弟侄",
        "author": "郭知运",
        "content": "奄忽离家已数秋，湖山何日扫松楸。\n封章允得天恩许，便买春风海上舟。",
        "dynasty": "宋",
        "collection_info": null
    },
    {
        "uuid": "0389c2abd1e774366f7dc590a0b894bc",
        "title": "偶成",
        "author": "郭知运",
        "content": "鼋鼎功名染指来，故园山水亦悠哉。\n可人最是猥园菊，不待秋风也自开。",
        "dynasty": "宋",
        "collection_info": null
    },
    {
        "uuid": "64d9a8f3d9c97f24f8045c9a085282e9",
        "title": "早春",
        "author": "郭知运",
        "content": "年来飘泊任西东，解组论文意自雄。\n腊尽竺溪渔唱晚，杏花溪上又春风。",
        "dynasty": "宋",
        "collection_info": null
    },
    {
        "uuid": "51447864dcfc6f17f2be1daa4cdf9ca6",
        "title": "真空寺",
        "author": "李辅",
        "content": "括苍山上云，山好云亦好。\n可怜山下僧，看云不知老。",
        "dynasty": "宋",
        "collection_info": null
    },
    {
        "uuid": "f751c04e0d061cc43622300c310db14f",
        "title": "泰伯庙迎享送神辞三章  其一",
        "author": "龚颐正",
        "content": "翼翼兮新宫，兰櫋兮枅桂，气总总兮高灵下队。\n君视八纮兮昔何殊于弃屣，今復何有兮一席之壝。\n惠我吴人兮曷日以弭。\n吁嗟君来兮我心则喜，君来不来兮我忘食事。",
        "dynasty": "宋",
        "collection_info": null
    },
    {
        "uuid": "dc1f938d6c989f460ca28674ef95c05d",
        "title": "泰伯庙迎享送神辞三章  其二",
        "author": "龚颐正",
        "content": "登歌兮堂上，屡舞兮堂下。\n君来享兮清酤，溪毛陆离兮筐筥。\n莼鲫芳鲜兮亦有肥羜，君不来兮使我心苦。",
        "dynasty": "宋",
        "collection_info": null
    },
    {
        "uuid": "5cfaff466d56ccdf86fe52c5dc69832b",
        "title": "泰伯庙迎享送神辞三章  其三",
        "author": "龚颐正",
        "content": "车兮载旃，舟兮扬帆，鼓咽咽兮君当还。\n君肯来兮尚盘桓，我心茕茕兮其无端，君不我留兮下土嚣烦。\n福我吴人兮无疾与患，千秋万岁兮歌至德以何言。",
        "dynasty": "宋",
        "collection_info": null
    },
    {
        "uuid": "67146584cb89e5af1bb42fe5e2be359e",
        "title": "陈山龙君祠迎享送神曲  其一",
        "author": "龚颐正",
        "content": "海波渊沦兮海山巃嵷，其下潜通兮君之宫。\n时思其母兮来舂容，菖叶生兮杏蔕融。\n君之来兮雷隆隆，雨我田兮秋芃芃，我之怀兮无初终。",
        "dynasty": "宋",
        "collection_info": null
    },
    {
        "uuid": "5683a608dbbddf837a90fa77358cfb37",
        "title": "陈山龙君祠迎享送神曲  其二",
        "author": "龚颐正",
        "content": "君祝驾兮芬阳斯陈，鼓钟广享兮列鼎重茵。\n君之宫兮屯云，蕙肴蒸兮芬芬。\n我黍我稌兮抑亦荐其萍芹，君明其衷兮无吐芳新。",
        "dynasty": "宋",
        "collection_info": null
    },
    {
        "uuid": "9adb50c477965fc5951ad34a6070082b",
        "title": "陈山龙君祠迎享送神曲  其三",
        "author": "龚颐正",
        "content": "吹洞箫兮望极浦，君之归兮云在下土。\n十风兮五雨，佑我海邦兮污莱斥卤。\n君不来兮使吾心苦，千秋万岁兮为民所怙。",
        "dynasty": "宋",
        "collection_info": null
    },
    {
        "uuid": "5e575731bb4333885c8f78832d09e02b",
        "title": "赠林次龄",
        "author": "部使者",
        "content": "户长尽蠲民不病，室家相庆酒频沾。\n农桑课绩无遗恨，循吏声名并两都。",
        "dynasty": "宋",
        "collection_info": null
    },
    {
        "uuid": "4ffedf64f3a60c17cebe7198cd265765",
        "title": "高宗皇帝輓词  其一",
        "author": "韩彦质",
        "content": "大历开真主，羣雄控六飞。\n山河千载业，天地一戎衣。\n復古边疆定，销兵圣母归。\n依然兴礼乐，文武徧郊畿。",
        "dynasty": "宋",
        "collection_info": null
    },
    {
        "uuid": "02635acb00a2c473fa27a028b3115f42",
        "title": "高宗皇帝輓词  其二",
        "author": "韩彦质",
        "content": "为物聊经世，本无黄屋心。\n重明得传器，大业若遗簪。\n典册褒崇极，庭闱孝养深。\n昊天归德报，不使二毛侵。",
        "dynasty": "宋",
        "collection_info": null
    },
    {
        "uuid": "4b89ea130066009c149fb0056073d07f",
        "title": "高宗皇帝輓词  其三",
        "author": "韩彦质",
        "content": "八秩归希有，三灵感具衣。\n鼎湖龙已远，汾水雁空飞。\n羽卫愁无色，风云惨不晖。\n惟余功与德，千古叹巍巍。",
        "dynasty": "宋",
        "collection_info": null
    },
    {
        "uuid": "b37fa5c42478d640fe9879ef5ad924e3",
        "title": "题大智院明月巢",
        "author": "韩彦古",
        "content": "清风去无尘，白云来无心。\n一笑玉溪上，落花流水深。",
        "dynasty": "宋",
        "collection_info": null
    },
    {
        "uuid": "3ad9beca0bac392fb36a6d4e3cb3b7a5",
        "title": "题鸣山祠",
        "author": "绍兴士人",
        "content": "自击牛昌隠，威风震海寰。\n待吾谋用日，同共扫完颜。",
        "dynasty": "宋",
        "collection_info": null
    },
    {
        "uuid": "de3520511347f1e51718d2d87e34ad69",
        "title": "留题延庆院",
        "author": "何中太",
        "content": "一峯环合柏苍苍，中有金仙古道场。\n夜半雨声来枕上，顿令炎热变清凉。",
        "dynasty": "宋",
        "collection_info": null
    },
    {
        "uuid": "ab5b544ecf50c77dc3c59dd94a5a3f41",
        "title": "东岩寺",
        "author": "雍大椿",
        "content": "精庐隠东山，气象严竹柏。\n入门佛画好，晓日明金碧。\n向来岩名寺，初不觇遗迹。\n隠庵中梁秀，邂逅论夙昔。\n行前亟指似，云磴飞双舄。\n始知翠微中，洞穴刊青壁。\n莓苔暗龙象，缺甃贮灵液。\n开山记干元，断碣余□□。\n经营想耆旧，兴废今几易。\n平生泉石心，逮此欣有□。\n惜哉荆棘地，尚阻游人屐。\n畴能发其秘，澄观今藉□。",
        "dynasty": "宋",
        "collection_info": null
    },
    {
        "uuid": "0d812952a9e578ce0bd3a1b0577bcc02",
        "title": "偈颂六首  其一",
        "author": "释深",
        "content": "风萧萧，叶飘飘。\n云片片，水茫茫。\n江干独立向谁说，天外飞鸿三两行。",
        "dynasty": "宋",
        "collection_info": null
    },
    {
        "uuid": "0731c3f2676bd3b5c66a8a6eef2e10bf",
        "title": "偈颂六首  其二",
        "author": "释深",
        "content": "龙生龙，凤生凤，老鼠养儿缘屋栋。\n达磨大师不会禅，历魏游梁干打閧。",
        "dynasty": "宋",
        "collection_info": null
    },
    {
        "uuid": "808cc63cdad320ff92d7efc973983913",
        "title": "偈颂六首  其三",
        "author": "释深",
        "content": "桃符休钉，艾人莫缚。\n太虚无云，本自寥廓。\n大家拊掌归去休，拟议思量错错错。",
        "dynasty": "宋",
        "collection_info": null
    },
    {
        "uuid": "0e027426934492ef77e50af9dfd2276a",
        "title": "偈颂六首  其四",
        "author": "释深",
        "content": "维摩默然，普贤广说。\n历代圣贤，互呈丑拙。\n君不见落花三月子规啼，一声声是一滴血。",
        "dynasty": "宋",
        "collection_info": null
    },
    {
        "uuid": "0ccb7d071bb2d46608d4f3bb45e65493",
        "title": "偈颂六首  其五",
        "author": "释深",
        "content": "一九二九，相逢不出手。\n三九二十七，篱头吹觱篥。\n翻忆小释迦，双手抱屈膝。\n知不知，实不实，摩诃般若波罗蜜。",
        "dynasty": "宋",
        "collection_info": null
    },
    {
        "uuid": "7c7faf629a9387f5bd2c56c75679c562",
        "title": "偈颂六首  其六",
        "author": "释深",
        "content": "东村王老夜烧钱，百万雄兵带甲眠。\n四塞八蛮皆镇静，大家拊掌贺尧年。",
        "dynasty": "宋",
        "collection_info": null
    },
    {
        "uuid": "64e6de026746c528d8704768143c9da7",
        "title": "颂古八首  其一",
        "author": "释深",
        "content": "厖眉策起貌棱层，见佛元来却不曾。\n南岳天台相撞着，被人唤作捉斋侩。",
        "dynasty": "宋",
        "collection_info": null
    },
    {
        "uuid": "9e75bebcca254c75a8a5eec587e811b9",
        "title": "颂古八首  其二",
        "author": "释深",
        "content": "庞公倒地，灵照扶起。\n至今几百年，清风犹未已。\n犹未已，东海鲤鱼千尺觜。",
        "dynasty": "宋",
        "collection_info": null
    },
    {
        "uuid": "7c245292a2cc62c203535e9d624d0e8f",
        "title": "颂古八首  其三",
        "author": "释深",
        "content": "大家在裏许，南山焦尾虎。\n牙爪利如锋，日轮正当午。",
        "dynasty": "宋",
        "collection_info": null
    },
    {
        "uuid": "5a69345b8de024675a3c1ed70a40d7b3",
        "title": "颂古八首  其四",
        "author": "释深",
        "content": "一人背手抽金镞，一人反身控角弓。\n南北东西竞头看，果然一鴈落寒空。",
        "dynasty": "宋",
        "collection_info": null
    },
    {
        "uuid": "006d8b024275d99ce0a761c4543ae8b8",
        "title": "颂古八首  其五",
        "author": "释深",
        "content": "狗子无佛性，劝君不用举。\n欲透万重关，须是千钧弩。",
        "dynasty": "宋",
        "collection_info": null
    },
    {
        "uuid": "421311e425d08ee05d4792ac883adc73",
        "title": "颂古八首  其六",
        "author": "释深",
        "content": "行喝也打，礼拜也打。\n临济大师，可知礼也。",
        "dynasty": "宋",
        "collection_info": null
    },
    {
        "uuid": "45d6fd14d527a7665ade91799060fcdb",
        "title": "颂古八首  其七",
        "author": "释深",
        "content": "昨夜三更转向西，明眼宗师为指迷。\n若于话下寻端的，未免泥中又洗泥。",
        "dynasty": "宋",
        "collection_info": null
    },
    {
        "uuid": "281c0f6333057780d4e5005582ff027c",
        "title": "颂古八首  其八",
        "author": "释深",
        "content": "不点自行，不拨自转。\n伎俩天然，机轮如箭。\n如今分付当行家，百岁光阴已不多。\n若能直下猛提取，天上人间争奈何。",
        "dynasty": "宋",
        "collection_info": null
    },
    {
        "uuid": "b4cddd8f7cfddc39fda955f2e4fa79bf",
        "title": "乞赀曹绩",
        "author": "释法空",
        "content": "一梦江湖已十春，芒鞋不践马头尘。\n只知今日了今日，岂料一身愁一身。\n南阮固应惭北阮，越人哪得累秦人。\n西风不但吹游子，吹老天涯白髮新。",
        "dynasty": "宋",
        "collection_info": null
    },
    {
        "uuid": "70767a049f959dc8eafa240f940b1888",
        "title": "和何子应赋不欺室韵",
        "author": "张孝祥",
        "content": "隆兴天子开千龄，六龙飞天动潜鳞。\n东嘉先生初召对，不欺之论惊廷臣。\n谁令浮云蔽白日，脱帻归来环堵室。\n巍巍乌府忆霜简，凛凛螭坳有椽笔。\n魏公眼力无余子，与公周旋岂其死。\n请公细读不欺铭，一字之褒如鲁史。",
        "dynasty": "宋",
        "collection_info": null
    },
    {
        "uuid": "85d37e8651cbca337b95e12642c00252",
        "title": "读中兴碑",
        "author": "张孝祥",
        "content": "绣綳儿啼思塞酥，重床燎香驱羣胡。\n阿环锦袜无寻处，一夜惊眠摇帐柱。\n朔方天子神为谋，三郎归来长庆楼。\n楼前拜舞作奇祟，中兴之功不赎罪。\n日光玉洁十丈碑，蛟龙蟠拏与天齐。\n北望神皋双泪落，祇今何人老文学。",
        "dynasty": "宋",
        "collection_info": null
    },
    {
        "uuid": "7efeddc0748784fd532f9529f81cfed3",
        "title": "题张仲钦所藏隆茂宗画登瀛图",
        "author": "张孝祥",
        "content": "老隆已死画笔枯，画归天上人间无。\n公从何处得此图，眼明岭海三叹吁。\n天策上将天为徒，指挥羣龙清八区。\n褒鄂英卫供扫除，功成告庙金模胡。\n歌童舞女不愿渠，乃此数士相为娱。\n铁面苦口谈诗书，直欲措世如唐虞。\n老隆妙手神所摹，苍头庐儿亦敷腴。\n祝公归直承明庐，愿持此道补帝裾。",
        "dynasty": "宋",
        "collection_info": null
    },
    {
        "uuid": "0d209e9f9c31cd12c98901be0c441fed",
        "title": "题蔡济忠所摹御府米帖",
        "author": "张孝祥",
        "content": "生前官职但执戟，身后一字万金直。\n当时雷霆下收拾，世间不復有遗逸。\n上清虚皇手自择，编星为囊云作笈。\n流铃掷火守护密，君从何处见真迹。\n知君定通玉帝籍，太微垣中赐余墨。\n龙腾虎卧摹不得，想君神授五色笔。\n江南鈎锁腕中力，钗折屋漏千态出。\n整整十卷字犹湿，光彩激射海为立。\n平生我亦有书癖，对此戃怳心若失。\n口呿汗下屡太息，十日把玩不得食。\n作笺天公拜稽首，乞我此老生时一双手，为君痛饮百斛酒。\n墨池如江笔如帚，一扫万字不停肘。",
        "dynasty": "宋",
        "collection_info": null
    },
    {
        "uuid": "df45fc5936cbd7bb6ca18d3ec074bc79",
        "title": "赋王唐卿庐山所得灵壁石",
        "author": "张孝祥",
        "content": "湘江竹深韶不传，后夔神禹飞上天。\n泗滨之磬无人编，帝敕此宝沦深渊。\n于乎不知几千年，奇形异质鬼所镌。\n青虬赤虎遭缚纒，蹙筋怒爪身挛拳。\n自从胡尘障中原，神物变化随霏烟。\n金声玉振义不辱，六丁徙置康庐巅。\n灵台星官未知处，但怪宝气干霄躔。\n王郎斋居敷浅原，饮水泣血天所怜。\n空山无人下羣仙，似梦非梦或告旃。\n扪萝独上果有得，失喜而惧心茫然。\n百夫挽取自包裹，解衣更买蛮儿毡。\n缄扃不肯乡人说，知我好古容观瞻。\n焚香再拜娄叹息，安得致之天子前。\n安得致之天子前，明堂郊丘备宫县。\n调和正声荐上帝，箫勺羣慝收戈鋋。\n朝廷清明用耆哲，一律四海归陶甄。\n凤皇来仪兽率舞，復古却到虞韶边。\n是时赋公笔如椽，襞笺为草登歌篇。",
        "dynasty": "宋",
        "collection_info": null
    },
    {
        "uuid": "8f855a1af1b62cc15214dcaa36c51fcc",
        "title": "月之四日至南陵大雨江边之圩已有没者入鄱阳境中山田乃以无雨为病偶成一章呈王龟龄",
        "author": "张孝祥",
        "content": "圩田雨多水拍拍，山田政作龟兆拆。\n两般种田一般苦，一处祈晴一祈雨。\n去年水大高田熟，低田不收一粒谷。\n只今万钱籴一斛，浙西排门煮稀粥。\n圣神天子如尧汤，曰雨而雨旸而旸。\n天公广大岂有意，尔自作孽非天殃。",
        "dynasty": "宋",
        "collection_info": null
    },
    {
        "uuid": "0bdc8aed977e435110c2eb91b7733614",
        "title": "近得一二砚示范达甫笑以为堪支床也许送端州大砚作诗以坚其约",
        "author": "张孝祥",
        "content": "范郎紫玉余半圭，翻手作云雨雹随。\n龙蛇起陆孔翠飞，云收雨霁千首诗。\n荐以文锦盘珠玑，夜光发屋邻翁知。\n桂州刺史书成痴，单车万里日夜驰。\n囊中已无去年锥，欠此石友相娱嬉。\n范郎笑我支床龟，忽遣致我重宝赍。\n金印如斗不愿携，爱此直欲忘朝饥。\n君行题舆古端溪，溪石丑好纷不齐。\n溪边之人足谩欺，须君眼力为辨之。\n更作万斛之墨池，为君大书十丈碑。",
        "dynasty": "宋",
        "collection_info": null
    },
    {
        "uuid": "e37bd3515c5038c911f0bae3cecfa590",
        "title": "刘倅示崇宁上舍题名翰林其父也",
        "author": "张孝祥",
        "content": "崇宁天子开皇极，发挥神谟诏羣辟。\n十八学士天与力，攀鳞附凤才一日。\n翰林尚书古遗直，不作三公奄窀穸。\n当时盛事刊乐石，后五十年已今昔。\n令我再拜三嘆息，尚有之子似世德，不羸其躬且赫奕。",
        "dynasty": "宋",
        "collection_info": null
    },
    {
        "uuid": "cc5b118422796c949818d48973df18f6",
        "title": "黄升卿送棕鞋",
        "author": "张孝祥",
        "content": "编棕织蒲绳作底，轻凉坚密稳称趾。\n帝庭无復梦丝絇，上客还同贶珠履。\n我家江南山水窟，日日行山劳屐齿。\n感君投赠欲别时，布袜青鞋从此始。\n亨衢知子方着脚，直上云霄三万里。\n泰阶历尽却归来，赤舄一双应几几。",
        "dynasty": "宋",
        "collection_info": null
    },
    {
        "uuid": "3408f0669a85b4ded4990eed1a250a3c",
        "title": "赠张钦州",
        "author": "张孝祥",
        "content": "张家承平四姓侯，门前列戟金成丘。\n南来清贫家立壁，但有万卷书满楼。\n云山极观半空写，下有花竹秀而野。\n闭门读易已三年，乐天知命忘华颠。\n我行湘中识此老，难兄莫年更枯槁。\n从来戚畹须表劝，会听鸣珂趁朝早。\n衡阳小隠虽深幽，去天尺五君无留。\n貂蝉兜鍪何足道，君必不为猿鹤羞。",
        "dynasty": "宋",
        "collection_info": null
    },
    {
        "uuid": "21fc76da465616290163bf8ed828aba4",
        "title": "赋沈商卿砚",
        "author": "张孝祥",
        "content": "石渠东观天尺五，壁星下直图书府。\n琳琅宝镇出三代，浩瀚简编照千古。\n右文储砚一百九，钿匣珠囊护琼玖。\n有时清夜发光怪，诸儒纵观容拜手。\n一收朝蹟归故园，瓦池苇管涂突烟。\n梦寻清都故历历，起凭书案空潸然。\n眼明见此超万石，色如马肝涵玉质。\n白圭之玷尚可磨，涩不拒笔滑留墨。\n摩挲太息不自已，呼儿汲甘为湔洗。\n天遗至宝瑞吾子，要与词林壮根柢。\n子行飞骞为时须，西清承明有佳除。\n收功翰墨傥乞我，田间自抄种树书。",
        "dynasty": "宋",
        "collection_info": null
    },
    {
        "uuid": "fb5d94d0407cb6ad0a28d5a5739a0e0b",
        "title": "大雨呈同行诸公",
        "author": "张孝祥",
        "content": "我船千斛初甚迟，上滩下滩风薄之。\n百夫撑挽才得过，水浅舟大行无期。\n同来宾客笑钝滞，一叶自买如凫鹥。\n瞥波急桨乱藻荇，瞬息不见飈车驰。\n忽然昨夜雷雨作，黑云颓山风卷壑。\n龙门春涨鱼鳖乱，牛渚宵明鬼神恶。\n篷翻缆断泊不得，客只一身无处着。\n长年绝叫客惊起，一浪先掀半船水。\n囊衣漂尽到巾屡，一夜奔忙沙石裏。\n我时甘寝殊不觉，但怪飕飕风到耳。\n起来呼酒自劳苦，水满凉生差可喜。\n乡来笑者今却悲，人生淹速那能知。\n明朝转柁我船快，唤客同船莫嫌隘。",
        "dynasty": "宋",
        "collection_info": null
    },
    {
        "uuid": "b540ff9c3dc5214930435c7bcac05e23",
        "title": "吴城阻风",
        "author": "张孝祥",
        "content": "吴城山头三日风，白浪如屋云埋空。\n北来大舸气势雄，车帆打鼓声韸韸。\n我船政尔不得去，跼促沙岸如鳬翁。\n长年三老屡弹指，六月何曾北风起。\n由来官侬多龃龉，世不汝谐神亦尔。\n我愧此言呼使前，顺风逆风皆偶然。\n皇天广大岂有意，想汝嗔喜庸非偏。\n瓶中有粟囊有钱，与汝饱饭姑留连。",
        "dynasty": "宋",
        "collection_info": null
    },
    {
        "uuid": "6ad21aa5c89c3b9790d7497de1ec4df1",
        "title": "金沙堆",
        "author": "张孝祥",
        "content": "玻璃盆中金作堆，药房桂栋中天开。\n洞庭无底蛟蜃恶，君不唤我那能来。\n旁船守风四十日，我行昨夜到磊石。\n山头望君乞杯珓，僮仆欢呼得头掷。\n二更南风转旗脚，打鼓开船晓星落。\n秋光凈洗八百里，亭午投君庙前泊。\n斩牲酾酒报君德，君今清都岂其食。\n聊须醉饱撑船侬，明日依旧行南风。",
        "dynasty": "宋",
        "collection_info": null
    },
    {
        "uuid": "b2318a47fdc785d5580aea38780c6f53",
        "title": "欲雪",
        "author": "张孝祥",
        "content": "欲雪未雪天模胡，冻行沙尾鸧鸹呼。\n北风刮耳立不住，更骑钝马穿枯芦。\n两生怜我意不舒，江头三日占樯乌。\n高堂明朝置安舆，买羊沽酒偿勤渠。",
        "dynasty": "宋",
        "collection_info": null
    },
    {
        "uuid": "4cb1274e64290eda43152e2bfa444de9",
        "title": "鑑湖纳凉",
        "author": "张孝祥",
        "content": "鑑湖周围三百里，极目平波清到底。\n荷花岁久生满湖，人来采莲唱歌起。\n贺家千顷水云乡，六月荷花风最凉。\n短楫轻舟来断续，山横晓月正苍苍。",
        "dynasty": "宋",
        "collection_info": null
    },
    {
        "uuid": "981d472b2b8236f71b1d167de2333c3b",
        "title": "和沈教授子寿赋雪三首  其一",
        "author": "张孝祥",
        "content": "北风吹来燕山雪，十万王师方浴铁。\n风缠熊虎灵旗静，冻合蛟龙宝刀折。\n何人夜缚吴元济，我欲从之九原隔。\n东南固自王气胜，西北那忧阵云结。\n岂无祖逖去誓江，已有辛毗来仗节。",
        "dynasty": "宋",
        "collection_info": null
    },
    {
        "uuid": "c018ae0c47c78d4812917fba6f01e8e5",
        "title": "和沈教授子寿赋雪三首  其二",
        "author": "张孝祥",
        "content": "今年米贵更风雪，破屋荒凉冷于铁。\n道人三日不出门，卧听欹檐竹枝折。\n高吟忽送三十韵，觌面未觉千里隔。\n比公也自可怜人，家徒四壁衣鹑结。\n君不见汉时苏子卿，窖中啮毡终持节。",
        "dynasty": "宋",
        "collection_info": null
    },
    {
        "uuid": "a2120a3ca2cc21aed40965da91b40914",
        "title": "和沈教授子寿赋雪三首  其三",
        "author": "张孝祥",
        "content": "天公作剧已三白，刮面东风利如铁。\n只今斗米钱数百，更说流民心欲折。\n胡儿打围涂塘北，烟火穹庐一江隔。\n陛下宵衣甚焦劳，微臣私忧长鬰结。\n尔曹忍冻不足说，我辈何时立奇节。",
        "dynasty": "宋",
        "collection_info": null
    },
    {
        "uuid": "55679a18fd88bd25e02af3f2896db7aa",
        "title": "鄱阳史君王龟龄闵雨再赋一首",
        "author": "张孝祥",
        "content": "老农歌舞手作拍，一雨纷纷稻花拆。\n去年秋田旱政苦，史君随车有甘雨。\n旁州不熟我州熟，至今中家有藏谷。\n地碓舂秔珠满斛，老农左餐仍右粥。\n史君行矣伊佐汤，缉熙和气无常旸。\n岂徒一雨润九谷，要为万物除千殃。",
        "dynasty": "宋",
        "collection_info": null
    },
    {
        "uuid": "00795f7466dcacccabdb1f5ad28ea457",
        "title": "喜晴赋呈常守叶梦锡",
        "author": "张孝祥",
        "content": "史君忧民出至诚，欲晴未晴天所矜。\n白衣老人无逢迎，香火未收东方明。\n指挥六龙扶日行，羣阴卷尽见太清。\n女撷柔桑男趁耕，熙熙和气满春城。\n去年岁事已如许，田头试听老农语。\n淛西更着五日雨，麦根烂尽种不土。",
        "dynasty": "宋",
        "collection_info": null
    },
    {
        "uuid": "54096bace50f3d8c36c4ea34dec8a151",
        "title": "七夕",
        "author": "张孝祥",
        "content": "去年永州逢七夕，今年衡州逢七夕。\n往来不敢怨道路，迎送但知惭吏卒。\n年年七夕有定时，我行属天那得知。\n东西南北会逢汝，但愿强健无所苦。",
        "dynasty": "宋",
        "collection_info": null
    },
    {
        "uuid": "defb5be865182efa9e1e2d80fb0e3339",
        "title": "谢刘恭父玉潭月色真石室之赐",
        "author": "张孝祥",
        "content": "玉潭月色冽以清，石室千里犹典刑。\n何人遗我双玉瓶，武夷先生翰林卿。\n约束风雨驱雷霆，长鲸夜吸川为倾。\n明朝风止醉不醒，扁舟径度君山青。",
        "dynasty": "宋",
        "collection_info": null
    },
    {
        "uuid": "365977d82d7050b79e76a2b7cab123f2",
        "title": "从张钦夫觅纸",
        "author": "张孝祥",
        "content": "蜀江捣麻色胜玉，百金才能致一幅。\n君家入则充栋宇，再拜未肯乞纤粟。\n为君破悭作此诗，担囊揭箧应有时。\n比邻寒亡忌唇齿，君但勤渠送川纸。",
        "dynasty": "宋",
        "collection_info": null
    },
    {
        "uuid": "4327d74573468a1a0656609abf917839",
        "title": "幽兴",
        "author": "张孝祥",
        "content": "海涵大阴日西坠，画角一声城欲闭。\n柴门关上濯足眠，万事不如高枕睡。\n睡乡广大能我容，兀兀腾腾兴莫穷。\n推枕起瞻河汉晓，月明庭竹响清风。",
        "dynasty": "宋",
        "collection_info": null
    },
    {
        "uuid": "0ac996e7c4f748c4f5c0efd14226ec03",
        "title": "麒麟砚滴分韵得文字",
        "author": "张孝祥",
        "content": "素王西狩麟，笔削昌斯文。\n茂陵一角兽，妙语闻终军。\n壮哉笔砚间，英姿欲拏云。\n名参龟龙瑞，威扫狐兔羣。\n岂独濡毫端，政尔清妖氛。\n会当献君王，玉殿春夜分。\n输写胸中奇，恩波被无垠。",
        "dynasty": "宋",
        "collection_info": null
    },
    {
        "uuid": "5c25e506c54166f3810583fe5575ed0e",
        "title": "诸公分韵蹑冒顿之区落焚老上之龙庭得老庭字  其一",
        "author": "张孝祥",
        "content": "横槊能赋诗，下马具檄草。\n忠义乃天赋，勋名要时早。\n龙卧南阳客，鹰扬渭滨老。\n当其尚栖迟，众或轻潦倒。\n风云会相遇，氛祲当独扫。\n凤皇翔千仞，驽马顾栈皁。\n士为一饱谋，悬知不同道。",
        "dynasty": "宋",
        "collection_info": null
    },
    {
        "uuid": "9c9f0ae06eb133ef8b27a7b17bb27625",
        "title": "诸公分韵蹑冒顿之区落焚老上之龙庭得老庭字  其二",
        "author": "张孝祥",
        "content": "吴甲组练明，吴鈎莹青萍。\n战士三百万，猛将森列星。\n挥戈却白日，饮渴枯沧溟。\n如何天骄子，敢来干大刑。\n呜呼三十年，中原饱羶腥。\n陛下极涵容，宗祊甚威灵。\n犬羊尔何知，枭獍心未宁。\n囊血规射天，苍蝇混惊霆。\n佛狸定送死，榆关不须扃。\n虏势看破竹，我师真建瓴。\n便当收咸阳，政尔空朔庭。\n明堂朝玉帛，剑佩鸣东丁。\n八章车攻诗，十丈燕然铭。\n我学益荒落，尚可写汗青。",
        "dynasty": "宋",
        "collection_info": null
    },
    {
        "uuid": "b051510fc424a64b2a4b10fda35c328f",
        "title": "椰子酒榼",
        "author": "张孝祥",
        "content": "矮胡生南方，託家碧山崖。\n采择供贡篚，扶持上天街。\n愧此愿悫姿，欲售久未谐。\n道傍曲先生，风味故自佳。\n逢渠即倾盖，输写能开怀。\n刮削出光彩，规绳去欹𠇗。\n金玉岂足贵，胶漆真吾侪。\n客来有嘉招，二士往必偕。\n婆娑止坐隅，供馈烦金钗。\n矮胡虽木强，醇德真无涯。\n虚心实其腹，居然外形骸。\n微物幸见用，弃置理则乖。\n毛颖有封国，陶匏荐钦柴。\n大药起世痾，炮燔及根荄。\n愿子自洗濯，勿受尘埃埋。\n暇日肯相从，醉经坐高斋。",
        "dynasty": "宋",
        "collection_info": null
    },
    {
        "uuid": "06351c1baeb83495fb22f471f04c0c14",
        "title": "赭山分韵得成叶字  其一",
        "author": "张孝祥",
        "content": "昨日一尺雪，今朝十分晴。\n杲日上积雪，光若虹气升。\n江平镜新磨，地迥玉琢成。\n赭山有令色，令我白眼青。\n借马屋东家，唤客踏层冰。\n冒貂挟裘茸，石路五里平。\n竹树纷掩冉，珠幢间霓旌。\n野僧不惯客，仓皇门前迎。\n屋古少完壁，堂虚有危登。\n石上迹宛宛，山腰塔亭亭。\n劫火偶不烧，百年费支撑。\n我有一尊酒，高处得细倾。\n谅非无事饮，忧国空含情。\n长歌眇寥廓，归路已戴星。",
        "dynasty": "宋",
        "collection_info": null
    },
    {
        "uuid": "b70ebce727f6f5b5d74a08950b55a3a3",
        "title": "赭山分韵得成叶字  其二",
        "author": "张孝祥",
        "content": "万生纷不同，宿昔有定业。\n哀哉彼迁民，苦事乃稠迭。\n纍纍庭际炊，采采涧底叶。\n问渠胡为来，悲泪不盈睫。\n连年避胡乱，生理安可说。\n今年更仓皇，刍藁亦焚劫。\n扶持过江南，十口四五活。\n斗米六百钱，兼旬又风雪。\n前时诏书下，振廪要周浃。\n圣主甚哀矜，我曹空感咽。\n愿今兵革罢，復得理归楫。\n传闻菰蒲中，相杀血新喋。\n本是耕田农，饥寒实驱胁。\n须公语县吏，早与支米帖。",
        "dynasty": "宋",
        "collection_info": null
    },
    {
        "uuid": "8f992939baac374d4e8aa0f442fbc6ce",
        "title": "重入昭亭赋二十韵",
        "author": "张孝祥",
        "content": "我本山中人，对山辄忻然。\n蹉跎落世网，欲去常拘牵。\n苍鹰着珠鞴，侧脑思高骞。\n青丝络奔骥，摆脱意乃便。\n抑鬰不自聊，沉冥向谁宣。\n长怀昭亭山，积翠摩青天。\n下有千柱宫，突兀数百年。\n往者雪中游，羣峯玉回旋。\n飞阁出木末，下睨春无边。\n堂中二老人，龙象开法筵。\n炯炯月在空，浩浩海纳川。\n应庵默无言，妙处心已传。\n如庵说千偈，微辞谛真诠。\n静极炷炉熏，对床且安眠。\n更欲捐冠簪，一箪寄三椽。\n此志竟不遂，缁尘乱归鞯。\n今朝復何朝，却望山中烟。\n缥缈见楼观，钟梵声清圆。\n我携九节筇，飞步云萝巅。",
        "dynasty": "宋",
        "collection_info": null
    },
    {
        "uuid": "a8c795bf7739a159226289bd0e4cbbbc",
        "title": "登马氏永宁阁和朱漕元顺分韵",
        "author": "张孝祥",
        "content": "佛宫昔谁营，犹挟盖世气。\n应惭割据丑，稍识苦空味。\n重檐隠白日，隆栋涌金地。\n耽耽壁间像，尚可将千骑。\n乡来歌舞处，荒棘拥城雉。\n惟此悲愿成，历劫更兴起。\n横撞钟万石，妙响警昏醉。\n忆当风雪辰，兹事实经始。\n老僧喜成就，膜拜颡有泚。\n唤客馔伊蒲，斋房颇深邃。\n空岩才跬步，不往独何谓。\n径携双竹杖，脚力勇难制。\n绣衣两使者，风谊我所畏。\n相逢瘴海上，此乐岂天惠。\n山林与心会，风月可回施。\n聊乘簿书隙，拚此一日费。\n摩挲水边石，胜处欲专美。\n不用濡漆书，公诗即行记。",
        "dynasty": "宋",
        "collection_info": null
    },
    {
        "uuid": "aae82c0240f9cbccdeea0af42667d5a1",
        "title": "再用韵呈仲钦元顺",
        "author": "张孝祥",
        "content": "今时朱仲钦，文字有奇气。\n潜幽覩天奥，隽永得古味。\n袖手阅世纷，虚心余乐地。\n那持瘴野节，不从羽林骑。\n埋轮吾宗英，补衮五色雉。\n去年对延英，御坐再三起。\n忧民甚己溺，稽古乃心醉。\n天衢行日月，发轫从此始。\n会当纪鸿业，我笔墨先泚。\n相期并征诏，禁殿直清邃。\n尚忆此追游，班中语相谓。\n我怀江湖去，初服反芰制。\n闲边静成趣，岐路险多畏。\n此事属两君，它年傥终惠。\n长篇起予病，妙语充法施。\n调高和难工，初学惭纸费。\n郊原春无数，风日极清美。\n已遣具方舟，重游更须记。",
        "dynasty": "宋",
        "collection_info": null
    },
    {
        "uuid": "02f0c4bbdb06f78903e958b3e556ca88",
        "title": "赠江清卿",
        "author": "张孝祥",
        "content": "吾友林少颖，读书不计屋。\n抄书手生茧，照书眼如烛。\n往时羣玉府，上直对床宿。\n夜半闻吾伊，我睡已再熟。\n此君抱高节，雪柏映霜竹。\n造物乃儿戏，卧病在空谷。\n尚能作手书，寄我成一束。\n我懒更愧渠，终岁不报復。\n今来见江子，少颖俨在目。\n不必不如师，惟子肖甚速。\n持身严法律，自爱比冰玉。\n学官冷彻骨，三月食无肉。\n危坐谈仁义，口吻若布谷。\n时能从我游，骑马踏溪渌。\n定自我辈人，胸次不碌碌。\n惟皇开洪业，大厦非一木。\n岂有梁栋姿，而令久淹辱。\n愿子益宠珍，即日马首北。\n我怀山林去，扫迹混樵牧。\n躬耕得薄少，持用供水菽。\n稍远声利场，真胜万钟禄。\n但恨与子别，醉语成谆复。\n因书寄少颖，以写我心曲。",
        "dynasty": "宋",
        "collection_info": null
    },
    {
        "uuid": "2b1da8d0b775eb84da257ac9e2fc1a27",
        "title": "和蔡济忠天字韵",
        "author": "张孝祥",
        "content": "忆我初识君，屈指今七年。\n盐车着骐骥，驽蹇纷争先。\n谓当对清闲，帝席半夜前。\n稍使修世官，復近尺五天。\n如何尚朱绂，亦堕岭海边。\n前山春色多，佳树午阴圆。\n散策履幽径，方舟下长川。\n心目得开明，语笑为芳鲜。\n但恨暝色至，不得穷攀援。\n尚欲夜然犀，下照蛟龙渊。\n清游渺难继，归梦苍山巅。\n须君换鹅帖，更叙山阴贤。",
        "dynasty": "宋",
        "collection_info": null
    },
    {
        "uuid": "535b5894baea976167b2e57a390d9493",
        "title": "考试呈周茂振舍人陈季陵国正",
        "author": "张孝祥",
        "content": "胸中五斗棘，厌此十日读。\n纷然湘罗帕，犹作春笋束。\n先生择法眼，一阅不再復。\n探囊得至宝，每出辄惊俗。\n孟公更超绝，泾渭饱渟滀。\n从容了官事，茧纸唾珠玉。\n鄙夫闻道晚，衡鑑恐不足。\n冥搜夜无寐，惭愧费宫烛。\n何时即三昧，屈指社瓮熟。\n秋容日夕好，应到堂前菊。",
        "dynasty": "宋",
        "collection_info": null
    },
    {
        "uuid": "b22fc4809f3b1f4178e84c1af77fcafc",
        "title": "和子云白莲",
        "author": "张孝祥",
        "content": "仙人玉步摇，佛子白练衣。\n新粧水底明，素手风中挥。\n盈盈夜露光，滟滟秋江肥。\n寒月分好色，朝霞借余辉。\n遥闻功德水，尽洗幻化非。\n惟此妙花幢，坐受诸天围。\n乡来孤山游，末觉所见稀。\n零落塞草边，相逢故依依。\n结实须及早，要令饱霜威。\n采剥登君盘，勿嫌此么微。",
        "dynasty": "宋",
        "collection_info": null
    },
    {
        "uuid": "79a8d806248e3b61f3ad60a824189c75",
        "title": "与赵李二同年夜饮有怀石使君惠叔",
        "author": "张孝祥",
        "content": "佳月久不见，忽见如故人。\n清风何方来，过我孤竹君。\n我有一尊酒，政为二子斟。\n会此风月宵，更觉笑语新。\n北城石先生，欲唤不敢频。\n坐上欠此客，长怀渺无津。\n南方凤之徒，瑞世五色文。\n铁石赋梅花，一洗瘴海氛。\n台家须贡珍，我欲列九阍。\n且补谏官阙，日酌白兽尊。",
        "dynasty": "宋",
        "collection_info": null
    },
    {
        "uuid": "bbecb66f595f30cd854c04b39c23dc99",
        "title": "金沙堆庙有曰忠洁侯者屈大夫也感之赋诗",
        "author": "张孝祥",
        "content": "伍君为涛头，妬妇名河津。\n那知屈大夫，亦作主水神。\n我识大夫公，自托腑肺亲。\n独醒梗羣昏，聚臭丑一熏。\n沥血摧心肝，怀襄如不闻。\n已矣无柰何，质之云中君。\n天门开九重，帝曰哀汝勤。\n狭世非汝留，赐汝班列真。\n司命驰先驱，太一诹吉辰。\n翩然乘回风，脱迹此水滨。\n朱宫紫具阙，冠佩俨以珍。\n宓妃与娥女，修洁充下陈。\n至今几千年，玉颜凛如新。\n楚人殊不知，谓公果沉沦。\n年年作端午，儿戏公应嗔。",
        "dynasty": "宋",
        "collection_info": null
    },
    {
        "uuid": "e2016309c071992cc88293fef3aefb1a",
        "title": "题朱元顺浯溪图",
        "author": "张孝祥",
        "content": "去年过浯溪，王事有期程。\n夜半度湘水，但见天上星。\n平生中兴碑，梦入紫翠屏。\n已办北归时，十日穷攀登。\n今朝復何朝，忽此短轴横。\n历历眼中见，湘山无数青。\n白云着山腰，楼阁秋气明。\n便欲扶短策，下濯沧浪缨。\n主人山水仙，妙处心自评。\n元顺骨已冷，千载交盖倾。\n赏音寄幅纸，益见忠孝情。\n题诗疥公画，託我不朽名。",
        "dynasty": "宋",
        "collection_info": null
    },
    {
        "uuid": "daf75a2aaf3f78d4856c54ef7cba31fd",
        "title": "寄题向彦绩史君采菊堂",
        "author": "张孝祥",
        "content": "史君天资高，夙昔事幽屏。\n长怀渺丘壑，余习谢钟鼎。\n东篱羲皇人，槁死骨已冷。\n凄其千载后，妙处一笑领。\n高堂娱白髮，兄弟极整整。\n不须南阳泉，寿与日月等。",
        "dynasty": "宋",
        "collection_info": null
    },
    {
        "uuid": "b1c6229a8bd4f5114133f86da02cd885",
        "title": "止酒",
        "author": "张孝祥",
        "content": "饮酒见真性，此酒不可止。\n一饮病三日，止酒宁获已。\n饮酒有别肠，劝酒无恶意。\n既因酒成病，那识酒真味。\n将军骂不敬，次公醒而狂。\n破面枨触人，不如持空觞。\n人言我止酒，似是遣客计。\n但使客常满，客醉我亦醉。",
        "dynasty": "宋",
        "collection_info": null
    },
    {
        "uuid": "e08bdb6380a2c1f3cedba504167cc778",
        "title": "昨日极暑今日极寒",
        "author": "张孝祥",
        "content": "昨日火流金，今日风折胶。\n昨着綀布衣，今衣弊缊袍。\n赤帝与玄冥，凛凛隔一宵。\n聊将拥炉适，换此挥箑劳。\n冰炭欲盈怀，炎凉不崇朝。\n幻生过隙驹，是身九牛毛。\n等是一寒暑，胡为自诙嘲。\n万法从心生，心静境亦消。\n悟此本来无，絺绤同狐貂。\n还当隠吾几，试听万窍号。",
        "dynasty": "宋",
        "collection_info": null
    },
    {
        "uuid": "4a674f3f3fad7a3ab36fd2fc37e90225",
        "title": "初得爱岩",
        "author": "张孝祥",
        "content": "高岩划天门，仄径通乳穴。\n隈堆青螺髺，嵽嵲白玉阙。\n外有虎豹蹲，中恐蛟蜃蛰。\n东荣俯雷电，西出挟日月。\n万壑生悲风，六月不知热。\n但觉骇心目，未易纪笔舌。\n平生山水趣，岭海最奇绝。\n洞府二十四，未厌屐齿折。\n晚乃得游此，余地皆仆妾。\n同来六七士，嗜好颇相蹑。\n举酒酹山神，慰汝久湮灭。",
        "dynasty": "宋",
        "collection_info": null
    },
    {
        "uuid": "d42b9e0672fb37c1095090f169146f52",
        "title": "与邵阳李守二子用东坡韵",
        "author": "张孝祥",
        "content": "两李有佳句，冰雪洒肺肝。\n清越石在悬，圆熟珠走盘。\n我家十二楼，下俯千仞湍。\n谁掣白玉琐，借与二子看。\n临风度长篴，瘴海为清寒。\n却立望九州，隘陿非所安。\n便欲驭长鲲，九万扶摇抟。\n神山在吾牖，弱水空瀰漫。\n回首五千劫，不费一指弹。\n绝笑尘中年，摄提与涒滩。",
        "dynasty": "宋",
        "collection_info": null
    },
    {
        "uuid": "116225de4e081f3715bcb2f524eca09f",
        "title": "奉送李彦国还庐陵",
        "author": "张孝祥",
        "content": "李生来岭南，自挟书一束。\n食箪寄萧寺，矻矻昼夜读。\n余子让头角，文作翻手速。\n小试不尽能，它日真可卜。\n里中老仙伯，曾对玉堂宿。\n高节老弥厉，名盖斗南北。\n掖垣我畏友，不爱万钟禄。\n卷藏一丘下，勋业所迫逐。\n子归问道要，储作饥岁谷。\n富贵偶然耳，吾欲子金玉。",
        "dynasty": "宋",
        "collection_info": null
    },
    {
        "uuid": "4b46e5665a2d7297284f50e7ed6ca227",
        "title": "暑甚得雨与张文伯同登禅智寺",
        "author": "张孝祥",
        "content": "老火陵穉金，聚作三日热。\n舟行湘江上，蒸煮到鱼鳖。\n黑云起东北，一震山石裂。\n不知雨来处，但见风卷叶。\n银河倚天泻，高浪舞飞雪。\n只听打篷声，已觉凉意惬。\n岸傍古佛屋，楼殿颇嵽嵲。\n不辞衝泥去，一看雨脚阔。\n吾宗紫岩客，穷苦志不慑。\n自我来浯溪，奔走已旬浃。\n我懒久废学，愧子来挈挈。\n相携得伟观，为子炽然说。\n愿子领话头，吾今指摽月。",
        "dynasty": "宋",
        "collection_info": null
    },
    {
        "uuid": "8518146286c9f55c11f3218e4b4250a3",
        "title": "丙戌七夕入衡阳境独游岸傍小寺",
        "author": "张孝祥",
        "content": "七年暑中行，道路万里赊。\n今夕已七夕，我犹在天涯。\n繫船苍石根，人影散晚沙。\n上岸是修竹，仄径如行蛇。\n茅屋四五间，往昔佛所家。\n经禅劫火尽，旧观初萌芽。\n墙迭古瓦盆，僧披破袈裟。\n喜闻拄杖声，扫地自点茶。\n何以为我娱，冰雪汲井花。\n一洗十日渴，分凉到童髽。\n盈盈牛女期，不着雨洗车。\n疏星银汉动，新月玉鈎斜。\n更呼老奚官，卷芦作鸣笳。\n莫惊潭中龙，聊起栖树鸦。",
        "dynasty": "宋",
        "collection_info": null
    },
    {
        "uuid": "f1352b084ecdc1dc649b7588a2b77ba5",
        "title": "福严",
        "author": "张孝祥",
        "content": "行行山益高，所见益以奇。\n煮茶南台寺，更上千级梯。\n道傍古时松，阅世心已灰。\n不与岁月竞，况受霜雪威。\n路回闻钟声，宝剎隠翠微。\n排空写金碧，刓石着栱枅。\n门前兜率桥，劫火昔所遗。\n神龙厌庳陋，一炬然枯萁。\n谭笑旧观还，殿柱百尺围。\n老禅七十余，高与此山齐。\n大屋贮龙象，空岩走金犀。\n斋盂细细参，至味无盐酰。\n颇闻三生藏，中有万宝赍。\n佛牙舍利涌，贝叶旁行稀。\n剖蚌慈相尊，破匣血缕飞。\n稽首所愿观，为洗往昔非。\n却寻上山路，拟看浴日池。\n急雨忽留人，吾其具少须之。",
        "dynasty": "宋",
        "collection_info": null
    },
    {
        "uuid": "19a05af06cfbc0d9a76227b154dcdfb5",
        "title": "湖湘以竹车激水秔稻如云书此能仁院壁",
        "author": "张孝祥",
        "content": "象龙唤不应，竹龙起行雨。\n联绵十车辐，伊轧百舟橹。\n转此大法轮，救汝旱岁苦。\n横江锁巨石，溅瀑迭城鼓。\n神机日夜运，甘泽高下普。\n老农用不知，瞬息了千亩。\n抱孙带黄犊，但看翠浪舞。\n余波及井臼，舂玉饮酡乳。\n江吴夸七蹋，足茧腰背偻。\n此乐殊未知，吾归当教汝。",
        "dynasty": "宋",
        "collection_info": null
    },
    {
        "uuid": "6de29c8d6a1dc254394932b3a9d81e0b",
        "title": "赠黄司法",
        "author": "张孝祥",
        "content": "吾友黄升卿，乃是天下士。\n阿翁苦硬节，御坐留谏纸。\n辛勤教其子，不但为科第。\n一官法曹掾，整整老胥忌。\n吾行桂岭南，所得但吾子。\n愿渠自爱惜，穷达初不计。\n功名傥来耳，期子以千岁。",
        "dynasty": "宋",
        "collection_info": null
    },
    {
        "uuid": "b39ca5ae623e111e83923ae96821f0bb",
        "title": "宵征",
        "author": "张孝祥",
        "content": "畏暑倦长道，呼童戒宵征。\n三更渡前溪，溪水清且鸣。\n舟人自相唤，炬火如疎星。\n俯视乱石多，仰见北斗横。\n微微白露下，磔磔宿鸟惊。\n竹舆出林薄，十里月渐明。\n光采散草木，凉意侵冠缨。",
        "dynasty": "宋",
        "collection_info": null
    },
    {
        "uuid": "617b28d51d40cc2aee5d631cfc5d058e",
        "title": "泛湘江",
        "author": "张孝祥",
        "content": "十日行湘江，湘水清而温。\n不疗亭午渴，却忆土井浑。\n道傍古剎竿，着屋高树根。\n飞泉出山腹，甘冷冰瓶盆。\n何止解百忧，一洒尘埃昏。\n设供者谁与，稽首两足尊。",
        "dynasty": "宋",
        "collection_info": null
    },
    {
        "uuid": "b98f808d09bbd0f0c5904c6340b577cc",
        "title": "上封寺",
        "author": "张孝祥",
        "content": "七月十五夜，我在祝融峯。\n与世隔几尘，上天通九重。\n手取白玉盘，纳之朱陵宫。\n羣山罗豆豋，万籁酣笙镛。\n尽酌五湖水，劝我酒一钟。\n为君赋长言，写向西北风。",
        "dynasty": "宋",
        "collection_info": null
    },
    {
        "uuid": "d93b4da221abc9906e00ffbdfee110b3",
        "title": "岸傍偶得木犀",
        "author": "张孝祥",
        "content": "天公不求金，富媪不復藏。\n居然土同价，散作草木芳。\n英英园中葵，一心倾太阳。\n采采篱下菊，令汝寿命康。\n惟此木之犀，更贮万斛香。\n雄姿傲霜雪，鳞甲森青苍。\n三贤鼎足立，正色凛相望。\n岂比桃李徒，红紫纷披昌。\n聊息贪者心，来上君子堂。\n岁晚从我游，寘汝兄弟行。",
        "dynasty": "宋",
        "collection_info": null
    },
    {
        "uuid": "723f28c11309e86d3b75ef5ebf793d65",
        "title": "王弱翁与余相遇汉口赋古意赠别",
        "author": "张孝祥",
        "content": "我船行荆江，厌此江水浑。\n北风知人意，引着清汉滨。\n汉滨有佳人，心与汉水白。\n涉江弄秋叶，唤客踏明月。\n明月永相望，佳人不可忘。\n期君以千年，佩我明珠珰。",
        "dynasty": "宋",
        "collection_info": null
    },
    {
        "uuid": "cae2e8543270d9f890123beef821150d",
        "title": "赠朱远游",
        "author": "张孝祥",
        "content": "远游何方来，峩峩古衣冠。\n袖中三百篇，贮月白玉盘。\n溪清石濑急，雪冻铜壶干。\n有如山泽仙，外瘠中气完。\n便合朱絃弹，细着青瑶刊。\n怀哉人未识，飞步江风寒。",
        "dynasty": "宋",
        "collection_info": null
    },
    {
        "uuid": "b0c50430e79baa0976ab813bb24dea88",
        "title": "和张钦夫寻梅",
        "author": "张孝祥",
        "content": "寒梅本无心，适与春风期。\n孤根擢岁晚，桃李更媢之。\n取我碧玉壶，荐此白雪枝。\n故人不可寄，耿耿空自奇。\n故人隔湘江，独立知者稀。\n采香正滋兰，忍饥不食薇。\n拏舟许过我，此约不可违。\n江南烟雨村，愿与子俱归。",
        "dynasty": "宋",
        "collection_info": null
    },
    {
        "uuid": "0d258c39e75d262ba16d8d54fff68ccc",
        "title": "黄龙侍者本高觅诗",
        "author": "张孝祥",
        "content": "高禅本儒冠，谁令着伽黎。\n劳渠千里来，赠我一卷诗。\n句法有源流，人物乃清苦。\n不用追九僧，政须越诸祖。\n君家寒岩师，今代僧中龙。\n持此送君行，更去问乃翁。",
        "dynasty": "宋",
        "collection_info": null
    },
    {
        "uuid": "9a75ac7ca9dcf5dea80fcf5de4ba2430",
        "title": "题浊醪赋后",
        "author": "张孝祥",
        "content": "仇公昔钓璜，乃得丹竈术。\n闭门养真火，赣瓮酿新秫。\n酒熟分四邻，丹成活千人。\n穷巷不改乐，一室长如春。\n我知酒中仙，岁晚当得度。\n乘云见东皇，请诵浊醪赋。",
        "dynasty": "宋",
        "collection_info": null
    },
    {
        "uuid": "5741a9f610ce6926fdb1eb239bec66bc",
        "title": "屡登横舟欲赋不成阻风汉口乃追作寄赵富文杨齐伯",
        "author": "张孝祥",
        "content": "已过汉阳岸，却望横舟山。\n秀色挹不尽，西风将梦还。\n我昔登横舟，最爱汉阳树。\n横舟今不见，树色只如故。\n公舟在青冥，我舟一浮萍。\n阑干试拍手，我亦同举酒。",
        "dynasty": "宋",
        "collection_info": null
    },
    {
        "uuid": "a8ab1328558b6caa1e808a322772241b",
        "title": "栖真寄南康钱守",
        "author": "张孝祥",
        "content": "忆昔姑苏台，实与君子别。\n一别已六年，音书间何阔。\n我行半天下，尘土污鬚髮。\n君亦抱艰棘，衣袂洒清血。\n今日復何日，相望一山隔。\n我领通玄府，乃在庐山北。\n君宦山之南，兵卫森画戟。\n无由接杯酒，但可共明月。\n作诗付邮筒，聊復寄消息。",
        "dynasty": "宋",
        "collection_info": null
    },
    {
        "uuid": "6bfc91455281c2593187ff426088a77d",
        "title": "黄子余自海昏见予于九江欲行为赋此诗",
        "author": "张孝祥",
        "content": "昔我初识君，乃在浔阳城。\n却数已十年，此地还见君。\n积雨楚水高，落日淮山明。\n我病不举酒，何以娱佳宾。\n我行不可留，明復与君别。\n悠悠千里情，还当付明月。",
        "dynasty": "宋",
        "collection_info": null
    },
    {
        "uuid": "382bd8b80d248fd4d3c5ce391125b09c",
        "title": "劝范东叔饮",
        "author": "张孝祥",
        "content": "今代太史公，四海范氏门。\n斯文十世泽，斑斑被诸孙。\n我识叔西父，白玉比粹温。\n今来见令弟，俊气百马奔。\n一第溷子耳，勿愧而家尊。\n临分无多言，更酌老瓦盆。",
        "dynasty": "宋",
        "collection_info": null
    },
    {
        "uuid": "d208cda35686c8148eed539cecd7f471",
        "title": "留题彭泽故县修真观",
        "author": "张孝祥",
        "content": "五月问修途，今日一百里。\n莫投彭泽县，愧此邑中士。\n古观官道傍，借榻暂少憩。\n折腰向道士，乞我五斗米。\n聊为奴仆饭，明日更早起。",
        "dynasty": "宋",
        "collection_info": null
    },
    {
        "uuid": "bfd023b89df17b47c673ce6fa2156f85",
        "title": "湘中馆",
        "author": "张孝祥",
        "content": "云去月在沙，潦凈秋满川。\n北斗挂落木，西风送归船。\n去年过湘中，夜半投马鞭。\n篝灯洗尘土，所见只屋椽。\n鸡鸣问前途，残梦兀担肩。\n那知阑干外，有此山水妍。\n微微清露漙，稍稍明河偏。\n孤光耿自照，静极忻所便。\n身世两悠然，吾其遂飞仙。",
        "dynasty": "宋",
        "collection_info": null
    },
    {
        "uuid": "30eb5aac50626b1604382c8ee2736f02",
        "title": "中隠",
        "author": "张孝祥",
        "content": "吾家中隠君，才比万斛泉。\n短小精悍姿，一剑当雄边。\n去年郴州贼，俯视衡岳颠。\n君从襄阳来，孤忠作戈鋋。\n谭笑百雉安，凈洗湖岭烟。\n谓当酬王勋，金印如斗悬。\n言归遽如许，此意谁为宣。\n小隠即居山，大隠即居廛。\n夫君处其中，政尔当留连。\n早晚有诏书，唤君远朝天。\n欲为中隠游，更着三十年。",
        "dynasty": "宋",
        "collection_info": null
    },
    {
        "uuid": "9a3e875016dd6af7c31ca6ea6cb8f92b",
        "title": "赠师永锡併简子西文潜",
        "author": "张孝祥",
        "content": "永锡西方来，持论乃据正。\n健饭不饮酒，自诡作县令。\n我已识淮父，但未见伯浑。\n林林三珠树，知是难弟昆。\n上方顾中原，有君但无臣。\n岂有千里足，而令走踆踆。\n愿子径入关，请对通明殿。\n此事定在我，不必问和战。",
        "dynasty": "宋",
        "collection_info": null
    },
    {
        "uuid": "efa4a44613ae2b2cad04b390b8134cf2",
        "title": "萍乡境上有驿傍有老杉余百本余过而爱之驿无名余名之曰爱直而为之诗又以告邑大夫赵君公廪曰使继自今为令者幸如君之贤也则此杉长存不然将斧斤斯民以自封植于杉何有",
        "author": "张孝祥",
        "content": "此杉已百年，林立官道侧。\n鬼神所诃护，斤斧不敢迫。\n爱此遗直姿，凛凛有正色。\n未云支大厦，聊以荫行客。\n作诗调令尹，为我驿壁刻。\n但使杉长存，悬知令清白。",
        "dynasty": "宋",
        "collection_info": null
    },
    {
        "uuid": "2910fecb5fff118e428969b975e98b21",
        "title": "游千山观",
        "author": "张孝祥",
        "content": "朝游七星岩，莫上千山观。\n东西两奇绝，势略领海半。\n长江写缣素，迭嶂俯杯案。\n中有万雉城，铁立不可玩。\n伏龙起行雨，老树舞影乱。\n衝风挟惊电，意恐崖谷断。\n路悬石磴滑，众客纷骇汗。\n嵌空偶自託，发若鸟集灌。\n须臾便开霁，杲日丽清汉。\n却坐山巅亭，容我乌帻岸。\n长怀付尊酒，别语不容判。\n会须九垓外，与子期汗漫。",
        "dynasty": "宋",
        "collection_info": null
    },
    {
        "uuid": "e57f64db3300217d23be7f4e772f028e",
        "title": "庚辰二月夜雪",
        "author": "张孝祥",
        "content": "夜半雨鸣廊，晨起雪暗空。\n不减腊月寒，故作昨日风。\n融银拥山腰，飞花满裘茸。\n办此了不难，咳唾烦天工。\n纤纤园中花，一夕无光容。\n凛凛庭下松，巍然两苍龙。",
        "dynasty": "宋",
        "collection_info": null
    },
    {
        "uuid": "2a7c30a8700f929ef118bb5e15c23202",
        "title": "张钦夫笋脯甚佳秘其方不以示人戏遣此诗",
        "author": "张孝祥",
        "content": "使君喜食笋，笋脯味胜肉。\n秘法不肯传，闭门课私仆。\n君不见金谷馔客本萍虀，豪世藉此真成痴。\n但令长须日致馈，不敢求君帐下儿。",
        "dynasty": "宋",
        "collection_info": null
    },
    {
        "uuid": "c5df382b33c9375ba68fa41a3e0c3cd1",
        "title": "蒙和答益奇辄復为谢",
        "author": "张孝祥",
        "content": "斋厨极萧条，晚食以当肉。\n公来共蔬盘，留语辄更仆。\n平生惩沸仍吹虀，欲了官事渠能痴。\n何时竟作淮南归，击鲜校猎从庐儿。",
        "dynasty": "宋",
        "collection_info": null
    },
    {
        "uuid": "b2ef746c7a77dbc826b3af69cee2e34e",
        "title": "张钦夫送笋脯与方俱来復作",
        "author": "张孝祥",
        "content": "笋脯登吾盘，可使食无肉。\n鲑腥辟三舍，棕栮乃臣仆。\n书生长有十瓮虀，却笑虎头骨相痴。\n得君新法也大奇，且復从游锦綳儿。",
        "dynasty": "宋",
        "collection_info": null
    },
    {
        "uuid": "4e0c6a857c0f95bc59fe056367479afd",
        "title": "劝农以湘波不动楚山碧花压阑干春昼长为韵得干字",
        "author": "张孝祥",
        "content": "积雨已连月，长沙尚春寒。\n今朝定何朝，唤客来江干。\n问讯湘西寺，雾重江漫漫。\n聊须万斛舟，渡此千尺湍。\n老松如相迎，翠落头上冠。\n却望城中花，宝髻垂珠鬘。\n劝农有故事，般乐非所安。\n薄晚会春园，老稚随马鞍。\n彘肩侑尊酒，呼唤来同盘。\n从容及鄙事，尔汝开心肝。\n我是耕田夫，偶然此为官。\n饱不知稼穑，愧汝催租瘢。\n愿言各努力，长年好相看。",
        "dynasty": "宋",
        "collection_info": null
    },
    {
        "uuid": "5d0753d7cbc70865219c3197079281cd",
        "title": "陈仲思以太夫人高年奉祠便养卜居城东茅屋数间澹如也移花种竹山林丘壑之胜湘州所无食不足而乐有余谓古之隠君子若仲思者非耶干道戊子六月某同张钦夫过焉裴回弥日既莫而忘去钦夫欲专壑买邻钦夫有诗某次韵",
        "author": "张孝祥",
        "content": "平生交游中，此士故耐久。\n不折为米腰，颇袖斲轮手。\n卜居并东郭，草草宫一亩。\n日课种树书，笺题徧窗牖。\n花草当姬妾，松竹是朋友。\n上堂娱偏亲，家饭随野蔌。\n客至即举诗，兴来亦沽酒。\n清溪遶屋角，高木老未朽。\n翻翻荷见背，戢戢鱼骈首。\n幽观天所藏，胜践我独后。\n不因南轩君，兹游几时有。\n为君便买邻，溪南好冈阜。\n我喜君亦狂，呼儿挈尊卣。\n一洒尘埃胸，快若苗去莠。\n夜凉佳月出，人影散箕斗。\n恨我当先归，君能小留否。",
        "dynasty": "宋",
        "collection_info": null
    },
    {
        "uuid": "af35aab2d57228634619ab45fa54e286",
        "title": "赠陈监庙",
        "author": "张孝祥",
        "content": "陈子居城东，茆屋三四间。\n下有五亩园，灌畦泐清湾。\n松柏充羽葆，荷芰作髻鬟。\n再拜太夫人，寿比衡麓悭。\n我早与子游，期子到孔颜。\n察子意甚真，不与时辈班。\n扁舟漾荆渚，余子颇谤讪。\n大道甚坦夷，勿叹行路难。\n彼自种荆棘，吾宁翦榛菅。\n一醉乘秋风，共此霜月弯。",
        "dynasty": "宋",
        "collection_info": null
    },
    {
        "uuid": "2ae1fbd4dd99a23ad72009b29fcb9013",
        "title": "送邵怀英分鲁直诗韵人间风日不到处天上玉堂森宝书得书字",
        "author": "张孝祥",
        "content": "将酒浇君车，问君行何如。\n初无十万钱，但有一束书。\n往昔千官班，渠曾缀簪裾。\n日月九门隔，江湖十年余。\n老榦久凌剥，寒灰费吹嘘。\n今者尺一追，问津承明庐。\n蓬莱道家山，紫极帝所居。\n功名傥来尔，步武当徐徐。\n遥岑出疎林，浅水行游鱼。\n临分再三嘱，音信莫我疎。",
        "dynasty": "宋",
        "collection_info": null
    },
    {
        "uuid": "b5bfd10a0025f9741f81d7cd2e2b6e89",
        "title": "送张定叟",
        "author": "张孝祥",
        "content": "戊子岁二月，定叟如南山。\n行李太匆草，问君何当还。\n敬展南阳阡，永慕涕已潸。\n毕事却登揽，纾子悲悴颜。\n羣峯最高处，眼界穷尘寰。\n紫盖款佛剎，黄庭扣玄关。\n夜榻藉云衲，晓窗闯烟鬟。\n野饭荐笋蕨，幽寻翦榛菅。\n酒贱可痛饮，诗成要重删。\n勿作贾胡留，闺人赋刀环。\n归时买竹䶉，小破行囊悭。",
        "dynasty": "宋",
        "collection_info": null
    },
    {
        "uuid": "1043f399f02db33839df77125f42228e",
        "title": "朱陵洞",
        "author": "张孝祥",
        "content": "黑云起我趾，白雨过山脚。\n却立朱陵洞，一望紫虚阁。\n神丹吾已必，仙臂真可握。\n试向静处听，空蒙有笙鹤。",
        "dynasty": "宋",
        "collection_info": null
    },
    {
        "uuid": "b4512185f13a6396760358503d0da893",
        "title": "题屏风送裘甫归临川",
        "author": "张孝祥",
        "content": "不见已四年，既见还作别。\n赠以墨竹屏，况此君子节。\n岁月不我留，玉立空山阴。\n愿言无相忘，因风时寄音。",
        "dynasty": "宋",
        "collection_info": null
    },
    {
        "uuid": "bc3ed01ecdaa6c9a57a40b7fb16e40d3",
        "title": "送道州酒与吴伯承",
        "author": "张孝祥",
        "content": "阳城所临州，酒味犹清醇。\n我病不能饮，负此盎盎春。\n髯吴烧苦笋，唤客车连轸。\n名酒随恶诗，掀髯一笑冁。",
        "dynasty": "宋",
        "collection_info": null
    },
    {
        "uuid": "5e60345cc731dd0fefaf2e73c5dc8a49",
        "title": "葵轩观笋",
        "author": "张孝祥",
        "content": "葵轩新笋生，戢戢水苍玉。\n脱箨便林立，尔辈殊窘束。\n黄梅四月雨，念子亦良苦。\n十二凤凰鸣，秋风何处声。",
        "dynasty": "宋",
        "collection_info": null
    },
    {
        "uuid": "fbd9156d3cfe2283c83a32384e781917",
        "title": "赠尹童子梦龙",
        "author": "张孝祥",
        "content": "长沙尹氏子，四岁诵万言。\n青松一寸长，岁晚当摩天。\n终为栋梁用，莫作桷与椽。\n斫根刳其明，本瘁末亦颠。\n持此劝乃翁，闭门养真源。",
        "dynasty": "宋",
        "collection_info": null
    },
    {
        "uuid": "096889b7c722d1035537c92e03a02d40",
        "title": "一览亭",
        "author": "张孝祥",
        "content": "城中十万户，亭脚五千丈。\n小退鴈鹜行，却立云雨上。\n主人心如此，坐了镜中像。\n沙尾是我船，烟波更空旷。",
        "dynasty": "宋",
        "collection_info": null
    },
    {
        "uuid": "2db2ce6fddc782fd1c70f945e00095bd",
        "title": "睡起",
        "author": "张孝祥",
        "content": "睡起有佳声，萧萧竹间雨。\n蒿庐澹无营，一榻不受暑。\n微飔入牖来，唤起香中缕。\n抚卷忽超然，空梁走饥鼠。",
        "dynasty": "宋",
        "collection_info": null
    },
    {
        "uuid": "a7e08f581681963dcbf451e5c05379c0",
        "title": "吴伯承送苦笋消梅用来韵各赋一篇  其一",
        "author": "张孝祥",
        "content": "问讯湘西笋，政得夜来雨。\n高标诸枉直，余味良药苦。",
        "dynasty": "宋",
        "collection_info": null
    },
    {
        "uuid": "7a9e1cf4c0295835c7f39352402e49e3",
        "title": "吴伯承送苦笋消梅用来韵各赋一篇  其二",
        "author": "张孝祥",
        "content": "脆圆供小摘，不待四月雨。\n新诗同咀嚼，学子心独苦。",
        "dynasty": "宋",
        "collection_info": null
    },
    {
        "uuid": "0e59c36ef4c22e901cad6dd69f13ce39",
        "title": "戏书赠苏待问",
        "author": "张孝祥",
        "content": "从公觅此纸，欲与苏待问。\n醉中墨鸦黑，北风起云阵。\n明朝酒醒看，为子传心印。\n子若不领略，取火烧作烬。",
        "dynasty": "宋",
        "collection_info": null
    },
    {
        "uuid": "95aed51080073b6434a3d0493c6e5e76",
        "title": "赠震山主",
        "author": "张孝祥",
        "content": "震公住山年，与我共壬子。\n瓦砾化金碧，愿力一弹指。\n乡来祖师禅，风定月满天。\n语子义第一，饥餐困当眠。",
        "dynasty": "宋",
        "collection_info": null
    },
    {
        "uuid": "e8d7a796a9fc574293c5e5055d490afe",
        "title": "春尽日送闻人伯卿次家君韵",
        "author": "张孝祥",
        "content": "早年翰墨场，未见心已亲。\n笔底三峡流，胸次万卷春。\n相从未淹时，欲别故恼人。\n敢赓老仙诗，索去不用频。",
        "dynasty": "宋",
        "collection_info": null
    },
    {
        "uuid": "db368d11980de6baa00a6cca7717ff83",
        "title": "洗尘赠张立之判官",
        "author": "张孝祥",
        "content": "立之居糟丘，胸有万斛尘。\n归来卧西窗，泾渭自此分。\n污泥生芙蕖，榛墟有白云。\n莫厌吏事烦，愿子清天君。",
        "dynasty": "宋",
        "collection_info": null
    },
    {
        "uuid": "acc967cf8462c1e295270095455e76f7",
        "title": "王龟龄赋喜雨诸贤毕和某客行半月未尝晴也故于末章云  其一",
        "author": "张孝祥",
        "content": "久旱一雨足，高低水平分。\n老农尔何知，史君甚艰勤。\n史君家鴈山，出作无心云。\n四海方立槁，须君来救焚。",
        "dynasty": "宋",
        "collection_info": null
    },
    {
        "uuid": "7440f9eb5e925689b7bb6cc8a313c7ec",
        "title": "王龟龄赋喜雨诸贤毕和某客行半月未尝晴也故于末章云  其二",
        "author": "张孝祥",
        "content": "客行苦淫潦，道路渺不分。\n十步九掀淖，眷言仆夫勤。\n昔旱欲讼风，今雨当诛云。\n我已写绿章，拟向清夜焚。",
        "dynasty": "宋",
        "collection_info": null
    },
    {
        "uuid": "24368ac1608aceeb6e71446af6619236",
        "title": "八桂堂池上赏莲纳凉",
        "author": "张孝祥",
        "content": "山月半池白，水风终夜凉。\n蛙声作鼓吹，芰制为衣裳。\n万里俱远客，三人同一觞。\n但使岭海丰，此乐未渠央。",
        "dynasty": "宋",
        "collection_info": null
    },
    {
        "uuid": "a850f057e67b532fb74f04186727d7cc",
        "title": "前日出城苗犹立槁今日过兴安境上田水灌输鬰然弥望有秋可必乃知贤者之政神速如此辄寄呈交代仲钦秘阁",
        "author": "张孝祥",
        "content": "筒车无停轮，木枧着高格。\n秔稌接新润，草木丐余泽。\n府公为霖手，号令行顷刻。\n愿持一勺水，敬往寿南伯。",
        "dynasty": "宋",
        "collection_info": null
    },
    {
        "uuid": "67ccea319443aa484426050399ff132b",
        "title": "南台",
        "author": "张孝祥",
        "content": "我游衡岳巅，路半此歇脚。\n风雷驾飞殿，日月隠杰阁。\n阑干十万里，仰视天一握。\n遂访紫虚君，归时骑白鹤。",
        "dynasty": "宋",
        "collection_info": null
    },
    {
        "uuid": "b44dc9307aa117085d18ae6a329f76dd",
        "title": "书怀",
        "author": "张孝祥",
        "content": "七夕在衡阳，九日在蕲州。\n秋风浩如海，我行尚扁舟。\n破帽不堪落，菊花空满头。\n醉眼忽瞠若，悠然过沧洲。",
        "dynasty": "宋",
        "collection_info": null
    },
    {
        "uuid": "5be92606cd8688b1600533baaffadfdb",
        "title": "元宵同张钦夫邵怀英分韵得红旗字  其一",
        "author": "张孝祥",
        "content": "佳月妬纤云，微和扇东风。\n聊持一杯渌，共此千灯红。\n吾宗延阁英，圣学与天通。\n且最治郡课，遂收活国功。",
        "dynasty": "宋",
        "collection_info": null
    },
    {
        "uuid": "188f8d1ffa234c700c177dc62b8ab294",
        "title": "元宵同张钦夫邵怀英分韵得红旗字  其二",
        "author": "张孝祥",
        "content": "邵子坐学官，今日有诏追。\n道山萃竹帛，武库森戈旗。\n文武要两有，腐儒不足为。\n明年燕端门，举酒还相思。",
        "dynasty": "宋",
        "collection_info": null
    },
    {
        "uuid": "71246553cd5f4f57d251a79b5345f412",
        "title": "赠卢司法",
        "author": "张孝祥",
        "content": "逃秦卢博士，读书不读律。\n江陵法曹掾，移病满百日。\n燕坐供佛香，青灯照绳床。\n肺热今无恙，门前春草长。",
        "dynasty": "宋",
        "collection_info": null
    },
    {
        "uuid": "48155d2895453d2de67f8828f7b66c19",
        "title": "进芝草  其一",
        "author": "张孝祥",
        "content": "庙锡珍符岂偶然，灵华再见只经年。\n祥开二室昭贻燕，根託同楹自属联。\n上瑞应诚虽绍至，宸衷思孝益增虔。\n微臣愿考皇天意，不献终童效异篇。",
        "dynasty": "宋",
        "collection_info": null
    },
    {
        "uuid": "56550cd6487d96278fd955081a35b041",
        "title": "进芝草  其二",
        "author": "张孝祥",
        "content": "煌煌瑞彩映金铺，元气回旋即此都。\n太史连年书盛事，近臣更日奏新图。\n璇宫荐祉宁虚应，玉叶流芳已兆符。\n早晚清尘款原庙，临观敢请驻前驱。",
        "dynasty": "宋",
        "collection_info": null
    },
    {
        "uuid": "bbfc327edda7fca59f1579f51dd681d0",
        "title": "某顷蒙信阳使君教以边字韵佳句伏读降叹病倦答谢甚缓復不能奇仰俟斲削  其一",
        "author": "张孝祥",
        "content": "风流追数建安年，谁遣朱轓并塞边。\n举国向来儒服少，是邦端有大夫贤。\n须公帷幄收长策，着我江湖刺钓船。\n池阁追凉肯临否，红粧翠盖拥三千。",
        "dynasty": "宋",
        "collection_info": null
    },
    {
        "uuid": "06063e58aa6e0d8601e7d5c2a17076ea",
        "title": "某顷蒙信阳使君教以边字韵佳句伏读降叹病倦答谢甚缓復不能奇仰俟斲削  其二",
        "author": "张孝祥",
        "content": "百适归来又一年，投身烽火戍楼边。\n私忧自笑愚无策，制胜悬知国有贤。\n北去燕然堪勒石，西来樊口看烧船。\n中州更有王夫子，笔阵犹能独扫千。",
        "dynasty": "宋",
        "collection_info": null
    },
    {
        "uuid": "5c31ccd7da825e4ff3feb30bb046b357",
        "title": "子云压境先遣诗次韵",
        "author": "张孝祥",
        "content": "相风日日问长年，鹢首遥知近箇边。\n别后情亲难过我，故家人物更谁贤。\n一尊且对荒城酒，六月休牵上水船。\n小此淹留待追诏，公车归奏牍三千。",
        "dynasty": "宋",
        "collection_info": null
    },
    {
        "uuid": "7fdb81606c891504efa9b4173d493af6",
        "title": "送刘伯同侍开府公入觐",
        "author": "张孝祥",
        "content": "相公早勒太常铭，康乐当家更典刑。\n枪急曾看飞鸟过，笔精时作换鹅经。\n极知许国心常赤，趁取封侯鬓尚青。\n若到都城见知旧，为言江汉有浮萍。",
        "dynasty": "宋",
        "collection_info": null
    },
    {
        "uuid": "a4a681b7d8b91e6884bc740d1a964fde",
        "title": "送子云倅荆州  其一",
        "author": "张孝祥",
        "content": "阅世波流险未涯，爱君悃愊静无华。\n高门自惜联三㦸，飞佩何当乞九霞。\n乔木世臣余故国，采苹齐女甚宜家。\n君王早晚思前席，会有征书访贾嘉。",
        "dynasty": "宋",
        "collection_info": null
    },
    {
        "uuid": "6c29c178516f3b92bdad96f525c53255",
        "title": "送子云倅荆州  其二",
        "author": "张孝祥",
        "content": "荆吴相望各天涯，惜别尊前菊未华。\n便放扁舟衝骇浪，要看秋日冠轻霞。\n新诗满路分吾子，盛业康时是故家。\n好去依刘静边琐，策勋行即赐褒嘉。",
        "dynasty": "宋",
        "collection_info": null
    },
    {
        "uuid": "c790723fb64ab81ffaf845f89f9953f3",
        "title": "枕上闻雪呈赵郭二丈",
        "author": "张孝祥",
        "content": "上瑞来宁玉座忧，夜声先到竹窗幽。\n饥肠已作来年饱，病眼聊须腊月收。\n高士清贫无弊履，故人狂兴阻扁舟。\n却思清旷江边路，鹑兔成车酒自篘。",
        "dynasty": "宋",
        "collection_info": null
    },
    {
        "uuid": "31bbfdbbbeb65af849b9d9b17bdba598",
        "title": "湖上晚归遇雨",
        "author": "张孝祥",
        "content": "阴云霭霭草萋萋，晚过东湖雨湿衣。\n细柳含烟凝翠色，浮鸥戏水弄晴晖。\n轻舟繫缆斜依岸，钓子收纶欲下矶。\n湖上人家未扃户，儿童蓑笠负薪归。",
        "dynasty": "宋",
        "collection_info": null
    },
    {
        "uuid": "fcceeef545f9ac41d56b8ea0b1893c2e",
        "title": "雨入庐山",
        "author": "张孝祥",
        "content": "梦想羌庐一段奇，经行那得雨追随。\n晴来见说山逾好，胜处如今我自知。\n虚室真人珠咳唾，卍庵老子白鬚眉。\n并游三士风流甚，袖手傍观定有诗。",
        "dynasty": "宋",
        "collection_info": null
    },
    {
        "uuid": "a04dd8ba8e41ff0b2b9e0db10edf2bc0",
        "title": "再和",
        "author": "张孝祥",
        "content": "借雨寻山故自奇，幕中佳客肯相随。\n清游端拜史君赐，此乐讵容儿辈知。\n暗谷水来鸣杂佩，远峯烟断出修眉。\n庾楼百尺江千里，遥忆凭高政索诗。",
        "dynasty": "宋",
        "collection_info": null
    },
    {
        "uuid": "4b6f5086dab04a0412e92483087b4b4a",
        "title": "郡侯遣骑至山中馈名醖辄呈长句用黄宰韵",
        "author": "张孝祥",
        "content": "山南山北雨生寒，竹树风烟苍莽间。\n青壁倚天元未见，白衣送酒故相关。\n共追莲社公应许，稳上篮舆我欲还。\n后日重来拚一月，细扶藜杖觅孱颜。",
        "dynasty": "宋",
        "collection_info": null
    },
    {
        "uuid": "43fa40ccbcbe8f6eafffdbaaf3610576",
        "title": "去年正月三日雪霁入昭亭访应庵如庵二老今年在临川追怀昔游用寄卍庵韵",
        "author": "张孝祥",
        "content": "蹇馿衝雪度松林，啮石溪流有令音。\n旋摘白云濡燥吻，更参黄蘗印初心。\n岚开复岭云千迭，冻合浮图玉数寻。\n一梦经年归去好，宦情全薄此情深。",
        "dynasty": "宋",
        "collection_info": null
    },
    {
        "uuid": "2b8e5b3aad445cefd69b5c40da85ece4",
        "title": "卍庵自东林欲还蜀某以报恩招之大人赋诗劝请再次韵",
        "author": "张孝祥",
        "content": "忆携拄杖过东林，掣电奔雷听法音。\n青壁倚天元满眼，白云出岫本无心。\n峩眉江崄公无度，法眼泉清我欲寻。\n手种庭前柏树子，孤根应比乡来深。",
        "dynasty": "宋",
        "collection_info": null
    },
    {
        "uuid": "d14858db4bcf0f241e7f05ef66dd4066",
        "title": "用韵简天童应庵",
        "author": "张孝祥",
        "content": "敬亭松竹古藂林，二老风流旧赏音。\n楼阁长开太平象，钟鱼能洗祖师心。\n别来黄鹄还千里，盟在白鸥当再寻。\n却忆西堂大言客，只今高坐海云深。",
        "dynasty": "宋",
        "collection_info": null
    },
    {
        "uuid": "ed67cd909baa5c5d6a5398b68aa1c707",
        "title": "奉陪宣守任史君谒昭亭神祠  其一",
        "author": "张孝祥",
        "content": "缓驱千骑出朝京，唤得春回眼界青。\n旗脚灵风来庙步，马蹄山雪过昭亭。\n极知太守怀忠款，端为君王荐德馨。\n惭愧去年冬十月，军书彻夜听鸣铃。",
        "dynasty": "宋",
        "collection_info": null
    },
    {
        "uuid": "c0c0644d67fb80efcb11eba4b682f88c",
        "title": "奉陪宣守任史君谒昭亭神祠  其二",
        "author": "张孝祥",
        "content": "丰年已卜稻如京，雪尽春从草际青。\n竹裏红旗行点点，松间白塔见亭亭。\n暖回宿麦开寒色，风约疎梅度晚馨。\n却忆宣城李太白，也将诗句掣斋铃。",
        "dynasty": "宋",
        "collection_info": null
    },
    {
        "uuid": "ffea181bd3221c724944e2784898ab82",
        "title": "任守作醮为民祈福先期而雪是日开霁",
        "author": "张孝祥",
        "content": "紫府仙人自列真，绿章封事更通神。\n清尘已作连宵雪，不夜潜回万屋春。\n玉节朱幡来浩荡，云车风马正纷纶。\n步虚声彻朝元路，便挈荷囊款帝闉。",
        "dynasty": "宋",
        "collection_info": null
    },
    {
        "uuid": "18e9871f4f6de43c50d202ba54a67fff",
        "title": "应庵退席蒋山来寄昭亭万寿三请不得已而去辄赠长句兼简苏州内翰尚书  其一",
        "author": "张孝祥",
        "content": "逍遥丘壑欲忘年，忽作风蝉蜕骨仙。\n钟阜恰从三昧起，灵岩重要一灯传。\n极知扫迹终无策，且与临岐快着鞭。\n莫作山林城市想，从来大隠故居廛。",
        "dynasty": "宋",
        "collection_info": null
    },
    {
        "uuid": "13940e55b160188891e79657b52476e2",
        "title": "应庵退席蒋山来寄昭亭万寿三请不得已而去辄赠长句兼简苏州内翰尚书  其二",
        "author": "张孝祥",
        "content": "不寄音书又隔年，因师问讯玉堂仙。\n碧油早觉儒为贵，青海应无箭可传。\n忆昔丝纶催唤仗，何时沙路听鸣鞭。\n生涯落寞公知否，准拟松江受一廛。",
        "dynasty": "宋",
        "collection_info": null
    },
    {
        "uuid": "37a433efa79299c1ee2eeafe5d234eca",
        "title": "辛巳冬闻德音  其一",
        "author": "张孝祥",
        "content": "帐殿称觞送喜频，德音借与万方春。\n指挥夷夏无遗策，开阖干坤有至神。\n南斗夜缠龙虎气，北风朝荡犬羊尘。\n明年玉烛王正月，拟上梁园奉贡珍。",
        "dynasty": "宋",
        "collection_info": null
    },
    {
        "uuid": "7888de207bd94b770c7b23cc20b09c02",
        "title": "辛巳冬闻德音  其二",
        "author": "张孝祥",
        "content": "鞑靼奚家款附多，王师直到白沟河。\n守江诸将遥分阃，绝漠残胡竞倒戈。\n翠跸春行天动色，牙樯宵济海无波。\n小儒不得参戎事，赋赋新诗续雅歌。",
        "dynasty": "宋",
        "collection_info": null
    },
    {
        "uuid": "e2e080149590a7fa6eb253d77f98fd84",
        "title": "和曾裘父韵送老人赴镇九江",
        "author": "张孝祥",
        "content": "边箭收声江不波，庐山高处与天摩。\n向来只作青鞋计，此去无如紫诏何。\n尘满庾楼烦翦拂，经余莲社更摩挲。\n文成本自筹帷幄，不数黥彭战伐多。",
        "dynasty": "宋",
        "collection_info": null
    },
    {
        "uuid": "3b824bb1b929d18ecc168e5d5cbcae13",
        "title": "上丁斋宿",
        "author": "张孝祥",
        "content": "青衿陪祀忆初年，老矣斋居重慨然。\n俎豆不知鹅鹳事，牲牢空荐犬羊羶。\n北来被髮车连野，东去乘槎浪接天。\n汲汲两宫常旰食，受膰归去泪如川。",
        "dynasty": "宋",
        "collection_info": null
    },
    {
        "uuid": "a3d1d2d36a67000587d37d668a0716f9",
        "title": "和总得居士康乐亭韵",
        "author": "张孝祥",
        "content": "尚忆池塘梦阿连，当时此意惜无传。\n薪车不障洪河决，乔木终随故国颠。\n柳下煅工真得道，竹林酒友谩称贤。\n先生义慨云天薄，千载参渠活句禅。",
        "dynasty": "宋",
        "collection_info": null
    },
    {
        "uuid": "6b5ffa18ba9d110388c5b4a3a7ae7476",
        "title": "寄张真父舍人  其一",
        "author": "张孝祥",
        "content": "玉佩琼琚出近班，仙槎从此到人间。\n聊须海内无双士，往镇坤维百二关。\n御府应留霜简看，乡人休羡锦衣还。\n呜呼国步艰危日，补衮悬知欠仲山。",
        "dynasty": "宋",
        "collection_info": null
    },
    {
        "uuid": "1cd91f90a6af06ee21f831e411325802",
        "title": "寄张真父舍人  其二",
        "author": "张孝祥",
        "content": "投分平生不数人，忆陪文馆笑谈新。\n资中宰树看成拱，荆府诗筒迹又陈。\n已恨别离空岁月，那知解后亦参辰。\n古来命驾须千里，薄宦区区愧此身。",
        "dynasty": "宋",
        "collection_info": null
    },
    {
        "uuid": "49cec57e615f8b2c7b6a025c7fcd0b4c",
        "title": "中秋观月齐云楼用孙昌符韵",
        "author": "张孝祥",
        "content": "玉宇无尘夜气清，银河彻底素波明。\n人应好月同千里，身在高楼近五城。\n丹桂定知怜我老，绿尊何惜为君倾。\n建章鳷鹊当年梦，便欲凭空上玉京。",
        "dynasty": "宋",
        "collection_info": null
    },
    {
        "uuid": "6fe65918c8fc17deb3bf99b759e86b9c",
        "title": "题鲁如晦通隠",
        "author": "张孝祥",
        "content": "先生早结社中莲，覆锦凭熊亦偶然。\n不向江湖忘魏阙，故应山泽有儒仙。\n十洲便着登瀛士，三径难留避世贤。\n我亦经营一丘壑，问公先乞小壶天。",
        "dynasty": "宋",
        "collection_info": null
    },
    {
        "uuid": "20ebd4f81f4e08d67a3c79e20d4b5615",
        "title": "同胡邦衡夜直",
        "author": "张孝祥",
        "content": "慕用高名二十年，敢期丹地接周旋。\n先生义与云天薄，老去心如铁石坚。\n梦了琼崖身益壮，烟销金坞臭空传。\n一尊莫惜空相属，宫漏穿花夜色鲜。",
        "dynasty": "宋",
        "collection_info": null
    },
    {
        "uuid": "4411033b41af736b9f1cc74f13a6c1ff",
        "title": "雪晴成五十六字",
        "author": "张孝祥",
        "content": "鸟乌声乐作初晴，日到南窗气象新。\n天接琼瑶三万顷，树明组练五千人。\n已从炎海消阴盭，更与神皋洗战尘。\n曾侍严宸知帝力，隆兴借与万方春。",
        "dynasty": "宋",
        "collection_info": null
    },
    {
        "uuid": "630a63c9b53b241cd5e17960e80cd77b",
        "title": "将如会稽寄曾吉甫",
        "author": "张孝祥",
        "content": "起居一代文章老，阙寄音书恰二年。\n诗债未还缘懒拙，官游如此竟危颠。\n会稽旧有探书穴，贺监应寻载酒船。\n我欲从公留十日，问公乞句手亲编。",
        "dynasty": "宋",
        "collection_info": null
    },
    {
        "uuid": "605b85d029f81513ac6ca6dd95c3f592",
        "title": "过昭亭哭二弟墓",
        "author": "张孝祥",
        "content": "陌上春风久矣归，墓头衰草正迷离。\n白头未抆三年泪，黄壤长埋短世悲。\n忆昔追游常并辔，只今独往更题诗。\n两儿二弟俱冥漠，顾影伶俜欲语谁。",
        "dynasty": "宋",
        "collection_info": null
    },
    {
        "uuid": "b0c768ce534bbf919801640c769a495d",
        "title": "赠邕州滕史君",
        "author": "张孝祥",
        "content": "千骑东方白玉镳，十眉环坐紫檀槽。\n安南都护来鰲禁，建武将军握豹韬。\n瘴雨蛮烟惊鼓角，朔云边雪满旌旄。\n夕烽不到甘泉殿，尺一征还近赭袍。",
        "dynasty": "宋",
        "collection_info": null
    },
    {
        "uuid": "8a66ef89b68a4b40dfcac8439c47a9e9",
        "title": "齐山",
        "author": "张孝祥",
        "content": "江山平远三千里，水石嵌空二百岩。\n地闢天开成洞府，峯回路转有精蓝。\n九华却立纔堪倚，万井横陈我所监。\n欲赋齐山无杰句，梦中危壁尚巉巉。",
        "dynasty": "宋",
        "collection_info": null
    },
    {
        "uuid": "76f2eaeb355d525b441e9288b0b9f99d",
        "title": "夜读五公楚东酬唱辄书其后呈龟龄",
        "author": "张孝祥",
        "content": "同是清都紫府仙，帝教弹压楚山川。\n星躔错落珠连纬，岳镇岧峣柱倚天。\n宫羽在县金奏合，骅骝参队宝花鲜。\n平生我亦诗成癖，却悔来迟不与编。",
        "dynasty": "宋",
        "collection_info": null
    },
    {
        "uuid": "65b6b2cde55debc452d39ce5eb64a4d6",
        "title": "荐福观何卿壁间诗对之怅然次前韵",
        "author": "张孝祥",
        "content": "金华老子定臞仙，翰墨文章徧两川。\n遗迹已惊风落木，高名依旧日行天。\n人间易得朱颜老，寺壁空悬玉唾鲜。\n欲继三贤歌薤露，严诗杜集傥同编。",
        "dynasty": "宋",
        "collection_info": null
    },
    {
        "uuid": "41c38e9caeb19480e66307971a4d3aac",
        "title": "再用韵作五公诗",
        "author": "张孝祥",
        "content": "公如韩子定飞仙，更喜门人老玉川。\n莫说诗筒频度岭，即看侯弁去朝天。\n飞龙位正云霄近，集凤楼高采色鲜。\n我欲扁舟君记否，但教归去杂民编。",
        "dynasty": "宋",
        "collection_info": null
    },
    {
        "uuid": "a8048ba7b566677d83ade5c5221b3b48",
        "title": "蒙侍御丈再用韵作送行诗走笔和答迫放船不暇工也",
        "author": "张孝祥",
        "content": "忆曾总领道山仙，自挽狂澜制百川。\n廷策万言功盖世，台评三上力回天。\n楚东剩喜诗邮速，天北催颁诏墨鲜。\n老我江湖堪野史，看公勋业手亲编。",
        "dynasty": "宋",
        "collection_info": null
    },
    {
        "uuid": "31a014c3f54da1093129ea07798ac061",
        "title": "龟龄携具同景卢嘉叟饯别于荐福即席再用韵赋四客诗",
        "author": "张孝祥",
        "content": "使君领客访金仙，小队旌旗锦一川。\n我欲采芝非辟世，公当立极要擎天。\n诗声政尔容传稿，僧律何尝禁割鲜。\n一笑番阳逢岁熟，问公钟磬几时编。",
        "dynasty": "宋",
        "collection_info": null
    },
    {
        "uuid": "5551aa2c3c4efa5d01b482cf40743562",
        "title": "登清音堂其下琵琶洲也再用韵",
        "author": "张孝祥",
        "content": "夜横霜竹梦游仙，晓到余干月满川。\n山遶楼台欲无地，水环洲渚更连天。\n明霞一抹朱弦直，芳草分垂绿绶鲜。\n却忆洞庭张乐地，石钟浮磬定同编。",
        "dynasty": "宋",
        "collection_info": null
    },
    {
        "uuid": "c6b8181cd78136dfb59a5b0d975dec2a",
        "title": "余干赵公頙贤宗室也魏公题其堂曰养正且为作铭取易颐之义刻碑堂上予过之为赋诗",
        "author": "张孝祥",
        "content": "眼裏纷纷不要同，从教三径满蒿蓬。\n肯来与子谈周易，此去何人识魏公。\n家近星辰双阙北，身居烟浪五湖东。\n清台有日占云气，一丈丰碑夜贯虹。",
        "dynasty": "宋",
        "collection_info": null
    },
    {
        "uuid": "f45dd1d5cefd3b554d55c834ab869022",
        "title": "鸡笼福地在历阳将至丰城望一山宛然感之赋诗",
        "author": "张孝祥",
        "content": "黄茅白苇径才通，忽见晴岚扫翠空。\n从吏只令俱蜑户，仙山何许是鸡笼。\n逢人渐觉交游少，问路仍行盗贼中。\n自是粗才合粗使，瘴乡那得便途穷。",
        "dynasty": "宋",
        "collection_info": null
    },
    {
        "uuid": "9c49b2a549adaddf88d498246bbebb73",
        "title": "午憩道傍人家",
        "author": "张孝祥",
        "content": "一崦人家竹树凉，午阴深处着胡床。\n石泉政似煮茗沸，稻花已作炊秔香。\n梦到家园归自好，起寻官路去何长。\n尘埃满面迎西日，底处青山是故乡。",
        "dynasty": "宋",
        "collection_info": null
    },
    {
        "uuid": "e0885c3354312f06699386cfafe4509b",
        "title": "入清江界地名九段田沃壤百里黄云际天他处未有也",
        "author": "张孝祥",
        "content": "野水瀰漫欲涨川，稻云烘日更连天。\n定无适粤千金橐，可买临江九段田。\n黄犊眠边高树荫，白鸡啼处远炊烟。\n此中若许投簪绂，便老锄耰卜数椽。",
        "dynasty": "宋",
        "collection_info": null
    },
    {
        "uuid": "c2e4d0e3908449c4dd864471ea85e3fe",
        "title": "题吴城庙",
        "author": "张孝祥",
        "content": "乞得东归一信风，敬持牲酒扣灵宫。\n千寻石甃苍藤合，百岁神仓赤眚空。\n浥浥午阴移岸树，萧萧凉意满船篷。\n杖藜更作僧坊去，借壁题诗却未工。",
        "dynasty": "宋",
        "collection_info": null
    },
    {
        "uuid": "46cd781f90def67d8782c0847badb422",
        "title": "呈枢密刘恭父",
        "author": "张孝祥",
        "content": "鼎席方虚望已隆，上游那得更烦公。\n敢言两镇成交契，自是孤根累化工。\n旧弼新开元帅府，闲官且领太平宫。\n归家凈洗如椽笔，准拟燕然勒骏功。",
        "dynasty": "宋",
        "collection_info": null
    },
    {
        "uuid": "851c59038105abb8510dd8bd4af90335",
        "title": "子功补之远送海错甚珍",
        "author": "张孝祥",
        "content": "白彘乌羊见未曾，青蛇赤蚁当常珍。\n忽惊海物来登坐，能致南烹有故人。\n万里漂流怜逐食，百年粗粝愧尝新。\n新篘恰趁来时熟，细酌梅花雪片春。",
        "dynasty": "宋",
        "collection_info": null
    },
    {
        "uuid": "043bb3fb053abd43120639346f55db11",
        "title": "张仲钦朝阳亭",
        "author": "张孝祥",
        "content": "便合朝阳作凤鸣，江亭聊此驻修程。\n南瞻御路临双阙，东望仙家接五城。\n日上白门兵气静，春归淮浦暗潮平。\n遥怜莫府文书省，时下沧浪自濯缨。",
        "dynasty": "宋",
        "collection_info": null
    },
    {
        "uuid": "13e7feee6f6dfc1980c7929d5bb351a2",
        "title": "次韵  其一",
        "author": "张孝祥",
        "content": "空岩相望一牛鸣，不要邮籤报水程。\n天接海光通外徼，地连江势挟重城。\n丝纶迭至龙恩重，绣斧前驱蜑雾平。\n凤阁鸾台有虚位，请君从此振朝缨。",
        "dynasty": "宋",
        "collection_info": null
    },
    {
        "uuid": "dcdcb6682568472ffa9db22ab6c493c6",
        "title": "次韵  其二",
        "author": "张孝祥",
        "content": "饥肠得酒作雷鸣，痛饮狂歌不自程。\n坐上波澜生健笔，归来钟鼓动严城。\n不应此地淹鸿业，盍与吾君致太平。\n伏枥壮心犹未已，须君为我请长缨。",
        "dynasty": "宋",
        "collection_info": null
    },
    {
        "uuid": "9a33abbb1e7cdbebdbfef0342bd80651",
        "title": "送张司户还蜀",
        "author": "张孝祥",
        "content": "似向川人有夙缘，交游存殁最多贤。\n今年初识张公子，六月还寻上水船。\n万里亲庭心已到，一杯别酒意空传。\n西行剩有新诗句，寄我应书十样笺。",
        "dynasty": "宋",
        "collection_info": null
    },
    {
        "uuid": "912462c3b125b45be47e8f42a8402596",
        "title": "和仲弥性烟霏佳句兼简贰车  其一",
        "author": "张孝祥",
        "content": "收敛经纶寄一麾，戏分风月与烟霏。\n醉余綵笔三千首，老去苍官四十围。\n露菊漙秋催落帽，蜡花摧夜照更衣。\n登临纵好难留滞，白髮双亲待汝归。",
        "dynasty": "宋",
        "collection_info": null
    },
    {
        "uuid": "dd03da73056af6b61964e5701ca93653",
        "title": "和仲弥性烟霏佳句兼简贰车  其二",
        "author": "张孝祥",
        "content": "引手星辰逼太微，荡胸云物散空霏。\n莫山好处青成案，秋月明时雪打围。\n竹洗佳人千点泪，荷翻仙子六铢衣。\n西岩定有渔翁宿，障雨拦风不肯归。",
        "dynasty": "宋",
        "collection_info": null
    },
    {
        "uuid": "5aa4acec7159cd4e06aecbee69315682",
        "title": "庾楼和林黄中韵",
        "author": "张孝祥",
        "content": "九月扁舟下水风，一尊佳处与君同。\n眼高四海氛尘外，诗在千山紫翠中。\n倾坐只惊谈麈白，踏筵不怕舞衫红。\n楼头今古无穷事，醉倚胡床月满空。",
        "dynasty": "宋",
        "collection_info": null
    },
    {
        "uuid": "52614f4ed5e0f5fe989016fd6ac65547",
        "title": "高远亭和林黄中韵",
        "author": "张孝祥",
        "content": "檐桷飞翔入太空，下窥庐岳最高峯。\n亭如岘首应遗爱，诗比西湖欲亢宗。\n天上唤君从此近，酒边着我几时重。\n凭阑欲去仍回首，谁与佳名自点胸。",
        "dynasty": "宋",
        "collection_info": null
    },
    {
        "uuid": "c6f63a27bbe00ef998d4222af5994d94",
        "title": "与同僚十五人谢晴东明得渊字",
        "author": "张孝祥",
        "content": "灵光便满恒沙界，大士重来七十年。\n秋入郊原成乐岁，风随箫鼓散香烟。\n定知蛮獠安三窟，更遣蛟龙閟九渊。\n太守忧民但逃责，所忻毕至有群贤。",
        "dynasty": "宋",
        "collection_info": null
    },
    {
        "uuid": "25dd82529b6c63bc266d16cfc8325dae",
        "title": "释奠",
        "author": "张孝祥",
        "content": "又领诸儒款泮宫，车书同处礼应同。\n柏庭老影留江月，竹屋寒声作社风。\n坐客语残香一穗，候人催起鼓三通。\n归来税冕仍分肉，更觉休官兴未穷。",
        "dynasty": "宋",
        "collection_info": null
    },
    {
        "uuid": "d7e90a7a6cbaa73a52f56411cb18ed50",
        "title": "风雨石首呈同行寄荆州僚旧",
        "author": "张孝祥",
        "content": "昨日离筵酒未醒，今朝风雨暗江亭。\n近人积水春全绿，隔岸荒山夜却青。\n野吏衣冠行木偶，客船灯火散疎星。\n宽程且作三旬约，要看庐山紫翠屏。",
        "dynasty": "宋",
        "collection_info": null
    },
    {
        "uuid": "28d1d6b7683667a7e0ee84c8c01d9107",
        "title": "江行再用前韵",
        "author": "张孝祥",
        "content": "泽畔行吟我独醒，归程不计短长亭。\n西风送浪头头白，芳草随人段段青。\n昨夜疎篷犹窘雨，今朝严鼓欲侵星。\n无人去唤华容宰，画我江行作小屏。",
        "dynasty": "宋",
        "collection_info": null
    },
    {
        "uuid": "d78607edd8952f3078937dac7593b9ed",
        "title": "次韵黄子余",
        "author": "张孝祥",
        "content": "缩肩得句极酸寒，何似黄郎咳唾间。\n少日曾经诸老学，传家自有祖师关。\n词林根柢今谁在，振古风流要力还。\n我老故应无用此，因君犹欲更晞颜。",
        "dynasty": "宋",
        "collection_info": null
    },
    {
        "uuid": "cf2585a43f58baa8efb4dcd0e71a5e58",
        "title": "去临川书西津渔家",
        "author": "张孝祥",
        "content": "作客临川又一年，却寻归路浅滩船。\n宦游到处真聊尔，别恨何须更黯然。\n夹道长红惭父老，绕城浓碧记山川。\n无端此地成留滞，定自从渠有宿缘。",
        "dynasty": "宋",
        "collection_info": null
    },
    {
        "uuid": "2aa4bd4c27636aa17d78ef456ded1baa",
        "title": "将至池阳呈鲁使君",
        "author": "张孝祥",
        "content": "珍重池阳鲁使君，忘年交契独情亲。\n江山佳处公开府，风雨来时我问津。\n翠逼笋舆松径合，绿随秧马稻畦新。\n东归剩作登临好，病怯诗肠故恼人。",
        "dynasty": "宋",
        "collection_info": null
    },
    {
        "uuid": "faa35a10abd9d287b36bb8c7e204fef6",
        "title": "上元设醮毕作长句",
        "author": "张孝祥",
        "content": "绿简朱书自叩真，復炉香雾晚絪缊。\n雪花便作茶花白，春色还随月色新。\n江涨不忧堤万丈，年丰何啻粟千囷。\n微生只拟休官去，拜胙归来吉梦频。",
        "dynasty": "宋",
        "collection_info": null
    },
    {
        "uuid": "7425ccffe08ec97a57919d9b4cb83f23",
        "title": "齐安郡夫人挽章",
        "author": "张孝祥",
        "content": "储祥吴越王家子，媲德蓬莱阁上仙。\n汤沐几年开大国，笄珈长夜揜穷泉。\n鸾台晓月悲尘镜，凤轸春风泣断弦。\n木落荄枯何限恨，藁砧应赋悼亡篇。",
        "dynasty": "宋",
        "collection_info": null
    },
    {
        "uuid": "19a47aa20bda6b3345a508bf2cafaf8e",
        "title": "贺郊祀",
        "author": "张孝祥",
        "content": "汉统千龄接，虞衡七政齐。\n德馨天自飨，容祲古犹稽。\n舆卫鈎陈北，衣冠观阙西。\n雨先清道跸，寒避礼神圭。\n方士朝仙仗，宫垣挟御堤。\n庙芝楹迭璧，帝乐字连奎。\n虚次尤祗栗，怀亲极惨悽。\n珠旒依玉色，兰炬映璇题。\n两相初扶翼，崇坛六降隮。\n高灵森欲堕，诸福应如携。\n燎夜坛三烛，凌霜甲万犀。\n宗藩申宝酌，秘检护金泥。\n奉引星辰烂，旋归锦绣迷。\n端门临五凤，步辇驻双霓。\n日照云裳委，风含綵筤低。\n和声翔四表，嘉泽浸羣黎。\n盛事真寥廓，微生荷奬提。\n侍祠叨执爵，着籍缪通闺。\n异宠何由报，孤忠誓不睽。\n裁诗独惭晚，犹得并凫鹥。",
        "dynasty": "宋",
        "collection_info": null
    },
    {
        "uuid": "994719ae3406596cebb61d6052557bac",
        "title": "送颜廷藻归三衢",
        "author": "张孝祥",
        "content": "岁事今如此，公归意若何。\n倚门亲望切，传舍客愁多。\n美谶当圆石，仙游看烂柯。\n一科须俯拾，五字要长哦。",
        "dynasty": "宋",
        "collection_info": null
    },
    {
        "uuid": "376ce28e0d2b44c0f973df66a0b9466a",
        "title": "送郭遐龄",
        "author": "张孝祥",
        "content": "去从公府辟，不为故人留。\n国士真如此，台家合见收。\n声名早多误，功业晚方优。\n不必毛锥子，相期定远侯。",
        "dynasty": "宋",
        "collection_info": null
    },
    {
        "uuid": "3af7fbccfe6e6dade4a52fdfa4f8c4e6",
        "title": "次家君韵  其一",
        "author": "张孝祥",
        "content": "柏禅工立雪，松寿不凋寒。\n笔底波澜壮，胸中宇宙宽。\n登车慵揽辔，投檄愿休官。\n四海英名满，悬知袖手难。",
        "dynasty": "宋",
        "collection_info": null
    },
    {
        "uuid": "497f5b77c7a11e860a45d46ff26b4d2a",
        "title": "次家君韵  其二",
        "author": "张孝祥",
        "content": "忆昔金门直，通班玉殿寒。\n风云黄道近，日月太虚宽。\n法锦罗千仗，宫花覆百官。\n江湖岁将晚，未觉报君难。",
        "dynasty": "宋",
        "collection_info": null
    },
    {
        "uuid": "300547a19c4c9e630be9e1b766e089b2",
        "title": "题玄英先生庙",
        "author": "张孝祥",
        "content": "木老参天直，江清白日闲。\n先生元不死，遗庙亦空山。\n文采云仍似，风流正始间。\n平生子严子，高处得追攀。",
        "dynasty": "宋",
        "collection_info": null
    },
    {
        "uuid": "fbbe0ab686723b5ad6f97493806c7170",
        "title": "谨和老人贻具圆復之什",
        "author": "张孝祥",
        "content": "儒名参墨行，诗律傲宗风。\n老去能从我，生来未识公。\n据梧心已死，行李岁将穷。\n应见维摩诘，天花结习空。",
        "dynasty": "宋",
        "collection_info": null
    },
    {
        "uuid": "b4648c85901490ae7a0cf74146bbefc7",
        "title": "和王景文  其一",
        "author": "张孝祥",
        "content": "陆行忌豺虎，水去怯风波。\n世路险犹尔，客中愁更多。\n吾生真漫与，天道合如何。\n千古兴亡意，临风一放歌。",
        "dynasty": "宋",
        "collection_info": null
    },
    {
        "uuid": "9d2584bcc1e409b9e24477668458914d",
        "title": "和王景文  其二",
        "author": "张孝祥",
        "content": "斯文到之子，砥柱阅颓波。\n致主规模别，伤时疾疢多。\n大臣谗贾谊，逆旅欠常何。\n无路排阊阖，聊当扣角歌。",
        "dynasty": "宋",
        "collection_info": null
    },
    {
        "uuid": "8a94f37c5c80cf5997719b58055cd799",
        "title": "和王景文  其三",
        "author": "张孝祥",
        "content": "王师行六月，淮海静无波。\n元老前筹密，诸军捷奏多。\n西风向萧瑟，北顾要谁何。\n闻说收兵后，讴吟杂雅歌。",
        "dynasty": "宋",
        "collection_info": null
    },
    {
        "uuid": "9ec7a0cb9587d7562eebcdaad89ea100",
        "title": "即事简苏廷藻",
        "author": "张孝祥",
        "content": "落日边书急，秋风战鼓多。\n私忧真过计，长算合如何。\n尽敛清淮戍，仍收瀚海波。\n栖迟一尊酒，幽恨满关河。",
        "dynasty": "宋",
        "collection_info": null
    },
    {
        "uuid": "8f1f30aaeef0114251131ff03ed75f54",
        "title": "和韩中父  其一",
        "author": "张孝祥",
        "content": "天入南郊白，云连朔野昏。\n弼臣开盛府，殇虏哭新魂。\n闻道通轺传，何当拜寝园。\n荒寒岁将晚，愁绝更堪言。",
        "dynasty": "宋",
        "collection_info": null
    },
    {
        "uuid": "3db7446d34c9c6253de1a7382c708eb6",
        "title": "和韩中父  其二",
        "author": "张孝祥",
        "content": "东邻子韩子，忧国忘晨昏。\n也作漳滨卧，谁招楚些魂。\n旧勋留幕府，新渥到丘园。\n家法传来久，迟君一尽言。",
        "dynasty": "宋",
        "collection_info": null
    },
    {
        "uuid": "2f5367bbc0a53804800165dc59c59c8c",
        "title": "东坝",
        "author": "张孝祥",
        "content": "固城朝送客，东坝晚留侬。\n浙近风烟好，春回港汊通。\n北来愁乱辙，南去喜疎篷。\n不是趋朝市，松江学钓翁。",
        "dynasty": "宋",
        "collection_info": null
    },
    {
        "uuid": "3e27a91bcdece6a2ce04dea388fc6c58",
        "title": "过建德",
        "author": "张孝祥",
        "content": "古县依山住，肩舆带雨来。\n闾阎无地着，岩壑有天开。\n野驿编青竹，公庭砌碧苔。\n传闻长官好，小泊亦佳哉。",
        "dynasty": "宋",
        "collection_info": null
    },
    {
        "uuid": "f90382817c1e676e4764e17fca7c4de8",
        "title": "龟龄侍御以番阳士子之意作五峰亭且赋诗某敬和",
        "author": "张孝祥",
        "content": "庐山真满眼，秀句忆东坡。\n但遣佳名易，悬知得士多。\n云霄身已近，星象手能摩。\n太守文章伯，风行水自波。",
        "dynasty": "宋",
        "collection_info": null
    },
    {
        "uuid": "ae942dd4d74e30da2af73d43045cf8e8",
        "title": "过岳麓见子云题字偶逢来使因寄二诗  其一",
        "author": "张孝祥",
        "content": "籍甚韩公子，情亲我弟兄。\n星沙逢驿使，岳麓见题名。\n共作三年别，相望五日程。\n湘江接淮水，寄与濯尘缨。",
        "dynasty": "宋",
        "collection_info": null
    },
    {
        "uuid": "5dd21a31a6609567715655e5b6943443",
        "title": "过岳麓见子云题字偶逢来使因寄二诗  其二",
        "author": "张孝祥",
        "content": "故人应问我，客裏定何如。\n马铺为行馆，鸡栖是使车。\n四郊多贼垒，五筦欠兵储。\n此去无来鴈，因人数寄书。",
        "dynasty": "宋",
        "collection_info": null
    },
    {
        "uuid": "4ff7da772d79e74bc580980b6c67f9a1",
        "title": "送刘子思",
        "author": "张孝祥",
        "content": "送客古城东，阴晴一日中。\n旧怜杉桱碧，新喜荔枝红。\n香火丛祠冷，鱼虾小市空。\n明朝万里别，今夕此尊同。",
        "dynasty": "宋",
        "collection_info": null
    },
    {
        "uuid": "50b8833fecd32816517e661ea7cb5ff6",
        "title": "月夜与蔡济忠曹公会泛舟自水东归",
        "author": "张孝祥",
        "content": "一舸驾长风，银河此路通。\n波光连月白，烛影到江红。\n五岭经星外，千山飓雾中。\n不知今夜赏，更有几人同。",
        "dynasty": "宋",
        "collection_info": null
    },
    {
        "uuid": "75e65839500553b6c0628323d8129b0c",
        "title": "鹿鸣燕",
        "author": "张孝祥",
        "content": "明庭下温诏，方岳贡羣贤。\n巢凤山中客，栖鸾地上仙。\n鱼龙回夜水，鵰鹗在秋天。\n添种家乡桂，归途快着鞭。",
        "dynasty": "宋",
        "collection_info": null
    },
    {
        "uuid": "6578a1e897f80c427af8667ed794161c",
        "title": "訾洲即事",
        "author": "张孝祥",
        "content": "一雨便清凉，风回百草香。\n云山米家画，水竹辋川庄。\n僧赋蠲新帖，墙榛斩旧行。\n归鞍乘晚霁，空翠满轻装。",
        "dynasty": "宋",
        "collection_info": null
    },
    {
        "uuid": "0b28df5a83bab5f9e3a1413928c12870",
        "title": "罢归",
        "author": "张孝祥",
        "content": "亲老难为住，恩深许放归。\n北行湘水阔，南望瘴烟微。\n兵卫收门戟，征尘上客衣。\n遥知六七月，喜气满庭闱。",
        "dynasty": "宋",
        "collection_info": null
    },
    {
        "uuid": "db5af12eb577ce4655e1cb76d8165826",
        "title": "罢归呈同官  其一",
        "author": "张孝祥",
        "content": "去年秋七月，我犯瘴烟来。\n赋少畬田熟，徭归驿路开。\n上恩均雨露，孤迹返蒿莱。\n想像山中趣，参差屐齿苔。",
        "dynasty": "宋",
        "collection_info": null
    },
    {
        "uuid": "dfcc63c95baaafd8cb5f34c2ee5df26d",
        "title": "罢归呈同官  其二",
        "author": "张孝祥",
        "content": "岭水常时急，蛮山是处高。\n户输无翠羽，溪瘴有黄茅。\n游子归乡国，斯人滞冗曹。\n临分那忍别，风裏鬓萧骚。",
        "dynasty": "宋",
        "collection_info": null
    },
    {
        "uuid": "913a0daa44c879bb389b955420e0da7b",
        "title": "赠江清卿",
        "author": "张孝祥",
        "content": "岭海适相逢，经年飓雾中。\n官闲诗格进，禄薄俸囊空。\n子昔南征鹤，吾今北去鸿。\n江湖渺何许，听唳九霄风。",
        "dynasty": "宋",
        "collection_info": null
    },
    {
        "uuid": "bab9b5c19e1951d03c3d4ab76d6033db",
        "title": "过灵川寄张仲钦兼赠王令尹",
        "author": "张孝祥",
        "content": "尘沙行半日，烟火是灵川。\n县只三家市，渠通十斛船。\n官空无见俸，税重有荒田。\n太息王郎子，栖迟欲四年。",
        "dynasty": "宋",
        "collection_info": null
    },
    {
        "uuid": "3cb296f4b2dc04240cbc5f5f770451aa",
        "title": "滑石",
        "author": "张孝祥",
        "content": "重来滑石铺，为爱碧泉鸣。\n古甃苔花涩，虚檐桂月明。\n乔林通夜气，密竹动秋声。\n客裏清凉地，悠然一振缨。",
        "dynasty": "宋",
        "collection_info": null
    },
    {
        "uuid": "20ed1c055ad3657f0258a60c3d34f6ac",
        "title": "兴安",
        "author": "张孝祥",
        "content": "提封连岭海，风土似江吴。\n仙去山藏乳，商归斗算珠。\n劭农多乐岁，厉俗有通儒。\n已过炎关了，吾行且缓驱。",
        "dynasty": "宋",
        "collection_info": null
    },
    {
        "uuid": "c9089c91e3f3e58a06bb5070f189cd7e",
        "title": "炎关",
        "author": "张孝祥",
        "content": "驱马度炎关，身经瘴野还。\n稍余衣带水，已尽剑铓山。\n海月随人远，湘云似我闲。\n不须占紫气，游戏且人间。",
        "dynasty": "宋",
        "collection_info": null
    },
    {
        "uuid": "6246803d076d76975a9370385af1391f",
        "title": "蒸霞谷为曹公会赋",
        "author": "张孝祥",
        "content": "见说蒸霞谷，连山只种桃。\n补成天五色，散作佛千毫。\n月底羣仙下，风前细仗高。\n期君成美实，归献赤霜袍。",
        "dynasty": "宋",
        "collection_info": null
    },
    {
        "uuid": "74c8afad6e6acc989702463550828e3f",
        "title": "登瀛桥为曹公会赋",
        "author": "张孝祥",
        "content": "从此上瀛洲，虹蜺晚未收。\n济川谁作楫，浮海不乘桴。\n弱水三万里，五城十二楼。\n读书羣玉府，风袂揖丹丘。",
        "dynasty": "宋",
        "collection_info": null
    },
    {
        "uuid": "a60d42456eeb781849481a8cc4a35e74",
        "title": "丙戌七月望日自南台游福严书留山中",
        "author": "张孝祥",
        "content": "乞我一枝筇，经行又别峯。\n水流仙界叶，风落化城钟。\n锡去泉无恙，车行石有踪。\n却怜磨衲老，曾见两儒宗。",
        "dynasty": "宋",
        "collection_info": null
    },
    {
        "uuid": "764754a4454de4396268b689a6481830",
        "title": "和万老",
        "author": "张孝祥",
        "content": "归途正辽邈，此地更淹留。\n落木千山夜，空江万里秋。\n聊为无事饮，莫赋畔牢愁。\n明发催船鼓，风帆过橘洲。",
        "dynasty": "宋",
        "collection_info": null
    },
    {
        "uuid": "708d2a298a3c8f735162f15f0961dffe",
        "title": "再和",
        "author": "张孝祥",
        "content": "吾行聊復尔，处处贾胡留。\n天入星沙晚，风连梦泽秋。\n未容诗作祟，政要酒浇愁。\n明月无人伴，携君鹦鹉洲。",
        "dynasty": "宋",
        "collection_info": null
    },
    {
        "uuid": "fcd3ec3f3c186a78e12157bad13c7edc",
        "title": "三塔寺阻雨  其一",
        "author": "张孝祥",
        "content": "塔上一铃语，湖头三日风。\n苍山在烟外，高浪与天通。\n市迥薪刍少，僧残像教空。\n不妨留滞好，且看夕阳红。",
        "dynasty": "宋",
        "collection_info": null
    },
    {
        "uuid": "5190167c212ec6581e080c540f683180",
        "title": "三塔寺阻雨  其二",
        "author": "张孝祥",
        "content": "倦客三杯酒，高僧一味茶。\n凉风撼杨柳，晴日丽荷花。\n铎语时鸣塔，渔歌晚钓槎。\n停舻快清憩，步稳衬明霞。",
        "dynasty": "宋",
        "collection_info": null
    },
    {
        "uuid": "b30c28fd4298467a934c2d049ac9762c",
        "title": "过湘中得诗僧万致一于书无所不读非苟得诗名于僧中者余欲与俱还吴中而万家浯溪将结草庵其上送余至湘阴復归作四十字以别",
        "author": "张孝祥",
        "content": "别去太匆匆，回船梦泽东。\n拟寻行脚路，忽遇打头风。\n梵网威仪在，天花结习空。\n它年三百首，吾为子流通。",
        "dynasty": "宋",
        "collection_info": null
    },
    {
        "uuid": "f4d9501943aae3a4971ecbecdb835130",
        "title": "钦夫子明定叟夜话舟中钦夫说论语数解天地之心圣人之心尽在是矣明日赋诗以别",
        "author": "张孝祥",
        "content": "江北我归去，湘西君卜居。\n谁知对床语，胜读十年书。\n不饮清无寐，来朋乐有余。\n明朝千里别，密处几曾疎。",
        "dynasty": "宋",
        "collection_info": null
    },
    {
        "uuid": "b044979f6cd1b8e387db4a12e9609473",
        "title": "送张立之赴临江判官",
        "author": "张孝祥",
        "content": "珍重清江掾，相从五见秋。\n炎凉无改节，夷险有忠谋。\n莲幕开新府，蒲帆漾小舟。\n凄然洞庭野，别意与川流。",
        "dynasty": "宋",
        "collection_info": null
    },
    {
        "uuid": "1cbf8a464b9f840c099dc5ac4fbf73b6",
        "title": "黄陵庙",
        "author": "张孝祥",
        "content": "百世黄陵庙，凄凉屋数间。\n只怜斑楚竹，那记赭湘山。\n访古韩碑在，征歌屈些闲。\n虞嫔更尧女，莫入水仙班。",
        "dynasty": "宋",
        "collection_info": null
    },
    {
        "uuid": "eb7d4997fd6a16eb60defec597c539c3",
        "title": "磊石",
        "author": "张孝祥",
        "content": "鼓发营田市，帆收磊石山。\n冰纨六十里，烟髻两三鬟。\n天气水云合，人家罾网间。\n晚来风更熟，别浦棹歌还。",
        "dynasty": "宋",
        "collection_info": null
    },
    {
        "uuid": "9bf690738f14730ae691f43d0d2d67f3",
        "title": "黄州",
        "author": "张孝祥",
        "content": "平生闻赤壁，今日到黄州。\n古戍参差月，空江浩荡秋。\n艰难念时事，留滞岂身谋。\n索索悲风裏，沧浪亦白头。",
        "dynasty": "宋",
        "collection_info": null
    },
    {
        "uuid": "b31578f5d90836fca54514b3b5acdeda",
        "title": "东坡",
        "author": "张孝祥",
        "content": "繫船着西日，曳杖过东坡。\n暗井蛙成部，荒祠鸟作窠。\n老仙骑鹤去，穉子饭牛歌。\n兴废何须问，斯文自不磨。",
        "dynasty": "宋",
        "collection_info": null
    },
    {
        "uuid": "412963fffa800b2368ce025e65424d6d",
        "title": "过蕲口六奉寺丞仲文亲帖之贶今早本约来陈店復勤千骑至冶塘所以招迎之意甚厚感叹不已赋此为谢",
        "author": "张孝祥",
        "content": "故人经岁别，连日几封书。\n不识江头路，仍迂长者车。\n追参空幕府，牵挽到宾除。\n太息交情薄，多公不我疎。",
        "dynasty": "宋",
        "collection_info": null
    },
    {
        "uuid": "63496fb8349fa2ee36ad158e1b7a6d0d",
        "title": "临发再和",
        "author": "张孝祥",
        "content": "水落鱼成塞，风高鴈欲书。\n公为东道主，我滞北辕车。\n边障无传警，朝廷有拜除。\n江干便迎候，此别未云疎。",
        "dynasty": "宋",
        "collection_info": null
    },
    {
        "uuid": "8bc97c1eb6a0065d33401508eaf6c26d",
        "title": "送仲子弟用同之韵",
        "author": "张孝祥",
        "content": "凄然鸿鴈影，晚岁索衣裘。\n惜别湘江夜，归程楚甸秋。\n极知违定省，不敢更淹留。\n明月分携处，无言只是愁。",
        "dynasty": "宋",
        "collection_info": null
    },
    {
        "uuid": "a658dcecbaa5d013a46d4721691306f0",
        "title": "送谢梦得归昭武",
        "author": "张孝祥",
        "content": "莫吟青玉案，恐弊黑貂裘。\n国步艰难日，人间浩荡秋。\n不须鸟工往，且作贾胡留。\n后夜回春阁，凄然一段愁。",
        "dynasty": "宋",
        "collection_info": null
    },
    {
        "uuid": "4523babf23459e491c8b54724c118fbe",
        "title": "和钦夫喜雨",
        "author": "张孝祥",
        "content": "佛剎起香云，高低一雨均。\n使君心未已，阁老句还新。\n喜入村乡乐，凉生瓮盎春。\n莫嫌知稼穑，我是种田人。",
        "dynasty": "宋",
        "collection_info": null
    },
    {
        "uuid": "b20c5c876717e0d35e13a252f8206b26",
        "title": "诗送荆州进士入都",
        "author": "张孝祥",
        "content": "人才收楚产，宾荐谨周官。\n就日三吴近，披风七泽宽。\n解包珍贡入，瑑玉宝光寒。\n簇仗春旗裏，看君策治安。",
        "dynasty": "宋",
        "collection_info": null
    },
    {
        "uuid": "11845d56480c1ce756c6f83ed95ff936",
        "title": "城西晚步呈王亮采",
        "author": "张孝祥",
        "content": "城西行半日，佳客偶相随。\n古寺寻修竹，荒园读断碑。\n三杯午时酒，一簇晚沙旗。\n春色从今好，重来未可知。",
        "dynasty": "宋",
        "collection_info": null
    },
    {
        "uuid": "bb51e9e3dcd1df7736d0ca0a560fdad1",
        "title": "压云亭",
        "author": "张孝祥",
        "content": "登临多好处，第一压云亭。\n水作高低白，山分远近青。\n人家半烟树，客柁满春汀。\n剩欲留连晚，归时更摘星。",
        "dynasty": "宋",
        "collection_info": null
    },
    {
        "uuid": "3094633a559bfd8610e57c6e8c91eaca",
        "title": "玉渊亭",
        "author": "张孝祥",
        "content": "夜投宝觉寺，径上玉渊亭。\n峡束千崖水，天分一段星。\n神光行熠耀，空翠矗青冥。\n雄观兼幽趣，悠然寄独醒。",
        "dynasty": "宋",
        "collection_info": null
    },
    {
        "uuid": "3aa8a4543c259f0ea8b4dcb36fec6dc0",
        "title": "简寂观",
        "author": "张孝祥",
        "content": "瀑水流红叶，荒祠琐翠微。\n紫霄人不到，白鹤事全非。\n苦笋今年少，黄冠竟日饥。\n摩挲石龙柱，竚立为歔欷。",
        "dynasty": "宋",
        "collection_info": null
    },
    {
        "uuid": "7d5ef545eae6248c00d47ec2b8e12ca0",
        "title": "皇甫坦所居",
        "author": "张孝祥",
        "content": "石侧疑无路，峯回别有天。\n神泉通玉海，帝画丽奎躔。\n紫闼虽重到，青瑶却未镌。\n直须香案吏，为写白云篇。",
        "dynasty": "宋",
        "collection_info": null
    },
    {
        "uuid": "0550ec647c73362d605bba0e44422598",
        "title": "出郊",
        "author": "张孝祥",
        "content": "楚雾侵衣润，湘江到眼明。\n春连岳麓寺，花满定王城。\n佳客真如此，天公却不晴。\n空蒙殊可意，沙湿马蹄轻。",
        "dynasty": "宋",
        "collection_info": null
    },
    {
        "uuid": "ffe61b137ac68082a1a533ecbeca5ba1",
        "title": "酬朱元晦登定王台之作",
        "author": "张孝祥",
        "content": "海内朱公子，端能为我来。\n谭谐渺今古，欢喜到舆台。\n日月何曾蔽，风云会有开。\n登临一杯酒，莫作楚囚哀。",
        "dynasty": "宋",
        "collection_info": null
    },
    {
        "uuid": "acd990d8f905ac6af8cf8b719bc7ab5b",
        "title": "吴伯承生孙交游共为之喜凡七人分韵我亦从来识英物试教啼看定何如某得啼定字  其一",
        "author": "张孝祥",
        "content": "得孙当赞喜，唤客便分题。\n楼鼓方行夜，天星恰照奎。\n熊罴通梦寐，孔释自提携。\n汤餠那应晚，吾来为止啼。",
        "dynasty": "宋",
        "collection_info": null
    },
    {
        "uuid": "23fff20414c2e10e7284fc7258351268",
        "title": "吴伯承生孙交游共为之喜凡七人分韵我亦从来识英物试教啼看定何如某得啼定字  其二",
        "author": "张孝祥",
        "content": "吴郎薄轩冕，市隠室垂罄。\n儿孙忽成行，乘除乃天定。\n我女才三岁，此事当退听。\n剩欲便款门，积雨道苦泞。",
        "dynasty": "宋",
        "collection_info": null
    },
    {
        "uuid": "b14fd0a736b16ef5366b164f0868ad87",
        "title": "赠王茂升",
        "author": "张孝祥",
        "content": "荐士移书早，论交识面迟。\n宽行十里路，细读百篇诗。\n句法能如此，胸中定自奇。\n不嫌知己少，莫厌此官卑。",
        "dynasty": "宋",
        "collection_info": null
    },
    {
        "uuid": "9a67a8ffba99114843cdcc8112b8bdfd",
        "title": "秋日郊居",
        "author": "张孝祥",
        "content": "秋日郊扉乐，心闲景趣闲。\n风生疎竹裏，雨在片云间。\n疏港聊通水，关门不碍山。\n残书读未尽，飞鸟暮云还。",
        "dynasty": "宋",
        "collection_info": null
    },
    {
        "uuid": "c4a0f37042d60dcba4f178892329c314",
        "title": "中秋书事",
        "author": "张孝祥",
        "content": "江月清光冷，波亭夜色奇。\n流萤翻露草，倦鹊遶风枝。\n素魄不长满，故人频语离。\n有怀千里恨，若为一杯辞。",
        "dynasty": "宋",
        "collection_info": null
    },
    {
        "uuid": "89ba4378e8936add7f67eccab343dd06",
        "title": "请说归休好  其一",
        "author": "张孝祥",
        "content": "请说归休好，扶行白髮亲。\n访医无远近，买药辨新陈。\n索酒兼邻瓮，要宾尽里人。\n短长无不可，且得是闲身。",
        "dynasty": "宋",
        "collection_info": null
    },
    {
        "uuid": "5fbaee014da80258123a1702efb92a42",
        "title": "请说归休好  其二",
        "author": "张孝祥",
        "content": "请说归休好，从今自在闲。\n新除迭黄纸，旧隠接青山。\n竹遶披风榭，芦藏钓月湾。\n田间四时景，何处不开颜。",
        "dynasty": "宋",
        "collection_info": null
    },
    {
        "uuid": "c5c9eb407b975446bf43e041b3b82559",
        "title": "喜归作",
        "author": "张孝祥",
        "content": "月地参差影，风檐取次花。\n酒为春主掌，贫是老生涯。\n湖海扁舟去，江淮到处家。\n扶持两仙伯，丹鼎绚彤霞。",
        "dynasty": "宋",
        "collection_info": null
    },
    {
        "uuid": "b6faf27de75838b1da5ca963af321735",
        "title": "故年家姚公挽章",
        "author": "张孝祥",
        "content": "世德方隆报，君恩未及封。\n起家惟子好，弗寿竟谁钟。\n无復时中圣，遥怜不相舂。\n隻鸡吾阻往，抆泪睇乔松。",
        "dynasty": "宋",
        "collection_info": null
    },
    {
        "uuid": "2769141060ec67bb689409ce4ae14c5e",
        "title": "殿庐偶成",
        "author": "张孝祥",
        "content": "帘幕垂垂燕子风，宫花春尽翠阴浓。\n日长禁直文书静，宝爇时时一拆封。",
        "dynasty": "宋",
        "collection_info": null
    },
    {
        "uuid": "1cb4c1a5f7ca5d6455120fd36504ab3a",
        "title": "和刘国正觅雌黄  其一",
        "author": "张孝祥",
        "content": "刘郎家具少于车，只有诗囊未厌渠。\n乞与丹铅将底用，点勘腹中行秘书。",
        "dynasty": "宋",
        "collection_info": null
    },
    {
        "uuid": "8db89025df8ba3f2c8bf1164799d9633",
        "title": "和刘国正觅雌黄  其二",
        "author": "张孝祥",
        "content": "蛮笺欹斜落杰句，清似秋月横蛾眉。\n口中雌黄盖天下，聊欲教我烦新诗。",
        "dynasty": "宋",
        "collection_info": null
    },
    {
        "uuid": "9cedfa07feb02d33e3689c9cf0b0f5ca",
        "title": "蜡梅",
        "author": "张孝祥",
        "content": "满面宫粧淡淡黄，绛纱封蜡贮幽香。\n遥怜未识春消息，乞与一枝教断肠。",
        "dynasty": "宋",
        "collection_info": null
    },
    {
        "uuid": "a8f4f01fbb223e7e49aeabe23a63ab05",
        "title": "次韵左举善木樨",
        "author": "张孝祥",
        "content": "想见秋花插满头，遥怜不负此山游。\n一枝併与诗筒馈，气压西湖万斛秋。",
        "dynasty": "宋",
        "collection_info": null
    },
    {
        "uuid": "22778142748c5ee6bae1a6c9e56d9e3c",
        "title": "以茶芽焦坑送周德友德友来索赐茶仆无之也  其一",
        "author": "张孝祥",
        "content": "帝家好赐矞云龙，祇到调元六七公。\n頼有家山供小草，犹堪诗老荐春风。",
        "dynasty": "宋",
        "collection_info": null
    },
    {
        "uuid": "37b9d082023cbea037aed3627a2a3bd9",
        "title": "以茶芽焦坑送周德友德友来索赐茶仆无之也  其二",
        "author": "张孝祥",
        "content": "仇池诗中识焦坑，风味官焙可抗行。\n钻余权倖亦及我，十辈走前公试烹。",
        "dynasty": "宋",
        "collection_info": null
    },
    {
        "uuid": "3905fe961b81b0130911b342b2d783f7",
        "title": "蕲春道中",
        "author": "张孝祥",
        "content": "霜凈波平水落湾，我行正在画图间。\n帘鈎不用怕风日，且看江南江北山。",
        "dynasty": "宋",
        "collection_info": null
    },
    {
        "uuid": "9ed0f6e54eda6e3b432305085d71c02f",
        "title": "次江州王知府叔坚韵  其一",
        "author": "张孝祥",
        "content": "说河不救痴儿渴，砥柱乃障颓波流。\n庾公楼中三昧手，何时归侍殿西头。",
        "dynasty": "宋",
        "collection_info": null
    },
    {
        "uuid": "afd4195e0e0059cac89a7943323b48dd",
        "title": "次江州王知府叔坚韵  其二",
        "author": "张孝祥",
        "content": "霜余江北山如画，岁晚家乡稻作京。\n万里公方黄鹄举，扁舟我自白鸥盟。",
        "dynasty": "宋",
        "collection_info": null
    },
    {
        "uuid": "73b00a4211089ac2a262120127ce663f",
        "title": "次江州王知府叔坚韵  其三",
        "author": "张孝祥",
        "content": "今朝放缆好天色，过午忽作打头风。\n却望江州纔十里，我船且繫芦花中。",
        "dynasty": "宋",
        "collection_info": null
    },
    {
        "uuid": "2a8e6b4c0f05b6e0127155f4f140765e",
        "title": "次江州王知府叔坚韵  其四",
        "author": "张孝祥",
        "content": "庐山突兀上霄汉，使君豪气与相酬。\n庐山虽好不足恋，归矣当为苍生谋。",
        "dynasty": "宋",
        "collection_info": null
    },
    {
        "uuid": "dd8e1037f33cfaa287523da9f48d1114",
        "title": "次江州王知府叔坚韵  其五",
        "author": "张孝祥",
        "content": "连城鼠璞不足唾，千金敝帚谁能酬。\n只今机会不容髮，愿借前箸君当谋。",
        "dynasty": "宋",
        "collection_info": null
    },
    {
        "uuid": "69f16df01e9b78aee263f9d8802dc824",
        "title": "次江州王知府叔坚韵  其六",
        "author": "张孝祥",
        "content": "谷帘酿酒极清美，风味大似主人翁。\n我有一尊正倾写，却思烟雨庾楼中。",
        "dynasty": "宋",
        "collection_info": null
    },
    {
        "uuid": "e66e4dca9f2578fcf196daae00d5c900",
        "title": "次江州王知府叔坚韵  其七",
        "author": "张孝祥",
        "content": "何人列屋闭婵娟，忆对清歌重慨然。\n一笑相怜穷相眼，谩撩诗思入愁边。",
        "dynasty": "宋",
        "collection_info": null
    },
    {
        "uuid": "0b7159b7f3d655a736e6ca95bfd7808a",
        "title": "次江州王知府叔坚韵  其八",
        "author": "张孝祥",
        "content": "经行有恨是阴雨，不见香炉生紫烟。\n安得草堂容一榻，听松听水日高眠。",
        "dynasty": "宋",
        "collection_info": null
    },
    {
        "uuid": "2baa96a6da825ae4afbc70a8b3663c7b",
        "title": "道间见梅",
        "author": "张孝祥",
        "content": "寒女生来不解粧，天然玉色照孤芳。\n疎篱茅舍无端恨，故有幽人与断肠。",
        "dynasty": "宋",
        "collection_info": null
    },
    {
        "uuid": "f0d6b1f1db0214efcbb1ca44bcac37f7",
        "title": "题定山寺  其一",
        "author": "张孝祥",
        "content": "蹇馿夜入定山寺，古屋贮月松风清。\n止闻挂塔一铃语，不见撞钟千指迎。",
        "dynasty": "宋",
        "collection_info": null
    },
    {
        "uuid": "2090bf7618d242eb4430368e2d9f7e87",
        "title": "题定山寺  其二",
        "author": "张孝祥",
        "content": "千山苍茫月东出，万木摆摇风怒号。\n幽人隠几抚羣动，清灯明灭炉烟高。",
        "dynasty": "宋",
        "collection_info": null
    },
    {
        "uuid": "e7ae7e3fe3a7fd07ad2331c34bcbe84f",
        "title": "昭亭食柑",
        "author": "张孝祥",
        "content": "一双分我洞庭秋，梨枣傍观不那羞。\n唤得风霜回齿颊，夜寻清梦五湖舟。",
        "dynasty": "宋",
        "collection_info": null
    },
    {
        "uuid": "25b3e1bd9d05747be2473972d06c8863",
        "title": "和如庵  其一",
        "author": "张孝祥",
        "content": "厌听诸方三昧禅，却思夜雨对床眠。\n欲知千偈如翻水，看取朝来绿涨川。",
        "dynasty": "宋",
        "collection_info": null
    },
    {
        "uuid": "5838b2f114496c303fd98ca0e5049950",
        "title": "和如庵  其二",
        "author": "张孝祥",
        "content": "不谈世法不谈禅，彻晓齁齁一觉眠。\n箇裏神通元不小，回风急雨震山川。",
        "dynasty": "宋",
        "collection_info": null
    },
    {
        "uuid": "be1ecffd357114be4f87295b1d1c6422",
        "title": "和如庵  其三",
        "author": "张孝祥",
        "content": "朝供炉香夜供灯，闲来落得困瞢腾。\n如庵许我参堂去，长作昭亭粥饭僧。",
        "dynasty": "宋",
        "collection_info": null
    },
    {
        "uuid": "808c7419a32832fd1a49b54bebf62b78",
        "title": "和如庵  其四",
        "author": "张孝祥",
        "content": "一灯分作百千灯，光徧河沙正鬰腾。\n稽首应庵休拣择，直须传与在家僧。",
        "dynasty": "宋",
        "collection_info": null
    },
    {
        "uuid": "0abe5ab79c5c8c097e3411d843deda6c",
        "title": "和如庵  其五",
        "author": "张孝祥",
        "content": "道人受偈自然灯，笔底光芒夜夜腾。\n诗成十手不供写，凿齿敢对弥天僧。",
        "dynasty": "宋",
        "collection_info": null
    },
    {
        "uuid": "836a492dde57d2378ff8b864848ec7ae",
        "title": "和如庵  其六",
        "author": "张孝祥",
        "content": "飞蛾扑扑误占灯，火色何人要上腾。\n我已澹然忘世味，蒲团纸帐只依僧。",
        "dynasty": "宋",
        "collection_info": null
    },
    {
        "uuid": "e288ba8b69f59a0f988065fe3fb2b185",
        "title": "枫桥",
        "author": "张孝祥",
        "content": "四年忽忽两经过，古岸依然窣堵波。\n借我绳床消午暑，乱蝉鸣处竹阴多。",
        "dynasty": "宋",
        "collection_info": null
    },
    {
        "uuid": "06febcdcf9eb4c79058d0f7ef1ae27f7",
        "title": "题西湖可赋轩",
        "author": "张孝祥",
        "content": "风光猎猎上乌巾，不那西湖烂熳春。\n借我绳床对修竹，为君一洗软红尘。",
        "dynasty": "宋",
        "collection_info": null
    },
    {
        "uuid": "b8e9bf8c6e25ad8424b178283e5d63d9",
        "title": "题胡敦约山行图",
        "author": "张孝祥",
        "content": "松行石磴两崎岖，此去长安路更迂。\n底箇官侬强健在，葛巾芒屩自骑馿。",
        "dynasty": "宋",
        "collection_info": null
    },
    {
        "uuid": "6efa8e1680fb3c7517a8014c8e8159e1",
        "title": "从张唐卿乞韭黄",
        "author": "张孝祥",
        "content": "雪压畦蔬僮手皲，度郎多日欠常珍。\n悬知旅食初无恙，窖裏黄芽借得春。",
        "dynasty": "宋",
        "collection_info": null
    },
    {
        "uuid": "38c9fd99dd9366da3788ee6eeb75f7af",
        "title": "送纸衾韩中父  其一",
        "author": "张孝祥",
        "content": "韩郎香尽诸缘绝，坏衲篝灯供佛熏。\n乞与纸衾绵样暖，撩教醉裏梦纷纭。",
        "dynasty": "宋",
        "collection_info": null
    },
    {
        "uuid": "abd57b944514109cca715772a700acbb",
        "title": "送纸衾韩中父  其二",
        "author": "张孝祥",
        "content": "了知梦境皆虚妄，妄念常从梦处开。\n败子道心因此梦，梦成还我纸衾来。",
        "dynasty": "宋",
        "collection_info": null
    },
    {
        "uuid": "554e49d6669780d4f7dd3b9fd6eebc4e",
        "title": "再用韵  其一",
        "author": "张孝祥",
        "content": "雪中纸衾有奇趣，暖香夜作椒兰熏。\n毗耶丈室本无病，天女为散花纷纭。",
        "dynasty": "宋",
        "collection_info": null
    },
    {
        "uuid": "946e81b5afda27c0a95bb3671bca7868",
        "title": "再用韵  其二",
        "author": "张孝祥",
        "content": "雪花如席风色恶，拥被围炉门不开。\n我亦穷阎车马绝，一杯相属望君来。",
        "dynasty": "宋",
        "collection_info": null
    },
    {
        "uuid": "de3f35999ebe8d43eed3f7c2ba68bd5f",
        "title": "将至宣城和壁间韵寄王宣子",
        "author": "张孝祥",
        "content": "一笑归来见在身，倒倾江水洗缁尘。\n骑馿缓缓东风裏，知有工夫展故人。",
        "dynasty": "宋",
        "collection_info": null
    },
    {
        "uuid": "cc84a6d8bb35961a6f88d832a65281f3",
        "title": "寄当涂王守叔坚",
        "author": "张孝祥",
        "content": "隔江灯火夜深明，见说江城犬不惊。\n黠虏头颅当献社，使君胸次有长城。",
        "dynasty": "宋",
        "collection_info": null
    },
    {
        "uuid": "8896fc9360b3ee4c193bf7caf4054123",
        "title": "隠静觅杉株",
        "author": "张孝祥",
        "content": "旧闻隠静庭前柏，虎啸龙吟三十秋。\n我亦经营一丘壑，无根树子却须求。",
        "dynasty": "宋",
        "collection_info": null
    },
    {
        "uuid": "638ded93de7ed031e30aba461dec66ce",
        "title": "题夏氏庄",
        "author": "张孝祥",
        "content": "平湖漠漠雨霏霏，压水人家燕子飞。\n欲向湖东问春色，杏花无数点征衣。",
        "dynasty": "宋",
        "collection_info": null
    },
    {
        "uuid": "98eac8d8f73ad8977c7140a1418d6627",
        "title": "舟中即事",
        "author": "张孝祥",
        "content": "夜行水涩舟难进，月白林稀鸟易惊。\n老去不堪霜露力，尊中微觉似多情。",
        "dynasty": "宋",
        "collection_info": null
    },
    {
        "uuid": "b42561a214060b18084bde6b19fbd293",
        "title": "小憩孙氏竹轩观诸公诗  其一",
        "author": "张孝祥",
        "content": "开轩种竹仍留客，想见此翁强健时。\n借我绳床小盘薄，为君试读壁间诗。",
        "dynasty": "宋",
        "collection_info": null
    },
    {
        "uuid": "6e7ba98d665775b9e09ca950c4a29909",
        "title": "小憩孙氏竹轩观诸公诗  其二",
        "author": "张孝祥",
        "content": "种竹主人今白髮，题诗客子半青云。\n北来南去何时了，风月依然只此君。",
        "dynasty": "宋",
        "collection_info": null
    },
    {
        "uuid": "3539bad10545f6412459c2ed3a0670e8",
        "title": "王龟龄遣妓送酒赐诗走笔为谢",
        "author": "张孝祥",
        "content": "不復襄王梦裏云，纷纷缟袂与青裙。\n鸣鞭枉送斋中酿，病彻杯觞欠薄醺。",
        "dynasty": "宋",
        "collection_info": null
    },
    {
        "uuid": "7e3d9efe23cbb03cc4f4489f49b041a5",
        "title": "与荐福",
        "author": "张孝祥",
        "content": "湖上童童百亩阴，丹楼碧阁照清深。\n不嫌歌板相喧聒，要见桃花印此心。",
        "dynasty": "宋",
        "collection_info": null
    },
    {
        "uuid": "69bfcf776bd7af0060d852b6105164ca",
        "title": "丰城观音院有胡明仲范伯达汪彦章诸公题字",
        "author": "张孝祥",
        "content": "中兴人物数诸公，遗墨凄然野寺中。\n欲访英灵无处所，独搔蓬鬓立西风。",
        "dynasty": "宋",
        "collection_info": null
    },
    {
        "uuid": "43700d6f44c5b950832434ce73129e3d",
        "title": "入桂林歇滑石驿题碧玉泉",
        "author": "张孝祥",
        "content": "百折崎岖岭路头，一环清駃石间流。\n须君凈洗南来眼，此去山川胜北州。",
        "dynasty": "宋",
        "collection_info": null
    },
    {
        "uuid": "1896ca735bb0dded5c248f0c651a9be2",
        "title": "明年重过次韵六言",
        "author": "张孝祥",
        "content": "世事风经两过，此身遇坎乘流。\n折腰不为五斗，辙环或徧九州。",
        "dynasty": "宋",
        "collection_info": null
    },
    {
        "uuid": "3a52af323dcfb56db68b27d5e4290c92",
        "title": "和都运判院韵辄记即事  其一",
        "author": "张孝祥",
        "content": "登临不但为山水，玉节政尔观民风。\n因君引我看胜处，诗在千山烟雨中。",
        "dynasty": "宋",
        "collection_info": null
    },
    {
        "uuid": "fda7e925ab51e5761e2e5b53dc301f93",
        "title": "和都运判院韵辄记即事  其二",
        "author": "张孝祥",
        "content": "平生烟霞成痼疾，置在朝市殊不宜。\n梦寻归路向何许，淮南小山生桂枝。",
        "dynasty": "宋",
        "collection_info": null
    },
    {
        "uuid": "cfb0e6d514e72d2100edc9dc1052e815",
        "title": "和都运判院韵辄记即事  其三",
        "author": "张孝祥",
        "content": "先生名字帝所识，三节在道已相望。\n早晚鸣珂朝玉阙，朱衣正在殿中央。",
        "dynasty": "宋",
        "collection_info": null
    },
    {
        "uuid": "e552bc5b5419414afac76fe12664024b",
        "title": "和都运判院韵辄记即事  其四",
        "author": "张孝祥",
        "content": "便建油幢上木天，棠阴元不用蒲鞭。\n南州小试调元手，国步多难政要贤。",
        "dynasty": "宋",
        "collection_info": null
    },
    {
        "uuid": "b55a1844ca1bb6ff7ea700240faa3b1e",
        "title": "和都运判院韵辄记即事  其五",
        "author": "张孝祥",
        "content": "绿簑青笠舟一叶，黄麻紫诰言如纶。\n君扶日月行黄道，我向江湖作散人。",
        "dynasty": "宋",
        "collection_info": null
    },
    {
        "uuid": "63cba8cd0acaca6c25363f3e6c3ad382",
        "title": "和都运判院韵辄记即事  其六",
        "author": "张孝祥",
        "content": "盆池虽小亦清深，要看澄泓印此心。\n不嫌蛙黾相喧聒，夜静恐有蛟龙吟。",
        "dynasty": "宋",
        "collection_info": null
    },
    {
        "uuid": "8985a62597f6e66661c4c17b390ab3d7",
        "title": "和都运判院韵辄记即事  其七",
        "author": "张孝祥",
        "content": "君诗我续貂不足，曹郐大楚非匹俦。\n要知二人唱必和，异日盛事传中州。",
        "dynasty": "宋",
        "collection_info": null
    },
    {
        "uuid": "5798ae0e743e781dbb9689412cc791ea",
        "title": "敬谢经略秘阁余甘汤  其一",
        "author": "张孝祥",
        "content": "甘言误我三折臂，良药为洗五斗肠。\n欲知苦过味方永，请试君家肘后方。",
        "dynasty": "宋",
        "collection_info": null
    },
    {
        "uuid": "1dd43fb6c258a89d9737b9ae9f0da283",
        "title": "敬谢经略秘阁余甘汤  其二",
        "author": "张孝祥",
        "content": "此老才堪上谏坡，南州留滞意如何。\n还将苦口劘英主，医国悬知药笼多。",
        "dynasty": "宋",
        "collection_info": null
    },
    {
        "uuid": "43c759261d5361e4713ef4f2d4290239",
        "title": "德庆范监州以子石砚宠假虽小而奇戏作  其一",
        "author": "张孝祥",
        "content": "曾侍虚皇玉案前，夜书茧纸笔如椽。\n莫嫌此石规模小，一寸玄云万斛泉。",
        "dynasty": "宋",
        "collection_info": null
    },
    {
        "uuid": "ddaf6b45e1a748f0d1f9b336a059d075",
        "title": "德庆范监州以子石砚宠假虽小而奇戏作  其二",
        "author": "张孝祥",
        "content": "端溪别驾极风流，白璧明珠不暗投。\n笑我支床已多许，须君隠几更冥搜。",
        "dynasty": "宋",
        "collection_info": null
    },
    {
        "uuid": "da86e57628e789544e898dbd46b7dbc1",
        "title": "以水仙花供都运判院  其一",
        "author": "张孝祥",
        "content": "十月西湖冰齿凉，梅间松下小齐房。\n幽芳靓色天为笑，落莫南来也自香。",
        "dynasty": "宋",
        "collection_info": null
    },
    {
        "uuid": "41d2961686739f7b2b0bf2f73e76bcef",
        "title": "以水仙花供都运判院  其二",
        "author": "张孝祥",
        "content": "瘴土风烟那有此，却疑姑射是前身。\n冰肌玉骨谁消得，付与霜台衣绣人。",
        "dynasty": "宋",
        "collection_info": null
    },
    {
        "uuid": "7b861ef667473075491cc565c1048f72",
        "title": "再和  其一",
        "author": "张孝祥",
        "content": "雪屋因君发妙思，作歌可比汉芝房。\n根尘巳证清凈慧，鼻观仍熏知见香。",
        "dynasty": "宋",
        "collection_info": null
    },
    {
        "uuid": "1920463748aabf4786412351b480f080",
        "title": "再和  其二",
        "author": "张孝祥",
        "content": "玉壶寒露映真色，雾阁云窗立半身。\n可但凌波学仙子，绝怜空谷有佳人。",
        "dynasty": "宋",
        "collection_info": null
    },
    {
        "uuid": "aef044a79d8d5a55fe9aa93e9e55acbf",
        "title": "和仲钦题粉岩",
        "author": "张孝祥",
        "content": "一麾縻我欠追从，怅望千山紫翠重。\n忽向邮筒得新句，知君正在碧莲峯。",
        "dynasty": "宋",
        "collection_info": null
    },
    {
        "uuid": "0503789a38564aa4bcd6993813f08bec",
        "title": "仲钦寄民为重斋诗和答  其一",
        "author": "张孝祥",
        "content": "斋中寒日影珑葱，斋外参天十八公。\n二十四州民乐否，莫教一物怨途穷。",
        "dynasty": "宋",
        "collection_info": null
    },
    {
        "uuid": "78b4f20b9357836b470b0bf550576349",
        "title": "仲钦寄民为重斋诗和答  其二",
        "author": "张孝祥",
        "content": "玉节南来两使星，埋轮折槛有家声。\n不嫌斋榜民为重，去国当时一叶轻。",
        "dynasty": "宋",
        "collection_info": null
    },
    {
        "uuid": "0056f9864b27a45296217056171d2928",
        "title": "仲钦寄民为重斋诗和答  其三",
        "author": "张孝祥",
        "content": "德意丁宁到绿林，都捐刀剑作齐民。\n皇华入奏天颜喜，趁得朝元第四春。",
        "dynasty": "宋",
        "collection_info": null
    },
    {
        "uuid": "520c3cc4f4de9378163dac6ead2465fa",
        "title": "仲钦寄民为重斋诗和答  其四",
        "author": "张孝祥",
        "content": "行边使者几时回，寄我清风欲满怀。\n已把十诗镌乐石，为公满意落新斋。",
        "dynasty": "宋",
        "collection_info": null
    },
    {
        "uuid": "8b0f0a0a39a1a5276313d7488b252d93",
        "title": "仲钦寄民为重斋诗和答  其五",
        "author": "张孝祥",
        "content": "蛮烟瘴雨侵行李，每向南云有所思。\n定自为民忘涉险，请君细读寄来诗。",
        "dynasty": "宋",
        "collection_info": null
    },
    {
        "uuid": "3c8725beadbc64f9cd937bb073e6e745",
        "title": "赠珪老求竹",
        "author": "张孝祥",
        "content": "东窗便种千竿竹，准拟清风六月凉。\n传语报恩珪长老，相烦去作竹街坊。",
        "dynasty": "宋",
        "collection_info": null
    },
    {
        "uuid": "3819ef55f007b04dc023ca525a09ecd2",
        "title": "偶得四月菊以奉提刑运使  其一",
        "author": "张孝祥",
        "content": "午阴篱落小裴回，底许清香鼻观来。\n定自霜台风力峻，故教霜菊暑中开。",
        "dynasty": "宋",
        "collection_info": null
    },
    {
        "uuid": "3a577b7bdcf4ef0a21edabd1e02efa43",
        "title": "偶得四月菊以奉提刑运使  其二",
        "author": "张孝祥",
        "content": "金缕裁衣玉缀裳，扫除瘴暑作秋香。\n一杯拟做重阳赏，更借西风一夜凉。",
        "dynasty": "宋",
        "collection_info": null
    },
    {
        "uuid": "cb3d4f7bd1102a19a291a63b28df9916",
        "title": "偶得新茶献提刑丈既寿北堂太夫人亦可助齐眉之饷也",
        "author": "张孝祥",
        "content": "龙焙新春出尚方，细官佳句总堪尝。\n遥知举案齐眉处，再拜萱堂寿未央。",
        "dynasty": "宋",
        "collection_info": null
    },
    {
        "uuid": "2db22eb7efb70c224dfe30827a62eb95",
        "title": "郑义宁送莼菜",
        "author": "张孝祥",
        "content": "我梦扁舟震泽风，莼羹到筯晚盘空。\n那知岭海炎蒸地，也有青丝满碧笼。",
        "dynasty": "宋",
        "collection_info": null
    },
    {
        "uuid": "a8a66a352a552cddbcb809891c9e1b36",
        "title": "赠甘法曹",
        "author": "张孝祥",
        "content": "北岳仙人汗漫游，斯文曾到海边州。\n谁怜诗礼甘公子，牢落青衫向白头。",
        "dynasty": "宋",
        "collection_info": null
    },
    {
        "uuid": "02d185e837405ede120b715db5cd711d",
        "title": "赠刘全州子龟从兄弟",
        "author": "张孝祥",
        "content": "山到湘中青未了，月横岭北夜何其。\n问字刘郎能载酒，为渠更赋一篇诗。",
        "dynasty": "宋",
        "collection_info": null
    },
    {
        "uuid": "aeb9a3570ead515241875d64a46cb78c",
        "title": "和蔡济忠溪上",
        "author": "张孝祥",
        "content": "一潭秋水不见底，十里暮山无断头。\n长恨公余过溪晚，放教明月上扁舟。",
        "dynasty": "宋",
        "collection_info": null
    },
    {
        "uuid": "db1dcdd0c71dd805f7cb2424f854886c",
        "title": "广右无笔刘子思携一束来择其尤者作字但如此它日中州有笔当爱惜也",
        "author": "张孝祥",
        "content": "刘侯赠我笔一束，笔锋如锥管如玉。\n不嫌夜艾剪银烛，为君一扫千兔秃。",
        "dynasty": "宋",
        "collection_info": null
    },
    {
        "uuid": "054686af3c65db7db9a1ef55db9279ed",
        "title": "登七星山呈仲钦  其一",
        "author": "张孝祥",
        "content": "魁杓历历控云岚，地阔天虚万象涵。\n不与天公管喉舌，犹堪岳立镇湘南。",
        "dynasty": "宋",
        "collection_info": null
    },
    {
        "uuid": "c5f64879089d242d2a08525867ef9632",
        "title": "登七星山呈仲钦  其二",
        "author": "张孝祥",
        "content": "便驱匹马出烟岚，圣主恩深若海涵。\n却到玑衡高处望，白云无数满江南。",
        "dynasty": "宋",
        "collection_info": null
    },
    {
        "uuid": "41503e48ccf5349b3c55866974063c50",
        "title": "寿老迓使者以斋素不置饯  其一",
        "author": "张孝祥",
        "content": "火云飞电远连天，太息斋厨几不羶。\n定自随车有甘雨，为言星使早加鞭。",
        "dynasty": "宋",
        "collection_info": null
    },
    {
        "uuid": "671370f6451a9990a4e2ad9bd84e16f5",
        "title": "寿老迓使者以斋素不置饯  其二",
        "author": "张孝祥",
        "content": "藩府东行迓绣衣，海云山月照旌麾。\n锦囊剩有新诗句，寄与幽人莫遣迟。",
        "dynasty": "宋",
        "collection_info": null
    },
    {
        "uuid": "e998e5ab69b15ffa3553bf6284565e6c",
        "title": "风洞",
        "author": "张孝祥",
        "content": "山入乌蛮连越嶲，天开斗野对珠宫。\n应怜岭海长炎热，乞与清凉万窍风。",
        "dynasty": "宋",
        "collection_info": null
    },
    {
        "uuid": "8b3dbe7b5737a85ca1ae8134d609924f",
        "title": "罗江驿",
        "author": "张孝祥",
        "content": "湘南湘北三十里，六月七月再经过。\n紫荆花开白酒贱，柰此湘中风月何。",
        "dynasty": "宋",
        "collection_info": null
    },
    {
        "uuid": "0a95a23e64cefe6791512b8ea62aba07",
        "title": "秦城",
        "author": "张孝祥",
        "content": "堑山堙谷北防胡，南筑坚城更远图。\n桂海冰天尘不动，那知壠上两耕夫。",
        "dynasty": "宋",
        "collection_info": null
    },
    {
        "uuid": "7e85428c13c79a98af718c885640bd93",
        "title": "龟潭",
        "author": "张孝祥",
        "content": "浯溪见渠文字古，龟潭有此竹石幽。\n王孙卖药城市去，江雨过时余独游。",
        "dynasty": "宋",
        "collection_info": null
    },
    {
        "uuid": "297559a85ddc187ea03b06a776ec7ffa",
        "title": "早发衡山",
        "author": "张孝祥",
        "content": "飞廉盛怒土囊口，美满风帆真快哉。\n后日南山山下过，更留余力扫尘埃。",
        "dynasty": "宋",
        "collection_info": null
    },
    {
        "uuid": "4e49ec60e0901c24ea1af1d0333c4d71",
        "title": "西湖",
        "author": "张孝祥",
        "content": "岸草汀花对夕阳，满船新月夜鸣榔。\n秋清菡萏红千柄，风静瑠璃碧一方。",
        "dynasty": "宋",
        "collection_info": null
    },
    {
        "uuid": "dc06a73c9af808181cb14566de3af6a1",
        "title": "舟中  其一",
        "author": "张孝祥",
        "content": "扁舟东去几时还，身寄云涛泱漭间。\n一夜橹声鸣到晓，觉来满眼是它山。",
        "dynasty": "宋",
        "collection_info": null
    },
    {
        "uuid": "ae8014c952ac296a6d77d060cb048ccd",
        "title": "舟中  其二",
        "author": "张孝祥",
        "content": "山围平远水浮天，目送归鸿落照边。\n好趁新年酿云液，归来犹及牡丹前。",
        "dynasty": "宋",
        "collection_info": null
    },
    {
        "uuid": "c4709f95419e224c301ed9dc99d45c02",
        "title": "舟中  其三",
        "author": "张孝祥",
        "content": "乱山深崦小蹊斜，野水微茫浸断霞。\n一笛晚风生碧树，始知林裏有人家。",
        "dynasty": "宋",
        "collection_info": null
    },
    {
        "uuid": "a7ca1c7f960dc4937f54ce677d2d5bac",
        "title": "舟中  其四",
        "author": "张孝祥",
        "content": "南来北去祇纷纷，又过荆山一月春。\n笑杀风前桃李树，飘蓬犹作未归人。",
        "dynasty": "宋",
        "collection_info": null
    },
    {
        "uuid": "ffda3e1ff8c9b92145467096212d321d",
        "title": "舟中  其五",
        "author": "张孝祥",
        "content": "泊船江口夜深深，月傍蓬窗照浅斟。\n隔岸渔灯半明灭，不眠空有故人心。",
        "dynasty": "宋",
        "collection_info": null
    },
    {
        "uuid": "c502da54ebc3a52eeea200916eca2553",
        "title": "喜雨",
        "author": "张孝祥",
        "content": "已晴復雨雨还晴，惯阅人间梦不惊。\n小立栏干搔短髮，乱云飞度夕阳城。",
        "dynasty": "宋",
        "collection_info": null
    },
    {
        "uuid": "e6276f59cb216965b6fdd1a6c39aeacc",
        "title": "谢黄主管",
        "author": "张孝祥",
        "content": "一杯为我贳天刑，便觉人间有独醒。\n忆昨金华侍经席，曾分甘露饮春庭。",
        "dynasty": "宋",
        "collection_info": null
    },
    {
        "uuid": "a497f576f76006676cf8fc87072ec237",
        "title": "有怀",
        "author": "张孝祥",
        "content": "故人春梦谁復见，故园梨花二月天。\n丁祝主人时醉赏，荆州寒食又经年。",
        "dynasty": "宋",
        "collection_info": null
    },
    {
        "uuid": "b2e8b100be8ffb8794b5e4eeb7016cde",
        "title": "广右道中  其一",
        "author": "张孝祥",
        "content": "参天古木绿阴合，峻极层峦瀑布长。\n啼鸟一声家万里，依然无语对斜阳。",
        "dynasty": "宋",
        "collection_info": null
    },
    {
        "uuid": "60c18d45c42ae0b9a3c07aaf0857504c",
        "title": "广右道中  其二",
        "author": "张孝祥",
        "content": "触鼻野花香泛泛，劝归啼鸟意谆谆。\n岭南三月已烦暑，犹向江头细问津。",
        "dynasty": "宋",
        "collection_info": null
    },
    {
        "uuid": "680073cc1e871dbebc2ad5d620c07b14",
        "title": "赠鹿苑信公诗禅  其一",
        "author": "张孝祥",
        "content": "诗卷随身四十年，忙时参得竹箄禅。\n而今投老湘西寺，卧看湘江水拍天。",
        "dynasty": "宋",
        "collection_info": null
    },
    {
        "uuid": "bec1e8649d7e4f9e299d805e5821bf23",
        "title": "赠鹿苑信公诗禅  其二",
        "author": "张孝祥",
        "content": "句中有眼悟方知，悟处还同病着锥。\n一箇机关无两用，鸟窠拈起布毛吹。",
        "dynasty": "宋",
        "collection_info": null
    },
    {
        "uuid": "baf3b9213c6c385beef3b8dc5ea983ee",
        "title": "闻德远与曾裘甫黎师侯会饮范周士所  其一",
        "author": "张孝祥",
        "content": "海棠开后碧桃开，寒食人家燕子来。\n一病闭门三十日，更无屐齿到苍苔。",
        "dynasty": "宋",
        "collection_info": null
    },
    {
        "uuid": "faa4c44d037a09bcd2284c2894bc0b06",
        "title": "闻德远与曾裘甫黎师侯会饮范周士所  其二",
        "author": "张孝祥",
        "content": "张饮名园乐有余，奉常何苦但斋居。\n一杯我亦垂涎甚，病起无聊只羡渠。",
        "dynasty": "宋",
        "collection_info": null
    },
    {
        "uuid": "2a51b9f58a7062197d83408d4e01cab7",
        "title": "闻德远与曾裘甫黎师侯会饮范周士所  其三",
        "author": "张孝祥",
        "content": "臞曾句法早知名，新筑诗坛五字城。\n不要绨袍怜范叔，应将石鼎调弥明。",
        "dynasty": "宋",
        "collection_info": null
    },
    {
        "uuid": "5671f927b7da8c0dc8363317cb801c92",
        "title": "水仙",
        "author": "张孝祥",
        "content": "浄色只应撩处士，国香今不落民家。\n江城望断春消息，故遣诗人咏此花。",
        "dynasty": "宋",
        "collection_info": null
    },
    {
        "uuid": "bd5d11968254dfa6e8c6ede9ea552389",
        "title": "赋衡山张氏米帖",
        "author": "张孝祥",
        "content": "人物千年海岳翁，笔精墨妙与天通。\n传闻有帖藏张姓，怪底湘江月贯虹。",
        "dynasty": "宋",
        "collection_info": null
    },
    {
        "uuid": "8c4652006163b8b82f56d722ba92d534",
        "title": "借魏元理画",
        "author": "张孝祥",
        "content": "復古殿中留醉墨，只今神品世间无。\n衡山尚画传家宝，花鸭来禽肯借不。",
        "dynasty": "宋",
        "collection_info": null
    },
    {
        "uuid": "9a67125fba78874f0218ee369f54d3c8",
        "title": "钦夫折赠海桐赋诗定叟晦夫皆和某敬报况",
        "author": "张孝祥",
        "content": "童童翠盖拥天香，穷巷无人亦自芳。\n能致诗豪四公子，不教辜负好风光。",
        "dynasty": "宋",
        "collection_info": null
    },
    {
        "uuid": "3ffb08b4629042a0991f6bca3ed975b2",
        "title": "赠周义山子季隠",
        "author": "张孝祥",
        "content": "乃翁几年在黄阁，郎君四十犹白丁。\n一家荣瘁不足道，谁持此意闻天庭。",
        "dynasty": "宋",
        "collection_info": null
    },
    {
        "uuid": "83b1a150be34da180187c3407c14d85b",
        "title": "枢密端明先生宠分新茶将以丽句穆然清风久矣不作感叹之余辄敢属和  其一",
        "author": "张孝祥",
        "content": "伐山万鼓震春雷，春乡家山挽得回。\n定自君王思苦口，便同金鼎荐盐梅。",
        "dynasty": "宋",
        "collection_info": null
    },
    {
        "uuid": "5bb9b12772bbf5d2c31a2d00a7ec3c10",
        "title": "枢密端明先生宠分新茶将以丽句穆然清风久矣不作感叹之余辄敢属和  其二",
        "author": "张孝祥",
        "content": "先生笔势挟风雷，春色先从笔底回。\n却笑粗官成漫与，望林止渴竟无梅。",
        "dynasty": "宋",
        "collection_info": null
    },
    {
        "uuid": "180f1970a62afa6f24f3000777ae21aa",
        "title": "枢密端明先生宠分新茶将以丽句穆然清风久矣不作感叹之余辄敢属和  其三",
        "author": "张孝祥",
        "content": "诗肠隠隠转饥雷，春困无人与唤回。\n强续新诗终不似，空传衣钵向黄梅。",
        "dynasty": "宋",
        "collection_info": null
    },
    {
        "uuid": "e33a745704541e3943809351e408225a",
        "title": "送慈曼如金山迎印老住大沩",
        "author": "张孝祥",
        "content": "传语金山山下龙，乞将上水一帆风。\n道人自有飞空锡，只载中泠十丈洪。",
        "dynasty": "宋",
        "collection_info": null
    },
    {
        "uuid": "f9dee8e0e4702a43709efccc817e2853",
        "title": "小山书院",
        "author": "张孝祥",
        "content": "万里清江占一湾，丛生桂树点幽闲。\n谁人得似刘郎子，赋到淮南大小山。",
        "dynasty": "宋",
        "collection_info": null
    },
    {
        "uuid": "56e6a1c4bd9bcb695fb1b23cdf490afc",
        "title": "舟中热甚从鄂守李寿翁乞冰雪樱桃",
        "author": "张孝祥",
        "content": "熟颗樱桃和露摘，新冰削玉辟风开。\n南楼纵作一水隔，不遣小舟衝浪来。",
        "dynasty": "宋",
        "collection_info": null
    },
    {
        "uuid": "660830a84a4f65326346cd94221d2566",
        "title": "夜半走笔酬寿翁  其一",
        "author": "张孝祥",
        "content": "短篷掀舞不得寐，忽枉新诗手自开。\n主人留客不作意，更送一江风雨来。",
        "dynasty": "宋",
        "collection_info": null
    },
    {
        "uuid": "a123afc88eba6da739a7e3a75dd9568c",
        "title": "夜半走笔酬寿翁  其二",
        "author": "张孝祥",
        "content": "二年尘土堆中坐，一到南楼眼暂开。\n风静江平留不得，待教黄鹄送诗来。",
        "dynasty": "宋",
        "collection_info": null
    },
    {
        "uuid": "3e121bb6f7d2f3d5e3a973c53726b543",
        "title": "琵琶亭  其一",
        "author": "张孝祥",
        "content": "江州司马旧知音，流落江湖感更深。\n万里故人明月夜，琵琶不作亦沾襟。",
        "dynasty": "宋",
        "collection_info": null
    },
    {
        "uuid": "a7a1faa3d7494a9442c48e837d224abd",
        "title": "琵琶亭  其二",
        "author": "张孝祥",
        "content": "浔阳江上琵琶月，彭泽门前杨柳风。\n两贤抵许不相似，哀乐虽殊吾意同。",
        "dynasty": "宋",
        "collection_info": null
    },
    {
        "uuid": "4aa8e920363e20cba8126540262cf130",
        "title": "过三塔寺  其一",
        "author": "张孝祥",
        "content": "湖光潋滟接天浮，风捲银涛未肯休。\n夜岸繫舟来古塔，不妨踪迹更迟留。",
        "dynasty": "宋",
        "collection_info": null
    },
    {
        "uuid": "52860047ec3b332773cfce1d0383a7d6",
        "title": "过三塔寺  其二",
        "author": "张孝祥",
        "content": "层峦迭嶂几重重，万顷烟波浩渺中。\n钓艇未归饶夕照，耳边芦苇战寒风。",
        "dynasty": "宋",
        "collection_info": null
    },
    {
        "uuid": "948300dd8339cbf853e1f636c667d4f7",
        "title": "玉渊",
        "author": "张孝祥",
        "content": "灵源直上与天通，借路来从五老峯。\n试向栏干敲拄杖，为君唤起玉渊龙。",
        "dynasty": "宋",
        "collection_info": null
    },
    {
        "uuid": "f0d3372004da0e9ec4fa4e4a1cf0b2c4",
        "title": "万杉寺  其一",
        "author": "张孝祥",
        "content": "庄田总是昭陵赐，更着官船载御书。\n今日残僧无饭吃，却催积欠意何如。",
        "dynasty": "宋",
        "collection_info": null
    },
    {
        "uuid": "13c14b24b6624bbabd1d516ff435223b",
        "title": "万杉寺  其二",
        "author": "张孝祥",
        "content": "老榦参天一万株，庐山佳处着浮图。\n只因买断山中景，破费神龙百斛珠。",
        "dynasty": "宋",
        "collection_info": null
    },
    {
        "uuid": "be24ba16e2a472135b53967975489ae2",
        "title": "楞伽寺  其一",
        "author": "张孝祥",
        "content": "朱砂峯下楞伽寺，白髮僧生乙丑年。\n乞我一杯清凈水，为扶脚力上层巅。",
        "dynasty": "宋",
        "collection_info": null
    },
    {
        "uuid": "5f7a9e3566ba9868a1bddaf7a26a05cb",
        "title": "楞伽寺  其二",
        "author": "张孝祥",
        "content": "天围欲尽三千界，地险真成百二关。\n不向中峯最高处，诸君元未识庐山。",
        "dynasty": "宋",
        "collection_info": null
    },
    {
        "uuid": "d083ea1020b2aa4aeee3093347c6d40c",
        "title": "楞伽寺  其三",
        "author": "张孝祥",
        "content": "山北山南劫火余，如何留得此僧居。\n可怜钟阁三枝竹，无復山房万卷书。",
        "dynasty": "宋",
        "collection_info": null
    },
    {
        "uuid": "45456d1e17c0824f84f217414f394249",
        "title": "鸾溪",
        "author": "张孝祥",
        "content": "苍龙翔舞余千仞，瀑水奔流欲百盘。\n定自山灵怜寂寞，故教临镜有窥鸾。",
        "dynasty": "宋",
        "collection_info": null
    },
    {
        "uuid": "3b4c2dedef3f4d5621721c4158dd4c37",
        "title": "漪澜堂",
        "author": "张孝祥",
        "content": "水漫春洲到处通，樯竿无数插空蒙。\n主人只爱堂前木，不放庐山入眼中。",
        "dynasty": "宋",
        "collection_info": null
    },
    {
        "uuid": "5f902d15f2a0b99444e8c2f9bb4a08b9",
        "title": "和家君韵寄舅氏",
        "author": "张孝祥",
        "content": "夷齐之清格鄙顽，孳孳盗跖何曾闲。\n空斋风定香缕直，但有书册犹相关。",
        "dynasty": "宋",
        "collection_info": null
    },
    {
        "uuid": "cacacb821afadeb41982b14888045202",
        "title": "送猿翟伯寿",
        "author": "张孝祥",
        "content": "万里归来无苜蓿，扁舟共载两猿君。\n今日送君向何处，黄鹤山中多白云。",
        "dynasty": "宋",
        "collection_info": null
    },
    {
        "uuid": "6aab138324c8a9e0146f45261d55f17a",
        "title": "奉题富文横舟",
        "author": "张孝祥",
        "content": "山林城市不相得，此处俱胜天下降。\n欲展江天一千里，横舟西南更开窗。",
        "dynasty": "宋",
        "collection_info": null
    },
    {
        "uuid": "fccadfd3ccd4767c77002a6059edadbb",
        "title": "子余许修草堂遣句劝请",
        "author": "张孝祥",
        "content": "莲社高人久寂寥，草堂风物故萧萧。\n追还旧观须公等，唤我它年寄一瓢。",
        "dynasty": "宋",
        "collection_info": null
    },
    {
        "uuid": "63206315ba273bc08e76e2b578406855",
        "title": "次韵南轩喜雨  其一",
        "author": "张孝祥",
        "content": "午窗溜雨忽潺潺，想见欣然阡陌间。\n敬简堂中有新事，水满新池雨满山。",
        "dynasty": "宋",
        "collection_info": null
    },
    {
        "uuid": "2097153b66be8f875835cca5f0075d5c",
        "title": "次韵南轩喜雨  其二",
        "author": "张孝祥",
        "content": "北风吹云如裂丝，赤龙卷水尾倒垂。\n雷轰电激不敢驻，驱入吾家喜雨诗。",
        "dynasty": "宋",
        "collection_info": null
    },
    {
        "uuid": "3ada805271c78d913bf6315cfd292c0c",
        "title": "次韵南轩喜雨  其三",
        "author": "张孝祥",
        "content": "天公有意不作难，一雨千里须臾间。\n但得湖南今岁熟，我亦腰鎌归故山。",
        "dynasty": "宋",
        "collection_info": null
    },
    {
        "uuid": "34d5d6064cfa8f4f8557c43da79a2e1e",
        "title": "次韵南轩喜雨  其四",
        "author": "张孝祥",
        "content": "使君保障仍茧丝，可怜民屋如罄垂。\n今朝一雨秋事了，便可高咏丰年诗。",
        "dynasty": "宋",
        "collection_info": null
    },
    {
        "uuid": "ee8faa27b1b246caec28d0793a6a5983",
        "title": "送茶",
        "author": "张孝祥",
        "content": "头纲八餠密云龙，曾侍虚皇拆御封。\n今日湘中见新夸，唤回清梦九烟重。",
        "dynasty": "宋",
        "collection_info": null
    },
    {
        "uuid": "589e82bc7b4c080bc02fb9107eac12be",
        "title": "从吴伯承乞茶",
        "author": "张孝祥",
        "content": "三月新茶犹未识，作诗去问野堂君。\n春风有脚家家到，定为粗官不见分。",
        "dynasty": "宋",
        "collection_info": null
    },
    {
        "uuid": "bd2619798c5c4b8724fe739022e45b0f",
        "title": "送僧游天台",
        "author": "张孝祥",
        "content": "宝剎凭虚五百仙，犹将心事向尘边。\n烦君试问桥东寺，若箇而今又应缘。",
        "dynasty": "宋",
        "collection_info": null
    },
    {
        "uuid": "5ddca936fa4b6718e28db11d3de45448",
        "title": "石惠叔以石斛为贶因笔赋诗",
        "author": "张孝祥",
        "content": "截得苍山一段秋，千峯万壑翠光浮。\n虚堂百尺瑠璃簟，对此真堪作卧游。",
        "dynasty": "宋",
        "collection_info": null
    },
    {
        "uuid": "2f9db0a5ce3592de78bd1c1f5fb44239",
        "title": "题赵知府墓",
        "author": "张孝祥",
        "content": "翁仲无声石马闲，墓门萧瑟锁青烟。\n故人仰卧青松下，落日孤村闻杜鹃。",
        "dynasty": "宋",
        "collection_info": null
    },
    {
        "uuid": "77368f231f6025a438d381378e9b6f28",
        "title": "朝谒南岳",
        "author": "张孝祥",
        "content": "泰常嵩岱拱神州，玉帛闲来四十秋。\n却到朱明回北首，忧时泪作九江流。",
        "dynasty": "宋",
        "collection_info": null
    },
    {
        "uuid": "3e87c2ed5434b6de27672d9da58713e6",
        "title": "题方务德静江所作雪观",
        "author": "张孝祥",
        "content": "昔日主人今法从，空留伟观古城隅。\n邦人指点思遗爱，我亦先生屋上乌。",
        "dynasty": "宋",
        "collection_info": null
    },
    {
        "uuid": "72b9e40e75d59298419fbef9b8f33c0d",
        "title": "和伯承送茶韵",
        "author": "张孝祥",
        "content": "佳句新茶亦太奇，尝新即日未全迟。\n扫除鴈鹜行边事，细辗春风细读诗。",
        "dynasty": "宋",
        "collection_info": null
    },
    {
        "uuid": "9d1260b8654fbc1a3a1b7b45d1bf41b7",
        "title": "和伯承惠笋  其一",
        "author": "张孝祥",
        "content": "锦箨离离乡触藩，怒雷挟雨更追奔。\n绝甘頼有吴公子，菌蠢猫头不足论。",
        "dynasty": "宋",
        "collection_info": null
    },
    {
        "uuid": "4cb0d1b84665fdfa1b708c040079ba6f",
        "title": "和伯承惠笋  其二",
        "author": "张孝祥",
        "content": "楚产惟渠可定交，时时隔壁望烟梢。\n已烦穉子来相过，更有新诗送岛郊。",
        "dynasty": "宋",
        "collection_info": null
    },
    {
        "uuid": "f53229e4f53dfa031c8b65384e91bed5",
        "title": "有怀长沙知识呈钦夫兄弟  其一",
        "author": "张孝祥",
        "content": "顺宁去覆郎官锦，府谷仍监太府钱。\n唯有吾宗老兄弟，闭门依旧绝韦编。",
        "dynasty": "宋",
        "collection_info": null
    },
    {
        "uuid": "561807fcf70f5dacd9158697a31d5e4c",
        "title": "有怀长沙知识呈钦夫兄弟  其二",
        "author": "张孝祥",
        "content": "春风花柳又芳妍，更接髯郎水竹园。\n小阁横桥俱胜绝，只应欠我共开尊。",
        "dynasty": "宋",
        "collection_info": null
    },
    {
        "uuid": "91f7d834da8c752dbd59e6484d2a2e5e",
        "title": "有怀长沙知识呈钦夫兄弟  其三",
        "author": "张孝祥",
        "content": "召公分陕是东邻，天远堂中好主人。\n更喜新来黄太史，剩拚佳句了新春。",
        "dynasty": "宋",
        "collection_info": null
    },
    {
        "uuid": "98f47140cea1a7d606188ed597c34ed3",
        "title": "有怀长沙知识呈钦夫兄弟  其四",
        "author": "张孝祥",
        "content": "髯郎高卧元无恙，何日湘滨具一舟。\n肯约春风同过我，为公酾酒炙肥牛。",
        "dynasty": "宋",
        "collection_info": null
    },
    {
        "uuid": "222bbaa1664c5e314740b0420fa7d8cd",
        "title": "有怀长沙知识呈钦夫兄弟  其五",
        "author": "张孝祥",
        "content": "洛阳家世邢郎子，间止逍遥自在身。\n病肺秋来定苏眚，可能乘兴到沙津。",
        "dynasty": "宋",
        "collection_info": null
    },
    {
        "uuid": "b0841641b4ac71e33c6929ec6c2010bb",
        "title": "题塔子寺",
        "author": "张孝祥",
        "content": "酴醾压架玉交加，深院无人有落花。\n却忆江南田舍乐，旋敲生火煮新茶。",
        "dynasty": "宋",
        "collection_info": null
    },
    {
        "uuid": "fa749b68cf5eaf363cc6e0e9add8e400",
        "title": "题断堤寺  其一",
        "author": "张孝祥",
        "content": "柔桑细麦绿油油，云水烘春烂不收。\n马上困来寻歇处，断堤寺裏半时留。",
        "dynasty": "宋",
        "collection_info": null
    },
    {
        "uuid": "de75e8abfd8dffb4dbf0f99b69a191e7",
        "title": "题断堤寺  其二",
        "author": "张孝祥",
        "content": "堤边杨柳密藏鸦，堤上游人两髻丫。\n可惜行春来较晚，谁家留得碧桃花。",
        "dynasty": "宋",
        "collection_info": null
    },
    {
        "uuid": "6c9d72432b6b7ff0f5fce6176ba9c3a7",
        "title": "题断堤寺  其三",
        "author": "张孝祥",
        "content": "古寺留春最得多，紫微花畔海棠窠。\n无人岁晚同幽独，古柏阴森着薜萝。",
        "dynasty": "宋",
        "collection_info": null
    },
    {
        "uuid": "65c9265b8cd29e19df690a6e803dd673",
        "title": "德化漪岚堂感二林碑六言",
        "author": "张孝祥",
        "content": "两林文章翰墨，只今尘上墙阴。\n炎凉莫作世态，是非当印吾心。",
        "dynasty": "宋",
        "collection_info": null
    },
    {
        "uuid": "72bb8eb23921d30bff14fd84ca1b0aa7",
        "title": "钦夫遣送箭笋日铸甚珍用所寄伯承韵作六言便请过临",
        "author": "张孝祥",
        "content": "君家稚箭宝茗，赐出太官水衡。\n已约髯吴过我，更须君来细评。",
        "dynasty": "宋",
        "collection_info": null
    },
    {
        "uuid": "40a116ac5cb033e3b5f7b6e356af363f",
        "title": "钦夫和六言再用韵",
        "author": "张孝祥",
        "content": "君诗与物俱妙，鄙夫那敢抗衡。\n芭蕉辟君三舍，笋脯亦须改评。",
        "dynasty": "宋",
        "collection_info": null
    },
    {
        "uuid": "7d3d12380fd775f6aab2c1e27cb4f16d",
        "title": "游湖山赠圆禅六言",
        "author": "张孝祥",
        "content": "素香无脂粉气，好语谐韶濩音。\n有人问西来意，门前秋水沉沉。",
        "dynasty": "宋",
        "collection_info": null
    },
    {
        "uuid": "ed739608010796965e4290529ed11b7d",
        "title": "送万老六言",
        "author": "张孝祥",
        "content": "桑下不须再宿，囊中莫留一钱。\n打鼓退高台寺，洗脚上五湖船。",
        "dynasty": "宋",
        "collection_info": null
    },
    {
        "uuid": "e33bafd78c0b514bd387273fbf7b971a",
        "title": "次东坡先生韵  其一",
        "author": "张孝祥",
        "content": "微凉入船窗，秋水满湘浦。\n过尽前头滩，只得夜来雨。",
        "dynasty": "宋",
        "collection_info": null
    },
    {
        "uuid": "77ff4fd7943343ff4f1890fd76b57a0e",
        "title": "次东坡先生韵  其二",
        "author": "张孝祥",
        "content": "人鱼不相及，挂颊以香饵。\n因循十年错，归计觉今是。",
        "dynasty": "宋",
        "collection_info": null
    },
    {
        "uuid": "5349afdc4d5a939c16291abbed2a672f",
        "title": "次东坡先生韵  其三",
        "author": "张孝祥",
        "content": "悠然望江南，日出烟霭微。\n倚门双白髮，屈指待儿归。",
        "dynasty": "宋",
        "collection_info": null
    },
    {
        "uuid": "ccc85c1082d3d5c4d15d4d89e313f2b9",
        "title": "次东坡先生韵  其四",
        "author": "张孝祥",
        "content": "渔师来卖鱼，船小风荡漾。\n得钱瞥波去，不怕江流涨。",
        "dynasty": "宋",
        "collection_info": null
    },
    {
        "uuid": "b54930b08fdfc571013358c670a53750",
        "title": "次东坡先生韵  其五",
        "author": "张孝祥",
        "content": "朝发方良矶，莫宿白水湾。\n宽作一月程，须见江南山。",
        "dynasty": "宋",
        "collection_info": null
    },
    {
        "uuid": "9d43ca64199f5fb26c08979a49575968",
        "title": "次东坡先生韵  其六",
        "author": "张孝祥",
        "content": "我程可默数，中秋过江池。\n趁得江南米，新舂玉满箕。",
        "dynasty": "宋",
        "collection_info": null
    },
    {
        "uuid": "b7b453837f140aba6ea25dc01e604870",
        "title": "次东坡先生韵  其七",
        "author": "张孝祥",
        "content": "栈羊割肥红，社瓮拨浓绿。\n再拜为亲寿，起舞自作曲。",
        "dynasty": "宋",
        "collection_info": null
    },
    {
        "uuid": "aed8d883e602cf8505ba332145b3f8d0",
        "title": "次东坡先生韵  其八",
        "author": "张孝祥",
        "content": "闭门静观心，踵息閟天和。\n从渠江头人，尺水一丈波。",
        "dynasty": "宋",
        "collection_info": null
    },
    {
        "uuid": "ad101e13bb73126e25d923837a87dde7",
        "title": "题福严寺行者堂",
        "author": "张孝祥",
        "content": "挥毫高山巅，余墨走龙蛇。\n请收今夜雨，为汝洗袈裟。",
        "dynasty": "宋",
        "collection_info": null
    },
    {
        "uuid": "92f178afd7b58298f331aadbe603df6d",
        "title": "题梅坞图",
        "author": "张孝祥",
        "content": "我曾到梅坞，正自画不如。\n是处有风月，君无怀故居。",
        "dynasty": "宋",
        "collection_info": null
    },
    {
        "uuid": "9e08296cf47cd3a940f82b2f0a0a95bf",
        "title": "赠赵签",
        "author": "张孝祥",
        "content": "赵侯富贵种，自有岩壑姿。\n同姓古所敦，早晚踏天墀。",
        "dynasty": "宋",
        "collection_info": null
    },
    {
        "uuid": "10f1b650fd81c41d465af9d4c454b822",
        "title": "归宗寺",
        "author": "张孝祥",
        "content": "两峰双涧水，万古一篇诗。\n玉局竟仙去，空山无此碑。",
        "dynasty": "宋",
        "collection_info": null
    },
    {
        "uuid": "8bf3a420c30d960ab8884c742650fdec",
        "title": "烟雨观",
        "author": "张孝祥",
        "content": "七泽阑干外，兹游亦壮哉。\n主人何处去，犹未赋归来。",
        "dynasty": "宋",
        "collection_info": null
    },
    {
        "uuid": "9bf66f7fb118d70715443bdd3a7b65c9",
        "title": "题朱元晦所书凯歌卷后",
        "author": "张孝祥",
        "content": "我词不足录，聊以醒渠醉。\n更参三十年，当与风子对。",
        "dynasty": "宋",
        "collection_info": null
    },
    {
        "uuid": "e8ece6ee1eb6914fbc5b181fdf3dd4ec",
        "title": "赠万上座",
        "author": "张孝祥",
        "content": "过了铁围山，復生金莲台。\n与问万上座，一笑愁容开。",
        "dynasty": "宋",
        "collection_info": null
    },
    {
        "uuid": "d880f5fc4fa2851d29e208d778a8ee9f",
        "title": "野牧图  其一",
        "author": "张孝祥",
        "content": "吴牛三十角，久与牧相忘。\n忽忆淮南路，春风满柘冈。",
        "dynasty": "宋",
        "collection_info": null
    },
    {
        "uuid": "26c4549df17b6cc5ea96e325fa84d409",
        "title": "野牧图  其二",
        "author": "张孝祥",
        "content": "秋晚稻生孙，催科不到门。\n人闲牛亦乐，随意过前村。",
        "dynasty": "宋",
        "collection_info": null
    },
    {
        "uuid": "6b777cbd4f23334428b8270da7ab338d",
        "title": "题画",
        "author": "张孝祥",
        "content": "权郎笔墨禅，往者屡参请。\n斯人骨已朽，妙处一笑领。",
        "dynasty": "宋",
        "collection_info": null
    },
    {
        "uuid": "dab622c2ce91faa67d2be590f16e8870",
        "title": "宁渊观",
        "author": "张孝祥",
        "content": "极目洪波渺，轰轰浪接天。\n江心分殿宇，敕赐号宁渊。\n日照山如画，云浓小似烟。\n休寻蓬岛地，只此水中仙。",
        "dynasty": "宋",
        "collection_info": null
    },
    {
        "uuid": "3fd406f1d680f5fa0243034bd2b20517",
        "title": "寒光亭",
        "author": "张孝祥",
        "content": "亭依三塔占清幽，松竹环除翠欲流。\n晚色晴开千嶂月，波光冷浸一天秋。\n琼瑶影裏诗僧屋，云锦香中钓客舟。\n风送不知何处笛，雁声惊起荻花洲。",
        "dynasty": "宋",
        "collection_info": null
    },
    {
        "uuid": "916bb00a7cba53e068ab7fd9a38afd03",
        "title": "读书堂在乌江即唐张文昌读书处自五代至宋皆世守之渡江后为史氏所有",
        "author": "张孝祥",
        "content": "漫有五车书不读，岂似一编勤过目。\n痴儿鬻肆蠹鱼书，巨富牙籤尘满屋。\n市南水竹一亩空，平生腹笥史长公。\n闭户却扫得真乐，冥搜万古窥鸿蒙。\n淹留岁时亦何有，策勋兹事要持久。\n吾家文昌读书处，好在溪山落君手。\n上方治定登文儒，东观石渠森宝书，望公起直承明庐。\n从来海内知名士，须读人间未读书。",
        "dynasty": "宋",
        "collection_info": null
    },
    {
        "uuid": "df3e0517d7aff4b4faf6a80a572e540f",
        "title": "咏梅次韵二首  其一",
        "author": "张孝祥",
        "content": "楼上箫声欲断魂，仙官分与一枝春。\n旋摧粧额添新样，细捻香鬚数玉尘。\n月下精神宜淡贮，雪边肌体更清匀。\n老来花事无消息，只有君诗当写真。",
        "dynasty": "宋",
        "collection_info": null
    },
    {
        "uuid": "787a23f5cd7456550762a642614cbea8",
        "title": "咏梅次韵二首  其二",
        "author": "张孝祥",
        "content": "天与孤标不受尘，生憎桃李斗芳新。\n诗成名下无虚士，花在身边当丽人。\n只恐素英欺白髮，试烦纤手插乌巾。\n风流今代神仙尉，管得河阳县裏春。",
        "dynasty": "宋",
        "collection_info": null
    },
    {
        "uuid": "1a72990e3eac27d51b34466cda0c99ca",
        "title": "山居",
        "author": "张孝祥",
        "content": "松韵笙竽径，云容水墨天。\n人行秋色裏，鶑语落花边。\n修竹三间屋，清泉二顷田。\n了无官府事，鷄犬慕神仙。",
        "dynasty": "宋",
        "collection_info": null
    },
    {
        "uuid": "b532b43c9df4425aa91deb01b7635fca",
        "title": "上辟廱",
        "author": "张孝祥",
        "content": "金铜隠花古龙涩，朱干大羽纷纭立。\n宝钟玉磬垂丁东，和鸾雍雍八音翕。\n鲸吞虎噬二十年，至尊戎衣不解鞍。\n里中小儿事刀剑，管钥掷去尘漫漫。\n真儒倏兴明典礼，周庠连云斩荆祀。\n银袍如云拱翠华，师儒便坐讲经旨。",
        "dynasty": "宋",
        "collection_info": null
    },
    {
        "uuid": "a61af005c55d702c3407e689d4008605",
        "title": "船斋",
        "author": "张孝祥",
        "content": "斋居安稳似乘船，鱼跃池光鹭宿烟。\n还有一生江海客，钓竿闲放日高眠。",
        "dynasty": "宋",
        "collection_info": null
    },
    {
        "uuid": "7875876602ef33195c5975491906b27a",
        "title": "寄方帅  其一",
        "author": "张孝祥",
        "content": "吴楚山河尽付公，君王长策在平戎。\n人才王谢风流似，地望东西节制雄。\n赤手尚能探虎穴，白头空是钓鱼翁。\n将军知我非徐庶，不向江边起卧龙。",
        "dynasty": "宋",
        "collection_info": null
    },
    {
        "uuid": "57ab744d5e1b36048f6898c185b163c3",
        "title": "寄方帅  其二",
        "author": "张孝祥",
        "content": "贱子如今休说穷，玉麟铜虎信频通。\n君今持橐甘泉裏，我不投书苦海中。\n且愿耕桑依地主，长教温饱荷天公。\n回思三十三年事，一笑相逢两秃翁。",
        "dynasty": "宋",
        "collection_info": null
    },
    {
        "uuid": "da412766f7b3ada038de85dc004e59db",
        "title": "大麦行",
        "author": "张孝祥",
        "content": "大麦半枯自浮沉，小麦刺水铺绿针。\n山边老农望麦熟，出门见水放声哭。\n去年泠泠九月雨，秋苗不收一粒谷。\n只今米价贵如玉，併日举家纔食粥。\n小儿索饭门前啼，大儿虽瘦把锄犂。\n晴时种麦耕荒陇，正好下秧无稻畦。",
        "dynasty": "宋",
        "collection_info": null
    },
    {
        "uuid": "db7ffe18dd5d2c39f6bd8f731b2822cd",
        "title": "送长寿黄主簿",
        "author": "卫博",
        "content": "黄郎千人英，凛凛霜松姿。\n邺侯三万卷，载復无遗辞。\n十年居太学，辛勤厌朝虀。\n词场事雄俊，傲睨深丛罴。\n再拜天子前，袍笏光陆离。\n朅来皖水滨，乐哉同襟期。\n顾我蓬之心，友娅惭非宜。\n朝来摆征衫，怅望当分携。\n君家闽海陬，去作楚郢归。\n大哉天宇间，会合固有时。\n丈夫志八表，曲士守一涯。\n锦衣行未暮，鸾桂先高枝。\n清润照冰玉，唱和共埙箎。\n行行得所诣，何必事町畦。\n寒江清无波，爱景摇窗扉。\n衮衮江上山，万象供品题。\n还登古石城，往和白雪诗。\n傥因西飞鸿，寄我长相思。",
        "dynasty": "宋",
        "collection_info": null
    },
    {
        "uuid": "1771dc9967d10884f7b9c25fb34f2fd5",
        "title": "偶成杂意四首  其一",
        "author": "卫博",
        "content": "清风被草木，岁岁蕃中园。\n佳荫欲翳空，擢秀何争妍。\n黄杨独咫尺，更说厄閠年。\n惜哉坚正姿，何独悭于天。",
        "dynasty": "宋",
        "collection_info": null
    },
    {
        "uuid": "8502cc7701b96d8d08c87ddcfe77e4ee",
        "title": "偶成杂意四首  其二",
        "author": "卫博",
        "content": "长松栽万年，必在千仞巅。\n卑哉蓬蒿间，斥鷃无高鶱。\n如何一杯水，活此横海鳣。\n谁能激沧溟，为子抟青天。",
        "dynasty": "宋",
        "collection_info": null
    },
    {
        "uuid": "eb27723c3d663509e040bf18cbf2b340",
        "title": "偶成杂意四首  其三",
        "author": "卫博",
        "content": "方朔出世士，挥斥隘八极。\n乃与优侏儒，饥饱同一食。\n调笑刘天子，绐之聊一剧。\n此意竟不传，无人子思侧。",
        "dynasty": "宋",
        "collection_info": null
    },
    {
        "uuid": "e76e9ef1a571b159928077e2d2d6777e",
        "title": "偶成杂意四首  其四",
        "author": "卫博",
        "content": "朝草百幅笺，暮草千函书。\n贵人肯首耳，一言蹑云衢。\n但见人因子，不见子亦如。\n梁间啸者谁，知是鬼揶揄。",
        "dynasty": "宋",
        "collection_info": null
    },
    {
        "uuid": "96294eaca8ae4357b0ac5e7de2b192bc",
        "title": "送杨舒州",
        "author": "卫博",
        "content": "我昔怀军书，西行尽淮泗。\n是时敌方张，长江饮渴骑。\n憨将何一律，两地一朝弃。\n川原厌膏血，关山接烽燧。\n岿然舒子国，屹立干戈地。\n中有袴襦民，未可文法治。\n疮痍待良药，天子念循吏。\n谁厌承明直，雅是诗书帅。\n淮扬君肯薄，吾丘世寡二。\n正须烹鲜手，往述羡鱼意。\n前驱触炎热，弭节及凉吹。\n朝衙百吏散，闭閤有余致。\n临州古云乐，此理敢轻议。\n近闻今单于，已遣朝正使。\n公师杜征南，郡得汉龚遂。\n里闾息愁叹，扞牧殆余事。\n政成多暇日，寄我千金字。\n淮鱼秋正美，灊山日空翠。\n匹马不作难，为公十日醉。\n颇见有此客，要使州人记。",
        "dynasty": "宋",
        "collection_info": null
    },
    {
        "uuid": "088a634f69b053599913261d4bec1673",
        "title": "不寐",
        "author": "卫博",
        "content": "夜深耿不寐，鼻息闻比邻。\n家童亦倡酬，轰雷隠床漘。\n病夫默欹枕，愈觉展转频。\n天籁寂不闻，独此声轮囷。\n悬知鼾睡夫，定非识字人。\n不然事纷纠，岂得全其真。\n世上学书儿，颇结烦恼因。\n多识一丁字，便欲了八垠。\n谁甘冻龟缩，竞作寒螀呻。\n今日为何时，酣寝图安身。\n往往中夜兴，起舞徒逡巡。\n大哉出世士，天地衾枕均。\n首压西山巅，气盖北海滨。\n死生一梦觉，寒暑同屈伸。\n时于两踵间，出息疑氤氲。\n蝴蝶亦翩翻，客主谁疎亲。\n譬如善饮人，号呶观众宾。\n又如富家翁，经营笑弥贫。\n优游木雁际，卒岁谁斧斤。\n问我无眼禅，答君妙入神。\n我亦起洗醆，软脚长安春。\n垂我大鹏翼，脂我神马轮。\n未经华胥国，聊追葛天民。\n梦回復惘然，唤起啼丛榛。",
        "dynasty": "宋",
        "collection_info": null
    },
    {
        "uuid": "f1d2eaf15de6704490225c4fedcc7cec",
        "title": "二猫诗",
        "author": "卫博",
        "content": "地偏人迹希，斋厨冷如刷。\n老僧挑野菜，岂识腥与血。\n饥鼠知自迁，畜猫竟徒设。\n我来客南斋，盘餐稍罗列。\n烹炮愧寡鲜，弃置谢琐屑。\n二猫亦慕羶，媻跚事争啮。\n小儿强解事，叱逐加撞㧙。\n尺棰未去手，二猫復及闑。\n惩羹肯吹虀，废食未因噎。\n小儿恚猫痴，提耳当割切。\n谢儿儿勿嗔，我曹更痴绝。\n要之等为口，已矣莫中热。",
        "dynasty": "宋",
        "collection_info": null
    },
    {
        "uuid": "6310d0793d8ecbb821e4e7509552924e",
        "title": "题安流亭",
        "author": "卫博",
        "content": "剑潭百尺深，中有神物蟠。\n东流并山脚，凿凿穿巑岏。\n广拟一苇航，声战两耳寒。\n异哉黄头郎，放棹随飞湍。\n势若从天来，千仞转一圜。\n百里不及眴，孰与岭道难。\n长篙信敏手，岸石如剑攒。\n江头惮瘏痡，谁不谋所安。\n嗟嗟彼征夫，遭时弃师干。\n不裹马革中，来葬鱼腹间。\n壮士等死耳，此命良辛酸。\n仆夫第知免，笑言杂悲欢。\n宁知利害涂，倚伏如毫端。\n岂无跛男子，不救为可叹。\n晏安有鸩毒，怀哉宜鉴观。",
        "dynasty": "宋",
        "collection_info": null
    },
    {
        "uuid": "349228b1b4c7eb19c7d1f45d78d60b45",
        "title": "醉歌行",
        "author": "卫博",
        "content": "软沙挟径草微微，画堂甲帐光流离。\n堂外花骢玛瑙覊，传呼直到黄金墀。\n黄金墀下班如剪，苍槐不动蟠蛟螭。\n出门胆落金吾将，归去泣走铜山儿。\n河龙供鲤桂为醑，御厨珍送丝络垂。\n干坤整顿万事了，蹴踏四海乘丹梯。\n丈夫生时重意气，胡为到处潜伤悲。\n乡里小儿狐白腋，五陵豪客颠倒衣。\n酒酣耳热歌浩荡，挥斥八极隘九围。\n投戈却日日不住，焚膏尚卜升朝曦。\n君看博浪沙中客，圯下偷生天地窄。\n相期要看后五日，路逢莫问前一着。",
        "dynasty": "宋",
        "collection_info": null
    },
    {
        "uuid": "bc9776944d5d9c0330581fcfbe744af1",
        "title": "赠王君用求画小屏",
        "author": "卫博",
        "content": "先生本是谈天口，云梦胸中吞八九。\n一丘一壑未忘情，得之于心应之手。\n分裂玄圃翻潇湘，鬼神夜泣蛟龙藏。\n兴来八极眇挥洒，陵夺万象归微茫。\n十日一水五日石，千年王宰今相识。\n已知相识意相亲，异时直恐空相忆。\n跨鲸挟矢沧海游，袖无赑屃无乃羞。\n促迫能事吾岂敢，激昂浩兴君应酬。\n崩崖压床浪翻屋，咫尺端将万里蹙。\n我生有意水石间，枕潄须君一屏足。",
        "dynasty": "宋",
        "collection_info": null
    },
    {
        "uuid": "532f7e92d8a5016532f4ecc76f2231d4",
        "title": "送齐六归石城",
        "author": "卫博",
        "content": "春衫快马君来时，寒江稳泛君今归。\n人生聚散定何许，怅望十年三别离。\n忆昔见君石城下，杂佩瑶瑜间兰麝。\n三年一鸣惊倒人，欲和熏风奏韶夏。\n翰林主人子墨卿，文章意气飘朝云。\n君归但扫三千牍，后会却揖贤书登。\n离离漠漠霜芜没，江上阴风搅寒日。\n不用长吟河畔草，与君且尽杯中物。",
        "dynasty": "宋",
        "collection_info": null
    },
    {
        "uuid": "78bfcd91c46ed68c0dc52114ca362f8e",
        "title": "次韵张司法题郑少尹庭下绯桃",
        "author": "卫博",
        "content": "梅飘柳坠半春中，庭下绯英细作丛。\n刺眼定添新叶绿，伤心应似故园红。\n玄都怨感成尘事，石髓追游满地风。\n报答春光须作意，乱飘繁萼向晴空。",
        "dynasty": "宋",
        "collection_info": null
    },
    {
        "uuid": "029221a89c9b6ab7e21d72678b1e153e",
        "title": "张君请同次前韵速郑少尹赏桃",
        "author": "卫博",
        "content": "邂逅溪源一梦中，空余罗袖迭春丛。\n生怜烟杏匀肌薄，不分江梅映肉红。\n要识临塘比西子，便须索酒对东风。\n随君拄杖敲门去，莫惜觥船一棹空。",
        "dynasty": "宋",
        "collection_info": null
    },
    {
        "uuid": "6628ef8e4edbbdbc4faa44d466f0bc75",
        "title": "十二月十七日病中立春",
        "author": "卫博",
        "content": "綵胜宫花闹九门，挽回和气入干坤。\n未教柳树夸青眼，先与梅花作返魂。\n不见新蔬行节物，漫将一岁答春温。\n病躯可是能顽巧，偏发天公造化恩。",
        "dynasty": "宋",
        "collection_info": null
    },
    {
        "uuid": "de5aa7e678c34073b1cc97850332b2bd",
        "title": "次韵赠汪解元",
        "author": "卫博",
        "content": "迩来待诏溢金门，诧赋夸诗陋古文。\n独忿典谟诬旧注，直将尧舜望吾君。\n公车两吏催朝奏，乙牍中宸达夜分。\n且忍羁孤度残腊，行看汉殿赏凌云。",
        "dynasty": "宋",
        "collection_info": null
    },
    {
        "uuid": "d3acb8f9f04e31040e251dd6976c5d04",
        "title": "再次前韵送行",
        "author": "卫博",
        "content": "匆匆行役驻无因，缟纻相看足礼文。\n江阔孤舟谁伴我，夜阑尊酒独思君。\n离筵不用歌三迭，元夕重来月十分。\n更欲四方随孟子，此生安得化为云。",
        "dynasty": "宋",
        "collection_info": null
    },
    {
        "uuid": "8852a391b8a4684a57f33e1fde0bb3af",
        "title": "次韵汪解元留别",
        "author": "卫博",
        "content": "留别诗成语更酸，谁怜索米困长安。\n圣朝有意台莱咏，高士无嫌桂柏寒。\n闻道新书行入奏，少陪征棹慰余欢。\n一封临召君须出，山色溪光不可餐。",
        "dynasty": "宋",
        "collection_info": null
    },
    {
        "uuid": "14a635d9b3b7449dbdbd988cfd3586cc",
        "title": "次韵赠汪解元行",
        "author": "卫博",
        "content": "平湖画鹢春无际，古寺名花色斩新。\n走马未同追胜处，出门翻作送行频。\n诗成转觉伤离绪，别去应烦说旧因。\n野店无人山月白，明朝尊酒更愁人。",
        "dynasty": "宋",
        "collection_info": null
    },
    {
        "uuid": "c5eb384e31fecf909b3cfee307f3c746",
        "title": "次韵酬大光见赠",
        "author": "卫博",
        "content": "十年踪迹并萍浮，今日行藏谩倚楼。\n明月相思淮水外，东风吹梦越江头。\n深深庭院惊春晚，淡淡鶑花称客愁。\n记取追随休暇日，殷勤陶谢许同游。",
        "dynasty": "宋",
        "collection_info": null
    },
    {
        "uuid": "061a6d25adc28a3e82b89dc96d6abbf3",
        "title": "次韵谢王使君见赠二首  其一",
        "author": "卫博",
        "content": "西江派别几经年，圣处骚人总未传。\n遗我骊珠三叹罢，乞君霞佩一翩然。\n自闻流水知音趣，苦厌秋虫傍耳煎。\n归去寒光惊蔀屋，明朝纸价溢都廛。",
        "dynasty": "宋",
        "collection_info": null
    },
    {
        "uuid": "1cd5673cfa49591277caef365ebad242",
        "title": "次韵谢王使君见赠二首  其二",
        "author": "卫博",
        "content": "功成刻楮谩三年，技拙空惭不可传。\n晚事韩门称弟子，终期幕府颂燕然。\n相看霜干寒犹在，未许兰膏明自煎。\n祭竈乞隣端有志，只愁多指费囷廛。",
        "dynasty": "宋",
        "collection_info": null
    },
    {
        "uuid": "3866917d85135323b81324e2b7f697a8",
        "title": "次吴国器韵",
        "author": "卫博",
        "content": "平生不作稻粱谋，身世江湖一舸浮。\n顾我方论天下事，喜君还向古人求。\n涂穷解识知津意，岁晚应甘短褐忧。\n便欲尽携书策卖，东家还许问邻不。",
        "dynasty": "宋",
        "collection_info": null
    },
    {
        "uuid": "db44e3e9aec0a19025637a7f7e1d1235",
        "title": "次何友直韵",
        "author": "卫博",
        "content": "野棠堤柳固依然，无奈轻寒湿暝烟。\n鶑语匆匆无意绪，花时寂寂废诗篇。\n晓来洗出天容静，空外吹残雨脚连。\n春色便须同检校，已随流水半涓涓。",
        "dynasty": "宋",
        "collection_info": null
    },
    {
        "uuid": "43cec6c0170b49f834661c314ed15aca",
        "title": "次韵王大光见赠",
        "author": "卫博",
        "content": "头角峥嵘冠八龙，相逢宛马昔从东。\n披怀一笑交情重，转眼三年世事空。\n浪迹偶登君子里，岁寒今见古人风。\n新诗欲报非琼玖，涉猎由来愧吕蒙。",
        "dynasty": "宋",
        "collection_info": null
    },
    {
        "uuid": "70ecae84532a8f6736a7fe78e5e44fbb",
        "title": "春晴",
        "author": "卫博",
        "content": "柳梢梅子暗春城，深院谁家曲水横。\n海燕未来人斗草，野鸠相唤雨初晴。\n韶光纵好都来几，客抱如今作么生。\n风物不堪频检校，晓来花落半阶平。",
        "dynasty": "宋",
        "collection_info": null
    },
    {
        "uuid": "83b850cb157b223019d14ea9ae283923",
        "title": "次韵春日书怀",
        "author": "卫博",
        "content": "是非无遇不心亨，此道吾犹及老成。\n知己相逢须管鲍，传家各自叹韦平。\n幽居幸有箪瓢乐，高枕从看宇宙清。\n富贵傥来安足计，且应尊酒话平生。",
        "dynasty": "宋",
        "collection_info": null
    },
    {
        "uuid": "2ac45922951ddf7503e31f1859096efc",
        "title": "送江南闻秘校",
        "author": "卫博",
        "content": "胸中逸气凛横秋，欬唾珠玑落九州。\n堪叹羣儿自相贵，如君百战未封侯。\n相逢不啻平生旧，一笑还从汗漫游。\n好去慇懃护行李，要看鲸海试吴鈎。",
        "dynasty": "宋",
        "collection_info": null
    },
    {
        "uuid": "330917d9e42cf3cca19c1ab2a0378a94",
        "title": "过江上",
        "author": "卫博",
        "content": "失脚尘凡不易收，莫思冠佩裹狙猴。\n但逢司马心相许，便拟中郎赋远游。\n弱水蓬莱三万里，仙家日月八千秋。\n闻名径欲兹山稳，不学刘郎世外求。",
        "dynasty": "宋",
        "collection_info": null
    },
    {
        "uuid": "51f1f4dcb8a497ca2f4b4fa2efd9d74c",
        "title": "答吴子文",
        "author": "卫博",
        "content": "东游吴苑定何年，犹有佳名处处传。\n殆过百闻今果尔，相逢一笑两欣然。\n强藏燕石知君厚，试乞鸾胶为我煎。\n世上功名端易与，共期云翼跨芝廛。",
        "dynasty": "宋",
        "collection_info": null
    },
    {
        "uuid": "da40690a330e31ba63f0d739b8e8cc2f",
        "title": "和人雪诗",
        "author": "卫博",
        "content": "白玉楼台近广寒，冷侵银海眩光翻。\n只应天上梨花老，聊作人间柳絮繁。\n庆卜有年先一白，喜随宽令到千门。\n使君浩兴怜诗酒，隽饮谁供五石尊。",
        "dynasty": "宋",
        "collection_info": null
    },
    {
        "uuid": "9577d87461f8bbd85a656b8d902bcfd9",
        "title": "病中书怀",
        "author": "卫博",
        "content": "平生技拙笑屠龙，去国尤惭易道东。\n回望飞云亲舍下，不堪伏枕左书空。\n四方未了男儿志，一饭长怀国士风。\n怜我已深兄弟好，愿从之子客东蒙。",
        "dynasty": "宋",
        "collection_info": null
    },
    {
        "uuid": "cf3264d5485a243e42dc487117a8c692",
        "title": "书怀  其一",
        "author": "卫博",
        "content": "一剑西来又蒯缑，空余逸气凛横秋。\n羁情正类南飞鹊，生事浑随万里鸥。\n岁晚已惊霜入屦，夜寒唯有月当楼。\n四方八表男儿志，留滞江干恐白头。",
        "dynasty": "宋",
        "collection_info": null
    },
    {
        "uuid": "022f485f4f81d6833f23627600f950b7",
        "title": "书怀  其二",
        "author": "卫博",
        "content": "万里江山一褐裘，十年踪迹并萍浮。\n囷禾谁展周郎指，负米长怀季路忧。\n书剑未酬平昔志，水云空结异乡愁。\n悠悠万事书空足，独立西风自点头。",
        "dynasty": "宋",
        "collection_info": null
    },
    {
        "uuid": "896753bd567053c2ca532f017087c1cf",
        "title": "次韵张君倚春郊且速东山之游",
        "author": "卫博",
        "content": "潋色岚光暖更妍，阴晴恰称养花天。\n恼人春事浓于酒，得意莎茵软胜绵。\n欲把风光供翰墨，直须杖屦蹑云烟。\n知君已作东山兴，缓步何辞十里阡。",
        "dynasty": "宋",
        "collection_info": null
    },
    {
        "uuid": "f904b5f0012d76fc378f06b840342e79",
        "title": "明日出城爱其平沙浅水有钱塘西湖气象借前韵呈诸公",
        "author": "卫博",
        "content": "花红水绿斗春妍，长望江南忆乐天。\n黄栗留鸣山寂静，野棠梨发树蔫绵。\n楼台三竺将归路，气象西湖欲晚烟。\n风物不殊乡国异，好寻归马问长阡。",
        "dynasty": "宋",
        "collection_info": null
    },
    {
        "uuid": "73c6b9ab7328523c78e76e8a6345c736",
        "title": "春日书怀  其一",
        "author": "卫博",
        "content": "东风吹雨半斜斜，青草池塘忆谢家。\n池李山桃谩春色，伤心不见洛城花。",
        "dynasty": "宋",
        "collection_info": null
    },
    {
        "uuid": "e53bebd3a9d0b20a1cc926aeaa716fbc",
        "title": "春日书怀  其二",
        "author": "卫博",
        "content": "人世逢春能几回，区区从使寸心灰。\n故园花柳应依旧，万里归思独上来。",
        "dynasty": "宋",
        "collection_info": null
    },
    {
        "uuid": "995985c40b422184923c9ca43979c0a5",
        "title": "偈颂一百二十三首  其一",
        "author": "释崇岳",
        "content": "三人证龟作鳖，有口都不能说。\n须弥顶上浪滔滔，大洋海裏遭火爇。\n别别，金色头陀曾漏泄。",
        "dynasty": "宋",
        "collection_info": null
    },
    {
        "uuid": "46de4181d48cbed6712a42c1a7e1cb02",
        "title": "偈颂一百二十三首  其二",
        "author": "释崇岳",
        "content": "春风浩荡，古佛榜样。\n春水潺湲，急着眼看。\n灯笼跳入露柱，佛殿走出三门，撞着箇无面目汉。\n却道众口难调，须是临机妙转。",
        "dynasty": "宋",
        "collection_info": null
    },
    {
        "uuid": "34417e1737de604394225620e6070005",
        "title": "偈颂一百二十三首  其三",
        "author": "释崇岳",
        "content": "有问西来便答东，从教人笑我佯聋。\n白云乍可离青嶂，明月难教下碧空。",
        "dynasty": "宋",
        "collection_info": null
    },
    {
        "uuid": "8c2d6e26afe998e3c9248553bfba1704",
        "title": "偈颂一百二十三首  其四",
        "author": "释崇岳",
        "content": "万般施设不如常，又不惊人又久长。\n谁知远烟浪，别有好思量。",
        "dynasty": "宋",
        "collection_info": null
    },
    {
        "uuid": "ead6b70c319df4f1cfd53d3d9ccbc3ca",
        "title": "偈颂一百二十三首  其五",
        "author": "释崇岳",
        "content": "太虚挂剑全生杀，星驰电卷烟云豁。\n可中谁是出头人，长啸一声天地阔。",
        "dynasty": "宋",
        "collection_info": null
    },
    {
        "uuid": "ff0dc0e7988506d9423f95065de1de23",
        "title": "偈颂一百二十三首  其六",
        "author": "释崇岳",
        "content": "弥勒真弥勒，分身千百亿。\n时时示时人，时人皆不识。",
        "dynasty": "宋",
        "collection_info": null
    },
    {
        "uuid": "d07eb4e7367c2433bfa3397a69407b0e",
        "title": "偈颂一百二十三首  其七",
        "author": "释崇岳",
        "content": "有利无利，不离行市，张公吃酒李公醉。\n伸脚打睡有来由，纔放醒醒成忌讳。\n非不非，是不是。\n遇贵即贱，遇贱即贵。\n狸奴白牯念摩诃，祖师不会西来意。",
        "dynasty": "宋",
        "collection_info": null
    },
    {
        "uuid": "dbe2a205c5af839827bb1a8f51b04252",
        "title": "偈颂一百二十三首  其八",
        "author": "释崇岳",
        "content": "月旦曰朔，月圆曰望。\n八字打开，有收有放。\n萨怛阿竭，二千年前。\n摩酰首罗，顶门正眼。\n觌面提持，生铁门限。\n俊底撩起便行，漆桶一任担板。",
        "dynasty": "宋",
        "collection_info": null
    },
    {
        "uuid": "21ffe38b5775a578c204e76b8d9d540d",
        "title": "偈颂一百二十三首  其九",
        "author": "释崇岳",
        "content": "一不成，二不是，突出眼睛失却鼻。\n少林刚自觅安心，瞎馿不受灵山记。",
        "dynasty": "宋",
        "collection_info": null
    },
    {
        "uuid": "3beacde4c4ecc86fa3cc5826ef5190fd",
        "title": "偈颂一百二十三首  其一○",
        "author": "释崇岳",
        "content": "千年田，八百主，郎当屋舍没人修，不风流处也风流。",
        "dynasty": "宋",
        "collection_info": null
    },
    {
        "uuid": "b03cf8b86c23f601b3bd7af432da646f",
        "title": "偈颂一百二十三首  其一一",
        "author": "释崇岳",
        "content": "生平活计一丝头，啸月迎风得自由。\n管甚澄江兴逆浪，等闲平步过沧洲。",
        "dynasty": "宋",
        "collection_info": null
    },
    {
        "uuid": "9b773de02ded05f48bbc290721fb0143",
        "title": "偈颂一百二十三首  其一二",
        "author": "释崇岳",
        "content": "妙用纵横，十方坐断。\n未谙此脉，举步犹难。",
        "dynasty": "宋",
        "collection_info": null
    },
    {
        "uuid": "935f294ef62f21b8309ec9c6dea5d078",
        "title": "偈颂一百二十三首  其一三",
        "author": "释崇岳",
        "content": "冶父方丈，了无遮障。\n拳踢相应，当人不让。\n妙转绵绵一脉通，谁知灭却临济宗。",
        "dynasty": "宋",
        "collection_info": null
    },
    {
        "uuid": "04000721c50113506b276afd797c8a8b",
        "title": "偈颂一百二十三首  其一四",
        "author": "释崇岳",
        "content": "冶父门风，别无道理。\n家田米饭，早眠晏起。\n洗面摸着鼻，啜茶滋却嘴。",
        "dynasty": "宋",
        "collection_info": null
    },
    {
        "uuid": "027362b84379774291c7273f072c55b4",
        "title": "偈颂一百二十三首  其一五",
        "author": "释崇岳",
        "content": "冶父山门斋粥粗，文章佛法一时无。\n地炉些子无烟火，且与禅人乐有余。",
        "dynasty": "宋",
        "collection_info": null
    },
    {
        "uuid": "47e5b98e669f3f8759a3b501b77580c7",
        "title": "偈颂一百二十三首  其一六",
        "author": "释崇岳",
        "content": "晷运推移，日南长至。\n上下四维，庆无不利。",
        "dynasty": "宋",
        "collection_info": null
    },
    {
        "uuid": "bac20516b8355f987244eb59a8ee010f",
        "title": "偈颂一百二十三首  其一七",
        "author": "释崇岳",
        "content": "雪雪，明明漏泄。\n枯木开花，虚空迸裂。\n无位真人彻骨寒，灯笼露柱眉毛结。\n忽然晴，没可说，齐贺丰年好时节。",
        "dynasty": "宋",
        "collection_info": null
    },
    {
        "uuid": "75a22715d9a04921a9ac26268636e472",
        "title": "偈颂一百二十三首  其一八",
        "author": "释崇岳",
        "content": "元正改旦，事事成现。\n有时放行，有时坐断。\n不惜两茎眉，和坐盘掇转。\n佛法世法，都卢一片。\n既是佛法世法，如何得成一片。\n但辨肯心，必不相赚。",
        "dynasty": "宋",
        "collection_info": null
    },
    {
        "uuid": "1fa7473ccba4516e2f6445ed23b8d7ae",
        "title": "偈颂一百二十三首  其一九",
        "author": "释崇岳",
        "content": "今朝结制，丛林体例。\n长期短期，似兀如痴。\n离四句，绝百非，大家相聚吃茎虀。",
        "dynasty": "宋",
        "collection_info": null
    },
    {
        "uuid": "ff47422c9405d5a35ef36599b6e93570",
        "title": "偈颂一百二十三首  其二○",
        "author": "释崇岳",
        "content": "今朝五月端午节，衲僧门下无一说。\n千妖百怪自潜踪，万里长天一条铁。",
        "dynasty": "宋",
        "collection_info": null
    },
    {
        "uuid": "fe73b5c19582c340accad09b2e75aebe",
        "title": "偈颂一百二十三首  其二一",
        "author": "释崇岳",
        "content": "江月照，松风吹，永夜清霄何所为。\n无孔笛吹云外曲，相逢知我者还稀。",
        "dynasty": "宋",
        "collection_info": null
    },
    {
        "uuid": "71c80871fd6e09edacf04ba1c858ce64",
        "title": "偈颂一百二十三首  其二二",
        "author": "释崇岳",
        "content": "十五已前取不得，十五已后舍不得。\n正当十五日，筑着磕着七花八裂，明眼衲僧只得一橛。",
        "dynasty": "宋",
        "collection_info": null
    },
    {
        "uuid": "971d8a992967042a6c514a344d24887c",
        "title": "偈颂一百二十三首  其二三",
        "author": "释崇岳",
        "content": "入得冶父门，不避冶父剑。\n剑下蓦翻身，为君通一线。\n吃底劈胸拳，透底生铁面。\n莫怪粗粝藜，方便没方便。",
        "dynasty": "宋",
        "collection_info": null
    },
    {
        "uuid": "8c364ab0ec5b8c3c80997ea7b4fc2190",
        "title": "偈颂一百二十三首  其二四",
        "author": "释崇岳",
        "content": "秋光清浅时，白露和烟岛。\n良哉观世音，全身入荒草。\n一镞破三关，低头何处讨。",
        "dynasty": "宋",
        "collection_info": null
    },
    {
        "uuid": "2324f812d9d62c28dc151754cf198315",
        "title": "偈颂一百二十三首  其二五",
        "author": "释崇岳",
        "content": "日可冷，月可热，众魔不能坏真说。\n且道如何是真说，钵盂一日两度湿。",
        "dynasty": "宋",
        "collection_info": null
    },
    {
        "uuid": "be2e905471c7e8cf54d7ad8f4c92f061",
        "title": "偈颂一百二十三首  其二六",
        "author": "释崇岳",
        "content": "冶父生来百拙，开口都无一说。\n今朝指空画空，笑倒清风明月。",
        "dynasty": "宋",
        "collection_info": null
    },
    {
        "uuid": "26d5f2797633e9e2ca6629ea47ab7745",
        "title": "偈颂一百二十三首  其二七",
        "author": "释崇岳",
        "content": "一方一所，丛林保社。\n或废或兴，截铁斩钉。\n推倒嘉州大像，扶起迦叶师兄，管取曹源一派清。",
        "dynasty": "宋",
        "collection_info": null
    },
    {
        "uuid": "7d0fe85ef26ad1957f3f21e745c20320",
        "title": "偈颂一百二十三首  其二八",
        "author": "释崇岳",
        "content": "当阳显赫，神龙妙诀。\n倒岳倾湫，雷轰电掣。",
        "dynasty": "宋",
        "collection_info": null
    },
    {
        "uuid": "8fcecaa811eb4a6e7e64bbe40ebf5415",
        "title": "偈颂一百二十三首  其二九",
        "author": "释崇岳",
        "content": "有句无句，如藤倚树。\n筑着磕着，了无回互，八臂那咤留不住。",
        "dynasty": "宋",
        "collection_info": null
    },
    {
        "uuid": "c6b4e5bbee50db6531281f1fb0361c13",
        "title": "偈颂一百二十三首  其三○",
        "author": "释崇岳",
        "content": "只箇长行粥饭僧，江南江北震干坤。\n而今又却随他去，讨甚杨岐八世孙。",
        "dynasty": "宋",
        "collection_info": null
    },
    {
        "uuid": "401b9bfbbc0efde31de212149ed0779a",
        "title": "偈颂一百二十三首  其三一",
        "author": "释崇岳",
        "content": "入门正路，不容回互。\n千人万人，当阳蹉过。",
        "dynasty": "宋",
        "collection_info": null
    },
    {
        "uuid": "18eee4ae634775801895741e869d0d01",
        "title": "偈颂一百二十三首  其三二",
        "author": "释崇岳",
        "content": "要行便行，要坐便坐。\n自古自今，只是这箇。",
        "dynasty": "宋",
        "collection_info": null
    },
    {
        "uuid": "878a7a3b95016a27600896569401af5b",
        "title": "偈颂一百二十三首  其三三",
        "author": "释崇岳",
        "content": "一着高一着，一步阔一步。\n坐断佛祖关，迷却来时路。",
        "dynasty": "宋",
        "collection_info": null
    },
    {
        "uuid": "f125bc4c6a449025dca3447cfa366d30",
        "title": "偈颂一百二十三首  其三四",
        "author": "释崇岳",
        "content": "十五日已前取不得，十五日已后舍不得。\n正当十五日，取即是，舍即是。\n问汝问余都不会，可怜只解那斯祁。",
        "dynasty": "宋",
        "collection_info": null
    },
    {
        "uuid": "49430685f9c6602b7e56a1eae1e613b2",
        "title": "偈颂一百二十三首  其三五",
        "author": "释崇岳",
        "content": "荐福住院，事事成现。\n露柱灯笼，三门佛殿。\n若上若下，和光同尘。\n有时又却，神头鬼面。",
        "dynasty": "宋",
        "collection_info": null
    },
    {
        "uuid": "711265a112ea4c639330c5616f5c18c0",
        "title": "偈颂一百二十三首  其三六",
        "author": "释崇岳",
        "content": "衲僧一拶，钵盂口阔。\n天下杨岐，望林止渴。",
        "dynasty": "宋",
        "collection_info": null
    },
    {
        "uuid": "f8aa1fa02e02eebf4c515c0a2ed589b9",
        "title": "偈颂一百二十三首  其三七",
        "author": "释崇岳",
        "content": "元正改旦，来千去万。\n物物咸新，眼上生尘。\n拶破多年桃核裏，分明只是旧时人。",
        "dynasty": "宋",
        "collection_info": null
    },
    {
        "uuid": "b8f6587190a900a9147d34f5cc2e6120",
        "title": "偈颂一百二十三首  其三八",
        "author": "释崇岳",
        "content": "张弓架箭鱼游网，物外安身鸟入笼。\n生杀尽时蚕作茧，如何透得这三重。",
        "dynasty": "宋",
        "collection_info": null
    },
    {
        "uuid": "b5f2b9d6ae1b96fc30d8be40d4fef7dd",
        "title": "偈颂一百二十三首  其三九",
        "author": "释崇岳",
        "content": "达磨九年面壁，二祖立雪齐腰。\n三人证龟成鳖，一块顽铜钝铁。",
        "dynasty": "宋",
        "collection_info": null
    },
    {
        "uuid": "ae771b0a762dc2bff5dc9c6f6c7e83d1",
        "title": "偈颂一百二十三首  其四○",
        "author": "释崇岳",
        "content": "杀人刀，活人剑。\n那咤眼睛，金刚正焰。\n咬定牙关，赤心片片。",
        "dynasty": "宋",
        "collection_info": null
    },
    {
        "uuid": "0f97cf39e24b4289c84ef8dba357277f",
        "title": "偈颂一百二十三首  其四一",
        "author": "释崇岳",
        "content": "有解有结，虚空钉橛。\n无解无结，咬着生铁。\n二千年代错流传，天下衲僧无处雪。\n雪不雪，崖崩石裂。",
        "dynasty": "宋",
        "collection_info": null
    },
    {
        "uuid": "498e55f97ef3c62a7bf9ec942fcc7e16",
        "title": "偈颂一百二十三首  其四二",
        "author": "释崇岳",
        "content": "莫莫，大海干枯，须弥倒卓。\n逆行顺行，将错就错，明眼衲僧休卜度。",
        "dynasty": "宋",
        "collection_info": null
    },
    {
        "uuid": "9bf3ae74d39ebeda4a6bed14c0260eaf",
        "title": "偈颂一百二十三首  其四三",
        "author": "释崇岳",
        "content": "分明月上长珊瑚，一段风光烁太虚。\n大地众生同受用，如来藏裏本来无。",
        "dynasty": "宋",
        "collection_info": null
    },
    {
        "uuid": "cb235d49767b4641c1070ca1b911ea98",
        "title": "偈颂一百二十三首  其四四",
        "author": "释崇岳",
        "content": "哭不彻，笑不彻，倒腹倾肠向君说。\n父子非亲知不知，抬头脑后三斤铁。",
        "dynasty": "宋",
        "collection_info": null
    },
    {
        "uuid": "4681f19f142c06bcb66694b412e2f7be",
        "title": "偈颂一百二十三首  其四五",
        "author": "释崇岳",
        "content": "海上争驰老柏庭，生憎佛祖长无明。\n蓦然打箇翻身转，依旧龙门一派清。",
        "dynasty": "宋",
        "collection_info": null
    },
    {
        "uuid": "d646e6d9967b9dccf50ace341204c456",
        "title": "偈颂一百二十三首  其四六",
        "author": "释崇岳",
        "content": "仰面不见天，低头不见地。\n吃饭了噇眠，圣谛第一义。",
        "dynasty": "宋",
        "collection_info": null
    },
    {
        "uuid": "d78f3ab3a2344d7d50061a320ccd802e",
        "title": "偈颂一百二十三首  其四七",
        "author": "释崇岳",
        "content": "今朝正月半，举箇旧公案。\n一灯百千灯，千人万人看。\n百草头边，威音那畔。\n相逢若是箇中人，终不随他光影转。",
        "dynasty": "宋",
        "collection_info": null
    },
    {
        "uuid": "aaa8edae1b51829a27144c0cb6f7afc2",
        "title": "偈颂一百二十三首  其四八",
        "author": "释崇岳",
        "content": "万户千门到者稀，一挨一拶在临时。\n威音那畔真消息，不是知音莫与知。",
        "dynasty": "宋",
        "collection_info": null
    },
    {
        "uuid": "83e5aafba894d9f431c9accb285cb067",
        "title": "偈颂一百二十三首  其四九",
        "author": "释崇岳",
        "content": "荐福少方便，拳头如掣电。\n千眼无摸索，千耳不可见，家家门首透长安。",
        "dynasty": "宋",
        "collection_info": null
    },
    {
        "uuid": "23620b13e2acf534851121c9173d9018",
        "title": "偈颂一百二十三首  其五○",
        "author": "释崇岳",
        "content": "威音那畔真消息，累及瞿昙老祖翁。\n四十九年颠倒说，人间天上谩流通。",
        "dynasty": "宋",
        "collection_info": null
    },
    {
        "uuid": "cd3e216e0ec3c4f67c31a680c09ca1f5",
        "title": "偈颂一百二十三首  其五一",
        "author": "释崇岳",
        "content": "五月端午，荐福直举不会，诸方书符呪土。\n风从虎兮云从龙，千妖百怪自潜踪。",
        "dynasty": "宋",
        "collection_info": null
    },
    {
        "uuid": "e2fb459e88ad3788b6ed1b2ed4d2bd15",
        "title": "偈颂一百二十三首  其五二",
        "author": "释崇岳",
        "content": "今朝九月二十，莫怪光阴电急。\n游人南北憧憧，不识自家城邑。\n眨上眉毛从此入。",
        "dynasty": "宋",
        "collection_info": null
    },
    {
        "uuid": "cd50576439fa921476d1f9aadac01524",
        "title": "偈颂一百二十三首  其五四",
        "author": "释崇岳",
        "content": "春风似箭，春雨如膏。\n旷劫来事，不隔丝毫。",
        "dynasty": "宋",
        "collection_info": null
    },
    {
        "uuid": "f9e6bbdf036873b3a462aab0a323063c",
        "title": "偈颂一百二十三首  其五五",
        "author": "释崇岳",
        "content": "行亦禅，坐亦禅，语默动静体安然。\n匝地普天收不得，都来不直半分钱。",
        "dynasty": "宋",
        "collection_info": null
    },
    {
        "uuid": "7dedf6ad4ef256642dbb2025a92199d6",
        "title": "偈颂一百二十三首  其五六",
        "author": "释崇岳",
        "content": "石巩张弓，鲁祖面壁。\n正令不行，拗曲作直。",
        "dynasty": "宋",
        "collection_info": null
    },
    {
        "uuid": "bcb5e17619111ecf08d2ccb4f2e0b09b",
        "title": "偈颂一百二十三首  其五七",
        "author": "释崇岳",
        "content": "欲得现前，莫存顺逆。\n祖师来也还见么，切忌扶篱摸壁。",
        "dynasty": "宋",
        "collection_info": null
    },
    {
        "uuid": "6d98c5b0670ffe53048b6e290e370111",
        "title": "偈颂一百二十三首  其五八",
        "author": "释崇岳",
        "content": "空手把锄头，蚊子上铁牛。\n步行骑水牛，黄河水逆流。\n人从桥上过，猛虎当路坐。\n桥流水不流，佛祖是仇雠。",
        "dynasty": "宋",
        "collection_info": null
    },
    {
        "uuid": "da6f7275543859321d0f85ef04235b7f",
        "title": "偈颂一百二十三首  其五九",
        "author": "释崇岳",
        "content": "五年于此谩随缘，去住无心自坦然。\n六月霏霏飘瑞雪，须知别是一壶天。",
        "dynasty": "宋",
        "collection_info": null
    },
    {
        "uuid": "761ca1551ed03558d5a52339f530a8a1",
        "title": "偈颂一百二十三首  其六○",
        "author": "释崇岳",
        "content": "有时堆堆坐禅，有时一向打閧。\n年来行脚衲僧，都是箇般病痛。\n报君知，休打閧。\n入门拚却箇浑身，头头自有生蛇弄。",
        "dynasty": "宋",
        "collection_info": null
    },
    {
        "uuid": "2955c6e215ff8ef4d56365bb6da21428",
        "title": "偈颂一百二十三首  其六一",
        "author": "释崇岳",
        "content": "五祖老人好语，只为探头太过。\n香山有箇方便，也要诸人共知。\n透得金刚圈，细嚼铁馂馅。\n一饱忘百饥，始信不相赚。",
        "dynasty": "宋",
        "collection_info": null
    },
    {
        "uuid": "53138348fc5b5071d987bffcc51a484d",
        "title": "偈颂一百二十三首  其六二",
        "author": "释崇岳",
        "content": "年去年来贫復贫，祖师抬脚重千斤。\n愁人莫向愁人说，说向愁人愁杀人。",
        "dynasty": "宋",
        "collection_info": null
    },
    {
        "uuid": "9465e232e49ef009e18412e742815df2",
        "title": "偈颂一百二十三首  其六三",
        "author": "释崇岳",
        "content": "铁山崩倒压银山，盘走珠兮珠走盘。\n密把鸳鸯闲绣出，金针终不与人看。",
        "dynasty": "宋",
        "collection_info": null
    },
    {
        "uuid": "4087b77dd88db9f348b93c00c51bcb94",
        "title": "偈颂一百二十三首  其六四",
        "author": "释崇岳",
        "content": "半雨半晴，桃红李白。\n点着便行，不劳啖啄。",
        "dynasty": "宋",
        "collection_info": null
    },
    {
        "uuid": "2bbb9ea598be210cf0bf82352b06007d",
        "title": "偈颂一百二十三首  其六五",
        "author": "释崇岳",
        "content": "青天白日，悟箇什么。\n咄咄咄，骊珠击碎苍龙窟。",
        "dynasty": "宋",
        "collection_info": null
    },
    {
        "uuid": "924b823e4e4d3442a8ee79147701e928",
        "title": "偈颂一百二十三首  其六六",
        "author": "释崇岳",
        "content": "第七箇没尾巴，不落羣队独露爪牙。\n拟心凑泊终难见，须信莲开火裏花。",
        "dynasty": "宋",
        "collection_info": null
    },
    {
        "uuid": "28170653e505d5204f435986009a0237",
        "title": "偈颂一百二十三首  其六七",
        "author": "释崇岳",
        "content": "静处闹浩浩，闹中静悄悄。\n钟动月黄昏，鸡鸣五更早。\n拄杖子，却懊恼，可惜好光阴，等闲空过了。",
        "dynasty": "宋",
        "collection_info": null
    },
    {
        "uuid": "ee3ea4e6a08caa6b23cb51b919f5eb9e",
        "title": "偈颂一百二十三首  其六八",
        "author": "释崇岳",
        "content": "坐断毗卢顶，超然亘古今。\n万缘俱剔脱，一片祖师心。",
        "dynasty": "宋",
        "collection_info": null
    },
    {
        "uuid": "3db84f15c6acf4be62b3c0309a04eecd",
        "title": "偈颂一百二十三首  其六九",
        "author": "释崇岳",
        "content": "入门一句，宾主历然。\n不劳弹指，天宽地宽。\n壶中消息异人间。",
        "dynasty": "宋",
        "collection_info": null
    },
    {
        "uuid": "35b721273e5b4c7fa2b1760d083c8b3a",
        "title": "偈颂一百二十三首  其七○",
        "author": "释崇岳",
        "content": "一着高一着，一步阔一步。\n明眼人前，犹涉路布。\n凤栖不在梧桐树。",
        "dynasty": "宋",
        "collection_info": null
    },
    {
        "uuid": "32d3e2f31d957e831780f8305c635ab1",
        "title": "偈颂一百二十三首  其七一",
        "author": "释崇岳",
        "content": "佛眼觑不得，祖师提不起。\n石裂崖崩，掀翻到底。\n不风流处更风流，也是波斯入闹市。",
        "dynasty": "宋",
        "collection_info": null
    },
    {
        "uuid": "9d7b8d702971d86661827c8a2348cfdf",
        "title": "偈颂一百二十三首  其七二",
        "author": "释崇岳",
        "content": "恁么恁么，牵犁拽杷。\n不恁么不恁么，泥多佛大。\n临济三玄，赵州勘破鼻孔大。",
        "dynasty": "宋",
        "collection_info": null
    },
    {
        "uuid": "aed07cb48372a76c62abbb744a024b31",
        "title": "偈颂一百二十三首  其七三",
        "author": "释崇岳",
        "content": "欲得大用现前，直下顿忘知见。\n诸见若尽，昏雾不生，大智洞然。",
        "dynasty": "宋",
        "collection_info": null
    },
    {
        "uuid": "f9df2b9689ff3740c0a73a07657c86c0",
        "title": "偈颂一百二十三首  其七四",
        "author": "释崇岳",
        "content": "今朝九月初一，祝圣升堂已毕。\n若是达磨儿孙，瞥转云门念七。",
        "dynasty": "宋",
        "collection_info": null
    },
    {
        "uuid": "ff275371b2385ada651cc8b63d72a489",
        "title": "偈颂一百二十三首  其七五",
        "author": "释崇岳",
        "content": "诸方如法开炉，虎丘家风淡泊。\n拈出箇铁馂馅，箇裏宁容啖啄。\n休啖啄，丹霞烧木佛，院主眉鬚落。",
        "dynasty": "宋",
        "collection_info": null
    },
    {
        "uuid": "a2e62ed12c55be4509df66fb34a6f2f6",
        "title": "偈颂一百二十三首  其七六",
        "author": "释崇岳",
        "content": "一人打毡拍板，一人吹无孔笛。\n梵音清雅，令人乐闻。\n且道是什么曲调，洞庭山脚太湖心。",
        "dynasty": "宋",
        "collection_info": null
    },
    {
        "uuid": "9c4faa88978b42b7159d0579d952e2b9",
        "title": "偈颂一百二十三首  其七七",
        "author": "释崇岳",
        "content": "年去实不去，年来实不来。\n山僧都不会，露柱笑咍咍。",
        "dynasty": "宋",
        "collection_info": null
    },
    {
        "uuid": "4c2f411235a2dd64a847643b2b25a9c7",
        "title": "偈颂一百二十三首  其七八",
        "author": "释崇岳",
        "content": "深闻浅悟，三更问路。\n深悟浅闻，痛处遭针。\n胡卢子，放教沉。\n莫将闲学解，埋没祖师心。",
        "dynasty": "宋",
        "collection_info": null
    },
    {
        "uuid": "6323a94dd8f4e25e647e8a01e82be938",
        "title": "偈颂一百二十三首  其七九",
        "author": "释崇岳",
        "content": "总是掩耳偷铃，殊不知甘贽有收有放，首座彻底惺惺。\n云收雨霁长空阔，一对鸳鸯画不成。",
        "dynasty": "宋",
        "collection_info": null
    },
    {
        "uuid": "63835002b3a8e9cc7ceaeacf8384a0d8",
        "title": "偈颂一百二十三首  其八○",
        "author": "释崇岳",
        "content": "今朝五月五，粗言及细语。\n会得也寻常，不会超佛祖。",
        "dynasty": "宋",
        "collection_info": null
    },
    {
        "uuid": "5501dc68be77e63da7ae9c4bde1dbd0e",
        "title": "偈颂一百二十三首  其八一",
        "author": "释崇岳",
        "content": "去却一，拈却七，佛祖玄关元不识。\n百尺竿头掉臂行，笑指西方日头出。\n透金圈，吞栗棘，明眼衲僧没气息。",
        "dynasty": "宋",
        "collection_info": null
    },
    {
        "uuid": "dba854ffdb39f7f7ac7d09704c12219c",
        "title": "偈颂一百二十三首  其八二",
        "author": "释崇岳",
        "content": "灵源洞彻，真照无边。\n万机旋復，十方目前。\n圣中圣，天中天，最尊贵，復何言。\n文明齐北极，睿算等南山。",
        "dynasty": "宋",
        "collection_info": null
    },
    {
        "uuid": "e24ed94a9aa862955515108c83ea8b36",
        "title": "偈颂一百二十三首  其八三",
        "author": "释崇岳",
        "content": "怀州牛吃禾，益州马腹胀。\n天下觅医人，灸猪左膊上。\n也好笑，也堪悲，耳垛元来两片皮。",
        "dynasty": "宋",
        "collection_info": null
    },
    {
        "uuid": "89236438376bc83f877183d2b6b9317c",
        "title": "偈颂一百二十三首  其八四",
        "author": "释崇岳",
        "content": "十月瑞庆节，真人降中天。\n万国葵藿心，虔祝一炉烟。\n龙图凤历等干坤，睿算弥隆亿万年。",
        "dynasty": "宋",
        "collection_info": null
    },
    {
        "uuid": "fb15643c66e7ed7110f03b6bbf4bd179",
        "title": "偈颂一百二十三首  其八五",
        "author": "释崇岳",
        "content": "一不做，二不休，宾主互换有来由。\n焦砖打着连底冻，赤眼撞着火柴头。",
        "dynasty": "宋",
        "collection_info": null
    },
    {
        "uuid": "6bbec2063d3327c24c137f7b7349383b",
        "title": "偈颂一百二十三首  其八六",
        "author": "释崇岳",
        "content": "有句无句，如藤倚树。\n孟八郎汉，便恁么去。\n苏噜苏噜。",
        "dynasty": "宋",
        "collection_info": null
    },
    {
        "uuid": "f77d353e3747ba865220aedd5dde88bd",
        "title": "偈颂一百二十三首  其八七",
        "author": "释崇岳",
        "content": "是即全是，非即全非。\n大用现前，携手同归，不知犹自涉离微。",
        "dynasty": "宋",
        "collection_info": null
    },
    {
        "uuid": "5fbc4d3490f34d09ff94d35979b242d0",
        "title": "偈颂一百二十三首  其八八",
        "author": "释崇岳",
        "content": "打睡坐禅，坐禅打睡。\n有利无利，不离行市。\n老黄檗，太憨痴，深耕浅种少人知。",
        "dynasty": "宋",
        "collection_info": null
    },
    {
        "uuid": "cbf2308ae9e1bcfdcb4bd599238b0eed",
        "title": "偈颂一百二十三首  其八九",
        "author": "释崇岳",
        "content": "世尊三昧，文殊三昧，总在拂子头上。\n卧龙纔奋迅，丹凤便翱翔。",
        "dynasty": "宋",
        "collection_info": null
    },
    {
        "uuid": "ed89e756c91d9248eac54df829caade2",
        "title": "偈颂一百二十三首  其九○",
        "author": "释崇岳",
        "content": "百丈耳聋，黄檗吐舌。\n后代儿孙，半生半灭。\n破沙盆，曾漏泄，炎天六月飘霜雪。",
        "dynasty": "宋",
        "collection_info": null
    },
    {
        "uuid": "d89d9b1803d6fa5d491f8d25bbbe4b50",
        "title": "偈颂一百二十三首  其九一",
        "author": "释崇岳",
        "content": "倾尽宝山宝，全身入荒草。\n若是凤凰儿，不向那边讨。",
        "dynasty": "宋",
        "collection_info": null
    },
    {
        "uuid": "a12c48ffcb18903f84f2d70a3391b62e",
        "title": "偈颂一百二十三首  其九二",
        "author": "释崇岳",
        "content": "万法是心光，诸缘惟性晓。\n本无迷悟人，只要今日了。",
        "dynasty": "宋",
        "collection_info": null
    },
    {
        "uuid": "0bf8fc21c4f2132ccd112722be46822e",
        "title": "偈颂一百二十三首  其九三",
        "author": "释崇岳",
        "content": "灵隠开炉，火种全无。\n将无作有，孰辨精粗。\n拟议乌藤劈脊搂，从教箇箇嘴卢都。",
        "dynasty": "宋",
        "collection_info": null
    },
    {
        "uuid": "1f11f03aacd0c4ca1968f59c8cea86d7",
        "title": "偈颂一百二十三首  其九四",
        "author": "释崇岳",
        "content": "东过西西过东，主中宾宾中主。\n大地全收，千差一举。\n打鼓普请看，通身是泥土。",
        "dynasty": "宋",
        "collection_info": null
    },
    {
        "uuid": "99c7f508d29c114afd8d9c92b3e6a036",
        "title": "偈颂一百二十三首  其九五",
        "author": "释崇岳",
        "content": "仰面不见天，低头不见地。\n眉毛在眼上，鼻孔裏出气。\n易分雪裏粉，难辨墨中煤。",
        "dynasty": "宋",
        "collection_info": null
    },
    {
        "uuid": "932a2a592710c9dd75eaf66bc77b997d",
        "title": "偈颂一百二十三首  其九六",
        "author": "释崇岳",
        "content": "今朝十五，升堂直举。\n全主全宾，灯笼露柱。\n不是佛，不是祖。\n剔起两茎眉，三更日卓午。",
        "dynasty": "宋",
        "collection_info": null
    },
    {
        "uuid": "8c3e08d0447dea4e23132e6922c404f4",
        "title": "偈颂一百二十三首  其九七",
        "author": "释崇岳",
        "content": "年年此日泼恶水，箇事从悉达多起。\n自云遍界独称尊，后代儿孙谁管你。",
        "dynasty": "宋",
        "collection_info": null
    },
    {
        "uuid": "d725e6baedc0647e451f41b574a752b3",
        "title": "偈颂一百二十三首  其九八",
        "author": "释崇岳",
        "content": "忽雨忽晴，天平地平。\n释迦弥勒，打失眼睛。",
        "dynasty": "宋",
        "collection_info": null
    },
    {
        "uuid": "12f8e47ed71e36a4b06de9911f9e35a4",
        "title": "偈颂一百二十三首  其九九",
        "author": "释崇岳",
        "content": "借手行拳，惊羣动众。\n龙门上客，未举先知。\n若不然者，灵隠失利。",
        "dynasty": "宋",
        "collection_info": null
    },
    {
        "uuid": "dab3fcf0b7c82ceb7554cbfd28499f9c",
        "title": "偈颂一百二十三首  其一○○",
        "author": "释崇岳",
        "content": "大人具大见，大智得大用。\n一举定千差，百发而百中。\n密赞中兴业，了无毫末共。\n福如沧海寿如山，赫赫声名继前踵。",
        "dynasty": "宋",
        "collection_info": null
    },
    {
        "uuid": "7d821c99b3efa63fce8229b38b1f1a74",
        "title": "偈颂一百二十三首  其一○一",
        "author": "释崇岳",
        "content": "青天復青天，打失髑髅前。\n看看日又过，争教人少年。",
        "dynasty": "宋",
        "collection_info": null
    },
    {
        "uuid": "27d9604e7164cdb9d4cfe96da1fb8d1d",
        "title": "偈颂一百二十三首  其一○二",
        "author": "释崇岳",
        "content": "道人相见，如如不变。\n同气连枝，略通一线。\n笑揖飞来峰，大家看佛面。",
        "dynasty": "宋",
        "collection_info": null
    },
    {
        "uuid": "c9b27eb630aa301ad329b3cb90f8f1ab",
        "title": "偈颂一百二十三首  其一○三",
        "author": "释崇岳",
        "content": "西天四七，唐土二三。\n天下老和尚，的的相承，不容眨眼，老德山因甚拆却佛殿。",
        "dynasty": "宋",
        "collection_info": null
    },
    {
        "uuid": "da08f8e948d6d0287ec96fbe46210aa0",
        "title": "偈颂一百二十三首  其一○四",
        "author": "释崇岳",
        "content": "第一义谛，分文不直。\n略露机锋，青天霹雳。\n恁么恁么，不识不识。",
        "dynasty": "宋",
        "collection_info": null
    },
    {
        "uuid": "3b003aa74067fe55f6ccdd1233a5a379",
        "title": "偈颂一百二十三首  其一○五",
        "author": "释崇岳",
        "content": "急水波心下直鈎，鱼龙虾蟹一时收。\n祖师活计无多子，恼乱春风卒未休。",
        "dynasty": "宋",
        "collection_info": null
    },
    {
        "uuid": "bde527548056b1ad01df8988b7b50165",
        "title": "偈颂一百二十三首  其一○六",
        "author": "释崇岳",
        "content": "言无展事，语不投机。\n承言者丧，滞句者迷。\n和底掀翻了，赵州东院西。",
        "dynasty": "宋",
        "collection_info": null
    },
    {
        "uuid": "6feb1463f448dc593e2e35105c630899",
        "title": "偈颂一百二十三首  其一○七",
        "author": "释崇岳",
        "content": "千圣不传到今日，口上着来无等匹。\n洞庭山脚太湖心，行人路上空啾唧。",
        "dynasty": "宋",
        "collection_info": null
    },
    {
        "uuid": "ae2e7f43dedd615414652bde88ab9e91",
        "title": "偈颂一百二十三首  其一○八",
        "author": "释崇岳",
        "content": "诸佛降生，鼻直眼横。\n打与狗吃，据令而行。\n流通正法眼，日午打三更。",
        "dynasty": "宋",
        "collection_info": null
    },
    {
        "uuid": "3254f69d0d04197af06319510993aac8",
        "title": "偈颂一百二十三首  其一○九",
        "author": "释崇岳",
        "content": "今朝月半，见成公案。\n临济德山，犹是钝汉。\n灵隠恁么道，也是不着便。",
        "dynasty": "宋",
        "collection_info": null
    },
    {
        "uuid": "6cfaa1b85938206be8f4877a7e256f09",
        "title": "偈颂一百二十三首  其一一○",
        "author": "释崇岳",
        "content": "百尺竿头弄险，是非海裏横身。\n更有全提底时节，只堪惆怅不堪陈。",
        "dynasty": "宋",
        "collection_info": null
    },
    {
        "uuid": "b14108e2fb50366c7cc2f2f09881d910",
        "title": "偈颂一百二十三首  其一一一",
        "author": "释崇岳",
        "content": "这僧不妨懵懂，白兆终是惺惺。\n不惺惺，药因救病出金瓶。",
        "dynasty": "宋",
        "collection_info": null
    },
    {
        "uuid": "28a6ae710a44a98e8786d9d7e2f8ca88",
        "title": "偈颂一百二十三首  其一一二",
        "author": "释崇岳",
        "content": "不着佛求，不着法求，不着僧求。\n扬帆鼓棹，任性优游。\n收舍南州与北州，都卢无有一丝头。",
        "dynasty": "宋",
        "collection_info": null
    },
    {
        "uuid": "02ed21326b4ff1a0961d9ecf7f77b947",
        "title": "偈颂一百二十三首  其一一三",
        "author": "释崇岳",
        "content": "绝罗笼，脱羁锁。\n虽是善因，而招恶果。",
        "dynasty": "宋",
        "collection_info": null
    },
    {
        "uuid": "52dc06e587ae6cfb6393132585a21a74",
        "title": "偈颂一百二十三首  其一一四",
        "author": "释崇岳",
        "content": "从门入者，不是家珍。\n拶倒灯笼露柱嗔。",
        "dynasty": "宋",
        "collection_info": null
    },
    {
        "uuid": "c351dc5f97b64b2998eb39b8b36bcf96",
        "title": "偈颂一百二十三首  其一一五",
        "author": "释崇岳",
        "content": "梵志翻着袜，摩耶生悉达。\n声迹不相干，今朝四月八。",
        "dynasty": "宋",
        "collection_info": null
    },
    {
        "uuid": "6bc529d826191541d241078d5beb7cd0",
        "title": "偈颂一百二十三首  其一一六",
        "author": "释崇岳",
        "content": "识不识，见非见。\n说易说难，如油入麵。",
        "dynasty": "宋",
        "collection_info": null
    },
    {
        "uuid": "f57870211761f2effa5998532c5b1ee9",
        "title": "偈颂一百二十三首  其一一七",
        "author": "释崇岳",
        "content": "世尊良久，维摩默然。\n便恁么去，十万八千。",
        "dynasty": "宋",
        "collection_info": null
    },
    {
        "uuid": "48019650d4aaa9c26c2b1d77d304e544",
        "title": "偈颂一百二十三首  其一一八",
        "author": "释崇岳",
        "content": "开炉开炉，柴炭全无。\n星儿火种，照彻十虚。",
        "dynasty": "宋",
        "collection_info": null
    },
    {
        "uuid": "4c8067789b74520eb75e6f6b15ae0b46",
        "title": "偈颂一百二十三首  其一一九",
        "author": "释崇岳",
        "content": "有你不有我，有我不有你。\n咬定牙关，齐之以礼。",
        "dynasty": "宋",
        "collection_info": null
    },
    {
        "uuid": "fec0414762d7523e39bcadf8b9230d34",
        "title": "偈颂一百二十三首  其一二○",
        "author": "释崇岳",
        "content": "端居丈室，青天白日。\n窦八布衫，云门念七。",
        "dynasty": "宋",
        "collection_info": null
    },
    {
        "uuid": "22ca65c046b7389e01748c675d935754",
        "title": "偈颂一百二十三首  其一二一",
        "author": "释崇岳",
        "content": "一二三四五，五四三二一。\n风过树头摇，天晴日头出。\n会得日头出，不会而自屈。",
        "dynasty": "宋",
        "collection_info": null
    },
    {
        "uuid": "ba6cf9e05d8ecba7cd071c960fdffbea",
        "title": "偈颂一百二十三首  其一二二",
        "author": "释崇岳",
        "content": "两刃交锋，略通一线。\n有耳者闻，有眼者见。",
        "dynasty": "宋",
        "collection_info": null
    },
    {
        "uuid": "4b09099126ae18db940ce1bd837db3c0",
        "title": "偈颂一百二十三首  其一二三",
        "author": "释崇岳",
        "content": "达磨达磨，不识这箇。\n直指单传，胡挥乱做。",
        "dynasty": "宋",
        "collection_info": null
    },
    {
        "uuid": "3c4aad9ab43f6997deffa8f89d5e0d89",
        "title": "颂古二十五首  其一",
        "author": "释崇岳",
        "content": "开口分明便垛根，指天指地独称尊。\n成羣作队随他转，几箇男儿有脑门。",
        "dynasty": "宋",
        "collection_info": null
    },
    {
        "uuid": "5a81df072deb3decf77e5ffd2a32b85c",
        "title": "颂古二十五首  其二",
        "author": "释崇岳",
        "content": "平生心胆向人倾，过犯弥天已不轻。\n带累马师胡乱后，至今错认定盘星。",
        "dynasty": "宋",
        "collection_info": null
    },
    {
        "uuid": "5e254e989858fc6c51ddfcebec2bbc8e",
        "title": "颂古二十五首  其三",
        "author": "释崇岳",
        "content": "坐断千峰路，穿开碧落天。\n那容问端的，端的髑髅前。",
        "dynasty": "宋",
        "collection_info": null
    },
    {
        "uuid": "1ad5117d5829bb6020fa418917396404",
        "title": "颂古二十五首  其四",
        "author": "释崇岳",
        "content": "大道透长安，言端语亦端。\n腊尽雪消去，春来依旧寒。",
        "dynasty": "宋",
        "collection_info": null
    },
    {
        "uuid": "1db0bc7ac585e27f5b4f04e25f47e72d",
        "title": "颂古二十五首  其五",
        "author": "释崇岳",
        "content": "分明写出与君看，意在鈎头不在盘。\n纵使石人开得口，不知犹被舌头瞒。",
        "dynasty": "宋",
        "collection_info": null
    },
    {
        "uuid": "26299289adf0b7819903a280ff2795d3",
        "title": "颂古二十五首  其六",
        "author": "释崇岳",
        "content": "出得出不得，攧落精灵窟。\n何处不风流，祖师无妙诀。",
        "dynasty": "宋",
        "collection_info": null
    },
    {
        "uuid": "c33aa3febc617269fc4a9f742eef2580",
        "title": "颂古二十五首  其七",
        "author": "释崇岳",
        "content": "大梅梅子熟，庞老已先知。\n正眼验深要，相逢拍手归。",
        "dynasty": "宋",
        "collection_info": null
    },
    {
        "uuid": "d5238f6f9cb662f3cbfef21d7841be22",
        "title": "颂古二十五首  其八",
        "author": "释崇岳",
        "content": "十月清霜重，临风彻骨寒。\n苦无栖泊处，摆手出长安。",
        "dynasty": "宋",
        "collection_info": null
    },
    {
        "uuid": "94670f75967c97a8228d757de5596f45",
        "title": "颂古二十五首  其九",
        "author": "释崇岳",
        "content": "京师出大黄，见贼便见赃。\n竹杖化龙去，痴人戽夜塘。",
        "dynasty": "宋",
        "collection_info": null
    },
    {
        "uuid": "62438384c0bb8d01b40e666d88479367",
        "title": "颂古二十五首  其一○",
        "author": "释崇岳",
        "content": "水急鱼行涩，峰高鸟不栖。\n世情看冷暖，人面逐高低。",
        "dynasty": "宋",
        "collection_info": null
    },
    {
        "uuid": "ef5861bb5143652578f11a91bb1c9c26",
        "title": "颂古二十五首  其一一",
        "author": "释崇岳",
        "content": "杀活全机觌面提，大家相聚吃茎虀。\n后生不省这箇意，只管忙忙打野榸。",
        "dynasty": "宋",
        "collection_info": null
    },
    {
        "uuid": "9d7f9fefcfd969143d1b45325b8a4f3b",
        "title": "颂古二十五首  其一二",
        "author": "释崇岳",
        "content": "云门一曲，彻髓彻骨。\n霁雪千峰，寒梅破萼。\n啐啄公子，风流鸣木铎。",
        "dynasty": "宋",
        "collection_info": null
    },
    {
        "uuid": "5e3bb85b66ad0def536532faea229b59",
        "title": "颂古二十五首  其一三",
        "author": "释崇岳",
        "content": "寒暑分明说向君，不容拟议辨疎亲。\n匾担蓦折两头脱，举目长空一笑新。",
        "dynasty": "宋",
        "collection_info": null
    },
    {
        "uuid": "56f8fab9aa05a31ab5b51d8d5158ed81",
        "title": "颂古二十五首  其一四",
        "author": "释崇岳",
        "content": "不是风兮不是幡，分明裂破万重关。\n谁知用尽腕头力，惹得闲名落世间。",
        "dynasty": "宋",
        "collection_info": null
    },
    {
        "uuid": "d52906c408252a17592d7356f91f2fa6",
        "title": "颂古二十五首  其一五",
        "author": "释崇岳",
        "content": "云门小厮儿，作大狮子吼。\n鼻孔得半边，不知失却口。",
        "dynasty": "宋",
        "collection_info": null
    },
    {
        "uuid": "a438d8b9ea61246ccb041f52d18acf45",
        "title": "颂古二十五首  其一六",
        "author": "释崇岳",
        "content": "闪电光中宾主分，虚空背上立纲宗。\n祖师活计只如此，后代儿孙扫地空。",
        "dynasty": "宋",
        "collection_info": null
    },
    {
        "uuid": "b0fe033f1dbc8c47f780451f8f93ae86",
        "title": "颂古二十五首  其一七",
        "author": "释崇岳",
        "content": "赵州吃茶去，毒蛇横古路。\n踏着乃知非，佛也不堪做。",
        "dynasty": "宋",
        "collection_info": null
    },
    {
        "uuid": "70c7b45a22789695f93adc6984c6c1be",
        "title": "颂古二十五首  其一八",
        "author": "释崇岳",
        "content": "夫子不识字，达磨不会禅。\n大唐天子国，依旧化三千。",
        "dynasty": "宋",
        "collection_info": null
    },
    {
        "uuid": "acbdbd9ca2c9cd58e3fa79aa0936b42b",
        "title": "颂古二十五首  其一九",
        "author": "释崇岳",
        "content": "云开空自阔，叶落即归根。\n回首烟波裏，渔歌过远村。",
        "dynasty": "宋",
        "collection_info": null
    },
    {
        "uuid": "61db5f2cc3a6850f5fcafe07cc7d4df2",
        "title": "颂古二十五首  其二○",
        "author": "释崇岳",
        "content": "出水何如未出水，莲花荷叶有来由。\n定光金地遥招手，智者江陵暗点头。",
        "dynasty": "宋",
        "collection_info": null
    },
    {
        "uuid": "07e039ec585a14c5c6cf7afda241c4dc",
        "title": "颂古二十五首  其二一",
        "author": "释崇岳",
        "content": "百丈狸奴面，沩山鬼眼睛。\n见人空解笑，弄物不知名。",
        "dynasty": "宋",
        "collection_info": null
    },
    {
        "uuid": "902d58c5ee30c3999ee0ecaa9d093f43",
        "title": "颂古二十五首  其二二",
        "author": "释崇岳",
        "content": "拄地撑天全体用，夕阳影裏不藏身。\n有时独坐孤峰顶，寂寂犹闻落叶频。",
        "dynasty": "宋",
        "collection_info": null
    },
    {
        "uuid": "061a5b10a172831b5087c13920c7b6cb",
        "title": "颂古二十五首  其二三",
        "author": "释崇岳",
        "content": "描不成兮画不成，卧龙长怖碧潭清。\n拟心凑泊终难会，达者应须暗裏惊。",
        "dynasty": "宋",
        "collection_info": null
    },
    {
        "uuid": "47cbb5357fa8cbc3499699d6009b54c0",
        "title": "颂古二十五首  其二四",
        "author": "释崇岳",
        "content": "腊月烧山，天宽地宽。\n筑着磕着，彻骨毛寒。",
        "dynasty": "宋",
        "collection_info": null
    },
    {
        "uuid": "aa17d302c24d9e567e789f00709fdc07",
        "title": "颂古二十五首  其二五",
        "author": "释崇岳",
        "content": "莫莫，拈出一条断贯索。\n任从我佛及众生，撩天鼻孔都穿却。",
        "dynasty": "宋",
        "collection_info": null
    },
    {
        "uuid": "b798966998884e53b4dddefa098b2e8e",
        "title": "释迦出山相赞",
        "author": "释崇岳",
        "content": "弃轮王位放痴獃，夜半逾城心未灰。\n冷坐六年无折合，有何面目出山来。",
        "dynasty": "宋",
        "collection_info": null
    },
    {
        "uuid": "e37b565ea0338ac00d36a478150ae2c1",
        "title": "无量寿佛赞",
        "author": "释崇岳",
        "content": "四十八弘誓愿，百千万亿弥陀。\n水鸟树林开正眼，为人亲切不消多。",
        "dynasty": "宋",
        "collection_info": null
    },
    {
        "uuid": "395f061f0b3e542929d740747fac889f",
        "title": "观音赞",
        "author": "释崇岳",
        "content": "月团团，星斗寒。\n风振海，雷破山。\n圆通大士，瑞应人间。",
        "dynasty": "宋",
        "collection_info": null
    },
    {
        "uuid": "1dd57ccc687c2976bc17b6ec81918f4e",
        "title": "九祖赞",
        "author": "释崇岳",
        "content": "半生足不履地，轩知路遍天涯。\n得箇冬瓜印子，至今目瞠口呿。",
        "dynasty": "宋",
        "collection_info": null
    },
    {
        "uuid": "0efb3088584b445b0f3edf8afb8dd958",
        "title": "维摩赞",
        "author": "释崇岳",
        "content": "深入不二门，巧尽翻成拙。\n一默定千差，常说炽然说说拙，万古清风寒彻骨。",
        "dynasty": "宋",
        "collection_info": null
    },
    {
        "uuid": "515f8185175cf271af853af62b8e670a",
        "title": "达磨赞  其一",
        "author": "释崇岳",
        "content": "凤凰城阙，不通水泄。\n少室岩前，话作两橛。\n赚它人家男女，开眼唤龟作鳖。",
        "dynasty": "宋",
        "collection_info": null
    },
    {
        "uuid": "491fa4e77bb48fc788caa201b56d3438",
        "title": "达磨赞  其二",
        "author": "释崇岳",
        "content": "直指西来，分明祸胎。\n渡江面壁，偷心未息。\n从兹皮髓分张，轰起青天霹雳。",
        "dynasty": "宋",
        "collection_info": null
    },
    {
        "uuid": "67c6003b06cecfb933a4a398b42c658d",
        "title": "达磨赞  其三",
        "author": "释崇岳",
        "content": "一苇渡江，无处埋藏。\n分皮分髓，瞒神謼鬼。\n忙忙直向西归，不知失却隻履。",
        "dynasty": "宋",
        "collection_info": null
    },
    {
        "uuid": "e46cf16bef3f1576283479455d1c4337",
        "title": "庞居士赞",
        "author": "释崇岳",
        "content": "心空及第，深根固蒂。\n共说无生，异类中行。\n恼乱禅家至今日，不知日午打三更。",
        "dynasty": "宋",
        "collection_info": null
    },
    {
        "uuid": "0ad3c4f7371da9a316bb2805f2dfdd89",
        "title": "临济赞",
        "author": "释崇岳",
        "content": "一棒一喝，倾湫倒岳。\n凌蔑吾宗，这白拈贼。",
        "dynasty": "宋",
        "collection_info": null
    },
    {
        "uuid": "458e597a2d7bb854b34aba19a2e1e7c7",
        "title": "金华圣者赞",
        "author": "释崇岳",
        "content": "千兵不若一将，伎俩何如帐样。\n不识古佛定光，稽首猪头和尚。",
        "dynasty": "宋",
        "collection_info": null
    },
    {
        "uuid": "6b71820827669826041531f72e6ddc53",
        "title": "大巅和尚赞",
        "author": "释崇岳",
        "content": "赶首座出院，勘三平中箭。\n放过韩文公，鈎头通一线。\n谩道昼夜一百八，也是和盲悖诉瞎。",
        "dynasty": "宋",
        "collection_info": null
    },
    {
        "uuid": "e7998c1a358f4ef56841340e325098d4",
        "title": "应庵师祖赞  其一",
        "author": "释崇岳",
        "content": "深入虎穴，有屈难雪。\n天下应庵，只得一橛。",
        "dynasty": "宋",
        "collection_info": null
    },
    {
        "uuid": "4d820b9167d57a8abe3620c11ff5ede9",
        "title": "应庵师祖赞  其二",
        "author": "释崇岳",
        "content": "虎口裏转身，拳头上捏怪。\n胡乱三十年，起东山正派。\n不知过犯弥天大。",
        "dynasty": "宋",
        "collection_info": null
    },
    {
        "uuid": "8fe10852644a093338aa59f9f200e4dc",
        "title": "密庵先师赞",
        "author": "释崇岳",
        "content": "咬猪狗之手讨甚巴鼻，奋劈胸之拳瞎却顶门。\n出达磨身血，断衲僧命根。\n纤毫不肯放过，丛林为雠为冤。\n箇般种草决，定累及儿孙。",
        "dynasty": "宋",
        "collection_info": null
    },
    {
        "uuid": "2c268f57fdad0faed5ace1f12b72ebaf",
        "title": "芝山智默长老请赞密庵先师",
        "author": "释崇岳",
        "content": "击石火裏穿辽天鼻孔，妙转机前打凤罗龙。\n正法眼，瞎馿边。\n灭却破沙盆，扶临济正宗。\n门庭峭峻，孰敢当锋，铁壁银山一线通。",
        "dynasty": "宋",
        "collection_info": null
    },
    {
        "uuid": "61025ec3d46922ef604215e93369e6d6",
        "title": "能仁光睦长老画师顶相请赞",
        "author": "释崇岳",
        "content": "恣拍盲性，用劈胸拳。\n併荡三玄三要，管甚栗棘金圈。\n渠侬已是灭胡种，不知将底付儿孙。",
        "dynasty": "宋",
        "collection_info": null
    },
    {
        "uuid": "5923010b6c55bb1d1ee718918482cd8f",
        "title": "云居善开长老请赞",
        "author": "释崇岳",
        "content": "为人巴鼻，一点浑无。\n明眼衲僧，失却鼻孔。\n铁馂馅，金刚圈。\n分明开口不在舌头边，累及后代结佛祖深冤。",
        "dynasty": "宋",
        "collection_info": null
    },
    {
        "uuid": "21a96d004ef8d140d8776aad71936496",
        "title": "道岩首座请赞",
        "author": "释崇岳",
        "content": "人我如山，狠气如云。\n炊无米饭，接不来人。\n电光影裏宾主分，不是冤家不与隣。",
        "dynasty": "宋",
        "collection_info": null
    },
    {
        "uuid": "2f974b72b49516c26cfa6fe3ebc6e19a",
        "title": "师肇首座请赞",
        "author": "释崇岳",
        "content": "这箇汉，太愚痴。\n一句子，佛不知。\n临济老，客作儿。\n四天下，更有谁。\n拟开口，劈胸椎。\n肇首座，莫学伊，学伊彼此落便宜。",
        "dynasty": "宋",
        "collection_info": null
    },
    {
        "uuid": "821ac7502d0802ce961a5a49364d6941",
        "title": "师警维那请赞",
        "author": "释崇岳",
        "content": "冤有头，债有主。\n鳖鼻蛇，白额虎。\n活捉生擒，当阳直举，发机须是千钧弩。",
        "dynasty": "宋",
        "collection_info": null
    },
    {
        "uuid": "d797d3f4a60b82719179e5b2715378a2",
        "title": "希琏书记请赞",
        "author": "释崇岳",
        "content": "腊长年高，甚生风彩。\n南来北来，无可相待。\n黑漆竹篦聊一挥，看你当人在不在。\n琏书记，甚尀耐。\n镇海明珠，悬空扑碎。",
        "dynasty": "宋",
        "collection_info": null
    },
    {
        "uuid": "bf3dceba308a1693e897c6a2a6df428b",
        "title": "大成藏主请赞",
        "author": "释崇岳",
        "content": "一段风光，宁容描邈。\n祖祖相传，将错就错。\n不以佛法作人情，掣电机前活卓卓。",
        "dynasty": "宋",
        "collection_info": null
    },
    {
        "uuid": "01b0f826e665052c98d51a862327159f",
        "title": "文蔚侍者请赞",
        "author": "释崇岳",
        "content": "心粗胆大，少实多虚。\n瞎衲僧眼，断肘后符。\n临济东山之道命若悬丝，念念刀耕火种老此残躯。\n寥落林泉意自殊。",
        "dynasty": "宋",
        "collection_info": null
    },
    {
        "uuid": "797a3d101c17dd4073fc82fc527c8d4b",
        "title": "惠文伯居士请赞  其一",
        "author": "释崇岳",
        "content": "不着佛求，不着法求。\n人天眼目，佛祖冤雠。\n香岩下指南作北，剑池上看楼打楼。\n机轮妙转一丝头，不得鲵鲸不肯休。",
        "dynasty": "宋",
        "collection_info": null
    },
    {
        "uuid": "b1321ac54bbcde26e566bfbce0d7f4e9",
        "title": "惠文伯居士请赞  其二",
        "author": "释崇岳",
        "content": "这箇贼，无面目。\n指东南，看西北。\n不住云居，又憎荐福。\n自知不解守丛林，永劫甘心入地狱。",
        "dynasty": "宋",
        "collection_info": null
    },
    {
        "uuid": "79527215e25bea712086ceebc2babfbe",
        "title": "惠文伯居士请赞  其三",
        "author": "释崇岳",
        "content": "这汉生来无状，佛祖亦难近傍。\n趯出金圈栗蓬，开口不在舌上。",
        "dynasty": "宋",
        "collection_info": null
    },
    {
        "uuid": "7581faa4200dc8081314ed706a41a2ff",
        "title": "惠文伯居士请赞  其四",
        "author": "释崇岳",
        "content": "是人道渠执拗，不知年老成魔。\n偏要时时入室，所招怪恨者多。\n阿呵呵，屈指东西谁似它。\n咄。",
        "dynasty": "宋",
        "collection_info": null
    },
    {
        "uuid": "e3fbabb9062094dee7e89efe6c5eeb80",
        "title": "惠文伯居士请赞  其五",
        "author": "释崇岳",
        "content": "肋下三拳，拦顋一掌。\n据令而行，谁知痛痒。\n转身一拶验来端，杨岐种草铁心肝。",
        "dynasty": "宋",
        "collection_info": null
    },
    {
        "uuid": "e52838cf228ad7c243e896a8c914dc57",
        "title": "惠文伯居士请赞  其六",
        "author": "释崇岳",
        "content": "无卓锥之地，有无价之宝。\n元不用安排，拈来用恰好。\n没人情，佛亦扫。\n这般村僧，脱空到老。",
        "dynasty": "宋",
        "collection_info": null
    },
    {
        "uuid": "373ad7bc4ac75ab60aaa735cc291c017",
        "title": "惠文伯居士请赞  其七",
        "author": "释崇岳",
        "content": "行脚不到庐山，住院只在江浙。\n偏要冷笑诸方，忘却自家百拙。\n讨便宜，破邪说。\n一锥一札，不妨凛冽。",
        "dynasty": "宋",
        "collection_info": null
    },
    {
        "uuid": "7df2db3bac4a4bb3d67b5129b86aaca3",
        "title": "送悟藏主还姑苏",
        "author": "释崇岳",
        "content": "玲珑岩畔瞥不瞥，竖起脊梁生铁橛。\n无端林下错商量，携手相随入虎穴。\n瓮裏蓦然失却鳖，箇事明明向谁说。\n彼时只是此时人，谁知眼裏重添屑。\n我携拄杖奔南北，君入西山恣轻忽。\n放下蛇头捋虎鬚，翻身便作白拈贼。\n太虚全布目前机，生杀交驰谁敢窥。\n我来一笑重相见，鼻孔由来向下垂。\n密庵家风彻骨贫，密庵有眼且无筋。\n将无作有这些子，透这些子能几人。\n西风落木天宇迥，君兮不住别峰顶。\n曹溪一滴杖头挑，涨起吴江千万顷。",
        "dynasty": "宋",
        "collection_info": null
    },
    {
        "uuid": "77be5c42e67767549e2e392f11f8919b",
        "title": "题张直阁亦庵",
        "author": "释崇岳",
        "content": "曹溪无一滴，谁道庵名亦。\n问讯老维摩，铁壁復铁壁。",
        "dynasty": "宋",
        "collection_info": null
    },
    {
        "uuid": "b5dc3fc3a688beedd2fa4caa9ac148ac",
        "title": "题先登斋",
        "author": "释崇岳",
        "content": "大道难将万物齐，先登犹自涉阶梯。\n翻身直透青霄外，回首方知宇宙低。",
        "dynasty": "宋",
        "collection_info": null
    },
    {
        "uuid": "fdd27f6e97b2e141e8ef8d1baabbb464",
        "title": "送聪首座之弋阳兼呈陈郎中",
        "author": "释崇岳",
        "content": "当头一着没巴鼻，坐断诸方成忌讳。\n此心不向白云闲，一锡飘然下层翠。\n晦庵过犯弥天大，居士无端也捏怪。\n至今落赚有谁知，也要大家偿夙债。",
        "dynasty": "宋",
        "collection_info": null
    },
    {
        "uuid": "f1d6ceaa1345004c6b4d9a085bb57a10",
        "title": "柏庭永和尚出世天禧以颂寄之",
        "author": "释崇岳",
        "content": "林下相从知几年，好因缘是恶因缘。\n虽然不受灵山记，鼻孔依前着那边。",
        "dynasty": "宋",
        "collection_info": null
    },
    {
        "uuid": "edffc09103accc56c75e209291af9f27",
        "title": "孟知府令嗣求法名兴福",
        "author": "释崇岳",
        "content": "兴福奇儿，福无边表。\n一点灵台，青天月皎。",
        "dynasty": "宋",
        "collection_info": null
    },
    {
        "uuid": "b2b912a1f49cc5b6201f4f8a3766a112",
        "title": "兴密",
        "author": "释崇岳",
        "content": "密在汝边，诸法亦然。\n一举两得，无党无偏。\n赵州八百箇中玄，箕裘事业尤堪传。",
        "dynasty": "宋",
        "collection_info": null
    },
    {
        "uuid": "ca66a009146a8bcbd10195bb64faa2d4",
        "title": "孟府判令嗣求法名兴璞",
        "author": "释崇岳",
        "content": "真璞无瑕，实际无涯。\n心空及第，震耀邦家。",
        "dynasty": "宋",
        "collection_info": null
    },
    {
        "uuid": "7cd07acfbd9e14ece8afcba8d26f75ab",
        "title": "兴一",
        "author": "释崇岳",
        "content": "只这一脉，人间显赫。\n妙转绵绵，甚生标格。",
        "dynasty": "宋",
        "collection_info": null
    },
    {
        "uuid": "08cc2dabc1d694c0ac230675376ce900",
        "title": "兴祖",
        "author": "释崇岳",
        "content": "有祖以来，世不可陪。\n当机日用，着着全该。",
        "dynasty": "宋",
        "collection_info": null
    },
    {
        "uuid": "c9e970018a3b735bafff7abf1b2cb23a",
        "title": "示惠文伯宣义二偈  其一",
        "author": "释崇岳",
        "content": "见色分明便见心，此心非我亦非人。\n临机不用从它觅，信手拈来着着新。",
        "dynasty": "宋",
        "collection_info": null
    },
    {
        "uuid": "1e5b2cfd01eaebe79ac5a1599ab0da30",
        "title": "示惠文伯宣义二偈  其二",
        "author": "释崇岳",
        "content": "盘走珠兮珠走盘，静中消息闹中看。\n一毫头上忘知解，始觉从前被眼瞒。",
        "dynasty": "宋",
        "collection_info": null
    },
    {
        "uuid": "79641dff8fc76f349b408e2fcff7912a",
        "title": "示如理道友",
        "author": "释崇岳",
        "content": "如如不动已周遮，理事驰求路转赊。\n直下踏翻樵子径，知君未到葛洪家。",
        "dynasty": "宋",
        "collection_info": null
    },
    {
        "uuid": "d33a32b20eb63ab0603dec0032c5e254",
        "title": "题张四直阁容庵",
        "author": "释崇岳",
        "content": "大辩若讷，大巧若拙。\n太清点云，千江并月。\n直为我容庵，故作如是说。",
        "dynasty": "宋",
        "collection_info": null
    },
    {
        "uuid": "dc6467d17be8e6d7420df9690243dc55",
        "title": "题王子庸上舍实斋",
        "author": "释崇岳",
        "content": "世出世间法，和底尽掀翻。\n唯此一事实，真金火裏看。",
        "dynasty": "宋",
        "collection_info": null
    },
    {
        "uuid": "9427061a152e9c9270ca5899a5c7617f",
        "title": "山居",
        "author": "释崇岳",
        "content": "路崄人稀到，穷居称野情。\n云开空自阔，月落夜深清。\n风动数茎草，鸟啼三四声。\n箇中无限意，唯我与谁评。",
        "dynasty": "宋",
        "collection_info": null
    },
    {
        "uuid": "7524a93407b86794fb88055ae372fe6a",
        "title": "惠康伯宣教请升堂举张拙秀才问长沙百千诸佛只闻其名未审居何国土沙云黄鹤楼崔颢题后先辈曾题否拙云不曾沙云无事题取一篇好因说偈",
        "author": "释崇岳",
        "content": "黄鹤楼前一首诗，把将扫箒画娥眉。\n百千诸佛真消息，觌面分明举似伊。",
        "dynasty": "宋",
        "collection_info": null
    },
    {
        "uuid": "fe1bc5974291affbed92ebfdada3ef4a",
        "title": "送琉书记还长乐  其一",
        "author": "释崇岳",
        "content": "相见相从道自亲，妙高峰顶谩因循。\n业风忽起波涛恶，一锡飘然到七闽。",
        "dynasty": "宋",
        "collection_info": null
    },
    {
        "uuid": "59c51c9f4a272ad830b7e91132771c16",
        "title": "送琉书记还长乐  其二",
        "author": "释崇岳",
        "content": "瓯闽佛法半生灭，江浙丛林日渐凋。\n携手十年如一默，孰云生死不同条。",
        "dynasty": "宋",
        "collection_info": null
    },
    {
        "uuid": "76a6dfaa9723eccf392dd6e6062a709d",
        "title": "送琉书记还长乐  其三",
        "author": "释崇岳",
        "content": "迢迢故国三千里，忽忆萓堂送别时。\n拄杖生风兴何极，楚天辽邈远山低。",
        "dynasty": "宋",
        "collection_info": null
    },
    {
        "uuid": "649e08cec33cbb40c6c1ec39a809e9eb",
        "title": "题金山郭璞墓",
        "author": "释崇岳",
        "content": "要识先生真实地，龙门浪裏碧崔嵬。\n时人着眼这边立，亲切何如到一回。",
        "dynasty": "宋",
        "collection_info": null
    },
    {
        "uuid": "3b823768ca1aa0e324d6583775e373c7",
        "title": "送光长老住显亲",
        "author": "释崇岳",
        "content": "同条端的不同条，箇箇沩山水牯牛。\n一做这般虫豸去，牵犁拽杷几时休。",
        "dynasty": "宋",
        "collection_info": null
    },
    {
        "uuid": "d804639304713786bcbb410e0f5ef68a",
        "title": "送鹿野珍禅友还七闽  其一",
        "author": "释崇岳",
        "content": "共处十年真岁寒，山边水边相盘桓。\n拶倒几回扶不起，未尝说着祖师关。",
        "dynasty": "宋",
        "collection_info": null
    },
    {
        "uuid": "573975d33aceda0dd3f5f6b020112d03",
        "title": "送鹿野珍禅友还七闽  其二",
        "author": "释崇岳",
        "content": "密庵的子是冤雠，疾燄过风第二筹。\n笑裏一场无折合，不容提掇转风流。",
        "dynasty": "宋",
        "collection_info": null
    },
    {
        "uuid": "c954653a3ccc52e2d44c07f9db0ba2ce",
        "title": "送鹿野珍禅友还七闽  其三",
        "author": "释崇岳",
        "content": "千差坐断路头通，万里乡关一信风。\n不负灵山亲记莂，好音专待寄来鸿。",
        "dynasty": "宋",
        "collection_info": null
    },
    {
        "uuid": "1b41281a3ccfcbb31b34c9cda1a38124",
        "title": "送谦侍者还乡省亲",
        "author": "释崇岳",
        "content": "有句无句藤倚树，铁壁银山没回互。\n三千里外面尊堂，一毫头上全体露。\n睦州谩说编蒲屡，新丰卖峭不归去。\n今人不比昔时人，出门便是还乡路。",
        "dynasty": "宋",
        "collection_info": null
    },
    {
        "uuid": "2f1248931e2c93f7a0b5560e9ece3b4b",
        "title": "示智弼礼混源塔",
        "author": "释崇岳",
        "content": "相逢不相识，去后空相忆，灵骨撒长江。\n清风有何极极识，滔滔浪裏休寻觅。",
        "dynasty": "宋",
        "collection_info": null
    },
    {
        "uuid": "2cc5208f803627062d603b315e383596",
        "title": "示丁都院  其一",
        "author": "释崇岳",
        "content": "镬汤炉炭三禅乐，剑树刀山大觉场。\n此日拨开心地印，了无佛法可商量。",
        "dynasty": "宋",
        "collection_info": null
    },
    {
        "uuid": "df97c258ff9abeef12c7bb372c89058e",
        "title": "示丁都院  其二",
        "author": "释崇岳",
        "content": "三千条法为今时，一性圆明要自知。\n会得自知知底事，人间何处不光辉。",
        "dynasty": "宋",
        "collection_info": null
    },
    {
        "uuid": "3542bfa489e7ece96bb86e185ec80c19",
        "title": "思齐化士",
        "author": "释崇岳",
        "content": "拔剑红尘斩万机，直教佛祖浪头低。\n我侬赢得呵呵笑，老倒思贤愧不齐。",
        "dynasty": "宋",
        "collection_info": null
    },
    {
        "uuid": "255f7d4d99727c83653e3b64569f8230",
        "title": "示葛都院",
        "author": "释崇岳",
        "content": "从来佛法无多子，利益人天越古今。\n棒喝交驰难近傍，信知彻底老婆心。",
        "dynasty": "宋",
        "collection_info": null
    },
    {
        "uuid": "0b2dacca8ac38dbbc41c2b4bd64f44c3",
        "title": "赠蜀中李道士",
        "author": "释崇岳",
        "content": "透出重关一瘦筇，湖湘江浙绝行踪。\n自从得箇安心法，禅道先儒只此宗。",
        "dynasty": "宋",
        "collection_info": null
    },
    {
        "uuid": "f847f2896858eb19d5e663b78ee06db3",
        "title": "尤氏妙莲请普说举僧问风穴语默涉离微如何通不犯穴云长忆江南三月裏鹧鸪啼处百花香因说偈",
        "author": "释崇岳",
        "content": "百花香处鹧鸪啼，百岁光阴七十稀。\n翻忆世间多少事，落便宜是得便宜。",
        "dynasty": "宋",
        "collection_info": null
    },
    {
        "uuid": "8c525e9803e058473bc988491d7edd50",
        "title": "鞔法鼓求颂",
        "author": "释崇岳",
        "content": "内空外空内外空，一声纔举迅雷风。\n流通佛法无多子，千古灵山气象雄。",
        "dynasty": "宋",
        "collection_info": null
    },
    {
        "uuid": "370a3262fc45a1ac480465c79252aebb",
        "title": "送普岩维那",
        "author": "释崇岳",
        "content": "冶父门庭索索，东湖风波甚恶。\n知心能有几人，万里秋天一鹗。",
        "dynasty": "宋",
        "collection_info": null
    },
    {
        "uuid": "e3bf53b68107e7ad7a2c3f7b96912f68",
        "title": "正现上人游庐山",
        "author": "释崇岳",
        "content": "透过重关得自由，相期佛祖雪冤雠。\n西湖风景无留恋，南岳庐山拄杖头。",
        "dynasty": "宋",
        "collection_info": null
    },
    {
        "uuid": "b943aca4c2354befab29f55e4882f321",
        "title": "云翼书记归乡",
        "author": "释崇岳",
        "content": "惯尝甘草与黄连，大海波涛尽底掀。\n误吸冷泉无味水，方知不在舌头边。",
        "dynasty": "宋",
        "collection_info": null
    },
    {
        "uuid": "7101731ab0d2b3e8ad51a0a0d94dd466",
        "title": "林上人归蜀",
        "author": "释崇岳",
        "content": "明明此事不由他，吃饭无端咬着沙。\n自己灵光皆丧尽，三千里外摘杨花。",
        "dynasty": "宋",
        "collection_info": null
    },
    {
        "uuid": "a1e979a7e458edad4dd8f6f2ca767f28",
        "title": "三衢椿监寺修造佛殿",
        "author": "释崇岳",
        "content": "黄面瞿昙放搭痴，千方百计讨便宜。\n而今无着浑身处，却要儿孙盖覆伊。",
        "dynasty": "宋",
        "collection_info": null
    },
    {
        "uuid": "512ef4307019a31f3df1656e32d1d2ab",
        "title": "白牛接待",
        "author": "释崇岳",
        "content": "田园隠密白牛闲，近揖湖光远对山。\n何似踏翻无寸土，上方香积在其间。",
        "dynasty": "宋",
        "collection_info": null
    },
    {
        "uuid": "b6bf4a13392eeaa6e6f8f82251801e42",
        "title": "示如凈禅人",
        "author": "释崇岳",
        "content": "劈面三拳，连顋两堂。\n撒手悬崖，丧尽伎俩。\n德云不在别峰上。",
        "dynasty": "宋",
        "collection_info": null
    },
    {
        "uuid": "ef087c444d79a8c109246399a7178095",
        "title": "茶汤会求颂",
        "author": "释崇岳",
        "content": "春风吹落碧桃花，一片流经十万家。\n何似飞来峰下寺，相邀来吃赵州茶。",
        "dynasty": "宋",
        "collection_info": null
    },
    {
        "uuid": "fe20a4fc8b686b240715919f40f4d94f",
        "title": "福州黄檗送广州化主",
        "author": "释崇岳",
        "content": "不住烟萝第一层，翻身要勘岭南能。\n谓言檗峤三千指，不比黄梅七百僧。",
        "dynasty": "宋",
        "collection_info": null
    },
    {
        "uuid": "98c15ff07290f47d6c59fbb169efe541",
        "title": "黄檗送茶化主",
        "author": "释崇岳",
        "content": "百草头边法战时，鎗旗未展露全威。\n直饶陆羽知端的，也落吾家第二机。",
        "dynasty": "宋",
        "collection_info": null
    },
    {
        "uuid": "950dea87dc577a69aeef1f9839eb9746",
        "title": "送泉州化主",
        "author": "释崇岳",
        "content": "少林无孔笛横吹，此曲谁人和得亲。\n向晓洛阳江上路，一声唤起几多人。",
        "dynasty": "宋",
        "collection_info": null
    },
    {
        "uuid": "16256b166117e921633ed11619d1361e",
        "title": "衢州祥符僧堂帐化士",
        "author": "释崇岳",
        "content": "满堂蟠蛰卧僧龙，一片闲云下碧空。\n舒捲当机元自在，从教蚊蚋弄狂风。",
        "dynasty": "宋",
        "collection_info": null
    },
    {
        "uuid": "bcefada07a9021f1c8ca1784d76bec10",
        "title": "示汪居士",
        "author": "释崇岳",
        "content": "参禅悟道染泥沙，见佛与祖生冤家。\n破尘破的栽荆棘，壁立万仞有誵讹。\n也大差，也大差，一刀两段，火裏莲花。\n十分无伎俩，处处有生涯。",
        "dynasty": "宋",
        "collection_info": null
    },
    {
        "uuid": "6075916e55a5b9c728286a45901d691f",
        "title": "南侍者还莆阳",
        "author": "释崇岳",
        "content": "若将此语定宗纲，任是灵山未厮当。\n大地撮来无粟粒，令人翻忆老曾郎。",
        "dynasty": "宋",
        "collection_info": null
    },
    {
        "uuid": "1da2eb64a44fdc0118ec8397bdb29af9",
        "title": "孜侍者行乞",
        "author": "释崇岳",
        "content": "不学文章不学书，孜孜于道自忘躯。\n黄尘堆裏挨身转，一任清风捲太虚。",
        "dynasty": "宋",
        "collection_info": null
    },
    {
        "uuid": "c4f612ac53af78a94d1a9ffcbbb34025",
        "title": "且侍者持钵",
        "author": "释崇岳",
        "content": "灵山无法与人传，临济宗风尽灭门。\n唯有道人知此意，赤心扶起破砂盆。",
        "dynasty": "宋",
        "collection_info": null
    },
    {
        "uuid": "d378cdf713b596f616fa1ff2170edb36",
        "title": "接待",
        "author": "释崇岳",
        "content": "茶饭家常没可陪，临机元不在安排。\n门前有客来相访，试问朝从何处来。",
        "dynasty": "宋",
        "collection_info": null
    },
    {
        "uuid": "2c5362dff8e162aca175f0493d2ced7f",
        "title": "超禅人持钵",
        "author": "释崇岳",
        "content": "秋风飕飕，乘兴悠悠。\n因行掉臂，南州北州。\n相头买帽，看楼打楼。\n格外知音纔领略，虎头虎尾一时收。",
        "dynasty": "宋",
        "collection_info": null
    },
    {
        "uuid": "1006fcc9820965f45eb155ba3afa236d",
        "title": "佑水头",
        "author": "释崇岳",
        "content": "风吹不入，水洒不着。\n捩转玄关，随缘自若。\n任是碧眼胡儿，从头与汝一杓。\n着不着，谁言过水不湿脚。",
        "dynasty": "宋",
        "collection_info": null
    },
    {
        "uuid": "976c14845eba42adef52b1a57aef9d98",
        "title": "盐街坊",
        "author": "释崇岳",
        "content": "红炉鼓浪瞥然间，突出银山照胆寒。\n便是马师胡乱后，要须不被舌头瞒。",
        "dynasty": "宋",
        "collection_info": null
    },
    {
        "uuid": "e350edc12269090b01bcfaa108e9f08e",
        "title": "尹山接待",
        "author": "释崇岳",
        "content": "千古尹山寺，家风不厌贫。\n只将这箇意，接待往来人。",
        "dynasty": "宋",
        "collection_info": null
    },
    {
        "uuid": "529c66c8249403da7cff663eb481ac04",
        "title": "送化主  其一",
        "author": "释崇岳",
        "content": "即心即佛眼中屑，非心非佛转乖真。\n大唐国裏无南北，尽是灵山一会人。",
        "dynasty": "宋",
        "collection_info": null
    },
    {
        "uuid": "9ddb20a98a0be3f5d6d36325f991ca0e",
        "title": "送化主  其二",
        "author": "释崇岳",
        "content": "劳生扰扰梦喧譁，梦破喧譁也大差。\n云凈水天江上望，一轮皎洁落谁家。",
        "dynasty": "宋",
        "collection_info": null
    },
    {
        "uuid": "4e8fd24cde6059167e127d4d2928187e",
        "title": "送化主  其三",
        "author": "释崇岳",
        "content": "把得袈裟裹草鞋，相逢只么笑咍咍。\n孔门弟子还知否，曾向灵山及第来。",
        "dynasty": "宋",
        "collection_info": null
    },
    {
        "uuid": "51a2725cbfb606cba8e2d013595832e9",
        "title": "送化主  其四",
        "author": "释崇岳",
        "content": "百亿分身利有情，馿顋马颔实难明。\n有时闹裏聊伸手，意在鈎头不在星。",
        "dynasty": "宋",
        "collection_info": null
    },
    {
        "uuid": "5406ff9c09ad6572c41af75fb023a333",
        "title": "送化主  其五",
        "author": "释崇岳",
        "content": "日用分明直似弦，不将佛法污心田。\n自言世上无仙客，老倒维摩得半边。",
        "dynasty": "宋",
        "collection_info": null
    },
    {
        "uuid": "b6b30c8c3cd90f1b24ffe5c2552667da",
        "title": "送化主  其六",
        "author": "释崇岳",
        "content": "不依本分要参禅，卖了山前祖父田。\n赤手出门无活计，好儿终不使爷钱。",
        "dynasty": "宋",
        "collection_info": null
    },
    {
        "uuid": "6943e92cf221137c19d653d451c69b80",
        "title": "送化主  其七",
        "author": "释崇岳",
        "content": "败坏多年笤箒桩，等闲拈起定宗纲。\n这些标格天然别，不比诸方孟八郎。",
        "dynasty": "宋",
        "collection_info": null
    },
    {
        "uuid": "7d3f8e293b1c632744c3f5224ba8db75",
        "title": "题寄巢",
        "author": "释崇岳",
        "content": "巢穴通霄眼，尘劳无住心。\n经行及坐卧，万古至于今。",
        "dynasty": "宋",
        "collection_info": null
    },
    {
        "uuid": "f1d176a42a33d98f4782dd3702ab7cf7",
        "title": "题有余斋",
        "author": "释崇岳",
        "content": "日月双萤火，干坤一鹊巢。\n大千沙界外，总在目前包。",
        "dynasty": "宋",
        "collection_info": null
    },
    {
        "uuid": "0a861d85c9d11863dd0633495e9802d4",
        "title": "临终偈",
        "author": "释崇岳",
        "content": "来无所来，去无所去。\n瞥转玄关，佛祖罔措。",
        "dynasty": "宋",
        "collection_info": null
    },
    {
        "uuid": "92849702c14f36a63653afb6165ed524",
        "title": "应庵密庵同日忌",
        "author": "释崇岳",
        "content": "冤有头，债有主，撞破砂盆眼卓竖。\n不是佛，不是祖，太白峯前只如许。",
        "dynasty": "宋",
        "collection_info": null
    },
    {
        "uuid": "796e0adae43c258595ffa9b402cae359",
        "title": "亮典座归中峰庵",
        "author": "释崇岳",
        "content": "太白峯高宇宙低，先师灵骨不曾移。\n儿孙箇箇且如许，路上行人口似碑。",
        "dynasty": "宋",
        "collection_info": null
    },
    {
        "uuid": "9ac36fce33e43c60044bc88d0b430974",
        "title": "颂古六首  其一",
        "author": "释崇岳",
        "content": "地狱天堂，八字打开，谁知无去亦无来。\n若言已得三禅乐，未免将身自活埋。",
        "dynasty": "宋",
        "collection_info": null
    },
    {
        "uuid": "782d4e6c527bc79ade61255f18f9207d",
        "title": "颂古六首  其二",
        "author": "释崇岳",
        "content": "一口吸尽西江水，庞老不曾明自己。\n烂醉如泥胆似天，巩县茶瓶三隻嘴。",
        "dynasty": "宋",
        "collection_info": null
    },
    {
        "uuid": "bdbf45c2675ae72a88306d73c371f46c",
        "title": "颂古六首  其三",
        "author": "释崇岳",
        "content": "机轮元不挂丝头，会有金鳞上直鈎。\n蓦口一桡犹未彻，踏反船子有来由。",
        "dynasty": "宋",
        "collection_info": null
    },
    {
        "uuid": "70ebf44567f84bcfb11b0f8474a8c324",
        "title": "颂古六首  其四",
        "author": "释崇岳",
        "content": "狗子佛性无，门上钉桃符。\n千邪俱不入，百怪尽消除。",
        "dynasty": "宋",
        "collection_info": null
    },
    {
        "uuid": "cb7dbfdbe5cf0011368883f48bee62cb",
        "title": "颂古六首  其五",
        "author": "释崇岳",
        "content": "大机圆应，大用直截。\n雪峯云门，只得一橛。\n毕竟如何，不说不说。",
        "dynasty": "宋",
        "collection_info": null
    },
    {
        "uuid": "604da951f6265b1846ece8eef78de710",
        "title": "颂古六首  其六",
        "author": "释崇岳",
        "content": "家家尽看野狐儿，铁笛横拈撩乱吹。\n吹罢不知何处去，夕阳已挂柳梢西。",
        "dynasty": "宋",
        "collection_info": null
    },
    {
        "uuid": "c50f630a8465ad72ea7e4b925e9a1bd4",
        "title": "翠屏曲",
        "author": "刘翰",
        "content": "小亭帘幕垂阴阴，梅香入枕春生屏。\n西窗月落翠被冷，鸟声残梦东风醒。\n三年不唤清溪渡，梦裏瀼西春水路。\n江头女儿双翠眉，能唱刘郎芳草句。",
        "dynasty": "宋",
        "collection_info": null
    },
    {
        "uuid": "9df53d7f91b6482d27a68a555239673c",
        "title": "小宴",
        "author": "刘翰",
        "content": "一曲歌云劝玉觞，归来斜月恰侵床。\n小窗细嚼梅花蕊，吐出新诗字字香。",
        "dynasty": "宋",
        "collection_info": null
    },
    {
        "uuid": "961e94312e1436214fc5070ec3735024",
        "title": "余久客都城秋风思归作楚语和吴郎采菱叩舷之音",
        "author": "刘翰",
        "content": "秋风兮凄凄，山中兮桂枝。\n弹余冠兮尘堕，芳草绿兮未归。\n家遥遥兮辞楚荆，伤去国兮重登临。\n扶长剑兮增慨，復鸣铗兮成音。\n采中洲兮兰芷，望美人兮千里。\n我所思兮天一方，共明月兮隔秋水。",
        "dynasty": "宋",
        "collection_info": null
    },
    {
        "uuid": "cd12aa7e40471a7119f1aef48551de61",
        "title": "种梅",
        "author": "刘翰",
        "content": "凄凉池馆欲栖鸦，采笔无心赋落霞。\n惆怅后庭风味薄，自锄明月种梅花。",
        "dynasty": "宋",
        "collection_info": null
    },
    {
        "uuid": "6d7c2f8418ea094632249ec422991156",
        "title": "红窗怨",
        "author": "刘翰",
        "content": "啼鶑唤起纱窗梦，红日满帘花影弄。\n翠屏香字冷熏炉，罗衣迭损金泥凤。\n去年君去燕归时，今日燕来君未归。\n欲把相思挑锦字，夜寒懒上鸳鸯机。\n起来翠袖香罗薄，东风满地桃花落。",
        "dynasty": "宋",
        "collection_info": null
    },
    {
        "uuid": "2c581be8ed85453d93aa0462b04c149d",
        "title": "渔父",
        "author": "刘翰",
        "content": "轻舟一叶一轻篷，上有萧萧鹤髮翁。\n昨夜不知何处宿，月明都在笛声中。",
        "dynasty": "宋",
        "collection_info": null
    },
    {
        "uuid": "2f455efe12e69a3a9e7aadfbc881ccf6",
        "title": "春晚呈范石湖",
        "author": "刘翰",
        "content": "风日萧萧两鬓华，倦寻银笔赋余霞。\n五更枕上无情雨，三月风前薄命花。\n春困有时因病酒，客怀何日不思家。\n年来事事心情懒，惟有归耕策最嘉。",
        "dynasty": "宋",
        "collection_info": null
    },
    {
        "uuid": "081a79b24b255f377b0d6e3de5166c35",
        "title": "上元小亭",
        "author": "刘翰",
        "content": "靖康诏令文章种，桐邑公侯国老家。\n种得人间桃李满，春风无地不开花。",
        "dynasty": "宋",
        "collection_info": null
    },
    {
        "uuid": "9fc06281538c1d810ce2edb5134dfa62",
        "title": "石头城",
        "author": "刘翰",
        "content": "离离芳草满吴宫，绿到台城旧苑东。\n一夜空江烟水冷，石头明月雁声中。",
        "dynasty": "宋",
        "collection_info": null
    },
    {
        "uuid": "ee53990b6481a9af97d90d20fe180007",
        "title": "天上月",
        "author": "刘翰",
        "content": "春冰一片凈无瑕，万里清光遍海涯。\n欲与常娥移桂树，月中先合种梅花。",
        "dynasty": "宋",
        "collection_info": null
    },
    {
        "uuid": "331fb596591bdc47d80d5e9eb265d7cd",
        "title": "春日",
        "author": "刘翰",
        "content": "沉沉芳酌动金波，笑引疏梅泛玉荷。\n几度天寒归雁少，一番风雨落花多。\n功名好在知心懒，富贵重来奈老何。\n乌鹊数声传喜语，梁间燕子亦能歌。",
        "dynasty": "宋",
        "collection_info": null
    },
    {
        "uuid": "1ff2168d892a16b89d09ac688058cd19",
        "title": "江南曲",
        "author": "刘翰",
        "content": "我家江南同野老，自纺落毛采苹藻。\n清风满袖读离骚，半亩幽畦种香草。\n门前流水鸣溅溅，日暮归来自刺船。\n遥山数迭作媚妩，落日断霞明晚川。\n雨余汀草涨新绿，红衣湿尽鸳鸯浴。\n采莲女儿何处来，唱我春风湖上曲。\n瓮头酒熟方新篘，白鱼如银初上鈎。\n呼儿洗杓醉明月，酒酣更作商声讴。",
        "dynasty": "宋",
        "collection_info": null
    },
    {
        "uuid": "d15c3803f543764944d318520136408c",
        "title": "鸿门宴",
        "author": "刘翰",
        "content": "江东遥遥八千骑，大战小战七十二。\n刘郎晓鞭天马来，踧踏长安开帝里。\n子婴已降隆准公，君王置酒鸿门东。\n张良已去玉斗碎，三月火照咸阳红。\n绣衣归来日将夜，可惜雄心天不借。\n当时已失范增谋，尚引长戈到垓下。\n刁斗乍急营垒惊，夜深旗尾秋风横。\n玉帐佳人不成梦，月明四面闻歌声。\n拔剑相看泪如雨，我作楚歌君楚舞。\n明朝宝马一声嘶，江北江东皆汉土。",
        "dynasty": "宋",
        "collection_info": null
    },
    {
        "uuid": "12b0e947e4b71160d1e278112a2dc878",
        "title": "玉斗歌",
        "author": "刘翰",
        "content": "汉兵咸阳未休舍，楚王长歌到戏下。\n项伯夜入张良营，沛公仓皇出城谢。\n自言戮力共攻秦，不意入关成此勋。\n闭关籍民备他盗，尽封府库待将军。\n项庄拔剑项伯起，汉楚兴亡在今尔。\n鸿门壮士斩关来，慷慨一卮谁惧死。\n君不见秦亡鹿走骊山倾，四方尽起诸侯兵。\n龙颜隆准泗上长，天之所授谁能争。\n英雄肯落他人手，独遣谋臣谈辩口。\n君王间道却归来，满地秋声鸣玉斗。",
        "dynasty": "宋",
        "collection_info": null
    },
    {
        "uuid": "7c3c6e48199b2926bf899e003a9fa9d0",
        "title": "吴门行",
        "author": "刘翰",
        "content": "吴歌婉婉清如水，西风晓自阊门起。\n双桡艇子采菱来，翠荇绿滨香十里。\n芙蓉影落已知秋，溅湿罗衣眉黛愁。\n回声荡桨入门去，明月家家秋水流。",
        "dynasty": "宋",
        "collection_info": null
    },
    {
        "uuid": "e621c35a341d1f9559d6fc760ed69d1f",
        "title": "客去",
        "author": "刘翰",
        "content": "送客归来月满檐，梅花微笑隔疏帘。\n酒醒今夜银屏冷，沉水熏炉旋旋添。",
        "dynasty": "宋",
        "collection_info": null
    },
    {
        "uuid": "31ef70db2aaf718313ca40b7a442914d",
        "title": "哀友人",
        "author": "刘翰",
        "content": "案成歌舞小春娇，何事君随草木雕。\n从此巴江江上月，有人和泪独吹箫。",
        "dynasty": "宋",
        "collection_info": null
    },
    {
        "uuid": "a227e419f409a75b02cc3ecbc987bf7d",
        "title": "闻笛",
        "author": "刘翰",
        "content": "谁将玉笛按凉州，吹彻春风不下楼。\n若道声声都是恨，不知消得几多愁。",
        "dynasty": "宋",
        "collection_info": null
    },
    {
        "uuid": "46ef7cdf82492cb8a15fe9ded3636016",
        "title": "小亭",
        "author": "刘翰",
        "content": "芳草萋萋怨未归，西池残梦要题诗。\n绿窗昨夜东风小，开遍梅花第几枝。",
        "dynasty": "宋",
        "collection_info": null
    },
    {
        "uuid": "42e63ff42fb97023bf00e52d7cf43ec4",
        "title": "题飞云阁",
        "author": "刘翰",
        "content": "一笑归来春尚寒，小梅飘尽雪初残。\n迟迟更待梨花月，醉倚飞云十二栏。",
        "dynasty": "宋",
        "collection_info": null
    },
    {
        "uuid": "9ad01e0a778a98d4cbb1ba3ae293213f",
        "title": "立秋日",
        "author": "刘翰",
        "content": "乱鸦啼散玉屏空，一枕新凉一扇风。\n睡起秋声无觅处，满阶梧叶月明中。",
        "dynasty": "宋",
        "collection_info": null
    },
    {
        "uuid": "6cc6f9e330623b524502140dff46017e",
        "title": "句  其一",
        "author": "刘翰",
        "content": "吹入征鸿数字秋。",
        "dynasty": "宋",
        "collection_info": null
    },
    {
        "uuid": "121de8955f0c846fff64ba29c83df1ff",
        "title": "句  其二",
        "author": "刘翰",
        "content": "青山经雨菊花尽，白鸟下滩芦叶尽。",
        "dynasty": "宋",
        "collection_info": null
    },
    {
        "uuid": "05ccb70e5780e916ff7a605f3b106f95",
        "title": "挽于湖",
        "author": "沈端节",
        "content": "荒城难访十全医，半箧遗书世共悲。\n宁有故人怜阿骛，但余息女类文姬。\n忠筹屡画平戎策，宦蹟常留堕泪碑。\n醉扣西州重回首，山阳邻笛夜凄其。",
        "dynasty": "宋",
        "collection_info": null
    },
    {
        "uuid": "8de0d22842594500ec56a0b105566268",
        "title": "復挽",
        "author": "沈端节",
        "content": "气概凌云孰敢先，中兴事业冠英躔。\n朝廷议论一言定，翰墨风流四海传。\n恰跨鰲头升紫阁，忽骑箕尾上青天。\n竹林笑傲今陈迹，抚榇江皋涕泫然。",
        "dynasty": "宋",
        "collection_info": null
    },
    {
        "uuid": "69edc470ea317c85b36624f47d9ce10e",
        "title": "弔于湖墓在秣陵",
        "author": "沈端节",
        "content": "晚出白门下，疲马踏秋色。\n钟山度苍翠，慰我远游客。\n暮投清泉寺，花草献幽寂。\n长廊静无人，落日照西壁。\n平生张于湖，万里去一息。\n翻然九州外，汗漫跨鲸脊。\n干坤能几时，安用较颜跖。\n文章失津梁，所念斯道厄。\n夜阑耿不寐，搔首赋萧索。\n怀人感西风，翁仲守孤陌。",
        "dynasty": "宋",
        "collection_info": null
    },
    {
        "uuid": "9f7a9179d76eb28566a2bfd80a2e19ce",
        "title": "挽于湖",
        "author": "沈端节",
        "content": "十年帅越倦驰驱，适意方谋一壑居。\n贾谊有才终太傅，薛收无寿处中书。\n伤心风月江山在，过隙光阴梦幻虚。\n红紫飘零春色尽，后凋松柏独萧疏。",
        "dynasty": "宋",
        "collection_info": null
    },
    {
        "uuid": "b09a89533798574253e911fdb083e06a",
        "title": "句",
        "author": "沈端节",
        "content": "读书浑不问家事，得酒但知延友生。",
        "dynasty": "宋",
        "collection_info": null
    },
    {
        "uuid": "27a2fa252d25bb0e66e56a37b4a82190",
        "title": "句",
        "author": "李孚",
        "content": "宫柳不知兴废事，春来还是绿纤纤。",
        "dynasty": "宋",
        "collection_info": null
    },
    {
        "uuid": "d1898558c6d716b6c5ff1b81418b7a05",
        "title": "诫子弟词  其一",
        "author": "陆九韶",
        "content": "听听听听听听听，劳我以生天理定。\n若还惰懒必饥寒，莫到饥寒方怨命。\n虚空自有神明听。",
        "dynasty": "宋",
        "collection_info": null
    },
    {
        "uuid": "c983cf00dd059f8f1bdae673c6f20d3c",
        "title": "诫子弟词  其二",
        "author": "陆九韶",
        "content": "听听听听听听听，衣食生身天付定。\n酒肉贪多折人寿，经营太甚违天命。\n定定定定定定定。",
        "dynasty": "宋",
        "collection_info": null
    },
    {
        "uuid": "2c18deebeb2d785a1402031ea9c7f0a7",
        "title": "诫子弟词  其三",
        "author": "陆九韶",
        "content": "听听听听听听听，好将孝弟酬身命。\n更将勤俭答天心，莫把妄思损真性。\n定定定定定定定，早猛省。",
        "dynasty": "宋",
        "collection_info": null
    },
    {
        "uuid": "3c1dd36656e4655f7f613854aa2f1e0c",
        "title": "诫子弟词  其四",
        "author": "陆九韶",
        "content": "凡闻声，须有省。\n照自心，察前境。\n若方驰骛速回光，悟得昨非由一顷。\n昔人五观一时领。",
        "dynasty": "宋",
        "collection_info": null
    },
    {
        "uuid": "3c69a20fbcb08cfbabf9ae0c659dcd2e",
        "title": "跃马泉",
        "author": "陆九韶",
        "content": "灵泉蓄幽愤，跃石作良马。\n奔腾曳练驶，追风非泛驾。\n行健石有迹，气骄珠汗洒。\n何当奋厥志，万骑阴山下。",
        "dynasty": "宋",
        "collection_info": null
    },
    {
        "uuid": "7c0bfb8ff559f5c78bd429a9a5463d91",
        "title": "鸣玉泉",
        "author": "陆九韶",
        "content": "朅来坐幽亭，恍在昆山曲。\n清越声盈耳，群工琢良玉。\n又疑跻金阙，仙班佩相属。\n圆环碎琼琚，登降互击触。\n洒然襟袍爽，无处着利欲。\n不贪以为宝，对此景高躅。",
        "dynasty": "宋",
        "collection_info": null
    },
    {
        "uuid": "4e77fac0c99a7dbbf2b89e0c8975681f",
        "title": "试茗泉",
        "author": "陆九韶",
        "content": "邂逅成山行，往往有异景。\n奇峰争呈露，独不见试茗。\n逶迤即道周，澄泓得幽井。\n淆之不可浊，凝然如自省。\n龟蒙于越来，傥亦煮石鼎。\n岂为渴者甘，醉梦当一警。",
        "dynasty": "宋",
        "collection_info": null
    },
    {
        "uuid": "ceebf26cbe7c29e3a566f8aed5cc784a",
        "title": "月石",
        "author": "陆九韶",
        "content": "玉兔爱佳泉，饮泉化为石。\n规圆立山趾，万古终不息。\n应厌旧星躔，盈稀多缺夕。\n自从寄兹踪，表表无晦蚀。\n光彩虽暂埋，体素得不易。\n神物岂终潜，早晚照九域。",
        "dynasty": "宋",
        "collection_info": null
    },
    {
        "uuid": "0aa8d15cd4d364c08b712711b82b8a18",
        "title": "鹅湖示同志",
        "author": "陆九龄",
        "content": "孩提知爱长知钦，古圣相传只此心。\n大抵有基方筑室，未闻无址可成岑。\n留情传注翻榛塞，着意精微转陆沉。\n珍重友朋勤切琢，须知至乐在于今。",
        "dynasty": "宋",
        "collection_info": null
    },
    {
        "uuid": "56bd9fba58f95fd9670c843122e86d20",
        "title": "与僧凈璋",
        "author": "陆九龄",
        "content": "自从相见白云间，离别尝多会聚难。\n两度逢迎当汝水，数年隔阔是曹山。\n客来濯足旁僧怪，病不烹茶侍者閒。\n不是故人寻旧隠，只应终日闭禅关。",
        "dynasty": "宋",
        "collection_info": null
    },
    {
        "uuid": "6a66843b828892b110bc600ef65b0eff",
        "title": "早过何郎",
        "author": "陆九龄",
        "content": "萧萧风雨晓篮舆，没胫泥深我仆痡。\n却忆去年苗欲槁，任从行李且虚徐。",
        "dynasty": "宋",
        "collection_info": null
    },
    {
        "uuid": "af3dc2f3865600953f3948c1dd6675fb",
        "title": "道间示德甫德称",
        "author": "陆九龄",
        "content": "天地中间本自宽，何须特地起无端。\n更宜顿扫从前事，相与携筇一笑欢。",
        "dynasty": "宋",
        "collection_info": null
    },
    {
        "uuid": "00b98c5048faeaee6c7036b20ab76dbd",
        "title": "过灵山述怀",
        "author": "岳霖",
        "content": "折腰为米本忧贫，流落天南瘴海滨。\n千里云山空别恨，十年萍梗可伤神。\n拊膺但觉丹心壮，览镜那堪白髮新。\n归去恩深知感激，只惭无德愧斯民。",
        "dynasty": "宋",
        "collection_info": null
    },
    {
        "uuid": "5e4378f056c8b4c89a15b36d30bcc967",
        "title": "句",
        "author": "叶祖义",
        "content": "醉来黑漆屏风上，草写卢仝月蚀诗。",
        "dynasty": "宋",
        "collection_info": null
    },
    {
        "uuid": "3b675e4398c20e7cae2c085a9b950726",
        "title": "登虎丘寺",
        "author": "赵善俊",
        "content": "我有家山与茂林，闭门肯復事幽寻。\n偶来千古云岩寺，洗尽三生宦海心。\n竹绠不停泉溜响，苔花难掩剑痕深。\n秋晴借得重阳意，领客登高共醉吟。",
        "dynasty": "宋",
        "collection_info": null
    },
    {
        "uuid": "7dfb213d9c619cca2f224e731a23a47d",
        "title": "吴中羊肉价高有感",
        "author": "高公泗",
        "content": "平江九百一斤羊，俸薄如何敢买尝。\n只把鱼虾充两膳，肚皮今作小池塘。",
        "dynasty": "宋",
        "collection_info": null
    },
    {
        "uuid": "3f9295bdedbd1db39954c641261f6071",
        "title": "港口野步怀归",
        "author": "高公泗",
        "content": "天宇空青晚更佳，溪头滑石路欹斜。\n山深苦竹方抽笋，日暖甘菘始放花。\n莎草墙垣沾燕屎，棘针篱落聚蚕沙。\n预知半夏当归去，栀子开时应到家。",
        "dynasty": "宋",
        "collection_info": null
    },
    {
        "uuid": "84c8614a9bd9fec8e4c579a93b7fd7ab",
        "title": "峡塾讲中庸第二章",
        "author": "高公泗",
        "content": "滔滔逝者若斯夫，不有耆儒孰共扶。\n昭揭五条皆达道，由来一本不殊途。\n圣经奥义难穷尽，老笔名言妙写模。\n我欲研朱同看易，先生肯往此中无。",
        "dynasty": "宋",
        "collection_info": null
    },
    {
        "uuid": "350d0d2a346614d79307ab9321833904",
        "title": "龙多山次冯使君韵  其一",
        "author": "白丙",
        "content": "今日相逢慰别颜，获参后乘访龙山。\n古仙已去灵踪在，杖屦寻幽喜共攀。",
        "dynasty": "宋",
        "collection_info": null
    },
    {
        "uuid": "182be4b90bd91cd731ad26dc06331725",
        "title": "龙多山次冯使君韵  其二",
        "author": "白丙",
        "content": "阴阴云雾埋仙境，不放山峦容易开。\n风伯前驱为除扫，分明认得使君来。",
        "dynasty": "宋",
        "collection_info": null
    },
    {
        "uuid": "c037efaccc9b807367ecf9e97f9ed072",
        "title": "句",
        "author": "娄寿",
        "content": "飞云过雨洒明月。",
        "dynasty": "宋",
        "collection_info": null
    },
    {
        "uuid": "a016c01441ec52b07502e39520ec87e8",
        "title": "鑑轩",
        "author": "庄珙",
        "content": "凿地一鑑小，清照远山眉。\n不起奔雷浪，微生濯月漪。\n林深来属玉，萍碎引伊尼。\n缅想人中镜，披云覩更奇。",
        "dynasty": "宋",
        "collection_info": null
    },
    {
        "uuid": "9d9a1de6b53ba42f66fc44589b9b448c",
        "title": "深静堂  其一",
        "author": "庄珙",
        "content": "卜筑愔愔不记年，蒲团布衲夙因缘。\n一灯明灭照秋雨，残炷有无萦暮烟。\n空谷风篁自成韵，虚窗霜叶警安禅。\n昔游尚记春强半，幽鸟相呼细柳眠。",
        "dynasty": "宋",
        "collection_info": null
    },
    {
        "uuid": "4ce413e02f072cb4238e874fed932e4c",
        "title": "深静堂  其二",
        "author": "庄珙",
        "content": "林泉适意可忘年，静境寥寥断俗缘。\n满户清风翻贝叶，半窗晴日袅炉烟。\n无尘虚室自生白，隠几安心即是禅。\n杖策每来乘逸兴，偷闲聊借北窗眠。",
        "dynasty": "宋",
        "collection_info": null
    },
    {
        "uuid": "344d5461ca48affc10cbdbcb17927af0",
        "title": "宁国寺",
        "author": "邵輶",
        "content": "地胜千岩秀，名高万古存。\n丹崖纪灵躅，绀宇蔽祇园。\n树老垂藤影，池幽浸藓痕。\n会心多兴趣，随意坐林樊。",
        "dynasty": "宋",
        "collection_info": null
    },
    {
        "uuid": "085f14506e923dbe92895bf097db7e00",
        "title": "鑑轩",
        "author": "邵輶",
        "content": "池光开凈镜，山影展修眉。\n石冷映碧色，烟轻生翠漪。\n乞湖思贺监，观水咏宣尼。\n照坐心神莹，徜徉殊復奇。",
        "dynasty": "宋",
        "collection_info": null
    },
    {
        "uuid": "536f2823f80b3617594d62fffcaed9c3",
        "title": "郡宴合生",
        "author": "抚州乐妓",
        "content": "同是天边侍从臣，江头相遇转情亲。\n莹如临汝无瑕玉，暖作庐陵有脚春。\n五马今朝成十马，两人前日压千人。\n便看飞诏催归去，共坐中书秉化钧。",
        "dynasty": "宋",
        "collection_info": null
    },
    {
        "uuid": "c6469948573756a6556bb67914697940",
        "title": "庸医行",
        "author": "尹穑",
        "content": "南街医工门如市，争传和扁生后世。\n膏肓可为死可起，瓦屑蓬根尽珍剂。\n岁月转久术转疏，十医九死一活无。\n北市医工色潜动，大字书牌要惊众。\n偏收弃药与遗方，纵有神丹亦无用。\n实者为虚热为寒，几因颠倒能全安。\n君不见形神枵然卧一室，医方争功药无必。\n左手检方右顾金，两手虽殊皆剑戟。",
        "dynasty": "宋",
        "collection_info": null
    },
    {
        "uuid": "a120ffdf216b25fc4ea0e960adb63c7c",
        "title": "句  其一",
        "author": "尹穑",
        "content": "酬功不惜赏千布，送死惟堪缚一馿。",
        "dynasty": "宋",
        "collection_info": null
    },
    {
        "uuid": "8840184830d0e0c3415b2e51a9070ec9",
        "title": "句  其二",
        "author": "尹穑",
        "content": "景龙只是当时路，不见金钱打着人。",
        "dynasty": "宋",
        "collection_info": null
    },
    {
        "uuid": "d6c7b86fabc8201b5eda1be9519872fd",
        "title": "句  其三",
        "author": "尹穑",
        "content": "徒然五侍从，不办一书生。",
        "dynasty": "宋",
        "collection_info": null
    },
    {
        "uuid": "5bc85c1ed30553667997269218644a5e",
        "title": "句  其四",
        "author": "尹穑",
        "content": "本来饥饱非同鼎，安得浮沈自一舟。",
        "dynasty": "宋",
        "collection_info": null
    },
    {
        "uuid": "64da2ed4a5dac94531ef582a60b40a33",
        "title": "句  其五",
        "author": "尹穑",
        "content": "异日是非忧史谬，终身寒饿羡钱愚。",
        "dynasty": "宋",
        "collection_info": null
    },
    {
        "uuid": "3d0ef02a49a107b3f243719a07624310",
        "title": "句  其六",
        "author": "尹穑",
        "content": "草黄眠失犊，石白动知鸥。",
        "dynasty": "宋",
        "collection_info": null
    },
    {
        "uuid": "23a29df25362dd9499d06178b7048b51",
        "title": "少稷赋十二相属诗戏赠",
        "author": "赵端行",
        "content": "不用为鼠何数奇，饭牛南山聊自怡。\n探穴取虎有奇祸，守株伺兔非全痴。\n文成雕龙成卷轴，画蛇失杯坐添足。\n走马章台忆旧游，岁月纔惊羊胛熟。\n羊窗要自息猕猴，异□无应心日休。\n白衣苍狗变化见，世事何如牧猪戏。",
        "dynasty": "宋",
        "collection_info": null
    },
    {
        "uuid": "38bccf7e9cf123357daa445ca625e387",
        "title": "白鹤关",
        "author": "赵端行",
        "content": "危亭石作关，假道一跻攀。\n白鹤何年去，青松尽日闲。\n坐时闻远水，望处小他山。\n衲子云衣厚，寒犹宿此间。",
        "dynasty": "宋",
        "collection_info": null
    },
    {
        "uuid": "c3437fd5a45f8d651e57ee621c58c36e",
        "title": "绍兴乙□中秋后五日乘休沐之□□舟□家为藏真之游",
        "author": "朱某",
        "content": "白首扁舟□访寻，江山□□□登临。\n□□□是□藏处，□□平生赏爱心。",
        "dynasty": "宋",
        "collection_info": null
    },
    {
        "uuid": "5b8c3f9c2d088f91c0f224797a53b6d3",
        "title": "送黄行者",
        "author": "湖南使者",
        "content": "自有棋来不计年，古今唯是说争先。\n个中一着如教会，杀尽三千与大千。",
        "dynasty": "宋",
        "collection_info": null
    },
    {
        "uuid": "82e4e5c66298edc5341a44e9229f6e65",
        "title": "句  其一",
        "author": "强彦文",
        "content": "空有青山自龙虎，可能荒冢更衣冠。",
        "dynasty": "宋",
        "collection_info": null
    },
    {
        "uuid": "3219c5cf405a2598df19a5a0bd167580",
        "title": "句  其二",
        "author": "强彦文",
        "content": "远山初见疑无路，曲径徐行渐有村。",
        "dynasty": "宋",
        "collection_info": null
    },
    {
        "uuid": "420beda700d3b53a9cd40add9d8790e1",
        "title": "句  其三",
        "author": "强彦文",
        "content": "船中灯火十年话，枕上江湖万里心。",
        "dynasty": "宋",
        "collection_info": null
    },
    {
        "uuid": "71f5632d9bc4cbd81bb1f1de63cbdfb5",
        "title": "句  其四",
        "author": "强彦文",
        "content": "客舍三杯酒，渔舟半夜灯。",
        "dynasty": "宋",
        "collection_info": null
    },
    {
        "uuid": "4b076a2a132a3fcd0cf0d39b42d4df8a",
        "title": "食米仓",
        "author": "宋沆",
        "content": "陋巷颜回独屡空，生涯惟在一瓢中。\n太仓腐粟虽山积，非义宁甘君子穷。",
        "dynasty": "宋",
        "collection_info": null
    },
    {
        "uuid": "0541392eb9716cf049a745f0c56727ca",
        "title": "养蚕",
        "author": "宋沆",
        "content": "男必耕耘女必蚕，古人尚尔我何贪。\n浴沂时候成春服，歌咏来归道味甘。",
        "dynasty": "宋",
        "collection_info": null
    },
    {
        "uuid": "b83a5da6953f787b7f2148ff4a99c70c",
        "title": "神移泉",
        "author": "释惟岳",
        "content": "岩头瀑布泻寒烟，井底澄清浸月圆。\n性水真空周法界，神从何处更移泉。",
        "dynasty": "宋",
        "collection_info": null
    },
    {
        "uuid": "9a3f6b7605370a20bce58a66c9733544",
        "title": "涵虚沼",
        "author": "释惟岳",
        "content": "碧虚涵沼沼涵虚，虚沼员同绝欠余。\n夜月丽虚知是影，更谁临沼照蟾蜍。",
        "dynasty": "宋",
        "collection_info": null
    }
]