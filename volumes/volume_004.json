[
    {
        "uuid": "dcdfa0bf77005b8417414b29542aa7a8",
        "title": "塞下曲",
        "author": "高适",
        "content": "结束浮云骏，翩翩出从戎。\n且凭天子怒，復倚将军雄。\n万鼓雷殷地，千旗火生风。\n日轮驻霜戈，月魄悬琱弓。\n青海阵云匝，黑山兵气衡。\n战酣太白高，战罢旄头空。\n万里不惜死，一朝得成功。\n画图骐麟阁，入朝明光宫。\n大笑向文士，一经何足穷。\n古人昧此道，往往成老翁。",
        "dynasty": "唐",
        "collection_info": null
    },
    {
        "uuid": "39c40244de106e586982a972f2d2e811",
        "title": "塞上",
        "author": "高适",
        "content": "东出卢龙塞，浩然客思孤。\n亭堠列万里，汉兵犹备胡。\n边尘涨北溟，虏骑正南驱。\n转鬬岂长策，和亲非远图。\n惟昔李将军，按节出皇都。\n总戎扫大漠，一战擒单于。\n常怀感激心，愿效纵横谟。\n倚劒欲谁语，关河空郁纡。",
        "dynasty": "唐",
        "collection_info": null
    },
    {
        "uuid": "e8db5b55ee3bb778555fc2207844fcc1",
        "title": "蓟门行五首 一",
        "author": "高适",
        "content": "蓟门逢古老，独立思氛氲。\n一身既零丁，头鬓白纷纷。\n勋庸今已矣，不识霍将军。",
        "dynasty": "唐",
        "collection_info": null
    },
    {
        "uuid": "268df0c7cdabbad687d5b7932deda87e",
        "title": "蓟门行五首 二",
        "author": "高适",
        "content": "汉家能用武，开拓穷异域。\n戍卒厌糠覈，降胡饱衣食。\n关亭试一望，吾欲泪沾臆。",
        "dynasty": "唐",
        "collection_info": null
    },
    {
        "uuid": "ebc73969b2dae4058c914492a333c576",
        "title": "蓟门行五首 三",
        "author": "高适",
        "content": "边城十一月，雨雪乱霏霏。\n元戎号令严，人马亦轻肥。\n羌胡无尽日，征战几时归。",
        "dynasty": "唐",
        "collection_info": null
    },
    {
        "uuid": "7ff513cbffd1282194ccc7a502642195",
        "title": "蓟门行五首 四",
        "author": "高适",
        "content": "幽州多骑射，结髮重横行。\n一朝事将军，出入有声名。\n纷纷猎秋草，相向角弓鸣。",
        "dynasty": "唐",
        "collection_info": null
    },
    {
        "uuid": "b571e2ef3c1f5f46534332b8806eaa04",
        "title": "蓟门行五首 五",
        "author": "高适",
        "content": "黯黯长城外，日没更烟尘。\n胡骑虽凭陵，汉兵不顾身。\n古树满空塞，黄云愁杀人。",
        "dynasty": "唐",
        "collection_info": null
    },
    {
        "uuid": "acc335c45f658ca8f8484b38585348f6",
        "title": "效古赠崔二",
        "author": "高适",
        "content": "十月河洲时，一看有归思。\n风飙生惨烈，雨雪暗天地。\n我辈今胡为，浩哉迷所至。\n缅怀当涂者，济济居声位。\n邈然在云霄，宁肯更沦踬。\n周旋多燕乐，门馆列车骑。\n美人芙蓉姿，狭室兰麝气。\n金鑪陈兽炭，谈笑正得意。\n岂论草泽中，有此枯槁士。\n我惭经济策，久欲甘弃置。\n君负纵横才，如何尚顦顇。\n长歌增郁怏，对酒不能醉。\n穷达自有时，夫子莫下泪。",
        "dynasty": "唐",
        "collection_info": null
    },
    {
        "uuid": "c853e6bdffe7e12ec7065b332a682458",
        "title": "鉅鹿赠李少府",
        "author": "高适",
        "content": "李侯虽薄宦，时誉何籍籍。\n骏马常借人，黄金每留客。\n投壶华馆静，纵酒凉风夕。\n即此遇神仙，吾欣知损益。",
        "dynasty": "唐",
        "collection_info": null
    },
    {
        "uuid": "1b98793a7a37f433f46f258c33fd383c",
        "title": "东平留赠狄司马",
        "author": "高适",
        "content": "古人无宿诺，兹道以为难。\n万里赴知己，一言诚可叹。\n马蹄经月窟，劒术指楼兰。\n地出北庭尽，城临西海寒。\n森然瞻武库，则是弄儒翰。\n入幕绾银绶，乘轺兼铁冠。\n练兵日精锐，杀敌无遗残。\n献捷见天子，论功俘可汗。\n激昂丹墀下，顾盼青云端。\n谁谓纵横策，翻为权势干。\n将军既坎壈，使者亦辛酸。\n耿介挹三事，羇离从一官。\n知君不得意，他日会鹏抟。",
        "dynasty": "唐",
        "collection_info": null
    },
    {
        "uuid": "2e3a58d71ac065281f8a448343f817ae",
        "title": "过卢明府有赠",
        "author": "高适",
        "content": "良吏不易得，古人今可传。\n静然本诸已，以此知其贤。\n我行挹高风，羡尔兼少年。\n胸怀豁清夜，史汉如流泉。\n明日復行春，逶迤出郊坛。\n登高见百里，桑野郁芊芊。\n时平俯鹊巢，岁熟多人烟。\n奸猾唯闭户，逃亡归种田。\n回轩自郭南，老幼满马前。\n皆贺蚕农至，而无徭役牵。\n君观黎庶心，抚之诚万全。\n何幸逢大道，愿言烹小鲜。\n能奏明廷主，一试武城弦。",
        "dynasty": "唐",
        "collection_info": null
    },
    {
        "uuid": "de427662f8f49e49bce3f7ecde68a27a",
        "title": "单父逢邓司仓覆仓库因而有赠",
        "author": "高适",
        "content": "邦牧今坐啸，羣贤趋纪纲。\n四人忽不扰，耕者遥相望。\n粲粲府中妙，授词如履霜。\n炎炎伏热时，草木无晶光。\n匹马度睢水，清风何激扬。\n校缗阅帑藏，发廪欣斯箱。\n邂逅得相逢，欢言至夕阳。\n开襟自公余，载酒登琴堂。\n举桮挹山川，寓目穷毫芒。\n白鸟向田尽，青蝉归路长。\n醉中不惜别，况乃正游梁。",
        "dynasty": "唐",
        "collection_info": null
    },
    {
        "uuid": "4721003b011a8b85ad35a7af6b87df3a",
        "title": "蓟门不遇王之[涣]郭密之因以留赠",
        "author": "高适",
        "content": "适远登蓟丘，兹晨独搔屑。\n贤交不可见，吾愿终难说。\n迢递千里游，羇离十年别。\n才华仰清兴，功业嗟芳节。\n旷荡阻云海，萧条带风雪。\n逢时事多谬，失路心弥折。\n行矣勿重陈，怀君但愁绝。",
        "dynasty": "唐",
        "collection_info": null
    },
    {
        "uuid": "753f3646577baf7fb25127197c986949",
        "title": "寄孟五少府",
        "author": "高适",
        "content": "秋气落穷巷，离忧兼暮蝉。\n后时已如此，高兴亦徒然。\n知君念淹泊，忆我屡周旋。\n征路见来雁，归人悲远天。\n平生感千里，相望在贞坚。",
        "dynasty": "唐",
        "collection_info": null
    },
    {
        "uuid": "2fdad8543c59dbeb7e867b68c2b33d42",
        "title": "苦雨寄房四昆季",
        "author": "高适",
        "content": "独坐见多雨，况兹兼索居。\n茫茫十月交，穷阴千里余。\n弥望无端倪，北风击林箊。\n白日渺难覩，黄云争卷舒。\n安得造化功，旷然一扫除。\n滴沥檐宇愁，寥寥谈笑疎。\n泥涂拥城郭，水潦盘丘墟。\n惆怅悯田农，裴回伤里闾。\n曾是力井税，曷为无斗储。\n万事切中怀，十年思上书。\n君门嗟缅邈，身计念居诸。\n沈吟顾草茅，郁怏任盈虚。\n黄鹄不可羡，鸡鸣时起予。\n故人平台侧，高馆临通衢。\n兄弟方荀陈，才华冠应徐。\n弹棊自多暇，饮酒更何如。\n知人想林宗，直道惭史鱼。\n携手风流在，开襟鄙吝祛。\n宁能访穷巷，相与对园蔬。",
        "dynasty": "唐",
        "collection_info": null
    },
    {
        "uuid": "2774d7ea8bf1a50e75efb082324f80f1",
        "title": "和贺兰判官望北海作",
        "author": "高适",
        "content": "圣代务平典，輶轩推上才。\n迢遥溟海际，旷望沧波开。\n四牡未遑息，三山安在哉。\n巨鳌不可钓，高浪何崔嵬。\n湛湛朝百谷，茫茫连九垓。\n挹流纳广大，观异增迟回。\n日出见鱼目，月圆知蚌胎。\n迹非想像到，心以精灵猜。\n远色带孤屿，虚声涵殷雷。\n风行越裳贡，水遏天吴灾。\n揽辔隼将击，忘机鸥復来。\n缘情韵骚雅，独立遗尘埃。\n吏道竟殊用，翰林仍忝陪。\n长鸣谢知己，所媿非龙媒。",
        "dynasty": "唐",
        "collection_info": null
    },
    {
        "uuid": "678c7532d88467807bf41ff352fa1165",
        "title": "和崔二少府登楚丘城作",
        "author": "高适",
        "content": "故人亦不遇，异县久栖託。\n辛勤失路意，感叹登楼作。\n清晨眺原野，独立穷寥廓。\n云散芒砀山，水还睢阳郭。\n绕梁即襟带，封卫多漂泊。\n事古悲城池，年丰爱墟落。\n相逢俱未展，携手空萧索。\n何意千里心，仍求百金诺。\n公侯皆我辈，动用在谋略。\n圣心思贤才，朅来刈葵藿。",
        "dynasty": "唐",
        "collection_info": null
    },
    {
        "uuid": "3b30f6a88bbd095c4be64a084e67d9c4",
        "title": "酬司空璲少府",
        "author": "高适",
        "content": "飘飖未得意，感激与谁论。\n昨日遇夫子，仍欣吾道存。\n江山满词赋，札翰起凉温。\n吾见风雅作，人知德业尊。\n惊飙荡万木，秋气屯高原。\n燕赵何苍茫，鸿雁来翩翻。\n此时与君别，握手欲无言。",
        "dynasty": "唐",
        "collection_info": null
    },
    {
        "uuid": "5fee2b7af5be63a24de09425a52fd84c",
        "title": "酬李少府",
        "author": "高适",
        "content": "出塞魂屡惊，怀贤意难说。\n谁知吾道间，乃在客中别。\n日夕捧琼瑶，相思无休歇。\n伊人虽薄宦，举代推高节。\n述作凌江山，声华满冰雪。\n一登蓟丘上，四顾何惨烈。\n来雁无尽时，边风正骚屑。\n将从崖谷遁，且与沈浮绝。\n君若登青云，余当投魏阙。",
        "dynasty": "唐",
        "collection_info": null
    },
    {
        "uuid": "8db21ad06231118977ad5198684194fc",
        "title": "酬裴秀才",
        "author": "高适",
        "content": "男儿贵得意，何必相知早。\n飘荡与物永，踌跎觉年老。\n长卿无产业，季子惭妻嫂。\n此事难重陈，未于众人道。",
        "dynasty": "唐",
        "collection_info": null
    },
    {
        "uuid": "e7523931f61ec32c814d5e983bb8e3af",
        "title": "酬陆少府",
        "author": "高适",
        "content": "朝临淇水岸，还望卫人邑。\n别意在山阿，征途背原隰。\n萧萧前村口，唯见转蓬入。\n水渚人去迟，霜天雁飞急。\n固应不远别，所与路未及。\n欲济川上舟，相思空伫立。",
        "dynasty": "唐",
        "collection_info": null
    },
    {
        "uuid": "b528ba978ce5be920ebc8bfd323382a1",
        "title": "奉酬北海李太守丈人夏日平阴亭",
        "author": "高适",
        "content": "天子股肱守，丈人山岳灵。\n出身侍丹墀，举翮凌青冥。\n当昔皇运否，人神俱未宁。\n谏官莫敢议，酷吏方专刑。\n谷永独言事，匡衡多引经。\n两朝纳深衷，万乘无不听。\n盛烈播南史，雄词豁东溟。\n谁谓整隼旟，翻然忆柴扃。\n寄书汶阳客，回首平阴亭。\n开封见千里，结念存百龄。\n隐轸江山丽，氛氲兰茝馨。\n自怜遇时休，漂泊随流萍。\n春野变木德，夏天临火星。\n一生徒羡鱼，四十犹聚萤。\n从此日闲放，焉能怀拾青。",
        "dynasty": "唐",
        "collection_info": null
    },
    {
        "uuid": "6ccf490f15e29c04b1f7b09f0d61f62f",
        "title": "酬马八效古见赠",
        "author": "高适",
        "content": "深崖无绿竹，秀色徒氛氲。\n时代种桃李，无人顾此君。\n奈何冰雪操，尚与蒿莱羣。\n愿託灵仙子，一声吹入云。",
        "dynasty": "唐",
        "collection_info": null
    },
    {
        "uuid": "04c2c819bb2c32faa157c1ce3f4785d5",
        "title": "酬鸿胪裴主簿雨后睢阳北楼见赠之作",
        "author": "高适",
        "content": "暮霞照新晴，归云犹相逐。\n有怀晨昏暇，相见登眺目。\n问礼侍彤襜，题诗访茅屋。\n高楼多古今，陈事满陵谷。\n地久微子封，台余孝王筑。\n裴回顾霄汉，豁达俯川陆。\n远水对秋城，长天向乔木。\n公门何清净，列戟森已肃。\n不叹携手稀，恆思着鞭速。\n终当拂羽翰，轻举随鸿鹄。",
        "dynasty": "唐",
        "collection_info": null
    },
    {
        "uuid": "1dc2ec969c1c23634e1c99e99a743edb",
        "title": "酬裴员外以诗代书",
        "author": "高适",
        "content": "少时方浩荡，遇物犹尘埃。\n脱略身外事，交游天下才。\n单车入燕赵，独立心悠哉。\n宁知戎马间，忽展平生怀。\n且欣清论高，岂顾夕阳颓。\n题诗碣石馆，纵酒燕王台。\n北望沙漠垂，漫天雪皑皑。\n临边无策略，览古空裴回。\n乐毅吾所怜，拔齐翻见猜。\n荆卿吾所悲，适秦不復回。\n然诺多死地，公忠成祸胎。\n与君从此辞，每恐流年催。\n如何俱老大，始復忘形骸。\n兄弟真二陆，声名连八裴。\n乙未将星变，贼臣候天灾。\n胡骑犯龙山，乘舆经马嵬。\n千官无倚着，万姓徒悲哀。\n诛吕鬼神动，安刘天地开。\n奔波走风尘，倏忽值云雷。\n拥旄出淮甸，入幕征楚材。\n誓当剪鲸鲵，永以竭驽骀。\n小人胡不仁，谗我成死灰。\n赖得日月明，照耀无不该。\n留司洛阳宫，詹府唯蒿莱。\n是时扫氛祲，尚未歼渠魁。\n背河列长围，师老将亦乖。\n归军剧风火，散卒争椎埋。\n一夕瀍洛空，生灵悲曝腮。\n衣冠投草莽，予欲驰江淮。\n登顿宛叶下，栖遑襄邓隈。\n城池何萧条，邑屋更崩摧。\n纵横荆棘丛，但见瓦砾堆。\n行人无血色，战骨多青苔。\n遂除彭门守，因得朝玉阶。\n激昂仰鹓鹭，献替欣盐梅。\n驱传及远蕃，忧思郁难排。\n罢人纷争讼，赋税如山崖。\n所思在畿甸，曾是鲁宓侪。\n自从拜郎官，列宿焕天街。\n那能访遐僻，还復寄琼瓌。\n金玉本高价，埙箎终易谐。\n朗咏临清秋，凉风下庭槐。\n何意寇盗间，独称名义偕。\n辛酸陈侯诔，叹息季鹰杯。\n白日屡分手，青春不再来。\n卧看中散论，愁忆太常斋。\n酬赠徒为尔，长歌还自咍。",
        "dynasty": "唐",
        "collection_info": null
    },
    {
        "uuid": "7a3febd31154acd16e28e53a41f5fa0b",
        "title": "酬庞十兵曹",
        "author": "高适",
        "content": "忆昔游京华，自言生羽翼。\n怀书访知己，末路空相识。\n许国不成名，还家有惭色。\n託身从𤱶亩，浪迹初自得。\n雨泽感天时，耕耘忘帝力。\n同人洛阳至，问我睢水北。\n遂尔款津涯，净然见胸臆。\n高谈悬物象，逸韵投翰墨。\n别岸迥无垠，海鹤鸣不息。\n梁城多古意，携手共悽恻。\n怀贤想邹枚，登高思荆棘。\n世情恶疵贱，之子怜孤直。\n酬赠感幷深，离忧岂终极。",
        "dynasty": "唐",
        "collection_info": null
    },
    {
        "uuid": "57d6a38e883a964854613020eb237490",
        "title": "同吕员外酬田着作幕门军西宿盘山秋夜作",
        "author": "高适",
        "content": "碛路天早秋，边城夜应永。\n遥传戎旅作，已报关山冷。\n上将顿盘阪，诸军徧泉井。\n绸缪阃外书，慷慨幕中请。\n能使勋业高，动令氛雾屏。\n远途能自致，短步终难骋。\n羽翮时一看，穷愁始三省。\n人生感然诺，何啻若形影。\n白髮知苦心，阳春见佳境。\n星河连塞络，刁斗兼山静。\n忆君霜露时，使我空引领。",
        "dynasty": "唐",
        "collection_info": null
    },
    {
        "uuid": "dd4b7b6cb088ea45fd41e8154563d2df",
        "title": "酬秘书弟兼寄幕下诸公",
        "author": "高适",
        "content": "亚相膺时杰，羣才遇良工。\n翩翩幕下来，拜赐甘泉宫。\n信知命世奇，适会非常功。\n侍御执邦宪，清词焕春丛。\n末路望绣衣，他时常发蒙。\n孰云三军壮，惧我弹射雄。\n谁谓万里遥，在我樽俎中。\n光禄经济器，精微自深衷。\n前席屡荣问，长城兼在躬。\n高纵激颓波，逸翮驰苍穹。\n将副节制筹，欲令沙漠空。\n司业志应徐，雅度思冲融。\n相思三十年，忆昨犹儿童。\n今来抱青紫，忽若披鹓鸿。\n说劒增慷慨，论交持始终。\n秘书即吾门，虚白无不通。\n多才陆平原，硕学郑司农。\n献封到关西，独步归山东。\n永意久知处，嘉言能亢宗。\n客从梁宋来，行役随转蓬。\n酬赠欣元弟，忆贤瞻数公。\n游鳞戏沧浪，鸣凤栖梧桐。\n并负垂天翼，俱乘破浪风。\n眈眈天府间，偃仰谁敢同。\n何意构广厦，翻然顾雕虫。\n应知阮步兵，惆怅此途穷。",
        "dynasty": "唐",
        "collection_info": null
    },
    {
        "uuid": "f7e29228a281426a68439ec69fbeaa61",
        "title": "淇上酬薛三据兼寄郭少府微",
        "author": "高适",
        "content": "自从别京华，我心乃萧索。\n十年守章句，万事空寥落。\n北上登蓟门，茫茫见沙漠。\n倚劒对风尘，慨然思卫霍。\n拂衣去燕赵，驱马怅不乐。\n天长沧洲路，日暮邯郸郭。\n酒肆或淹留，渔潭屡栖泊。\n独行备艰险，所见穷善恶。\n永愿拯刍荛，孰云干鼎镬。\n皇情念淳古，时俗何浮薄。\n理道资任贤，安人在求瘼。\n故交负灵奇，逸气抱謇谔。\n隐轸经济具，纵横建安作。\n才望忽先鸣，风期无宿诺。\n飘飖劳州县，迢递限言谑。\n东驰眇贝丘，西顾弥虢略。\n淇水徒自流，浮云不堪託。\n吾谋适可用，天路岂寥廓。\n不然买山田，一身与耕凿。\n且欲同鹪鹩，焉能志鸿鹄。",
        "dynasty": "唐",
        "collection_info": null
    },
    {
        "uuid": "29f657d20d6ec0ab2ae512304e35f14b",
        "title": "酬岑二十主簿秋夜见赠之作",
        "author": "高适",
        "content": "舍下蛩乱鸣，居然自萧索。\n缅怀高秋兴，忽枉清夜作。\n感物我心劳，凉风惊二毛。\n池枯菡萏死，月出梧桐高。\n如何异乡县，復得交才彦。\n汨没嗟后时，蹉跎耻相见。\n箕山别来久，魏阙谁不恋。\n独有江海心，悠悠未尝倦。",
        "dynasty": "唐",
        "collection_info": null
    },
    {
        "uuid": "92c2d0b50b92383e2be1797e47a2946d",
        "title": "答侯少府",
        "author": "高适",
        "content": "常日好读书，晚年学垂纶。\n漆园多乔木，睢水清粼粼。\n诏书下柴门，天命敢逡巡。\n赫赫三伏时，十日到咸秦。\n褐衣不得见，黄绶翻在身。\n吏道顿羁束，生涯难重陈。\n北使经大寒，关山饶苦辛。\n边兵若刍狗，战骨成埃尘。\n行矣勿復言，归欤伤我神。\n如何燕赵陲，忽遇平生亲。\n开馆纳征骑，弹絃娱远宾。\n飘飖天地间，一别方兹晨。\n东道有佳作，南朝无此人。\n性灵出万象，风骨超常伦。\n吾党谢王粲，羣贤推郄诜。\n明时取秀才，落日过蒲津。\n节苦名已富，禄微家转贫。\n相逢愧薄游，抚己荷陶钧。\n心事正堪尽，离居宁太频。\n两河归路遥，二月芳草新。\n柳接滹沱暗，莺连渤海春。\n谁谓行路难，猥当希代珍。\n提握每终日，相思犹比邻。\n江海有扁舟，丘园有角巾。\n君意定何适，我怀知所遵。\n浮沈各异宜，老大贵全真。\n莫作云霄计，遑遑随缙绅。",
        "dynasty": "唐",
        "collection_info": null
    },
    {
        "uuid": "4d60833b5e34b972f3700160fdf3590c",
        "title": "宋中别周梁李三子",
        "author": "高适",
        "content": "曾是不得意，适来兼别离。\n如何一尊酒，翻作满堂悲。\n周子负高价，梁生多逸词。\n周旋梁宋间，感激建安时。\n白雪正如此，青云无自疑。\n李侯怀英雄，骯脏乃天资。\n方寸且无间，衣冠当在斯。\n俱为千里游，忽念两乡辞。\n且见壮心在，莫嗟携手迟。\n凉风吹北原，落日满西陂。\n露下草初白，天长云屡滋。\n我心不可问，君去定何之。\n京洛多知己，谁能忆左思。",
        "dynasty": "唐",
        "collection_info": null
    },
    {
        "uuid": "c03b9c14bc9f40c26693702f18d6a415",
        "title": "宋中别李八",
        "author": "高适",
        "content": "岁晏谁不归，君归意可说。\n将趋倚门望，还念同人别。\n驻马临长亭，飘然事明发。\n苍茫眺千里，正值苦寒节。\n旧国多转蓬，平台下明月。\n世情薄疵贱，夫子怀贤哲。\n行矣各勉旃，吾当挹余烈。",
        "dynasty": "唐",
        "collection_info": null
    },
    {
        "uuid": "16c35af6aa3b2d8d56c96d45ff8dcc97",
        "title": "别王彻",
        "author": "高适",
        "content": "归客自南楚，怅然思北林。\n萧条秋风暮，回首江淮深。\n留君终日欢，或为梁父吟。\n时辈想鹏举，他人嗟陆沈。\n载酒登平台，赠君千里心。\n浮云暗长路，落日有归禽。\n离别未足悲，辛勤当自任。\n吾知十年后，季子多黄金。",
        "dynasty": "唐",
        "collection_info": null
    },
    {
        "uuid": "bfca1a04ca928140b869aec877055f96",
        "title": "送萧十八与房侍御回还",
        "author": "高适",
        "content": "常苦古人远，今见斯人古。\n澹泊遗声华，周旋必邹鲁。\n故交在梁宋，游方出庭户。\n匹马鸣朔风，一身济河浒。\n辛勤采兰咏，款曲翰林主。\n岁月催别离，庭围远风土。\n寥寥寒烟静，莽莽夕阴吐。\n明发不在兹，青天眇难覩。",
        "dynasty": "唐",
        "collection_info": null
    },
    {
        "uuid": "ad31e33f545764fcc0846f572994edd0",
        "title": "宋中送族侄式颜",
        "author": "高适",
        "content": "大夫击东胡，胡尘不敢起。\n胡人山下哭，胡马海边死。\n部曲尽公侯，舆台亦朱紫。\n当时有勋业，末路遭谗毁。\n转斾燕赵间，剖符括苍裏。\n弟兄莫相见，亲族远枌梓。\n不改青云心，仍招布衣士。\n平生怀感激，本欲候知己。\n去矣难重陈，飘然自兹始。\n游梁且未遇，适越今何以。\n乡山西北愁，竹箭东南美。\n峥嵘缙云外，苍莽几千里。\n旅雁悲啾啾，朝昏孰云已。\n登临多瘴疠，动息在风水。\n虽有贤主人，终为客行子。\n我携一尊酒，满酌聊劝尔。\n劝尔惟一言，家声勿沦滓。",
        "dynasty": "唐",
        "collection_info": null
    },
    {
        "uuid": "0ace6f6354e9bc995b5a097ec57dfbe6",
        "title": "又送族侄式颜",
        "author": "高适",
        "content": "惜君才未遇，爱君才若此。\n世上五百年，吾家一千里。\n俱游帝城下，忽在梁园裏。\n我今行山东，离忧不能已。",
        "dynasty": "唐",
        "collection_info": null
    },
    {
        "uuid": "1fd3ac60053c821b869c86f33bfd2447",
        "title": "赠别王十七管记",
        "author": "高适",
        "content": "故交吾未测，薄宦空年岁。\n晚节踪曩贤，雄词冠当世。\n堂中皆食客，门外多酒债。\n产业曾未言，衣裘与人敝。\n飘飖戎幕下，出入关山际。\n转战轻壮心，立谈有边计。\n云沙自回合，天海空迢递。\n星高汉将骄，月盛胡兵锐。\n沙深冷陉断，雪暗辽阳闭。\n亦谓扫欃枪，旋惊陷蜂虿。\n归旌告东捷，鬬骑传西败。\n遥飞绝汉书，已筑长安第。\n画龙俱在叶，宠鹤先居卫。\n勿辞部曲勋，不藉将军势。\n相逢季冬月，伥望穷海裔。\n折劒留赠人，严装遂云迈。\n我行将悠𥾝，及此还羁滞。\n曾非济代谋，且有临深诫。\n随波混清浊，与物同丑丽。\n眇忆青岩栖，宁忘褐衣拜。\n自言爱水石，本欲亲兰蕙。\n何意薄松筠，翻然重菅蒯。\n恆深取与分，孰慢平生契。\n欵曲鸡黍期，酸辛别离袂。\n逢时愧名节，遇坎悲沦替。\n适赵非解纷，游燕往无说。\n浩歌方振荡，逸翮思凌励。\n倏若异鹏抟，吾当学蝉蜕。",
        "dynasty": "唐",
        "collection_info": null
    },
    {
        "uuid": "135893831746bb6029400425ec3deb97",
        "title": "涟上别王秀才",
        "author": "高适",
        "content": "飘飖经远道，客思满穷秋。\n浩荡对长涟，君行殊未休。\n崎岖山海侧，想像无前俦。\n何意照乘珠，忽然欲暗投。\n东路方萧条，楚歌復悲愁。\n暮帆使人感，去鸟兼离忧。\n行矣当自爱，壮年莫悠悠。\n余亦从此辞，异乡难久留。\n赠言岂终极，慎勿滞沧洲。",
        "dynasty": "唐",
        "collection_info": null
    },
    {
        "uuid": "3d18929037688245fe6ca3817a3d3e6e",
        "title": "赠别沈四逸人",
        "author": "高适",
        "content": "沈侯未可测，其况信浮沈。\n十载常独坐，几人知此心。\n乘舟蹈沧海，买劒投黄金。\n世务不足烦，有田西山岑。\n我来遇知己，遂得开清襟。\n何意阃阈间，沛然江海深。\n疾风扫秋树，濮上多鸣砧。\n耿耿尊酒前，联雁飞愁音。\n平生重离别，感激对孤琴。",
        "dynasty": "唐",
        "collection_info": null
    },
    {
        "uuid": "cbe162957bee86f3aec3cfc0d10da0ba",
        "title": "送韩九",
        "author": "高适",
        "content": "惆怅别离日，裴回岐路前。\n归人望独树，匹马随秋蝉。\n常与天下士，许君兄弟贤。\n良时正可用，行矣莫徒然。",
        "dynasty": "唐",
        "collection_info": null
    },
    {
        "uuid": "16400267a06a946eccfc324dd8ec99f4",
        "title": "送崔录事赴宣城",
        "author": "高适",
        "content": "大国非不理，小官皆用才。\n欲行宣城印，住饮洛阳桮。\n晚景为人别，长天无鸟回。\n举帆风波渺，倚棹江山来。\n羡尔兼乘兴，芜湖千里开。",
        "dynasty": "唐",
        "collection_info": null
    },
    {
        "uuid": "8f4d465b0936465c6b338b1bd77e9d3e",
        "title": "别张少府",
        "author": "高适",
        "content": "归客留不住，朝云纵復横。\n马头向春草，斗柄临高城。\n嗟我久离别，羡君看弟兄。\n归心更难道，回首一伤情。",
        "dynasty": "唐",
        "collection_info": null
    },
    {
        "uuid": "4100bc46e07518034549584f6cca6934",
        "title": "淇上别刘少府子英",
        "author": "高适",
        "content": "近来住淇上，萧条惟空林。\n又非耕种时，闲散多自任。\n伊君独知我，驱马欲招寻。\n千里忽携手，十年同苦心。\n求仁见交态，于道喜甘临。\n逸思乃天纵，微才应陆沈。\n飘然归故乡，不復问离襟。\n南登黎阳渡，莽苍寒云阴。\n桑叶原上起，河凌山下深。\n途穷更远别，相对益悲吟。",
        "dynasty": "唐",
        "collection_info": null
    },
    {
        "uuid": "5b1ea7027cc2c6bd95ff2071e0a95624",
        "title": "别耿都尉",
        "author": "高适",
        "content": "四十能学劒，时人无此心。\n如何耿夫子，感激投知音。\n翩翩白马来，二月青草深。\n别易小千里，兴酣倾百金。",
        "dynasty": "唐",
        "collection_info": null
    },
    {
        "uuid": "8e6108ed4f2c01e193587a52bac626f5",
        "title": "宋中遇林卢杨十七山人因而有别",
        "author": "高适",
        "content": "昔余涉漳水，驱车行邺西。\n遥见林虑山，苍苍戛天倪。\n邂逅逢尔曹，说君彼岩栖。\n萝径垂野蔓，石房倚云梯。\n秋韭何青青，药苗数百畦。\n栗林隘谷口，栝树森回溪。\n耕耘有山田，纺绩有山妻。\n人生苟如此，何必组与珪。\n谁谓远相访，曩情殊不迷。\n檐前举醇醪，竈下烹双鸡。\n朔风忽振荡，昨夜寒螀啼。\n游子益思归，罢琴伤解携。\n出门尽原野，白日黯已低。\n始惊道路难，终念言笑暌。\n因声谢岑壑，岁暮一攀跻。",
        "dynasty": "唐",
        "collection_info": null
    },
    {
        "uuid": "d28c5b1ddb8e0a52dc0aa8e01c9b1522",
        "title": "酬别薛三蔡大留简韩十四主簿",
        "author": "高适",
        "content": "迢递辞京华，辛勤异乡县。\n登高俯沧海，回首泪如霰。\n同人久离别，失路还相见。\n薛侯怀直道，德业应时选。\n蔡子负清才，当年擢宾荐。\n韩公有奇节，词赋凌羣彦。\n读书嵩岑间，作吏沧海甸。\n伊余寡栖託，感激多愠见。\n纵诞非尔情，飘沦任疵贱。\n忽枉琼瑶作，乃深平生眷。\n始谓吾道存，终嗟客游倦。\n归心无昼夜，别事除言宴。\n復值凉风时，苍茫夏云变。",
        "dynasty": "唐",
        "collection_info": null
    },
    {
        "uuid": "2e37d5ba11d33c6a99ac95970ddf8019",
        "title": "送虞城刘明府谒魏郡苗太守",
        "author": "高适",
        "content": "天官苍生望，出入承明庐。\n肃肃领旧藩，皇皇降玺书。\n茂宰多感激，良将復吹嘘。\n永怀一言合，谁谓千里疎。\n对酒忽命驾，兹情何起予。\n炎天昼如火，极目无行车。\n长路出雷泽，浮云归孟诸。\n魏郡十万家，歌钟喧里闾。\n传道贤君至，闭关常晏如。\n君将挹高论，定是问樵渔。\n今日逢明圣，吾为陶隐居。",
        "dynasty": "唐",
        "collection_info": null
    },
    {
        "uuid": "f8d49d43ea002218e0b2c90e49cc7fa2",
        "title": "途中酬李少府赠别之作",
        "author": "高适",
        "content": "西上逢节换，东征私自怜。\n故人今卧疾，欲别还留连。\n举酒临南轩，夕阳满中筵。\n宁知江上兴，乃在河梁偏。\n行李多光辉，札翰忽相鲜。\n谁谓岁月晚，交情尚贞坚。\n终嗟州县劳，官谤復迍邅。\n虽负忠信美，其如方寸悬。\n连帅扇清风，千里犹眼前。\n曾是趋藻镜，不应翻弃捐。\n日来知自强，风气殊未痊。\n可以加药物，胡为輙忧煎。\n驱马出大梁，原野一悠然。\n柳色感行客，云阴愁远天。\n皇明烛幽遐，德泽普照宣。\n鹓鸿列霄汉，燕雀何翩翩。\n余亦惬所从，渔樵十二年。\n种瓜漆园裏，凿井卢门边。\n去去勿重陈，生涯难勉旃。\n或期遇春事，与尔復周旋。\n投报空回首，狂歌谢比肩。",
        "dynasty": "唐",
        "collection_info": null
    },
    {
        "uuid": "7fd94d6d09c5bfe8eb42c44675fb099e",
        "title": "睢阳酬别畅大判官",
        "author": "高适",
        "content": "吾友遇知己，策名逢圣朝。\n高才擅白雪，逸翰怀青霄。\n承诏选嘉宾，慨然即驰轺。\n清昼下公馆，尺书忽相邀。\n留欢惜别离，毕景驻行镳。\n言及沙漠事，益令胡马骄。\n丈夫拔东蕃，声冠霍嫖姚。\n兜鍪衝矢石，铁甲生风飙。\n诸将出冷陉，连营济石桥。\n酋豪尽俘馘，子弟输征徭。\n边庭绝刁斗，战地成渔樵。\n榆关夜不扃，塞口长萧萧。\n降胡满蓟门，一一能射鵰。\n军中多宴乐，马上何轻趫。\n戎狄本无厌，羇縻非一朝。\n饥附诚足用，饱飞安可招。\n李牧制儋蓝，遗风岂寂寥。\n君还谢幕府，慎勿轻刍荛。",
        "dynasty": "唐",
        "collection_info": null
    },
    {
        "uuid": "fc5e86be2b3ba9e604360a7fcdc9ea14",
        "title": "宴韦司户山亭院",
        "author": "高适",
        "content": "人幽想灵山，意惬怜远水。\n习静务为适，所居还復尔。\n汲流涨华池，开酌宴君子。\n苔径试窥践，石屏可攀倚。\n入门见中峰，携手如万里。\n横琴了无事，垂钓应有以。\n高馆何沈沈，飒然凉风起。",
        "dynasty": "唐",
        "collection_info": null
    },
    {
        "uuid": "8828d9d0eeb93b817940b8374d9ae239",
        "title": "同诸公登慈恩寺浮图",
        "author": "高适",
        "content": "香界泯羣有，浮图岂诸相。\n登临骇孤高，披拂欣大壮。\n言是羽翼生，迥出虚空上。\n顿疑身世别，乃觉形神王。\n宫阙皆户前，山河尽檐向。\n秋风昨夜至，秦塞多清旷。\n千里何苍苍，五陵郁相望。\n盛时惭阮步，末宦知周防。\n输效独无因，斯焉可游放。",
        "dynasty": "唐",
        "collection_info": null
    },
    {
        "uuid": "85a0bf8a3f9f154235d734e34846c0c3",
        "title": "同薛司直诸公秋霁曲江俯见南山作",
        "author": "高适",
        "content": "南山郁初霁，曲江湛不流。\n若临瑶池前，想望昆崙丘。\n回首见黛色，眇然波上秋。\n深沈俯峥嵘，清浅延阻修。\n连潭万木影，插岸千岩幽。\n杳霭信难测，渊沦无暗投。\n片云对渔父，独鸟随虚舟。\n我心寄青霞，世事惭白鸥。\n得意在乘兴，忘怀非外求。\n良辰自多暇，欣与数子游。",
        "dynasty": "唐",
        "collection_info": null
    },
    {
        "uuid": "01fe816e25f11127637d0e6b172485d7",
        "title": "登广陵栖灵寺塔",
        "author": "高适",
        "content": "淮南富登临，兹塔信奇最。\n直上造云族，凭虚纳天籁。\n迥然碧海西，独立飞鸟外。\n始知高兴尽，适与赏心会。\n连山黯吴门，乔木吞楚塞。\n城池满窗下，物象归掌内。\n远思驻江帆，暮时结春霭。\n轩车疑蠢动，造化资大块。\n何必了无身，然后知所退。",
        "dynasty": "唐",
        "collection_info": null
    },
    {
        "uuid": "51a09d58f0f0343426de5ed68c9d56b9",
        "title": "登百丈峰二首 一",
        "author": "高适",
        "content": "朝登百丈峰，遥望燕支道。\n汉垒青冥间，胡天白如扫。\n忆昔霍将军，连年此征讨。\n匈奴终不灭，寒山徒草草。\n唯见鸿雁飞，令人伤怀抱。",
        "dynasty": "唐",
        "collection_info": null
    },
    {
        "uuid": "304f1f3e061c8c0de68abce3fa3ff143",
        "title": "登百丈峰二首 二",
        "author": "高适",
        "content": "晋武轻后事，惠皇终已昏。\n豺狼塞瀍洛，胡羯争干坤。\n四海如鼎沸，五原徒自尊。\n而今白庭路，犹对青阳门。\n朝市不足问，君臣随草根。",
        "dynasty": "唐",
        "collection_info": null
    },
    {
        "uuid": "11ee72451b05d34b864623266249ffd2",
        "title": "同羣公秋登琴台",
        "author": "高适",
        "content": "古迹使人感，琴台空寂寥。\n静然顾遗尘，千载如昨朝。\n临眺自兹始，羣贤久相邀。\n德与形神高，孰知天地遥。\n四时何倏忽，六月鸣秋蜩。\n万象归白帝，平川横赤霄。\n犹是对夏伏，几时有凉飙。\n燕雀满檐楹，鸿鹄抟扶摇。\n物性各自得，我心在渔樵。\n兀然还復醉，尚握尊中瓢。",
        "dynasty": "唐",
        "collection_info": null
    },
    {
        "uuid": "8469db46fc04297f38721b28d453687f",
        "title": "同羣公出猎海上",
        "author": "高适",
        "content": "畋猎自古昔，况伊心赏俱。\n偶与羣公游，旷然出平芜。\n层阴涨溟海，杀气穷幽都。\n鹰隼何翩翩，驰骤相传呼。\n豺狼窜榛莽，麋鹿罹艰虞。\n高鸟下骍弓，困兽鬬匹夫。\n尘惊大泽晦，火燎深林枯。\n失之有余恨，获者无全躯。\n咄彼工拙间，恨非指踪徒。\n犹怀老氏训，感叹此欢娱。",
        "dynasty": "唐",
        "collection_info": null
    },
    {
        "uuid": "67fe2d62c94f766b207b17b359e8c1c8",
        "title": "同羣公题郑少府田家",
        "author": "高适",
        "content": "郑侯应悽惶，五十头尽白。\n昔为南昌尉，今作东郡客。\n与语多远情，论心知所益。\n秋林既清旷，穷巷空淅沥。\n蝶舞园更闲，鸡鸣日云夕。\n男儿未称意，其道固无适。\n劝君且杜门，勿叹人事隔。",
        "dynasty": "唐",
        "collection_info": null
    },
    {
        "uuid": "a76e38c3cacf9e82f442394a359b62a9",
        "title": "同羣公题中山寺",
        "author": "高适",
        "content": "平原十里外，稍稍云岩深。\n遂及清净所，都无人世心。\n名僧既礼谒，高阁復登临。\n石壁倚松径，山田多栗林。\n超遥尽巘崿，逼侧仍岖嵚。\n吾欲休世事，于焉聊自任。",
        "dynasty": "唐",
        "collection_info": null
    },
    {
        "uuid": "860ec92423b487171c9d2cb067e6a0a5",
        "title": "同羣公宿开善寺赠陈十六所居",
        "author": "高适",
        "content": "驾车出人境，避暑投僧家。\n裴回龙象侧，始见香林花。\n读书不及经，饮酒不胜茶。\n知君悟此道，所未搜袈裟。\n谈空忘外物，持诫破诸邪。\n则是无心地，相看唯月华。",
        "dynasty": "唐",
        "collection_info": null
    },
    {
        "uuid": "ba11fc44e5d773aa0968bf7c3a408b49",
        "title": "同韩四薛三东亭翫月",
        "author": "高适",
        "content": "远游怅不乐，兹赏吾道存。\n款曲故人意，辛勤清夜言。\n东亭何寥寥，佳境无朝昏。\n阶墀近洲渚，户牖当郊原。\n矧乃穷周旋，游时怡讨论。\n树阴荡瑶瑟，月气延清尊。\n明河带飞雁，野火连荒村。\n对此更愁予，悠哉怀故园。",
        "dynasty": "唐",
        "collection_info": null
    },
    {
        "uuid": "22003324012a4a79bc77e63b1cb42279",
        "title": "同敬八卢五泛河间清河",
        "author": "高适",
        "content": "清川在城下，沿泛多所宜。\n同济惬数公，翫物欣良时。\n飘飖波上兴，燕婉舟中词。\n昔陟乃平原，今来忽涟漪。\n东流达沧海，西流延滹池。\n云树共晦明，井邑相逶迤。\n稍随归月帆，若与沙鸥期。\n渔父更留我，前潭水未滋。",
        "dynasty": "唐",
        "collection_info": null
    },
    {
        "uuid": "a26138850556f9725b5eed0c64b52c52",
        "title": "同房侍御山园新亭与邢判官同游",
        "author": "高适",
        "content": "隐隐春城外，朦胧陈迹深。\n君子顾榛莽，兴言伤古今。\n决河导新流，疏径踪旧林。\n开亭俯川陆，时景宜招寻。\n肃穆逢使轩，夤缘事登临。\n忝游芝兰室，还对桃李阴。\n岸远白波来，气喧黄鸟吟。\n因睹歌颂作，始知经济心。\n灌坛有遗风，单父多鸣琴。\n谁为久州县，苍生怀德音。",
        "dynasty": "唐",
        "collection_info": null
    },
    {
        "uuid": "ddf1ec200279ff98162fb065ab2bdec3",
        "title": "同马太守听九思法师讲金刚经",
        "author": "高适",
        "content": "吾师晋阳宝，杰出山河最。\n途经世谛间，心到空王外。\n鸣钟山虎伏，说法天龙会。\n了义同建瓴，梵法若吹籁。\n深知亿劫苦，善喻恆沙大。\n舍施割肌肤，攀缘去亲爱。\n招提何清净，良牧驻轻盖。\n露冕众香中，临人觉苑内。\n心持佛印久，标割魔军退。\n愿开初地因，永奉弥天对。",
        "dynasty": "唐",
        "collection_info": null
    },
    {
        "uuid": "fee37e65f7a46006ec7bd22cfccefee6",
        "title": "涟上题樊氏水亭",
        "author": "高适",
        "content": "涟上非所趣，偶为世务牵。\n经时驻归棹，日夕对平川。\n莫论行子愁，且得主人贤。\n亭上酒初熟，厨中鱼每鲜。\n自说宦游来，因之居住偏。\n煮盐沧海曲，种稻长淮边。\n四时常晏如，百口无饥年。\n菱芋藩篱下，渔樵耳目前。\n异县少朋从，我行復迍邅。\n向不逢此君，孤舟已言旋。\n明日又分首，风涛还眇然。",
        "dynasty": "唐",
        "collection_info": null
    },
    {
        "uuid": "499fbad141a8c5db5c0e0382f6c4e368",
        "title": "同吕判官从哥舒大夫破洪济城回登积石军多福七级浮图",
        "author": "高适",
        "content": "塞口连浊河，辕门对山寺。\n宁知鞍马上，独有登临事。\n七级凌太清，千崖列苍翠。\n飘飘方寓目，想像见深意。\n高兴殊未平，凉风飒然至。\n拔城阵云合，转斾胡星坠。\n大将何英灵，官军动天地。\n君怀生羽翼，本欲附骐骥。\n款段苦不前，清冥信难致。\n一歌阳春后，三叹终自愧。",
        "dynasty": "唐",
        "collection_info": null
    },
    {
        "uuid": "833cc3e93c26957af0ccaecea2b93402",
        "title": "三君咏 魏郑公",
        "author": "高适",
        "content": "郑公经纶日，隋氏风尘昏。\n济代取高位，逢时敢直言。\n道光先帝业，义激旧君恩。\n寂寞卧龙处，英灵千载魂。",
        "dynasty": "唐",
        "collection_info": null
    },
    {
        "uuid": "c04032395d0b3f48332ea67133d77be6",
        "title": "三君咏 郭代公",
        "author": "高适",
        "content": "代公实英迈，津涯浩难识。\n拥兵抗矫征，仗节归有德。\n纵横负才智，顾盻安社稷。\n流落勿重陈，怀哉为悽恻。",
        "dynasty": "唐",
        "collection_info": null
    },
    {
        "uuid": "c6f09feb5186d04e8ed1052281b99291",
        "title": "三君咏 狄梁公",
        "author": "高适",
        "content": "梁公乃贞固，勋烈垂竹帛。\n昌言太后朝，潜运储君策。\n待贤开相府，共理登方伯。\n至今青云人，犹是门下客。",
        "dynasty": "唐",
        "collection_info": null
    },
    {
        "uuid": "033c3f5ebf8d7255867b68e4b8def32a",
        "title": "宓公琴台诗三首 一",
        "author": "高适",
        "content": "宓子昔为政，鸣琴登此台。\n琴和人亦闲，千载称其才。\n临眺忽悽怆，人琴安在哉？悠悠此天壤，唯有颂声来。",
        "dynasty": "唐",
        "collection_info": null
    },
    {
        "uuid": "a77511c301f1d496c2e4d8e4fe4c9e81",
        "title": "宓公琴台诗三首 二",
        "author": "高适",
        "content": "邦伯感遗事，慨然建琴堂。\n乃知静者心，千载犹相望。\n入室想其人，出门何茫茫。\n唯见白云合，东临邹鲁乡。",
        "dynasty": "唐",
        "collection_info": null
    },
    {
        "uuid": "026061c6ffd594bb45f561daad08e481",
        "title": "宓公琴台诗三首 三",
        "author": "高适",
        "content": "皤皤邑中老，自夸邑中理。\n何必升君堂，然后知君美。\n开门无犬吠，早卧常晏起。\n昔人不忍欺，今我还復尔。",
        "dynasty": "唐",
        "collection_info": null
    },
    {
        "uuid": "1d8216f35cf44c31e1dac8b459888818",
        "title": "李云南征蛮诗",
        "author": "高适",
        "content": "圣人赫斯怒，诏伐西南戎。\n肃穆庙堂上，深沈节制雄。\n遂令感激士，得建非常功。\n料死不料敌，顾恩宁顾终。\n鼓行天海外，转战蛮夷中。\n梯巘近高鸟，穿林经毒虫。\n鬼门无归客，北户多南风。\n蜂虿隔万里，云雷随九攻。\n长驱大浪破，急击羣山空。\n饷道忽已远，悬军垂欲穷。\n精诚动白日，愤薄连苍穹。\n野食掘田鼠，晡餐兼僰僮。\n收兵列亭堠，拓地弥西东。\n临事耻苟免，履危能饬躬。\n将星独照耀，边色何溟蒙。\n泸水夜可涉，交州今始通。\n归来长安道，召见甘泉宫。\n廉蔺若未死，孙吴知暗同。\n相逢论意气，慷慨谢深衷。",
        "dynasty": "唐",
        "collection_info": null
    },
    {
        "uuid": "74856087c8e3ef6ae7d491788d235773",
        "title": "题尉迟将军新庙",
        "author": "高适",
        "content": "周室既板荡，贼臣立婴儿。\n将军独激昂，誓欲酬恩私。\n孤城日无援，高节终可悲。\n家国共沦亡，精魂空在斯。\n沈沈积冤气，寂寂无人知。\n良牧怀深仁，与君建明祠。\n父子俱血食，轩车每逶迤。\n我来荐苹蘩，感叹兴此词。\n晨光上阶闼，杀气翻旌旗。\n明明幽冥理，至诚信莫欺。\n唯夫二千石，多庆方自兹。",
        "dynasty": "唐",
        "collection_info": null
    },
    {
        "uuid": "e01fa33d8aa76d86332ee3a1f52113bb",
        "title": "观李九少府翥树宓子贱神祠碑",
        "author": "高适",
        "content": "吾友吏兹邑，亦尝怀宓公。\n安知梦寐间，忽与精灵通。\n一见兴永叹，再来激深衷。\n宾从何逶迤，二十四老翁。\n于焉建层碑，突兀长林东。\n作者无愧色，行人感遗风。\n坐令高岸尽，独对秋山空。\n片石勿谓轻，斯言固难穷。\n龙盘色丝外，鹊顾偃波中。\n形胜驻羣目，坚贞指苍穹。\n我非王仲宣，去矣徒发蒙。",
        "dynasty": "唐",
        "collection_info": null
    },
    {
        "uuid": "44a9b4b883c266f1e9702e2fd809179a",
        "title": "同观陈十六史兴碑",
        "author": "高适",
        "content": "荆衡气偏秀，江汉流不歇。\n此地多精灵，有时生才杰。\n伊人今独步，逸思能间发。\n永怀掩风骚，千载常矻矻。\n新碑亦崔嵬，佳句悬日月。\n则是刊石经，终然继梼杌。\n我来观雅制，慷慨变毛髮。\n季主尽荒淫，前王徒贻厥。\n东周既削弱，两汉更沦没。\n西晋何披猖，五胡相唐突。\n作歌乃彰善，比物仍恶讦。\n感叹将谓谁，对之空咄咄。",
        "dynasty": "唐",
        "collection_info": null
    },
    {
        "uuid": "633d7e8e34d8354cf9f3837cb3814bbc",
        "title": "宋中十首 一",
        "author": "高适",
        "content": "梁王昔全盛，宾客復多才。\n悠悠一千年，陈迹唯高台。\n寂寞向秋草，悲风千里来。",
        "dynasty": "唐",
        "collection_info": null
    },
    {
        "uuid": "46f70ee59c1ae5f51def00c7eb91142e",
        "title": "宋中十首 二",
        "author": "高适",
        "content": "朝临孟诸上，忽见芒砀间。\n赤帝终已矣，白云长不还。\n时清更何有，禾黍徧空山。",
        "dynasty": "唐",
        "collection_info": null
    },
    {
        "uuid": "1599612a0682b75ff27815736fad5aca",
        "title": "宋中十首 三",
        "author": "高适",
        "content": "景公德何广，临变莫能欺。\n三请皆不忍，妖星终自移。\n君心本如此，天道岂无知。",
        "dynasty": "唐",
        "collection_info": null
    },
    {
        "uuid": "8d39e228397aa73932a1d72b63ba2c08",
        "title": "宋中十首 四",
        "author": "高适",
        "content": "梁苑白日暮，梁山秋草时。\n君王不可见，修竹令人悲。\n九月桑叶尽，寒风鸣树枝。",
        "dynasty": "唐",
        "collection_info": null
    },
    {
        "uuid": "f4429a71fcba136c2cb6613d9f54152e",
        "title": "宋中十首 五",
        "author": "高适",
        "content": "登高临旧国，怀古对穷秋。\n落日鸿雁度，寒城砧杵愁。\n昔贤不復有，行矣莫淹留。",
        "dynasty": "唐",
        "collection_info": null
    },
    {
        "uuid": "74c096349b48dfd5fa8437947e3ff815",
        "title": "宋中十首 六",
        "author": "高适",
        "content": "出门望终古，独立悲且歌。\n忆昔鲁仲尼，悽悽此经过。\n众人不可向，伐树将如何。",
        "dynasty": "唐",
        "collection_info": null
    },
    {
        "uuid": "f5c11a4b09bd42de7b9b118586186154",
        "title": "宋中十首 七",
        "author": "高适",
        "content": "逍遥漆园吏，冥没不知年。\n世事浮云外，闲居大道边。\n古来同一马，今我亦忘筌。",
        "dynasty": "唐",
        "collection_info": null
    },
    {
        "uuid": "ef8b6a251eff0453a77b8d09d9fd8448",
        "title": "宋中十首 八",
        "author": "高适",
        "content": "五霸递征伐，宋人无战功。\n解围幸奇说，易子伤吾衷。\n唯见卢门外，萧条多转蓬。",
        "dynasty": "唐",
        "collection_info": null
    },
    {
        "uuid": "d5763bf5a10b1147423c308a9a11a282",
        "title": "宋中十首 九",
        "author": "高适",
        "content": "常爱宓子贱，鸣琴能自亲。\n邑中静无事，岂不由其身。\n何意千年后，寂寞无此人。",
        "dynasty": "唐",
        "collection_info": null
    },
    {
        "uuid": "c65c83a03ca34235ccb7cf05b216c7cf",
        "title": "宋中十首 十",
        "author": "高适",
        "content": "阏伯去已久，高丘临道傍。\n人皆有兄弟，尔独为参商。\n终古犹如此，而今安可量。",
        "dynasty": "唐",
        "collection_info": null
    },
    {
        "uuid": "dfcecf163ee19c5f4ca482112c76dde5",
        "title": "蓟中作",
        "author": "高适",
        "content": "策马自沙漠，长驱登塞垣。\n边城何萧条，白日黄云昏。\n一到征战处，每愁胡虏翻。\n岂无安边书，诸将已承恩。\n惆怅孙吴事，归来独闭门。",
        "dynasty": "唐",
        "collection_info": null
    },
    {
        "uuid": "e18233965de72fb7117b986e3028d6d5",
        "title": "自淇涉黄河途中作十三首 一",
        "author": "高适",
        "content": "川上常极目，世情今已闲。\n去帆带落日，征路随长山。\n亲友若云霄，可望不可攀。\n于兹任所惬，浩荡风波间。",
        "dynasty": "唐",
        "collection_info": null
    },
    {
        "uuid": "cf217f37aa359d3ac37abafea191008f",
        "title": "自淇涉黄河途中作十三首 二",
        "author": "高适",
        "content": "清晨泛中流，羽族满汀渚。\n黄鹄何处来，昂藏寡俦侣。\n飞鸣无人见，饮啄岂得所。\n云汉尔固知，胡为不轻举。",
        "dynasty": "唐",
        "collection_info": null
    },
    {
        "uuid": "660cd7de686873d4588cd3033e36e4d4",
        "title": "自淇涉黄河途中作十三首 三",
        "author": "高适",
        "content": "野人头尽白，与我忽相访。\n手持青竹竿，日暮淇水上。\n虽老美容色，虽贫亦闲放。\n钓鱼三十年，中心无所向。",
        "dynasty": "唐",
        "collection_info": null
    },
    {
        "uuid": "dda18c294391d5630adaedec4de71d8c",
        "title": "自淇涉黄河途中作十三首 四",
        "author": "高适",
        "content": "南登滑台上，却望河淇间。\n竹树夹流水，孤城对远山。\n念兹川路阔，羡尔沙鸥闲。\n长想别离处，犹无音信还。",
        "dynasty": "唐",
        "collection_info": null
    },
    {
        "uuid": "0c3ead9aa9a10c6fe125c404c3933c91",
        "title": "自淇涉黄河途中作十三首 五",
        "author": "高适",
        "content": "东入黄河水，茫茫泛纡直。\n北望太行山，峨峨半天色。\n山河相暎带，深浅未可测。\n自昔有贤才，相逢不相识。",
        "dynasty": "唐",
        "collection_info": null
    },
    {
        "uuid": "f4e28eebcb94ea35a28af691a5ee3d22",
        "title": "自淇涉黄河途中作十三首 六",
        "author": "高适",
        "content": "秋日登滑台，台高秋已暮。\n独行既未惬，怀土怅无趣。\n晋宋何萧条，羌胡散驰骛。\n当时无战略，此地即边戍。\n兵革徒自勤，山河孰云固。\n乘闲喜临眺，感物伤游寓。\n惆怅落日前，飘飖远帆处。\n北风吹万里，南雁不知数。\n归意方浩然，云沙更回互。",
        "dynasty": "唐",
        "collection_info": null
    },
    {
        "uuid": "a9ae5cb4312513080037dccbc32bbb71",
        "title": "自淇涉黄河途中作十三首 七",
        "author": "高适",
        "content": "乱流自兹远，倚檝时一望。\n遥见楚汉城，崔嵬高山上。\n天道昔未测，人心无所向。\n屠钓称侯王，龙蛇争霸王。\n缅怀多杀戮，顾此生惨怆。\n圣代休甲兵，吾其得闲放。",
        "dynasty": "唐",
        "collection_info": null
    },
    {
        "uuid": "6a18e04402e5a1fc706e9454bf855602",
        "title": "自淇涉黄河途中作十三首 八",
        "author": "高适",
        "content": "兹川方悠邈，云沙无前后。\n古堰对河壖，长林出淇口。\n独行非吾意，东向日已久。\n忧来谁得知，且酌尊中酒。",
        "dynasty": "唐",
        "collection_info": null
    },
    {
        "uuid": "7ca0eb26cb11d4ca3deca844547ac1fa",
        "title": "自淇涉黄河途中作十三首 九",
        "author": "高适",
        "content": "朝从北岸来，泊船南河浒。\n试共野人言，深觉农夫苦。\n去秋虽薄熟，今夏犹未雨。\n耕耘日勤劳，租税兼舃卤。\n园蔬空寥落，产业不足数。\n尚有献芹心，无因见明主。",
        "dynasty": "唐",
        "collection_info": null
    },
    {
        "uuid": "756f678ef4272759731bff61b53eb443",
        "title": "自淇涉黄河途中作十三首 十",
        "author": "高适",
        "content": "茫茫浊河注，怀古临河滨。\n禹功本豁达，汉迹方因循。\n坎德昔滂沱，冯夷胡不仁。\n激潏陵堤防，东郡多悲辛。\n天子忽惊悼，从官皆负薪。\n畚筑岂无谋，祈祷如有神。\n宣房今安在，高岸空嶙峋。",
        "dynasty": "唐",
        "collection_info": null
    },
    {
        "uuid": "8c7048395c75e8441d6e484d1dfde5bb",
        "title": "自淇涉黄河途中作十三首 十一",
        "author": "高适",
        "content": "我行倦风湍，辍棹将问津。\n空传歌瓠子，感慨独愁人。\n孟夏桑叶肥，秾阴夹长津。\n蚕农有时节，田野无闲人。\n临水狎渔樵，望山怀隐沦。\n谁能去京洛，顦顇对风尘。",
        "dynasty": "唐",
        "collection_info": null
    },
    {
        "uuid": "4e39795cf0e5f2ef8b16e3cca8d67b11",
        "title": "自淇涉黄河途中作十三首 十二",
        "author": "高适",
        "content": "朝景入平川，川长復垂柳。\n遥看魏公墓，突兀前山后。\n忆昔大业时，羣雄角奔走。\n伊人何电迈，独立风尘首。\n传檄举敖仓，拥兵屯洛口。\n连营一百万，六合如可有。\n方项终比肩，乱隋将假手。\n力争固难恃，骄战曷能久。\n若使学萧曹，功名当不朽。",
        "dynasty": "唐",
        "collection_info": null
    },
    {
        "uuid": "a7abadcd198ee02bf8731e945cb876f3",
        "title": "自淇涉黄河途中作十三首 十三",
        "author": "高适",
        "content": "皤皤河滨叟，相遇似有耻。\n辍榜聊问之，荅言尽终结。\n一生虽贫贱，九十年未死。\n且喜对儿孙，弥惭远城市。\n结庐黄河曲，垂钓长河裏。\n漫漫望云沙，萧条听风水。\n所思强饭食，永愿在乡里。\n万事吾不知，其心只如此。",
        "dynasty": "唐",
        "collection_info": null
    },
    {
        "uuid": "529dcbba98a533292114b9826a4f3170",
        "title": "宋中遇陈二",
        "author": "高适",
        "content": "常忝鲍叔义，所期王佐才。\n如何守苦节，独此无良媒。\n离别十年外，飘飖千里来。\n安知罢官后，惟见柴门开。\n穷巷隐东郭，高堂咏南陔。\n篱根长花草，井上生莓苔。\n伊昔望霄汉，于今倦蒿莱。\n男儿命未达，且尽手中桮。",
        "dynasty": "唐",
        "collection_info": null
    },
    {
        "uuid": "7cb976fa14b77535570af99aaa33526c",
        "title": "宋中遇刘书记有别",
        "author": "高适",
        "content": "何代无秀士，高门生此才。\n森然覩毛髮，若见河山来。\n几载困常调，一朝时运催。\n白身谒明主，待诏登云台。\n相逢梁宋间，与我醉蒿莱。\n寒楚眇千里，雪天昼不开。\n末路终离别，不能强悲哀。\n男儿争富贵，劝尔莫迟回。",
        "dynasty": "唐",
        "collection_info": null
    },
    {
        "uuid": "2a352cfa3afdd309bab1b2158ce90010",
        "title": "鲁郡途中遇徐十八录事",
        "author": "高适",
        "content": "谁谓嵩颍客，遂经邹鲁乡。\n前临少昊墟，始觉东蒙长。\n独行岂吾心，怀古激中肠。\n圣人久已矣，游夏遥相望。\n裴回野泽间，左右多悲伤。\n日出见阙里，川平知汶阳。\n弱冠负高节，十年思自强。\n终然不得意，去去任行藏。",
        "dynasty": "唐",
        "collection_info": null
    },
    {
        "uuid": "f3e37bcb64966148a024a75a29bdc691",
        "title": "遇冲和先生",
        "author": "高适",
        "content": "冲和生何代，或谓游东溟。\n三命谒金殿，一言拜银青。\n自云多方术，往往通神灵。\n万乘亲问道，六宫无敢听。\n昔去限霄汉，今来覩仪形。\n头戴鹖鸟冠，手遥白鹤翎。\n终日饮醇酒，不醉復不醒。\n常忆鸡鸣山，每诵西昇经。\n拊背念离别，依然出户庭。\n莫见今如此，曾为一客星。",
        "dynasty": "唐",
        "collection_info": null
    },
    {
        "uuid": "f849101efa68d7cec257c54732a962fa",
        "title": "鲁西至东平",
        "author": "高适",
        "content": "沙岸拍不定，石桥水横流。\n问津见鲁俗，怀古伤家丘。\n寥落千载后，空传褒圣侯。",
        "dynasty": "唐",
        "collection_info": null
    },
    {
        "uuid": "075c9489623945c9af33e7e9b1652388",
        "title": "东平路作三首 一",
        "author": "高适",
        "content": "南图适不就，东走岂吾心。\n索索凉风动，行行秋水深。\n蝉鸣木叶落，兹夕更愁霖。",
        "dynasty": "唐",
        "collection_info": null
    },
    {
        "uuid": "47349ec50f89457046734c82c54662b6",
        "title": "东平路作三首 二",
        "author": "高适",
        "content": "明时好画策，动欲干王公。\n今日无成事，依依亲老农。\n扁舟向何处？吾爱汶阳中。",
        "dynasty": "唐",
        "collection_info": null
    },
    {
        "uuid": "e9375251a8c91f5e6cba6ede8e01270e",
        "title": "东平路作三首 三",
        "author": "高适",
        "content": "清旷凉夜月，裴回孤客舟。\n渺然风波上，独爱前山秋。\n秋至復摇落，空令行者愁。",
        "dynasty": "唐",
        "collection_info": null
    },
    {
        "uuid": "7146b7a5210c3f3a02c9b32aad8cb572",
        "title": "东平路中遇大水",
        "author": "高适",
        "content": "天灾自古有，昏垫弥今秋。\n霖霪溢川原，澒洞涵田畴。\n指途适汶阳，挂席经芦洲。\n永望齐鲁郊，白云何悠悠。\n傍沿鉅野泽，大水纵横流。\n虫蛇拥独树，麋鹿奔行舟。\n稼穑随波澜，西成不可求。\n室居相枕藉，蛙黾声啾啾。\n仍怜穴蚁漂，益羡云禽游。\n农夫无倚着，野老生殷忧。\n圣主当深仁，庙堂运良筹。\n仓廪终尔给，田租应罢收。\n我心胡郁陶，征旅亦悲愁。\n纵怀济时策，谁肯论吾谋。",
        "dynasty": "唐",
        "collection_info": null
    },
    {
        "uuid": "1e8f30eab1bd3a139fd23bd4d234e7a5",
        "title": "登壠",
        "author": "高适",
        "content": "壠头远行客，壠上分流水。\n流水无尽期，行人未云已。\n浅才登一命，孤劒通万里。\n岂不思故乡，从来感知己。",
        "dynasty": "唐",
        "collection_info": null
    },
    {
        "uuid": "4a6804756ad9c4fe466041b55175d20f",
        "title": "苦雪四首 一",
        "author": "高适",
        "content": "二月犹北风，天阴雪冥冥。\n寥落一室中，怅然惭百龄。\n苦愁正如此，门柳復青青。",
        "dynasty": "唐",
        "collection_info": null
    },
    {
        "uuid": "266ceab3e482d4cce20bb779017946e3",
        "title": "苦雪四首 二",
        "author": "高适",
        "content": "惠连发清兴，袁安念高卧。\n余故非斯人，为性兼懒惰。\n赖兹尊中酒，终日聊自过。",
        "dynasty": "唐",
        "collection_info": null
    },
    {
        "uuid": "e1ab62d6453dcbfb24124aa6585d178d",
        "title": "苦雪四首 三",
        "author": "高适",
        "content": "蒙蒙洒平陆，淅沥至幽居。\n且喜润羣物，焉能悲斗储。\n故交久不见，鸟雀投吾庐。",
        "dynasty": "唐",
        "collection_info": null
    },
    {
        "uuid": "c3ae70e9026eb8a4b3af2f657328a379",
        "title": "苦雪四首 四",
        "author": "高适",
        "content": "孰云久闲旷，本自保知寡。\n穷巷独无成，春条秪盈把。\n安能羡鹏举，且欲歌牛下。\n乃知古时人，亦有如我者。",
        "dynasty": "唐",
        "collection_info": null
    },
    {
        "uuid": "4899f46064e638b4b7eca3a8401612de",
        "title": "哭单父梁九少府",
        "author": "高适",
        "content": "开箧泪沾臆，见君前日书。\n夜台今寂寞，独是子云居。\n畴昔探云奇，登临赋山水。\n同舟南浦下，望月西江裏。\n契阔多别离，绸缪到生死。\n九原即何处，万事皆如此。\n晋山徒峨峨，斯人已冥冥。\n常时禄且薄，殁后家復贫。\n妻子在远道，弟兄无一人。\n十上多苦辛，一官恆自哂。\n青云将可致，白日忽先尽。\n唯有身后名，空留无远近。",
        "dynasty": "唐",
        "collection_info": null
    },
    {
        "uuid": "52262621f886c0a08bd5bfd89056d1cc",
        "title": "哭裴少府",
        "author": "高适",
        "content": "世人谁不死，嗟君非生虑。\n扶病适到官，田园在何处？公才羣吏感，葬事他人助。\n余亦未识君，深悲哭君去。",
        "dynasty": "唐",
        "collection_info": null
    },
    {
        "uuid": "5a5824375aa3efae9c624d28f784fce3",
        "title": "行路难二首 一",
        "author": "高适",
        "content": "长安少年不少钱，能骑骏马鸣金鞭。\n五侯相逢大道边，美人弦管争留连。\n黄金如斗不敢惜，片言如山莫弃捐。\n安知顦顇读书者，暮宿灵台私自怜。",
        "dynasty": "唐",
        "collection_info": null
    },
    {
        "uuid": "652a7b86681e7d172bb3a9925eee145c",
        "title": "行路难二首 二",
        "author": "高适",
        "content": "君不见富家翁，旧时贫贱谁比数。\n一朝金多结豪贵，万事胜人健如虎。\n子孙成行满眼前，妻能管絃妾能舞。\n自矜一身忽如此，却笑傍人独愁苦。\n东邻少年安所如，席门穷巷出无车。\n有才不肯学干谒，何用年年空读书。",
        "dynasty": "唐",
        "collection_info": null
    },
    {
        "uuid": "b82c2ddac46e8682a5fb6d7d392b450a",
        "title": "秋胡行",
        "author": "高适",
        "content": "妾本邯郸未嫁时，容华倚翠人未知。\n一朝结髮从君子，将妾迢迢东鲁陲。\n时逢大道无艰阻，君方游宦从陈汝。\n蕙楼独卧频度春，彩阁辞君几徂暑。\n三月垂杨蚕未眠，携笼结侣南陌边。\n道逢行子不相识，赠妾黄金买少年。\n妾家夫壻经离久，寸心誓与长相守。\n愿言行路莫多情，道妾贞心在人口。\n日暮蚕饥相命归，携笼端饰来庭闱。\n劳心苦力终无恨，所冀君恩即可依。\n闻说行人已归止，乃是向来赠金子。\n相看颜色不復言，相顾怀惭有何已。\n从来自隐无疑背，直为君情也相会。\n如何咫尺仍有情，况復迢迢千里外。\n誓将顾恩不顾身，念君此日赴河津。\n莫道向来不得意，故欲留规诫后人。",
        "dynasty": "唐",
        "collection_info": null
    },
    {
        "uuid": "1c628713f2517256e73e4f52ac17a6c1",
        "title": "古大梁行",
        "author": "高适",
        "content": "古城莽苍饶荆榛，驱马荒城愁杀人。\n魏王宫观尽禾黍，信陵宾客随灰尘。\n忆昨雄都旧朝市，轩车照耀歌钟起。\n军容带甲三十万，国步连营一千里。\n全盛须臾那可论，高台曲池无復存。\n遗墟但见狐狸迹，古地空余草木根。\n暮天摇落伤怀抱，倚劒悲歌对秋草。\n侠客犹传朱亥名，行人尚识夷门道。\n白璧黄金万户侯，宝刀骏马填山丘。\n年代凄凉不可问，往来唯有水东流。",
        "dynasty": "唐",
        "collection_info": null
    },
    {
        "uuid": "b5ab74dbe8a989fd6386d31f97c4cc00",
        "title": "邯郸少年行",
        "author": "高适",
        "content": "邯郸城南游侠子，自矜生长邯郸裏。\n千塲纵博家仍富，几度报讐身不死。\n宅中歌笑日纷纷，门外车马常如云。\n未知肝胆向谁是，令人却忆平原君。\n君不见今人交态薄，黄金用尽还疎索。\n以兹感叹辞旧游，更于时事无所求。\n且与少年饮美酒，往来射猎西山头。",
        "dynasty": "唐",
        "collection_info": null
    },
    {
        "uuid": "7285082c84af5f1cbb6eb9e9afadc500",
        "title": "燕歌行",
        "author": "高适",
        "content": "汉家烟尘在东北，汉将辞家破残贼。\n男儿本自重横行，天子非常赐颜色。\n摐金伐鼓下榆关，旌斾逶迤碣石间。\n校尉羽书飞瀚海，单于猎火照狼山。\n山川萧条极边土，胡骑凭陵杂风雨。\n战士军前半死生，美人帐下犹歌舞。\n大漠穷秋塞草腓，孤城落日鬬兵稀。\n身当恩遇恆轻敌，力尽关山未解围。\n铁衣远戍辛勤久，玉筯应啼别离后。\n少妇城南欲断肠，征人蓟北空回首。\n边庭飘飖那可度，绝域苍茫更何有。\n杀气三时作阵云，寒声一夜传刁斗。\n相看白刃血纷纷，死节从来岂顾勋。\n君不见沙场征战苦，至今犹忆李将军。",
        "dynasty": "唐",
        "collection_info": null
    },
    {
        "uuid": "311598dd5a5b1342532a0b40f678abad",
        "title": "古歌行",
        "author": "高适",
        "content": "君不见汉家三叶从代至，高皇旧臣多富贵。\n天子垂衣方晏如，庙堂拱手无余议。\n苍生偃卧休征战，露台百金以为费。\n田舍老翁不出门，洛阳少年莫论事。",
        "dynasty": "唐",
        "collection_info": null
    },
    {
        "uuid": "eaf437344f912b875649aeb64c257398",
        "title": "人日寄杜二拾遗",
        "author": "高适",
        "content": "人日题诗寄草堂，遥怜故人思故乡。\n柳条弄色不忍见，梅花满枝空断肠。\n身在远藩无所预，心怀百忧復千虑。\n今年人日空相忆，明年人日知何处。\n一卧东山三十春，岂知书劒老风尘。\n龙钟还忝二千石，愧尔东西南北人。",
        "dynasty": "唐",
        "collection_info": null
    },
    {
        "uuid": "8068d84f7002e323441924b8940157f7",
        "title": "九日酬颜少府",
        "author": "高适",
        "content": "檐前白日应可惜，篱下黄花为谁有。\n行子迎霜未授衣，主人得钱始沽酒。\n苏秦顦顇人多厌，蔡泽栖迟世看丑。\n纵使登高只断肠，不如独坐空搔首。",
        "dynasty": "唐",
        "collection_info": null
    },
    {
        "uuid": "40b7d3a04fea382cf7c5b2bba336e929",
        "title": "留别郑三韦九兼洛下诸公",
        "author": "高适",
        "content": "忆昨相逢论久要，顾君哂我轻常调。\n羁旅虽同白社游，诗书已作青云料。\n蹇质蹉跎竟不成，年过四十尚躬耕。\n长歌达者桮中物，大笑前人身后名。\n幸逢明盛多招隐，高山大泽征求尽。\n此时亦得辞渔樵，青袍裹身荷圣朝。\n犂牛钓竿不復见，县人邑吏来相邀。\n远路鸣蝉秋兴发，华堂美酒离忧销。\n不知何日更携手，应念兹晨去折腰。",
        "dynasty": "唐",
        "collection_info": null
    },
    {
        "uuid": "39b3195e273480f55396f5b633aed42c",
        "title": "送杨山人归嵩阳",
        "author": "高适",
        "content": "不到嵩阳动十年，旧时心事已徒然。\n一二故人不復见，三十六峰犹眼前。\n夷门二月柳条色，流莺数声泪沾臆。\n凿井耕田不我招，知君以此忘帝力。\n山人好去嵩阳路，惟余眷眷长相忆。",
        "dynasty": "唐",
        "collection_info": null
    },
    {
        "uuid": "3a5fc5c0ef2584d94eb2377dfa4ea228",
        "title": "送别",
        "author": "高适",
        "content": "昨夜离心正郁陶，三更白露西风高。\n萤飞木落何淅沥，此时梦见西归客。\n曙钟寥亮三四声，东邻嘶马使人惊。\n揽衣出户一相送，唯见归云纵復横。",
        "dynasty": "唐",
        "collection_info": null
    },
    {
        "uuid": "b4e3b0969b7fb3de22365c456eaeaf08",
        "title": "赠别晋三处士",
        "author": "高适",
        "content": "有人家住清河源，渡河问我游梁园。\n手持道经注已毕，心知内篇口不言。\n卢门十年见秋草，此心惆怅谁能道。\n知己从来不易知，慕君为人与君好。\n别时九月桑叶疎，出门千里无行车。\n爱君且欲君先达，今上求贤早上书。",
        "dynasty": "唐",
        "collection_info": null
    },
    {
        "uuid": "5312a2b32573c1278335cf6de8fb42e2",
        "title": "送浑将军出塞",
        "author": "高适",
        "content": "将军族贵兵且强，汉家已是浑邪王。\n子孙相承在朝野，至今部曲燕支下。\n控弦尽用阴山儿，登阵常骑大宛马。\n银鞍玉勒绣蝥弧，每逐嫖姚破骨都。\n李广从来先将士，卫青未肯学孙吴。\n传有沙场千万骑，昨日边庭羽书至。\n城头画角三四声，匣裏宝刀昼夜鸣。\n意气能甘万里去，辛勤判作一年行。\n黄云白草无前后，朝建旌旄夕刁斗。\n塞下应多侠少年，关西不见春杨柳。\n从军借问所从谁，击劒酣歌当此时。\n远别无轻绕朝策，平戎早寄仲宣诗。",
        "dynasty": "唐",
        "collection_info": null
    },
    {
        "uuid": "405f6b571ef2427fc2895ae4999320b0",
        "title": "送蔡山人",
        "author": "高适",
        "content": "东山布衣明古今，自言独未逢知音。\n识者阅见一生事，到处豁然千里心。\n看书学劒长辛苦，近日方思谒明主。\n斗酒相留醉復醒，悲歌数年泪如雨。\n丈夫遭遇不可知，买臣主父皆如斯。\n我今蹭蹬无所似，看尔崩腾何若为。",
        "dynasty": "唐",
        "collection_info": null
    },
    {
        "uuid": "70f0a987b5eb52c7c72698d6e428718b",
        "title": "封丘作",
        "author": "高适",
        "content": "我本渔樵孟诸野，一生自是悠悠者。\n乍可狂歌草泽中，宁堪作吏风尘下。\n秪言小邑无所为，公门百事皆有期。\n拜迎官长心欲碎，鞭挞黎庶令人悲。\n归来向家问妻子，举家尽笑今如此。\n生事应须南亩田，世情付与东流水。\n梦想旧山安在哉，为衔君命且迟回。\n乃知梅福徒为尔，转忆陶潜归去来。",
        "dynasty": "唐",
        "collection_info": null
    },
    {
        "uuid": "142b012398b7005203955e7d9c51ab79",
        "title": "题李别驾壁",
        "author": "高适",
        "content": "去乡不远逢知己，握手相欢得如此。\n礼乐遥传鲁伯禽，宾客争过魏公子。\n酒筵暮散明月上，枥马长鸣春风起。\n一生称意能几人，今日从君问终始。",
        "dynasty": "唐",
        "collection_info": null
    },
    {
        "uuid": "cad4107f2fa3073c0bf8699460bb33f1",
        "title": "寄宿田家",
        "author": "高适",
        "content": "田家老翁住东陂，说道平生隐在兹。\n鬓白未曾记日月，山青每到识春时。\n门前种柳深成巷，野谷流泉添入池。\n牛壮日耕十亩地，人闲常扫一茅茨。\n客来满酌清尊酒，感兴平吟才子诗。\n岩际窟中藏鼹鼠，潭边竹裏隐鸬鹚。\n村墟日落行人少，醉后无心怯路岐。\n今夜只应还寄宿，明朝拂曙与君辞。",
        "dynasty": "唐",
        "collection_info": null
    },
    {
        "uuid": "2eb71fbe2c473e7d046c22d77e100db9",
        "title": "别韦参军",
        "author": "高适",
        "content": "二十解书劒，西游长安城。\n举头望君门，屈指取公卿。\n国风冲融迈三五，朝廷欢乐弥寰宇。\n白璧皆言赐近臣，布衣不得干明主。\n归来洛阳无负郭，东过梁宋非吾土。\n兔苑为农岁不登，雁池垂钓心长苦。\n世人遇我同众人，唯君于我最相亲。\n且喜百年有交态，未尝一日辞家贫。\n弹棊击筑白日晚，纵酒高歌杨柳春。\n欢娱未尽分散去，使我惆怅惊心神。\n丈夫不作儿女别，临岐涕泪沾衣巾。",
        "dynasty": "唐",
        "collection_info": null
    },
    {
        "uuid": "e31424507006d5774ebe6f3be0a882bd",
        "title": "送田少府贬苍梧",
        "author": "高适",
        "content": "沈吟对迁客，惆怅西南天。\n昔为一官未得意，今向万里令人怜。\n念兹斗酒成暌间，停舟叹君日将晏。\n远树应怜北地春，行人却羡南归雁。\n丈夫穷达未可知，看君不合长数奇。\n江山到处堪乘兴，杨柳青青那足悲。",
        "dynasty": "唐",
        "collection_info": null
    },
    {
        "uuid": "d7e826d7515e665216b5fdde966e2f38",
        "title": "平台夜遇李景参有别",
        "author": "高适",
        "content": "离心忽怅然，策马对秋天。\n孟诸薄暮凉风起，归客相逢渡睢水。\n昨时携手已十年，今日分途各千里。\n岁物萧条满路岐，此行浩荡令人悲。\n家贫羡尔有微禄，欲往从之何所之。",
        "dynasty": "唐",
        "collection_info": null
    },
    {
        "uuid": "e50a929619f3e8e1c236ed1fac29dbf4",
        "title": "送郭处士往莱芜兼寄茍山人",
        "author": "高适",
        "content": "君为东蒙客，往来东蒙畔。\n云卧临峄阳，山行穷日观。\n少年词赋皆可听，秀眉白面风清泠。\n身上未曾染名利，口中犹未知膻腥。\n今日还山意无极，岂辞世路多相识。\n归见莱芜九十翁，为论别后长相忆。",
        "dynasty": "唐",
        "collection_info": null
    },
    {
        "uuid": "7a33baa69429919dd94ab15331a7309e",
        "title": "赋得还山吟送沈四山人",
        "author": "高适",
        "content": "还山吟，天高日暮寒山深。\n送君还山识君心，人生老大须恣意。\n看君解作一生事，山间偃仰无不至。\n石泉淙淙若风雨，桂花松子常满地。\n卖药囊中应有钱，还山服药又长年。\n白云劝尽桮中物，明月相随何处眠。\n眠时忆问醒时事，梦魂可以相周旋。",
        "dynasty": "唐",
        "collection_info": null
    },
    {
        "uuid": "e34edfc2d0727f51978dc15df27c219e",
        "title": "崔司录宅燕大理李卿",
        "author": "高适",
        "content": "多雨殊未已，秋云更沈沈。\n洛阳故人初解印，山东小吏来相寻。\n上卿才大名不朽，早朝至尊暮求友。\n豁达常推海内贤，殷勤但酌尊中酒。\n饮醉欲言归剡溪，门前驷马光照衣。\n路傍观者徒唧唧，我公不以为是非。",
        "dynasty": "唐",
        "collection_info": null
    },
    {
        "uuid": "d07de69505b7d5d9d82707a68884e703",
        "title": "同鲜于洛阳于毕员外宅观画马歌",
        "author": "高适",
        "content": "知君爱鸣琴，仍好千里马。\n永日恆思单父中，有时心到宛城下。\n遇客丹青天下才，白生胡雏控龙媒。\n主人娱宾画障开，只言骐骥西极来。\n半壁䟃𧽼势不住，满堂风飘飒然度。\n家僮愕视欲先鞭，枥马惊嘶还屡顾。\n始知物妙皆可怜，燕昭市骏岂徒然。\n纵令剪拂无所用，犹胜驽骀在眼前。",
        "dynasty": "唐",
        "collection_info": null
    },
    {
        "uuid": "a975da0373ff8b5a55c51329e2c4c827",
        "title": "同河南李少尹毕员外宅夜饮时洛阳告捷遂作春酒歌",
        "author": "高适",
        "content": "故人美酒胜浊醪，故人清词合风骚。\n长歌满酌惟吾曹，高谈正可挥麈毛。\n半醉忽然持蟹螯，洛阳告捷倾前后。\n武侯腰间印如斗，郎官无事时饮酒。\n桮中绿蚁吹转来，瓮上飞花拂还有。\n前年持节将楚兵，去年留司在东京。\n今年復拜二千石，盛夏五月西南行。\n彭门劒门蜀山裏，昨逢军人刦夺我。\n到家但见妻与子，赖得饮君春酒数十桮，不然令我愁欲死。",
        "dynasty": "唐",
        "collection_info": null
    },
    {
        "uuid": "271ffa7035738967f32297b92c8ce88e",
        "title": "同李九士曹观壁画云作",
        "author": "高适",
        "content": "始知帝乡客，能画苍梧云。\n秋天万里一片色，只疑飞尽犹氛氲。",
        "dynasty": "唐",
        "collection_info": null
    },
    {
        "uuid": "15fd273c7b3c14e2277dfd3bb0014fd2",
        "title": "见薛大臂鹰作",
        "author": "高适",
        "content": "寒楚十二月，苍鹰八九毛。\n寄言燕雀莫相啅，自有云霄万里高。",
        "dynasty": "唐",
        "collection_info": null
    },
    {
        "uuid": "d4e082fabcfa04029516cd29c1b23304",
        "title": "画马篇",
        "author": "高适",
        "content": "君侯枥上骢，貌在丹青中。\n马毛连钱蹄铁色，图画光辉骄玉勒。\n马行不动势若来，权奇蹴踏无尘埃。\n感兹绝代称妙手，遂令谈者不容口。\n麒麟独步自可珍，驽骀万匹知何有，终未如他枥上骢。\n载华毂，聘飞鸿，荷君剪拂与君用，一日千里如旋风。",
        "dynasty": "唐",
        "collection_info": null
    },
    {
        "uuid": "ae4e63289c32e524fa4ce7fd35eca99d",
        "title": "咏马鞭",
        "author": "高适",
        "content": "龙竹养根凡几年，工人截之为长鞭。\n一节一目皆天然，珠重重，星连连。\n绕指柔，纯金坚，绳不直，规不圆。\n把向空中捎一声，良马有心日驰千。",
        "dynasty": "唐",
        "collection_info": null
    },
    {
        "uuid": "5f4c92961565d70f215bb31a0ae07986",
        "title": "塞下曲",
        "author": "高适",
        "content": "君不见芳树枝，春花落尽蜂不窥。\n君不见梁上泥，秋风始高燕不栖。\n荡子从军事征战，蛾眉婵娟守空闺。\n独宿自然堪下泪，况復时闻鸟夜啼。",
        "dynasty": "唐",
        "collection_info": null
    },
    {
        "uuid": "ebf9442e31809e5a7e67d8e72714c9f8",
        "title": "渔父歌",
        "author": "高适",
        "content": "曲岸深潭一山叟，驻眼看鈎不移手。\n世人欲得知姓名，良久问他不开口。\n笋皮笠子荷叶衣，心无所营守钓矶。\n料得孤舟无定止，日暮持竿何处归。",
        "dynasty": "唐",
        "collection_info": null
    },
    {
        "uuid": "4f822154686b00add6d62d8d89d6c27b",
        "title": "部落曲",
        "author": "高适",
        "content": "蕃军傍塞游，代马喷风秋。\n老将垂金甲，阏支着锦裘。\n琱戈蒙豹尾，红斾插狼头。\n日暮天山下，鸣笳汉使愁。",
        "dynasty": "唐",
        "collection_info": null
    },
    {
        "uuid": "3cf33f9870ca8db89569d813761c3cf0",
        "title": "赠杜二拾遗",
        "author": "高适",
        "content": "传道招[提]客，诗书自讨论。\n佛香时入院，僧饭屡过门。\n听法还应难，寻经剩欲翻。\n草玄今已毕，此外復何言。",
        "dynasty": "唐",
        "collection_info": null
    },
    {
        "uuid": "2189d9b2aef68907714e2fcf1f797d6a",
        "title": "醉后赠张九旭",
        "author": "高适",
        "content": "世上谩相识，此翁殊不然。\n兴来书自圣，醉后语尤颠。\n白髮老闲事，青云在目前。\n床头一壶酒，能更几回眠。",
        "dynasty": "唐",
        "collection_info": null
    },
    {
        "uuid": "662b381b32965b9ba89601b70f0626ee",
        "title": "途中寄徐录事",
        "author": "高适",
        "content": "落日风雨至，秋天鸿雁初。\n离忧不堪比，旅馆復何如。\n君又几时去，我知音信疎。\n空多箧中赠，长见右军书。",
        "dynasty": "唐",
        "collection_info": null
    },
    {
        "uuid": "99bdf3e23fbb481cc9dbd936c247b444",
        "title": "酬卫八雪中见寄",
        "author": "高适",
        "content": "季冬忆淇上，落日归山樊。\n旧宅带流水，平田临古村。\n雪中望来信，醉裏开衡门。\n果得希代宝，缄之那可论。",
        "dynasty": "唐",
        "collection_info": null
    },
    {
        "uuid": "b8b7092091c048f3e51f77d60d57af8a",
        "title": "送白少府送兵之陇右",
        "author": "高适",
        "content": "践更登陇首，远别指临洮。\n为问关山事，何如州县劳。\n军容随赤羽，树色引青袍。\n谁断单于臂，今年太白高。",
        "dynasty": "唐",
        "collection_info": null
    },
    {
        "uuid": "877e45336ccccb07f8d5f7fcdb1c29a0",
        "title": "河西送李十七",
        "author": "高适",
        "content": "边城多远别，此去莫徒然。\n问礼知才子，登科及少年。\n出门看落日，驱马向秋天。\n高价人争重，行当早着鞭。",
        "dynasty": "唐",
        "collection_info": null
    },
    {
        "uuid": "8da6896c4fef40f55f316b4ebbcf96fd",
        "title": "送张瑶贬五溪尉",
        "author": "高适",
        "content": "他日维桢干，明时悬镆铘。\n江山遥去国，妻子独还家。\n离别无嫌远，沈浮勿强嗟。\n南登有词赋，知尔弔长沙。",
        "dynasty": "唐",
        "collection_info": null
    },
    {
        "uuid": "65f1ba5794f66dc8068b5807fc08314b",
        "title": "别韦五",
        "author": "高适",
        "content": "徒然酌桮酒，不觉散人愁。\n相识仍远别，欲归翻旅游。\n夏云满郊甸，明月照河洲。\n莫恨征途远，东看漳水流。",
        "dynasty": "唐",
        "collection_info": null
    },
    {
        "uuid": "dac6df1c10811ce0a7954c58595f9f40",
        "title": "别刘大校书",
        "author": "高适",
        "content": "昔日京华去，知君才望新。\n应犹作赋好，莫叹在官贫。\n且復伤远别，不然愁此身。\n清风几万里，江上一归人。",
        "dynasty": "唐",
        "collection_info": null
    },
    {
        "uuid": "36bd6a2139df52aa7084e042e4f34fd1",
        "title": "宋中别司功叔各赋一物得商丘",
        "author": "高适",
        "content": "商丘试一望，隐隐带秋天。\n地与辰星在，城将大路迁。\n干戈悲昔事，墟落对穷年。\n即此伤离绪，悽悽赋酒筵。",
        "dynasty": "唐",
        "collection_info": null
    },
    {
        "uuid": "738ba3489f77ab804185349a69c2abe5",
        "title": "送蔡十二之海上",
        "author": "高适",
        "content": "黯然何所为，相对但悲酸。\n季弟念离别，贤兄救急难。\n河流冰处尽，海路雪中寒。\n尚有南飞雁，知君不忍看。",
        "dynasty": "唐",
        "collection_info": null
    },
    {
        "uuid": "4bd9eb42f6fae9a1bed85f58cccc38f1",
        "title": "别韦兵曹",
        "author": "高适",
        "content": "离别长千里，相逢数十年。\n此心应不变，他事已徒然。\n惆怅春光裏，蹉跎柳色前。\n逢时当自取，看尔欲先鞭。",
        "dynasty": "唐",
        "collection_info": null
    },
    {
        "uuid": "a9d7a55aaf3b69880070f124ef69f314",
        "title": "独孤判官部送兵",
        "author": "高适",
        "content": "饯君嗟远别，为客念周旋。\n征路今如此，前军犹眇然。\n出关逢汉壁，登陇望胡天。\n亦是封侯地，期君早着鞭。",
        "dynasty": "唐",
        "collection_info": null
    },
    {
        "uuid": "1376a568781774ed6b103227be8d6995",
        "title": "别从甥万盈",
        "author": "高适",
        "content": "诸生曰万盈，四十乃知名。\n宅相予偏重，家丘人莫轻。\n美才应自料，苦节岂无成。\n莫以山田薄，今春又不耕。",
        "dynasty": "唐",
        "collection_info": null
    },
    {
        "uuid": "1ee27ddbb9548228091b793cae1bbd43",
        "title": "别崔少府",
        "author": "高适",
        "content": "知君少得意，汶上掩柴扉。\n寒食仍留火，春风未授衣。\n皆言黄绶屈，早向青云飞。\n借问他乡事，今年归不归。",
        "dynasty": "唐",
        "collection_info": null
    },
    {
        "uuid": "d242ca3762512f7141e145aa8305b079",
        "title": "别冯判官",
        "author": "高适",
        "content": "碣石辽西地，渔阳蓟北天。\n关山唯一道，雨雪尽三边。\n才子方为客，将军正渴贤。\n遥知幕府下，书记日翩翩。",
        "dynasty": "唐",
        "collection_info": null
    },
    {
        "uuid": "489840af7263b94e89f1d4d3e6ee2b3f",
        "title": "淇上送韦司仓往滑台",
        "author": "高适",
        "content": "饮酒莫辞醉，醉多适不愁。\n孰知非远别，终念对穷秋。\n滑台门外见，淇水眼前流。\n君去应回首，风波满渡头。",
        "dynasty": "唐",
        "collection_info": null
    },
    {
        "uuid": "0b3b68b0ddd726a761c9882f57cd6ef6",
        "title": "送崔功曹赴越",
        "author": "高适",
        "content": "传有东南别，题诗报客居。\n江山知不厌，州县復何如。\n莫恨吴歈曲，尝看越绝书。\n今朝欲乘兴，随尔食鲈鱼。",
        "dynasty": "唐",
        "collection_info": null
    },
    {
        "uuid": "29fd23d78f585361a43d5b44af560634",
        "title": "送蹇秀才赴临洮",
        "author": "高适",
        "content": "怅望日千里，如何今二毛。\n犹思阳谷去，莫厌陇山高。\n倚马见雄笔，随身唯宝刀。\n料君终自致，勋业在临洮。",
        "dynasty": "唐",
        "collection_info": null
    },
    {
        "uuid": "d81014c077939479bd38c6225867c42c",
        "title": "广陵别郑处士",
        "author": "高适",
        "content": "落日知分手，春风莫断肠。\n兴来无不惬，才在亦何伤。\n溪水堪垂钓，江田耐插秧。\n人生只为此，亦足傲羲皇。",
        "dynasty": "唐",
        "collection_info": null
    },
    {
        "uuid": "b95356f8d166ba7c409139a635998769",
        "title": "别孙欣",
        "author": "高适",
        "content": "离人去復留，白马黑貂裘。\n屈指论前事，停鞭惜旧游。\n帝乡那可忘，旅馆日堪愁。\n谁念无知己，年年睢水流。",
        "dynasty": "唐",
        "collection_info": null
    },
    {
        "uuid": "4f654ceea189ef3df17a9c15d4c78495",
        "title": "送刘评事充朔方判官赋得征马嘶",
        "author": "高适",
        "content": "征马向边州，萧萧嘶不休。\n思深应带别，声断为兼秋。\n岐路风将远，关山月共愁。\n赠君从此去，何日大刀头。",
        "dynasty": "唐",
        "collection_info": null
    },
    {
        "uuid": "602e6fd7548982703c13495e0f4f076f",
        "title": "送魏八",
        "author": "高适",
        "content": "更沽淇上酒，还泛驿前舟。\n为惜故人去，復怜嘶马愁。\n云山行处合，风雨兴中秋。\n此路无知己，明珠莫暗投。",
        "dynasty": "唐",
        "collection_info": null
    },
    {
        "uuid": "56e2178148fa1d07269aed51dd39f315",
        "title": "赠别褚山人",
        "author": "高适",
        "content": "携手赠将行，山人道姓名。\n光阴蓟子训，才术褚先生。\n墙上梨花白，尊中桂酒清。\n洛阳无二价，犹是慕风声。",
        "dynasty": "唐",
        "collection_info": null
    },
    {
        "uuid": "d3fcaf8cf960b2efd0eb5b07fca10047",
        "title": "别王八",
        "author": "高适",
        "content": "征马嘶长路，离人挹佩刀。\n客来东道远，归去北风高。\n时候何萧索，乡心正郁陶。\n传君遇知己，行日有绨袍。",
        "dynasty": "唐",
        "collection_info": null
    },
    {
        "uuid": "154051a66c97e12502f9041f36cfbf03",
        "title": "送董判官",
        "author": "高适",
        "content": "逢君说行迈，倚劒别交亲。\n幕府为才子，将军作主人。\n近关多雨雪，出塞有风尘。\n长策须当用，男儿莫顾身。",
        "dynasty": "唐",
        "collection_info": null
    },
    {
        "uuid": "4d422b24dae13d94cbbc1760bc0a54d8",
        "title": "送郑侍御谪闽中",
        "author": "高适",
        "content": "谪去君无恨，闽中我旧过。\n大都秋雁少，只是夜猿多。\n东路云山合，南天瘴疠和。\n自当逢雨露，行矣慎风波。",
        "dynasty": "唐",
        "collection_info": null
    },
    {
        "uuid": "ed2a9e63ad4159cc7ab650f3fbc779ff",
        "title": "送李侍御赴安西",
        "author": "高适",
        "content": "行子对飞蓬，金鞭指铁骢。\n功名万里外，心事一桮中。\n虏障燕支北，秦城太白东。\n离魂莫惆怅，看取宝刀雄。",
        "dynasty": "唐",
        "collection_info": null
    },
    {
        "uuid": "a2c0ed5c1fb799c108ff952eb99f5094",
        "title": "送裴别将之安西",
        "author": "高适",
        "content": "绝域眇难跻，悠然信马蹄。\n风尘经跋涉，摇落怨暌携。\n地出流沙外，天长甲子西。\n少年无不可，行矣莫悽悽。",
        "dynasty": "唐",
        "collection_info": null
    },
    {
        "uuid": "b658bb5b6280d1c3fca02cc066cd30f2",
        "title": "宴郭校书因之有别",
        "author": "高适",
        "content": "綵服趋庭训，分交载酒过。\n芸香名早着，蓬转事仍多。\n苦战知机息，穷愁奈别何。\n云霄莫相待，年鬓已蹉跎。",
        "dynasty": "唐",
        "collection_info": null
    },
    {
        "uuid": "2ba59fabca989206d74a03a6ed22f03a",
        "title": "同李太守北池泛舟宴高平郑太守",
        "author": "高适",
        "content": "每揖龚黄事，还陪李郭舟。\n云从四岳起，水向百城流。\n幽意随登陟，嘉言即献酬。\n乃知缝掖贵，今日对诸侯。",
        "dynasty": "唐",
        "collection_info": null
    },
    {
        "uuid": "b698fda37ab08c89a4e723b7350813f7",
        "title": "同崔员外綦毋拾遗九日宴京兆府李士曹",
        "author": "高适",
        "content": "今日好相见，羣贤仍废曹。\n晚晴催翰墨，秋兴引风骚。\n绛叶拥虚砌，黄花随浊醪。\n闭门无不可，何事更登高。",
        "dynasty": "唐",
        "collection_info": null
    },
    {
        "uuid": "9b53b8a627f800deae7785c8e82c25c3",
        "title": "同羣公十月朝宴李太守宅",
        "author": "高适",
        "content": "良牧征高赏，褰帷问考槃。\n岁时当正月，甲子入初寒。\n已听甘棠颂，欣陪旨酒欢。\n仍怜门下客，不作布衣看。",
        "dynasty": "唐",
        "collection_info": null
    },
    {
        "uuid": "da0574d5587d8ee64bdef824d3562bfa",
        "title": "武威同诸公过杨七山人得藤字",
        "author": "高适",
        "content": "幕府日多暇，田家岁復登。\n相知恨不早，乘兴乃无恆。\n穷巷在乔木，深斋垂古藤。\n边城唯有醉，此外更何能。",
        "dynasty": "唐",
        "collection_info": null
    },
    {
        "uuid": "19ade542c3281bdaca40ce53f0948fdf",
        "title": "同羣公登濮阳圣佛寺阁",
        "author": "高适",
        "content": "落日登临处，悠然意不穷。\n佛因初地识，人觉四天空。\n来雁清霜后，孤帆远树中。\n裴回伤寓目，萧索对寒风。",
        "dynasty": "唐",
        "collection_info": null
    },
    {
        "uuid": "acb7c8eea4c64cc9b7e6c70f2851374f",
        "title": "同卫八题陆少府书斋",
        "author": "高适",
        "content": "知君薄州县，好静无冬春。\n散帙至栖鸟，明灯留故人。\n深房腊酒熟，高院梅花新。\n若是周旋地，当令风义亲。",
        "dynasty": "唐",
        "collection_info": null
    },
    {
        "uuid": "0f6c6c3e32ce918d32b576694d25512d",
        "title": "淇上别业",
        "author": "高适",
        "content": "依依西山下，别业桑林边。\n庭鸭喜多雨，邻鸡知暮天。\n野人种秋菜，古老开原田。\n且向世情远，吾今聊自然。",
        "dynasty": "唐",
        "collection_info": null
    },
    {
        "uuid": "df0e4b83fcaad2905ef0eabc14de25e9",
        "title": "入昌松东界山行",
        "author": "高适",
        "content": "鸟道几登顿，马蹄无暂闲。\n崎岖出长坂，合沓犹前山。\n石激水流处，天寒松色间。\n王程应未尽，且莫顾刀环。",
        "dynasty": "唐",
        "collection_info": null
    },
    {
        "uuid": "df9ad8237d81ace607901b58a0421492",
        "title": "使青夷军入居庸三首 一",
        "author": "高适",
        "content": "匹马行将久，征途去转难。\n不知边地别，秪讶客衣单。\n溪冷泉声苦，山空木叶干。\n莫言关塞极，云雪尚漫漫。",
        "dynasty": "唐",
        "collection_info": null
    },
    {
        "uuid": "3f78c6fc3f29f029cae27a749fdf0ea0",
        "title": "使青夷军入居庸三首 二",
        "author": "高适",
        "content": "古镇青山口，寒风落日时。\n岩峦鸟不过，冰雪马堪迟。\n出塞应无策，还家赖有期。\n东山足松桂，归去结茅茨。",
        "dynasty": "唐",
        "collection_info": null
    },
    {
        "uuid": "0c23dc34a810dd1a1fe4ecce4686c5c0",
        "title": "使青夷军入居庸三首 三",
        "author": "高适",
        "content": "登顿驱征骑，栖迟愧宝刀。\n远行今若此，微禄果徒劳。\n绝坂水连下，羣峰云共高。\n自堪成白首，何事一青袍。",
        "dynasty": "唐",
        "collection_info": null
    },
    {
        "uuid": "4221a2f6f467e1ee2dbcbc803d29878a",
        "title": "自蓟北归",
        "author": "高适",
        "content": "驱马蓟门北，北风边马哀。\n苍茫远山口，豁达胡天开。\n五将已深入，前军止半回。\n谁怜不得意，长劒独归来。",
        "dynasty": "唐",
        "collection_info": null
    },
    {
        "uuid": "3c50c11ff88966aa572395fd8872494c",
        "title": "东平别前卫县李寀少府",
        "author": "高适",
        "content": "黄鸟翩翩杨柳垂，春风送客使人悲。\n怨别自惊千里外，论交却忆十年时。\n云开汶水孤帆远，路绕梁山匹马迟。\n此地从来可乘兴，留君不住益凄其。",
        "dynasty": "唐",
        "collection_info": null
    },
    {
        "uuid": "71087661dc0399c18f88f9f153204f8d",
        "title": "夜别韦司士得城字",
        "author": "高适",
        "content": "高馆张灯酒復清，夜钟残月雁归声。\n只言啼鸟堪求侣，无那春风欲送行。\n黄河曲裏沙为岸，白马津边柳向城。\n莫怨他乡暂离别，知君到处有逢迎。",
        "dynasty": "唐",
        "collection_info": null
    },
    {
        "uuid": "5ef17e73a115da6c21ccc606a98b260c",
        "title": "送李少府贬峡中王少府贬长沙",
        "author": "高适",
        "content": "嗟君此别意何如，驻马衔桮问谪居。\n巫峡啼猿数行泪，衡阳归雁几封书。\n青枫江上秋天远，白帝城边古木疎。\n圣代即今多雨露，暂时分手莫踌躇。",
        "dynasty": "唐",
        "collection_info": null
    },
    {
        "uuid": "b4aad05017c6d0a5dbc5d89124ebe16b",
        "title": "同陈留崔司户早春宴蓬池",
        "author": "高适",
        "content": "同官载酒出郊圻，晴日东驰雁北飞。\n隔岸春云邀翰墨，傍檐垂柳报芳菲。\n池边转觉虚无尽，台上偏宜酩酊归。\n州县徒劳那可度，后时连骑莫相违。",
        "dynasty": "唐",
        "collection_info": null
    },
    {
        "uuid": "93a9f65e5ad7b6652e8bf21bea11cbac",
        "title": "金城北楼",
        "author": "高适",
        "content": "北楼西望满晴空，积水连山胜画中。\n湍上急流声若箭，城头残月势如弓。\n垂竿已羡磻溪老，体道犹思塞上翁。\n为问边庭更何事，至今羌笛怨无穷。",
        "dynasty": "唐",
        "collection_info": null
    },
    {
        "uuid": "99a164b49d115a9e69c89a74d694f9d0",
        "title": "同颜六少府旅宦秋中之作",
        "author": "高适",
        "content": "传君昨夜怅然悲，独坐新斋木落时。\n逸气旧来凌燕雀，高才何得混妍媸。\n迹留黄绶人多叹，心在青云世莫知。\n不是鬼神无正直，从来州县有瑕疵。",
        "dynasty": "唐",
        "collection_info": null
    },
    {
        "uuid": "af591dbc4265871df5be6d6c0d1b9815",
        "title": "重阳",
        "author": "高适",
        "content": "节物惊心两鬓华，东篱空绕未开花。\n百年将半仕三已，五亩就荒天一涯。\n岂有白衣来剥啄，一从乌帽自攲斜。\n真成独坐空搔首，门柳萧萧噪暮鸦。",
        "dynasty": "唐",
        "collection_info": null
    },
    {
        "uuid": "5301639d3ac5df8b00d7021845e3f68b",
        "title": "古乐府飞龙曲留上陈左相",
        "author": "高适",
        "content": "德以精灵降，时膺梦寐求。\n苍生谢安石，天子富平侯。\n尊俎资高论，岩廊挹大猷。\n相门连户牖，卿族嗣弓裘。\n豁达云开霁，清明月映秋。\n能为吉甫颂，善用子房筹。\n阶砌思攀陟，门阑尚阻修。\n高山不易仰，大匠本难投。\n迹与松乔合，心缘启沃留。\n公才山吏部，书癖杜荆州。\n幸沐千年圣，何辞一尉休。\n折腰知宠辱，回首见沈浮。\n天地庄生马，江湖范蠡舟。\n逍遥堪自乐，浩荡信无忧。\n去此从黄绶，归欤任白头。\n风尘与霄汉，瞻望日悠悠。",
        "dynasty": "唐",
        "collection_info": null
    },
    {
        "uuid": "d32da8429a6fda54444e452e5cc7c58e",
        "title": "留上李右相",
        "author": "高适",
        "content": "风俗登淳古，君臣挹大庭。\n深沈谋九德，密勿契千龄。\n独立调元气，清心豁窅冥。\n本枝连帝系，长策冠生灵。\n傅说明殷道，萧何律汉刑。\n钧衡持国柄，柱石总朝经。\n隐轸江山藻，氛氲鼎鼐铭。\n兴中皆白雪，身外即丹青。\n江海呼穷鸟，诗书问聚萤。\n吹嘘成羽翼，提握动芳馨。\n倚伏悲还笑，栖迟醉復醒。\n恩荣初就列，含育忝宵形。\n有窃丘山惠，无时枕席宁。\n壮心瞻落景，生事感浮萍。\n莫以才难用，终期善易听。\n未为门下客，徒谢少微星。",
        "dynasty": "唐",
        "collection_info": null
    },
    {
        "uuid": "27bc591fcbb6f378612b416066d6a5f6",
        "title": "同李员外贺哥舒大夫破九曲之作",
        "author": "高适",
        "content": "遥传副丞相，昨日破西蕃。\n作气羣山动，扬军大斾翻。\n奇兵邀转战，连孥绝归奔。\n泉喷诸戎血，风驱死虏魂。\n头飞攒万戟，面缚聚辕门。\n鬼哭黄埃暮，天愁白日昏。\n石城与岩险，铁骑皆云屯。\n长策一言决，高踪百代存。\n威棱慑沙漠，忠义感干坤。\n老将黯无色，儒生安敢论。\n解围凭庙算，止杀报君恩。\n唯有关河渺，苍茫空树墩。",
        "dynasty": "唐",
        "collection_info": null
    },
    {
        "uuid": "d7572b3628b0935250ddbae9db248057",
        "title": "信安王幕府诗",
        "author": "高适",
        "content": "云纪轩皇代，星高太白年。\n庙堂咨上策，幕府制中权。\n盘石藩维固，昇坛礼乐先。\n国章荣印绶，公服贵貂蝉。\n乐善旌深德，输忠格上玄。\n剪桐光宠锡，题劒美贞坚。\n圣祚雄图广，师贞武德虔。\n雷霆七校发，旌斾五营连。\n华省征羣乂，霜台举二贤。\n岂伊公望远，曾是茂才迁。\n并秉韬钤术，兼该翰墨筵。\n帝思麟阁像，臣献柏梁篇。\n振玉登辽甸，摐金历蓟壖。\n度河飞羽檄，横海泛楼船。\n北伐声逾迈，东征务以专。\n讲戎喧涿野，料敌静居延。\n军势持三略，兵戎自九天。\n朝瞻授钺去，时听偃戈旋。\n大漠风沙裏，长城雨雪边。\n云端临碣石，波际隐朝鲜。\n夜壁冲高斗，寒空驻彩旃。\n倚弓玄兔月，饮马白狼川。\n庶物随交泰，苍生解倒悬。\n四郊增气象，万里绝风烟。\n关塞鸿勋着，京华甲第全。\n落梅横吹后，春色凯歌前。\n直道常兼济，微才独弃捐。\n曳裾诚已矣，投笔尚悽然。\n作赋同元淑，能诗匪仲宣。\n云霄不可望，空欲仰神仙。",
        "dynasty": "唐",
        "collection_info": null
    },
    {
        "uuid": "2b8351e6cf35c15defbac884ec53c70a",
        "title": "东平旅游奉赠薛太守二十四韵",
        "author": "高适",
        "content": "颂美驰千古，钦贤仰大猷。\n晋公标逸气，汾水注长流。\n神与公忠节，天生将相俦。\n青云本自负，赤县独推尤。\n御史风逾劲，郎官草屡修。\n鹓鸾粉署起，鹰隼柏台秋。\n出入交三事，飞鸣揖五侯。\n军书陈上策，廷议借前筹。\n肃肃趋朝列，雝雝引帝求。\n一麾俄出守，千里再分忧。\n不改任棠水，仍传晏子裘。\n歌谣随举扇，旌斾逐鸣驺。\n郡国长河绕，川原大野幽。\n地连尧泰岳，山向禹青州。\n汶上春帆渡，秦亭晚日愁。\n遗墟当少昊，悬象逼奎娄。\n即此逢清鉴，终然喜暗投。\n叨承解榻礼，更得问缣游。\n高兴陪登陟，嘉言忝献酬。\n观棊知战胜，探象会冥搜。\n眺听情何限，冲融惠勿休。\n祗应齐语默，宁肯问沈浮。\n然诺长怀季，栖遑輙累丘。\n平生感知己，方寸岂悠悠。",
        "dynasty": "唐",
        "collection_info": null
    },
    {
        "uuid": "88b635666b4b460ff4339a79891a710b",
        "title": "真定即事奉赠韦使君二十八韵",
        "author": "高适",
        "content": "飘泊怀书客，迟迴此路隅。\n问津惊弃置，投刺忽踟蹰。\n方伯恩弥重，苍生咏已苏。\n郡称廉叔度，朝议管夷吾。\n乃继三台侧，仍将四岳俱。\n江山澄气象，崖谷倚冰壶。\n诏宠金门策，官荣叶县凫。\n擢才登粉署，飞步蹑云衢。\n起草征调墨，焚香即宴娱。\n光华扬盛矣，霄汉在兹乎。\n隐轸推公望，逶迤协帝俞。\n轩车辞魏阙，旌节副幽都。\n始佩仙郎印，俄兼太守符。\n尤多蜀郡理，更得颍川谟。\n城邑推雄镇，山川列简图。\n旧燕当绝漠，全赵对平芜。\n旷野何瀰漫，长亭復郁纡。\n始泉遗俗近，活水战场无。\n月换思乡陌，星回记斗枢。\n岁容归万象，和气发鸿垆。\n沦落而谁遇，栖遑有是夫。\n不才羞拥肿，干禄谢侏儒。\n契阔惭行迈，羁离忆友于。\n田园同季子，储蓄异陶朱。\n方欲呈高义，吹嘘揖大巫。\n永怀吐肝胆，犹惮阻荣枯。\n解榻情何限，忘言道未殊。\n从来贵缝掖，应是念穷途。",
        "dynasty": "唐",
        "collection_info": null
    },
    {
        "uuid": "559c1cb1bed47af5c5895bc56438adcd",
        "title": "和窦侍御登凉州七级浮图之作",
        "author": "高适",
        "content": "化塔屹中起，孤高宜上跻。\n铁冠雄赏眺，金界宠招携。\n空色在轩户，边声连鼓鼙。\n天寒万里北，地豁九州西。\n清兴揖才彦，峻风和端倪。\n始知阳春后，具物皆筌蹄。",
        "dynasty": "唐",
        "collection_info": null
    },
    {
        "uuid": "dc8bacbfea9328cd2dca0c8a6acad1ab",
        "title": "酬河南节度使贺兰大夫见赠之作",
        "author": "高适",
        "content": "高阁凭栏槛，中军倚斾旌。\n感时常激切，于己即忘情。\n河华屯妖气，伊瀍有战声。\n媿无戡难策，多谢出师名。\n秉钺知恩重，临戎觉命轻。\n股肱瞻列岳，唇齿赖长城。\n隐隐摧锋势，光光弄印荣。\n鲁连真义士，陆逊岂书生。\n直道宁殊智，先鞭忽抗行。\n楚云随去马，淮月尚连营。\n抚劒堪投分，悲歌益不平。\n从来重然诺，况值欲横行。",
        "dynasty": "唐",
        "collection_info": null
    },
    {
        "uuid": "a4c01723b78cc2bd5ffa96b6d76eafb3",
        "title": "奉酬睢阳路太守见赠之作",
        "author": "高适",
        "content": "盛才膺命代，高价动良时。\n帝简登藩翰，人和发咏思。\n神仙去华省，鹓鹭忆丹墀。\n清净能无事，优游即赋诗。\n江山纷想像，云物共萎蕤。\n逸气刘公干，玄言向子期。\n多惭汲引速，翻愧激昂迟。\n相马知何限，登龙反自疑。\n风尘吏道迫，行迈旅心悲。\n拙疾徒为尔，穷愁欲问谁。\n秋庭一片叶，朝镜数茎丝。\n州县甘无取，丘园悔莫追。\n琼瑶生箧笥，光景借茅茨。\n他日青霄裏，犹应访所知。",
        "dynasty": "唐",
        "collection_info": null
    },
    {
        "uuid": "f9b50cd11b3af340fdbb4f6c5fd8053f",
        "title": "奉酬睢阳李太守",
        "author": "高适",
        "content": "公族称王佐，朝经允帝求。\n本枝疆我李，盘石冠诸刘。\n礼乐光辉盛，山河气象幽。\n系高周柱史，名重晋阳秋。\n华省膺推择，青云宠宴游。\n握兰多具美，前席有嘉谋。\n赋得黄金赐，言皆白璧酬。\n着鞭驱驷马，操刃解全牛。\n出镇兼方伯，承家復列侯。\n朝瞻孔北海，时用杜荆州。\n广固纔登陟，毘陵忽阻修。\n三台冀入梦，四岳尚分忧。\n郡邑连京口，山川望石头。\n海门当建节，江路引鸣驺。\n俗见中兴理，人逢至道休。\n先移白额横，更息赭衣偷。\n梁国歌来晚，徐方怨不留。\n岂伊齐政术，将以变浇浮。\n讼简知能吏，刑宽察要囚。\n坐堂风偃草，行县雨随辀。\n地是蒙庄宅，城遗阏伯丘。\n孝王余井径，微子故田畴。\n冬至招摇转，天寒螮蝀收。\n猿岩飞雨雪，兔苑落梧楸。\n列戟霜侵户，褰帏月在鈎。\n好贤常解榻，乘兴每登楼。\n逸足横千里，高谈注九流。\n诗题青玉案，衣赠黑貂裘。\n穷巷轩车静，闲斋耳目愁。\n未能方管乐，翻欲慕巢由。\n讲德良难敌，观风岂易俦。\n寸心仍有适，江海一扁舟。",
        "dynasty": "唐",
        "collection_info": null
    },
    {
        "uuid": "24681c994a1311a27aa707d1b290c55e",
        "title": "送柴司户充刘卿判官之岭外",
        "author": "高适",
        "content": "岭外资雄镇，朝端宠节旄。\n月卿临幕府，星使出词曹。\n海对羊城阔，山连象郡高。\n风霜驱瘴疠，忠信涉波涛。\n别恨随流水，交情脱宝刀。\n有才无不适，行矣莫徒劳。",
        "dynasty": "唐",
        "collection_info": null
    },
    {
        "uuid": "31e6e64c0f8b1f1210e2f2fb5acfe8f4",
        "title": "送蔡少府赴登州推事",
        "author": "高适",
        "content": "胶东连即墨，莱水入沧溟。\n国小常多事，人讹屡抵刑。\n公才征郡邑，诏使出郊垧。\n标格谁当犯，风谣信可听。\n峥嵘大岘口，逦迤汶阳亭。\n地迥云偏白，天秋山更青。\n祖筵方卜昼，王事急侵星。\n劝尔将为德，斯言盖有听。",
        "dynasty": "唐",
        "collection_info": null
    },
    {
        "uuid": "2ba69b938012bec52f01c7ada900e674",
        "title": "秦中送李九赴越",
        "author": "高适",
        "content": "携手望千里，于今将十年。\n如何每离别，心事復迍邅。\n适越虽有以，出关终耿然。\n愁霖不可向，长路或难前。\n吴会独行客，山阴秋夜船。\n谢家征故事，禹穴访遗编。\n镜水君所忆，莼羹余旧便。\n归来莫忘此，兼示济江篇。",
        "dynasty": "唐",
        "collection_info": null
    },
    {
        "uuid": "af7d1fbe612d0d8280aadb77920b9486",
        "title": "饯宋八充彭中丞判官之岭南",
        "author": "高适",
        "content": "覩君济时略，使我气填膺。\n长策竟不用，高才徒见称。\n一朝知己达，累日诏书征。\n羽翮忽然就，风飙谁敢凌。\n举鞭趋岭峤，屈指冒炎蒸。\n北雁送驰驿，南人思饮冰。\n彼邦本倔强，习俗多骄矜。\n翠羽干平法，黄金挠直绳。\n若将除害马，慎勿信苍蝇。\n魑魅宁无患，忠贞适有凭。\n猿啼山不断，鸢跕路难登。\n海岸出交趾，江城连始兴。\n绣衣当节制，幕府盛威棱。\n勿惮九嶷险，须令百越澄。\n立谈多感激，行李即严凝。\n离别胡为者，云霄迟尔昇。",
        "dynasty": "唐",
        "collection_info": null
    },
    {
        "uuid": "7048ed86b590f2736fe84d8a498f969e",
        "title": "陪窦侍御泛灵云池",
        "author": "高适",
        "content": "白露时先降，清川思不穷。\n江湖仍塞上，舟楫在军中。\n舞换临津树，歌饶向迥风。\n夕阳连积水，边色满秋空。\n乘兴宜投辖，邀欢莫避骢。\n谁怜持弱羽，犹欲伴鹓鸿。",
        "dynasty": "唐",
        "collection_info": null
    },
    {
        "uuid": "1ff3599dc313e839871fbe1fbef0e597",
        "title": "陪窦侍御灵云南亭宴诗得雷字",
        "author": "高适",
        "content": "人幽宜眺听，目极喜亭台。\n风景知愁在，关山忆梦迴。\n秪言殊语默，何意忝游陪。\n连唱波澜动，冥搜物象开。\n新秋归远树，残雨拥轻雷。\n檐外长天尽，尊前独鸟来。\n常吟塞下曲，多谢幕中才。",
        "dynasty": "唐",
        "collection_info": null
    },
    {
        "uuid": "538b3c85a862f4919af84a4fc1841388",
        "title": "同熊少府题卢主簿茅斋",
        "author": "高适",
        "content": "虚院野情在，茅斋秋兴存。\n孝廉趋下位，才子出高门。\n乃继幽人静，能令学者尊。\n江山归谢客，神鬼下刘根。\n阶树时攀折，窗书任讨论。\n自堪成独往，何必武陵源。",
        "dynasty": "唐",
        "collection_info": null
    },
    {
        "uuid": "d7b0b0e2262253c58b6c6755bb7e2986",
        "title": "同朱五题卢使君义井",
        "author": "高适",
        "content": "高义唯良牧，深仁自下车。\n宁知凿井处，还是饮冰余。\n地即泉源久，人当汲引初。\n体清能鉴物，色洞每含虚。\n上善滋来往，中和浃里闾。\n济时应未竭，怀惠復何如。",
        "dynasty": "唐",
        "collection_info": null
    },
    {
        "uuid": "73c2bcd6ca22da5c67f6e9053a587d0d",
        "title": "同郭十题杨主簿新厅",
        "author": "高适",
        "content": "华馆曙沈沈，惟良正在今。\n用材兼柱石，闻物象高深。\n更得芝兰地，兼营枳棘林。\n向风扃戟户，当署近棠阴。\n勿改安卑节，聊闲理剧心。\n多君有知己，一和郢中吟。",
        "dynasty": "唐",
        "collection_info": null
    },
    {
        "uuid": "cbd751a74425a15b3bb3b8e0a2a3b65e",
        "title": "秋日作",
        "author": "高适",
        "content": "端居值秋节，此日更愁辛。\n寂寞无一事，蒿莱通四邻。\n闭门生白髮，回首忆青春。\n岁月不相待，交游随众人。\n云霄何处託，愚直有谁亲。\n举酒聊自劝，穷通信尔身。",
        "dynasty": "唐",
        "collection_info": null
    },
    {
        "uuid": "41fb2afbffaddeb07afffa5911244c0c",
        "title": "辟阳城",
        "author": "高适",
        "content": "荒城在高岸，凌眺俯清淇。\n传道汉天子，而封审食其。\n奸淫且不戮，茅土孰云宜。\n何得英雄主，返令儿女欺。\n母仪良已失，臣节岂如斯。\n太息一朝事，乃令人所嗤。",
        "dynasty": "唐",
        "collection_info": null
    },
    {
        "uuid": "a2444f3c1ec04d48a8275f7a270fa26c",
        "title": "赴彭州山行之作",
        "author": "高适",
        "content": "峭壁连崆峒，攒峰迭翠微。\n鸟声堪驻马，林色可忘机。\n怪石时侵径，轻萝乍拂衣。\n路长愁作客，年老更思归。\n且悦岩峦胜，宁嗟意绪违。\n山行应未尽，谁与玩芳菲。",
        "dynasty": "唐",
        "collection_info": null
    },
    {
        "uuid": "4cf3d6aa3ec1ff0174881a07c202ab0f",
        "title": "咏史",
        "author": "高适",
        "content": "尚有绨袍赠，应怜范叔寒。\n不知天下士，犹作布衣看。",
        "dynasty": "唐",
        "collection_info": null
    },
    {
        "uuid": "77781304667f44230aecc9d605cdd630",
        "title": "送兵到蓟北",
        "author": "高适",
        "content": "积雪与天迥，屯军连塞愁。\n谁知此行迈，不为觅封侯。",
        "dynasty": "唐",
        "collection_info": null
    },
    {
        "uuid": "bb6a8d4f6a6a12fc48440404bdb3bb6e",
        "title": "同羣公题张处士菜园",
        "author": "高适",
        "content": "耕地桑柘间，地肥菜常熟。\n为问葵藿资，何如庙堂肉。",
        "dynasty": "唐",
        "collection_info": null
    },
    {
        "uuid": "14121ac9d2b661c157e3bc17f6368a83",
        "title": "逢谢偃",
        "author": "高适",
        "content": "红颜怆为别，白髮始相逢。\n唯余昔时泪，无復旧时容。",
        "dynasty": "唐",
        "collection_info": null
    },
    {
        "uuid": "a5709d1ffc2c9e0897d9d21be4c3d8cb",
        "title": "田家春望",
        "author": "高适",
        "content": "出门何所见，春色满平芜。\n可叹无知己，高阳一酒徒。",
        "dynasty": "唐",
        "collection_info": null
    },
    {
        "uuid": "febf5e22eee514e0538c03f14fdeb5a2",
        "title": "闲居",
        "author": "高适",
        "content": "柳色惊心事，春风厌索居。\n方知一杯酒，犹胜百家书。",
        "dynasty": "唐",
        "collection_info": null
    },
    {
        "uuid": "aa0091820ac4c29695b18d8b64ea4ea5",
        "title": "封丘作",
        "author": "高适",
        "content": "州县才难适，云山道欲穷。\n揣摩惭黠吏，栖隐谢愚公。",
        "dynasty": "唐",
        "collection_info": null
    },
    {
        "uuid": "dc8a73d40951c75f61f403cff54906ae",
        "title": "九曲词三首 一",
        "author": "高适",
        "content": "许国从来彻庙堂，连年不为在疆塲。\n将军天上封侯印，御史台中异姓王。",
        "dynasty": "唐",
        "collection_info": null
    },
    {
        "uuid": "344c23a1131311f15e86a43e068cff47",
        "title": "九曲词三首 二",
        "author": "高适",
        "content": "万骑争歌杨柳春，千塲对舞绣骐驎。\n到处尽逢欢洽事，相看总是太平人。",
        "dynasty": "唐",
        "collection_info": null
    },
    {
        "uuid": "75f18fd3cce9620a60e63fd57a302f0f",
        "title": "九曲词三首 三",
        "author": "高适",
        "content": "铁骑横行铁岭头，西看逻逤取封侯。\n青海只今将饮马，黄河不用更防秋。",
        "dynasty": "唐",
        "collection_info": null
    },
    {
        "uuid": "1c9b620a42128c2a163287fdc6cc6c5b",
        "title": "营州歌",
        "author": "高适",
        "content": "营州少年厌原野，狐裘蒙茸猎城下。\n虏酒千钟不醉人，胡儿十岁能骑马。",
        "dynasty": "唐",
        "collection_info": null
    },
    {
        "uuid": "a0a69d3fac39795563335c8adeb02e80",
        "title": "玉真公主歌 一",
        "author": "高适",
        "content": "常言龙德本天仙，谁谓仙人每学仙。\n更道玄元指李白，多于王母种桃年。",
        "dynasty": "唐",
        "collection_info": null
    },
    {
        "uuid": "6087198b8420e921794a0862b15bda51",
        "title": "玉真公主歌 二",
        "author": "高适",
        "content": "仙宫仙府有真仙，天宝天仙秘莫传。\n为问轩皇三百岁，何如大道一千年。",
        "dynasty": "唐",
        "collection_info": null
    },
    {
        "uuid": "f92948f29324f58d286423b52c85b128",
        "title": "和王七玉门关听吹笛",
        "author": "高适",
        "content": "胡人吹笛戍楼间，楼上萧条海月闲。\n借问落梅凡几曲，从风一夜满关山。",
        "dynasty": "唐",
        "collection_info": null
    },
    {
        "uuid": "68818d39c5c8d94e278296992e852338",
        "title": "别董大二首 一",
        "author": "高适",
        "content": "十里黄云白日曛，北风吹雁雪纷纷。\n莫愁前路无知己，天下谁人不识君。",
        "dynasty": "唐",
        "collection_info": null
    },
    {
        "uuid": "43aceba9a351b5610efa2031198ae8c0",
        "title": "别董大二首 二",
        "author": "高适",
        "content": "六翮飘飖私自怜，一离京洛十余年。\n丈夫贫贱应未足，今日相逢无酒钱。",
        "dynasty": "唐",
        "collection_info": null
    },
    {
        "uuid": "039d3ebdca06555ac9440e283a583fb7",
        "title": "送桂阳孝廉",
        "author": "高适",
        "content": "桂阳年少西入秦，数经甲科犹白身。\n即今江海一归客，他日云霄万里人。",
        "dynasty": "唐",
        "collection_info": null
    },
    {
        "uuid": "0f55540ef5d8fc2bda221b8830c4f862",
        "title": "送李少府时在客舍作",
        "author": "高适",
        "content": "相逢旅馆意多违，暮雪初晴候雁飞。\n主人酒尽君未醉，薄暮途遥归不归。",
        "dynasty": "唐",
        "collection_info": null
    },
    {
        "uuid": "1e54fca9c249b0214c2d4270bb919256",
        "title": "听张立本女吟",
        "author": "高适",
        "content": "危冠广袖楚宫妆，独步闲庭逐夜凉。\n自把玉钗敲砌竹，清歌一曲月如霜。",
        "dynasty": "唐",
        "collection_info": null
    },
    {
        "uuid": "e837cfccf8ea728fca6247151594f34e",
        "title": "初至封丘作",
        "author": "高适",
        "content": "可怜薄暮宦游子，独卧虚斋思无已。\n去家百里不得归，到官数日秋风起。",
        "dynasty": "唐",
        "collection_info": null
    },
    {
        "uuid": "b8d4e21819246612047f18107faaefc6",
        "title": "除夜作",
        "author": "高适",
        "content": "旅馆寒灯独不眠，客心何事转悽然。\n故乡今夜思千里，愁鬓明朝又一年。",
        "dynasty": "唐",
        "collection_info": null
    },
    {
        "uuid": "adbd1f1bc7cf674a5aa78efa6d1bf6d4",
        "title": "劒池",
        "author": "李岘",
        "content": "阖闾葬日劳人力，嬴政穿来役鬼功。\n澄碧尚疑神物在，等闲雷雨起潭中。",
        "dynasty": "唐",
        "collection_info": null
    },
    {
        "uuid": "3ccb896c5ffb9ed4244b54e1d1ead29a",
        "title": "张公洞",
        "author": "李栖筠",
        "content": "一径深窈窕，上升翠微中。\n忽然灵洞前，日月开仙宫。\n道士十二人，往还驭清风。\n焚香入深洞，巨石如虚空。\n夙夜备苹藻，诏书祠张公。\n五云何裴回，玄鹤下苍穹。\n我本道门子，愿言出尘笼。\n扫除方寸间，几与神灵通。\n宿昔勤梦想，契之在深衷。\n迟迴将不还，章绶击我躬。\n稽首谢真侣，辞满归崆峒。",
        "dynasty": "唐",
        "collection_info": null
    },
    {
        "uuid": "fab4e86e54325c507886d427eac4d66e",
        "title": "投宋大夫",
        "author": "李栖筠",
        "content": "十处投人九处违，家乡万里又空归。\n严霜昨夜侵人骨，谁念高堂未授衣。",
        "dynasty": "唐",
        "collection_info": null
    },
    {
        "uuid": "dc55ba72d14e9aa00c7bb3bbfea57d2b",
        "title": "宝林寺作",
        "author": "徐浩",
        "content": "兹山昔飞来，远自琅琊台。\n孤岫龟形在，深泉鳗井开。\n越王屡登陟，何相传词才。\n塔庙宗其巅，规模称壮哉。\n禅堂清溽润，高阁无恢炱。\n照耀珠吐月，铿轰钟隐雷。\n揆余久缨弁，末路遭邅迴。\n一弃沧海曲，六年稽岭隈。\n逝川惜东驶，驰景怜西颓。\n腰带愁疾减，容颜衰悴催。\n赖居兹寺中，法士多瓌能。\n洗心听经论，礼足蠲凶灾。\n永愿依胜侣，清江乘度杯。",
        "dynasty": "唐",
        "collection_info": null
    },
    {
        "uuid": "f20029933cda5233004f1cbca24fbd3b",
        "title": "谒禹庙",
        "author": "徐浩",
        "content": "亩浍敷四海，川源涤九州。\n既膺九命锡，乃建洪范畴。\n鼎革固天启，运兴匪人谋。\n肇开宅土业，永庇昏垫忧。\n山足灵庙在，门前清镜流。\n象筵陈玉帛，容卫俨戈矛。\n探穴图书朽，卑宫堂殿修。\n梅梁今不坏，松祏古仍留。\n负责故乡近，朅来申俎羞。\n为鱼知造化，叹凤仰徽猷。\n不復闻夏乐，唯余奏楚幽。\n婆娑非舞羽，镗鞳异鸣球。\n盛德吾无间，高功谁与俦。\n灾淫破凶慝，祚圣拥神休。\n出谷莺初语，空山猨独愁。\n春晖生草树，柳色暖汀洲。\n恩贷题舆重，荣殊衣锦游。\n宦情同械击，生理任桴浮。\n地极临沧海，天遥过斗牛。\n精诚如可谅，他日寄冥搜。",
        "dynasty": "唐",
        "collection_info": null
    },
    {
        "uuid": "9967ac9c481523cdc1a712404f806815",
        "title": "自悼",
        "author": "薛令之",
        "content": "朝日上团团，照见先生盘。\n盘中何所有，苜蓿长阑干。\n饭涩匙难绾，羹稀筯易宽。\n只可谋朝夕，何由保岁寒。",
        "dynasty": "唐",
        "collection_info": null
    },
    {
        "uuid": "72a3932b3f4abbaae7cb716d13abb728",
        "title": "灵岩寺",
        "author": "薛令之",
        "content": "草堂栖在灵山谷，勤苦诗书向灯烛。\n柴门半掩寂无人，惟有白云相伴宿。",
        "dynasty": "唐",
        "collection_info": null
    },
    {
        "uuid": "7ba08530a9172c37632fefc5860ed73d",
        "title": "湘夫人",
        "author": "邹绍先",
        "content": "枫叶下秋渚，二妃愁渡湘。\n疑山空杳蔼，何处望君王。\n日落水云裏，悠悠心自伤。",
        "dynasty": "唐",
        "collection_info": null
    },
    {
        "uuid": "7b233852bfd2b5f09de55cfb82ebc637",
        "title": "寄妻父刘长卿",
        "author": "李穆",
        "content": "处处云山无尽时，桐庐南望转参差。\n舟人莫道新安近，欲上潺湲行自迟。",
        "dynasty": "唐",
        "collection_info": null
    },
    {
        "uuid": "f2bb66d9b6da893ddbff6426cc78816c",
        "title": "短歌行",
        "author": "冯着",
        "content": "寂寞草中兰，亭亭山上松。\n贞芳日有分，生长耐相容。\n结根各得地，幸沾雨露功。\n参辰无停泊，且顾一西东。\n君但开怀抱，猜恨莫怱怱。",
        "dynasty": "唐",
        "collection_info": null
    },
    {
        "uuid": "09255374f33e4961d0c03f3a5b9c56b1",
        "title": "洛阳道",
        "author": "冯着",
        "content": "洛阳宫中花柳春，洛阳道上无行人。\n皮裘毡帐不相识，万户千门闭春色。\n春色深，春色深，君王一去何时寻。\n春雨洒，春雨洒，周南一望堪泪下。\n蓬莱殿中寝胡人，鳷鹊楼前放胡马。\n闻君欲行西入秦，君行不用过天津。\n天津桥上多胡尘，洛阳道上愁杀人。",
        "dynasty": "唐",
        "collection_info": null
    },
    {
        "uuid": "8609c7ae6b8f0cc43ebb2cea9448c076",
        "title": "行路难",
        "author": "冯着",
        "content": "男儿轗轲徒搔首，入市脱衣且沽酒。\n行路难，权门慎勿干，平人争路相摧残。\n春秋四气更迴换，人事何须再三叹。\n君不见雀为鸽，鹰为鸠，东海成田谷为岸。\n负薪客，归去来，龟反顾，鹤裴回，黄河岸上起尘埃。\n相逢未相识，何用强相猜。\n行路难，故山应不改，茅舍汉中在。\n白酒杯中聊一歌，苍蝇苍蝇奈尔何。",
        "dynasty": "唐",
        "collection_info": null
    },
    {
        "uuid": "caa5ba83cbfa087608f2289e6124bee0",
        "title": "燕衔泥",
        "author": "冯着",
        "content": "双燕碌碌飞入屋，屋中老人喜燕归。\n裴回绕我床头飞，去年为尔逐黄雀。\n雨多屋漏泥土落，尔莫厌老翁茅屋低，梁头作窠梁下栖。\n尔不见东家黄鷇鸣啧啧，蛇盘瓦沟鼠穿壁。\n豪家大屋尔莫居，娇儿少妇采尔雏。\n井旁写水泥自足，衔泥上屋随尔欲。",
        "dynasty": "唐",
        "collection_info": null
    },
    {
        "uuid": "94ffee326ac703ecb80693c2dfc8b21e",
        "title": "同孟浩然宴赋",
        "author": "王迥",
        "content": "屈宋英声今止已，江山继嗣多才子。\n作者于今尽相似，聚宴王家其乐矣。\n共赋新诗发宫征，书于屋壁彰厥美。",
        "dynasty": "唐",
        "collection_info": null
    },
    {
        "uuid": "7e59ccba14073bce8f70c7f6c1f0b722",
        "title": "尚书都堂瓦松",
        "author": "李晔",
        "content": "华省秘僊踪，高堂露瓦松。\n叶因春后长，花为雨来浓。\n影混鸳鸯色，光含翡翠容。\n天然斯所寄，地势太无从。\n接栋临双阙，连甍近九重。\n宁知深涧底，霜雪岁兼封。",
        "dynasty": "唐",
        "collection_info": null
    },
    {
        "uuid": "758bd5a115744a4ea46b2efd1706fa41",
        "title": "省试七月流火",
        "author": "敬括",
        "content": "前庭一叶下，言念忽悲秋。\n变节金初至，分寒火正流。\n气含凉夜早，光拂夏云收。\n助月微明散，沿河丽景浮。\n礼标时令爽，诗兴国风幽。\n自此观邦正，深知王业休。",
        "dynasty": "唐",
        "collection_info": null
    },
    {
        "uuid": "aaba06e78a375a2365a604798eff3f46",
        "title": "奉赠韦左丞二十二韵",
        "author": "杜甫",
        "content": "纨袴不饿死，儒冠多误身。\n丈人试静听，贱子请具陈。\n甫昔少年日，早充观国宾。\n读书破万卷，下笔如有神。\n赋料扬雄敌，诗看子建亲。\n李邕求识面，王翰愿卜邻。\n自谓颇挺出，立登要路津。\n致君尧舜上，再使风俗淳。\n此意竟萧条，行歌非隐沦。\n骑驴三十载，旅食京华春。\n朝扣富儿门，暮随肥马尘。\n残杯与冷炙，到处潜悲辛。\n主上顷见征，歘然欲求伸。\n青冥却垂翅，蹭蹬无纵鳞。\n甚媿丈人厚，甚知丈人真。\n每于百僚上，猥诵佳句新。\n窃效贡公喜，难甘原宪贫。\n焉能心怏怏，秪是走踆踆。\n今欲东入海，即将西去秦。\n尚怜终南山，回首清渭滨。\n常拟报一饭，况怀辞大臣。\n白鸥没浩荡，万里谁能驯。",
        "dynasty": "唐",
        "collection_info": null
    },
    {
        "uuid": "2216e41b088eef1963a1225981474c9a",
        "title": "送高三十五书记",
        "author": "杜甫",
        "content": "崆峒小麦熟，且愿休王师。\n请公问主将，焉用穷荒为。\n饥鹰未饱肉，侧翅随人飞。\n高生跨鞍马，有似幽幷儿。\n脱身簿尉中，始与捶楚辞。\n借问今何官，触热向武威。\n答云一书记，所媿国士知。\n人实不易知，更须慎其仪。\n十年出幕府，自可持旌麾。\n此行既特达，足以慰所思。\n男儿功名遂，亦在老大时。\n常恨结驩浅，各在天一涯。\n又如参与商，惨惨中肠悲。\n惊风吹鸿鹄，不得相追随。\n黄尘翳沙漠，念子何当归。\n边城有余力，早寄从军诗。",
        "dynasty": "唐",
        "collection_info": null
    },
    {
        "uuid": "775decd0088aecc9148045eaed88191b",
        "title": "赠李白",
        "author": "杜甫",
        "content": "二年客东都，所历厌机巧。\n野人对羶腥，蔬食常不饱。\n岂无青精饭，使我颜色好。\n苦乏大药资，山林迹如扫。\n李侯金闺彦，脱身事幽讨。\n亦有梁宋游，方期拾瑶草。",
        "dynasty": "唐",
        "collection_info": null
    },
    {
        "uuid": "79c1bc1131148338030ac5ef5ca8a929",
        "title": "游龙门奉先寺",
        "author": "杜甫",
        "content": "已从招提游，更宿招提境。\n阴壑生虚籁，月林散清影。\n天阙象纬逼，云卧衣裳冷。\n欲觉闻晨钟，令人发深省。",
        "dynasty": "唐",
        "collection_info": null
    },
    {
        "uuid": "f1daa866116ca1e56260c5767d391516",
        "title": "望岳",
        "author": "杜甫",
        "content": "岱宗夫如何，齐鲁青未了。\n造化钟神秀，阴阳割昏晓。\n荡胷生曾云，决眦入归鸟。\n会当凌绝顶，一览众山小。",
        "dynasty": "唐",
        "collection_info": null
    },
    {
        "uuid": "4826296eef915ba4f7115889fd36ee85",
        "title": "陪李北海宴历下亭",
        "author": "杜甫",
        "content": "东藩驻皁盖，北渚凌青荷。\n海内此亭古，济南名士多。\n云山已发兴，玉佩仍当歌。\n修竹不受暑，交流空涌波。\n蕴真惬所遇，落日将如何。\n贵贱俱物役，从公难重过。",
        "dynasty": "唐",
        "collection_info": null
    },
    {
        "uuid": "b1e1cb295d2ae583f57924f80c83766a",
        "title": "同李太守登历下古城员外新亭亭对鹊湖",
        "author": "杜甫",
        "content": "新亭结构罢，隐见清湖阴。\n迹籍台观旧，气溟海岳深。\n圆荷想自昔，遗堞感至今。\n芳宴此时具，哀丝千古心。\n主称寿尊客，筵秩宴北林。\n不阻蓬荜兴，得兼梁甫吟。",
        "dynasty": "唐",
        "collection_info": null
    },
    {
        "uuid": "e45ad426ed2219ab9a7268c3c87cf416",
        "title": "玄都坛歌寄元逸人",
        "author": "杜甫",
        "content": "故人昔隐东蒙峰，已佩含景苍精龙。\n故人今居子午谷，独在阴崖结茅屋。\n屋前太古玄都坛，青石漠漠常风寒。\n子规夜啼山竹裂，王母昼下云旗翻。\n知君此计成长往，芝草琅玕日应长。\n铁鏁高垂不可攀，致身福地何萧爽。",
        "dynasty": "唐",
        "collection_info": null
    },
    {
        "uuid": "6d9ff11ddcc1cb503259a7cdc1611d48",
        "title": "今夕行",
        "author": "杜甫",
        "content": "今夕何夕岁云徂，更长烛明不可孤。\n咸阳客舍一事无，相与博塞为欢娱。\n冯陵大叫呼五白，袒跣不肯成枭卢。\n英雄有时亦如此，邂逅岂即非良图。\n君莫笑刘毅从来布衣愿，家无儋石输百万。",
        "dynasty": "唐",
        "collection_info": null
    },
    {
        "uuid": "2a1e3a7bef3ee508c70c16de9e08775b",
        "title": "贫交行",
        "author": "杜甫",
        "content": "飜手作云覆手雨，纷纷轻薄何须数。\n不见管鲍贫时交，此道今人弃如土。",
        "dynasty": "唐",
        "collection_info": null
    },
    {
        "uuid": "b719a1ec1409840c3ffa0bc3321b83ed",
        "title": "兵车行",
        "author": "杜甫",
        "content": "车辚辚，马萧萧，行人弓箭各在腰。\n耶孃妻子走相送，尘埃不见咸阳桥。\n牵衣顿足阑道哭，哭声直上干云霄。\n道傍过者问行人，行人但云点行频。\n或从十五北防河，便至四十西营田。\n去时里正与裹头，归来头白还戍边。\n边亭流血成海水，武皇开边意未已。\n君不闻汉家山东二百州，千村万落生荆杞。\n纵有健妇把锄犂，禾生陇亩无东西。\n况復秦兵耐苦战，被驱不异犬与鸡。\n长者虽有问，役夫敢申恨。\n且如今年冬，未休关西卒。\n县官急索租，租税从何出？信知生男恶，反是生女好。\n生女犹是嫁比邻，生男埋没随百草。\n君不见青海头，古来白骨无人收。\n新鬼烦冤旧鬼哭，天阴雨湿声啾啾。",
        "dynasty": "唐",
        "collection_info": null
    },
    {
        "uuid": "2af471716595101d4540db36761d00e1",
        "title": "高都护骢马行",
        "author": "杜甫",
        "content": "安西都护胡青骢，声价歘然来向东。\n此马临阵久无敌，与人一心成大功。\n功成惠养随所致，飘飘远自流沙至。\n雄姿未受伏枥恩，猛气犹思战场利。\n腕促蹄高如踣铁，交河几蹴曾冰裂。\n五花散作云满身，万里方看汗流血。\n长安壮儿不敢骑，走过掣电倾城知。\n青丝络头为君老，何由却出横门道。",
        "dynasty": "唐",
        "collection_info": null
    },
    {
        "uuid": "e111bf83eabf608c4a68c3c3ddb7407c",
        "title": "天育骠骑歌",
        "author": "杜甫",
        "content": "吾闻天子之马走千里，今之画图无乃是。\n是何意态雄且杰，骏尾萧梢朔风起。\n毛为绿缥两耳黄，眼有紫燄双瞳方。\n矫矫龙性合变化，卓立天骨森开张。\n伊昔太仆张景顺，监牧攻驹阅清峻。\n遂令大奴守天育，别养骥子怜神俊。\n当时四十万匹马，张公叹其材尽下。\n故独写真传世人，见之座右久更新。\n年多物化空形影，呜呼健步无由骋。\n如今岂无騕褭与骅骝，时无王良伯乐死即休。",
        "dynasty": "唐",
        "collection_info": null
    },
    {
        "uuid": "0aec6f25796db6bd3c7b034cc3463294",
        "title": "白丝行",
        "author": "杜甫",
        "content": "缫丝须长不须白，越罗蜀锦金粟尺。\n象床玉手乱殷红，万草千花动凝碧。\n已悲素质随时染，裂下鸣机色相射。\n美人细意熨帖平，裁缝灭尽鍼线迹。\n春天衣着为君舞，蛱蜨飞来黄鹂语。\n落絮游丝亦有情，随风照日宜轻举。\n香汗轻尘污颜色，开新合故置何许。\n君不见才士汲引难，恐惧弃捐忍羁旅。",
        "dynasty": "唐",
        "collection_info": null
    },
    {
        "uuid": "080962d761c5595cadcd10e3ae439f6f",
        "title": "秋雨叹三首 一",
        "author": "杜甫",
        "content": "雨中百草秋烂死，阶下决明颜色鲜。\n着叶满枝翠羽盖，开花无树黄金钱。\n凉风萧萧吹汝急，恐汝后时难独立。\n堂上书生空白头，临风三齅馨香泣。",
        "dynasty": "唐",
        "collection_info": null
    },
    {
        "uuid": "e68d664838637e5cca3551a851204162",
        "title": "秋雨叹三首 二",
        "author": "杜甫",
        "content": "阑风长雨（一作「东风细雨」）秋纷纷，四海（一作「万里」）八荒同一云。\n去马来牛不復辨，浊泾清渭何当分。\n禾（一作「木」）头生耳黍穗黑，农夫田妇（一作「父」）无消息。\n城中斗米换（一作「抱」）衾裯，相许宁论两相直。",
        "dynasty": "唐",
        "collection_info": null
    },
    {
        "uuid": "1f610e426919fc5c2a04cca1b595b1f8",
        "title": "秋雨叹三首 三",
        "author": "杜甫",
        "content": "长安布衣谁比数，反鏁衡门守环堵。\n老夫不出长蓬蒿，穉子无忧走（一作「奏」）风雨。\n雨声飕飕催早寒，胡雁翅湿高飞难。\n秋来未曾（一作「省」）见白日，埿污后（一作「厚」）土何时干？",
        "dynasty": "唐",
        "collection_info": null
    },
    {
        "uuid": "e931824b6dbc26394ff57a4601b961fa",
        "title": "叹庭前甘菊花",
        "author": "杜甫",
        "content": "檐前甘菊移时晚，青蘂重阳不堪摘。\n明日萧条醉尽醒，残花烂熳开何益。\n篱边野外多众芳，采撷细琐升中堂。\n念兹空长大枝叶，结根失所缠风霜。",
        "dynasty": "唐",
        "collection_info": null
    },
    {
        "uuid": "5224bdda71d8169cf6da728deb8a66b0",
        "title": "醉时歌",
        "author": "杜甫",
        "content": "诸公衮衮登台省，广文先生官独冷。\n甲第纷纷厌粱肉，广文先生饭不足。\n先生有道出羲皇，先生有才过屈宋。\n德尊一代常轗轲，名垂万古知何用。\n杜陵野客人更嗤，被褐短窄鬓如丝。\n日籴太仓五升米，时赴郑老同襟期。\n得钱即相觅，沽酒不復疑。\n忘形到尔汝，痛饮真吾师。\n清夜沈沈动春酌，灯前细雨檐花落。\n但觉高歌有鬼神，焉知饿死填沟壑。\n相如逸才亲涤器，子云识字终投阁。\n先生早赋归去来，石田茅屋荒苍苔。\n儒术于我何有哉，孔丘盗跖俱尘埃。\n不须闻此意惨怆，生前相遇且衔杯。",
        "dynasty": "唐",
        "collection_info": null
    },
    {
        "uuid": "ee9b3aa89265e50a9122db38f122899f",
        "title": "醉歌行",
        "author": "杜甫",
        "content": "陆机二十作文赋，汝更小年能缀文。\n总角草书又神速，世上儿子徒纷纷。\n骅骝作驹已汗血，鸷鸟举翮连青云。\n词源倒流三峡水，笔阵独埽千人军。\n只今年纔十六七，射策军门期第一。\n旧穿杨叶真自知，暂蹶霜蹄未为失。\n偶然擢秀非难取，会是排风有毛质。\n汝身已见唾成珠，汝伯何由髮如漆。\n春光澹沲秦东亭，渚蒲牙白水荇青。\n风吹客衣日杲杲，树搅离思花冥冥。\n酒尽沙头双玉缾，众宾皆醉我独醒。\n乃知贫贱别更苦，吞声踯躅涕泪零。",
        "dynasty": "唐",
        "collection_info": null
    },
    {
        "uuid": "55979b12bff8edf27cf075bfb88f4a53",
        "title": "赠卫八处士",
        "author": "杜甫",
        "content": "人生不相见，动如参与商。\n今夕復何夕，共此灯烛光。\n少壮能几时，鬓髮各已苍。\n访旧半为鬼，惊呼热中肠。\n焉知二十载，重上君子堂。\n昔别君未婚，儿女忽成行。\n怡然敬父执，问我来何方。\n问荅乃未已，儿女罗酒浆。\n夜雨剪春韭，新炊间黄粱。\n主称会面难，一举累十觞。\n十觞亦不醉，感子故意长。\n明日隔山岳，世事两茫茫。",
        "dynasty": "唐",
        "collection_info": null
    },
    {
        "uuid": "f1ba7b5a9f758cd5bfd98793c3cea41f",
        "title": "苦雨奉寄陇西公兼呈王征士",
        "author": "杜甫",
        "content": "今秋乃淫雨，仲月来寒风。\n羣木水光下，万象云气中。\n所思碍行潦，九里信不通。\n悄悄素浐路，迢迢天汉东。\n愿腾六尺马，背若孤征鸿。\n划见公子面，超然欢笑同。\n奋飞既胡越，局促伤樊笼。\n一饭四五起，凭轩心力穷。\n嘉蔬没混浊，时菊碎榛丛。\n鹰隼亦屈猛，乌鸢何所蒙。\n式瞻北邻居，取适南巷翁。\n挂席钓川涨，焉知清兴终。",
        "dynasty": "唐",
        "collection_info": null
    },
    {
        "uuid": "f9105a2d96c606ae1805006d52f4bb0b",
        "title": "同诸公登慈恩寺塔",
        "author": "杜甫",
        "content": "高标跨苍天，烈风无时休。\n自非旷士怀，登兹翻百忧。\n方知象教力，足可追冥搜。\n仰穿龙蛇窟，始出枝撑幽。\n七星在北户，河汉声西流。\n羲和鞭白日，少昊行清秋。\n秦山忽破碎，泾渭不可求。\n俯视但一气，焉能辨皇州。\n回首叫虞舜，苍梧云正愁。\n惜哉瑶池饮，日宴昆崙丘。\n黄鹄去不息，哀鸣何所投。\n君看随阳雁，各有稻粱谋。",
        "dynasty": "唐",
        "collection_info": null
    },
    {
        "uuid": "63d5c4e5e14eaf694b2a0ffa07cc9513",
        "title": "示从孙济",
        "author": "杜甫",
        "content": "平明跨驴出，未知适谁门。\n权门多噂𠴲，且復寻诸孙。\n诸孙贫无事，宅舍如荒村。\n堂前自生竹，堂后自生萱。\n萱草秋已死，竹枝霜不蕃。\n淘米少汲水，汲多井水浑。\n刈葵莫放手，放手伤葵根。\n阿翁懒惰久，觉儿行步奔。\n所来为宗族，亦不为盘飧。\n小人利口实，薄俗难可论。\n勿受外嫌猜，同姓古所敦。",
        "dynasty": "唐",
        "collection_info": null
    },
    {
        "uuid": "2bef5e7b97d992186bb61952b866a1f5",
        "title": "九日寄岑参",
        "author": "杜甫",
        "content": "出门復入门，两脚但如旧。\n所向泥活活，思君令人瘦。\n沈吟坐西轩，饮食错昏昼。\n寸步曲江头，难为一相就。\n吁嗟呼苍生，稼穑不可救。\n安得诛云师，畴能补天漏。\n大明韬日月，旷野号禽兽。\n君子强逶迤，小人困驰骤。\n维南有崇山，恐与川浸溜。\n是节东篱菊，纷披为谁秀。\n岑生多新诗，性亦嗜醇酎。\n采采黄金花，何由满衣袖。",
        "dynasty": "唐",
        "collection_info": null
    },
    {
        "uuid": "b6f1105809191935a84c7d0517e781b5",
        "title": "送孔巢父谢病归游江东兼呈李白",
        "author": "杜甫",
        "content": "巢父掉头不肯住，东将入海随烟雾。\n诗卷长流天地间，钓竿欲拂珊瑚树。\n深山大泽龙蛇远，春寒野阴风景暮。\n蓬莱织女回云车，指点虚无是征路。\n自是君身有仙骨，世人那得知其故。\n惜君只欲苦死留，富贵何如草头露。\n蔡侯静者意有余，清夜置酒临前除。\n罢琴惆怅月照席，几岁寄我空中书。\n南寻禹穴见李白，道甫问信今何如。",
        "dynasty": "唐",
        "collection_info": null
    },
    {
        "uuid": "823b9fa2ffb39efb278848add78b3fc4",
        "title": "饮中八仙歌",
        "author": "杜甫",
        "content": "知章骑马似乘船，眼花落井水底眠。\n汝阳三斗始朝天，道逢曲车口流涎。\n恨不移封向酒泉，左相日兴费万钱。\n饮如长鲸吸百川，衔杯乐圣称世贤。\n宗之潇洒美少年，举觞白眼望青天。\n皎如玉树临风前，苏晋长斋绣佛前。\n醉中往往爱逃禅，李白一斗诗百篇。\n长安市上酒家眠，天子呼来不上船。\n自称臣是酒中仙，张旭三杯草圣传。\n脱帽露顶王公前，挥毫落纸如云烟。\n焦遂五斗方卓然，高谈雄辨惊四筵。",
        "dynasty": "唐",
        "collection_info": null
    },
    {
        "uuid": "90c19c29bb218ed24c7069066f9376c4",
        "title": "曲江三章章五句 一",
        "author": "杜甫",
        "content": "曲江萧条秋气高，菱荷枯折随风涛。\n游子空嗟垂二毛，白石素沙亦相荡，哀鸿独叫求其曹。",
        "dynasty": "唐",
        "collection_info": null
    },
    {
        "uuid": "3951ffabbcb74363a2b13fd9c92e0a21",
        "title": "曲江三章章五句 二",
        "author": "杜甫",
        "content": "即事非今亦非古，长歌激越梢林莽。\n比屋豪华固难数，吾人甘作心似灰，弟侄何伤泪如雨。",
        "dynasty": "唐",
        "collection_info": null
    },
    {
        "uuid": "1f2ab2aff3f6b3f2ef6ff923e5fdc083",
        "title": "曲江三章章五句 三",
        "author": "杜甫",
        "content": "自断此生休问天，杜曲幸有桑麻田。\n故将移住南山边，短衣匹马随李广，看射猛虎终残年。",
        "dynasty": "唐",
        "collection_info": null
    },
    {
        "uuid": "db9ca3d12b7304157c95624f8e5433db",
        "title": "丽人行",
        "author": "杜甫",
        "content": "三月三日天气新，长安水边多丽人。\n态浓意远淑且真，肌理细腻骨肉匀。\n绣罗衣裳照暮春，蹙金孔雀银麒麟。\n头上何所有，翠微㔩叶垂鬓唇。\n背后何所见，珠压腰衱稳称身。\n就中云幕椒房亲，赐名大国虢与秦。\n紫驼之峰出翠釜，水精之盘行素鳞。\n犀箸厌饫久未下，銮刀缕切空纷纶。\n黄门飞鞚不动尘，御厨络绎送八珍。\n箫鼓哀吟感鬼神，宾从杂沓实要津。\n后来鞍马何逡巡，当轩下马入锦茵。\n杨花雪落覆白苹，青鸟飞去衔红巾。\n炙手可热势绝伦，慎莫近前丞相嗔。",
        "dynasty": "唐",
        "collection_info": null
    },
    {
        "uuid": "e680525dc6dd155525cfafd7efcb56ab",
        "title": "乐游园歌",
        "author": "杜甫",
        "content": "乐游古园崒森爽，烟绵碧草萋萋长。\n公子华筵势最高，秦川对酒平如掌。\n长生木瓢示真率，更调鞍马狂欢赏。\n青春波浪芙蓉园，白日雷霆夹城仗。\n阊阖晴开昳荡荡，曲江翠幕排银牓。\n拂水低徊舞袖飜，缘云清切歌声上。\n却忆年年人醉时，只今未醉已先悲。\n数茎白髮那抛得，百罚深杯亦不辞。\n圣朝亦知贱士丑，一物自荷皇天慈。\n此身饮罢无归处，独立苍茫自咏诗。",
        "dynasty": "唐",
        "collection_info": null
    },
    {
        "uuid": "68e1553fdcec787839a669e66e15e8e4",
        "title": "渼陂行",
        "author": "杜甫",
        "content": "岑参兄弟皆好奇，携我远来游渼陂。\n天地黤惨忽异色，波涛万顷堆琉璃。\n琉璃汗漫泛舟入，事殊兴极忧思集。\n鼍作鲸吞不復知，恶风白浪何嗟及。\n主人锦帆相为开，舟子喜甚无氛埃。\n凫鹥散乱棹讴发，丝管啁啾空翠来。\n沈竿续蔓深莫测，菱叶荷花静如拭。\n宛在中流渤澥清，下归无极终南黑。\n半陂已南纯浸山，动影褭窕冲融间。\n船舷暝戛云际寺，水面月出蓝田关。\n此时骊龙亦吐珠，冯夷击鼓羣龙趋。\n湘妃汉女出歌舞，金支翠旗光有无。\n咫尺但愁雷雨至，苍茫不晓神灵意。\n少壮几时奈老何，向来哀乐何其多。",
        "dynasty": "唐",
        "collection_info": null
    },
    {
        "uuid": "7a14d4518c28ddf26562e1a6b470866a",
        "title": "渼陂西南台",
        "author": "杜甫",
        "content": "高台面苍陂，六月风日冷。\n蒹葭离披去，天水相与永。\n怀新目似击，接要心已领。\n仿像识鲛人，空蒙辨鱼艇。\n错磨终南翠，颠倒白阁影。\n崷崒增光辉，乘陵惜俄顷。\n劳生媿严郑，外物慕张邴。\n世復轻骅骝，吾甘杂鼃黾。\n知归俗可忽，取适事莫并。\n身退岂待官，老来苦便静。\n况资菱芡足，庶结茅茨迥。\n从此具扁舟，弥年逐清景。",
        "dynasty": "唐",
        "collection_info": null
    },
    {
        "uuid": "08cecc122ef18197ec041a50a51f90e9",
        "title": "戏简郑广文虔兼呈苏司业源明",
        "author": "杜甫",
        "content": "广文到官舍，繫马堂阶下。\n醉则骑马归，颇遭官长駡。\n才名四十年，坐客寒无氊。\n赖有苏司业，时时与酒钱。",
        "dynasty": "唐",
        "collection_info": null
    },
    {
        "uuid": "f40b594d1bb3d785cf18925aadcfad0a",
        "title": "夏日李公见访",
        "author": "杜甫",
        "content": "远林暑气薄，公子过我游。\n贫居类村坞，僻近城南楼。\n旁舍颇淳朴，所愿亦易求。\n隔屋唤西家，借问有酒不。\n墙头过浊醪，展席俯长流。\n清风左右至，客意已惊秋。\n巢多众鸟鬬，叶密鸣蝉稠。\n苦道此物聒，孰谓吾庐幽。\n水花晚色静，庶足充淹留。\n预恐尊中尽，更起为君谋。",
        "dynasty": "唐",
        "collection_info": null
    },
    {
        "uuid": "80c55713c90b000014cb1dea9eca4abf",
        "title": "奉同郭给事汤东灵湫作",
        "author": "杜甫",
        "content": "东山气鸿蒙，宫殿居上头。\n君来必十月，树羽临九州。\n阴火煮玉泉，喷薄涨岩幽。\n有时浴赤日，光抱空中搂。\n阆风入辙迹，旷原延冥搜。\n沸天万乘动，观水百丈湫。\n幽灵斯可佳，王命宫属休。\n初闻龙用壮，擘石摧林丘。\n中夜窟宅改，移因风雨秋。\n倒悬瑶池影，屈注苍江流。\n味如甘露浆，挥弄滑且柔。\n翠旗澹偃蹇，云车纷少留。\n箫鼓荡四溟，异香泱漭浮。\n鲛人献微绡，曾祝沈豪牛。\n百祥奔盛明，古先莫能俦。\n坡陀金虾蟆，出见盖有由。\n至尊顾之笑，王母不肯收。\n復归虚无底，化作长黄虬。\n飘飘青琐郎，文采珊瑚钩。\n浩歌渌水曲，清绝听者愁。",
        "dynasty": "唐",
        "collection_info": null
    },
    {
        "uuid": "450c035c9f1e9830b316a0b863db8d0d",
        "title": "夜听许十损诵诗爱而有作",
        "author": "杜甫",
        "content": "许生五台宾，业白出石壁。\n余亦师粲可，身犹缚禅寂。\n何阶子方便，谬引为匹敌。\n离索晚相逢，包蒙欣有击。\n诵诗浑游衍，四座皆辟易。\n应手看捶钩，清心听鸣镝。\n精微穿溟涬，飞动摧霹雳。\n陶谢不枝梧，风骚共推激。\n紫燕自超诣，翠駮谁翦剔。\n君意人莫知，人间夜寥阒。",
        "dynasty": "唐",
        "collection_info": null
    },
    {
        "uuid": "51488d14122d7ab14e10e59f78e86397",
        "title": "桥陵诗三十韵因呈县内诸官",
        "author": "杜甫",
        "content": "先帝昔晏驾，兹山朝百灵。\n崇冈拥象设，沃野开天庭。\n即事壮重险，论功超五丁。\n坡陀因厚地，却略罗峻屏。\n云阙虚冉冉，风松肃泠泠。\n石门霜露白，玉殿莓苔青。\n宫女晚知曙，祠官朝见星。\n空梁簇画戟，阴井敲铜缾。\n中使日夜继，惟王心不宁。\n岂徒恤备享，尚谓求无形。\n孝理敦国政，神凝推道经。\n瑞芝产庙柱，好鸟鸣岩扃。\n高岳前嵂崒，洪河左滢濙。\n金城蓄峻址，沙苑交回汀。\n永与奥区固，川原纷眇冥。\n居然赤县立，台榭争岧亭。\n官属果称是，声华真可听。\n王刘美竹润，裴李春兰馨。\n郑氏才振古，啖侯笔不停。\n遣辞必中律，利物常发硎。\n绮绣相展转，琳琅愈青荧。\n侧闻鲁恭化，秉德崔瑗铭。\n太史侯凫影，王乔随鹤翎。\n朝仪限霄汉，客思回林垧。\n轗轲辞下杜，飘飖陵浊泾。\n诸生旧短褐，旅泛一浮萍。\n荒岁儿女瘦，暮途涕泗零。\n主人念老马，廨署容秋萤。\n流寓理岂惬，穷愁醉未醒。\n何当摆俗累，浩荡乘沧溟。",
        "dynasty": "唐",
        "collection_info": null
    },
    {
        "uuid": "3ec3718a2e7a71a07f22434387bb03cc",
        "title": "沙苑行",
        "author": "杜甫",
        "content": "君不见左辅白沙如白水，缭以周墙百余里。\n龙媒昔是渥洼生，汗血今称献于此。\n苑中騋牝三千匹，丰草青青寒不死。\n食之豪健西域无，每岁攻驹冠边鄙。\n王有虎臣司苑门，入门天厩皆云屯。\n骕骦一骨独当御，春秋二时归至尊。\n至尊内外马盈亿，伏枥在垧空大存。\n逸羣绝足信殊杰，倜傥权奇难具论。\n纍纍塠阜藏奔突，往往坡陀纵超越。\n角壮飜同糜鹿游，浮身簸荡鼋鼍窟。\n泉出巨鱼长比人，丹砂作尾黄金鳞。\n岂知异物同精气，虽未成龙亦有神。",
        "dynasty": "唐",
        "collection_info": null
    },
    {
        "uuid": "f81655b9231f92b514e7b422be0d88dc",
        "title": "聪马行",
        "author": "杜甫",
        "content": "邓公马癖人共知，初得花骢大宛种。\n夙昔传闻思一见，牵来左右神皆竦。\n雄姿逸态何崷崪，顾影骄嘶自矜宠。\n隅目青荧夹镜悬，肉骏碨礌连钱动。\n朝来久试华轩下，未觉千金满高价。\n赤汗微生白雪毛，银鞍却覆香罗帕。\n卿家旧赐公取之，天厩真龙此其亚。\n昼洗须腾泾渭深，朝趋可刷幽幷夜。\n吾闻良骥老始成，此马数年人更惊。\n岂有四蹄疾于鸟，不与八骏俱先鸣。\n时俗造次那得致，云雾晦冥方降精。\n近闻下诏喧都邑，肯使骐驎地上行。",
        "dynasty": "唐",
        "collection_info": null
    },
    {
        "uuid": "f176a43398182fcb91b2dc33c258bf9c",
        "title": "去矣行",
        "author": "杜甫",
        "content": "君不见鞴上鹰，一饱则飞掣。\n焉能作堂上燕，衔泥附炎热。\n野人旷荡无腼颜，岂可久在王侯间。\n未试囊中餐玉法，明朝且入蓝田山。",
        "dynasty": "唐",
        "collection_info": null
    },
    {
        "uuid": "859e143b9a0e63649a82ee237f23aa25",
        "title": "自京赴奉先县咏怀五百字",
        "author": "杜甫",
        "content": "杜陵有布衣，老大意转拙。\n许身一何愚，窃比稷与契。\n居然成濩落，白手甘契阔。\n盖棺事则已，此志常觊豁。\n穷年忧黎元，叹息肠内热。\n取笑同学翁，浩歌弥激烈。\n非无江海志，萧洒送日月。\n生逢尧舜君，不忍便永诀。\n当今廊庙具，构厦岂云缺。\n葵藿倾太阳，物性固莫夺。\n顾惟蝼蚁辈，但自求其穴。\n胡为慕大鲸，辄拟偃溟渤。\n以兹悟生理，独耻事干谒。\n兀兀遂至今，忍为尘埃没。\n终媿巢与由，未能易其节。\n沈饮聊自适，放歌颇愁绝。\n岁暮百草零，疾风高冈裂。\n天衢阴峥嵘，客子中夜发。\n霜严衣带断，指直不得结。\n凌晨过骊山，御榻在嵽嵲。\n蚩尤塞寒空，蹴蹋崖谷滑。\n瑶池气郁律，羽林相摩戛。\n君臣留欢娱，乐动殷樛嶱。\n赐浴皆长缨，与宴非短褐。\n彤庭所分帛，本自寒女出。\n鞭挞其夫家，聚敛贡城阙。\n圣人筐篚恩，实欲邦国活。\n臣如忽至理，君岂弃此物。\n多士盈朝廷，仁者宜战栗。\n况闻内金盘，尽在卫霍室。\n中堂舞神仙，烟雾散玉质。\n暖客貂鼠裘，悲管逐清瑟。\n劝客驼蹄羹，霜橙压香橘。\n朱门酒肉臭，路有冻死骨。\n荣枯咫尺异，惆怅难再述。\n北辕就泾渭，官渡又改辙。\n羣冰从西下，极目高崪兀。\n疑是崆峒来，恐触天柱折。\n河梁幸未坼，枝撑声窸窣。\n行旅相攀援，川广不可越。\n老妻寄异县，十口隔风雪。\n谁能久不顾，庶往共饥渴。\n入门闻号咷，幼子饥已卒。\n吾宁舍一哀，里巷亦呜咽。\n所媿为人父，无食致夭折。\n岂知秋未登，贫寠有苍卒。\n生常免租税，名不隶征伐。\n抚迹犹酸辛，平人固骚屑。\n默思失业徒，因念远戍卒。\n忧端齐终南，澒洞不可掇。",
        "dynasty": "唐",
        "collection_info": null
    },
    {
        "uuid": "f7b8f9e2fcb78b835e5ba97f64cafc14",
        "title": "奉先刘少府新画山水障歌",
        "author": "杜甫",
        "content": "堂上不合生枫树，怪底江山起烟雾。\n闻君埽却赤县图，乘兴谴画沧洲趣。\n画师亦无数，好手不可遇。\n对此融心神，知君重毫素。\n岂但祁岳与郑虔，笔迹远过杨契丹。\n得非悬圃裂，无乃潇湘飜。\n悄然坐我天姥下，耳边已似闻清猨。\n反思前夜风雨急，乃是蒲城鬼神人。\n元气淋漓障犹湿，真宰上诉天应泣。\n野亭春还杂花远，渔翁暝蹋孤舟立。\n沧浪水深青溟阔，攲岸侧岛秋毫末。\n不见湘妃鼓瑟时，至今斑竹临江活。\n刘侯天机精，爱画入骨髓。\n自有两儿郎，挥洒亦莫比。\n大儿聪明到，能添老树巅崖裏。\n小儿心孔开，貌得山僧及童子。\n若耶溪，云门寺。\n吾独胡为在泥滓，青鞵布韤从此始。",
        "dynasty": "唐",
        "collection_info": null
    },
    {
        "uuid": "504bb8c29554d635e92184c6a2161003",
        "title": "白水县崔少府十九翁高斋三十韵",
        "author": "杜甫",
        "content": "客从南县来，浩荡无与适。\n旅食白日长，况当朱炎赫。\n高斋坐林杪，信宿游衍阒。\n清晨陪跻攀，傲睨俯峭壁。\n崇冈相枕带，旷野怀咫尺。\n始知贤主人，赠此遣愁寂。\n危阶根青冥，曾冰生淅沥。\n上有无心云，下有欲落石。\n泉声闻復急，动静随所击。\n鸟呼藏其身，有似惧弹射。\n吏隐道性情，兹焉其窟宅。\n白水见舅氏，诸翁乃仙伯。\n杖藜长松阴，作尉穷谷僻。\n为我炊雕胡，逍遥展良觌。\n坐久风颇愁，晚来山更碧。\n相对十丈蛟，歘翻盘涡坼。\n何得空裏雷，殷殷寻地脉。\n烟氛蔼崷崪，魍魉森惨戚。\n昆崙崆峒颠，回首如不隔。\n前轩颓反照，巉绝华岳赤。\n兵气涨林峦，川光杂锋镝。\n知是相公军，铁马云雾积。\n玉觞淡无味，胡羯岂强敌。\n长歌激屋梁，泪下流衽席。\n人生半哀乐，天地有顺逆。\n慨彼万国夫，休明备征狄。\n猛将纷填委，庙谋蓄长策。\n东郊何时开，带甲且来释。\n欲告清宴罢，难拒幽明迫。\n三叹酒食旁，何由似平昔。",
        "dynasty": "唐",
        "collection_info": null
    },
    {
        "uuid": "851f31b404680c4e94ca5d8cc34f7de0",
        "title": "三川观水涨二十韵",
        "author": "杜甫",
        "content": "我经华原来，不復见平陆。\n北上唯土山，连山走穷谷。\n火云无时出，飞电常在目。\n自多穷岫雨，行潦相豗蹙。\n蓊匌川气黄，羣流会空曲。\n清晨望高浪，忽谓阴崖踣。\n恐泥窜蛟龙，登危聚麋鹿。\n枯查卷拔树，礧磈共充塞。\n声吹鬼神下，势阅人代速。\n不有万穴归，何以尊四渎。\n及观泉源涨，反惧江海覆。\n漂沙坼岸去，漱壑松柏秃。\n乘陵破山门，回斡裂地轴。\n交洛赴洪河，及关岂信宿。\n应沈数州没，如听万室哭。\n秽浊殊未清，风涛怒犹蓄。\n何时通舟车，阴气不黪黩。\n浮生有荡汨，吾道正羁束。\n人寰难容身，石壁滑侧足。\n云雷此不已，艰险路更跼。\n普天无川梁，欲济愿水缩。\n因悲中林士，未脱众鱼腹。\n举头向苍天，安得骑鸿鹄。",
        "dynasty": "唐",
        "collection_info": null
    },
    {
        "uuid": "4b1486f5ce09c25e0844012c175df27e",
        "title": "悲陈陶",
        "author": "杜甫",
        "content": "孟冬十郡良家子，血作陈陶泽中水。\n野旷天清无战声，四万义军同日死。\n羣胡归来血洗箭，仍唱胡歌饮都市。\n都人回面北向啼，日夜更望官军至。",
        "dynasty": "唐",
        "collection_info": null
    },
    {
        "uuid": "d60b4be4e0fa68e5a9362ae57478a962",
        "title": "悲青坂",
        "author": "杜甫",
        "content": "我军青坂在东门，天寒饮马太白窟。\n黄头奚儿日向西，数骑弯弓敢驰突。\n山雪河冰野萧飋，青是烽烟白人骨。",
        "dynasty": "唐",
        "collection_info": null
    },
    {
        "uuid": "597aafd561846e921ebac9d62074e255",
        "title": "哀江头",
        "author": "杜甫",
        "content": "少陵野老吞声哭，春日潜行曲江曲。\n江头宫殿锁千门，细柳新蒲为谁绿。\n忆昔霓旌下南苑，苑中万物生颜色。\n昭阳殿裏第一人，同辇随君侍君侧。\n辇前才人带弓箭，白马嚼啮黄金勒。\n翻身向天仰射云，一箭正坠双飞翼。\n明眸皓齿今何在，血污游魂归不得。\n清渭东流劒阁深，去住彼此无消息。\n人生有情泪霑臆，江水江花岂终极。\n黄昏胡骑尘满城，欲往城南忘南北。",
        "dynasty": "唐",
        "collection_info": null
    },
    {
        "uuid": "d47d150883e2c617accf3e95badd3d12",
        "title": "哀王孙",
        "author": "杜甫",
        "content": "长安城头头白乌，夜飞延秋门上呼。\n又向人家啄大屋，屋底达官走避胡。\n金鞭断折九马死，骨肉不待同驰驱。\n腰下实玦青珊瑚，可怜王孙泣路隅。\n问之不肯道姓名，但道困苦乞为奴。\n已经百日窜荆棘，身上无有完肌肤。\n高帝子孙尽隆准，龙种自与常人殊。\n豺狼在邑龙在野，王孙善保千金躯。\n不敢长语临交衢，且为王孙立斯须。\n昨夜东风吹血腥，东来橐驼满旧都。\n朔方健儿好身手，昔何勇锐今何愚。\n窃闻天子已传位，贤德北服南单于。\n花门剺面请雪耻，慎勿出口他人狙。\n哀哉王孙慎勿疎，五陵佳气无时无。",
        "dynasty": "唐",
        "collection_info": null
    },
    {
        "uuid": "ef48644e7d8a32c5f73b5dfa9fda39db",
        "title": "大云寺赞公房四首 一",
        "author": "杜甫",
        "content": "心在水精域，衣霑春雨时。\n洞门尽徐步，深院果幽期。\n到扉开復闭，撞钟斋及兹。\n醍醐长发性，饮食过扶衰。\n把臂有多日，开怀无媿辞。\n黄鹂度结构，紫鸽下罘罳。\n愚意会所适，花边行自迟。\n汤休起我病，微笑索题诗。",
        "dynasty": "唐",
        "collection_info": null
    },
    {
        "uuid": "41c66f676461af3f7bbf589535af193b",
        "title": "大云寺赞公房四首 二",
        "author": "杜甫",
        "content": "细软青丝履，光明白氎巾。\n深藏供老宿，取用及吾身。\n自顾转无趣，交情何尚新。\n道林才不世，惠远德过人。\n雨泻暮檐竹，风吹青井芹。\n天阴对图画，最觉润龙鳞。",
        "dynasty": "唐",
        "collection_info": null
    },
    {
        "uuid": "936376426093ca85f1b5e5ed8813a840",
        "title": "大云寺赞公房四首 三",
        "author": "杜甫",
        "content": "灯影照无睡，心清闻妙香。\n夜深殿突兀，风动金锒铛。\n天黑闭春院，地清栖暗芳。\n玉绳回断绝，铁凤森翱翔。\n梵放时出寺，钟残仍殷床。\n明朝在沃野，苦见尘沙黄。",
        "dynasty": "唐",
        "collection_info": null
    },
    {
        "uuid": "3355df12c6df7a1388dac1be3bfd380e",
        "title": "大云寺赞公房四首 四",
        "author": "杜甫",
        "content": "童儿汲井华，惯捷缾上手。\n沾洒不濡地，埽除似无帚。\n明霞烂复阁，霁雾搴高牖。\n侧塞被径花，飘飖委墀柳。\n艰难世事迫，隐遯佳期后。\n晤语契深心，那能总箝口。\n奉辞还杖策，暂别终回首。\n泱泱泥污人，听听国多狗。\n既未免羁绊，时来憩奔走。\n近公如白雪，执热烦何有。",
        "dynasty": "唐",
        "collection_info": null
    },
    {
        "uuid": "357143c4904dc5b056e1ecdabf657c9f",
        "title": "苏端薛復筵简薛华醉歌",
        "author": "杜甫",
        "content": "文章有神交有道，端復得之名誉早。\n爱客满堂尽豪翰，开筵上日思芳草。\n安得健步移远梅，乱插繁花向晴昊。\n千里犹残旧冰雪，百壶且试开怀抱。\n垂老恶闻战鼓悲，急觞为缓忧心捣。\n少年努力纵谈笑，看我形容已枯槁。\n坐中薛华善醉歌，歌辞自作风格老。\n近来海内为长句，汝与山东李白好。\n何刘沈谢力未工，才兼鲍昭愁绝倒。\n诸生颇尽新知乐，万事终伤不自保。\n气酣日落西风来，愿吹野水添金杯。",
        "dynasty": "唐",
        "collection_info": null
    },
    {
        "uuid": "023df6be0b32577ae6f9d83c25c596a9",
        "title": "晦日寻崔戢李封",
        "author": "杜甫",
        "content": "朝光入瓮牖，尸寝惊敝裘。\n起行视天宇，春气渐和柔。\n兴来不暇懒，今晨梳我头。\n出门无所待，徒步觉自由。\n杖藜復恣意，免值公与侯。\n晚定崔李交，会心真罕俦。\n每过得酒倾，二宅可淹留。\n喜结仁里欢，况因令节求。\n李生园欲荒，旧竹颇修修。\n引客看埽除，随时成献酬。\n崔侯初筵色，已畏空尊愁。\n未知天下士，至性有此不。\n草牙既青出，蜂声亦暖游。\n思见农器陈，何当甲兵休。\n上古葛天民，不贻黄屋忧。\n至今阮籍等，熟醉为身谋。\n威凤高其翔，长鲸吞九洲。\n地轴为之翻，百川昔乱流。\n当歌欲一放，泪下恐莫收。\n浊醪有妙理，庶用慰沈浮。",
        "dynasty": "唐",
        "collection_info": null
    },
    {
        "uuid": "13e8ef5889ac7a4dbb8488f9e70ca351",
        "title": "雨过苏端",
        "author": "杜甫",
        "content": "鸡鸣风雨交，久旱云亦好。\n杖藜入春泥，无食起我早。\n诸家忆所历，一饭迹便埽。\n苏侯得数过，欢喜每倾倒。\n也復可怜人，呼儿具梨枣。\n浊醪必在眼，尽醉摅怀抱。\n红稠屋角花，碧委墙隅草。\n亲宾纵谈谑，喧闹畏衰老。\n况蒙霈泽垂，粮粒或自保。\n妻孥隔军垒，拨弃不拟道。",
        "dynasty": "唐",
        "collection_info": null
    },
    {
        "uuid": "161c528e147122d58db4c5554cbb839c",
        "title": "喜晴",
        "author": "杜甫",
        "content": "皇天久不雨，既雨晴亦佳。\n出郭眺西郊，肃肃春增华。\n青荧陵陂麦，窈窕桃李花。\n春夏各有实，我饥岂无涯。\n干戈虽横放，惨澹鬬龙蛇。\n甘泽不犹愈，且耕今未赊。\n丈夫则带甲，妇女终在家。\n力难及黍稷，得种菜与麻。\n千载商山芝，往者东门瓜。\n其人骨已朽，此道谁疵瑕。\n英贤遇轗轲，远引蟠泥沙。\n顾惭昧所适，回首白日斜。\n汉阴有鹿门，沧海有灵查。\n焉能学众口，咄咄空咨嗟。",
        "dynasty": "唐",
        "collection_info": null
    },
    {
        "uuid": "67d5a2679678ba186f40a123146ad0d4",
        "title": "送率府程录事还乡",
        "author": "杜甫",
        "content": "鄙夫行衰谢，抱病昏妄集。\n当时往还人，记一不识十。\n程侯晚相遇，与语才杰立。\n熏然耳目开，颇觉聪明人。\n千载得鲍叔，末契有所及。\n意钟老柏青，义动修蛇蛰。\n若人可数见，慰我垂白泣。\n告别无淹晷，百忧復相袭。\n内媿突不黔，庶羞以赒给。\n素丝挈长鱼，碧酒随玉粒。\n途穷见交态，世梗悲路涩。\n东风吹春冰，泱莽后土湿。\n念君惜羽翮，既饱更思戢。\n莫作翻云鹘，闻呼向禽急。",
        "dynasty": "唐",
        "collection_info": null
    },
    {
        "uuid": "ee8d5b91f2200fc0208b72b65c771a3e",
        "title": "述怀一首",
        "author": "杜甫",
        "content": "去年潼关破，妻子隔绝久。\n今夏草木长，脱身得西走。\n麻鞋见天子，衣袖露两肘。\n朝廷慜生还，亲故伤老丑。\n涕泪授拾遗，流离主恩厚。\n柴门虽得去，未忍即开口。\n寄书问三川，不知家在否。\n比闻同罹祸，杀戮到鸡狗。\n山中漏茅屋，谁復依户牖。\n摧颓苍松根，地冷骨未朽。\n几人全性命，尽室岂相偶。\n嵚岑猛虎场，郁结回我首。\n自寄一封书，今已十月后。\n反畏消息来，寸心亦何有。\n汉运初中兴，生平老耽酒。\n沈思欢会处，恐作穷独叟。",
        "dynasty": "唐",
        "collection_info": null
    },
    {
        "uuid": "f2dd10c56ddcecb071aa58e41f261732",
        "title": "送长孙九侍御赴武威判官",
        "author": "杜甫",
        "content": "骢马新凿蹄，银鞍被来好。\n绣衣黄白郎，骑向交河道。\n问君适万里，取别何草草。\n天子忧凉州，严程到须早。\n去秋羣胡反，不得无电埽。\n此行收遗甿，风俗方再造。\n族父领元戎，名声国中老。\n夺我同官良，飘飖按城堡。\n使我不能餐，令我恶怀抱。\n若人才思阔，溟涨浸绝岛。\n尊前失诗流，塞上得国宝。\n皇天悲送远，云雨白浩浩。\n东郊尚烽火，朝野色枯槁。\n西极柱亦倾，如何正穹昊。",
        "dynasty": "唐",
        "collection_info": null
    },
    {
        "uuid": "67e3da1259e2ff021d0a07899e96ad2b",
        "title": "送樊二十三侍御赴汉中判官",
        "author": "杜甫",
        "content": "威弧不能弦，自尔无宁岁。\n川谷血横流，豺狼沸相噬。\n天子从北来，长驱振凋敝。\n顿兵岐梁下，却跨沙漠裔。\n二京陷未收，四极我得制。\n萧索汉水清，缅通淮湖税。\n使者纷星散，王纲尚旒缀。\n南伯从事贤，君行立谈际。\n生知七曜历，手画三军势。\n冰雪净聪明，雷霆走精锐。\n幕府辍谏官，朝廷无此例。\n至尊方旰食，仗尔布嘉惠。\n补阙暮征入，柱史晨征憩。\n正当艰难时，实藉长久计。\n回风吹独树，白日照执袂。\n恸哭苍烟根，山门万重闭。\n居人莽牢落，游子方迢递。\n裴回悲生离，局促老一世。\n陶唐歌遗民，后汉更列帝。\n恨无匡復姿，聊欲从此逝。",
        "dynasty": "唐",
        "collection_info": null
    },
    {
        "uuid": "82d784a5cf58801405c2a7962bdc99c8",
        "title": "送从弟亚赴安西判官",
        "author": "杜甫",
        "content": "南风作秋声，杀气薄炎炽。\n盛夏鹰隼击，时危异人至。\n令弟草中来，苍然请论事。\n诏书引上殿，奋舌动天意。\n兵法五十家，尔腹为箧笥。\n应对如转丸，疏通略文字。\n经纶皆新语，足以正神器。\n宗庙尚为灰，君臣俱下泪。\n崆峒地无轴，青海天轩轾。\n西极最疮痍，连山暗烽燧。\n帝曰大布衣，藉卿佐元帅。\n坐看清流沙，所以子奉使。\n归当再前席，适远非历试。\n须存武威郡，为画长久利。\n孤峰石戴驿，快马金缠辔。\n黄羊饫不羶，芦酒多还醉。\n踊跃常人情，惨澹苦士志。\n安边敌何有，反正计始遂。\n吾闻驾鼓车，不合用骐骥。\n龙吟回其头，夹辅待所致。",
        "dynasty": "唐",
        "collection_info": null
    },
    {
        "uuid": "3af50452c6ab439069062bf3b617139b",
        "title": "送韦十六评事充同谷郡防御判官",
        "author": "杜甫",
        "content": "昔没贼中时，潜与子同游。\n今归行在所，王事有去留。\n偪侧兵马间，主忧急良筹。\n子虽躯干小，老气横九州。\n挺身艰难际，张目视寇雠。\n朝廷壮其节，奉诏令参谋。\n銮舆驻凤翔，同谷为咽喉。\n西扼弱水道，南镇枹罕陬。\n此邦承平日，剽劫吏所羞。\n况乃胡未灭，控带莽悠悠。\n府中韦使君，道足示怀柔。\n令侄才俊茂，二美又何求。\n受词太白脚，走马仇池头。\n古色沙土裂，积阴雪云稠。\n羌父豪猪靴，羌儿青兕裘。\n吹角向月窟，苍山旌旆愁。\n鸟惊出死树，龙怒拔老湫。\n古来无人境，今代横戈矛。\n伤哉文儒士，愤激驰林丘。\n中原正格鬬，后会何缘由。\n百年赋命定，岂料沈与浮。\n且復恋良友，握手步道周。\n论兵远壑净，亦可纵冥搜。\n题诗得秀句，札翰时相投。",
        "dynasty": "唐",
        "collection_info": null
    },
    {
        "uuid": "98f736063f43ebac0b3da8f3ea7d0780",
        "title": "塞芦子",
        "author": "杜甫",
        "content": "五城何迢迢，迢迢隔河水。\n边兵尽东征，城内空荆杞。\n思明割怀卫，秀岩西未已。\n迴略大荒来，崤函盖虚尔。\n延州秦北户，关防犹可倚。\n焉得一万人，疾驱塞芦子。\n岐有薛大夫，旁制山贼起。\n近闻昆戎徒，为退三百里。\n芦关扼两寇，深意实在此。\n谁能叫帝阍，胡行速如鬼。",
        "dynasty": "唐",
        "collection_info": null
    },
    {
        "uuid": "79079465e77229ddb9e0a505cb59d785",
        "title": "彭衙行",
        "author": "杜甫",
        "content": "忆昔避贼初，北走经险艰。\n夜深彭衙道，月照白水山。\n尽室久徒步，逢人多厚颜。\n参差谷鸟吟，不见游子还。\n痴女饥齩我，啼畏虎狼闻。\n怀中掩其口，反侧声愈嗔。\n小儿强解事，故索苦李餐。\n一旬半雷雨，泥泞相牵攀。\n既无御雨备，径滑衣又寒。\n有时经契阔，竟日数里间。\n野果充糇粮，卑枝成屋椽。\n早行石上水，暮宿天边烟。\n少留周家洼，欲出芦子关。\n故人有孙宰，高义薄曾云。\n延客已曛黑，张灯启重门。\n暖汤濯我足，剪纸招我魂。\n从此出妻孥，相视涕阑干。\n众雏烂熳睡，唤起霑盘餐。\n誓将与夫子，永结为弟昆。\n遂空所坐堂，安居奉我欢。\n谁肯艰难际，豁达露心肝。\n别来岁月周，胡羯仍构患。\n何当有翅翎，飞去堕尔前。",
        "dynasty": "唐",
        "collection_info": null
    },
    {
        "uuid": "7df88c372ddab7f8cc0eea1f50491b1a",
        "title": "北征",
        "author": "杜甫",
        "content": "皇帝二载秋，闰八月初吉。\n杜子将北征，苍茫问家室。\n维时遭艰虞，朝野少暇日。\n顾惭恩私被，诏许归蓬荜。\n拜辞诣阙下，怵惕久未出。\n虽乏谏诤姿，恐君有遗失。\n君诚中兴主，经纬固密勿。\n东胡反未已，臣甫愤所切。\n挥涕恋行在，道途犹恍惚。\n干坤含疮痍，忧虞何时毕。\n靡靡踰阡陌，人烟眇萧瑟。\n所遇多被伤，呻吟更流血。\n回首凤翔县，旌旗晚明灭。\n前登寒山重，屡得饮马窟。\n邠郊入地底，泾水中荡潏。\n猛虎立我前，苍崖吼时裂。\n菊垂今秋花，石戴古车辙。\n青云动高兴，幽事亦可悦。\n山果多琐细，罗生杂橡栗。\n或红如丹砂，或黑如点漆。\n雨露之所濡，甘苦齐结实。\n缅思桃源内，益叹身世拙。\n坡陀望鄜畤，岩谷互出没。\n我行已水滨，我仆犹木末。\n鸱鸟鸣黄桑，野鼠拱乱穴。\n夜深经战场，寒月照白骨。\n潼关百万师，往者散何卒。\n遂令半秦民，残害为异物。\n况我堕胡尘，及归尽华髮。\n经年至茅屋，妻子衣百结。\n恸哭松声回，悲泉共幽咽。\n平生所娇儿，颜色白胜雪。\n见耶背面啼，垢腻脚不韤。\n床前两小女，补绽才过膝。\n海图坼波涛，旧绣移曲折。\n天吴及紫凤，颠倒在裋褐。\n老夫情怀恶，呕泄卧数日。\n那无囊中帛，救汝寒凛栗。\n粉黛亦解苞，衾裯稍罗列。\n瘦妻面復光，痴女头自栉。\n学母无不为，晓妆随手抹。\n移时施朱铅，狼藉画眉阔。\n生还对童穉，似欲忘饥渴。\n问事竞挽鬚，谁能即嗔喝。\n飜思在贼愁，甘受杂乱聒。\n新归且慰意，生理焉能说。\n至尊尚蒙尘，几日休练卒。\n仰观天色改，坐觉祅气豁。\n阴风西北来，惨澹随回鹘。\n其王愿助顺，其俗善驰突。\n送兵五千人，驱马一万匹。\n此辈少为贵，四方服勇决。\n所用皆鹰腾，破敌过箭疾。\n圣心颇虚伫，时议气欲夺。\n伊洛指掌收，西京不足拔。\n官军请深入，蓄锐何俱发。\n此举开青徐，旋瞻略恆碣。\n昊天积霜露，正气有肃杀。\n祸转亡胡岁，势成擒胡月。\n胡命其能久，皇纲未宜绝。\n忆昨狼狈初，事与古先别。\n姦臣竟葅醢，同恶随荡析。\n不闻夏殷衰，中自诛褒妲。\n周汉获再兴，宣光果明哲。\n桓桓陈将军，仗钺奋忠烈。\n微尔人尽非，于今国犹活。\n凄凉大同殿，寂寞白兽闼。\n都人望翠华，佳气向金阙。\n园陵固有神，埽洒数不缺。\n煌煌太宗业，树立甚宏达。",
        "dynasty": "唐",
        "collection_info": null
    },
    {
        "uuid": "91a53fae9f721f82e65adbd7ad0b6f5a",
        "title": "得舍弟消息",
        "author": "杜甫",
        "content": "风吹紫荆树，色与春庭暮。\n花落辞故枝，风回返无处。\n骨肉恩书重，漂泊难相遇。\n犹有泪成河，经天復东注。",
        "dynasty": "唐",
        "collection_info": null
    },
    {
        "uuid": "af865af46b916856321c21795d296b93",
        "title": "徒步归行",
        "author": "杜甫",
        "content": "明公壮年值时危，经济实藉英雄姿。\n国之社稷今若是，武定祸乱非公谁。\n凤翔千官且饱饭，衣马不復能轻肥。\n青袍朝士最困者，白头拾遗徒步归。\n人生交契无老少，论交何必先同调。\n妻子山中哭向天，须公枥上追风骠。",
        "dynasty": "唐",
        "collection_info": null
    },
    {
        "uuid": "5267f554319e45f29a7d9274a45195e8",
        "title": "玉华宫",
        "author": "杜甫",
        "content": "溪回松风长，苍鼠窜古瓦。\n不知何王殿，遗构绝壁下。\n阴房鬼火青，坏道哀湍泻。\n万籁真笙竽，秋色正萧洒。\n美人为黄土，况乃粉黛假。\n当时侍金舆，故物独石马。\n忧来藉草坐，浩歌泪盈把。\n冉冉征途间，谁是长年者。",
        "dynasty": "唐",
        "collection_info": null
    },
    {
        "uuid": "ad79791a77c8e38498aa78245915e78b",
        "title": "九成宫",
        "author": "杜甫",
        "content": "苍山入百里，崖断如杵臼。\n曾宫凭风回，岌嶪土囊口。\n立神扶栋梁，凿翠开户牖。\n其阳产灵芝，其阴宿牛斗。\n纷披长松倒，揭𡿗怪石走。\n哀猨啼一声，客泪迸林薮。\n荒哉隋家帝，制此今颓朽。\n向使国不亡，焉为巨唐有。\n虽无新增修，尚置官居守。\n巡非瑶水远，迹是雕墙后。\n我行属时危，仰望嗟叹久。\n天王守太白，驻马更搔首。",
        "dynasty": "唐",
        "collection_info": null
    },
    {
        "uuid": "7e07b1c685325aed890d338fbf6bc5a2",
        "title": "羌村 一",
        "author": "杜甫",
        "content": "峥嵘赤云西，日脚下平地。\n柴门鸟雀噪，归客千里至。\n妻孥怪我在，惊定还拭泪。\n世乱遭飘荡，生还偶然遂。\n邻人满墙头，感叹亦歔欷。\n夜阑更秉烛，相对如梦寐。",
        "dynasty": "唐",
        "collection_info": null
    },
    {
        "uuid": "98635f8511ab2f696a346b7e176ddc77",
        "title": "羌村 二",
        "author": "杜甫",
        "content": "晚岁迫偷生，还家少欢趣。\n娇儿不离膝，畏我復却去。\n忆昔好追凉，故绕池边树。\n萧萧北风劲，抚事煎百虑。\n赖知禾黍收，已觉糟床注。\n如今足斟酌，且用慰迟暮。",
        "dynasty": "唐",
        "collection_info": null
    },
    {
        "uuid": "9c7596dcdad2ac29eff516dbd71e92b8",
        "title": "羌村 三",
        "author": "杜甫",
        "content": "羣鸡正乱叫，客至鸡鬬争。\n驱鸡上树木，始闻叩柴荆。\n父老四五人，问我久远行。\n手中各有携，倾榼浊復清。\n苦辞酒味薄，黍地无人耕。\n兵革既未息，儿童尽东征。\n请为父老歌，艰难块深情。\n歌罢仰天叹，四座泪纵横。",
        "dynasty": "唐",
        "collection_info": null
    },
    {
        "uuid": "204fef6ffc5ab9379871b80328117567",
        "title": "偪仄行赠毕曜",
        "author": "杜甫",
        "content": "偪仄何偪仄，我居巷南子巷北。\n可恨邻里间，十日不一见颜色。\n自从官马送还宫，行路难行涩如棘。\n我贫无乘非无足，昔者相过今不得。\n实不是爱微躯，又非关足无力。\n徒步翻愁官长怒，此心炯炯君应识。\n晓来急雨春风颠，睡美不闻钟鼓传。\n东家蹇驴许借我，泥滑不敢骑朝天。\n已令请急会通籍，男儿信命绝可怜。\n焉能终日心拳拳，忆君诵诗神凛然。\n辛夷始花亦已落，况我与子非壮年。\n街头酒价常苦贵，方外酒徒稀醉眠。\n速宜相就饮一斗，恰有三百青铜钱。",
        "dynasty": "唐",
        "collection_info": null
    },
    {
        "uuid": "d9aa9b20d4b3f98d8ae955d80d881315",
        "title": "送李校书二十六韵",
        "author": "杜甫",
        "content": "代北有豪鹰，生子毛尽赤。\n渥洼骐骥儿，尤异是龙脊。\n李舟名父子，清峻流辈伯。\n人间好少年，不必须白皙。\n十五富文史，十八足宾客。\n十九授校书，二十声辉赫。\n众中每一见，使我潜动魄。\n自恐二男儿，辛勤养无益。\n干元元年春，万姓始安宅。\n舟也衣綵衣，告我欲远适。\n倚门固有望，敛衽就行役。\n南登吟白华，已见楚山碧。\n蔼蔼咸阳都，冠盖日云积。\n何时太夫人，堂上会亲戚。\n汝翁草明光，天子正前席。\n归期岂烂漫，别意终感激。\n顾我蓬屋姿，谬通金闺籍。\n小来习性懒，晚节慵转剧。\n每愁悔吝作，如觉天地窄。\n羡君齿髮新，行己能夕惕。\n临岐意颇切，对酒不能吃。\n回身视绿野，惨澹如荒泽。\n老雁春忍饥，哀号待枯麦。\n时哉高飞燕，绚练新羽翮。\n长云湿褒斜，汉水饶巨石。\n无令轩车迟，衰疾悲夙昔。",
        "dynasty": "唐",
        "collection_info": null
    },
    {
        "uuid": "427bddf0d05df5853956c96aea0b56d9",
        "title": "洗兵马",
        "author": "杜甫",
        "content": "中兴诸将收山东，捷书日报清昼同。\n河广传闻一苇过，胡危命在破竹中。\n祗残邺城不日得，独任朔方无限功。\n京师皆骑汗血马，回纥餵肉葡萄宫。\n已喜皇威清海岱，常思仙仗过崆峒。\n三年笛裏关山月，万国兵前草木风。\n成王功大心转小，郭相谋深古来少。\n司徒清鉴悬明镜，尚书气与秋天杳。\n二三豪俊为时出，整顿干坤济时了。\n东走无復忆鲈鱼，南飞觉有安巢鸟。\n青春復随冠冕入，紫禁正耐烟花绕。\n鹤禁通霄凤辇备，鸡鸣问寝龙楼晓。\n攀龙附凤势莫当，天下尽化为侯王。\n汝等岂知蒙帝力，时来不得夸身强。\n关中既留萧丞相，幕下復用张子房。\n张公一生江海客，身长九尺鬚眉苍。\n征起适遇风云会，扶颠始知筹策良。\n青袍白马更何有，后汉今周喜再昌。\n寸地尺天皆入贡，奇祥异瑞争来送。\n不知何国致白环，復道诸山得银瓮。\n隐士休歌紫芝曲，词人解撰河清颂。\n田家望望惜雨干，布谷处处催春种。\n淇上健儿归莫懒，城南思妇愁多梦。\n安得壮士挽天河，净洗甲兵长不用。",
        "dynasty": "唐",
        "collection_info": null
    },
    {
        "uuid": "e1708dd30f4da50b8b5a41d552bb56b1",
        "title": "留花门",
        "author": "杜甫",
        "content": "北门天骄子，饱肉气勇决。\n高秋马肥健，挟矢射汉月。\n自古以为患，诗人厌薄伐。\n修德使其来，羁縻固不绝。\n胡为倾国至，出入暗金阙。\n中原有驱除，隐忍用此物。\n公主歌黄鹄，君王指白日。\n连云屯左辅，百里见积雪。\n长戟鸟休飞，哀笳曙幽咽。\n田家最恐惧，麦倒桑枝折。\n沙苑临清渭，泉香草丰洁。\n渡河不用船，千骑常撇烈。\n胡尘踰太行，杂种抵京室。\n花门既须留，原野转萧瑟。",
        "dynasty": "唐",
        "collection_info": null
    },
    {
        "uuid": "376c66e9fd59c32ea56f3ed48e93da61",
        "title": "病后遇王倚饮赠歌",
        "author": "杜甫",
        "content": "麟角凤觜世莫识，煎胶续弦奇自见。\n尚看王生抱此怀，在于甫也何由羡。\n且遇王生慰畴昔，素知贱子甘贫贱。\n酷见冻馁不足耻，多病沈年苦无健。\n王生怪我颜色恶，荅云伏枕艰难徧。\n疟疠三秋孰可忍，寒热百日相交战。\n头白眼暗坐有胝，肉黄皮皱命如綫。\n惟生哀我未平復，为我力致美殽膳。\n遣人向市赊香稉，唤妇出房亲自馔。\n长安冬葅酸且绿，金城土酥静如练。\n兼求富豪且割鲜，密沽斗酒谐终宴。\n故人情义晚谁似，令我手脚轻欲漩。\n老马为驹信不虚，当时得意况深眷。\n但使残年饱吃饭，只愿无事常相见。",
        "dynasty": "唐",
        "collection_info": null
    },
    {
        "uuid": "f2593076a9ae02ae96b4605f0e9f792b",
        "title": "湖城东遇孟云卿復归刘颢宅宿宴饮散因为醉歌",
        "author": "杜甫",
        "content": "疾风吹尘暗河县，行子隔手不相见。\n湖城城南一开眼，驻马偶识云卿面。\n向非刘颢为地主，懒回鞭辔成高宴。\n刘侯叹我携客来，置酒张灯促华馔。\n且将款曲终今夕，休语艰难尚酣战。\n照室红炉促曙光，萦窗素月垂文练。\n天开地裂长安陌，寒尽春生洛阳殿。\n岂知驱车復同轨，可惜刻漏随更箭。\n人生会合不可常，庭树鸡鸣泪如綫。",
        "dynasty": "唐",
        "collection_info": null
    },
    {
        "uuid": "17e30333b427317c4dddbdc348493342",
        "title": "阌乡姜七少府设脍戏赠长歌",
        "author": "杜甫",
        "content": "姜侯设脍当严冬，昨日今日皆天风。\n河冻未渔不易得，凿冰恐侵河伯宫。\n饔人受鱼鲛人手，洗鱼磨刀鱼眼红。\n无声细下飞碎雪，有骨已剁觜春葱。\n偏劝腹腴媿年少，软炊香饭缘老翁。\n落碪何曾白纸湿，放箸未觉金盘空。\n新欢便饱姜侯德，清觞异味情屡极。\n东归贪路自觉难，欲别上马身无力。\n可怜为人好心事，于我见子真颜色。\n不恨我衰子贵时，怅望且为今相忆。",
        "dynasty": "唐",
        "collection_info": null
    },
    {
        "uuid": "2d3b20f5d192a00d62e632ee9506d104",
        "title": "戏赠阌乡秦少公短歌",
        "author": "杜甫",
        "content": "去年行宫当太白，朝回君是同舍客。\n同心不减骨肉亲，每语见许文章伯。\n今日时清两京道，相逢苦觉人情好。\n昨夜邀欢乐更无，多才依旧能潦倒。",
        "dynasty": "唐",
        "collection_info": null
    },
    {
        "uuid": "13674211a6b4f378e1d3ceb791c15d0a",
        "title": "李鄠县丈人胡马行",
        "author": "杜甫",
        "content": "丈人骏马名胡骝，前年避胡过金牛。\n回鞭却走见天子，朝饮汉水暮灵州。\n自矜胡骝奇绝代，乘出千人万人爱。\n一闻说尽急难材，转益愁向驽骀辈。\n头上锐耳批秋竹，脚下高蹄削寒玉。\n始知神龙别有种，不比俗马空多肉。\n洛阳大道时再清，累日喜得俱东行。\n凤臆龙鬐未易识，侧身注目长风生。",
        "dynasty": "唐",
        "collection_info": null
    },
    {
        "uuid": "5bb8751784aaf6aa58388562df30cf20",
        "title": "义鹘",
        "author": "杜甫",
        "content": "阴崖有苍鹰，养子黑柏颠。\n白蛇登其巢，吞噬恣朝餐。\n雄飞远求食，雌者鸣辛酸。\n力强不可制，黄口无半存。\n其父从西归，飜身入长烟。\n斯须领健鹘，痛愤寄所宣。\n斗上捩孤影，噭哮来九天。\n修鳞脱远枝，巨颡坼老拳。\n高空得蹭蹬，短草辞蜿蜒。\n折尾能一掉，饱肠皆已穿。\n生虽灭众雏，死亦垂千年。\n物情有报復，快意贵目前。\n兹实鸷鸟最，急难心炯然。\n功成失所往，用舍何其贤。\n近经潏水湄，此事樵夫传。\n飘萧觉素髮，凛欲衝儒冠。\n人生许与分，只在顾盼间。\n聊为义鹘行，用激壮士肝。",
        "dynasty": "唐",
        "collection_info": null
    },
    {
        "uuid": "f25dff0d93a4498fc4825a5e51ed8e68",
        "title": "画鹘行",
        "author": "杜甫",
        "content": "高堂见生鹘，飒爽动秋骨。\n初惊无拘挛，何得立突兀。\n乃知画师妙，功刮造化窟。\n写作神骏姿，充君眼中物。\n鸟鹊满樛枝，轩然恐其出。\n侧脑看青霄，宁为众禽没。\n长翮如刀劒，人寰可超越。\n干坤空峥嵘，粉墨且萧瑟。\n缅思云沙际，自有烟雾质。\n吾今意何伤，顾步独纡郁。",
        "dynasty": "唐",
        "collection_info": null
    },
    {
        "uuid": "43eaed9dd5523054f8787fb73e84cccd",
        "title": "瘦马行",
        "author": "杜甫",
        "content": "东郊瘦马使我伤，骨骼硉兀如堵墙。\n绊之欲动转敧侧，此岂有意仍腾骧。\n细看六印带官字，众道三军遗路旁。\n皮干剥落杂泥滓，毛暗萧条连雪霜。\n去岁奔波逐余寇，骅骝不惯不得将。\n士卒多骑内厩马，惆怅恐是病乘黄。\n当时历块误一蹶，委弃非汝能周防。\n见人惨澹若哀诉，失主错莫无晶光。\n天寒远放雁为伴，日暮不收乌啄疮。\n谁家且养愿终惠，更试明年春草长。",
        "dynasty": "唐",
        "collection_info": null
    },
    {
        "uuid": "174e83c94d09856f5eed2c151be7050a",
        "title": "新安吏",
        "author": "杜甫",
        "content": "客行新安道，喧呼闻点兵。\n借问新安吏，县小更无丁。\n府帖昨夜下，次选中男行。\n中男绝短小，何以守王城。\n肥男有母送，瘦男独伶俜。\n白水暮东流，青山犹哭声。\n莫自使眼枯，收汝泪纵横。\n眼枯即见骨，天地终无情。\n我军取相州，日夕望其平。\n岂意贼难料，归军星散营。\n就粮近故垒，练卒依旧京。\n掘壕不到水，牧马役亦轻。\n况乃王师顺，抚养甚分明。\n送行勿泣血，仆射如父兄。",
        "dynasty": "唐",
        "collection_info": null
    },
    {
        "uuid": "d592466bf8ded639d6562a36bc985e47",
        "title": "潼关吏",
        "author": "杜甫",
        "content": "士卒何草草，筑城潼关道。\n大城铁不如，小城万丈余。\n借问潼关吏，修关还备胡。\n要我下马行，为我指山隅。\n连云列战格，飞鸟不能踰。\n胡来但自守，岂復忧西都。\n丈人视要处，窄狭容单车。\n艰难奋长戟，万古用一夫。\n哀哉桃林战，百万化为鱼。\n请嘱防关将，慎勿学哥舒。",
        "dynasty": "唐",
        "collection_info": null
    },
    {
        "uuid": "a1a2961a766725f2be75b0accc858978",
        "title": "石壕吏",
        "author": "杜甫",
        "content": "暮投石壕邨，有吏夜捉人。\n老翁踰墙走，老妇出门看。\n吏呼一何怒，妇啼一何苦。\n听妇前致词，三男邺城戍。\n一男附书致，二男新战死。\n存者且偷生，死者长已矣。\n室中更无人，惟有乳下孙。\n有孙母未去，出入无完帬。\n老妪力虽衰，请从吏夜归。\n急应河阳役，犹得备晨炊。\n夜久语声绝，如闻泣幽咽。\n天明登前途，独与老翁别。",
        "dynasty": "唐",
        "collection_info": null
    },
    {
        "uuid": "7acb22e55732c5b116a3de4877746616",
        "title": "新婚别",
        "author": "杜甫",
        "content": "兔丝附蓬麻，引蔓故不长。\n嫁女与征夫，不如弃路旁。\n结髮为妻子，席不暖君床。\n暮婚晨告别，无乃太怱忙。\n君行虽不远，守边赴河阳。\n妾身未分明，何以拜姑嫜。\n父母养我时，日夜令我藏。\n生女有所归，鸡狗亦得将。\n君今往死地，沈痛迫中肠。\n誓欲随君去，形势反苍黄。\n勿为新婚念，努力事戎行。\n妇人在军中，兵气恐不扬。\n自嗟贫家女，久致罗襦裳。\n罗襦不復施，对君洗红妆。\n仰视百鸟飞，大小必双翔。\n人事多错迕，与君永相望。",
        "dynasty": "唐",
        "collection_info": null
    },
    {
        "uuid": "0d681638a7335f6665612b6b37e47421",
        "title": "垂老别",
        "author": "杜甫",
        "content": "四郊未宁静，垂老不得安。\n子孙阵亡尽，焉用身独完。\n投杖出门去，同行为辛酸。\n幸有牙齿存，所悲骨髓干。\n男儿既介胄，长揖别上官。\n老妻卧路啼，岁暮衣裳单。\n孰知是死别，且復伤其寒。\n此去必不归，还闻劝加餐。\n土门壁甚坚，杏园度亦难。\n势异邺城下，纵死时犹宽。\n人生有离合，岂择衰老端。\n忆昔少壮日，迟回竟长叹。\n万国尽征戍，烽火被冈峦。\n积尸草木腥，流血川原丹。\n何乡为乐土，安敢尚盘桓。\n弃绝蓬室居，塌然摧肺肝。",
        "dynasty": "唐",
        "collection_info": null
    },
    {
        "uuid": "2054987bf6a9a29e08d04499829b2bf8",
        "title": "无家别",
        "author": "杜甫",
        "content": "寂寞天宝后，园庐但蒿藜。\n我里百余家，世乱各东西。\n存者无消息，死者为尘泥。\n贱子因阵败，归来寻旧蹊。\n人行见空巷，日瘦气惨悽。\n但对狐与貍，竖毛怒我啼。\n四邻何所有，一二老寡妻。\n宿鸟恋本枝，安辞且穷栖。\n方春独荷锄，日暮还灌畦。\n县吏知我至，召令习鼓鞞。\n虽从本州役，内顾无所携。\n近行止一身，远去终转迷。\n家乡既荡尽，远近理亦齐。\n永痛长病母，五年委沟溪。\n生我不得力，终身两酸嘶。\n人生无家别，何以为烝黎。",
        "dynasty": "唐",
        "collection_info": null
    },
    {
        "uuid": "d7280eb7364d31e8ed5c3ff3e32a54fc",
        "title": "夏日叹",
        "author": "杜甫",
        "content": "夏日出东北，陵天经中街。\n朱光彻厚地，郁蒸何由开。\n上苍久无雷，无乃号令乖。\n雨降不濡物，良田起黄埃。\n飞鸟苦热死，池鱼涸其泥。\n万人尚流冗，举目唯蒿莱。\n至今大河北，化作虎与豺。\n浩荡想幽蓟，王师安在哉？对食不能餐，我心殊未谐。\n眇然贞观初，难与数子偕。",
        "dynasty": "唐",
        "collection_info": null
    },
    {
        "uuid": "2bd434ea203b631fbb559d1c43cb0cac",
        "title": "夏夜叹",
        "author": "杜甫",
        "content": "永日不可暮，炎蒸毒我肠。\n安得万里风，飘飖吹我裳。\n昊天出华月，茂林延疎光。\n仲夏苦夜短，开轩纳微凉。\n虚明见纤毫，羽虫亦飞扬。\n物情无巨细，自适固其常。\n念彼荷戈士，穷年守边疆。\n何由一洗濯，执热互相望。\n竟夕击刁斗，喧声连万方。\n青紫虽被体，不如早还乡。\n北城悲笳发，鹳鹤号且翔。\n况復烦促倦，激烈思时康。",
        "dynasty": "唐",
        "collection_info": null
    },
    {
        "uuid": "d53299038587ddd7d7ff268f49fc231b",
        "title": "立秋后题",
        "author": "杜甫",
        "content": "日月不相饶，节序昨夜隔。\n玄蝉无停号，秋燕已如客。\n平生独往愿，惆怅年半百。\n罢官亦由人，何事拘形役。",
        "dynasty": "唐",
        "collection_info": null
    },
    {
        "uuid": "0ddae05a57bf4489d9701d6c1a59d37f",
        "title": "贻阮隐居",
        "author": "杜甫",
        "content": "陈留风俗衰，人物世不数。\n塞上得阮生，迥继先父祖。\n贫知静者性，自益毛髮古。\n车马入邻家，蓬蒿翳环堵。\n清诗近道要，识子用心苦。\n寻我草径微，褰裳蹋寒雨。\n更议居远邨，避喧甘猛虎。\n足明箕颍客，荣贵如粪土。",
        "dynasty": "唐",
        "collection_info": null
    },
    {
        "uuid": "ba7648dd25b90c049aba961be51b46a1",
        "title": "遣兴三首 一",
        "author": "杜甫",
        "content": "下马古战场，四顾但茫然。\n风悲浮云去，黄叶坠我前。\n朽骨穴蝼蚁，又为蔓草缠。\n故老行叹息，今人尚开边。\n汉虏互胜负，封疆不常全。\n安得廉耻将，三军同晏眠。",
        "dynasty": "唐",
        "collection_info": null
    },
    {
        "uuid": "0f85ba127cd639b13ad33222869284fa",
        "title": "遣兴三首 二",
        "author": "杜甫",
        "content": "高秋登塞山，南望马邑州。\n降虏东击胡，壮健尽不留。\n穹庐莽牢落，上有行云愁。\n老弱哭道路，愿闻甲兵休。\n邺中事反覆，死人积如丘。\n诸将已茅土，载驱谁与谋。",
        "dynasty": "唐",
        "collection_info": null
    },
    {
        "uuid": "8d6d7104155960b99d6598f37917e61f",
        "title": "遣兴三首 三",
        "author": "杜甫",
        "content": "丰年孰云迟，甘泽不在早。\n耕田秋雨足，禾黍已映道。\n春苗九月交，颜色同日老。\n劝汝衡门士，忽悲尚枯槁。\n时来展材力，先后无丑好。\n但讶鹿皮翁，忘机对芳草。",
        "dynasty": "唐",
        "collection_info": null
    },
    {
        "uuid": "fe096f708094d79fcaa534ea0d977629",
        "title": "昔游",
        "author": "杜甫",
        "content": "昔谒华盖君，深求洞宫脚。\n玉棺已上天，白日亦寂莫。\n暮升艮岑顶，巾几犹未却。\n弟子四五人，入来泪俱落。\n余时游名山，发轫在远壑。\n良觌违夙愿，含凄向寥廓。\n林昏罢幽磬，竟夜伏石阁。\n王乔下天坛，微月映皓鹤。\n晨溪嚮虚駃，归径行已昨。\n岂辞青鞋胝，怅望金匕药。\n东蒙赴旧隐，尚忆同志乐。\n休事董先生，于今独萧索。\n胡为客关塞，道意久衰薄。\n妻子亦何人，丹砂负前诺。\n虽悲鬒髮变，未忧筋力弱。\n扶藜望清秋，有兴入庐霍。",
        "dynasty": "唐",
        "collection_info": null
    },
    {
        "uuid": "5cea3d93f0a2d9682e575a0328960ceb",
        "title": "幽人",
        "author": "杜甫",
        "content": "孤云亦羣游，神物有所归。\n麟凤在赤霄，何当一来仪。\n往与惠荀辈，中年沧洲期。\n天高无消息，弃我忽若遗。\n内惧非道流，幽人见瑕疵。\n洪涛隐语笑，鼓枻蓬莱池。\n崔嵬扶桑日，照耀珊瑚枝。\n风帆倚翠盖，暮把东皇衣。\n咽漱元和津，所思烟霞微。\n知名未足称，局促商山芝。\n五湖復浩荡，岁暮有余悲。",
        "dynasty": "唐",
        "collection_info": null
    },
    {
        "uuid": "30ee03d1debfe333ec04abce30d776f7",
        "title": "佳人",
        "author": "杜甫",
        "content": "绝代有佳人，幽居在空谷。\n自云良家子，零落依草木。\n关中昔丧败，兄弟遭杀戮。\n官高何足论，不得收骨肉。\n世情恶衰歇，万事随转烛。\n夫壻轻薄儿，新人已如玉。\n合昏尚知时，鸳鸯不独宿。\n但见新人笑，那闻旧人哭。\n在山泉水清，出山泉水浊。\n侍婢卖珠回，牵萝补茅屋。\n摘花不插髮，采柏动盈匊。\n天寒翠袖薄，日暮倚修竹。",
        "dynasty": "唐",
        "collection_info": null
    },
    {
        "uuid": "3781f310d54fd7775bfc1f58c6ec5e7f",
        "title": "赤谷西崦人家",
        "author": "杜甫",
        "content": "跻险不自喧，出郊已清目。\n溪回日气暖，径转山田熟。\n鸟雀依茅茨，藩篱带松菊。\n如行武陵暮，欲问桃花宿。",
        "dynasty": "唐",
        "collection_info": null
    },
    {
        "uuid": "01ec349fd4eee31b0c0602d4820bbdaa",
        "title": "西枝邨寻置草堂地夜宿赞公土室二首 一",
        "author": "杜甫",
        "content": "出郭眄细岑，披榛得微路。\n溪行一流水，曲折方屡渡。\n赞公汤休徒，好静心迹素。\n昨枉霞上作，盛论岩中趣。\n怡然共携手，恣意同远步。\n扪萝涩先登，陟巘眩反顾。\n要求阳冈暖，苦陟阴岭冱。\n惆怅老大藤，沈吟屈蟠树。\n卜居意未展，杖策回且暮。\n层巅余落日，早蔓已多露。",
        "dynasty": "唐",
        "collection_info": null
    },
    {
        "uuid": "0bbd73cf18187cbec17536147aee5698",
        "title": "西枝邨寻置草堂地夜宿赞公土室二首 二",
        "author": "杜甫",
        "content": "天寒鸟已归，月出人更静。\n土室延白光，松门耿疎影。\n跻攀倦日短，语乐寄夜永。\n明燃林中薪，暗汲石底井。\n大师京国旧，德业天机秉。\n从来支许游，兴趣江湖迥。\n数奇谪关塞，道广存箕颍。\n何知戎马间，復接尘事屏。\n幽寻岂一路，远色有诸岭。\n晨光稍曚昽，更越西南顶。",
        "dynasty": "唐",
        "collection_info": null
    },
    {
        "uuid": "4d9c373d637f13d7494111d747e872f5",
        "title": "寄赞上人",
        "author": "杜甫",
        "content": "一昨陪锡杖，卜邻南山幽。\n年侵腰脚衰，未便阴崖秋。\n重冈北面起，竟日阳光留。\n茅屋买兼土，斯焉心所求。\n近闻西枝西，有谷杉黍稠。\n亭午颇和暖，石田又足收。\n当期塞雨干，宿昔齿疾瘳。\n裴回虎穴上，面势龙泓头。\n柴荆具茶茗，径路通林丘。\n与子成二老，来往亦风流。",
        "dynasty": "唐",
        "collection_info": null
    },
    {
        "uuid": "9140d3084ad9a0a3f4d2d2198d50f8e6",
        "title": "太平寺泉眼",
        "author": "杜甫",
        "content": "招提凭高冈，疎散连草莽。\n出泉枯柳根，汲引岁月古。\n石间见海眼，天畔萦水府。\n广深丈尺间，宴息敢轻侮。\n青白二小蛇，幽姿可时覩。\n如丝气或上，烂熳为云雨。\n山头到山下，凿井不尽土。\n取供十方僧，香美胜牛乳。\n北风起寒文，弱藻舒翠缕。\n明涵客衣净，细荡林影趣。\n何当宅下流，余润通药圃。\n三春湿黄精，一食生毛羽。",
        "dynasty": "唐",
        "collection_info": null
    },
    {
        "uuid": "6c36fe9f9792609111eec7c4cf7cada0",
        "title": "梦李白二首 一",
        "author": "杜甫",
        "content": "死别已吞声，生别常恻恻。\n江南瘴疠地，逐客无消息。\n故人入我梦，明我长相忆。\n恐非平生魂，路远不可测。\n魂来枫叶青，魂返关塞黑。\n君今在罗网，何以有羽翼。\n落月满屋梁，犹疑照颜色。\n水深波浪阔，无使蛟龙得。",
        "dynasty": "唐",
        "collection_info": null
    },
    {
        "uuid": "ae53d7a3aac63702a74717b51f630d54",
        "title": "梦李白二首 二",
        "author": "杜甫",
        "content": "浮云终日行，游子久不至。\n三夜频梦君，情亲见君意。\n告归常局促，苦道来不易。\n江湖多风波，舟楫恐失坠。\n出门搔白首，若负平生志。\n冠盖满京华，斯人独顦顇。\n孰云网恢恢，将老身反累。\n千秋万岁名，寂莫身后事。",
        "dynasty": "唐",
        "collection_info": null
    },
    {
        "uuid": "61b87259b2578b4a1428b4c40120b826",
        "title": "有怀台州郑十八司户",
        "author": "杜甫",
        "content": "天台隔三江，风浪无晨暮。\n郑公纵得归，老病不识路。\n昔如水上鸥，今如罝中兔。\n性命由他人，悲辛但狂顾。\n山鬼独一脚，蝮蛇长如树。\n呼号傍孤城，岁月谁与度。\n从来御魑魅，多为才名误。\n夫子嵇阮流，更被时俗恶。\n海隅微小吏，眼暗髮垂素。\n黄帽映青袍，非供折腰具。\n平生一杯酒，见我故人遇。\n相望无所成，干坤莽回互。",
        "dynasty": "唐",
        "collection_info": null
    },
    {
        "uuid": "e00e405a1023ef61c8bd5d52efd75e34",
        "title": "遣兴五首 一",
        "author": "杜甫",
        "content": "蛰龙三冬卧，老鹤万里心。\n昔时贤俊人，未遇犹视今。\n嵇康不得死，孔明有知音。\n又如壠底松，用舍在所寻。\n大哉霜雪榦，岁久为枯林。",
        "dynasty": "唐",
        "collection_info": null
    },
    {
        "uuid": "1e01219da4d6d412885e3dd9e30873e1",
        "title": "遣兴五首 二",
        "author": "杜甫",
        "content": "昔者庞德公，未曾入州府。\n襄阳耆旧间，处士节独苦。\n岂无济时策，终竟畏罗罟。\n林茂鸟有归，水深鱼知聚。\n举家依鹿门，刘表焉得取。",
        "dynasty": "唐",
        "collection_info": null
    },
    {
        "uuid": "33077cea2667f5942c671e62bb8b0274",
        "title": "遣兴五首 三",
        "author": "杜甫",
        "content": "我今日夜忧，诸弟各异方。\n不知死与生，何况道路长。\n避寇一分散，饥寒永相望。\n岂无柴门归，欲出畏虎狼。\n仰看云中雁，禽鸟亦有行。",
        "dynasty": "唐",
        "collection_info": null
    },
    {
        "uuid": "1bd450dabc06f4eb4203ba903ae52ee5",
        "title": "遣兴五首 四",
        "author": "杜甫",
        "content": "蓬生非无根，漂荡随高风。\n天寒落万里，不復归本丛。\n客子念故宅，三年门巷空。\n怅望但烽火，戎车满关东。\n生涯能几何，常在羁旅中。",
        "dynasty": "唐",
        "collection_info": null
    },
    {
        "uuid": "5df45fdf7b8d9d2e642c5ad7424ade93",
        "title": "遣兴五首 五",
        "author": "杜甫",
        "content": "昔在洛阳时，亲友相追攀。\n送客东郊道，遨游宿南山。\n烟尘阻长河，树羽成皋间。\n回首载酒地，岂无一日还。\n丈夫贵壮健，惨戚非朱颜。",
        "dynasty": "唐",
        "collection_info": null
    },
    {
        "uuid": "21d29961352f68e2d6b183cf67d7b2d3",
        "title": "遣兴五首 一",
        "author": "杜甫",
        "content": "朔风飘胡雁，惨澹带砂砾。\n长林何萧萧，秋草萋更碧。\n北里富熏天，高楼夜吹笛。\n焉知南邻客，九月犹絺绤。",
        "dynasty": "唐",
        "collection_info": null
    },
    {
        "uuid": "6b850b7ead300c470acaa764d68de196",
        "title": "遣兴五首 二",
        "author": "杜甫",
        "content": "长陵锐头儿，出猎待明发。\n骍弓金爪镝，白马蹴微雪。\n未知所驰逐，但见暮光灭。\n归来悬两狼，门户有旌节。",
        "dynasty": "唐",
        "collection_info": null
    },
    {
        "uuid": "c1f8841fa12fb3e01e29a908f5b20c42",
        "title": "遣兴五首 三",
        "author": "杜甫",
        "content": "漆有用而割，膏以明自煎。\n兰摧白露下，桂折秋风前。\n府中罗旧尹，沙道尚依然。\n赫赫萧京兆，今为时所怜。",
        "dynasty": "唐",
        "collection_info": null
    },
    {
        "uuid": "ac880faad47a940ec83576fe8a8331a7",
        "title": "遣兴五首 四",
        "author": "杜甫",
        "content": "猛虎凭其威，往往遭急缚。\n雷吼徒咆哮，枝撑已在脚。\n忽看皮寝处，无復睛闪烁。\n人有甚于斯，足以劝元恶。",
        "dynasty": "唐",
        "collection_info": null
    },
    {
        "uuid": "10d6fd6085ac51a86070be480d8455c1",
        "title": "遣兴五首 五",
        "author": "杜甫",
        "content": "朝逢富家葬，前后皆辉光。\n共指亲戚大，缌麻百夫行。\n送者各有死，不须羡其强。\n君看束练去，亦得归山冈。",
        "dynasty": "唐",
        "collection_info": null
    },
    {
        "uuid": "482088e3a56daf75681d46d3af33fae6",
        "title": "遣兴五首 一",
        "author": "杜甫",
        "content": "天用莫如龙，有时繫扶桑。\n顿辔海徒涌，神人身更长。\n性命苟不存，英雄徒自强。\n吞声勿復道，真宰意茫茫。",
        "dynasty": "唐",
        "collection_info": null
    },
    {
        "uuid": "da5a8dd5eab7c9a8f6365e47c647c94b",
        "title": "遣兴五首 二",
        "author": "杜甫",
        "content": "地用莫如马，无良復谁记。\n此日千里鸣，追风可君意。\n君看渥洼种，态与驽骀异。\n不杂蹄啮间，逍遥有能事。",
        "dynasty": "唐",
        "collection_info": null
    },
    {
        "uuid": "fa3dd5fcd1feb1bac0ecf3e76d61ada7",
        "title": "遣兴五首 三",
        "author": "杜甫",
        "content": "陶潜避俗翁，未必能达道。\n观其着诗集，颇亦恨枯槁。\n达生岂是足，默识盖不早。\n有子贤与愚，何其挂怀抱。",
        "dynasty": "唐",
        "collection_info": null
    },
    {
        "uuid": "1b79574e52e98f50e3b09e83bd6c053e",
        "title": "遣兴五首 四",
        "author": "杜甫",
        "content": "贺公雅吴语，在位常清狂。\n上疏乞骸骨，黄冠归故乡。\n爽气不可致，斯人今则亡。\n山阴一茅宇，江海日凄凉。",
        "dynasty": "唐",
        "collection_info": null
    },
    {
        "uuid": "9f46a95b99c7a21b5ae35fd29c2a78bc",
        "title": "遣兴五首 五",
        "author": "杜甫",
        "content": "吾怜孟浩然，裋褐即长夜。\n赋诗何必多，往往凌鲍谢。\n清江空旧鱼，春雨余甘蔗。\n每望东南云，令人几悲咤。",
        "dynasty": "唐",
        "collection_info": null
    },
    {
        "uuid": "8274d7959acec6e17dfa5f0d2f588139",
        "title": "前出塞九首 一",
        "author": "杜甫",
        "content": "戚戚去故里，悠悠赴交河。\n公家有程期，亡命婴祸罗。\n君已富士境，开边一何多。\n弃绝父母恩，吞声行负戈。",
        "dynasty": "唐",
        "collection_info": null
    },
    {
        "uuid": "dd2c4e09b8afc9714e8c651c622e1c81",
        "title": "前出塞九首 二",
        "author": "杜甫",
        "content": "出门日已远，不受徒旅欺。\n骨肉恩岂断，男儿死无时。\n走马脱辔头，手中挑青丝。\n捷下万仞冈，俯身试搴旗。",
        "dynasty": "唐",
        "collection_info": null
    },
    {
        "uuid": "712162ae9d15efa2aaee7876a282b91b",
        "title": "前出塞九首 三",
        "author": "杜甫",
        "content": "磨刀呜咽水，水赤刃伤手。\n欲轻肠断声，心绪乱已久。\n丈夫誓许国，愤惋復何有。\n功名图骐驎，战骨当速朽。",
        "dynasty": "唐",
        "collection_info": null
    },
    {
        "uuid": "248dbbfc21b6da23b6e6dace4c37c42f",
        "title": "前出塞九首 四",
        "author": "杜甫",
        "content": "送徒既有长，远戍亦有身。\n生死向前去，不劳吏怒嗔。\n路逢相识人，附书与六亲。\n哀哉两决绝，不復同苦辛。",
        "dynasty": "唐",
        "collection_info": null
    },
    {
        "uuid": "fa2cfbb1b46d6d0d466e3e679f5c7cb9",
        "title": "前出塞九首 五",
        "author": "杜甫",
        "content": "迢迢万余里，领我赴三军。\n军中异苦乐，主将宁尽闻。\n隔河见胡骑，倏忽数百羣。\n我始为奴仆，几时树功勋。",
        "dynasty": "唐",
        "collection_info": null
    },
    {
        "uuid": "2a8311d023256c4ab9f5bb18d3aca185",
        "title": "前出塞九首 六",
        "author": "杜甫",
        "content": "挽弓当挽强，用箭当用长。\n射人先射马，擒贼先擒王。\n杀人亦有限，列国自有疆。\n苟能制侵陵，岂在多杀伤。",
        "dynasty": "唐",
        "collection_info": null
    },
    {
        "uuid": "de3e8e296c261e9db5242000d332c343",
        "title": "前出塞九首 七",
        "author": "杜甫",
        "content": "驱马天雨雪，军行入高山。\n径危抱寒石，指落曾冰间。\n已去汉月远，何时筑城还。\n浮云暮南征，可望不可攀。",
        "dynasty": "唐",
        "collection_info": null
    },
    {
        "uuid": "0b756641990d92c6bf2a528b46a1505d",
        "title": "前出塞九首 八",
        "author": "杜甫",
        "content": "单于寇我垒，百里风尘昏。\n雄劒四五动，彼军为我奔。\n虏其名王归，繫颈授辕门。\n潜身备行列，一胜何足论。",
        "dynasty": "唐",
        "collection_info": null
    },
    {
        "uuid": "72672d3ead3f067d71ad954040969377",
        "title": "前出塞九首 九",
        "author": "杜甫",
        "content": "从军十年余，能无分寸功。\n众人贵苟得，欲语羞雷同。\n中原有鬬争，况在狄与戎。\n丈夫四方志，安可辞固穷。",
        "dynasty": "唐",
        "collection_info": null
    },
    {
        "uuid": "8f97ab4283a6be4292872b43473921c7",
        "title": "后出塞五首 一",
        "author": "杜甫",
        "content": "男儿生世间，及壮当封侯。\n战伐有功业，焉能守旧丘。\n召募赴蓟门，军动不可留。\n千金买马鞭，百金装刀头。\n闾里送我行，亲戚拥道周。\n斑白居上列，酒酣进庶羞。\n少年别有赠，含笑看吴钩。",
        "dynasty": "唐",
        "collection_info": null
    },
    {
        "uuid": "a28189451cbb59eb811d4b512a3f812c",
        "title": "后出塞五首 二",
        "author": "杜甫",
        "content": "朝进东门营，暮上河阳桥。\n落日照大旗，马鸣风萧萧。\n平沙列万幕，部伍各见招。\n中天悬明月，令严夜寂寥。\n悲笳数声动，壮士惨不骄。\n借问大将谁，恐是霍嫖姚。",
        "dynasty": "唐",
        "collection_info": null
    },
    {
        "uuid": "9f3063093cbc2e94f3dde9453c43c53b",
        "title": "后出塞五首 三",
        "author": "杜甫",
        "content": "古人重守边，今人重高勋。\n岂知英雄主，出师亘长云。\n六合已一家，四夷且孤军。\n遂使貔虎士，奋身勇所闻。\n拔劒击大荒，日收胡马羣。\n誓开玄冥北，持以奉吾君。",
        "dynasty": "唐",
        "collection_info": null
    },
    {
        "uuid": "b270f9cb3948f53fcd47f046c34acc67",
        "title": "后出塞五首 四",
        "author": "杜甫",
        "content": "献凯日继踵，两蕃静无虞。\n渔阳豪侠地，击鼓吹笙竽。\n云帆转辽海，稉稻来东吴。\n越罗与楚练，照耀舆台躯。\n主将位益崇，气骄凌上都。\n边人不敢议，议者死路衢。",
        "dynasty": "唐",
        "collection_info": null
    },
    {
        "uuid": "6f5c1ec95b87d279bd65cd7d3ff5c847",
        "title": "后出塞五首 五",
        "author": "杜甫",
        "content": "我本良家子，出师亦多门。\n将骄益愁思，身贵不足论。\n跃马二十年，恐辜明主恩。\n坐见幽州骑，长驱河洛昏。\n中夜间道归，故里但空邨。\n恶名幸脱免，穷老无儿孙。",
        "dynasty": "唐",
        "collection_info": null
    },
    {
        "uuid": "08c712605d3e6b640317a1ddd1540e2a",
        "title": "别赞上人",
        "author": "杜甫",
        "content": "百川日东流，客去亦不息。\n我生苦漂荡，何时有终极。\n赞公释门老，放逐来上国。\n还为世尘婴，颇带顦顇色。\n杨枝晨在手，豆子雨已熟。\n是身如浮云，安可限南北。\n异县逢旧友，初忻写胸臆。\n天长关塞寒，岁暮饥冻逼。\n野风吹征衣，欲别向曛黑。\n马嘶思故枥，归鸟尽敛翼。\n古来聚散地，宿昔长荆棘。\n相看俱衰年，出处各努力。",
        "dynasty": "唐",
        "collection_info": null
    },
    {
        "uuid": "3bf9ccabdba93ffd488cb5ed51e74109",
        "title": "万丈潭",
        "author": "杜甫",
        "content": "青溪合冥莫，神物有显晦。\n龙依积水蟠，窟压万丈内。\n跼步凌垠堮，侧身下烟霭。\n前临洪涛宽，却立苍石大。\n山色一径尽，崖绝两壁对。\n削成根虚无，倒影垂澹瀩。\n黑如湾澴底，清见光炯碎。\n孤云倒来深，飞鸟不在外。\n高萝成帷幄，寒木累旌旆。\n远川曲通流，嵌窦潜洩濑。\n造幽无人境，发兴自我辈。\n告归遗恨多，将老斯游最。\n闭藏修鳞蛰，出入巨石碍。\n何事暑天过，快意风雨㑹。",
        "dynasty": "唐",
        "collection_info": null
    },
    {
        "uuid": "714540876a2f3308c21f99a736ad9269",
        "title": "两当县吴十侍御江上宅",
        "author": "杜甫",
        "content": "寒城朝烟澹，山谷落叶赤。\n阴风千里来，吹汝江上宅。\n鵾鸡号枉渚，日色傍阡陌。\n借问持斧翁，几年长沙客。\n哀哀失木狖，矫矫避弓翮。\n亦知故乡乐，未敢思夙昔。\n昔在凤翔都，共通金闺籍。\n天子犹蒙尘，东郊暗长戟。\n兵家忌间谍，此辈常接迹。\n台中领举劾，君必慎剖析。\n不忍杀无辜，所以分白黑。\n上官权许与，失意见迁斥。\n仲尼甘旅人，向子识损益。\n朝廷非不知，闭口休叹息。\n余时忝诤臣，丹陛实咫尺。\n相看受狼狈，至死难塞责。\n行迈心多违，出门无与适。\n于公负明义，惆怅头更白。",
        "dynasty": "唐",
        "collection_info": null
    },
    {
        "uuid": "3ba6d243ddba210c7f8d128e1ed1dd70",
        "title": "发秦州",
        "author": "杜甫",
        "content": "我衰更懒拙，生事不自谋。\n无食问乐土，无衣思南州。\n汉源十月交，天气凉如秋。\n草木未黄落，况闻山水幽。\n栗亭名更佳，下有良田畴。\n充肠多薯蓣，崖蜜亦易求。\n密竹復冬笋，清池可方舟。\n虽伤旅寓远，庶遂平生游。\n此邦俯要衝，实恐人事稠。\n应接非本性，登临未销忧。\n溪谷无异石，塞田始微收。\n岂復慰老夫，惘然难久留。\n日色隐孤戍，乌啼满城头。\n中宵驱车去，饮马寒塘流。\n磊落星月高，苍茫云雾浮。\n大哉干坤内，吾道长悠悠。",
        "dynasty": "唐",
        "collection_info": null
    },
    {
        "uuid": "d21f1315e9c6e94cdd66152ff8ee035a",
        "title": "赤谷",
        "author": "杜甫",
        "content": "天寒霜雪繁，游子有所之。\n岂但岁月暮，重来未有期。\n晨发赤谷亭，险艰方自兹。\n乱石无改辙，我车已载脂。\n山深苦多风，落日童穉饥。\n悄然邨墟迥，烟火何由追。\n贫病转零落，故乡不可思。\n常恐死道路，永为高人嗤。",
        "dynasty": "唐",
        "collection_info": null
    },
    {
        "uuid": "f6cada964d71c1d8d90fdc0bb7af400b",
        "title": "铁堂峡",
        "author": "杜甫",
        "content": "山风吹游子，缥缈乘险绝。\n峡形藏堂隍，壁色立积铁。\n径摩穹苍蟠，石与厚地裂。\n修纤无垠竹，嵌空太始雪。\n威迟哀壑底，徒旅惨不悦。\n水寒长冰横，我马骨正折。\n生涯抵弧矢，盗贼殊未灭。\n飘蓬踰三年，回首肝肺热。",
        "dynasty": "唐",
        "collection_info": null
    },
    {
        "uuid": "b37637d3249ec18b42194b4ef20f5ea4",
        "title": "盐井",
        "author": "杜甫",
        "content": "卤中草木白，青者官盐烟。\n官作既有程，煮盐烟在川。\n汲井岁榾榾，出车日连连。\n自公斗三百，转致斛六千。\n君子慎止足，小人苦喧阗。\n我何良叹嗟，物理固自然。",
        "dynasty": "唐",
        "collection_info": null
    },
    {
        "uuid": "edf4735c6fb410f0f5c2f2c4305bbcfa",
        "title": "寒硖",
        "author": "杜甫",
        "content": "行迈日悄悄，山谷势多端。\n云门转绝岸，积阻霾天寒。\n寒硖不可度，我实衣裳单。\n况当仲冬交，泝沿增波澜。\n野人寻烟语，行子傍水餐。\n此生免荷殳，未敢辞路难。",
        "dynasty": "唐",
        "collection_info": null
    },
    {
        "uuid": "b9dca039ad1b6416bbc45e3741fef3c4",
        "title": "法镜寺",
        "author": "杜甫",
        "content": "身危适他州，勉强终劳苦。\n神伤山行深，愁破崖寺古。\n婵娟碧鲜净，萧摵寒箨聚。\n回回山根水，冉冉松上雨。\n洩云蒙清晨，初日翳復吐。\n朱甍半光炯，户牖粲可数。\n拄策忘前期，出萝已亭午。\n冥冥子规叫，微径不復取。",
        "dynasty": "唐",
        "collection_info": null
    },
    {
        "uuid": "5dac45047aef08a282543125bad09374",
        "title": "青阳峡",
        "author": "杜甫",
        "content": "塞外苦厌山，南行道弥恶。\n冈峦相经亘，云水气参错。\n林迥硖角来，天窄壁面削。\n磎西五里石，奋怒向我落。\n仰看日车侧，俯恐坤轴弱。\n魑魅啸有风，霜霰浩漠漠。\n昨忆踰陇坂，高秋视吴岳。\n东笑莲华卑，北知崆峒薄。\n超然侔壮观，已谓殷寥廓。\n突兀犹趁人，及兹叹冥莫。",
        "dynasty": "唐",
        "collection_info": null
    },
    {
        "uuid": "13bbf6709ebb9d2f0c259b71c558d73a",
        "title": "龙门镇",
        "author": "杜甫",
        "content": "细泉兼轻冰，沮洳栈道湿。\n不辞辛苦行，迫此短景急。\n石门雪云隘，古镇峰峦集。\n旌竿暮惨澹，风水白刃涩。\n胡马屯成皋，防虞此何及。\n嗟尔远戍人，山寒夜中泣。",
        "dynasty": "唐",
        "collection_info": null
    },
    {
        "uuid": "4da95aff55f65c92b351f0dc7a44216e",
        "title": "石龛",
        "author": "杜甫",
        "content": "熊罴哮我东，虎豹号我西。\n我后鬼长啸，我前狨又啼。\n天寒昏无日，山远道路迷。\n驱车石龛下，仲冬见虹蜺。\n伐竹者谁子，悲歌上云梯。\n为官采美箭，五岁供梁齐。\n苦云直簳尽，无以充提携。\n奈何渔阳骑，飒飒惊烝黎。",
        "dynasty": "唐",
        "collection_info": null
    },
    {
        "uuid": "fa2a18458a712eb6754649e93b6c0365",
        "title": "积草岭",
        "author": "杜甫",
        "content": "连峰积长阴，白日递隐见。\n飕飕林响交，惨惨石壮变。\n山分积草岭，路异明水县。\n旅泊吾道穷，衰年岁时倦。\n卜居尚百里，休驾投诸彦。\n邑有佳主人，情如已会面。\n来书语绝妙，远客惊深眷。\n食蕨不愿余，茅茨眼中见。",
        "dynasty": "唐",
        "collection_info": null
    },
    {
        "uuid": "24cda82ece316a160e995445dae7e5a2",
        "title": "泥功山",
        "author": "杜甫",
        "content": "朝行青泥上，暮在青泥中。\n泥泞非一时，版筑劳人功。\n不畏道途永，乃将汩没同。\n白马为铁骊，小儿成老翁。\n哀猿透却坠，死鹿力所穷。\n寄语北来人，后来莫悤悤。",
        "dynasty": "唐",
        "collection_info": null
    },
    {
        "uuid": "d736a146c810eb1514a13f90c0197adc",
        "title": "凤凰台",
        "author": "杜甫",
        "content": "亭亭凤凰台，北对西康州。\n西伯今寂寞，凰声亦悠悠。\n山峻路绝踪，石林气高浮。\n安得万丈梯，为君上上头。\n恐有无母雏，饥寒日啾啾。\n我能剖心出，饮啄慰孤愁。\n心以当竹实，炯然无外求。\n血以当醴泉，岂徒比清流。\n所贵王者瑞，敢辞微命休。\n坐看綵翮长，举意八极周。\n自天衔瑞图，飞下十二楼。\n图以奉至尊，凤以垂鸿猷。\n再光中兴业，一洗苍生忧。\n深衷正为此，羣盗何淹留。",
        "dynasty": "唐",
        "collection_info": null
    },
    {
        "uuid": "52cd2a8678a68534fb3152e7a202edd6",
        "title": "干元中寓居同谷县作歌七首 一",
        "author": "杜甫",
        "content": "有客有客字子美，白头乱髮垂过耳。\n岁拾橡栗随狙公，天寒日暮山谷裏。\n中原无书归不得，手脚冻皴皮肉死。\n鸣呼一歌兮歌已哀，悲风为我从天来。",
        "dynasty": "唐",
        "collection_info": null
    },
    {
        "uuid": "bdaf9f7e800e7b8d0335be227f12d19f",
        "title": "干元中寓居同谷县作歌七首 二",
        "author": "杜甫",
        "content": "长镵长镵白木柄，我生托子以为命。\n黄精无苗山雪盛，短衣数挽不掩胫。\n此时与子空归来，男呻女吟四壁静。\n鸣呼二歌兮歌始放，邻里为我色惆怅。",
        "dynasty": "唐",
        "collection_info": null
    },
    {
        "uuid": "0eeb3dbc06222b28007cfb94b498f224",
        "title": "干元中寓居同谷县作歌七首 三",
        "author": "杜甫",
        "content": "有弟有弟在远方，三人各瘦何人强。\n生别展转不相见，胡尘暗天道路长。\n东飞驾鹅后鹙鸧，安得送我置汝旁。\n鸣呼三歌兮歌三发，汝归何处收兄骨。",
        "dynasty": "唐",
        "collection_info": null
    },
    {
        "uuid": "92dc8562981ee62e52286082fe4a97a5",
        "title": "干元中寓居同谷县作歌七首 四",
        "author": "杜甫",
        "content": "有妹有妹在钟离，良人早殁诸孤痴。\n长淮浪高蛟龙怒，十年不见来何时。\n扁舟欲往箭满眼，杳杳南国多旌旗。\n鸣呼四歌兮歌四奏，林猨为我啼清昼。",
        "dynasty": "唐",
        "collection_info": null
    },
    {
        "uuid": "0d66c9767fe8bee5842e68ad7f3de9a3",
        "title": "干元中寓居同谷县作歌七首 五",
        "author": "杜甫",
        "content": "四山多风溪水急，寒雨飒飒枯树湿。\n黄蒿古城云不开，白狐跳梁黄狐立。\n我生何为在穷谷，中夜起坐万感集。\n鸣呼五歌兮歌正长，魂招不来归故乡。",
        "dynasty": "唐",
        "collection_info": null
    },
    {
        "uuid": "7d87ff0bfa8060dca3e96bfa0045a96b",
        "title": "干元中寓居同谷县作歌七首 六",
        "author": "杜甫",
        "content": "南有龙兮在山湫，古木巃嵷枝相樛。\n木叶黄落龙正蛰，蝮蛇东来水上游。\n我行怪此安敢出，拔劒欲斩且復休。\n鸣呼六歌兮歌思迟，溪壑为我回春姿。",
        "dynasty": "唐",
        "collection_info": null
    },
    {
        "uuid": "41b44f5a6d9afb45970c7fc470210ed4",
        "title": "干元中寓居同谷县作歌七首 七",
        "author": "杜甫",
        "content": "男儿生不成名身已老，三年饥走荒山道。\n长安卿相多少年，富贵应须致身早。\n山中儒生旧相识，但话宿昔伤怀抱。\n鸣呼七歌兮悄终曲，仰视皇天白日速。",
        "dynasty": "唐",
        "collection_info": null
    },
    {
        "uuid": "2e4fddf7b7f051ef8491e8d6f08912c0",
        "title": "发同谷县",
        "author": "杜甫",
        "content": "贤有不黔突，圣有不暖席。\n况我饥愚人，焉能尚安宅。\n始来兹山中，休驾喜地僻。\n奈何迫物累，一岁四行役。\n忡忡去绝境，杳杳更远适。\n停骖龙潭云，回首白崖石。\n临岐别数子，握手泪再滴。\n交情无旧深，穷老多惨戚。\n平生懒拙意，偶值栖遁迹。\n去住与愿违，仰惭林间翮。",
        "dynasty": "唐",
        "collection_info": null
    },
    {
        "uuid": "f836947862699fc3c620f2849ae9449a",
        "title": "木皮岭",
        "author": "杜甫",
        "content": "首路栗亭西，尚想凤皇邨。\n季冬携童穉，辛苦赴蜀门。\n南登木皮岭，艰险不易论。\n汗流被我体，祁寒为之暄。\n远岫争辅佐，千岩自崩奔。\n始知五岳外，别有他山尊。\n仰干塞大明，俯入裂厚坤。\n再闻虎豹鬬，屡跼风水昏。\n高有废阁道，摧折如短辕。\n下有冬青林，石上走长根。\n西崖特秀发，焕若灵芝繁。\n润聚金碧气，清无沙土痕。\n忆观昆崙图，目击悬圃存。\n对此欲何适，默伤垂老魂。",
        "dynasty": "唐",
        "collection_info": null
    },
    {
        "uuid": "cb143e9f001ee29d2c4357bb14123248",
        "title": "白沙渡",
        "author": "杜甫",
        "content": "畏途随长江，渡口下绝岸。\n差池上舟楫，杳窕入云汉。\n天寒荒野外，日暮中流半。\n我马向北嘶，山猨饮相唤。\n水清石礧礧，沙白滩漫漫。\n迥然洗愁辛，多病一疎散。\n高壁抵嵚崟，洪涛越凌乱。\n临风独回首，揽辔復三叹。",
        "dynasty": "唐",
        "collection_info": null
    },
    {
        "uuid": "4c2eee4e387e0aaa2646eeab5f44a4d7",
        "title": "水会渡",
        "author": "杜甫",
        "content": "山行有常程，中夜尚未安。\n微月没已久，崖倾路何难。\n大江动我前，汹若溟渤宽。\n篙师暗理楫，歌笑轻波澜。\n霜浓木石滑，风急手足寒。\n入舟已千忧，陟巘仍万盘。\n迥眺积水外，始知众星干。\n远游令人瘦，衰疾惭加餐。",
        "dynasty": "唐",
        "collection_info": null
    },
    {
        "uuid": "9bdbaf855885676ca144f49317c76909",
        "title": "飞仙阁",
        "author": "杜甫",
        "content": "土门山行窄，微径缘秋毫。\n栈云兰干峻，梯石结构牢。\n万壑攲疎林，积阴带奔涛。\n寒日外澹泊，长风中怒号。\n歇鞍在地底，始觉所历高。\n往来杂坐卧，人马同疲劳。\n浮生有定分，饥饱岂可逃。\n叹息谓妻子，我何随汝曹。",
        "dynasty": "唐",
        "collection_info": null
    },
    {
        "uuid": "3985f7ddea51e8d0ea75f3be33743f96",
        "title": "五盘",
        "author": "杜甫",
        "content": "五盘虽云险，山色佳有余。\n仰凌栈道细，俯映江木疎。\n地僻无网罟，水清反多鱼。\n好鸟不妄飞，野人半巢居。\n喜见淳朴俗，坦然心神舒。\n东郊尚格鬬，巨猾何时除。\n故乡有弟妹，流落随丘墟。\n成都万事好，岂若归吾庐。",
        "dynasty": "唐",
        "collection_info": null
    },
    {
        "uuid": "4db3fa14814dd9e2c0b10ad44ade760e",
        "title": "龙门阁",
        "author": "杜甫",
        "content": "清江下龙门，绝壁无尺土。\n长风驾高浪，浩浩自太古。\n危途中萦盘，仰望垂綫缕。\n滑石攲谁凿，浮梁袅相拄。\n目眩陨杂花，头风吹过雨。\n百年不敢料，一坠那得取。\n饱闻经瞿塘，足见度大庾。\n终身历艰险，恐惧从此数。",
        "dynasty": "唐",
        "collection_info": null
    },
    {
        "uuid": "9be9417083d0ebea1d332b24d163f310",
        "title": "石柜阁",
        "author": "杜甫",
        "content": "季冬日已长，山晚半天赤。\n蜀道多早花，江间饶奇石。\n石柜曾波上，临虚荡高壁。\n清晖回羣鸥，暝色带远客。\n羁栖负幽意，感叹向绝迹。\n信甘孱懦婴，不独冻馁迫。\n优游谢康乐，放浪陶彭泽。\n吾衰未自安，谢尔性所适。",
        "dynasty": "唐",
        "collection_info": null
    },
    {
        "uuid": "46e93e780ed42b274fc0765e3084ffe8",
        "title": "桔柏渡",
        "author": "杜甫",
        "content": "青冥寒江渡，驾竹为长桥。\n竿湿烟漠漠，江永风萧萧。\n连笮动袅娜，征衣飒飘飖。\n急流鸨鹢散，绝岸鼋鼍骄。\n西辕自兹异，东逝不可要。\n高通荆门路，阔会沧海潮。\n孤光隐顾眄，游子怅寂寥。\n无以洗心胸，前登但山椒。",
        "dynasty": "唐",
        "collection_info": null
    },
    {
        "uuid": "b5db31a8069f2ab4254424f07383eb6d",
        "title": "劒门",
        "author": "杜甫",
        "content": "惟天有设险，劒门天下壮。\n连山抱西南，石角皆北向。\n两崖崇墉倚，刻画城郭状。\n一夫怒临关，百万未可傍。\n珠玉走中原，岷峨气悽怆。\n三皇五帝前，鸡犬各相放。\n后王尚柔远，职贡道已丧。\n至今英雄人，高视见霸王。\n幷吞与割据，极力不相让。\n吾将罪真宰，意欲铲迭嶂。\n恐此復偶然，临风默惆怅。",
        "dynasty": "唐",
        "collection_info": null
    },
    {
        "uuid": "1ee3c376bed1e5f01b8baf202a9d2ff4",
        "title": "鹿头山",
        "author": "杜甫",
        "content": "鹿头何亭亭，是日慰饥渴。\n连山西南断，俯见千里豁。\n游子出京华，劒门不可越。\n及兹险阻尽，始喜原野阔。\n殊方昔三分，霸气曾间发。\n天下今一家，云端失双阙。\n悠然想扬马，继起名硉兀。\n有文令人伤，何处埋尔骨。\n纡余脂膏地，惨澹豪侠窟。\n仗钺非老臣，宣风岂专达。\n冀公柱石姿，论道邦国活。\n斯人亦何幸，公镇逾岁月。",
        "dynasty": "唐",
        "collection_info": null
    },
    {
        "uuid": "a7928b5e7713b92fbfd7004f436ed1a2",
        "title": "成都府",
        "author": "杜甫",
        "content": "翳翳桑榆日，照我征衣裳。\n我行山川异，忽在天一方。\n但逢新人民，未卜见故乡。\n大江东流去，游子去日长。\n曾城填华屋，季冬树木苍。\n喧然名都会，吹箫间笙簧。\n信美无与适，侧身望川梁。\n鸟[雀]夜各归，中原杳茫茫。\n初月出不高，众星尚争光。\n自古有羁旅，我何苦哀伤。",
        "dynasty": "唐",
        "collection_info": null
    },
    {
        "uuid": "f7bcf726df56fe2d4625e7b8fae91182",
        "title": "石笋行",
        "author": "杜甫",
        "content": "君不见益州城西门，陌上石笋双高蹲。\n古来相传是海眼，苔藓蚀尽波涛痕。\n雨多往往得瑟瑟此事恍惚难明论。\n恐是昔时卿相墓，立石为表今仍存。\n惜哉俗态好蒙蔽，亦如小臣媚至尊。\n政化错迕失大体，坐看倾危受厚恩。\n嗟尔石笋擅虚名，后来未识犹骏奔。\n安得壮士掷天外，使人不疑见本根。",
        "dynasty": "唐",
        "collection_info": null
    },
    {
        "uuid": "8142dfea8f77b1794be43e34d0717518",
        "title": "石犀行",
        "author": "杜甫",
        "content": "君不见秦时蜀太守，刻石立作三犀牛。\n自古虽有厌胜法，天生江水向东流。\n蜀人矜夸一千载，泛溢不近张仪楼。\n今年灌口损户口，此事或恐为神羞。\n终藉堤防出众力，高拥木石当清秋。\n先王作法皆正道，鬼怪何得参人谋。\n嗟尔三犀不经济，缺讹只与长川逝。\n但见元气常调和，自免洪涛恣凋瘵。\n安得壮士提天纲，再平水土犀奔茫。",
        "dynasty": "唐",
        "collection_info": null
    },
    {
        "uuid": "144289059ca3318817dedb56cc409141",
        "title": "杜鹃行",
        "author": "杜甫",
        "content": "君不见昔日蜀天子，化作杜鹃似老乌。\n寄巢生子不自啄，羣鸟至今与哺雏。\n虽同君臣有旧礼，骨肉满眼身羁孤。\n业工窜伏深树裏，四月五月偏号呼。\n其声哀痛口流血，所诉何事常区区。\n尔岂摧残始发愤，羞带羽翮伤形愚。\n苍天变化谁料得，万事反覆何所无。\n万事反覆何所无，岂忆当殿羣臣趋。",
        "dynasty": "唐",
        "collection_info": null
    },
    {
        "uuid": "f17f52dd9dab8991435c8547502dc4a5",
        "title": "赠蜀僧闾丘师兄",
        "author": "杜甫",
        "content": "大师铜梁秀，籍籍名家孙。\n呜呼先博士，炳灵精气奔。\n惟昔武皇后，临轩御干坤。\n多士尽儒冠，墨客蔼云屯。\n当时上紫殿，不独卿相尊。\n世传闾丘笔峻极逾昆崙。\n凤藏丹宵暮，龙去白水浑。\n青荧雪岭东，碑碣旧制存。\n斯文散都邑，高价越玙璠。\n晚看作者意，妙绝与谁论。\n吾祖诗冠古，同年蒙主恩。\n豫章夹日月，岁久空深根。\n小子思疎阔，岂能达词门。\n穷愁一挥泪，相遇即诸昆。\n我住锦官城，兄居祇树图。\n地近慰旅愁，往来当丘樊。\n天涯歇滞雨，稉稻卧不翻。\n漂然薄游倦，始与道侣敦。\n景晏步修廊，而无车马喧。\n夜阑接软语，落月如金盆。\n漠漠世界黑，驱车争夺繁。\n惟有摩尼珠，可照浊水源。",
        "dynasty": "唐",
        "collection_info": null
    },
    {
        "uuid": "a0a1e29d5972314ebcf70d3c28a1b184",
        "title": "泛溪",
        "author": "杜甫",
        "content": "落景下高堂，进州泛回溪。\n谁谓筑居小，未尽乔木西。\n远郊信荒僻，秋色有余凄。\n练练峰上雪，纤纤云表霓。\n童戏左右岸，罟弋毕提携。\n翻倒荷芰乱，指挥径路迷。\n得鱼已割鳞，采藕不洗泥。\n人情逐鲜美，物贱事已睽。\n吾邨蔼暝姿，异舍鸡亦栖。\n萧条欲何适，出处无可齐。\n衣上见新月，霜中登故畦。\n浊醪自初熟，东城多鼓鼙。",
        "dynasty": "唐",
        "collection_info": null
    },
    {
        "uuid": "cec12c6bdb8564cb79e3b2272657ff33",
        "title": "题壁画马歌",
        "author": "杜甫",
        "content": "韦侯别我有所适，知我怜君画无敌。\n戏拈秃笔埽骅骝，歘见骐驎出东壁。\n一匹龁草一匹嘶，坐看千里当霜蹄。\n时危安得真致此，与人同生亦同死。",
        "dynasty": "唐",
        "collection_info": null
    },
    {
        "uuid": "72e696a1d7bfd62d17f17de831932483",
        "title": "戏题画山水图歌",
        "author": "杜甫",
        "content": "十日画一水，五日画一石。\n能事不受相促迫，王宰始肯留真迹。\n壮哉昆崙方壶图，挂君高堂之素壁。\n巴陵洞庭日本东，赤岸水与银河通，中有云气随飞龙。\n舟人渔子入浦溆，山木尽亚洪涛风。\n尤工远势古莫比，咫尺应须论万里。\n焉得幷州快剪刀，剪取吴松半江水。",
        "dynasty": "唐",
        "collection_info": null
    },
    {
        "uuid": "3d67ea05273374d91ccef10d6586f792",
        "title": "题李尊师松树障子歌",
        "author": "杜甫",
        "content": "老夫清晨梳白头，玄都道士来相访。\n握髮呼儿延入户，手提新画青松障。\n障子松林静杳冥，凭轩忽若无丹青。\n阴崖却承霜雪干，偃盖反走虬龙形。\n老夫平生好奇古，对此兴与精灵聚。\n已知仙客意相亲，更觉良工心独苦。\n松下丈人巾屦同，偶坐似是商山翁。\n怅望聊歌紫芝曲，时危惨澹来悲风。",
        "dynasty": "唐",
        "collection_info": null
    },
    {
        "uuid": "1f1b75bb147c882de7c1e6fe6c80ef29",
        "title": "戏为双松图歌",
        "author": "杜甫",
        "content": "天下几人画古松，毕宏已老韦偃少。\n绝笔长风起纤末，满堂动色嗟神妙。\n两株惨裂苔藓皮，屈铁交错回高枝，白摧朽骨龙虎死。\n黑入太阴雷雨垂，松根胡僧憩寂寞。\n庞眉皓首无住着，偏袒右肩露双脚。\n叶裏松子僧前落，韦侯韦侯数相见。\n我有一匹好东绢，重之不减锦绣段。\n已命拂拭光凌乱，请公放笔为直干。",
        "dynasty": "唐",
        "collection_info": null
    },
    {
        "uuid": "3a666b8f00fdbb998772f4d25d5cf895",
        "title": "投简成华两县诸子",
        "author": "杜甫",
        "content": "赤县官曹拥材杰，软裘快马当冰雪。\n长安苦寒谁独悲，杜陵野老骨欲折。\n南山豆苗早荒秽，青门瓜地新冻裂。\n乡里儿童项领成，朝廷故旧礼数绝。\n自然弃掷与时异，况乃疎顽临事拙。\n饥卧动即向一旬，敝裘何啻联百结。\n君不见空墙日色晚，此老无声泪垂血。",
        "dynasty": "唐",
        "collection_info": null
    },
    {
        "uuid": "a2877deebd72a7e076bbf468aab5d7ea",
        "title": "徐卿二子歌",
        "author": "杜甫",
        "content": "君不见徐卿二子生绝奇，感应吉梦相追随。\n孔子释氏亲抱送，并是天上麒麟儿。\n大儿九龄色清澈，秋水为神玉为骨。\n小儿五岁气食牛，满堂宾客皆回头。\n吾知徐公百不忧，积善衮衮生公侯。\n丈夫生儿有如此二雏者，名位岂肯悲微休。",
        "dynasty": "唐",
        "collection_info": null
    },
    {
        "uuid": "eeab49305ebff184a03c3c68d44e8a04",
        "title": "病柏",
        "author": "杜甫",
        "content": "有柏生崇冈，童童状车盖。\n偃蹙龙虎姿，主当风云会。\n神明依正直，故老多再拜。\n岂知千年根，中路颜色坏。\n出非不得地，蟠据亦高大。\n岁寒忽无凭，日夜柯叶改。\n丹凤领九雏，哀鸣翔其外。\n鸱鸮志意满，养子穿穴内。\n客从何乡来，伫立久吁怪。\n静求元精理，浩荡难倚赖。",
        "dynasty": "唐",
        "collection_info": null
    },
    {
        "uuid": "2effea114ad69c061ec44a80d9f85a1c",
        "title": "病橘",
        "author": "杜甫",
        "content": "羣橘少生意，虽多亦奚为。\n惜哉结实小，酸涩如棠棃。\n剖之尽蠹虫，采掇爽其宜。\n纷然不适口，岂只存其皮。\n萧萧半死叶，未忍别故枝。\n玄冬霜雪积，况乃回风吹。\n尝闻蓬莱殿，罗列潇湘姿。\n此物岁不稔，玉食失光辉。\n寇盗尚凭陵，当君减膳时。\n汝病是天意，吾谂罪有司。\n忆昔南海使，奔腾献荔支。\n百马死山谷，到今耆旧悲。",
        "dynasty": "唐",
        "collection_info": null
    },
    {
        "uuid": "f62fe480198173c5ddbe4b4be4d0a8b0",
        "title": "枯椶",
        "author": "杜甫",
        "content": "蜀门多椶榈，高者十八九。\n其皮割剥甚，虽众亦易朽。\n徒布如云叶，青黄岁寒后。\n交横集斧斤，凋丧先蒲柳。\n伤时苦军乏，一物官尽取。\n嗟尔江汉人，生成復何有。\n有同枯椶木，使我沈叹久。\n死者即已休，生者何自守。\n啾啾黄雀啅，侧见寒蓬走。\n念尔形影干，摧残没藜莠。",
        "dynasty": "唐",
        "collection_info": null
    },
    {
        "uuid": "a5e6072a5b6d9bd9de9c167c3a7b4b96",
        "title": "枯柟",
        "author": "杜甫",
        "content": "楩柟枯峥嵘，乡党皆莫记。\n不知几百岁，惨惨无生意。\n上枝摩皇天，下根蟠厚地。\n巨围雷霆坼，万孔虫蚁萃。\n冻雨落流胶，衝风夺佳气。\n白鹄遂不来，天鸡为愁思。\n犹含栋梁具，无復霄汉志。\n良工古昔少，识者出涕泪。\n种榆水中央，成长何容易。\n截承金露盘，褭褭不自畏。",
        "dynasty": "唐",
        "collection_info": null
    },
    {
        "uuid": "bf11d5fb194fd44a3412f9d10946a243",
        "title": "丽春",
        "author": "杜甫",
        "content": "百草竞春华，丽春应最胜。\n少须好颜色，多漫枝条剩。\n纷纷桃李枝，处处总能移。\n如何贵此重，却怕有人知。",
        "dynasty": "唐",
        "collection_info": null
    },
    {
        "uuid": "d12f16fc7f4c3a60bc7e31f120b9ed1c",
        "title": "丈人山",
        "author": "杜甫",
        "content": "自为青城客，不唾青城地。\n为爱丈人山，丹梯近幽意。\n丈人祠西佳气浓，缘云拟住最高峰。\n埽除白髮黄精在，君看他时冰雪容。",
        "dynasty": "唐",
        "collection_info": null
    },
    {
        "uuid": "146f745d87b37b4885f05ed09ad360f1",
        "title": "百忧集行",
        "author": "杜甫",
        "content": "忆年十五心尚孩，健如黄犊走復来。\n庭前八月棃枣熟，一日上树能千回。\n即今倏忽已五十，坐卧只多少行立。\n强将笑语供主人，悲见生涯百忧集。\n入门依旧四壁空，老妻覩我颜色同。\n痴儿未知父子礼，叫怒索饭啼门东。",
        "dynasty": "唐",
        "collection_info": null
    },
    {
        "uuid": "b45486a82e9a2992528bab4af6da36b3",
        "title": "戏作花卿歌",
        "author": "杜甫",
        "content": "成都猛将有花卿，学语小儿知姓名。\n用如快鹘风火生，见贼唯多身始轻。\n绵州副使着柘黄，我卿埽除即日平。\n子章髑髅血糢糊，手提掷还崔大夫。\n李侯重有此节度，人道我卿绝世无。",
        "dynasty": "唐",
        "collection_info": null
    },
    {
        "uuid": "169de26dcbe70dfdb53e4d65e1ad3ed1",
        "title": "入奏行赠西山检察使窦侍御",
        "author": "杜甫",
        "content": "窦侍御，骥之子，凤之雏。\n年未三十忠义俱，骨鲠绝代无。\n炯如一段清冰出万壑，置在迎风寒露之玉壶。\n蔗浆归厨金盌冻，洗涤烦热足以宁君躯。\n政用疎通合典则，戚联豪贵耽文儒。\n兵革未息人未苏，天子亦念西南隅。\n吐蕃凭陵气颇麤，窦氏检察应时须。\n运粮绳桥壮士喜，斩木火井穷猿呼。\n八州刺史思一战，三城守边却可图。\n此行入奏计未小，密奉贤旨恩宜殊。\n绣衣春当霄汉立，綵服日向庭闱趋。\n省郎京尹必俯拾，江花未落还成都。\n江花未落还成都，肯访浣花老翁无。\n为君酤酒满眼酤，与奴白饭马青刍。",
        "dynasty": "唐",
        "collection_info": null
    },
    {
        "uuid": "b6b55d560e8ed741b8b58b373d7acc8b",
        "title": "柟树为风雨所拔叹",
        "author": "杜甫",
        "content": "倚江柟树草堂前，故老相传二百年。\n诛茅卜居总为此，五月髣髴闻寒蝉。\n东南飘风动地至，江翻石走流云气。\n干排雷雨犹力争，根断泉源岂天意。\n沧波老树性所爱，浦上童童一青盖。\n野客频留惧雪霜，行人不过听竽籁。\n虎倒龙颠委榛棘，泪痕血点垂胷臆。\n我有新诗何处吟，草堂自此无颜色。",
        "dynasty": "唐",
        "collection_info": null
    },
    {
        "uuid": "80d3798b6b617fcd3c43836c44cf6530",
        "title": "茅屋为秋风所破歌",
        "author": "杜甫",
        "content": "八月秋高风怒号，卷我屋上三重茅。\n茅飞度江洒江郊，高者挂罥长林梢。\n下者飘转沈塘坳，南邨羣童欺我老无力。\n忍能对面为盗贼，公然抱茅入竹去。\n唇焦口燥呼不得，归来倚仗自叹息。\n俄顷风定云墨色，秋天漠漠向昏黑。\n布衾多年冷似铁，骄儿恶卧踏裏裂。\n床床屋漏无干处，雨脚如麻未断绝。\n自经丧乱少睡眠，长夜霑湿何由彻。\n安得广厦千万间，大庇天下寒士俱欢颜。\n风雨不动安如山，呜呼！何时眼前突兀见此屋？吾庐独破受冻死亦足。",
        "dynasty": "唐",
        "collection_info": null
    },
    {
        "uuid": "9f2ebc88d4dd4c590ae87b6a20e79934",
        "title": "大雨",
        "author": "杜甫",
        "content": "西蜀冬不雪，春农尚嗷嗷。\n上天回哀眷，朱夏云郁陶。\n执热乃沸鼎，纤絺成缊袍。\n风雷飒万里，霈泽施蓬蒿。\n敢辞茅苇漏，已喜黍豆高。\n三日无行人，二江声怒号。\n流恶邑里清，矧兹远江皋。\n荒庭步鹳鹤，隐几望波涛。\n沈疴聚药饵，顿忘所进劳。\n则知润物功，可以贷不毛。\n阴色静陇亩，劝耕自官曹。\n四邻耒耜出，何必吾家操。",
        "dynasty": "唐",
        "collection_info": null
    },
    {
        "uuid": "b4953d165f017990c206b276b45d3114",
        "title": "溪涨",
        "author": "杜甫",
        "content": "当时浣花桥，溪水纔尺余。\n白石明可把，水中有行车。\n秋夏忽泛溢，岂惟入吾庐。\n蛟龙亦狼狈，况是鼈与鱼。\n兹晨已半落，归路跬步疎。\n马嘶未敢动，前有深填淤。\n青青屋东麻，散乱床上书。\n不意远山雨，夜来復何如。\n我游都市间，晚憩必邨墟。\n乃知久行客，终日思其居。",
        "dynasty": "唐",
        "collection_info": null
    },
    {
        "uuid": "a3be02da84094dd2101b8ffa94f9e9de",
        "title": "戏赠友二首 一",
        "author": "杜甫",
        "content": "元年建巳月，郎有焦校书。\n自夸足膂力，能骑生马驹。\n一朝被马踏，唇裂版齿无。\n壮心不肯已，欲得东擒胡。",
        "dynasty": "唐",
        "collection_info": null
    },
    {
        "uuid": "3e2250a51b6ac0aeaf289d496a63a8bc",
        "title": "戏赠友二首 二",
        "author": "杜甫",
        "content": "元年建巳月，官有王司直。\n马惊折左臂，骨折面如墨。\n驽骀漫深泥，何不避雨色。\n劝君休叹恨，未必不为福。",
        "dynasty": "唐",
        "collection_info": null
    },
    {
        "uuid": "978b29079f1d036d21525e400d165b08",
        "title": "遭田父泥饮美严中丞",
        "author": "杜甫",
        "content": "步屧随春风，邨邨自花柳。\n田翁逼社日，邀我尝春酒。\n酒酣夸新尹，畜眼未见有。\n回头指大男，渠是弓弩手。\n名在飞骑籍，长番岁时久。\n前日放营农，辛苦救衰朽。\n差料死则已，誓不举家走。\n今年大作社，拾遗能住否。\n叫妇开大缾，盆中为吾取。\n感此气扬扬，须知风化首。\n语多虽杂乱，说尹终在口。\n朝来偶然出，自卯将及酉。\n久客惜人情，如何拒邻叟。\n高声索果栗，欲起时被肘。\n指挥过无礼，未觉邨野丑。\n月出遮我留，仍嗔问升斗。",
        "dynasty": "唐",
        "collection_info": null
    },
    {
        "uuid": "66359f79ddc3654e81c2399e064eece0",
        "title": "喜雨",
        "author": "杜甫",
        "content": "春旱天地昏，日色赤如血。\n农事都已休，兵戈况骚屑。\n巴人困军须，恸哭厚土热。\n沧江夜来雨，真宰罪一雪。\n谷根小苏息，沴气终不灭。\n何由见宁岁，解我忧思结。\n峥嵘羣山云，交会未断绝。\n安得鞭雷公，滂沱洗吴越。",
        "dynasty": "唐",
        "collection_info": null
    },
    {
        "uuid": "60b36e3eaad5454ec3ae72e05d7a805e",
        "title": "渔阳",
        "author": "杜甫",
        "content": "渔阳突骑犹精锐，赫赫雍王都节制。\n猛将飘然恐后时，本朝不入非高计。\n禄山北筑雄武城，旧防败走归其营。\n繫书请问燕耆旧，今日何须十万兵。",
        "dynasty": "唐",
        "collection_info": null
    },
    {
        "uuid": "e13dc741e276be4ba69cfc658e8b91de",
        "title": "天边行",
        "author": "杜甫",
        "content": "天边老人归未得，日暮东临大江哭。\n陇右河源不种田，胡骑羌兵入巴蜀。\n洪涛滔天风拔木，前飞秃鹙后鸿鹄。\n九度附书向洛阳，十年骨肉无消息。",
        "dynasty": "唐",
        "collection_info": null
    },
    {
        "uuid": "94dede3be0de7af3181e6ef2b935422a",
        "title": "大麦行",
        "author": "杜甫",
        "content": "大麦干枯小麦黄，妇女行泣夫走藏。\n东至集壁西梁洋，问谁腰镰胡与羌。\n岂无蜀兵三千人，部领辛苦江山长。\n安得如鸟有羽翅，托身白云还故乡。",
        "dynasty": "唐",
        "collection_info": null
    },
    {
        "uuid": "e3bb89f52559fe28cf6542c51d7014d3",
        "title": "苦战行",
        "author": "杜甫",
        "content": "苦战身死马将军，自云伏波之子孙。\n干戈未定失壮士，使我叹恨伤精魂。\n去年江南讨狂贼，临江把臂再难得。\n别时孤云今不飞，时独看云泪横臆。",
        "dynasty": "唐",
        "collection_info": null
    },
    {
        "uuid": "be5081467e747fb6136e69acc5df085b",
        "title": "去秋行",
        "author": "杜甫",
        "content": "去秋涪江木落时，臂枪走马谁家儿。\n到今不知白骨处，部曲有去皆无归。\n遂州城中汉节在，遂州城外巴人稀。\n战场冤魂每夜哭，空令野营猛士悲。",
        "dynasty": "唐",
        "collection_info": null
    },
    {
        "uuid": "7ba2e293cd57d68c2846004930f99e79",
        "title": "述古三首 一",
        "author": "杜甫",
        "content": "赤骥顿长缨，非无万里姿。\n悲鸣泪至地，为问驭者谁。\n凤凰从东来，何意復高飞。\n竹花不结实，念子忍朝饥。\n古时君臣合，可以物理推。\n贤人识定分，进退固其宜。",
        "dynasty": "唐",
        "collection_info": null
    },
    {
        "uuid": "0e5b860ced45aafbd9b935b3f13b823c",
        "title": "述古三首 二",
        "author": "杜甫",
        "content": "市人日中集，于利竞锥刀。\n置膏烈火上，哀哀自煎熬。\n农人望岁稔，相率除蓬蒿。\n所务谷为本，邪赢无乃劳。\n舜举十六相，身尊道何高。\n秦时任商鞅，法令如牛毛。",
        "dynasty": "唐",
        "collection_info": null
    },
    {
        "uuid": "06c3a6bc8a8a4bed8245d89110843e70",
        "title": "述古三首 三",
        "author": "杜甫",
        "content": "汉光得天下，祚永固有开。\n岂惟高祖圣，功自萧曹来。\n经纶中兴业，何代无长才。\n吾慕寇邓勋，济时信良哉。\n耿贾亦宗臣，羽翼共裴回。\n休运终四百，图画在云台。",
        "dynasty": "唐",
        "collection_info": null
    },
    {
        "uuid": "328ba73645fbe39850a00eb2f264fc5a",
        "title": "观打鱼歌",
        "author": "杜甫",
        "content": "绵州江水之东津，鲂鱼鱍鱍色胜银。\n渔人漾舟沈大网，截江一拥数百鳞。\n众鱼常才尽却弃，赤鲤腾出如有神。\n潜龙无声老蛟怒，回风飒飒吹沙尘。\n饔子左右挥双刀，脍飞金盘白雪高。\n徐州秃尾不足忆，汉阴槎头远遁逃。\n鲂鱼肥美知第一，既饱欢娱亦萧瑟。\n君不朝来割素鬐，咫尺波涛永相失。",
        "dynasty": "唐",
        "collection_info": null
    },
    {
        "uuid": "523277471456078cd8604becf8da4abe",
        "title": "又观打鱼",
        "author": "杜甫",
        "content": "苍江鱼子清晨集，设网提纲万鱼急。\n能者操舟疾若风，撑突波涛挺叉入。\n小鱼脱漏不可记，半死半生犹戢戢。\n大鱼伤损皆垂头，屈强泥沙有时立。\n东津观鱼已再来，主人罢鲙还倾杯。\n日暮蛟龙改窟穴，山根鳣鲔随云雷。\n干戈兵革鬬未止，凤凰麒麟安在哉？吾徒胡为纵此乐，暴殄天物圣所哀。",
        "dynasty": "唐",
        "collection_info": null
    },
    {
        "uuid": "aa8542287fcc9ccb0f271b939caf7015",
        "title": "越王楼歌",
        "author": "杜甫",
        "content": "绵州州府何磊落，显庆年中越王作。\n孤城西北起高楼，碧瓦朱甍照城郭。\n楼下长江百丈清，山头落日半轮明。\n君王旧迹今人赏，转见千秋万古情。",
        "dynasty": "唐",
        "collection_info": null
    },
    {
        "uuid": "583e3a355c976783ab9c5d9d8fb8f387",
        "title": "海棕行",
        "author": "杜甫",
        "content": "左绵公馆清江濆，海棕一株高入云。\n龙鳞犀甲相错落，苍棱白皮十抱文。\n自是众木乱纷纷，海棕焉知身出羣。\n移栽北辰不可得，时有西域胡僧识。",
        "dynasty": "唐",
        "collection_info": null
    },
    {
        "uuid": "9434f69dc01d69d349ae8e72281041ed",
        "title": "姜楚公画角鹰歌",
        "author": "杜甫",
        "content": "楚公画鹰鹰戴角，杀气森森到幽朔。\n观者贪愁掣臂飞，画师不是无心学。\n此鹰写真在左绵，却嗟真骨遂虚传。\n梁间燕雀休惊怕，亦未抟空上九天。",
        "dynasty": "唐",
        "collection_info": null
    },
    {
        "uuid": "f628476252ca2bca6e08e45c9df97b8a",
        "title": "相逢歌赠严二别驾",
        "author": "杜甫",
        "content": "我行入东川，十步一回首。\n城都乱罢气萧飒，浣花草堂亦何有。\n梓中豪俊大者谁，本州从事知名久。\n把臂开尊饮我酒，酒酣击劒蛟龙吼。\n乌帽拂尘青螺粟，紫衣将炙绯衣走。\n铜盘烧蜡光吐日，夜如何其初促膝。\n黄昏始扣主人门，谁谓俄顷胶在漆。\n万事尽付形骸外，百年未见欢娱毕。\n神倾意豁真佳士，久客多忧今愈疾。\n高视干坤又可愁，一躯交态同悠悠。\n垂老遇君未恨晚，似君须向古人求。",
        "dynasty": "唐",
        "collection_info": null
    },
    {
        "uuid": "36641d93e3fd2d05a1b6becfc1014274",
        "title": "光禄坂行",
        "author": "杜甫",
        "content": "山行落日下绝壁，西望千山万山赤。\n树枝有鸟乱鸣时，暝色无人独归客。\n马惊不忧深谷坠，草动只怕长弓射。\n安得更似开元中，道路即今多拥隔。",
        "dynasty": "唐",
        "collection_info": null
    },
    {
        "uuid": "01a16609afee24a29f97f00f90d44bf9",
        "title": "冬到金华山观因得故拾遗陈公学堂遗迹",
        "author": "杜甫",
        "content": "涪右众山内，金华紫崔嵬。\n上有蔚蓝天，垂光抱琼台。\n繫舟接绝壁，杖策穷萦回。\n四顾俯层巅，澹然川谷开。\n雪岭日色死，霜鸿有余哀。\n焚香玉女跪，雾裏仙人来。\n陈公读书堂，石柱仄青苔。\n悲风为我起，激烈伤雄才。",
        "dynasty": "唐",
        "collection_info": null
    },
    {
        "uuid": "ac01fdfdf9af8d95f4ad38ff033062b6",
        "title": "陈拾遗故宅",
        "author": "杜甫",
        "content": "拾遗平昔居，大屋尚修椽。\n悠扬荒山日，惨澹故园烟。\n位下曷足伤，所贵者圣贤。\n有才继骚雅，哲匠不比肩。\n公生扬马后，名与日月悬。\n同游英俊人，多秉辅佐权。\n彦昭超玉价，郭振起通泉。\n到今素壁滑，洒翰银钩连。\n盛事会一时，此堂岂千年。\n终古立忠义，感遇有遗编。",
        "dynasty": "唐",
        "collection_info": null
    },
    {
        "uuid": "5c941ce6f389849c23c6fc8ed8a5aca2",
        "title": "谒文公上方",
        "author": "杜甫",
        "content": "野寺隐乔木，山僧高下居。\n石门日色异，绛气横扶疎。\n窈窕入风磴，长芦纷卷舒。\n庭前猛虎卧，遂得文公庐。\n俯视万家邑，烟尘对阶除。\n吾师雨花外，不下十年余。\n长者自布金，禅龛只晏如。\n大珠脱玷翳，白月当空虚。\n甫也南北人，芜蔓少耘锄。\n久遭诗酒污，何事忝簪裾。\n王侯与蝼蚁，同尽随丘墟。\n愿闻第一义，回向心地初。\n金篦刮眼膜，价重百车渠。\n无生有汲引，兹理傥吹嘘。",
        "dynasty": "唐",
        "collection_info": null
    },
    {
        "uuid": "a096ccc22a62f2800119d89ebfe1eeaa",
        "title": "奉赠射洪李四丈",
        "author": "杜甫",
        "content": "丈人屋上乌，人好乌亦好。\n人生意气豁，不在相逢早。\n南京乱初定，所向邑枯槁。\n游子无根株，茅斋付秋草。\n东征下月峡，挂席穷海岛。\n万里须十金，妻孥未相保。\n苍茫风尘际，蹭蹬骐驎老。\n志士怀感伤，心胸已倾倒。",
        "dynasty": "唐",
        "collection_info": null
    },
    {
        "uuid": "eef1a044e452c1e77be41f301ace2f31",
        "title": "早发射洪县南途中作",
        "author": "杜甫",
        "content": "将老忧贫窭，筋力岂能及。\n征途乃侵星，得使诸病入。\n鄙人寡道气，在困无独立。\n俶装逐徒旅，达曙凌险涩。\n寒日出雾迟，清江转山急。\n仆夫行不进，驽马若维絷。\n汀洲稍疏散，风景开怏悒。\n空慰所尚怀，终非曩游集。\n衰颜偶一破，胜事难屡挹。\n茫然阮籍途，更洒杨朱泣。",
        "dynasty": "唐",
        "collection_info": null
    },
    {
        "uuid": "c305c2ea1851c55e36a2ab83f70500b4",
        "title": "通泉驿南去通泉县十五里山水作",
        "author": "杜甫",
        "content": "溪行衣自湿，亭午气始散。\n冬温蚊蚋在，人远凫鸭乱。\n登顿生曾阴，攲倾出高岸。\n驿楼衰柳侧，县郭轻烟畔。\n一川何绮丽，尽目穷壮观。\n山色远寂寞，江光夕滋漫。\n伤时媿孔父，去国同王粲。\n我生苦飘零，所历有嗟叹。",
        "dynasty": "唐",
        "collection_info": null
    },
    {
        "uuid": "c2c6504eb06663d03f08c2bfe046b05b",
        "title": "过郭代公故宅",
        "author": "杜甫",
        "content": "豪俊初未遇，其迹或脱略。\n代公尉通泉，放意何自若。\n及夫登衮冕，直气森喷薄。\n磊落见异人，岂伊常情度。\n定策神龙后，宫中翕清廓。\n俄顷辨尊亲，指挥存顾託。\n羣公有惭色，王室无削弱。\n迥出名臣上，丹青照台阁。\n我行得遗迹，池馆皆疏凿。\n壮公临事断，顾步涕横落。\n高咏宝劒篇，神交付冥漠。",
        "dynasty": "唐",
        "collection_info": null
    },
    {
        "uuid": "ff46a9480fc6388fb1fcbe95e712ddbf",
        "title": "观薛稷少保书画壁",
        "author": "杜甫",
        "content": "少保有古风，得之陕郊篇。\n惜哉功名忤，但见书画传。\n我游梓州东，遗迹涪江边。\n画藏青莲界，书入金牓悬。\n仰看垂露姿，不崩亦不骞。\n郁郁三大字，蛟龙岌相缠。\n又挥西方变，发地扶屋椽。\n惨澹壁飞动，到今色未填。\n此行迭壮观，郭薛俱才贤。\n不知百载后，谁復来通泉。",
        "dynasty": "唐",
        "collection_info": null
    },
    {
        "uuid": "ec7d60617892c9bba8aa42ef59ca59de",
        "title": "通泉县署屋壁后薛少保画鹤",
        "author": "杜甫",
        "content": "薛公十一鹤，皆写青田真。\n画色久欲尽，苍然犹出尘。\n低昂各有意，磊落如长人。\n佳此志气远，岂惟粉墨新。\n万里不以力，羣游森会神。\n威迟白凤态，非是仓庚邻。\n高堂未倾覆，常得慰嘉宾。\n曝露墙壁外，终嗟风雨频。\n赤霄有真骨，耻饮洿池津。\n冥冥任所往，脱略谁能驯。",
        "dynasty": "唐",
        "collection_info": null
    },
    {
        "uuid": "eebe9bf30325d29e6005fece627d0ddd",
        "title": "陪王侍御同登东山最高顶宴姚通泉晚携酒泛江",
        "author": "杜甫",
        "content": "姚公美政谁与俦，不减昔时陈太丘。\n邑中上客有柱史，多暇日陪骢马游。\n东山高顶罗珍羞，下顾城郭销我忧。\n清江白日落欲尽，復携美人登綵舟。\n笛声愤怨哀中流，妙舞逶迤夜未休。\n灯前往往大鱼出，听曲低昂如有求。\n三更风起寒浪涌，取乐喧呼觉船重。\n满空星河光破碎，四座宾客色不动。\n请公临深莫相违，回船罢酒上马归。\n人生欢会岂有极，无使霜过霑人衣。",
        "dynasty": "唐",
        "collection_info": null
    },
    {
        "uuid": "9bcb1bface52856b946ecd22409f305e",
        "title": "春日戏题恼郝使君兄",
        "author": "杜甫",
        "content": "使君意气凌青霄，忆昨欢娱常见招。\n细马时鸣金騕褭，佳人屡出董骄饶。\n东流江水西飞燕，可惜春光不相见。\n愿携王赵两红颜，再骋肌肤如素练。\n通泉百里近梓州，请公一来开我愁。\n舞处重看花满面，尊前还有锦缠头。",
        "dynasty": "唐",
        "collection_info": null
    },
    {
        "uuid": "82cd34d96238312f718115db9e00df1f",
        "title": "短歌行赠王郎司直",
        "author": "杜甫",
        "content": "王郎酒酣拔劒斫地歌莫哀，我能拔尔抑塞磊落之奇才。\n豫章翻风白日动，鲸鱼跋浪沧溟开。\n且脱佩劒休裴回，西得诸侯棹锦水。\n欲向何门趿珠履，仲宣楼头春色深。\n青眼高歌望吾子，眼中之人吾老矣。",
        "dynasty": "唐",
        "collection_info": null
    },
    {
        "uuid": "4dd9c58a353cc6f8efeca2cb66e32d85",
        "title": "短歌行送祁录事归合州因寄苏使君",
        "author": "杜甫",
        "content": "前者途中一相见，人事经年记君面。\n后生相动何寂寥，君有长才不贫贱。\n君今起柁春江流，余亦沙边具小舟。\n幸为达书贤府主，江花未尽会江楼。",
        "dynasty": "唐",
        "collection_info": null
    },
    {
        "uuid": "34d93822f4b5f98f92f55e52144ec1e6",
        "title": "陪章留后惠义寺饯嘉州崔都督赴州",
        "author": "杜甫",
        "content": "中军待上客，令肃事有恒。\n前驱入宝地，祖帐飘金绳。\n南陌既留欢，兹山亦深登。\n清闻树杪磬，远谒云端僧。\n回策匪新岸，所攀仍旧藤。\n耳激洞门飙，目存寒谷冰。\n出尘閟轨躅，毕景遗炎蒸。\n永愿坐长夏，将衰栖大乘。\n羁旅惜宴会，艰难怀友朋。\n劳生共几何，离恨兼相仍。",
        "dynasty": "唐",
        "collection_info": null
    },
    {
        "uuid": "3b4f9992f3b1a628d28434cfa555fac1",
        "title": "将适吴楚留别章使君留后兼幕府诸公得柳字",
        "author": "杜甫",
        "content": "我来入蜀门，岁月亦已久。\n岂惟长儿童，自觉成老丑。\n常恐性坦率，失身为杯酒。\n近辞痛饮徒，折节万夫后。\n昔如纵壑鱼，今如丧家狗。\n既无游方恋，行止復何有。\n相逢半新故，取别随薄厚。\n不意青草湖，扁舟落吾手。\n眷眷章梓州，开筵俯高柳。\n楼前出骑马，帐下罗宾友。\n健儿簸红旗，此乐或难朽。\n日车隐昆崙，鸟雀噪户牖。\n波涛未足畏，三峡徒雷吼。\n所忧盗贼多，重见衣冠走。\n中原消息断，黄屋今安否。\n终作适荆蛮，安排用庄叟。\n随云拜东皇，挂席上南斗。\n有使即寄书，无使长回首。",
        "dynasty": "唐",
        "collection_info": null
    },
    {
        "uuid": "5d940666a35b3fad751bf403a557ee78",
        "title": "山寺",
        "author": "杜甫",
        "content": "野寺根石壁，诸龛徧崔嵬。\n前佛不復辨，百身一莓苔。\n虽有古殿存，世尊亦尘埃。\n如闻龙象泣，足令信者哀。\n使君骑紫马，捧拥从西来。\n树羽静千里，临江久裴回。\n山僧衣蓝缕，告诉栋梁摧。\n公为顾宾徒，咄嗟檀施开。\n吾知多罗树，却倚莲华台。\n诸天必欢喜，鬼物无嫌猜。\n以兹抚士卒，孰曰非周才。\n穷子失净处，高人忧祸胎。\n岁晏风破肉，荒林寒可迴。\n思量入道苦，自哂同婴孩。",
        "dynasty": "唐",
        "collection_info": null
    },
    {
        "uuid": "e50738f2ce5fb1a9aa2f7e829aba1a5d",
        "title": "椶拂子",
        "author": "杜甫",
        "content": "椶拂且薄陋，岂知身效能。\n不堪代白羽，有足除苍蝇。\n荧荧金错刀，擢擢朱丝蝇。\n非独颜色好，亦用顾盼称。\n吾老抱疾病，家贫卧炎蒸。\n咂肤倦扑灭，赖尔甘服膺。\n物微世竞弃，义在谁肯征。\n三岁清秋至，未敢阙缄藤。",
        "dynasty": "唐",
        "collection_info": null
    },
    {
        "uuid": "fcdaa1444fc70114616d44a82e807f01",
        "title": "桃竹杖引赠章留后",
        "author": "杜甫",
        "content": "江心蟠石生桃竹，苍波喷浸尺度足。\n斩根削皮如紫玉，江妃水仙惜不得。\n梓潼使君开一束，满堂宾客皆叹息。\n怜我老病赠两茎，出入爪甲铿有声。\n老夫復欲东南征，乘涛鼓枻白帝城。\n路幽必为鬼神夺，拔劒或与蛟龙争。\n重为告曰，杖兮！杖兮！尔之生也甚正直，慎勿见水踊跃学变化为龙。\n使我不得尔之扶持，灭迹于君山湖上之青峰。\n噫！风尘澒洞兮豺虎齩人，忽失双杖兮吾将曷从。",
        "dynasty": "唐",
        "collection_info": null
    },
    {
        "uuid": "dfd3cda6eca33f3b41ad1c1d3d6e7891",
        "title": "寄题江外草堂",
        "author": "杜甫",
        "content": "我生性放诞，雅欲逃自然。\n嗜酒爱风竹，卜居必林泉。\n遭乱到蜀江，卧疴遣所便。\n诛茅初一亩，广地方连延。\n经营上元始，断手宝应年。\n敢谋土木丽，自觉面势坚。\n台亭随高下，敞豁当清川。\n虽有会心侣，数能同钓船。\n干戈未偃息，安得酣歌眠。\n蛟龙无定窟，黄鹄摩苍天。\n古来达士志，宁受外物牵。\n顾惟鲁钝姿，岂识悔吝先。\n偶携老妻去，惨澹凌风烟。\n事迹无固必，幽贞媿双全。\n尚念四小松，蔓草易拘缠。\n霜骨不甚长，永为邻里怜。",
        "dynasty": "唐",
        "collection_info": null
    },
    {
        "uuid": "f706e50a7541dfe7e6c2d6c8c5eb551a",
        "title": "韦讽录事宅观曹将军画马图",
        "author": "杜甫",
        "content": "国初已来画鞍马，神妙独数江都王。\n将军得名三十载，人间又见真乘黄。\n曾貌先帝照夜白，龙池十日飞霹雳。\n内府殷红马脑盌，倢伃传诏才人索。\n盌赐将军拜舞归，轻纨细绮相追飞。\n贵戚权门得笔迹，始觉屏障生光辉。\n昔日太宗拳毛騧，近时郭家师子花。\n今之新图有二马，復令识者久叹嗟。\n此皆骑战一敌万，缟素漠漠开风沙。\n其余七匹亦殊绝，迥若寒空动烟雪。\n霜蹄蹴踏长楸间，马官厮养森成列。\n可怜九马争神骏，顾视清高气深稳。\n借问苦心爱者谁，后有韦讽前支遁。\n忆昔巡幸新丰宫，翠华拂天来向东。\n腾骧磊落三万匹，皆与此图筋骨同。\n自从献宝朝河宗，无復射蛟江水中。\n君不见金粟堆前松柏裏，龙媒去尽鸟呼风。",
        "dynasty": "唐",
        "collection_info": null
    },
    {
        "uuid": "bd9a4e92e344cc72407ecca12dca2403",
        "title": "送韦讽上阆州录事参军",
        "author": "杜甫",
        "content": "国步犹艰难，兵革未衰息。\n万方哀嗷嗷，十载供军食。\n庶官务割剥，不暇忧反侧。\n诛求何多门，贤者贵为德。\n韦生富春秋，洞彻有清识。\n操持纪纲地，喜见朱丝直。\n当令豪夺吏，自此无颜色。\n必若救疮痍，先应去蟊贼。\n挥泪临大江，高天意悽恻。\n行行树佳政，慰我深相忆。",
        "dynasty": "唐",
        "collection_info": null
    },
    {
        "uuid": "1ccfb4e1202036f6595f2ef4d3ee4031",
        "title": "丹青引赠曹将军霸",
        "author": "杜甫",
        "content": "将军魏武之子孙，于今为庶为清门。\n英雄割据虽已矣，文彩风流犹尚存。\n学书初学卫夫人，但恨无过王右军。\n丹青不知老将至，富贵于我如浮云。\n开元之中常引见，承恩数上南熏殿。\n凌烟功臣少颜色，将军下笔开生面。\n良相头上进贤冠，猛将腰间大羽箭。\n褒公鄂公毛髮动英姿飒爽来酣战。\n先帝天马玉花骢，画工如山貌不同。\n是日牵来赤墀下，迥立阊阖生长风。\n诏谓将军拂绢素，意匠惨澹经营中。\n斯须九重真龙出，一洗万古凡马空。\n玉花却在御榻上，榻上庭前屹相向。\n至尊含笑催赐金，圉人太仆皆惆怅。\n弟子韩干早入室，亦能画马穷殊相。\n干惟画肉不画骨，忍使骅骝气凋丧。\n将军画善盖有神，必逢佳士亦写真。\n即今飘泊干戈际，屡貌寻常行路人。\n途穷反遭俗眼白，世上未有如公贫。\n但看古来盛名下，终日坎壈缠其身。",
        "dynasty": "唐",
        "collection_info": null
    },
    {
        "uuid": "706c7de2ab5375b6074a95ab943b2a68",
        "title": "阆州东楼筵奉送十一舅往青城县得昏字",
        "author": "杜甫",
        "content": "曾城有高楼，制古丹雘存。\n迢迢百余尺，豁达开四门。\n虽有车马客，而无人世喧。\n游目俯大江，列筵慰别魂。\n是时秋冬交，节往颜色昏。\n天寒鸟兽休，霜露在草根。\n今我送舅氏，万感集清尊。\n岂伊山川间，回首盗贼繁。\n高贤意不暇，王命久崩奔。\n临风欲恸哭，声出已復吞。",
        "dynasty": "唐",
        "collection_info": null
    },
    {
        "uuid": "58206ace4f6586905e5ef896cfcac653",
        "title": "严氏溪放歌行",
        "author": "杜甫",
        "content": "天下甲马未尽销，岂免沟壑常漂漂。\n劒南岁月不可度，边头公卿仍独骄。\n费心姑息是一役，肥肉大酒徒相要。\n呜呼古人已粪土，独觉志士甘渔樵。\n况我飘转无定所，终日慽慽忍羁旅。\n秋宿霜溪素月高，喜得与子长夜语。\n东游西还力实倦，从此将身更何许。\n知子松根长茯苓，迟暮有有意来同煮。",
        "dynasty": "唐",
        "collection_info": null
    },
    {
        "uuid": "fa8bb0993a189ca784cf98cad9549b3b",
        "title": "南池",
        "author": "杜甫",
        "content": "峥嵘巴阆间，所向尽山谷。\n安知有苍池，万顷浸坤轴。\n呀然阆城南，枕带巴江腹。\n芰荷入异县，稉稻共比屋。\n皇天不无意，美利戒止足。\n高田失西成，此物颇丰熟。\n清源多众鱼，远岸富乔木。\n独叹枫香林，春时好颜色。\n南有汉王祠，终朝走巫祝。\n歌舞散灵衣，荒哉旧风俗。\n高堂亦明王，魂魄犹正直。\n不应空陂上，缥缈亲酒食。\n淫祀自古昔，非唯一川渎。\n干戈浩茫茫，地僻伤极目。\n平生江海兴，遭乱身局促。\n驻马问渔舟，踌躇慰羁束。",
        "dynasty": "唐",
        "collection_info": null
    },
    {
        "uuid": "3311791a594a24d805c7d5ac0ece14eb",
        "title": "发阆中",
        "author": "杜甫",
        "content": "前有毒蛇后猛虎，溪行尽日无邨坞。\n江风萧萧云拂地，山木惨惨天欲雨。\n女病妻忧归意速，秋花锦石谁復数。\n别家三月一得书，避地何时免愁苦。",
        "dynasty": "唐",
        "collection_info": null
    },
    {
        "uuid": "1c32efce1a3402b9a3b4444d8889185a",
        "title": "寄韩谏议",
        "author": "杜甫",
        "content": "今我不乐思岳阳，身欲奋飞病在床。\n美人娟娟隔秋水，濯足洞庭望八荒。\n鸿飞冥冥日月白，青枫叶赤天雨霜。\n玉京羣帝集北斗，或骑骐驎翳凤皇。\n芙蓉旌旗烟雾乐，影动倒景摇潇湘。\n星宫之君醉琼浆，羽人稀少不在旁。\n似闻昨者赤松子，恐是汉代韩张良。\n昔随刘氏定长安，帷幄未改神惨伤。\n国家成败吾岂敢，色难腥腐餐风香。\n周南留滞古所惜，南极老人应寿昌。\n美人胡为隔秋水，焉得置之贡玉堂。",
        "dynasty": "唐",
        "collection_info": null
    },
    {
        "uuid": "7b5c672ccee012a3fbad3ec140e353a0",
        "title": "忆昔二首 一",
        "author": "杜甫",
        "content": "忆昔先皇巡朔方，千乘万骑入咸阳。\n阴山骄子汗血马，长驱东胡胡走藏。\n邺城反覆不足怪，关中小儿坏纪纲，张后不乐上为忙。\n至今今上犹拨乱，劳身焦思补四方。\n我昔近侍叨奉引，出兵整肃不可当。\n为留猛士守未央，致使岐雍防西羌。\n犬戎直来坐御床，百官跣足随天王愿见北地傅介子，老儒不用尚书郎。",
        "dynasty": "唐",
        "collection_info": null
    },
    {
        "uuid": "5c6171be55501a55b49013d246eb243e",
        "title": "忆昔二首 二",
        "author": "杜甫",
        "content": "忆昔开元全盛日，小邑犹藏万家室。\n稻米流脂粟米白，公私苍廪俱丰实。\n九州道路无豺虎，远行不劳吉日出。\n齐纨鲁缟车班班，男耕女桑不相失。\n宫中圣人奏云门，天下朋友皆胶漆。\n百余年间未灾变，叔孙礼乐萧何律。\n岂闻一绢直万钱，有田种谷今流血。\n洛阳宫殿烧焚尽，宗庙新除狐兔穴。\n伤心不忍问耆旧，復恐初从乱离说。\n小臣鲁钝无所能，朝廷记识蒙禄秩。\n周宣中兴望我皇，洒血江汉身衰疾。",
        "dynasty": "唐",
        "collection_info": null
    },
    {
        "uuid": "1da7dd9dde5e42ca4e527295dc9d19db",
        "title": "冬狩行",
        "author": "杜甫",
        "content": "君不见东川节度兵马雄，校猎亦似观成功。\n夜发猛士三千人，清晨合围步骤同。\n禽兽已毙十七八，杀声落日回苍穹。\n幕前生致九青兕，骆驼𡾋峞垂玄熊。\n东西南北百里间，髣髴蹴踏寒山空。\n有鸟名鸜鹆，力不能高飞逐走蓬。\n肉味不足登鼎俎，何为见羁虞罗中。\n春蒐冬狩侯得同，使君五马一马骢。\n况今摄行大将权，号令颇有前贤风。\n飘然时危一老翁，十年厌见旌旗红。\n喜君士卒甚整肃，为我回辔擒西戎。\n草中狐兔尽何益，天子不在咸阳宫。\n朝廷虽无幽王祸，得不哀痛尘再蒙。\n呜呼，得不哀痛尘再蒙。",
        "dynasty": "唐",
        "collection_info": null
    },
    {
        "uuid": "3c6c8c1434b8ad23a2f92315113e2a56",
        "title": "自平",
        "author": "杜甫",
        "content": "自平宫中吕太一，收珠南海千余日。\n近供生犀翡翠稀，復恐征戎干戈密。\n蛮溪豪族小动摇，世封刺史非时朝。\n蓬莱殿前诸主将，才如伏波不得骄。",
        "dynasty": "唐",
        "collection_info": null
    },
    {
        "uuid": "a6337f5eb1f4435cea8dd94144a9c535",
        "title": "释闷",
        "author": "杜甫",
        "content": "四海十年不解兵，犬戎也復临咸京。\n失道非关出襄野，扬鞭忽是过胡城。\n豺狼塞路人断绝，烽火照夜尸纵横。\n天子亦应厌奔走，羣公固合思升平。\n但恐诛求不改辙，闻道嬖孽能全生。\n江边老翁错料事，眼暗不见风尘清。",
        "dynasty": "唐",
        "collection_info": null
    },
    {
        "uuid": "b860fc834395dee08b3b1e6ad26681af",
        "title": "赠别贺兰铦",
        "author": "杜甫",
        "content": "黄雀饱野粟，羣飞动荆榛。\n今君抱何恨，寂寞向时人。\n老骥倦骧首，苍鹰愁易驯。\n高贤世未识，固合婴饥贫。\n国步初返正，干坤尚风尘。\n悲歌鬓髮白，远赴湘吴春。\n我恋岷下芋，君思千里莼。\n生离与死别，自古鼻酸辛。",
        "dynasty": "唐",
        "collection_info": null
    },
    {
        "uuid": "340b8d67bd19d1bae188af94e04a7e3e",
        "title": "别唐十五诫因寄礼部贾侍郎",
        "author": "杜甫",
        "content": "九载一相逢，百年能几何。\n復为万里别，送子山之阿。\n白鹤久同林，潜鱼本同河。\n未知栖集期，衰老强高歌。\n歌罢两悽恻，六龙忽蹉跎。\n相视髮皓白，况难驻羲和。\n胡星坠燕地，汉将仍横戈。\n萧条四海内，人少豺虎多。\n少人慎莫投，多虎信所过。\n饥有易子食，兽犹畏虞罗。\n子负经济才，天门郁嵯峨。\n飘飖适东周，来往若崩波。\n南宫吾故人，白马金盘陀。\n雄笔映千古，见贤心靡他。\n念子善师事，岁寒守旧柯。\n为吾谢贾公，病肺卧江沱。",
        "dynasty": "唐",
        "collection_info": null
    },
    {
        "uuid": "9a6f0ae9fa7e6a517ae9d1531c7b9fdd",
        "title": "阆山歌",
        "author": "杜甫",
        "content": "阆州城中灵山白，阆州城北玉台碧。\n松浮欲尽不尽云，江动将崩未崩石。\n那知根无鬼神会，已觉气与嵩华敌。\n中原格鬬且未归，应结茅斋看青壁。",
        "dynasty": "唐",
        "collection_info": null
    },
    {
        "uuid": "288f5ec3e881a2004c5ea081e89ff8fa",
        "title": "阆水歌",
        "author": "杜甫",
        "content": "嘉陵江色何所似，石黛碧玉相因依。\n正怜日破浪花出，更復春从沙际归。\n巴童荡桨攲侧过，水鸡衔鱼来去飞。\n阆中胜事可肠断，阆州城南天下稀。",
        "dynasty": "唐",
        "collection_info": null
    },
    {
        "uuid": "439caccf057015fd64353787b6eb7769",
        "title": "草堂",
        "author": "杜甫",
        "content": "昔我去草堂，蛮夷塞成都。\n今我归草堂，成都适无虞。\n请陈初乱时，反復乃须臾。\n大将赴朝廷，羣小起异图。\n中宵斩白马，盟歃气已麤。\n西取邛南兵，北断劒阁隅。\n布衣数十人，亦拥专城居。\n其势不两大，始闻蕃汉殊。\n西卒却倒戈，贼臣互相诛。\n焉知肘腋祸，自及枭獍徒。\n义士皆痛愤，纪纲乱相踰。\n一国实三公，万人欲为鱼。\n唱和作威福，孰肯辨无辜。\n眼前列杻械，背后吹笙竽。\n谈笑行杀戮，溅血满长衢。\n到今用钺地，风雨闻号呼。\n鬼妾与鬼马，色悲充尔娱。\n国家法令在，此又足惊吁。\n贱子且奔走，三年望东吴。\n弧矢暗江海，难为游五湖。\n不忍竟舍此，復来薙榛芜。\n入门四松在，步屧万竹疎。\n旧犬喜我归，低徊入衣裾。\n邻舍喜我归，酤酒携胡芦。\n大官喜我来，遣骑问所须。\n城郭喜我来，宾客隘邨墟。\n天下尚未宁，健儿胜腐儒。\n飘飖风尘际，何地置老夫。\n于时见疣赘，骨髓幸未枯。\n饮啄媿残生，食薇不敢余。",
        "dynasty": "唐",
        "collection_info": null
    },
    {
        "uuid": "3e31e494dc7e154274178848dd3aa3e7",
        "title": "四松",
        "author": "杜甫",
        "content": "四松初移时，大抵三尺强。\n别来忽三载，离立如人长。\n会看根不拔，莫计枝凋伤。\n幽色幸秀发，疎柯亦昂藏。\n所插小藩篱，本亦有堤防。\n终然掁拨损，得恡千叶黄。\n敢为故林主，黎庶犹未康。\n避贼今始归，春草满空堂。\n览物叹衰谢，及兹慰凄凉。\n清风为我起，洒面若微霜。\n足以送老姿，聊侍偃盖张。\n我生无根带，配尔亦茫茫。\n有情且赋诗，事迹可两望。\n勿矜千载后，惨澹蟠穹苍。",
        "dynasty": "唐",
        "collection_info": null
    },
    {
        "uuid": "faa1ff163e2acb5bb4836a870f567e2c",
        "title": "水槛",
        "author": "杜甫",
        "content": "苍江多风飙，云雨昼夜飞。\n茅轩驾巨浪，焉得不低垂。\n游子久在外，门户无人持。\n高岸尚如谷，何伤浮柱攲。\n扶颠有劝诫，恐贻识者嗤。\n既殊大厦倾，可以一木支。\n临川视万里，何必阑槛为。\n人生感故物，慷慨有余悲。",
        "dynasty": "唐",
        "collection_info": null
    },
    {
        "uuid": "00382aa46ef82c828243480bc3680f02",
        "title": "破船",
        "author": "杜甫",
        "content": "平生江海心，宿昔具扁舟。\n岂惟青溪上，日傍柴门游。\n苍皇避乱兵，缅邈怀旧丘。\n邻人亦已非，野竹独修修。\n船舷不重扣，埋没已经秋。\n仰看西飞翼，下媿东逝流。\n故者或可掘，新者亦易求。\n所悲数奔窜，白屋难久留。",
        "dynasty": "唐",
        "collection_info": null
    },
    {
        "uuid": "c6b8aa4b022308ee170866da1a48dd0d",
        "title": "营屋",
        "author": "杜甫",
        "content": "我有阴江竹，能令朱夏寒。\n阴通积水内，高入浮云端。\n甚疑鬼物凭，不顾翦伐残。\n东偏若面势，户牖永可安。\n爱惜已六载，兹晨去千竿。\n萧萧见白日，汹汹开奔湍。\n度堂匪华丽，养拙异考槃。\n草茅虽薙葺，衰疾方少宽。\n洗然顺所适，此足代加餐。\n寂无斤斧响，庶遂憩息欢。",
        "dynasty": "唐",
        "collection_info": null
    },
    {
        "uuid": "7971e456e42dd6208bd1199390b78d17",
        "title": "除草",
        "author": "杜甫",
        "content": "草有害于人，曾何生阻修。\n其毒甚蜂虿，其多弥道周。\n清晨步前林，江色未散忧。\n芒刺在我眼，焉能待高秋。\n霜露一霑凝，蕙叶亦难留。\n荷锄先童穉，日入仍讨求。\n转致水中央，岂无双钓舟。\n顽根易滋蔓，敢使依旧丘。\n自兹藩篱旷，更觉松竹幽。\n芟夷不可阙，疾恶信如雠。",
        "dynasty": "唐",
        "collection_info": null
    },
    {
        "uuid": "2ee4010001b513b6ff06e40da18d14a4",
        "title": "扬旗",
        "author": "杜甫",
        "content": "江雨飒长夏，府中有余清。\n我公会宾客，肃肃有异声。\n初筵阅军装，罗列照广庭。\n庭空六马入，駊騀扬旗旌。\n回回偃飞盖，熠熠迸流星。\n来缠风飙急，去擘山岳倾。\n材归俯身尽，妙取略地平。\n虹霓就掌握，舒卷随人轻。\n三州陷犬戎，但见西岭青。\n公来练猛士，欲夺天边城。\n此堂不易升，庸蜀日已宁。\n吾徒且加餐，休适蛮与荆。",
        "dynasty": "唐",
        "collection_info": null
    },
    {
        "uuid": "154c3cd5944c1b2ffbe0ea9c93a8660f",
        "title": "太子张舍人遗织成褥段",
        "author": "杜甫",
        "content": "客从西北来，遗我翠织成。\n开缄风涛涌，中有掉尾鲸。\n逶迤罗水族，琐细不足名。\n客云充君褥，承君终宴荣。\n空堂魑魅走，高枕形神清。\n领客珍重意，顾我非公卿。\n留之惧不祥，施之混柴荆。\n服饰定尊卑，大哉万古程。\n今我一贱老，裋褐更无营。\n煌煌珠宫物，寝处祸所婴。\n叹息当路子，干戈尚纵横。\n掌握有权柄，衣马自肥轻。\n李鼎死岐阳，实以骄贵盈。\n来瑱赐自尽，气豪直阻兵。\n皆闻黄金多，坐见悔吝生。\n奈何田舍翁，受此厚贶情。\n锦鲸卷还客，始觉心和平。\n振我麤席尘，媿客茹藜羹。",
        "dynasty": "唐",
        "collection_info": null
    },
    {
        "uuid": "6167248d4ea0262a014465620fd9b858",
        "title": "莫相疑行",
        "author": "杜甫",
        "content": "男儿生无所成头皓白，牙齿欲落真可惜。\n忆献三赋蓬莱宫，自怪一日声辉赫。\n集贤学士如堵墙，观我落笔中书堂。\n往时文彩动人主，此日饥寒趋路旁。\n晚将末契託年少，当面输心背面笑。\n寄谢悠悠世上儿，不争好恶莫相疑。",
        "dynasty": "唐",
        "collection_info": null
    },
    {
        "uuid": "0ecd7f3d4da71e55002bd824b574ef4e",
        "title": "别蔡十四着作",
        "author": "杜甫",
        "content": "贾生恸哭后，寥落无其人。\n安知蔡夫子，高义迈等伦。\n献书谒皇帝，志以清风尘。\n流涕洒丹极，万乘为酸辛。\n天地则创痍，朝廷当正臣。\n异才復间出，周道日惟新。\n使蜀见知己，别颜始一伸。\n主人薨城府，扶榇归咸秦。\n巴道此相逢，会我病江滨。\n忆念凤翔都，聚散俄十春。\n我衰不足道，但愿子意陈。\n稍令社稷安，自契鱼水亲。\n我虽消渴甚，敢望帝力勤。\n尚思未朽骨，復覩耕桑民。\n积水架三峡，浮龙倚长津。\n扬舲洪涛间，仗子济物身。\n鞍马下秦塞，王城通北辰。\n玄甲聚不散，兵久食恐贫。\n穷谷无粟帛，使者来相因。\n若凭南辕吏，书札到天垠。",
        "dynasty": "唐",
        "collection_info": null
    },
    {
        "uuid": "0564bf1c7abdb04048fad02a52804748",
        "title": "杜鹃",
        "author": "杜甫",
        "content": "西川有杜鹃，东川无杜鹃。\n涪万无杜鹃，云安有杜鹃。\n我昔游锦城，结庐锦水边。\n有竹一顷余，乔木上参天。\n杜鹃暮春至，哀哀叫其间。\n我见常再拜，重是古帝魂。\n生子百鸟巢，百鸟不敢嗔。\n仍为餧其子，礼若奉至尊。\n鸿雁及羔羊，有礼太古前。\n行飞与跪乳，识序如知恩。\n圣贤古法则，付与后世传。\n君看禽鸟情，犹解事杜鹃。\n今忽暮春间，值我病经年。\n身病不能拜，泪下如迸泉。",
        "dynasty": "唐",
        "collection_info": null
    },
    {
        "uuid": "39b80e342015e7fb192c78bac21a583b",
        "title": "客居",
        "author": "杜甫",
        "content": "客居所居堂，前江后山根。\n下堑万寻岸，苍涛郁飞飜。\n葱青众木梢，邪竖杂石痕。\n子规昼夜啼，壮士敛精魂。\n峡开四千里，水合数百源。\n人虎相半居，相伤终两存。\n蜀麻久不来，吴盐拥荆门。\n西南失大将，商旅自星奔。\n今又降元戎，已闻动行轩。\n舟子候利涉，亦凭节制尊。\n我在路中央，生理不得论。\n卧愁病脚废，徐步视小园。\n短畦带碧草，怅望思王孙。\n凤随其皇去，篱雀暮喧繁。\n览物想故国，十年别荒邨。\n日暮归几翼，北林空自昏。\n安得覆八溟，为君洗干坤。\n稷契易为力，犬戎何足吞。\n儒生老无成，臣子忧四番。\n箧中有旧笔，情至时復援。",
        "dynasty": "唐",
        "collection_info": null
    },
    {
        "uuid": "ba2c9b20900377b6902477d7097cfd60",
        "title": "客堂",
        "author": "杜甫",
        "content": "忆昨离少城，而今异楚蜀。\n舍舟復深山，窅窕一林麓。\n栖泊云安县，消中内相毒。\n旧疾甘载来，衰年得无足。\n死为殊方鬼，头白免短促。\n老马终望云，南雁意在北。\n别家长儿女，欲起惭筋力。\n客堂序节改，具物对羁束。\n石暄蕨芽紫，渚秀芦笋绿。\n巴莺纷未稀，徼麦早向熟。\n悠悠日动江，漠漠春辞木。\n台郎选才俊，自顾亦已极。\n前辈声名人，埋没何所得。\n居然绾章绂，受性本幽独。\n平生憩息地，必种数竿竹。\n事业只浊醪，营葺但草屋。\n上公有记者，累奏资薄禄。\n主忧岂济时，身远弥旷职。\n循文庙算正，献可天衢直。\n尚想趋朝廷，毫髮裨社稷。\n形骸今若是，进退委行色。",
        "dynasty": "唐",
        "collection_info": null
    },
    {
        "uuid": "b6b3fdfaadf92b638d7cc52098b24811",
        "title": "石研诗",
        "author": "杜甫",
        "content": "平公今诗伯，秀发吾所羡。\n奉使三峡中，长啸得石研。\n巨璞禹凿余，异壮君独见。\n其滑乃波涛，其光或雷电。\n聊坳各尽墨，多水递隐现。\n挥洒容数人，十手可对面。\n比公头上冠，贞质未为贱。\n当公赋佳句，况得终清宴。\n公含起草姿，不远明光殿。\n致于丹青地，知汝随顾眄。",
        "dynasty": "唐",
        "collection_info": null
    },
    {
        "uuid": "7cccd21be2f18b9ebd8461a7c55d84ef",
        "title": "水阁朝霁奉简严云安",
        "author": "杜甫",
        "content": "东城抱春岑，江阁邻石面。\n崔嵬晨云白，朝旭射芳甸。\n雨槛卧花丛，风床展书卷。\n钩帘宿鹭起，丸药流莺啭。\n呼婢取酒壶，绩儿诵文选。\n晚交严明府，矧此数相见。",
        "dynasty": "唐",
        "collection_info": null
    },
    {
        "uuid": "f32e7e70871cb7bcb5c7f594ed36733f",
        "title": "赠郑十八贲",
        "author": "杜甫",
        "content": "温温士君子，令我怀抱尽。\n灵芝冠众芳，安得阙亲近。\n遭乱意不归，窜身迹非隐。\n细人尚姑息，吾子色愈谨。\n高怀见物理，识者安肯哂。\n卑飞欲何待，捷径应未忍。\n示我百篇文，诗家一标准。\n羇离交屈宋，牢落值颜闵。\n水路迷畏途，药饵驻修轸。\n古人日以远，青史字不泯。\n步趾咏唐虞，追随饭葵堇。\n数杯资好事，异味烦县尹。\n心虽在朝谒，力与愿矛盾。\n抱病排金门，衰容岂为敏。",
        "dynasty": "唐",
        "collection_info": null
    },
    {
        "uuid": "3821f630fab45acd0bce654dabd888da",
        "title": "三韵三篇 一",
        "author": "杜甫",
        "content": "高马勿唾面，长鱼无损鳞。\n辱马马毛焦，困鱼鱼有神。\n君看磊落士，不肯易其身。",
        "dynasty": "唐",
        "collection_info": null
    },
    {
        "uuid": "d0c4701545c00afd3679acfa5885df49",
        "title": "三韵三篇 二",
        "author": "杜甫",
        "content": "荡荡万斛船，影若扬白虹。\n起樯必椎牛，挂席集众功。\n自非风动天，莫置大水中。",
        "dynasty": "唐",
        "collection_info": null
    },
    {
        "uuid": "838c9ef1419025daf03746f49b7725c6",
        "title": "三韵三篇 三",
        "author": "杜甫",
        "content": "烈士恶多门，小人自同调。\n名利苟可取，杀身傍权要。\n何当官曹清，尔辈堪一笑。",
        "dynasty": "唐",
        "collection_info": null
    },
    {
        "uuid": "0e6fd8fba18632c1a01c43c5860bdd47",
        "title": "青丝",
        "author": "杜甫",
        "content": "青丝白马谁家子，麤豪且逐风尘起。\n不闻汉主放妃嫔，近静潼关埽蠭蚁。\n殿前兵马破汝时，十月即为齑粉期。\n未如面缚归金阙，万一皇恩下玉墀。",
        "dynasty": "唐",
        "collection_info": null
    },
    {
        "uuid": "cc398a652c7294c51b84752fcec0cee4",
        "title": "近闻",
        "author": "杜甫",
        "content": "近闻犬戎远遁逃，牧马不敢侵临洮。\n渭水逶迤白日净，陇山萧瑟秋云高。\n崆峒五原亦无事，北庭数有关中使。\n似闻赞普更求亲，舅甥和好应难弃。",
        "dynasty": "唐",
        "collection_info": null
    },
    {
        "uuid": "6270dbe04a870384493f89ebdc98bdb8",
        "title": "蚕谷行",
        "author": "杜甫",
        "content": "天下郡国向万城，无有一城无甲兵。\n焉得铸甲作农器，一寸荒田牛得耕。\n牛尽耕，蚕亦成。\n不劳烈士泪滂沱，男谷女丝行復歌。",
        "dynasty": "唐",
        "collection_info": null
    },
    {
        "uuid": "b0c41f348976fcdae5e536d2e9c4ca68",
        "title": "折槛行",
        "author": "杜甫",
        "content": "呜呼房魏不復见，秦王学士时难羡。\n青衿胄子困泥涂，白马将军若雷电。\n千载少似朱云人，至今折槛空嶙峋。\n娄公不语宋公语，尚忆先皇容直臣。",
        "dynasty": "唐",
        "collection_info": null
    },
    {
        "uuid": "fe8db28ecaf4a348fddb72d023f20b1f",
        "title": "引水",
        "author": "杜甫",
        "content": "月峡瞿塘云作顶，乱石峥嵘俗无井。\n云安酤水奴仆悲，鱼復移居心力省。\n白帝城西万竹蟠，接筒引水喉不干。\n人生留滞生理难，斗水何直百忧宽。",
        "dynasty": "唐",
        "collection_info": null
    },
    {
        "uuid": "2bb9e78e2c623fa488579e99b10fa89b",
        "title": "古柏行",
        "author": "杜甫",
        "content": "孔明庙前有老柏，柯如青铜根如石。\n霜皮溜雨四十围，黛色参天二千尺。\n君臣已与时际会，树木犹为人爱惜。\n云来气接巫峡长，月出寒通雪山白。\n忆昨路绕锦亭东，先主武侯同閟宫。\n崔嵬枝干郊原古，窈窕丹青户牖空。\n落落盘踞虽得地，冥冥孤高多烈风。\n扶持自是神明力，正直原因造化功。\n大厦如倾要梁栋，万牛回首丘山重。\n不露文章世已惊，未辞剪伐谁能送。\n苦心岂免容蝼蚁，香叶终经宿鸾凤。\n志士幽人莫怨嗟，古来材大难为用。",
        "dynasty": "唐",
        "collection_info": null
    },
    {
        "uuid": "ab93d80a7e0b58d371863e222e25f41e",
        "title": "缚鸡行",
        "author": "杜甫",
        "content": "小奴缚鸡向市卖，鸡被缚急相喧争。\n家中厌鸡食虫蚁，不知鸡卖还遭烹。\n虫鸡与人何厚薄，吾叱奴人解其缚。\n鸡虫得失无了时，注目寒江倚山阁。",
        "dynasty": "唐",
        "collection_info": null
    },
    {
        "uuid": "1bad6d9e87b713fe0935ec33533627ac",
        "title": "负薪行",
        "author": "杜甫",
        "content": "夔州处女髮半华，四十五十无夫家。\n更遭丧乱嫁不售，一生抱恨堪咨嗟。\n土风坐男使女立，应当门户女出入。\n十犹八九负薪归，卖薪得钱应供给。\n至老双鬟只垂颈，野花山叶银钗并。\n筋力登危集市门，死生射利兼盐井。\n面妆首饰杂啼痕，地褊衣寒困石根。\n若道巫山女麤丑，何得此有昭君邨。",
        "dynasty": "唐",
        "collection_info": null
    },
    {
        "uuid": "37eb61415397e321da65f234afb2c9b0",
        "title": "最能行",
        "author": "杜甫",
        "content": "峡中丈夫绝轻死，少在公门多在水。\n富豪有钱驾大舸，贫穷取给行艓子。\n小儿学问止论语，大儿结束随商旅。\n攲帆侧柁入波涛，撇漩捎濆无险阻。\n朝发白帝暮江陵，顷来目击幸有征。\n瞿堂漫天虎鬚怒，归州长年行最能。\n此乡之人气量窄，误竞南风疎北客。\n若道土无英俊才，何得山有屈原宅。",
        "dynasty": "唐",
        "collection_info": null
    },
    {
        "uuid": "c1e18a6c755dcccc9623362aa7ad72ab",
        "title": "寄裴施州",
        "author": "杜甫",
        "content": "廊庙之具裴施州，宿昔一逢无此流。\n金钟大镛在东序，冰壶玉衡悬清秋。\n自从相遇感多病，三岁为客宽边愁。\n尧有四岳明至理，汉二千石真分忧。\n几度寄书白盐北，苦寒赠我青羔裘。\n霜雪回光避锦袖，龙蛇动箧蟠银钩。\n紫衣使者辞復命，再拜故人谢佳政。\n将老已失子孙忧，后来况接才华盛。",
        "dynasty": "唐",
        "collection_info": null
    },
    {
        "uuid": "5d7654a0910a5b56acc8cca9cb0f2518",
        "title": "郑典设自施州归",
        "author": "杜甫",
        "content": "吾怜荥阳秀，冒暑初有适。\n名贤慎所出，不肯妄行役。\n旅兹殊俗远，竟以屡空迫。\n南谒裴施州，气合无险僻。\n攀援悬根木，登顿入天石。\n青山自一川，城郭洗忧戚。\n听子话此邦，令我心悦怿。\n其俗则纯朴，不知有主客。\n温温诸侯门，礼亦如古昔。\n敕厨倍常羞，杯盘颇狼藉。\n时虽属丧乱，事贵赏匹敌。\n中宵惬良会，裴郑非远戚。\n羣书一万卷，博涉供务隙。\n他日辱银钩，森疎见矛戟。\n倒屣喜旋归，画地求所历。\n乃闻风土质，又重田畴闢。\n刺史似寇恂，列郡宜竞惜。\n北风吹瘴疠，羸老思散策。\n渚拂蒹葭塞，峤穿萝茑幂。\n此身仗儿仆，高兴潜有激。\n孟冬方首路，强饭取崖壁。\n叹尔疲驽骀，汗沟血不赤。\n终然备外饰，驾驭何所益。\n我有平肩舆，前途犹准的。\n翩翩入鸟道，庶脱蹉跌厄。",
        "dynasty": "唐",
        "collection_info": null
    },
    {
        "uuid": "697366551610c2f7a2e7ad89f5b62373",
        "title": "柴门",
        "author": "杜甫",
        "content": "孤舟登瀼西，回首望两崖。\n东城干旱天，其气如焚柴。\n长影没窈窕，余光散唅呀。\n大江蟠嵌根，归海成一家。\n下衝割坤轴，竦壁攒镆铘。\n萧飒洒秋色，氛昏霾日车。\n峡门自此始，最窄容浮查。\n禹功翊造化，疎凿就攲斜。\n巨渠决太古，众水为长蛇。\n风烟渺吴蜀，舟楫通盐麻。\n我今远游子，飘转混泥沙。\n万物附本性，约身不愿奢。\n茅栋盖一床，清池有余花。\n浊醪与脱粟，在眼无咨嗟。\n山荒人民少，地僻日夕佳。\n贫病固其常，富贵任生涯。\n老于干戈际，宅幸蓬荜遮。\n石乱上云气，杉清延月华。\n赏妍又分外，理惬夫何夸。\n足了垂白年，敢居高士差。\n书此豁平昔，回首犹暮霞。",
        "dynasty": "唐",
        "collection_info": null
    },
    {
        "uuid": "f618b745c3f82b56247d9e7de04d14c8",
        "title": "贻华阳柳少府",
        "author": "杜甫",
        "content": "繫马乔木间，问人野寺门。\n柳侯披衣笑，见我颜色温。\n并坐石下堂，俛视大江奔。\n火云洗月露，绝壁上朝暾。\n自非晓相访，触热生病根。\n南方六七月，出入异中原。\n老少多暍死，汗踰水浆飜。\n俊才得之子，筋力不辞烦。\n指挥当世事，语及戎马存。\n涕泪溅我裳，悲气排帝阍。\n郁陶抱长策，义仗知者论。\n吾衰卧江汉，但媿识玙璠。\n文章一小技，于道未为尊。\n起予幸斑白，因是託子孙。\n俱客古信州，结庐依毁垣。\n相去四五里，径微山叶繁。\n时危挹佳士，况免军旅喧。\n醉从赵女舞，歌鼓秦人盆。\n子壮顾我伤，我驩兼泪痕。\n余生如过鸟，故里今空邨。",
        "dynasty": "唐",
        "collection_info": null
    },
    {
        "uuid": "973dd2596fbf48e7c068873350d72f78",
        "title": "雷",
        "author": "杜甫",
        "content": "大旱山岳燋，密云復无雨。\n南方瘴疠地，罹此农事苦。\n封内必舞雩，峡中喧击鼓。\n真龙竟寂莫，土梗空俯偻。\n吁嗟公私病，税敛缺不补。\n故老仰面啼，疮痍向谁数。\n暴尫或前闻，鞭巫非稽古。\n请先偃甲兵，处分听人主。\n万邦但各业，一物休尽取。\n水旱其数然，尧汤免亲覩。\n上天铄金石，羣盗乱豺虎。\n二者存一端，愆阳不犹愈。\n昨宵殷其雷，风过齐万弩。\n復吹霾翳散，虚觉神灵聚。\n气暍肠胃融，汗滋衣裳污。\n吾衰尤拙计，失望筑场圃。",
        "dynasty": "唐",
        "collection_info": null
    },
    {
        "uuid": "ccaf2b81254f127e19996afe7fe4e85f",
        "title": "火",
        "author": "杜甫",
        "content": "楚山经月火，大旱则斯举。\n旧俗烧蛟龙，惊惶致雷雨。\n爆嵌魑魅泣，崩冻岚阴昈。\n罗落沸百泓，根源皆万古。\n青林一灰烬，云气无处所。\n入夜殊赫然，新秋照牛女。\n风吹巨燄作，河棹腾烟柱。\n势欲焚昆崙，光弥焮洲渚。\n腥至焦长蛇，声吼缠猛虎。\n神物已高飞，不见石与土。\n尔宁要谤讟，凭此近荧侮。\n薄关长吏忧，甚昧至精主。\n远迁谁扑灭，将恐及环堵。\n流汗卧江亭，更深气如缕。",
        "dynasty": "唐",
        "collection_info": null
    },
    {
        "uuid": "02968aad99496ea0fd71b0269d7c5a2c",
        "title": "七月三日亭午已后较热退晚加小凉稳睡有诗因论壮年乐事戏呈元二十一曹长",
        "author": "杜甫",
        "content": "今兹商用事，余热亦已末。\n衰年旅炎方，生意从此活。\n亭午减汗流，北邻耐人聒。\n晚风爽乌匼，筋力苏摧折。\n闭目踰十旬，大江不止渴。\n退藏恨雨师，健步闻旱魃。\n园蔬抱金玉，无以供采掇。\n密云虽聚散，徂暑终衰歇。\n前圣眘焚巫，武王亲救暍。\n阴阳相主客，时序递回斡。\n洒落唯清秋，昏霾一空阔。\n萧萧紫塞雁，南向欲行列。\n歘思红颜日，霜露冻阶闼。\n胡马挟雕弓，鸣弦不虚发。\n长鈚逐狡兔，突羽当满月。\n惆怅白头吟，萧条游侠窟。\n临轩望山阁，缥缈安可越。\n高人炼丹砂，未念将朽骨。\n少壮迹颇疎，欢乐曾倏忽。\n杖藜风尘际，老丑难翦拂。\n吾子得神仙，本是池中物。\n贱夫美一睡，烦促婴词笔。",
        "dynasty": "唐",
        "collection_info": null
    },
    {
        "uuid": "8f9f074e54057e4b63df0c13e1367972",
        "title": "牵牛织女",
        "author": "杜甫",
        "content": "牵牛出河西，织女处其东。\n万古永相望，七夕谁见同。\n神光意难候，此事终蒙胧。\n飒然精灵合，何必秋遂通。\n亭亭新妆立，龙驾具曾空。\n世人亦为尔，祈请走儿童。\n称家随丰俭，白屋达公宫。\n膳夫翊堂殿，鸣玉凄房栊。\n曝衣徧天下，曳月扬微风。\n蛛丝小人态，曲缀瓜果中。\n初筵裛重露，日出甘所终。\n嗟汝未嫁女，秉心郁忡忡。\n防身动如律，竭力机杼中。\n虽无姑舅事，敢昧织作功。\n明明君臣契，咫尺或未容。\n义无弃礼法，恩始夫妇恭。\n小大有佳期，戒之在至公。\n方圆苟龃龉，丈夫多英雄。",
        "dynasty": "唐",
        "collection_info": null
    },
    {
        "uuid": "a8640f8bde5f8d704101c2bffd157bfc",
        "title": "毒热寄简崔评事十六弟",
        "author": "杜甫",
        "content": "大暑运金气，荆扬不知秋。\n林下有塌翼，水中无行舟。\n千室但埽地，闭关人事休。\n老夫转不乐，旅次兼百忧。\n蝮蛇暮偃蹇，空床难暗投。\n炎宵恶明烛，况乃怀旧丘。\n开襟仰内弟，执热露白头。\n束带负芒刺，接居成阻修。\n何当清霜飞，会子临江楼。\n载闻大易义，讽兴诗家流。\n蕴藉异时辈，检身非苟求。\n皇皇使臣体，信是德业优。\n楚材择杞梓，汉苑归骅骝。\n短章达我心，理为识者筹。",
        "dynasty": "唐",
        "collection_info": null
    },
    {
        "uuid": "e61b4763884348657dd6c50972a1abf8",
        "title": "殿中杨监见示张旭草书图",
        "author": "杜甫",
        "content": "斯人已云亡，草圣秘难得。\n及兹烦见示，满目一凄恻。\n悲风生微绡，万里起古色。\n锵锵鸣玉动，落落羣松直。\n连山蟠其间，溟涨与笔力。\n有练实先书，临池真尽墨。\n俊拔为之主，暮年思转极。\n未知张王后，谁并百代则。\n呜呼东吴精，逸气感清识。\n杨公拂箧笥，舒卷忘寝食。\n念昔挥毫端，不独观酒德。",
        "dynasty": "唐",
        "collection_info": null
    },
    {
        "uuid": "b7a7fac89b6fa3edd68e40bc94d8b5e6",
        "title": "杨监又出画鹰十二扇",
        "author": "杜甫",
        "content": "近时冯绍正，能画鸷鸟样。\n明公出此图，无乃传其状。\n殊姿各独立，清绝心有向。\n疾禁千里马，气敌万人将。\n忆昔骊山宫，冬移含元仗。\n天寒大羽猎，此物神俱王。\n当时无凡材，百中皆用壮。\n粉墨形似间，识者一惆怅。\n干戈少暇日，真骨老崖嶂。\n为君除狡兔，会是飜鞴上。",
        "dynasty": "唐",
        "collection_info": null
    },
    {
        "uuid": "32f6746b6d576dd6134718f18fa3e14b",
        "title": "送殿中杨监赴蜀见相公",
        "author": "杜甫",
        "content": "去水绝还波，洩云无定姿。\n人生在世间，聚散亦暂时。\n离别重相逢，偶然岂定期。\n送子清秋暮，风物长年悲。\n豪俊贵勋业，邦家频出师。\n相公镇梁益，军事无孑遗。\n解榻再见今，用才復择谁。\n况子已高位，为郡得固辞。\n难拒供给费，慎哀渔夺私。\n干戈未甚息，纪纲正所持。\n泛舟巨石横，登陆草露滋。\n山门日易久，当念居者思。",
        "dynasty": "唐",
        "collection_info": null
    },
    {
        "uuid": "cd232475576491f690653ec913cdfaed",
        "title": "赠李十五丈别",
        "author": "杜甫",
        "content": "峡人鸟兽居，其室附层颠。\n下临不测江，中有万里船。\n多病纷倚薄，少留改岁年。\n绝域谁慰怀，开颜喜名贤。\n孤陋忝末亲，等级敢比肩。\n人生意颇合，相与襟袂连。\n一日两遣仆，三日一共筵。\n扬论展寸心，壮笔过飞泉。\n玄成美价存，子山旧业传。\n不闻八尺躯，常受众目怜。\n且为辛苦行，盖被生事牵。\n北回白帝棹，南入黔阳天。\n汧公制方隅，迥出诸侯先。\n封内如太古，时危独萧然。\n清高金茎露，正直朱丝弦。\n昔在尧四岳，今之黄颍川。\n于迈恨不同，所思无由宣。\n山深水增波，解榻秋露悬。\n客游虽云久，主要月再圆。\n晨集风渚亭，醉操云峤篇。\n丈夫贵知己，欢罢念归旋。",
        "dynasty": "唐",
        "collection_info": null
    },
    {
        "uuid": "afe2448efa4b777b6a2b4d5a4643e1fc",
        "title": "西阁曝日",
        "author": "杜甫",
        "content": "凛冽倦玄冬，负暄嗜飞阁。\n羲和流德泽，颛顼媿倚薄。\n毛髮具自和，肌肤潜沃若。\n太阳信深仁，衰气歘有託。\n攲倾烦注眼，容易收病脚。\n流离木杪猨，翩跹山颠鹤。\n用知苦聚散，哀乐日已作。\n即事会赋诗，人生忽如昨。\n古来遭丧乱，贤圣尽萧索。\n胡为将暮年，忧世心力弱。",
        "dynasty": "唐",
        "collection_info": null
    },
    {
        "uuid": "a37be16d5694dbeb327ae8ce4ed79e59",
        "title": "课伐木",
        "author": "杜甫",
        "content": "长夏无所为，客居课奴仆。\n清晨饭其腹，持斧入白谷。\n青冥曾巅后，十里斩阴木。\n人肩四根已，亭午下山麓。\n尚闻丁丁声，功课日各足。\n苍皮成委积，素节相照烛。\n藉汝跨小篱，当仗苦虚竹。\n空荒咆熊罴，乳兽待人肉。\n不示知禁情，岂惟干戈哭。\n城中贤府主，处贵如白屋。\n萧萧理体净，蠭虿不敢毒。\n虎穴连里闾，堤防旧风俗。\n泊舟沧江岸，久客慎所触。\n舍西崖峤壮，雷雨蔚含蓄。\n墙宇资屡修，衰年怯幽独。\n尔曹轻执热，为我忍烦促。\n秋光近青岑，季月当泛菊。\n报之以微寒，共给酒一斛。",
        "dynasty": "唐",
        "collection_info": null
    },
    {
        "uuid": "ec4e5ba86bbb2656f48682f4db272977",
        "title": "园人送瓜",
        "author": "杜甫",
        "content": "江间虽炎瘴，瓜熟亦不早。\n柏公镇夔国，滞务兹一埽。\n食新先战士，共少及溪老。\n倾筐蒲鸽青，满眼颜色好。\n竹竿接嵌窦，引注来鸟道。\n沈浮乱水玉，爱惜如芝草。\n落刃嚼冰霜，开怀慰枯槁。\n许以秋蔕除，仍看小童抱。\n东陵迹芜绝，楚汉休征讨。\n园人非故侯，种此何草草。",
        "dynasty": "唐",
        "collection_info": null
    },
    {
        "uuid": "8a5438587878d8f38c69d7b235f95784",
        "title": "信行远修水筒",
        "author": "杜甫",
        "content": "汝性不茹荤，清静仆夫内。\n秉心识本源，于事少滞碍。\n云端水筒坼，林表山石碎。\n触热藉子修，通流与厨会。\n往来四十里，荒险崖谷大。\n日熏惊未餐，貌赤媿相对。\n浮瓜供老病，裂饼尝所爱。\n于斯荅恭谨，足以殊殿最。\n讵要方士符，何假将军盖。\n行诸直如笔，用意崎岖外。",
        "dynasty": "唐",
        "collection_info": null
    },
    {
        "uuid": "05b22c6e70a4c018a768ce73c34427e0",
        "title": "槐叶冷淘",
        "author": "杜甫",
        "content": "青青高槐叶，采掇付中厨。\n新面来近市，汁滓宛相俱。\n入鼎资过熟，加餐愁欲无。\n碧鲜俱照箸，香饭兼苞芦。\n经齿冷于雪，劝人投此珠。\n愿随金騕褭，走置锦屠苏。\n路远思恐泥，兴深终不渝。\n献芹则小小，荐藻明区区。\n万里露寒殿，开冰清玉壶。\n君王纳凉晚，此味亦时须。",
        "dynasty": "唐",
        "collection_info": null
    },
    {
        "uuid": "9dd916be8dc64717268a4a63404b940b",
        "title": "行官张望补稻畦水归",
        "author": "杜甫",
        "content": "东屯大江北，百顷平若案。\n六月青稻多，千畦碧泉乱。\n插秧适云已，引溜加溉灌。\n更仆往方塘，决渠当断岸。\n公私各地着，浸润无天旱。\n主守问家臣，分明见溪伴。\n芊芊炯翠羽，剡剡生银汉。\n欧鸟镜裏来，关山云边看。\n秋菰成黑米，精凿传白粲。\n玉粒足晨炊，红鲜任霞散。\n终然添旅食，作苦期壮观。\n遗穗及众多，我仓戒滋蔓。",
        "dynasty": "唐",
        "collection_info": null
    },
    {
        "uuid": "736bb29a14bf81daac26f9017e92ec7d",
        "title": "催宗文树鸡栅",
        "author": "杜甫",
        "content": "吾衰怯行迈，旅次展崩迫。\n愈风传乌鸡，秋卵方漫吃。\n自春生成者，随母向百翮。\n驱趁制不禁，喧呼山腰宅。\n课奴杀青竹，终日憎赤帻。\n蹋藉盘案飜，塞蹊使之隔。\n墙东有隙地，可以树高栅。\n避热时来归，问儿所为迹。\n织笼曹其内，令入不得掷。\n稀间可突过，觜爪还污席。\n我宽蝼蚁遭，彼免狐貉厄。\n应宜各长幼，自此均勍敌。\n笼栅念有修，近身见损益。\n明明领处分，一一当剖析。\n不昧风雨晨，乱离减忧慽。\n其流则凡鸟，其气心匪石。\n倚赖穷岁晏，拨烦去冰释。\n未似尸乡翁，拘留盖阡陌。",
        "dynasty": "唐",
        "collection_info": null
    },
    {
        "uuid": "4564b5c59754d502662a84f61c6a6d55",
        "title": "园官送茶",
        "author": "杜甫",
        "content": "清晨蒙菜把，常荷地主恩。\n守者愆实数，略有其名存。\n苦苣刺如针，马齿叶亦繁。\n青青嘉蔬色，埋没在中园。\n园吏未足怪，世事固堪论。\n呜呼战伐久，荆棘暗长原。\n乃知苦苣辈，倾夺蕙草根。\n小人塞道路，为态何喧喧。\n又如马齿盛，气拥葵荏昏。\n点染不易虞，丝麻杂罗纨。\n一经器物内，永挂麤刺痕。\n志士采紫芝，放歌避戎轩。\n畦丁负笼至，感动百虑端。",
        "dynasty": "唐",
        "collection_info": null
    },
    {
        "uuid": "659b125a85f65e2d03484d1c5f25770c",
        "title": "上后园山脚",
        "author": "杜甫",
        "content": "朱夏热所婴，清旭步北林。\n小园背高冈，挽葛上崎崟。\n旷望延驻目，飘飖散疎襟。\n潜鳞恨水壮，去翼依云深。\n勿谓地无疆，劣于山有阴。\n石榞徧天下，水陆兼浮沈。\n自我登陇首，十年经碧岑。\n劒门来巫峡，薄倚浩至今。\n故园暗戎马，骨肉失追寻。\n时危无消息，老去多归心。\n志士惜白日，久客藉黄金。\n敢为苏门啸，庶作梁父吟。",
        "dynasty": "唐",
        "collection_info": null
    },
    {
        "uuid": "f9f2f1a6624b39653e9496a7f4d796f0",
        "title": "驱竖子摘苍耳",
        "author": "杜甫",
        "content": "江上秋已分，林中瘴犹剧。\n畦丁告劳苦，无以供日夕。\n蓬莠独不焦，野蔬暗泉石。\n卷耳况疗风，童儿且时摘。\n侵星驱之去，烂熳任远适。\n放筐亭午际，洗剥相蒙幂。\n登床半生熟，下箸还小益。\n加点瓜薤间，依稀橘奴迹。\n乱世诛求急，黎民糠籺窄。\n饱食復何心，荒哉膏粱客。\n富家厨肉臭，战地骸骨白。\n寄语恶少年，黄金且休掷。",
        "dynasty": "唐",
        "collection_info": null
    },
    {
        "uuid": "a441bfbf2319acdf3a0943819ec87d37",
        "title": "秋行官张请督促东渚耗稻向毕清晨遣女奴阿稽竖子阿段往问",
        "author": "杜甫",
        "content": "东渚雨今足，伫闻稉稻香。\n上天无偏颇，蒲稗各自长。\n人情见非类，田家戒其荒。\n功夫竞搰搰，除草置岸旁。\n谷者命之本，客居安可忘。\n青春具所务，勤垦免乱常。\n吴牛力容易，并驱动莫当。\n丰苗亦已穊，云水照方塘。\n有生固蔓延，静一资堤防。\n督领不无人，提携颇在纲。\n荆扬风土暖，肃肃候微霜。\n尚恐主守疎，用心未甚臧。\n清朝遣婢仆，寄语踰崇冈。\n西成聚必散，不独陵我仓。\n岂要仁里誉，感此乱世忙。\n北风吹蒹葭，蟋蟀近中堂。\n荏苒百工休，郁纡迟暮伤。",
        "dynasty": "唐",
        "collection_info": null
    },
    {
        "uuid": "0cd9c4ec24b7f2e61b4850cec1b75344",
        "title": "阻雨不得归瀼西甘林",
        "author": "杜甫",
        "content": "三伏适已过，骄阳化为霖。\n欲归瀼西宅，阻此江浦深。\n坏舟百版坼，峻岸復万寻。\n篙工初一弃，恐泥劳寸心。\n伫立东城隅，怅望高飞禽。\n草堂乱悬圃，不隔昆崙岑。\n昏浑衣裳外，旷绝同层阴。\n园甘长成时，三寸如黄金。\n诸侯旧上计，厥贡倾千林。\n邦人不足重，所迫豪吏侵。\n客居暂封殖，日夜偶瑶琴。\n虚徐五株态，侧塞烦胸襟。\n焉得辍两足，杖藜出岖嵚。\n条流数翠实，偃息归碧浔。\n拂拭乌皮几，喜闻樵牧音。\n令儿快搔背，脱我头上簪。",
        "dynasty": "唐",
        "collection_info": null
    },
    {
        "uuid": "00029bb94a83e7c8ce2686d8819dda64",
        "title": "雨",
        "author": "杜甫",
        "content": "峡云行清晓，烟雾相裴回。\n风吹苍江树，雨洒石壁来。\n凄凄生余寒，殷殷兼出雷。\n白谷变气候，朱炎安在哉？高鸟湿不下，居人门未开。\n楚宫久已灭，幽佩为谁哀。\n侍臣书王梦，赋有冠古才。\n冥冥翠龙驾，多自巫山台。",
        "dynasty": "唐",
        "collection_info": null
    },
    {
        "uuid": "f5d833a13ed942f62fdd6cb5934903b5",
        "title": "雨二首 一",
        "author": "杜甫",
        "content": "青山澹无姿，白露谁能数。\n片片水上云，萧萧沙中雨。\n殊俗状巢居，曾台俯风渚。\n佳客适万里，沈思情延伫。\n挂帆远色外，惊浪满吴楚。\n久阴蛟螭出，寇盗復几许。",
        "dynasty": "唐",
        "collection_info": null
    },
    {
        "uuid": "99310ee43eefaac4ba8f2957a7aef86c",
        "title": "雨二首 二",
        "author": "杜甫",
        "content": "空山中宵阴，微冷先枕席。\n迴风起清曙，万象萋已碧。\n落落出岫云，浑浑倚天石。\n日假何道行，雨含长江白。\n连樯荆州船，有士荷矛戟。\n南防草镇惨，霑湿赴远役。\n羣盗下辟山，总戎备强敌。\n水深云光廓，鸣橹各有适。\n渔艇息悠悠，夷歌负樵客。\n留滞一老翁，书时记朝夕。",
        "dynasty": "唐",
        "collection_info": null
    },
    {
        "uuid": "2a3f0a9db44b209310d380e1141aa0de",
        "title": "晚登瀼上堂",
        "author": "杜甫",
        "content": "故跻瀼岸高，颇免崖石拥。\n开襟野堂豁，繫马林花动。\n雉堞粉如云，山田麦无壠。\n春气晚更生，江流静犹涌。\n四序婴我怀，羣盗久相踵。\n黎民困逆节，天子渴垂拱。\n所思注东北，深峡转修耸。\n衰老自成病，郎官未为冗。\n凄其望吕葛，不復梦周孔。\n济世数嚮时，斯人各枯冢。\n楚星南天黑，蜀月西雾重。\n安得随鸟翎，迫此惧将恐。",
        "dynasty": "唐",
        "collection_info": null
    },
    {
        "uuid": "b6811fa18a23e85e7cd7dab94ebfe5ce",
        "title": "又上后园山脚",
        "author": "杜甫",
        "content": "昔我游山东，忆戏东岳阳。\n穷秋立日观，矫首望八荒。\n朱崖着毫髮，碧海吹衣裳。\n蓐收困用事，玄冥蔚强梁。\n逝水自朝宗，镇名各其方。\n平原独顦顇，农力废耕桑。\n非关风露凋，曾是戍役伤。\n于时国用富，足以守边疆。\n朝廷任猛将，远夺戎虏场。\n到今事反覆，故老泪万行。\n龟蒙不復见，况乃怀旧乡。\n肺萎属久战，骨出热中肠。\n忧来杖匣劒，更上林北冈。\n瘴毒猨鸟落，峡干南日黄。\n秋风亦已起，江汉始如汤。\n登高欲有往，荡析川无梁。\n哀彼远征人，去家死路旁。\n不及祖父茔，纍纍冢相当。",
        "dynasty": "唐",
        "collection_info": null
    },
    {
        "uuid": "1ca107712547043a87ea070716e81058",
        "title": "雨",
        "author": "杜甫",
        "content": "山雨不作埿，江云薄为雾。\n晴飞半岭鹤，风乱平沙树。\n明灭洲景微，隐见岩姿露。\n拘闷出门游，旷绝经目趣。\n消中日伏枕，卧久尘及屦。\n岂无平肩舆，莫辨望乡路。\n兵戈浩未息，蛇虺反相顾。\n悠悠边月破，郁郁流年度。\n针灸阻朋曹，糠籺对童孺。\n一命须屈色，新知渐成故。\n穷荒益自卑，飘泊欲谁诉。\n虺羸愁应接，俄顷恐违迕。\n浮俗何万端，幽人有独步。\n庞公竟独往，尚子终罕遇。\n宿留洞庭秋，天寒潇湘素。\n杖策可入舟，送此齿髮暮。",
        "dynasty": "唐",
        "collection_info": null
    },
    {
        "uuid": "ce279711a9745aecec1f9523eb3c5787",
        "title": "甘林",
        "author": "杜甫",
        "content": "舍舟越西冈，入林解我衣。\n青刍适马性，好鸟知人归。\n晨光映远岫，夕露见日晞。\n迟暮少寝食，清旷喜荆扉。\n经过倦俗态，在野无所违。\n试问甘藜藿，未肯羡轻肥。\n喧静不同科，出处各天机。\n勿矜朱门是，陋此白屋非。\n明朝步邻里，长老可以依。\n时危赋敛数，脱粟为尔挥。\n相携行荳田，秋花霭菲菲。\n子实不得吃，货市送王畿。\n尽添军旅用，迫此公家威。\n主人长跪问，戎马何时稀。\n我衰易悲伤，屈指数贼围。\n劝其死王命，慎莫远奋飞。",
        "dynasty": "唐",
        "collection_info": null
    },
    {
        "uuid": "6cd37fa2b257f703883d094772d3f7b7",
        "title": "雨",
        "author": "杜甫",
        "content": "行云递崇高，飞雨霭而至。\n潺潺石间溜，汩汩松上驶。\n亢阳乘秋热，百谷皆已弃。\n皇天德泽降，焦卷有生意。\n前雨伤卒暴，今雨喜容易。\n不可无雷霆，间作鼓增气。\n佳声达中宵，所望时一致。\n清霜九月天，髣髴见滞穗。\n郊扉及我私，我圃日苍翠。\n恨无抱瓮力，庶减临江费。",
        "dynasty": "唐",
        "collection_info": null
    },
    {
        "uuid": "af2d99336e05518f23a0b602d27d6ff1",
        "title": "种莴苣",
        "author": "杜甫",
        "content": "阴阳一错乱，骄蹇不復理。\n枯旱于其中，炎方惨如毁。\n植物半蹉跎，嘉生将已矣。\n云雷歘奔命，师伯集所使。\n指麾赤白日，澒洞青光起。\n雨声先已风，散足尽西靡。\n山泉落沧江，霹雳犹在耳。\n终朝纡飒沓，信宿罢潇洒。\n堂下可以畦，呼童对经始。\n苣兮蔬之常，随事蓺其子。\n破块数席间，荷锄功易止。\n两旬不甲坼，空惜埋泥滓。\n野苋迷汝来，宗生实于此。\n此辈岂无秋，亦蒙寒露委。\n飜然出地速，滋蔓户庭毁。\n因知邪干正，掩抑至没齿。\n贤良虽得禄，守道不封己。\n拥寒败芝兰，众多盛荆杞。\n中园陷萧艾，老圃永为耻。\n登于白玉盘，藉以如霞绮。\n苋也无所施，胡颜入筐篚。",
        "dynasty": "唐",
        "collection_info": null
    },
    {
        "uuid": "3e0b8ec50a9e80870c2e4ca6d6cafc8e",
        "title": "暇日小园散病将种秋菜督勒耕牛兼书触目",
        "author": "杜甫",
        "content": "不爱入州府，畏人嫌我真。\n及乎归茅宇，旁舍未曾嗔。\n老病忌拘束，应接丧精神。\n江邨意自放，林木心所欣。\n秋耕属地湿，山雨近甚匀。\n冬菁饭之半，牛力晚来新。\n深耕种数亩，未甚后四邻。\n嘉蔬既不一，名数颇具陈。\n荆巫非苦寒，采撷接青春。\n飞来两白鹤，暮啄泥中芹。\n雄者左翮垂，损伤已露筋。\n一步再流血，尚经矰缴勤。\n三步六号叫，志屈悲哀频。\n鸾皇不相待，侧颈诉高旻。\n杖藜俯沙渚，为汝鼻酸辛。",
        "dynasty": "唐",
        "collection_info": null
    },
    {
        "uuid": "7947d8500fdd8388f2b43d65093e3701",
        "title": "八哀诗 赠司空王公思礼",
        "author": "杜甫",
        "content": "司空出东夷，童稚刷劲翮。\n追随燕蓟儿，颖锐物不隔。\n服事哥舒翰，意无流沙碛。\n未甚拔行间，犬戎大充斥。\n短小精悍姿，屹然强寇敌。\n贯穿百万众，出入由咫尺。\n马鞍悬将首，甲外控鸣镝。\n洗劒青海水，刻铭天山石。\n九曲非外蕃，其王转深壁。\n飞兔不近驾，鸷鸟资远击。\n晓达兵家流，饱闻春秋癖。\n胷襟日沈静，肃肃自有适。\n潼关初溃散，万乘犹辟易。\n偏裨无所施，元帅见手格。\n太子入朔方，至尊狩梁益。\n胡马缠伊洛，中原气甚逆。\n肃宗登宝位，塞望势敦迫。\n公时徒步至，请罪将厚责。\n际会清河公，间道传玉册天王拜跪毕，谠议果冰释。\n翠华卷飞雪，熊虎亘阡陌。\n屯兵凤皇山，帐殿泾渭闢。\n金成贼咽喉诏镇雄所搤。\n禁暴清无双，爽气春淅沥。\n巷有从公歌，野多青青麦。\n及夫哭庙后，復领太原役恐惧禄位高，怅望王土窄。\n不得见清时，呜呼就窀穸。\n永繫五湖舟，悲甚田横客。\n千秋汾晋间，事与云水白。\n昔观文苑传，岂述廉蔺绩。\n嗟嗟邓大夫，士卒终倒戟。",
        "dynasty": "唐",
        "collection_info": null
    },
    {
        "uuid": "3e24846d719c450c5665a18f469a4a1e",
        "title": "八哀诗 故司徒李公光弼",
        "author": "杜甫",
        "content": "司徒天宝末，北收晋阳甲。\n胡骑攻吾城，愁寂意不惬。\n人安若泰山，蓟北断右胁。\n朔方气乃苏，黎首见帝业。\n二宫泣西郊，九庙起颓压。\n未散河阳卒，思明僞臣妾。\n復自碣石来，火焚干坤猎。\n高视笑禄山，公又大献捷。\n异王册崇勋，小敌信所怯。\n拥兵镇河汴，千里初妥帖。\n青蝇纷营营，风雨秋一叶。\n内省未入朝死泪终映睫。\n大屋去高栋，长城埽遗堞。\n平生白羽扇，零落蛟龙匣。\n雅望与英姿，恻怆槐里接。\n三军晦光彩，烈士痛稠迭。\n直笔在史臣，将来洗箱箧。\n吾思哭孤冢，南纪阻归楫。\n扶颠永萧条，未济失利涉。\n疲{艹/尔}竟何人，洒涕巴东峡。",
        "dynasty": "唐",
        "collection_info": null
    },
    {
        "uuid": "511879929bd8b9fdec01a01ae098bad5",
        "title": "八哀诗 赠左仆射郑国公严公武",
        "author": "杜甫",
        "content": "郑公瑚琏器，华岳金天晶。\n昔在童子日，已闻老成名。\n嶷然大贤后，復见秀骨清。\n开口取将相，小心事友生。\n阅书百纸尽，落笔四座惊。\n历识匪父任，嫉邪常力争。\n汉议尚整肃，胡骑忽纵横。\n飞传自河陇，逢人问公卿。\n不知万乘出，雪涕风悲鸣。\n受词劒阁道，谒帝萧关城。\n寂寞云台仗，飘飖沙塞旌。\n江山少使者，笳鼓凝皇情。\n壮士血相视，忠臣气不平。\n密论贞观体，挥发岐阳征。\n感激动四极，联翩收二京。\n西郊牛酒再，原庙丹青明。\n匡汲俄宠辱，卫霍竟哀荣。\n四登会府地，三掌华阳兵。\n京兆空柳色，尚书无履声。\n羣乌自朝夕，白马休横行。\n诸葛蜀人爱，文翁儒化成。\n公来雪山重，公去雪山轻。\n记室得何逊，韬钤延子荆。\n四郊失壁垒，虚馆开逢迎。\n堂上指图画，军中吹玉笙。\n岂无成都酒，忧国只细倾。\n时观锦水钓，问俗终相幷。\n意待犬戎灭，人藏红粟盈。\n以兹报主愿，庶或裨世程。\n炯炯一心在，沈沈二竖婴。\n颜回竟短折，贾谊徒忠贞。\n飞旐出江汉，孤舟轻荆衡。\n虚无马融笛，怅望龙骧茔。\n空余老宾客，身上媿簪缨。",
        "dynasty": "唐",
        "collection_info": null
    },
    {
        "uuid": "a4988a1e34f722378289cb45cb7f7382",
        "title": "八哀诗 赠太子师汝阳郡王琎",
        "author": "杜甫",
        "content": "汝阳让帝子，眉宇真天人。\n虬鬚似太宗，色映塞外春。\n往者开元中，主恩视遇频。\n出入独非时，礼异见羣臣。\n爱其谨洁极，倍此骨肉亲。\n从容听朝后，或在风雪晨。\n忽思格猛兽，苑囿腾清尘。\n羽旗动若一，万马肃駪駪。\n诏王来射雁，拜命已挺身。\n箭出飞鞚内，上又回翠麟。\n飜然紫塞翮，下拂明月轮。\n胡人虽获多，天笑不为新。\n王每中一物，手自与金银。\n袖中谏猎书，扣马久上陈。\n竟无衔橛虞，圣聪矧多仁。\n官免供给费，水有在藻鳞。\n匪唯帝老大，皆是王忠勤。\n晚年务置醴，门引申白宾。\n道大容无能，永怀侍芳茵。\n好学尚贞烈，义形必霑巾。\n挥翰绮绣扬，篇什若有神。\n川广不可泝，墓久狐兔邻。\n宛彼汉中郡，文雅见天伦。\n何以开我悲，泛舟俱远津。\n温温昔风味，少壮已书绅。\n旧游易磨灭，衰谢增酸辛。",
        "dynasty": "唐",
        "collection_info": null
    },
    {
        "uuid": "6899748209b7e049d454b64bae3157cb",
        "title": "八哀诗 赠秘书监江夏李公邕",
        "author": "杜甫",
        "content": "长啸宇宙间，高才日陵替。\n古人不可见，前辈復谁继。\n忆昔李公存，词林有根柢。\n声华当健笔，洒落富清制。\n风流散金石，追琢山岳锐。\n情穷造化理，学贯天人际。\n干谒走其门，碑版照四裔。\n各满深望还，森然起凡例。\n萧萧白杨路，洞彻宝珠惠。\n龙宫墖庙涌，浩劫浮云卫。\n宗儒俎豆事，故吏去思计。\n眄睐已皆虚，跋涉曾不泥。\n向来映当时，岂独劝后世。\n丰屋珊瑚钩，骐驎织成罽。\n紫骝随劒几，义取无虚岁。\n分宅脱骖间，感激怀未济。\n众归赒给美，摆落多藏秽。\n独步四十年，风听九皋唳。\n呜呼江夏姿，竟掩宣尼袂。\n往者武后朝，引用多宠嬖。\n否臧太常议，面折二张势。\n衰俗凛生风，排荡秋旻霁。\n忠贞负冤恨，宫阙深旒缀。\n放逐早联翩，低垂困炎厉。\n日斜鵩鸟入，魂断苍梧帝。\n荣枯走不暇，星驾无安税。\n几分汉廷竹，夙拥文侯[篲]。\n终悲洛阳狱，事近小臣敝。\n祸阶初负谤，易力何深哜。\n伊昔临淄亭，酒酣託末契。\n重敍东都别，朝阴改轩砌。\n论文到崔苏，指尽流水逝。\n近伏盈川雄，未甘特进丽。\n是非张相国，相扼一危脆。\n争名古岂然，键捷歘不闭。\n例及吾家诗，旷怀埽氛翳。\n慷慨嗣真作，咨嗟玉山桂。\n钟律俨高悬，鲲鲸喷迢遰。\n坡陀青州血，芜没汶阳瘗。\n哀赠竟萧条，恩波延揭厉。\n子孙存如綫，旧客舟凝滞。\n君臣尚论兵，将帅接燕蓟。\n郎吟六公篇，忧来豁蒙蔽。",
        "dynasty": "唐",
        "collection_info": null
    },
    {
        "uuid": "71b14371f6c7a88db2f386144945d6e0",
        "title": "八哀诗 故秘书少监武功苏公源明",
        "author": "杜甫",
        "content": "武功少也孤，徒步客徐衮。\n读书东岳中，十载考坟典。\n时下莱芜郭，忍饥浮云巘。\n负米晚为身，每食脸必泫。\n夜字照爇薪，垢衣生碧藓。\n庶以勤苦志，报兹劬劳显。\n学蔚醇儒姿，文包旧史善。\n洒落辞幽人，归来潜京辇。\n射君东堂策，宗匠集精选。\n制可题未干，乙科已大阐。\n文章日自负，吏禄亦累践。\n晨趋阊阖内，足蹋宿昔趼。\n一麾出守还，黄屋朔风卷。\n不暇陪八骏，虏庭悲所遣。\n平生满尊酒，断此朋知展。\n忧愤病二秋，有恨石可转。\n肃宗復社稷，得无逆顺辨。\n范晔顾其儿，李斯忆黄犬。\n秘书茂松意，溟涨本末浅。\n青荧芙蓉劒，犀兕岂独剸。\n反为后辈亵，予实苦怀缅。\n煌煌斋房芝，事绝万手搴。\n垂之俟来者，正始征劝勉。\n不要悬黄金，胡为投乳贙。\n结交三十载，吾与谁游衍。\n荥阳復冥莫，罪罟已横罥。\n呜呼子逝日，始泰则终蹇。\n长安米万钱，凋丧尽余喘。\n战伐何当解，归帆阻清沔。\n尚缠漳水疾，永负蒿里饯。",
        "dynasty": "唐",
        "collection_info": null
    },
    {
        "uuid": "624455d559c98ec20fefb6213f2ebaf5",
        "title": "八哀诗 故着作郎贬台州司户荥阳郑公虔",
        "author": "杜甫",
        "content": "鶢鶋至鲁门，不识钟鼓飨。\n孔翠望赤霄，愁思雕笼养。\n荥阳冠众儒，早闻名公赏。\n地崇士大夫，况乃气精爽。\n天然生知姿，学立游夏上。\n神农极阙漏，黄石媿师长。\n药纂西极名，兵流指诸掌。\n贯穿无遗恨，荟蕞何技痒。\n圭臬星经奥，虫篆丹青广。\n子云窥未徧，方朔谐太枉。\n神翰顾不一，体变钟兼两。\n文传天下口，大字犹在牓。\n昔献书画图，新诗亦俱往。\n沧洲动玉陛，宣鹤误一响。\n三绝自御题，四方尤所仰。\n嗜酒益疎放，弹琴视天壤。\n形骸实土木，亲近唯几杖。\n未曾寄官曹，突兀倚书幌。\n晚就芸香阁，胡尘昏坱莽。\n反覆归圣朝，点染无涤荡。\n老蒙台州掾，泛泛淛江桨。\n覆穿四明雪，饥拾楢溪橡。\n空闻紫芝歌，不见杏坛丈。\n天长眺东南，秋色余魍魉。\n别离惨至今，斑白徒怀曩。\n春深秦山秀，叶坠清渭朗。\n剧谈王侯门，野税林下鞅。\n操纸终夕酣，时物集遐想。\n词场竟疎阔，平昔滥吹奖。\n百年见存殁，牢落吾安放。\n萧条阮咸在，出处同世网。\n他日访江楼，含悽述飘荡。",
        "dynasty": "唐",
        "collection_info": null
    },
    {
        "uuid": "2aa78e878b35e61629187104170c8d94",
        "title": "八哀诗 故右仆射相国张公九齢",
        "author": "杜甫",
        "content": "相国生南纪，金璞无留矿。\n仙鹤下人间，独立霜毛整。\n矫然江海思，復与云路永。\n寂寞想土阶，未遑等箕颍。\n上君白玉堂，倚君金华省。\n碣石岁峥嵘，天地日蛙黾。\n退食吟大庭，何心记榛梗。\n骨惊畏曩哲，鬒变负人境。\n虽蒙换蝉冠，右地恧多幸。\n敢忘二疏归，痛迫苏耽井。\n紫绶映暮年，荆州谢所领。\n庾公兴不浅，黄霸镇每静。\n宾客引调同，讽咏在务屏。\n诗罢地有余，篇终语清省。\n一阳发阴管，淑气含公鼎。\n乃知君子心，用才文章境。\n散帙起翠螭，倚薄巫庐并。\n绮丽玄晖拥，笺诔任昉骋。\n自我一家则，未缺隻字警。\n千秋沧海南，名繫朱鸟影。\n归老守故林，恋阙悄延颈。\n波涛良史笔，芜绝大庾岭。\n向时礼数隔，制作难上请。\n再读徐孺碑，犹思理烟艇。",
        "dynasty": "唐",
        "collection_info": null
    },
    {
        "uuid": "7ad4402c1927beb97ad7ac5287ecd63e",
        "title": "写怀二首 一",
        "author": "杜甫",
        "content": "劳生共干坤，何处异风俗。\n冉冉自趋竞，行行见羁束。\n无贵贱不悲，无富贫亦足。\n万古一骸骨，邻家递歌哭。\n鄙夫到巫峡，三岁如转烛。\n全命甘留滞，忘情任荣辱。\n朝班及暮齿，日给还脱粟。\n编蓬石城东，采药山北谷。\n用心霜雪间，不必条蔓绿。\n非关故安排，曾是顺幽独。\n达士如弦直，小人似钩曲。\n曲直我不知，负暄候樵牧。",
        "dynasty": "唐",
        "collection_info": null
    },
    {
        "uuid": "bda677cafdda22bd478fd48eeae8ac58",
        "title": "写怀二首 二",
        "author": "杜甫",
        "content": "夜深坐南轩，明月照我膝。\n惊风飜河汉，梁栋已出日。\n羣生各一宿，飞动自俦匹。\n吾亦驱其儿，营营为私实。\n天寒行旅稀，岁暮日月疾。\n荣名忽中人，世乱如虮蝨。\n古者三皇前，满腹志愿毕。\n胡为有结绳，陷此胶与漆。\n祸首燧人氏，厉阶董孤笔。\n君看灯烛张，转使飞蛾密。\n放神八极外，俯仰俱萧瑟。\n终契如往还，得匪合仙术。",
        "dynasty": "唐",
        "collection_info": null
    },
    {
        "uuid": "a70ac837e7147dc57d09dc4262522097",
        "title": "可叹",
        "author": "杜甫",
        "content": "天上浮云如白衣，斯须改变如苍狗。\n古往今来共一时，人生万事无不有。\n近者抉眼去其夫，河东女儿身姓柳。\n丈夫正色动引经，酆城客子王季友。\n羣书万卷常暗诵，孝经一通看在手。\n贫穷老瘦家卖屐，好事就之为携酒。\n豫章太守高帝孙，引为宾客敬颇久。\n闻道三年未曾语，小心恐惧闭其口。\n太守得之更不疑，人生反覆看亦丑。\n明月无瑕岂容易，紫气郁郁犹衝斗。\n时危可仗真豪俊，二人得置君侧否。\n太守顷者领山南，邦人思之比父母。\n王生早曾拜颜色，高山之外皆培塿。\n用为羲和天为成，用平水土地为厚。\n王也论道阻江湖，李也丞疑旷前后。\n死为星辰终不灭，致君尧舜焉肯朽。\n吾辈碌碌饱饭行，风后力牧长回首。",
        "dynasty": "唐",
        "collection_info": null
    },
    {
        "uuid": "b4aa6bc93de48225c194d4e639ea71f6",
        "title": "观公孙大娘弟子舞劒器行",
        "author": "杜甫",
        "content": "昔有佳人公孙氏，一舞劒气动四方。\n观者如山色沮丧，天地为之久低昂。\n㸌如羿射九日落，矫如羣帝骖龙翔。\n来如雷霆收震怒，罢如江海凝清光。\n绛唇珠袖两寂莫，况有弟子传芬芳。\n临颍美人在白帝，妙舞此曲神扬扬。\n与余问答既有以，感时抚事增惋伤。\n先帝侍女八千人，公孙劒器初第一。\n五十年间似反掌，风尘倾动昏王室。\n棃园子弟散如烟，女乐余姿映寒日。\n金粟堆南木已拱，瞿唐石城草萧瑟。\n玳筵急管曲復终，乐极哀来月东出。\n老夫不知其所往，足茧荒山转愁疾。",
        "dynasty": "唐",
        "collection_info": null
    },
    {
        "uuid": "f1f91c01fe361d0c522b5c8a4b2c3c96",
        "title": "往在",
        "author": "杜甫",
        "content": "往在西京日，胡来满彤宫。\n中宵焚九庙，云汉为之红。\n解瓦飞十里，繐帷纷曾空。\n疚心惜木主，一一灰悲风。\n合昏排铁骑，清旭散锦𩦺贼臣表逆节，相贺以成功。\n是时妃嫔戮，连为粪土丛。\n当宁陷玉座，白间剥画虫。\n不知二圣处，私泣百岁翁。\n车驾既云还，楹桷歘穹崇。\n故老復涕泗，祠官树椅桐。\n宏壮不如初，已见帝力雄。\n前春礼郊庙，祀事亲圣躬。\n微躯忝近臣，景从陪羣公。\n登阶捧玉册，峨冕耿金钟。\n侍祠恧先露，掖垣迩濯龙。\n天子惟孝孙，五云起九重。\n镜奁换粉黛，翠羽犹葱胧。\n前者厌羯胡，后来遭犬戎。\n俎豆腐膻肉，罘罳行角弓。\n安得自西极，申命空山东。\n尽躯诣阙下，士庶塞关中。\n主将晓逆顺，元元归始终。\n一朝自罪己，万里车书通。\n锋镝供锄犂，征戍听所从。\n冗官各復业，土着还力农。\n君臣节俭足，朝野欢呼同。\n中兴似国初，继体如太宗。\n端拱纳谏诤，和风日冲融。\n赤墀樱桃枝，隐映银丝笼。\n千春荐陵寝，永永垂无穷。\n京都不再火，泾渭开愁容。\n归号故松柏，老去苦飘蓬。",
        "dynasty": "唐",
        "collection_info": null
    },
    {
        "uuid": "af1a888a277325ba78cef55ba0db1eac",
        "title": "昔游",
        "author": "杜甫",
        "content": "昔者与高李，晚登单父台。\n寒芜际碣石，万里风云来。\n桑柘叶如雨，飞藿去裴回。\n清霜大泽冻，禽兽有余哀。\n是时仓廪实，洞达寰区开。\n猛士思灭胡，将帅望三台。\n君王无所惜，驾驭英雄材。\n幽燕盛用武，供给亦劳哉。\n吴门转粟帛，泛海陵蓬莱。\n肉食三十万，猎射起黄埃。\n隔河忆长眺，青岁已摧颓。\n不及少年日，无復故人杯。\n赋诗独流涕，乱世想贤才。\n有能市骏骨，莫恨少龙媒。\n商山议得失，蜀主脱嫌猜。\n吕尚封国邑，傅说已盐梅。\n景晏楚山深，水鹤去低回。\n庞公任本性，携子卧苍苔。",
        "dynasty": "唐",
        "collection_info": null
    },
    {
        "uuid": "3be1d913f5cf98b1e57bdeba407b6306",
        "title": "壮游",
        "author": "杜甫",
        "content": "往昔十四五，出游翰墨场。\n斯文崔魏徒，以我似班扬。\n七龄思即壮，开口咏凤皇。\n九龄书大字，有作成一囊。\n性豪业嗜酒，嫉恶怀刚肠。\n脱略小时辈，结交皆老苍。\n饮酣视八极，俗物都茫茫。\n东下姑苏台，已具浮海航。\n到今有遗恨，不得穷扶桑。\n王谢风流远，阖庐丘墓荒。\n劒池石壁仄，长洲荷芰香。\n嵯峨阊门北，清庙映回塘。\n每趋吴太伯，抚事泪浪浪。\n枕戈忆句践，渡浙想秦皇。\n蒸鱼闻匕首，除道哂要章。\n越女天下白，鑑湖五月凉。\n剡溪蕴秀异，欲罢不能忘。\n归帆拂天姥，中岁贡旧乡。\n气劘屈贾垒，目短曹刘墙。\n忤下考功第，独辞京尹堂。\n放荡齐赵间，裘马颇清狂。\n春歌丛台上，冬猎青丘旁。\n呼鹰皁枥林，逐兽云雪冈。\n射飞曾纵鞚，引臂落鹙鸧。\n苏侯据鞍喜，忽如携葛强。\n快意八九年，西归到咸阳。\n许与必词伯，赏游实贤王。\n曳裾置醴地，奏赋入明光。\n天子废食召，羣公会轩裳。\n脱身无所爱，痛饮信行藏。\n黑貂不免敝，斑鬓兀称觞。\n杜曲晚耆旧，四郊多白杨。\n坐深乡党敬，日觉死生忙。\n朱门任倾夺，赤族迭罹殃。\n国马竭粟豆，官鸡输稻粱。\n举隅见烦费，引古惜兴亡。\n河朔风尘起，岷山行幸长。\n两宫各警跸，万里遥相望。\n崆峒杀气黑，少海旌旗黄。\n禹功亦命子，涿鹿亲戎行。\n翠华拥英岳，螭虎噉豺狼。\n爪牙一不中，胡兵更陆梁。\n大军载草草，凋瘵满膏肓。\n备员窃补衮，忧愤心飞扬。\n上感九庙焚，下悯万民疮。\n斯时伏青蒲，延争守御床。\n君辱敢爱死，赫怒幸无伤。\n圣哲体仁恕，宇县復小康。\n哭庙灰烬中，鼻酸朝未央。\n小臣议论绝，老病客殊方。\n郁郁苦不展，羽翮困低昂。\n秋风动哀壑，碧蕙捐微芳。\n之推避赏从，渔父濯沧浪。\n荣华敌勋业，岁暮有严霜。\n吾观鸱夷子，才格出寻常。\n羣凶逆未定，侧伫英俊翔。",
        "dynasty": "唐",
        "collection_info": null
    },
    {
        "uuid": "637cdca8266bab1a22e5d61ed178c5af",
        "title": "遣怀",
        "author": "杜甫",
        "content": "昔我游宋中，惟梁孝王都。\n名今陈留亚，剧则贝魏俱。\n邑中九万家，高栋照通衢。\n舟车半天下，主客多欢娱。\n白刃讐不义，黄金倾有无。\n杀人红尘裏，报答在斯须。\n忆与高李辈，论交入酒垆。\n两公壮藻思，得我色敷腴。\n气酣登吹台，怀古视平芜。\n芒砀云一去，雁鹜空相呼。\n先帝正好武，寰海未凋枯。\n猛将收西域，长戟破林胡。\n百万攻一城，献捷不云输。\n组练弃如泥，尺土负百夫。\n拓境功未已，元和辞大炉。\n乱离朋友尽，合沓岁月徂。\n吾衰将焉託，存殁再呜呼。\n萧条益堪媿，独在天一隅。\n乘黄已去矣，凡马徒区区。\n不復见颜鲍，繫舟卧荆巫。\n临餐吐更食，常恐违抚孤。",
        "dynasty": "唐",
        "collection_info": null
    },
    {
        "uuid": "4989e994e0b2699397b80e9c8b5a7036",
        "title": "同元使君舂陵行",
        "author": "杜甫",
        "content": "遭乱髮尽白，转衰病相婴。\n沈绵盗贼际，狼狈江汉行。\n叹时药力薄，为客羸瘵成。\n吾人诗家秀，博采世上名。\n粲粲元道州，前圣畏后生。\n观呼舂陵作，歘见俊哲情。\n復览贼退篇，结也实国桢。\n贾谊昔流恸，匡衡常引经。\n道州忧黎庶，词气浩纵横。\n两章对秋月，一字偕华星。\n至君唐虞际，纯朴忆大庭。\n何时降玺书，用尔为丹青。\n狱讼永衰息，岂唯偃甲兵。\n悽恻念诛求，薄敛近休明。\n乃知正人意，不苟飞长缨。\n凉飙振南岳，之子宠若惊。\n色阻金印大，兴含沧浪清。\n我多长卿病，日夕思朝廷。\n肺枯渴太甚，漂泊公孙城。\n呼儿具纸笔，隐几临轩楹。\n作诗呻吟内，黑澹字攲倾。\n感彼危苦词，庶几知者听。",
        "dynasty": "唐",
        "collection_info": null
    },
    {
        "uuid": "1297465c28f79d75be8c5d9da63b5831",
        "title": "李潮八分小篆歌",
        "author": "杜甫",
        "content": "苍颉鸟迹既茫昧，字体变化如浮云。\n陈仓石鼓又已讹，大小二篆生八分。\n秦有李斯汉蔡邕，中间作者寂不闻。\n峄山之碑野火焚，枣木传客肥失真。\n苦县光和尚骨立，书贵瘦硬方通神。\n惜哉李蔡不復得，吾甥李潮下笔亲。\n尚书韩择木，骑曹蔡有邻。\n开元已来数八分，潮也奄有二子成三人。\n况潮小篆逼秦相，快劒长戟森相向。\n八分一字直百金，蛟龙盘拏肉屈强。\n吴郡张颠夸草书，草书非古空雄壮。\n岂如吾甥不流宕，丞相中郎丈人行。\n巴东逢李潮，逾月求我歌。\n我今衰老才力薄，潮乎潮乎奈汝何。",
        "dynasty": "唐",
        "collection_info": null
    },
    {
        "uuid": "2ebd11d9e3f0a430b27ff1363f6c47ed",
        "title": "览柏中允兼子侄数人除官制词因述父子兄弟四美载歌丝纶",
        "author": "杜甫",
        "content": "纷然丧乱际，见此忠孝门。\n蜀中寇亦甚，柏氏功弥存。\n深诚补王室，戮力自元昆。\n三止锦江沸，独清玉垒昏。\n高名入竹帛，新渥照干坤。\n子弟先卒伍，芝兰迭玙璠。\n同心注师律，洒血在戎轩。\n丝纶实具载，绂冕已殊恩。\n奉公举骨肉，诛叛经寒温。\n金甲雪犹冻，朱旗尘不飜。\n每闻战场说，歘激懦气奔。\n圣主国多盗，贤臣官则尊。\n方当节钺用，必绝祲沴根。\n吾病日回首，云台谁再论。\n作歌挹盛事，推毂期孤骞。",
        "dynasty": "唐",
        "collection_info": null
    },
    {
        "uuid": "357e40e843866a5b55409c83e3409fcf",
        "title": "听杨氏歌",
        "author": "杜甫",
        "content": "佳人绝代歌，独立发皓齿。\n满堂惨不乐，响下清虚裏。\n江城带素月，况乃清夜起。\n老夫悲暮年，壮士泪如水。\n玉杯久寂寞，金管迷宫征。\n勿云听者疲，愚智心尽死。\n古来杰出士，岂待一知己。\n吾闻昔秦青，倾侧天下耳。",
        "dynasty": "唐",
        "collection_info": null
    },
    {
        "uuid": "24f93c55913bf8de4ff2bc433dde1ce9",
        "title": "荆南兵马使太常卿赵公大食刀歌",
        "author": "杜甫",
        "content": "太常楼船声嗷嘈，问兵刮寇趋下牢。\n牧出令奔飞百艘，猛蛟突兽纷腾逃。\n白帝寒城驻锦袍，玄冬示我胡国刀。\n壮士短衣头虎毛，凭轩拔鞘天为高。\n翻风转日木怒号，冰翼雪澹伤哀猱。\n镌错碧罂鸊鹈膏，铓锷已莹虚秋涛。\n鬼物撇捩辞坑壕，苍水使者扪赤条。\n龙伯国人罢钓鳌，芮公回首颜色劳。\n分阃救世用贤豪，赵公玉立高歌起。\n揽环结佩相终始，万岁持之护天子。\n得君乱丝与君理，蜀江如线如鍼水。\n荆岑弹丸心未已，贼臣恶子休干纪。\n魑魅魍魉徒为耳，妖腰乱领敢欣喜。\n用之不高亦不庳，不似长劒须天倚。\n吁嗟光禄英雄弭，大食宝刀聊可比。\n丹青宛转麒麟裏，光芒六合无泥滓。",
        "dynasty": "唐",
        "collection_info": null
    },
    {
        "uuid": "c7ff435a9b41d7a5e7cb7ba432d253e3",
        "title": "王兵马使二角鹰",
        "author": "杜甫",
        "content": "悲台萧飒石巃嵸，哀壑杈枒浩呼汹。\n中有万里之长江，迴风滔日孤光动。\n角鹰飜倒壮士臂，将军玉帐轩翠气。\n二鹰猛脑徐侯穟，目如愁胡视天地。\n杉鸡竹兔不自惜，溪虎野羊俱辟易。\n鞴上锋棱十二翮，将军勇锐与之敌。\n将军树勋起安西，昆崙虞泉入马蹄。\n白羽曾肉三狻猊，敢决岂不与之齐。\n荆南芮公得将军，亦如角鹰下翔云。\n恶鸟飞飞啄金屋，安得尔辈开其羣，驱出六合枭鸾分。",
        "dynasty": "唐",
        "collection_info": null
    },
    {
        "uuid": "0dde1135d510b48f4f04ff77b62f7291",
        "title": "狄明府",
        "author": "杜甫",
        "content": "梁公曾孙我姨弟，不见十年官济济。\n大贤之后竟陵迟，浩荡古今同一体。\n比看叔伯四十人，有才无命百寮底。\n今者兄弟一百人，几人卓绝秉周礼。\n在汝更用文章为，长兄白眉復天启。\n汝门请从曾翁说，太后当朝多巧诋。\n狄公执政在末年，浊河终不污清济。\n国嗣初将付诸武，公独廷诤守丹陛。\n禁中决册请房陵，前朝长老皆流涕。\n太宗社稷一朝正，汉宫威仪重昭洗。\n时危始识不世才，谁谓荼苦甘如荠。\n汝曹又宜列土食，身使门户多旌棨。\n胡为漂泊岷汉间，干谒王侯颇历抵。\n况乃山高水有波，秋风萧萧露泥泥。\n虎之饥，下巉嵒。\n蛟之横，出清泚。\n早归来，黄土泥衣眼易眯。",
        "dynasty": "唐",
        "collection_info": null
    },
    {
        "uuid": "6b4d17d93350017007a09571e31a69e5",
        "title": "秋风二首 一",
        "author": "杜甫",
        "content": "秋风淅淅吹巫山，上牢下牢修水关。\n吴樯楚柁牵百丈，暖向神都寒未还。\n要路何日罢长戟，战自青羌连百蛮。\n中巴不曾消息好，暝传戍鼓长云间。",
        "dynasty": "唐",
        "collection_info": null
    },
    {
        "uuid": "0428833288c315c4f16eac31cdb0f2ae",
        "title": "秋风二首 二",
        "author": "杜甫",
        "content": "秋风淅淅吹我衣，东流之外西日微。\n天清小城捣练急，石古细路行人稀。\n不知明月为谁好，早晚孤帆他夜归。\n会将白髮倚庭树，故园池台今是非。",
        "dynasty": "唐",
        "collection_info": null
    },
    {
        "uuid": "12b5601e330eba8e995daf55bd6d4527",
        "title": "久雨期王将军不至",
        "author": "杜甫",
        "content": "天雨萧萧滞茅屋，空山无以慰幽独。\n锐头将军来何迟，令我心中苦不足。\n数看黄雾乱玄云，时听严风折乔木。\n泉源泠泠杂猿狖，泥泞漠漠饥鸿鹄。\n岁暮穷阴耿未已，人生会面难再得。\n忆尔腰下铁丝箭，射杀林中雪色鹿。\n前者坐皮因问毛，知子历险人马劳。\n异兽如飞星宿落，应弦不碍苍山高。\n安得突骑只五千，崒然眉骨皆尔曹。\n走平乱世相催促，一豁明主正郁陶。\n忆昔范增碎玉斗，未使吴兵着白袍。\n昏昏阊阖闭氛祲，十月荆南雷怒号。",
        "dynasty": "唐",
        "collection_info": null
    },
    {
        "uuid": "110d630cb0bb3169de3b8b4098802388",
        "title": "别李秘书始兴寺所居",
        "author": "杜甫",
        "content": "不见秘书心若失，及见秘书失心疾。\n安为动主理信然，我独觉子神充实。\n重闻西方止观经，老身古寺风泠泠。\n妻儿待我且归去，他日杖藜来细听。",
        "dynasty": "唐",
        "collection_info": null
    },
    {
        "uuid": "bda16db576259cdc7722d6e521251ddb",
        "title": "虎牙行",
        "author": "杜甫",
        "content": "秋风歘吸吹南国，天地惨惨无颜色。\n洞庭扬波江汉迴，虎牙铜柱皆倾侧。\n巫峡阴岑朔漠气，峰峦窈窕溪谷黑。\n杜鹃不来猿狖寒，山鬼幽忧雪霜逼。\n楚老长嗟忆炎瘴，三尺角弓两斛力。\n壁立石城横塞起，金错旌竿满云直。\n渔阳突骑猎青丘，犬戎锁甲闻丹极。\n八荒十年防盗贼，征戍诛求寡妻哭，远客中宵泪霑臆。",
        "dynasty": "唐",
        "collection_info": null
    },
    {
        "uuid": "d69b6c063800beefc396e6f0d8d8cb76",
        "title": "锦树行",
        "author": "杜甫",
        "content": "今日苦短昨日休，岁云暮矣增离忧。\n霜凋碧树待锦树，万壑东逝无停留。\n荒戍之城石色古，东郭老人住青丘。\n飞书白帝营斗粟，琴瑟几杖柴门幽。\n青草萋萋尽枯死，天马跂足随牦牛。\n自古圣贤多薄命，姦雄恶少皆封侯。\n故国三年一消息，终南渭水寒悠悠。\n五陵豪贵反颠倒，乡里小儿狐白裘。\n生男堕地要膂力，一生富贵倾邦国。\n莫愁父母少黄金，天下风尘儿亦得。",
        "dynasty": "唐",
        "collection_info": null
    },
    {
        "uuid": "91d65098dba5e9223b4da8bdd80e87f9",
        "title": "赤霄行",
        "author": "杜甫",
        "content": "孔雀未知牛有角，渴饮寒泉逢抵触。\n赤霄悬圃须往来，翠尾金花不辞辱。\n江中淘河吓飞燕，衔泥却落羞华屋。\n皇孙犹曾莲勺困，卫庄见贬伤其足。\n老翁慎莫怪少年，葛亮贵和书有篇。\n丈夫垂名动万年，记忆细故非高贤。",
        "dynasty": "唐",
        "collection_info": null
    },
    {
        "uuid": "16148485efd1dcdbe4a0de90d861fdf5",
        "title": "前苦寒行二首 一",
        "author": "杜甫",
        "content": "汉时长安雪一丈，牛马毛寒缩如猬。\n楚江巫峡冰入怀，虎豹哀号又堪记。\n秦城老翁荆扬客，惯习炎蒸岁絺绤。\n玄冥祝融气或交，手持白羽未敢释。",
        "dynasty": "唐",
        "collection_info": null
    },
    {
        "uuid": "2d3ecaf1170cec356d6c60318763bc65",
        "title": "前苦寒行二首 二",
        "author": "杜甫",
        "content": "去年白帝雪在山，今年白帝雪在地。\n冻埋蛟龙南浦缩，寒刮肌肤北风利。\n楚人四时皆麻衣，楚天万里无晶辉。\n三足之乌足恐断，羲和送将何所归。",
        "dynasty": "唐",
        "collection_info": null
    },
    {
        "uuid": "c4866ced525f169ed92fd0696dd157ff",
        "title": "后苦寒行二首 一",
        "author": "杜甫",
        "content": "南纪巫庐瘴不绝，太古以来无尺雪。\n蛮夷长老怨苦寒，昆崙天关冻应折。",
        "dynasty": "唐",
        "collection_info": null
    },
    {
        "uuid": "7247b33b9318e7cfb935e8d68a0e6b59",
        "title": "后苦寒行二首 二",
        "author": "杜甫",
        "content": "晚来江门失大木，猛风中夜吹白屋。\n天兵斩断青海戎，杀气南行动地轴，不尔苦寒何太酷。\n巴东之峡生凌澌，彼苍回轩人得知。",
        "dynasty": "唐",
        "collection_info": null
    },
    {
        "uuid": "d9d8a874856c6257246e2544ae1207a2",
        "title": "晚晴",
        "author": "杜甫",
        "content": "高唐暮冬雪壮哉，旧瘴无復似尘埃。\n崖沈谷没白皑皑，江石缺裂青枫摧。\n南天三旬苦雾开，赤日照耀从西来。\n六龙寒急光裴回，照我衰颜忽落地，口虽吟咏心中哀。\n未怪及时少年子，扬眉结义黄金台。\n洎乎吾生何飘零，支离委绝同死灰。",
        "dynasty": "唐",
        "collection_info": null
    },
    {
        "uuid": "22dab431fa9e4b54dca810d15184bb91",
        "title": "復阴",
        "author": "杜甫",
        "content": "方冬合沓玄阴塞，昨日晚晴今日黑。\n万里飞蓬映天过，孤城树羽扬风直。\n江涛簸岸黄沙走，云雪埋山苍兕吼。\n君不见夔子之国杜陵翁，牙齿半落左耳聋。",
        "dynasty": "唐",
        "collection_info": null
    },
    {
        "uuid": "34b6234b160649790a6a5f76e65e8f3e",
        "title": "夜归",
        "author": "杜甫",
        "content": "夜来归来衝虎过，山黑家中已眠卧。\n傍见北斗向江低，仰看明星当空大。\n庭前把烛嗔两炬，峡口惊猿闻一箇。\n白头老罢舞復歌，杖藜不睡谁能那。",
        "dynasty": "唐",
        "collection_info": null
    },
    {
        "uuid": "652349280570dccf6dd1c0fe0b0db40a",
        "title": "寄柏学士林居",
        "author": "杜甫",
        "content": "自胡之反持干戈，天下学士亦奔波。\n叹彼幽栖载典籍，萧然暴露依山阿。\n青山万里静散地，白雨一洗空垂萝。\n乱代飘零余到此，古人成败子如何。\n荆扬春冬异风土，巫峡日夜多云雨。\n赤叶枫林百舌鸣，黄泥野岸天鸡舞。\n盗贼纵横甚密迩，形神寂莫甘辛苦。\n几时高议排金门，各使苍生有环堵。",
        "dynasty": "唐",
        "collection_info": null
    },
    {
        "uuid": "332d5dca5790fd4ed6490cd8c011873e",
        "title": "寄从孙崇简",
        "author": "杜甫",
        "content": "嵯峨白帝城东西，南有龙湫北虎溪。\n吾孙骑曹不骑马，业学尸乡多养鸡。\n庞公隐时尽室去，武陵春树他人迷。\n与汝林居未相失，近身药裹酒长携。\n牧竖樵童亦无赖，莫令斩断青云梯。",
        "dynasty": "唐",
        "collection_info": null
    },
    {
        "uuid": "f81251b2050eaaba9026859504858f4e",
        "title": "奉酬薛十二丈判官见赠",
        "author": "杜甫",
        "content": "忽忽峡中睡，悲风方一醒。\n西来有好鸟，为我下青冥。\n羽毛净白雪，惨澹飞云汀。\n既蒙主人顾，举翮唳孤亭。\n持以比佳士，及此慰扬舲。\n清文动哀玉，见道发新硎。\n欲学鸱夷子，待勒燕山铭。\n谁重断蛇劒，致君君未听。\n志在麒麟阁，无心云母屏。\n卓氏近新寡，豪家朱门扃。\n相如才调逸，银汉会双星。\n客来洗粉黛，日暮拾流萤。\n不是无膏火，劝郎勤六经。\n老夫自汲涧，野水日泠泠。\n我叹黑头白，君看银印青。\n卧病识山鬼，为农知地形。\n谁矜坐锦帐，苦厌食鱼腥。\n东西两岸坼，横水注沧溟。\n碧色忽惆怅，风雷搜百灵。\n空中右白虎，赤节引娉婷。\n自云帝里女，噀雨凤凰翎。\n襄王薄行迹，莫学冷如丁。\n千秋一拭泪，梦觉有微馨。\n人生相感动，金石两青荧。\n丈人但安坐，休辨渭与泾。\n龙蛇尚格鬬，洒血暗郊垧。\n吾闻聪明主，治国用轻刑。\n销兵铸农器，今古岁方宁。\n文王日俭德，俊乂始盈庭。\n荣华贵少壮，岂食楚江萍。",
        "dynasty": "唐",
        "collection_info": null
    },
    {
        "uuid": "3bfe53b73d151b7f05e3a321c267c950",
        "title": "醉为马坠诸公携酒相看",
        "author": "杜甫",
        "content": "甫也诸侯老宾客，罢酒酣歌拓金戟。\n骑马忽忆少年时，散蹄迸落瞿塘石。\n白帝城门水云外，低身直下八千尺。\n粉堞电转紫游缰，东得平冈出天壁。\n江村野堂争入眼，垂鞭亸鞚凌紫陌。\n向来皓首惊万人，自倚红颜能骑射。\n安知决臆追风足，朱汗骖驔犹喷玉。\n不虞一蹶终损伤，人生快意多所辱。\n职当忧戚伏衾枕，况乃迟暮加烦促。\n明知来问腆我颜，杖藜强起依僮仆。\n语尽还成开口笑，提携别埽清溪曲。\n酒肉如山又一时，初筵哀丝动豪竹。\n共指西日不相贷，喧呼且覆杯中渌。\n何必走马来为问，君不见嵇康养生遭杀戮。",
        "dynasty": "唐",
        "collection_info": null
    },
    {
        "uuid": "78d3dc4c38c9197688a4074dca7468d3",
        "title": "别李义",
        "author": "杜甫",
        "content": "神尧十八子，十七王其门。\n道国洎舒国，督唯亲弟昆。\n中外贵贱殊，余亦忝诸孙。\n丈人嗣三叶，之子白玉温。\n道国继德业，请从丈人论。\n丈人领宗卿，肃穆古制敦。\n先朝纳谏诤，直气横干坤。\n子建文笔壮，河间经术存。\n尔克富诗礼，骨清虑不喧。\n洗然遇知几，谈论淮湖奔。\n忆昔初见时，小襦绣芳荪。\n长成忽会面，慰我久疾魂。\n三峡春冬交，江山云雾昏。\n正宜且聚集，恨此当离尊。\n莫怪执杯迟，我衰涕唾烦。\n重问子何之，西上岷江源。\n愿子少干谒，蜀都足戎轩。\n误失将帅意，不如亲故恩。\n少年早归来，梅花已飞飜。\n努力慎风水，岂惟数盘[飧]。\n猛虎卧在岸，蛟螭出无痕。\n王子自爱惜，老夫困石根。\n生别古所嗟，发声为尔吞。",
        "dynasty": "唐",
        "collection_info": null
    },
    {
        "uuid": "e26cd23635567496cae018d54eb09301",
        "title": "送高司直寻封阆州",
        "author": "杜甫",
        "content": "丹雀衔书来，暮栖何乡树。\n骅骝事天子，辛苦在道路。\n司直非冗官，荒山甚无趣。\n借问泛舟人，胡为入云雾。\n与子姻娅间，即亲亦有故。\n万里长江边，邂逅一相遇。\n长卿消渴再，公干沈绵屡。\n清谈慰老夫，开卷得佳句。\n时见文章士，欣然澹情素。\n伏枕闻别离，畴能忍漂寓。\n良会苦短促，溪行水奔注。\n熊罴咆空林，游子慎驰骛。\n西谒巴中侯，艰险如跬步。\n主人不世才，先帝常特顾。\n拔为天军佐，崇大王法度。\n淮海生清风，南翁尚思慕。\n公宫造广厦，木石乃无数。\n初闻伐松柏，犹卧天一柱。\n我瘦书不成，成字读亦误。\n为我问故人，劳心练征戍。",
        "dynasty": "唐",
        "collection_info": null
    },
    {
        "uuid": "383f6dd3054c5941c71c4d078a4e0389",
        "title": "君不见简苏徯",
        "author": "杜甫",
        "content": "君不见道边废弃池，君不见前者摧折桐。\n百年死树中琴瑟，一斛旧水藏蛟龙。\n丈夫盖棺事始定，君今幸未成老翁。\n何恨顦顇在山中，深山穷谷不可处，霹雳魍魉兼狂风。",
        "dynasty": "唐",
        "collection_info": null
    },
    {
        "uuid": "1be6222c7441a8370c6589fbaf4eb38f",
        "title": "赠苏四徯",
        "author": "杜甫",
        "content": "异县昔同游，各云厌转蓬。\n别离已五年，尚在行李中。\n戎马日衰息，乘舆安九重。\n有才何栖栖，将老委所穷。\n为郎未为贱，其奈疾病攻。\n子何面黧黑，不得豁心胷。\n巴蜀倦剽掠，下愚成土风。\n幽蓟已削平，荒徼尚弯弓。\n斯人脱身来，岂非吾道东。\n干坤虽宽大，所适装囊空。\n肉食哂菜色，少壮欺老翁。\n况乃主客间，古来偪侧同。\n君今下荆扬，独帆如飞鸿。\n二州豪侠场，人马皆自雄。\n一请甘饥寒，再请甘养蒙。",
        "dynasty": "唐",
        "collection_info": null
    },
    {
        "uuid": "d7ce86e3d0916b950c246e7541aa8132",
        "title": "寄薛三郎中",
        "author": "杜甫",
        "content": "人生无贤愚，飘飖若埃尘。\n自非得神仙，谁免危其身。\n与子俱白头，役役常苦辛。\n虽为尚书郎，不及村野人。\n忆昔村野人，其乐难具陈。\n蔼蔼桑麻交，公侯为等伦。\n天未厌戎马，我辈本常贫。\n子尚客荆州，我亦滞江滨。\n峡中一卧病，疟疠终冬春。\n春復加肺气，此病盖有因。\n早岁与苏郑，痛饮情相亲。\n二公化为土，嗜酒不失真。\n余今委修短，岂得恨命屯。\n闻子心甚壮，所遇信席珍。\n上马不用扶，每扶必怒嗔。\n赋诗宾客间，挥洒动八垠。\n乃知盖代手，才力老益神。\n青草洞庭湖，东浮沧海漘。\n君山可避暑，况足采白苹。\n子岂无扁舟，往復江汉津。\n我未下瞿塘，空念禹功勤。\n听说松门峡，吐药揽衣巾。\n高秋却束带，鼓枻视青旻。\n凤池日澄碧，济济多士新。\n余病不能起，健者勿逡巡。\n上有明哲君，下有行化臣。",
        "dynasty": "唐",
        "collection_info": null
    },
    {
        "uuid": "e86f65145a724c03b1b133eea4aab79e",
        "title": "大觉高僧兰若",
        "author": "杜甫",
        "content": "巫山不见庐山远，松林兰若秋风晚。\n一老犹鸣日暮钟，诸僧尚乞斋时饭。\n香炉峰色隐晴湖，种杏仙家近白榆。\n飞锡去年啼邑子，献花何日许门徒。",
        "dynasty": "唐",
        "collection_info": null
    },
    {
        "uuid": "39ca04ae941272af1d89071a86b6b270",
        "title": "宿青溪驿奉怀张员外十五兄之绪",
        "author": "杜甫",
        "content": "漾舟千山内，日入泊枉渚。\n我生本飘飘，今復在何许。\n石根青枫林，猿鸟聚俦侣。\n月明游子静，畏虎不得语。\n中夜怀友朋，干坤此深阻。\n浩荡前后间，佳期付荆楚。",
        "dynasty": "唐",
        "collection_info": null
    },
    {
        "uuid": "47a930521e5b902b3a89fdca18707610",
        "title": "敬寄族弟唐十八使君",
        "author": "杜甫",
        "content": "与君陶唐后，盛族多其人。\n圣贤冠史籍，枝派罗源津。\n在今气磊落，巧僞莫敢亲。\n介立实吾弟，济时肯杀身。\n物白讳受玷，行高无污真。\n得罪永泰末，放之五溪滨。\n鸾凤有铩翮，先儒曾抱麟。\n雷霆霹长松，骨大却生筋。\n一失不足伤，念子孰自珍。\n泊舟楚宫岸，恋阙浩酸辛。\n除名配清江，厥土巫峡邻。\n登陆将首途，笔札枉所申。\n归朝跼病肺，叙旧思重陈。\n春风洪涛壮，谷转颇弥旬。\n我能泛中流，搪突鼍獭瞋。\n长年已省柁，慰此贞良臣。",
        "dynasty": "唐",
        "collection_info": null
    },
    {
        "uuid": "5cafa755fba24129de70e665ae71504b",
        "title": "忆昔行",
        "author": "杜甫",
        "content": "忆昔北寻小有洞，洪河怒涛过轻舸。\n辛勤不见华盖君，艮岑青辉惨么么。\n千崖无人万壑静，三步回头五步坐。\n秋山眼冷魂未归，仙赏心违泪交堕。\n弟子谁依白茅室，卢老独启青铜锁。\n巾拂香余捣药尘，阶除灰死烧丹火。\n悬圃沧洲莽空阔，金节羽衣飘婀娜。\n落日初霞闪余映，倏忽东西无不可。\n松风涧水声合时，青兕黄熊啼向我。\n徒然咨嗟抚遗迹，至今梦想犹佐。\n秘诀隐文须内教，晚岁何功使愿果。\n更讨衡阳董炼师，南浮早鼓潇湘柁。",
        "dynasty": "唐",
        "collection_info": null
    },
    {
        "uuid": "95d8723a834cd9523936b159ef55b6e7",
        "title": "魏将军歌",
        "author": "杜甫",
        "content": "将军昔着从事衫，铁马驰突重两衔。\n披坚执锐略西极，昆崙月窟东崭岩。\n君门羽林万猛士，恶若哮虎子所监。\n五年起家列霜戟，一日过海收风帆。\n平生流辈徒蠢蠢，长安少年气欲尽。\n魏侯骨耸精爽紧，华岳峰尖见秋隼。\n星躔宝校金盘陀，夜骑天驷超天河。\n欃枪荧惑不敢动，翠蕤云旓相荡摩。\n吾为子起歌都护，酒阑插劒肝胆露。",
        "dynasty": "唐",
        "collection_info": null
    },
    {
        "uuid": "ef33ee3e1218cad9f039827281e4df67",
        "title": "北风",
        "author": "杜甫",
        "content": "北风破南极，朱凤日威垂。\n洞庭秋欲雪，鸿雁将安归。\n十年杀气盛，六合人烟稀。\n吾慕汉初老，时清犹茹芝。",
        "dynasty": "唐",
        "collection_info": null
    },
    {
        "uuid": "30c3776eb5de27902afdc097d2e96238",
        "title": "客从",
        "author": "杜甫",
        "content": "客从南溟来，遗我泉客珠。\n珠中有隐字，欲辨不成书。\n缄之箧笥久，以俟公家须。\n开视化为血，哀今征敛无。",
        "dynasty": "唐",
        "collection_info": null
    },
    {
        "uuid": "bba3c829a4f4425c0353fadefaeebd8b",
        "title": "白马",
        "author": "杜甫",
        "content": "白马东北来，空鞍贯双箭。\n可怜马上郎，意气今谁见。\n近时主将戳，中夜商于战。\n丧乱死多门，呜呼泪如霰。",
        "dynasty": "唐",
        "collection_info": null
    },
    {
        "uuid": "b1607c8753c47834dd2dc7cd8aec91b8",
        "title": "白凫行",
        "author": "杜甫",
        "content": "君不见黄鹄高于五尺童，化为白凫似老翁。\n故畦遗穗已荡尽，天寒岁暮波涛中。\n鳞介腥羶素不食，终日忍饥西復东。\n鲁门鶢鶋亦蹭蹬，闻道如今犹避风。",
        "dynasty": "唐",
        "collection_info": null
    },
    {
        "uuid": "53cf28f798a91d414b762758ea10fbb1",
        "title": "朱凤行",
        "author": "杜甫",
        "content": "君不见潇湘之山衡山高，山巅朱凤声嗷嗷。\n侧身长顾求其羣，翅垂口噤心甚劳。\n下愍百鸟在罗网，黄雀最小犹难逃。\n愿分竹实及蝼蚁，尽使鸱枭相怒号。",
        "dynasty": "唐",
        "collection_info": null
    },
    {
        "uuid": "f11a5a7c52bb2bb8f1e786cf78018e3e",
        "title": "惜别行送向卿进奉端午御衣之上都",
        "author": "杜甫",
        "content": "肃宗昔在灵武城，指挥猛将收咸京。\n向公泣血洒行殿，佐佑卿相干坤平。\n逆胡冥寞随烟烬，卿家兄弟功名震。\n麒麟图画鸿雁行，紫极出入黄金印。\n尚书勋业超千古，雄镇荆州继吾祖。\n裁缝云雾成御衣，拜跪题封向端午。\n向卿将命寸心赤，青山落日江潮白。\n卿到朝廷说老翁，漂零已是沧浪客。",
        "dynasty": "唐",
        "collection_info": null
    },
    {
        "uuid": "358bb58c2ceee1f1fc362e957beade1d",
        "title": "醉歌行赠公安颜少府请顾八题壁",
        "author": "杜甫",
        "content": "神仙中人不易得，颜氏之子才孤标。\n天马长鸣待驾驭，秋鹰整翮当云霄。\n君不见东吴顾文学，君不见西汉杜陵老。\n诗家笔势君不嫌，词翰升堂为君埽。\n是日霜风冻七泽，乌蛮落照衔赤壁。\n酒酣耳热忘头白，感君意气无所惜，一为歌行歌主客。",
        "dynasty": "唐",
        "collection_info": null
    },
    {
        "uuid": "0f422d11288bc3e6df1558953ab2469b",
        "title": "夜闻觱篥",
        "author": "杜甫",
        "content": "夜闻觱篥沧江上，衰年侧耳情所嚮。\n邻舟一听多感伤，塞曲三更歘悲壮。\n积雪飞霜此夜寒，孤灯急管復风湍。\n君知天地干戈满，不见江湖行路难。",
        "dynasty": "唐",
        "collection_info": null
    },
    {
        "uuid": "905ef570cc3f7a089c8605a578872bf5",
        "title": "发刘郎浦",
        "author": "杜甫",
        "content": "挂帆早发刘郎浦，疾风飒飒昏亭午。\n舟中无日不沙尘，岸上空村尽豺虎。\n十日北风风未回，客行岁晚晚相催。\n白头厌伴渔人宿，黄帽青鞋归去来。",
        "dynasty": "唐",
        "collection_info": null
    },
    {
        "uuid": "5550fe7a67f2bc7c74b1ec83901caca3",
        "title": "别董颋",
        "author": "杜甫",
        "content": "穷冬急风水，逆浪开帆难。\n士子甘旨阙，不知道里寒。\n有求彼乐土，南适小长安。\n到我舟檝去，觉君衣裳单。\n素闻赵公节，兼尽宾主欢。\n已结门庐望，无令霜雪残。\n老夫缆亦解，脱粟朝未餐。\n飘荡兵甲际，几时怀抱宽。\n汉阳颇宁静，岘首试考槃。\n当念着白帽，采薇青云端。",
        "dynasty": "唐",
        "collection_info": null
    },
    {
        "uuid": "e2fef09b875b2a7b9ff854ade1e52461",
        "title": "送重表侄王砅评事使南海",
        "author": "杜甫",
        "content": "我之曾祖姑，尔之高祖母。\n尔祖未显时，归为尚书妇。\n隋朝大业末，房杜俱交友长者来在门，荒年自餬口。\n家贫无供给，客位但箕帚。\n俄顷羞颇珍，寂寥人散后。\n入怪鬓髮空，吁嗟为之久。\n自陈剪髻鬟，鬻市充杯酒。\n上云天下乱，宜与英俊厚。\n向窃窥数公，经纶亦俱有。\n次问最少年，虬髯十八九。\n子等成大名，皆因此人手。\n下云风云合，龙虎一吟吼。\n愿展丈夫雄，得辞儿女丑。\n秦王时在坐，真气惊户牖。\n及乎贞观初，尚书践台斗。\n夫人常肩舆，上殿称万寿。\n六宫师柔顺，法则化妃后。\n至尊均嫂叔，盛事垂不朽。\n凤雏无凡毛，五色非尔曹。\n往者胡作逆，干坤沸嗷嗷。\n吾客左冯翊，尔家同遁逃。\n争夺至徒步，块独委蓬蒿。\n逗留热尔肠，十里却呼号。\n自下所骑马，右持腰间刀。\n左牵紫游缰，飞走使我高。\n苟活到今日，寸心铭佩牢。\n乱离又聚散，宿昔恨滔滔。\n水花笑白首，春草随青袍。\n廷评近要津，节制收英髦。\n北驱汉阳传，南泛上泷舠。\n家声肯坠地，利器当秋毫。\n番禺亲贤领，筹运神功操。\n大夫出卢宋，宝贝休脂膏。\n洞主降接武，海胡舶千艘。\n我欲就丹砂，跋涉觉身劳。\n安能陷粪土，有志乘鲸鳌。\n或骖鸾腾天，聊作鹤鸣皋。",
        "dynasty": "唐",
        "collection_info": null
    },
    {
        "uuid": "7ed01bbd71008aadca04621ec272533e",
        "title": "咏怀二首 一",
        "author": "杜甫",
        "content": "人生贵是男，丈夫重天机。\n未达善一身，得志行所为。\n嗟余竟轗轲，将老逢艰危。\n胡雏逼神器，逆节同所归。\n河雒化为血，公侯草间啼。\n西京復陷没，翠盖蒙尘飞。\n万姓悲赤子，两宫弃紫微。\n倏忽向二纪，奸雄多是非。\n本朝再树立，未及贞观时。\n日给在军储，上官督有司。\n高贤迫形势，岂暇相扶持。\n疲{艹尔}苟怀策，栖屑无所施。\n先王实罪己，愁痛正为兹。\n岁月不我与，蹉跎病于斯。\n夜看丰城气，回首蛟龙池。\n齿髮已自料，意深陈苦词。",
        "dynasty": "唐",
        "collection_info": null
    },
    {
        "uuid": "ae5248cf8bfed31458a2b11bd0b2883b",
        "title": "咏怀二首 二",
        "author": "杜甫",
        "content": "邦危坏法则，圣远益愁慕。\n飘飖桂水游，怅望苍梧暮。\n潜鱼不衔钩，走鹿无反顾。\n皦皦幽旷心，拳拳异平素。\n衣食相拘阂，朋知限流寓。\n风涛上春沙，千里侵江树。\n逆行少吉日，时节空復度。\n井竈任尘埃，舟航烦数具。\n牵缠加老病，琐细隘俗务。\n万古一死生，胡为足名数。\n多忧污桃源，拙计泥铜柱。\n未辞炎瘴毒，摆落跋涉惧。\n虎狼窥中原，焉得所历住。\n葛洪及许靖，避世常此路。\n贤愚诚等差，自爱各驰骛。\n羸瘠且如何，魄夺鍼灸屡。\n拥滞僮仆慵，稽留篙师怒。\n终当挂帆席，天意难告诉。\n南为祝融客，勉强亲杖屦。\n结託老人星，罗浮展衰步。",
        "dynasty": "唐",
        "collection_info": null
    },
    {
        "uuid": "36b7e30a8a02983d244655462a17e080",
        "title": "送顾八分文学适洪吉州",
        "author": "杜甫",
        "content": "中郎石经后，八分盖顦顇。\n愿侯运鑪锤，笔力破余地。\n昔在开元中，韩蔡同赑屃。\n玄宗妙其书，是以数子至。\n御札早流传，揄扬非造次。\n三人并入直，恩泽各不二。\n愿于韩蔡内，辨眼工小字。\n分日示诸王，钩深法更秘。\n文学与我游，萧疎外声利。\n追随二十载，浩荡长安醉。\n高歌卿相宅，文翰飞省寺。\n视我扬马间，白首不相弃。\n骅骝入穷巷，必脱黄金辔。\n一论朋友难，迟暮敢失坠。\n古来事反覆，相见横涕泗。\n嚮者玉珂人，谁是青云器。\n才尽伤形体，病渴污官位。\n故旧独依然，时危话颠踬。\n我甘多病老，子负忧世志。\n胡为困衣食，颜色少称遂。\n远作辛苦行，顺从众多意。\n舟檝无根蔕，蛟鼍好为祟。\n况兼水贼繁，特戒风飙驶。\n崩腾戎马际，往往杀长吏。\n子干东诸侯，劝勉防纵恣。\n邦以民为本，鱼饥费香饵。\n请哀疮痍深，告诉皇华使。\n使臣精所择，进德知历试。\n恻隐诛求情，固应贤愚异。\n列士恶苟得，俊杰思自致。\n赠子猛虎行，出效载酸鼻。",
        "dynasty": "唐",
        "collection_info": null
    },
    {
        "uuid": "80ef3490c4fe3c0cd70b4187f1e623b4",
        "title": "上水遣怀",
        "author": "杜甫",
        "content": "我衰太平时，身病戎马后。\n蹭蹬多拙为，安得不皓首。\n驱驰四海内，童稚日餬口。\n但遇新少年，少逢旧亲友。\n低颜下色地，故人知善诱。\n后生血气豪，举动见老丑。\n穷迫挫曩怀，常如中风走。\n一纪出西蜀，于今向南斗。\n孤舟乱春华，暮齿依蒲柳。\n冥冥九疑葬，圣者骨亦朽。\n蹉跎陶唐人，鞭挞日月久。\n中间屈贾辈，谗毁竟自取。\n郁没二悲魂，萧条犹在否。\n崷崒清湘石，逆行杂林薮。\n篙工密逞巧，气若酣杯酒。\n歌讴互激远，回斡明受授。\n善知应触类，各藉颖脱手。\n古来经济才，何事独罕有。\n苍苍众色晚，熊挂玄蛇吼。\n黄罴在树颠，正为羣虎守。\n羸骸将何适，履险颜益厚。\n庶与达者论，吞声混瑕垢。",
        "dynasty": "唐",
        "collection_info": null
    },
    {
        "uuid": "372cf3157c610567ef3320fd4ba43421",
        "title": "遣遇",
        "author": "杜甫",
        "content": "磬折辞主人，开帆驾洪涛。\n春水满南国，朱崖云日高。\n舟子废寝食，飘风争所操。\n我行匪利涉，谢尔从者劳。\n石间采蕨女，鬻菜输官曹。\n丈夫死百役，暮返空邨号。\n闻见事略同，刻剥及锥刀。\n贵人岂不仁，视汝如莠蒿。\n索钱多门户，丧乱纷嗷嗷。\n奈何黠吏徒，渔夺成逋逃。\n自喜遂生理，花时甘缊袍。",
        "dynasty": "唐",
        "collection_info": null
    },
    {
        "uuid": "1e2fcedbb72d112b5be3974b5fea05b8",
        "title": "解忧",
        "author": "杜甫",
        "content": "减米散同舟，路难恩共济。\n向来云涛盘，众力亦不细。\n呀坑瞥眼过，飞橹本无蔕。\n得失瞬息间，致远宜恐泥。\n百虑视安危，分明曩贤计。\n兹理庶可广，拳拳期勿替。",
        "dynasty": "唐",
        "collection_info": null
    },
    {
        "uuid": "c3ca49856109726d554ba18f8bb4ccd8",
        "title": "宿鉴石浦",
        "author": "杜甫",
        "content": "早宿宾从劳，仲春江山丽。\n飘风过无时，舟檝敢不繫。\n回塘澹暮色，日没众星嘒。\n缺月残未生，青灯死分翳。\n穷途多俊异，乱世少恩惠。\n鄙夫亦放荡，草草频卒岁。\n斯文忧患余，圣哲垂彖繫。",
        "dynasty": "唐",
        "collection_info": null
    },
    {
        "uuid": "02a7442cf4cfd3833d41a00d69cabbb5",
        "title": "早行",
        "author": "杜甫",
        "content": "歌哭俱在晓，行迈有期程。\n孤舟似昨日，闻见同一声。\n飞鸟数求食，潜鱼亦独惊。\n前王作网罟，设法害生成。\n碧藻非不茂，高帆终日征。\n干戈未揖让，崩迫开其情。",
        "dynasty": "唐",
        "collection_info": null
    },
    {
        "uuid": "57bbef45065205efde3d81f158fb6b84",
        "title": "过津口",
        "author": "杜甫",
        "content": "南岳自兹近，湘流东逝深。\n和风引桂楫，春日涨云岑。\n回首过津口，而多枫树林。\n白鱼困密网，黄鸟喧嘉音。\n物微限通塞，恻隐仁者心。\n瓮余不尽酒，膝有无声琴。\n圣贤两寂寞，眇眇独开襟。",
        "dynasty": "唐",
        "collection_info": null
    },
    {
        "uuid": "1c72c8bd7c65b05edea5335638694538",
        "title": "次空灵岸",
        "author": "杜甫",
        "content": "沄沄逆素浪，落落展清眺。\n幸有舟檝迟，得尽所历妙。\n空灵霞石峻，枫栝隐奔峭。\n青春犹无私，白日亦偏照。\n可使营吾居，终焉託长啸。\n毒瘴未足忧，兵戈满边徼。\n嚮者留遗恨，耻为达人诮。\n迴帆凯赏延，佳处领其要。",
        "dynasty": "唐",
        "collection_info": null
    },
    {
        "uuid": "3e850801ad13aa826334fb0788463fa9",
        "title": "宿花石戍",
        "author": "杜甫",
        "content": "午辞空灵岑，夕得花石戍。\n岸疏开闢水，木杂今古树。\n地蒸南风盛，春热西日暮。\n四序本平分，气候何迴互。\n茫茫天造间，理乱岂恒数。\n繫舟盘藤轮，策杖古樵路。\n罢人不在村，野圃泉自注。\n柴扉虽芜没，农器尚牢固。\n山东残逆气，吴楚守王度。\n谁能扣君门，下令减征赋。",
        "dynasty": "唐",
        "collection_info": null
    },
    {
        "uuid": "e47a01f9a6536c1e7a473e470445c768",
        "title": "早发",
        "author": "杜甫",
        "content": "有求常百虑，斯文亦吾病。\n以兹朋故多，穷老驱驰幷。\n早行篙师怠，席挂风不正。\n昔人戒垂堂，今则奚奔命。\n涛飜黑蛟跃，日山黄雾映。\n烦促瘴岂侵，颓倚睡未醒。\n仆夫问盥栉，暮颜腼青镜。\n随意簪葛巾，仰惭林花盛。\n侧闻夜来寇，幸喜囊中净。\n艰危作远客，干请伤直性。\n薇蕨饿首阳，粟马资历聘。\n贱子欲适从，疑误此二柄。",
        "dynasty": "唐",
        "collection_info": null
    },
    {
        "uuid": "34147750e08fcf782139f996c1e993b4",
        "title": "次晚洲",
        "author": "杜甫",
        "content": "参错云石稠，坡陀风涛壮。\n晚洲适知名，秀色固异状。\n棹经垂猨把，身在度鸟上。\n摆浪散帙妨，危沙折花当。\n羁离暂愉悦，羸老反惆怅。\n中原未解兵，吾得终疎放。",
        "dynasty": "唐",
        "collection_info": null
    },
    {
        "uuid": "96bba8dea6b96a6a09d24bd3f9292f6d",
        "title": "望岳",
        "author": "杜甫",
        "content": "南岳配朱鸟，秩礼自百王。\n歘吸领地灵，鸿洞半炎方。\n邦家用祀典，在德非馨香。\n巡守何寂寥，有虞今则亡。\n洎吾隘世网，行迈越潇湘。\n渴日绝壁出，漾舟清光旁。\n祝融五峰尊，峰峰次低昴。\n紫盖独不朝，争长嶫相望。\n恭闻魏夫人，羣仙夹翱翔。\n有时五峰气，散风如飞霜。\n牵迫限修途，未暇杖崇冈。\n归来觊命驾，沐浴休玉堂。\n三叹问府主，曷以赞我皇。\n牲璧忍衰俗，神其思降祥。",
        "dynasty": "唐",
        "collection_info": null
    },
    {
        "uuid": "fa7a1a5e5b2505c5a10f629fecd63df7",
        "title": "湘江宴饯裴二端公赴道州",
        "author": "杜甫",
        "content": "白日照舟师，朱旗散广川。\n羣公饯南伯，肃肃秩初筵。\n鄙人奉末眷，佩服自早年。\n义均骨肉地，怀抱罄所宣。\n盛名富事业，无取媿高贤。\n不以丧乱婴，保爱金石坚。\n计拙百僚下，气苏君子前。\n会合苦不久，哀乐本相缠。\n交游飒向尽，宿昔浩茫然。\n促觞激百虑，掩抑泪潺湲。\n热云集曛黑，缺月未生天。\n白团为我破，华烛蟠长烟。\n鸹鹖催明星，解袂从此旋。\n上请减兵甲，下请安井田。\n永念病渴老，附书远山巅。",
        "dynasty": "唐",
        "collection_info": null
    },
    {
        "uuid": "f913e0377270905b2f95c8adbab4a939",
        "title": "清明",
        "author": "杜甫",
        "content": "着处繁花务是日，长沙千人万人出。\n渡头翠柳艳明眉，争道朱蹄骄啮膝。\n此都好游湘西寺，诸将亦自军中至。\n马援征行在眼前，葛强亲近同心事。\n金镫下山红粉晚，牙樯捩柁青楼远。\n古时丧乱皆可知，人世悲欢暂相遣。\n弟侄虽存不得书，干戈未息苦离居。\n逢迎少壮非吾道，况乃今朝更祓除。",
        "dynasty": "唐",
        "collection_info": null
    },
    {
        "uuid": "f3b6b28236efea4fe0893777f574f281",
        "title": "风雨看舟前落花戏为新句",
        "author": "杜甫",
        "content": "江上人家桃树枝，春寒细雨出疎篱。\n影遭碧水潜勾引，风妒红花却倒吹。\n吹花困癫傍舟檝，水光风力俱相怯。\n赤憎轻薄遮入怀，珍重分明不来接。\n湿久飞迟半日高，萦沙惹草细于毛。\n蜜蜂蝴蝶生情性，偷眼蜻蜓避百劳。",
        "dynasty": "唐",
        "collection_info": null
    },
    {
        "uuid": "4fb7b81da55053d0e8f88cca5b657d29",
        "title": "岳麓山道林二寺行",
        "author": "杜甫",
        "content": "玉泉之南麓山殊，道林林壑争盘纡。\n寺门高开洞庭野，殿脚插入赤沙湖。\n五月寒风冷佛骨，六时天乐朝香炉。\n地灵步步雪山草，僧宝人人沧海珠。\n墖劫宫墙壮丽敌，香厨松道清凉俱。\n连花交响共命鸟，金牓双迴三足乌。\n方丈涉海费时节，悬圃寻河知有无。\n暮年且喜经行近，春日兼蒙暄暖扶。\n飘然斑白身奚适，傍此烟霞茅可诛。\n桃源人家易制度，橘洲田土仍膏腴。\n潭府邑中甚淳古，太守庭内不喧呼。\n昔遭衰世皆晦迹，今幸乐国养微躯。\n依止老宿亦未晚，富贵功名焉足图。\n久为野客寻幽惯，细学何颙免兴孤。\n一重一掩吾肺腑，山鸟山花吾友于。\n宋公放逐曾题壁，物色分留与老夫。",
        "dynasty": "唐",
        "collection_info": null
    },
    {
        "uuid": "ff267d7afc7c0f4960ce3f5b85fc2120",
        "title": "奉送魏六丈佑少府之交广",
        "author": "杜甫",
        "content": "贤豪赞经纶，功成空名垂。\n子孙不振耀，历代皆有之。\n郑公四叶孙，长大常苦饥。\n众中见毛骨，犹是麒麟儿。\n磊落贞观事，致君朴直词。\n家声盖六合，行色何其微。\n遇我苍吾阴，忽惊会面稀。\n议论有余地，公侯来未迟。\n虚思黄金贵，自笑青云期。\n长卿久病渴，武帝元同时。\n季子黑貂敝，得无妻嫂欺。\n尚为诸侯客，独屈州县卑。\n南游炎海甸，浩荡从此辞。\n穷途仗神道，世乱轻土宜。\n解帆岁云暮，可与春风归。\n出入朱门家，华屋刻蛟螭。\n玉食亚王者，乐张游子悲。\n侍婢艳倾城，绡绮轻雾霏。\n掌中琥珀钟，行酒双逶迤。\n新欢继明烛，梁栋星辰飞。\n两情顾盼合，珠碧赠于斯。\n上贵见肝胆，下贵不相疑。\n心事披写间，气酣达所为。\n错挥铁如意，莫避珊瑚枝。\n始兼逸迈兴，终慎宾主仪。\n戎马闇天宇，呜呼生别离。",
        "dynasty": "唐",
        "collection_info": null
    },
    {
        "uuid": "a07bf6c43f9299cd4ce5ece1793723f4",
        "title": "别张十三建封",
        "author": "杜甫",
        "content": "尝读唐实录，国家草昧初。\n刘裴建首义，龙见尚踌躇。\n秦王拨乱姿，一劒总兵符。\n汾晋为丰沛，暴隋竟涤除。\n宗臣则庙食，后祀何疎芜。\n彭城英雄种，宜膺将相图。\n尔惟外曾孙，倜傥汗血驹。\n眼中万少年，用意尽崎岖。\n相逢长沙亭，乍问绪业余。\n乃吾故人子，童丱聊居诸。\n挥手洒衰泪，仰看八尺躯。\n内外名家流，风神荡江湖。\n范云堪晚友，嵇绍自不孤。\n择材征南幕，湖落回鲸鱼。\n载感贾生恸，復闻乐毅书。\n主忧急盗贼，师老荒京都。\n旧丘岂税驾，大厦倾宜扶。\n君臣各有分，管葛本时须。\n虽当霰雪严，未觉栝柏枯。\n高义在云台，嘶鸣望天衢。\n羽人埽碧海，功业竟何如。",
        "dynasty": "唐",
        "collection_info": null
    },
    {
        "uuid": "1b16527ad347066d631269016154da90",
        "title": "暮秋枉裴道州手札率尔遣兴寄近呈苏涣侍御",
        "author": "杜甫",
        "content": "久客多枉友朋书，素书一月凡一束。\n虚名但蒙寒温问，泛爱不救沟壑辱。\n齿落未是无心人，舌存耻作穷途哭。\n道州手札适復至，纸长要自三过读。\n盈把那须沧海珠，入怀本倚昆山玉。\n拨弃潭州百斛酒，芜没潇岸千株菊。\n使我昼立烦儿孙，令我夜坐费灯烛。\n忆子初尉永嘉去，红颜白面花映肉。\n军符侯印取岂迟，紫燕騄耳行甚速。\n圣朝尚飞战鬬尘，济世宜引英俊人。\n黎元愁痛会苏息，夷狄跋扈徒逡巡。\n授钺筑坛闻意旨，颓纲漏网期弥纶。\n郭钦上书见大计，刘毅答诏惊羣臣。\n他日更仆语不浅，明公论兵气益振。\n倾壶箫管黑白髮，儛劒霜雪吹青春。\n宴筵曾语苏季子，后来杰出云孙比。\n茅斋定王城郭门，药物楚老渔商市。\n市北肩舆每联袂，郭南抱瓮亦隐几。\n无数将军西第成，早作丞相东山起。\n鸟雀苦肥秋粟菽，蛟龙欲蛰寒沙水。\n天下鼓角何时休，阵前部曲终日死。\n附书与裴因示苏，此生已媿须人扶。\n致君尧舜付公等，早据要路思捐躯。",
        "dynasty": "唐",
        "collection_info": null
    },
    {
        "uuid": "b2220022b1746ed7e4a19a99a15d0a98",
        "title": "奉赠李八丈判官",
        "author": "杜甫",
        "content": "我丈时英特，宗枝神尧后。\n珊瑚市则无，騄骥人得有。\n早年见标格，秀气衝星斗。\n事业富清机，官曹正独守。\n顷来树嘉政，皆已传众口。\n艰难体贵安，冗长吾敢取。\n区区犹历试，炯炯更持久。\n讨论实解颐，操割纷应手。\n箧书积讽谏，宫阙限奔走。\n入幕未展材，秉钧孰为偶。\n所亲问淹泊，泛爱惜衰朽。\n垂白乱南翁，委身希北叟。\n真成穷辙鲋，或似丧家狗。\n秋枯洞庭石，风飒长沙柳。\n高兴激荆衡，知音为回首。",
        "dynasty": "唐",
        "collection_info": null
    },
    {
        "uuid": "304be6f4af6655ee6dbcb403010c6550",
        "title": "岁晏行",
        "author": "杜甫",
        "content": "岁云暮矣多北风，潇湘洞庭白雪中。\n渔父天寒网罟冻，莫徭射雁鸣桑弓。\n去年米贵阙军食，今年米贱大伤农。\n高马达官厌酒肉，此辈杼轴茅茨空。\n楚人重鱼不重鸟，汝休枉杀南飞鸿。\n况闻处处鬻男女，割慈忍爱还租庸。\n往日用钱捉私铸，今许铅锡和青铜。\n刻泥为之最易得，好恶不合长相蒙。\n万国城头吹画角，此曲哀怨何时终。",
        "dynasty": "唐",
        "collection_info": null
    },
    {
        "uuid": "420dfcd1035f3a7413c52b21f1e2750a",
        "title": "追酬故高蜀州人日见寄",
        "author": "杜甫",
        "content": "自蒙蜀州人日作，不意清诗久零落。\n今晨散帙眼忽开，迸泪幽吟事如昨。\n呜呼壮士多慷慨，合沓高名动寥廊。\n叹我悽悽求友篇，感时郁郁匡君略。\n锦里春光空烂熳，瑶墀侍臣已冥莫。\n潇湘水国傍鼋鼍，鄠杜秋天失鵰鹗。\n东西南北更谁论，白首扁舟病独存。\n遥拱北辰缠寇盗，欲倾东海洗干坤。\n边塞西蕃最充斥，衣冠南渡多崩奔。\n鼓瑟至今悲帝子，曳裾何处觅王门。\n文章曹植波澜阔，服食刘安德业尊。\n长笛谁能乱愁思，昭州词翰与招魂。",
        "dynasty": "唐",
        "collection_info": null
    },
    {
        "uuid": "a810e4b8ec7300f5a8fc2eff162d5cde",
        "title": "苏大侍御访江浦赋八韵记异",
        "author": "杜甫",
        "content": "庞公不浪出，苏氏今有之。\n再闻诵新作，突过黄初诗。\n干坤几反覆，扬马宣同时。\n今晨清镜中，胜食斋房芝。\n余髮喜却变，白间生黑丝。\n昨夜舟火灭，湘娥帘外悲。\n百灵未敢散，风破寒江迟。",
        "dynasty": "唐",
        "collection_info": null
    },
    {
        "uuid": "d4d9d059f524560eafad5287f21d0a9d",
        "title": "题衡山县文宣王庙新学堂呈陆宰",
        "author": "杜甫",
        "content": "旄头彗紫微，无復俎豆事。\n金甲相排荡，青衿一顦顇。\n呜呼已十年，儒服弊于地。\n征夫不遑息，学者沦素志。\n我行洞庭野，歘得文翁肆。\n侁侁胄子行，若舞风雩至。\n周室宜中兴，孔门未应弃。\n是以资雅才，涣然立新意。\n衡山虽小邑，首唱恢大义。\n因见县尹心，根源旧宫閟。\n讲堂非曩构，大屋加涂墍。\n下可容百人，墙隅亦深邃。\n何必三千徒，始压戎马气。\n林木在庭户，密干迭苍翠。\n有井朱夏时，辘轳冻阶戺。\n耳闻读书声，杀伐灾髣髴。\n故国延归望，衰颜减愁思。\n南纪改波澜，西河共风味。\n采诗倦跋涉，载笔尚可记。\n高歌激宇宙，凡百慎失坠。",
        "dynasty": "唐",
        "collection_info": null
    },
    {
        "uuid": "86f7cdd210ca57564eabdd8cbd6028d7",
        "title": "入衡州",
        "author": "杜甫",
        "content": "兵革自久远，兴衰看帝王。\n汉仪甚照耀，胡马何猖狂。\n老将一失律，清边生战场。\n君臣忍瑕垢，河岳空金汤。\n重镇如割据，轻权绝纪纲。\n军州体不一，宽猛性所将。\n嗟彼苦节士，素于圆凿方。\n寡妻从为郡，兀者安堵墙。\n凋弊惜邦本，哀矜存事常。\n旌麾非其任，府库实过防。\n恕己独在此，多忧增内伤。\n偏裨限酒肉，卒伍单衣裳。\n元恶迷是似，聚谋洩康庄。\n竟流帐下血，大降湖南殃。\n烈火发中夜，高烟焦上苍。\n至今分粟帛，杀气吹沅湘。\n福善理颠倒，明征天莽茫。\n销魂避飞镝，累足穿豺狼。\n隐忍枳棘刺，迁延胝趼疮。\n远归儿侍侧，犹乳女在旁。\n久客幸脱免，暮年惭激昴。\n萧条向水陆，汩没随鱼商。\n报主身已老，入朝病见妨。\n悠悠委薄俗，郁郁回刚肠。\n参错走洲渚，舂容转林篁。\n片帆左郴岸，通郭前衡阳。\n华表云鸟埤，名园花草香。\n旗亭壮邑屋，烽橹蟠城隍。\n中有古刺史，盛才冠岩廓。\n扶颠待柱石，独坐飞风霜。\n昨者间琼树，高谈随羽觞。\n无论再缱绻，己是安苍黄。\n剧孟七国畏，马卿四赋良。\n门阑苏生在，勇锐白起强。\n问罪富形势，凯歌悬否臧。\n氛埃期必埽，蚊蚋焉能当。\n橘井旧地宅，仙山引舟航。\n此行厌暑雨，厥土闻清凉。\n诸舅剖符近，开缄书札光。\n频繁命屡及，磊落字百行。\n江总外家养，谢安乘兴长。\n下流匪珠玉，择木羞鸾皇。\n我师嵇叔夜，世贤张子房。\n柴荆寄乐土，鹏路观翱翔。",
        "dynasty": "唐",
        "collection_info": null
    },
    {
        "uuid": "1427af21ef7348b95a719d3d1526bb46",
        "title": "舟中苦热遣怀奉呈[阳]中丞通简台省诸公",
        "author": "杜甫",
        "content": "媿为湖外客，看此戎马乱。\n中夜混黎甿，脱身亦奔窜。\n平生方寸心，反掌帐下难。\n呜呼杀贤良，不叱白刃散。\n吾非丈夫特，没齿埋冰炭。\n耻以风病辞，胡然泊湘岸。\n入舟虽苦热，垢腻可溉灌。\n痛彼道边人，形骸改昏旦。\n中丞连帅职，封内权得按。\n身当问罪先，县实诸侯半。\n士卒既辑睦，启行促精悍。\n似闻上游兵，稍逼长沙馆。\n邻好彼克修，天机自明断。\n南图卷云水，北拱戴霄汉。\n美名光史臣，长策何壮观。\n驱驰数公子，咸愿同伐叛。\n声节衰有余，夫何激衰懦。\n偏裨表三上，卤莽同一贯。\n始谋谁其间，回首增愤惋。\n宗英李端公，守职甚昭焕。\n变通迫胁地，谋画焉得算。\n王室不肯微，凶徒略无惮。\n此流须卒斩，神器资强干。\n扣寂豁烦襟，皇天照嗟叹。",
        "dynasty": "唐",
        "collection_info": null
    },
    {
        "uuid": "1ad886a0cd77170a20c9558129a005db",
        "title": "聂耒阳以仆阻水书致酒肉疗饥荒江诗得代怀兴尽本韵至县呈聂令陆路去方田驿四十里舟行一日时属江涨泊于方田",
        "author": "杜甫",
        "content": "耒阳驰尺素，见访荒江眇。\n义士烈女家，风流吾贤绍。\n昨见狄相孙，许公人伦表。\n前期翰林后，屈迹县邑小。\n知我碍湍涛，半旬获浩溔。\n麾下杀元戎，湖边有飞旐。\n孤舟增郁郁，僻路殊悄悄。\n侧惊猿猱捷，仰羡鹳鹤矫。\n礼过宰肥羊，愁当置清醥。\n人非西喻蜀，兴在北坑赵。\n方行郴岸静，未话长沙扰。\n崔师乞已至，澧卒用矜少。\n问罪消息真，开颜憩亭沼。",
        "dynasty": "唐",
        "collection_info": null
    },
    {
        "uuid": "9487b04918098ea5afa653d5dce6f085",
        "title": "冬日洛城北谒玄元皇帝庙",
        "author": "杜甫",
        "content": "配极玄都閟，凭虚禁御长。\n守祧严具礼，掌节镇非常。\n碧瓦初寒外，金茎一气旁。\n山河扶绣户，日月近雕梁。\n仙李盘根大，猗兰奕叶光。\n世家遗旧史，道德付今王。\n画手看前辈，吴生远擅场。\n森罗移地轴，妙绝动宫墙。\n五圣联龙衮，千官列雁行。\n冕旒俱秀发，旌斾尽飞扬。\n翠柏深留景，红棃迥得霜。\n风筝吹玉柱，露井冻银床。\n身退卑周室，经传拱汉皇。\n谷神如不死，养拙更何乡。",
        "dynasty": "唐",
        "collection_info": null
    },
    {
        "uuid": "84cea87db98dfbef61181827cd712cdf",
        "title": "赠韦左丞丈",
        "author": "杜甫",
        "content": "左辖频虚位，今年得旧儒。\n相门韦氏在，经术汉臣须。\n时议归前烈，天伦恨莫俱。\n鸰原荒宿草，凤沼接亨衢。\n有客虽安命，衰容岂壮夫。\n家人忧几杖，甲子混泥途。\n不谓矜余力，还来谒大巫。\n岁寒仍顾遇，日暮且踟蹰。\n老骥思千里，饥鹰待一呼。\n君能微感激，亦足慰榛芜。",
        "dynasty": "唐",
        "collection_info": null
    },
    {
        "uuid": "23e6605135290e28b0ccf32c189ff02f",
        "title": "投赠哥舒开府二十韵",
        "author": "杜甫",
        "content": "今代麒麟阁，何人第一功。\n君王自神武，驾驭必英雄。\n开府当朝杰，论兵迈古风。\n先锋百胜在，略地两隅空。\n青海无传箭，天山早挂弓。\n廉颇仍走敌，魏绛已和戎。\n每惜河湟弃，新兼节制通。\n智谋垂睿想，出入冠诸公。\n日月低秦树，干坤绕汉宫。\n胡人愁逐北，宛马又从东。\n受命边沙远，归来御席同。\n轩墀曾宠鹤，畋猎旧非熊。\n茅土加名数，山河誓始终。\n策行遗战伐，契合动昭融。\n勋业青冥上，交亲气概中。\n未为珠履客，已见白头翁。\n壮节初题柱，生涯独转蓬。\n几年春草歇，今日暮途穷。\n军事留孙楚，行间识吕蒙。\n防身一长劒，将欲倚崆峒。",
        "dynasty": "唐",
        "collection_info": null
    },
    {
        "uuid": "fe400d1257fc8259c0ddcd31515318ee",
        "title": "上韦左相二十韵",
        "author": "杜甫",
        "content": "凤历轩辕纪，龙飞四十春。\n八荒开寿域，一气转洪钧。\n霖雨思贤佐，丹青忆老臣。\n应图求骏马，惊代得麒麟。\n沙汰江河浊，调和鼎鼐新。\n韦贤初相汉，范叔已归秦。\n盛业今如此，传经固绝伦。\n豫樟深出地，沧海阔无津。\n北斗司喉舌，东方领搢绅。\n持衡留藻鑑，听履上星辰。\n独步才超古，余波德照邻。\n聪明过管辂，尺牍倒陈遵。\n岂是池中物，由来席上珍。\n庙堂知至理，风俗尽还淳。\n才杰俱登用，愚蒙但隐沦。\n长卿多病久，子夏索居频。\n回首驱流俗，生涯似众人。\n巫咸不可问，邹鲁莫容身。\n感激时将晚，苍茫兴有神。\n为公歌此曲，涕泪在衣巾。",
        "dynasty": "唐",
        "collection_info": null
    },
    {
        "uuid": "91a831f442fa3c26f63372c76cf105f7",
        "title": "奉赠太常张卿二十韵",
        "author": "杜甫",
        "content": "方丈三韩外，昆崙万国西。\n建标天地阔，诣绝古今迷。\n气得神仙迥，恩承雨露低。\n相门清议众，儒术大名齐。\n轩冕罗天阙，琳琅识介珪。\n伶官诗必诵，夔乐典犹稽。\n健笔凌鹦鹉，铦锋莹鸊鹈。\n友于皆挺拔，公望各端倪。\n通籍踰青琐，亨衢照紫泥。\n灵虬传夕箭，归马散霜蹄。\n能事闻重译，嘉谟及远黎。\n弼谐方一展，班序更何跻。\n适越空颠踬，游梁竟惨悽。\n谬知终画虎，微分是酰鸡。\n萍泛无休日，桃阴想旧蹊。\n吹嘘人所羡，腾跃事仍暌。\n碧海真难涉，青云不可梯。\n顾深惭锻炼，才小辱提携。\n槛束哀猨叫，枝惊夜鹊栖。\n几时陪羽猎，应指钓璜溪。",
        "dynasty": "唐",
        "collection_info": null
    },
    {
        "uuid": "e90bc1398cd009dc386de79759dbc91e",
        "title": "敬赠郑谏议十韵",
        "author": "杜甫",
        "content": "谏官非不达，诗义早知名。\n破的由来事，先锋孰敢争。\n思飘云物外，律中鬼神惊。\n毫髮无遗恨，波澜独老成。\n野人宁得所，天意薄浮生。\n多病休儒服，冥搜信客旌。\n筑居仙缥缈，旅食岁峥嵘。\n使者求颜阖，诸公厌祢衡。\n将期一诺重，歘使寸心倾。\n君见途穷哭，宜忧阮步兵。",
        "dynasty": "唐",
        "collection_info": null
    },
    {
        "uuid": "7f9823562c179506448507ed168e7ec6",
        "title": "奉赠鲜于京兆二十韵",
        "author": "杜甫",
        "content": "王国称多土，贤良復几人。\n异才应间出，爽气必殊伦。\n始见张京兆，宜居汉近臣。\n骅骝开道路，鵰鹗离风尘。\n侯伯知何等，文章实致身。\n奋飞超等级，容易失沈沦。\n脱略磻溪钓，操持郢匠斤。\n云霄今已逼，台衮更谁亲。\n凤穴雏皆好，龙门客又新。\n义声纷感激，败绩自逡巡。\n途远欲何向，天高难重陈。\n学诗犹孺子，乡赋念嘉宾。\n不得同鼌错，吁嗟后郄诜。\n计疎疑翰墨，时过忆松筠。\n献纳纡皇眷，中间谒紫宸。\n且随诸彦集，方凯薄才伸。\n破胆遭前政，阴谋独秉钧。\n微生霑忌刻，万事益酸辛。\n交合丹青地，恩倾雨露辰。\n有儒愁饿死，早晚报平津。",
        "dynasty": "唐",
        "collection_info": null
    },
    {
        "uuid": "2029fe52cab38c9506c77b05d72b168a",
        "title": "赠特进汝阳王二十韵",
        "author": "杜甫",
        "content": "特进羣公表，天人夙德升。\n霜蹄千里骏，风翮九霄鹏。\n服礼求毫髮，惟忠忘寝兴。\n圣情常有眷，朝退若无凭。\n仙醴来浮蚁，奇毛或赐鹰。\n清关尘不杂，中使日相乘。\n晚节嬉游简，平居孝义称。\n自多亲棣萼，谁敢问山陵。\n学业醇儒富，辞华哲匠能。\n笔飞鸾耸立，章罢凤骞腾。\n精理通谈笑，忘形向友朋。\n寸长堪缱绻，一诺岂骄矜。\n已忝归曹植，何知对李膺。\n招要恩屡至，崇重力难胜。\n披雾初欢夕，高秋爽气澄。\n尊罍临极浦，凫雁宿张灯。\n花月穷游宴，炎天避郁蒸。\n研寒金井水，檐动玉壶冰。\n瓢饮唯三径，岩栖在百层。\n且持蠡测海，况挹酒如渑。\n鸿宝宁全秘，丹梯庶可凌。\n淮王门有客，终不媿孙登。",
        "dynasty": "唐",
        "collection_info": null
    },
    {
        "uuid": "8b611ee35ac442f479156da8f6c62cee",
        "title": "郑驸马宅宴洞中",
        "author": "杜甫",
        "content": "主家阴洞细烟雾，留客夏簟清琅玕。\n春酒杯浓琥珀薄，冰浆椀碧玛瑙寒。\n误疑茅堂过江麓，已入风磴霾云端。\n自是秦楼压郑谷，时闻杂佩声珊珊。",
        "dynasty": "唐",
        "collection_info": null
    },
    {
        "uuid": "06975f923c60c216577c65d13e1950d4",
        "title": "李监宅",
        "author": "杜甫",
        "content": "尚觉王孙贵，豪家意颇浓。\n屏开金孔雀，褥隐绣芙蓉。\n且食双鱼美，谁看异味重。\n门阑多喜色，女壻近乘龙。",
        "dynasty": "唐",
        "collection_info": null
    },
    {
        "uuid": "e8ea85d2f87567cb8e9b2162a0add760",
        "title": "重题郑氏东亭",
        "author": "杜甫",
        "content": "华亭入翠微，秋日乱清晖。\n崩石欹山树，清涟曳水衣。\n紫鳞衝岸跃，苍隼护巢归。\n向晚寻征路，残云傍马飞。",
        "dynasty": "唐",
        "collection_info": null
    },
    {
        "uuid": "8d4d7df6ecd1aed97f3b335f5b8840c5",
        "title": "题张氏隐居二首 一",
        "author": "杜甫",
        "content": "春山无伴独相求，伐木丁丁山更幽。\n涧道余寒历冰雪，石门斜日到林丘。\n不贪夜识金银气，远害朝看糜鹿游。\n乘兴杳然迷出处，对君疑是泛虚舟。",
        "dynasty": "唐",
        "collection_info": null
    },
    {
        "uuid": "7e30459e1584ba24d8eab12902d27848",
        "title": "题张氏隐居二首 二",
        "author": "杜甫",
        "content": "之子时相见，邀人晚兴留。\n霁潭鳣发发，春草鹿呦呦。\n杜酒偏劳劝，张棃不外求。\n前村山路险，归醉每无愁。",
        "dynasty": "唐",
        "collection_info": null
    },
    {
        "uuid": "bcbb5e120057b18e576961809eeec8e9",
        "title": "天宝初南曹小司寇舅于我太夫人堂下累土为山一匮盈尺以代彼朽木承诸焚香瓷瓯瓯甚安矣旁植慈竹盖兹数峰嵚岑婵娟宛有尘外数致乃不知兴之所至而作是诗",
        "author": "杜甫",
        "content": "一匮功盈尺，三峰意出羣。\n望中疑在野，幽处欲生云。\n慈竹春阴覆，香炉晓势分。\n惟南将献寿，佳气日氛氲。",
        "dynasty": "唐",
        "collection_info": null
    },
    {
        "uuid": "a1179590d21c624576b8f12cca517592",
        "title": "龙门",
        "author": "杜甫",
        "content": "龙门横野断，驿树出城来。\n气色皇居近，金银佛寺开。\n往还时屡改，川水日悠哉。\n相阅征途上，生涯尽几迴。",
        "dynasty": "唐",
        "collection_info": null
    },
    {
        "uuid": "8c574dcce3de4c108e49e401881c734b",
        "title": "奉寄河南韦尹丈人",
        "author": "杜甫",
        "content": "有客传河尹，逢人问孔融。\n青囊仍隐逸，章甫尚西东。\n鼎石分门户，词场继国风。\n尊荣瞻地绝，疎放忆途穷。\n浊酒寻陶令，丹砂访葛洪。\n江湖漂短褐，霜雪满飞蓬。\n牢落干坤大，周流道术空。\n谬惭知蓟子，真怯笑扬雄。\n盘错神明惧，讴歌德义丰。\n尸乡余土室，难说祝鸡翁。",
        "dynasty": "唐",
        "collection_info": null
    },
    {
        "uuid": "7ace15ffda85314d67d9c2161c297b4c",
        "title": "赠李白",
        "author": "杜甫",
        "content": "秋来相顾尚飘蓬，未就丹砂媿葛洪。\n痛饮狂歌空度日，飞扬跋扈为谁雄。",
        "dynasty": "唐",
        "collection_info": null
    },
    {
        "uuid": "dfeee0ef5badb8b0fc292e9a5dbbcf26",
        "title": "与任城许主簿游南池",
        "author": "杜甫",
        "content": "秋水通沟洫，城隅进小船。\n晚凉看洗马，森木乱鸣蝉。\n菱熟经时雨，蒲荒八月天。\n晨朝降白露，遥忆旧青氊。",
        "dynasty": "唐",
        "collection_info": null
    },
    {
        "uuid": "5e7cb1859216b5fc79c1d4b4de52c1a0",
        "title": "登兖州城楼",
        "author": "杜甫",
        "content": "东郡趋庭日，南楼纵目初。\n浮云连海岳，平野入青徐。\n孤嶂秦碑在，荒城鲁殿余。\n从来多古意，临眺独踌躇。",
        "dynasty": "唐",
        "collection_info": null
    },
    {
        "uuid": "98ce6983a21f254a90002c87c7b2d84f",
        "title": "刘九法曹郑瑕丘石门宴集",
        "author": "杜甫",
        "content": "秋水清无底，萧然静客心。\n掾曹乘逸兴，鞍马去相寻。\n能吏逢聊璧，华筵直一金。\n晚来横吹好，泓下亦龙吟。",
        "dynasty": "唐",
        "collection_info": null
    },
    {
        "uuid": "1b45b468d08cf83f562c44a65b7b0242",
        "title": "暂如临邑至㟙山湖亭奉怀李员外率尔成兴",
        "author": "杜甫",
        "content": "野亭逼湖水，歇马高林间。\n鼍吼风奔浪，鱼跳日映山。\n暂游阻词伯，却望怀青关。\n霭霭生云雾，唯应促驾还。",
        "dynasty": "唐",
        "collection_info": null
    },
    {
        "uuid": "21af8940e9a533a147319b9b599a8164",
        "title": "对雨书怀走邀许十一簿公",
        "author": "杜甫",
        "content": "东岳云峰起，溶溶满太虚。\n震雷飜幕燕，骤雨落河鱼。\n座对贤人酒，门听长者车。\n相邀媿泥泞，骑马到阶除。",
        "dynasty": "唐",
        "collection_info": null
    },
    {
        "uuid": "b4419fbc79bde7f5269b58e7c65cf64f",
        "title": "巳上人茅斋",
        "author": "杜甫",
        "content": "巳公茅屋下，可以赋新诗。\n枕簟入林僻，茶瓜留客迟。\n江莲摇白羽，天棘梦青丝空忝许询辈，难酬支遁词。",
        "dynasty": "唐",
        "collection_info": null
    },
    {
        "uuid": "114e15261477d4b0ff60bf9f0cbb9c9d",
        "title": "房兵曹胡马诗",
        "author": "杜甫",
        "content": "胡马大宛名，锋棱瘦骨成。\n竹批双耳峻，风入四蹄轻。\n所向无空阔，真堪託死生。\n骁腾有如此，万里可横行。",
        "dynasty": "唐",
        "collection_info": null
    },
    {
        "uuid": "53cb7390f5464818b88253340f1262f9",
        "title": "画鹰",
        "author": "杜甫",
        "content": "素练风霜起，苍鹰画作殊。\n身思狡兔，俱目似愁胡。\n绦旋光堪擿，轩楹势可呼。\n何当击凡鸟，毛血洒平芜。",
        "dynasty": "唐",
        "collection_info": null
    },
    {
        "uuid": "cfb1e8cc9e54937281680044353b6ebd",
        "title": "与李十二白同寻范十隐居",
        "author": "杜甫",
        "content": "李侯有佳句，往往似阴铿。\n余亦东蒙客，怜君如弟兄。\n醉眠秋共被，携手日同行。\n更想幽期处，还寻北郭生。\n入门高兴发，侍立小童清。\n落景闻寒杵，屯云对古城。\n向来吟橘颂，谁欲讨莼羹。\n不愿论簪笏，悠悠沧海情。",
        "dynasty": "唐",
        "collection_info": null
    },
    {
        "uuid": "8e11812bdfe43f95d156e847f6d2123b",
        "title": "临邑舍弟书至苦雨黄河泛溢堤防之患簿领所忧因寄此诗用宽其意",
        "author": "杜甫",
        "content": "二仪积风雨，百谷漏波涛。\n闻道洪何坼，遥连沧海高。\n职思忧悄悄，郡国诉嗷嗷。\n舍弟卑栖邑，防川领簿曹。\n尺书前日至，版筑不时操。\n难假鼋鼍力，空瞻乌鹊毛。\n燕南吹畎亩，济上没蓬蒿。\n螺蚌满近郭，蛟螭乘九皋。\n徐关深水府，碣石小秋毫。\n白屋留孤树，清天矢万艘。\n吾衰同泛梗，利涉想蟠桃。\n倚赖天涯钓，犹能掣巨鳌。",
        "dynasty": "唐",
        "collection_info": null
    },
    {
        "uuid": "629975652cac40112d3443b93ef00d09",
        "title": "过宋员外之问旧庄",
        "author": "杜甫",
        "content": "宋公旧池馆，零落守阳阿。\n枉道祗从入，吟诗许更过。\n淹留问耆老，寂莫向山河。\n更识将军树，悲风日暮多。",
        "dynasty": "唐",
        "collection_info": null
    },
    {
        "uuid": "0c4a627473cf5653c31b602687793eb9",
        "title": "夜宴左氏庄",
        "author": "杜甫",
        "content": "风林纤月落，衣露净琴张。\n暗水流花径，春星带草堂。\n检书烧烛短，看劒引杯长。\n诗罢闻吴咏，扁舟意不忘。",
        "dynasty": "唐",
        "collection_info": null
    },
    {
        "uuid": "4cc6c3555450643fb161f0a04b156721",
        "title": "送蔡希曾都尉还陇右因寄高三十五书记",
        "author": "杜甫",
        "content": "蔡子勇成癖，弯弓西射胡。\n健儿宁鬬死，壮士耻为儒。\n官是先锋得，材缘挑战须。\n身轻一鸟过，枪急万人呼。\n云幕随开府，春城赴上都。\n马头金狎帢，驼背锦糢糊。\n咫尺云山路，归飞青海隅。\n上公犹宠锡，突将且前驱。\n汉使黄河远，凉州白麦枯。\n因君问消息，好在阮元瑜。",
        "dynasty": "唐",
        "collection_info": null
    },
    {
        "uuid": "47f2a796e928a2dddcd2f3c8e25ad1b2",
        "title": "春日忆李白",
        "author": "杜甫",
        "content": "白也诗无敌，飘然思不羣。\n清新庾开府，俊逸鲍参军。\n渭北春天树，江东日暮云。\n何时一尊酒，重与细论文。",
        "dynasty": "唐",
        "collection_info": null
    },
    {
        "uuid": "3492f7e45a4640f380072713009ef62e",
        "title": "赠陈二补阙",
        "author": "杜甫",
        "content": "世儒多汩没，夫子独声名。\n献纳开东观，君王问长卿。\n皁雕寒始急，天马老能行。\n自到青冥裏，休看白髮生。",
        "dynasty": "唐",
        "collection_info": null
    },
    {
        "uuid": "4aab074a0be57be031a2495372f5c020",
        "title": "寄高三十五书记",
        "author": "杜甫",
        "content": "叹惜高生老，新诗日又多。\n美名人不及，佳句法如何。\n主将收才子，崆峒足凯歌。\n闻君已朱绂，且得慰蹉跎。",
        "dynasty": "唐",
        "collection_info": null
    },
    {
        "uuid": "a9005574107b69c9d421cd71f4dda9cf",
        "title": "送裴二虬作尉永嘉",
        "author": "杜甫",
        "content": "孤屿亭何处，天涯水气中。\n故人官就此，绝境兴谁同。\n隐吏逢梅福，游山忆谢公。\n扁舟吾已就，把钓待秋风。",
        "dynasty": "唐",
        "collection_info": null
    },
    {
        "uuid": "1a6628353eeab83da6ec1c09acc82d1d",
        "title": "城西陂泛舟",
        "author": "杜甫",
        "content": "青蛾皓齿在楼船，横笛短箫悲远天。\n春风自信牙樯动，迟日徐看锦缆牵。\n鱼吹细浪摇歌扇，燕蹴飞花落舞筵。\n不有小舟能蘯桨，百壶那送酒如泉。",
        "dynasty": "唐",
        "collection_info": null
    },
    {
        "uuid": "01c64415b8604b56bee240d02b3fb22e",
        "title": "赠田九判官",
        "author": "杜甫",
        "content": "崆峒使节上青霄，河陇降王款圣朝。\n宛马总肥春苜蓿，将军只数汉嫖姚。\n陈留阮瑀谁争长，京兆田郎早见招。\n麾下赖君才并入，独能无意向渔樵。",
        "dynasty": "唐",
        "collection_info": null
    },
    {
        "uuid": "163f2cab0ad47645abbb82ee7387f4f0",
        "title": "赠献纳使起居田舍人",
        "author": "杜甫",
        "content": "献纳司存雨露边，地分清切任才贤。\n舍人退食收封事，宫女开函近御筵。\n晓漏追飞青琐闼，晴窗点检白云篇。\n扬雄更有河东赋，唯待吹嘘送上天。",
        "dynasty": "唐",
        "collection_info": null
    },
    {
        "uuid": "3c150aded2636f27430f994be8ba1478",
        "title": "送韦书记赴安西",
        "author": "杜甫",
        "content": "夫子歘通贵，云泥相望悬。\n白头无藉在，朱绂有哀怜。\n书记赴三捷，公车留二年。\n欲浮江海去，此别意苍然。",
        "dynasty": "唐",
        "collection_info": null
    },
    {
        "uuid": "4b511ec4a66c1749ca959d50ef085149",
        "title": "陪郑广文游何将军山林十首 一",
        "author": "杜甫",
        "content": "不识南塘路，今知第五桥。\n名园依绿水，野竹上青霄。\n谷口旧相得，濠梁同见招。\n平生为幽兴，未惜马蹄遥。",
        "dynasty": "唐",
        "collection_info": null
    },
    {
        "uuid": "359c66231773716cb85e0a3de01b392d",
        "title": "陪郑广文游何将军山林十首 二",
        "author": "杜甫",
        "content": "百顷风潭上，千重夏木清。\n卑枝低结子，接叶暗巢莺。\n鲜鲫银丝脍，香芹碧涧羹。\n飜疑柁楼底，晚饭越中行。",
        "dynasty": "唐",
        "collection_info": null
    },
    {
        "uuid": "5e4eec945f8965129a82e71e67fb7eb3",
        "title": "陪郑广文游何将军山林十首 三",
        "author": "杜甫",
        "content": "万里戎王子，何年别月支。\n异花开绝域，滋蔓匝清池。\n汉使徒空到，神农竟不知。\n露飜兼雨打，开坼日离披。",
        "dynasty": "唐",
        "collection_info": null
    },
    {
        "uuid": "9bf9a06f2717d8eed62396391e768231",
        "title": "陪郑广文游何将军山林十首 四",
        "author": "杜甫",
        "content": "旁舍连高竹，疎篱带晚花。\n碾涡深没马，藤蔓曲藏蛇。\n词赋工无益，山林迹未赊。\n尽捻书籍卖，来问尔东家。",
        "dynasty": "唐",
        "collection_info": null
    },
    {
        "uuid": "c1cdfcd6970821bc89157126b19ff1b9",
        "title": "陪郑广文游何将军山林十首 五",
        "author": "杜甫",
        "content": "剩水沧江破，残山碣石开。\n绿垂风折笋，红绽雨肥梅。\n银甲弹筝用，金鱼换酒来。\n兴移无洒埽，随意坐莓苔。",
        "dynasty": "唐",
        "collection_info": null
    },
    {
        "uuid": "30ca75a2b6d49f4c0702f0883aa4c772",
        "title": "陪郑广文游何将军山林十首 六",
        "author": "杜甫",
        "content": "风磴吹阴雪，云门吼瀑泉。\n酒醒思卧簟，衣冷欲装绵。\n野老来看客，河鱼不取钱。\n只疑淳朴处，自有一山川。",
        "dynasty": "唐",
        "collection_info": null
    },
    {
        "uuid": "6f0a486b975d20df2fe71b1eb71546aa",
        "title": "陪郑广文游何将军山林十首 七",
        "author": "杜甫",
        "content": "棘树寒云色，茵蔯春藕香。\n脆添生菜美，阴益食单凉。\n野鹤清晨出，山精白日藏。\n石林蟠水府，百里独苍苍。",
        "dynasty": "唐",
        "collection_info": null
    },
    {
        "uuid": "3b6fc1e26945b914bdbdebad58923523",
        "title": "陪郑广文游何将军山林十首 八",
        "author": "杜甫",
        "content": "忆过杨柳渚，走马定昆池。\n醉把青荷叶，狂遗白接䍦。\n刺船思郢客，解水乞吴儿。\n坐对秦山晚，江湖兴颇随。",
        "dynasty": "唐",
        "collection_info": null
    },
    {
        "uuid": "c0ef958f1255324836ff01976fcc0e2e",
        "title": "陪郑广文游何将军山林十首 九",
        "author": "杜甫",
        "content": "床上书连屋，阶前树拂云。\n将军不好武，稚子总能文。\n醒酒微风入，听诗静夜分。\n絺衣挂萝薜，凉月白纷纷。",
        "dynasty": "唐",
        "collection_info": null
    },
    {
        "uuid": "a7366ac1640e3c9d5f84a017f4f585c1",
        "title": "陪郑广文游何将军山林十首 十",
        "author": "杜甫",
        "content": "幽意忽不惬，归期无奈何。\n出门流水注，回首白云多。\n自笑灯前舞，谁怜醉后歌。\n祗应与朋好，风雨亦来过。",
        "dynasty": "唐",
        "collection_info": null
    },
    {
        "uuid": "3bfe0f71d8d7455142eb1508f9627ffa",
        "title": "重过何氏五首 一",
        "author": "杜甫",
        "content": "问讯东桥竹，将军有报书。\n倒衣还命驾，高枕乃吾庐。\n花妥莺捎蝶，溪喧獭趁鱼。\n重来休沐地，真作野人居。",
        "dynasty": "唐",
        "collection_info": null
    },
    {
        "uuid": "9a9e9ad2a2274bf787b2716324bd7059",
        "title": "重过何氏五首 二",
        "author": "杜甫",
        "content": "山雨尊仍在，沙沈榻未移。\n犬迎曾宿客，鸦护落巢儿。\n云薄翠微寺，天清黄子陂。\n向来幽兴极，步屣过东篱。",
        "dynasty": "唐",
        "collection_info": null
    },
    {
        "uuid": "fcdf9f06906c56ae3f2d3466e390aa16",
        "title": "重过何氏五首 三",
        "author": "杜甫",
        "content": "落日平台上，春风啜茗时。\n石阑斜点笔，桐叶坐题诗。\n翡翠鸣衣桁，蜻蜓立钓丝。\n自今幽兴熟，来往亦无期。",
        "dynasty": "唐",
        "collection_info": null
    },
    {
        "uuid": "060986ff1da0b926effe904a1e19793c",
        "title": "重过何氏五首 四",
        "author": "杜甫",
        "content": "颇怪朝参懒，应耽野趣长。\n雨抛金锁甲，苔卧绿沈枪。\n手自移蒲柳，家纔足稻粱。\n看君用幽意，白日到羲皇。",
        "dynasty": "唐",
        "collection_info": null
    },
    {
        "uuid": "c7a1ec00bb9f436c296a29bf2ca9361f",
        "title": "重过何氏五首 五",
        "author": "杜甫",
        "content": "到此应常宿，相留可判年。\n蹉跎暮容色，怅望好林泉。\n何路霑微禄，归山买薄田。\n斯游恐不遂，把酒意茫然。",
        "dynasty": "唐",
        "collection_info": null
    },
    {
        "uuid": "405a98eba110a361f039d869b77efc0e",
        "title": "冬日有怀李白",
        "author": "杜甫",
        "content": "寂寞书斋裏，终朝独尔思。\n更寻嘉树传，不忘角弓诗。\n短褐风霜入，还丹日月迟。\n未因乘兴去，空有鹿门期。",
        "dynasty": "唐",
        "collection_info": null
    },
    {
        "uuid": "0f6720c6707f880eb6f716b0f20133d5",
        "title": "杜位宅守岁",
        "author": "杜甫",
        "content": "守岁阿戎家，椒盘已颂花。\n盍簪喧枥马，列炬散林鸦。\n四十明朝过，飞腾暮景斜。\n谁能更拘束，烂醉是生涯。",
        "dynasty": "唐",
        "collection_info": null
    },
    {
        "uuid": "170d52edf090a7fdba4c606f3e047e1b",
        "title": "与鄠县源大少府宴渼陂",
        "author": "杜甫",
        "content": "应为四陂好，金钱罄一餐。\n饭抄云子白，瓜嚼水精寒。\n无计迴船下，空愁避酒难。\n主人情烂熳，持荅翠琅玕。",
        "dynasty": "唐",
        "collection_info": null
    },
    {
        "uuid": "a3506668f9996bec6d7bc58e09ea0242",
        "title": "崔驸马山亭宴集",
        "author": "杜甫",
        "content": "萧史幽栖地，林间蹋凤毛。\n洑流何处入，乱石闭门高。\n客醉挥金椀，诗成得绣袍。\n清秋多宴会，终日困香醪。",
        "dynasty": "唐",
        "collection_info": null
    },
    {
        "uuid": "d6c0e1ad840f2b8d91cca69a57317884",
        "title": "九日杨奉化会白水崔明府",
        "author": "杜甫",
        "content": "今日潘怀县，同时陆浚仪。\n坐开桑落酒，来把菊花枝。\n天宇清霜净，公堂宿雾披。\n晚酣留客舞，凫舄共差池。",
        "dynasty": "唐",
        "collection_info": null
    },
    {
        "uuid": "76a9b1c24ac6d593c4f8ee1d380f8e76",
        "title": "赠翰林张四学士",
        "author": "杜甫",
        "content": "翰林逼华盖，鲸力破沧溟。\n天上张公子，宫中汉客星赋诗拾翠殿，佐酒望云亭。\n紫诰仍兼绾，黄麻似六经。\n内分金带赤，恩与荔枝青。\n无復随高凤，空余泣聚萤。\n此生任春草，垂老独漂萍。\n傥忆山阳会，悲歌在一听。",
        "dynasty": "唐",
        "collection_info": null
    },
    {
        "uuid": "7d2251972825e25438fbfbbe815f97d6",
        "title": "送张二十参军赴蜀州因呈杨五侍御",
        "author": "杜甫",
        "content": "好去张公子，通家别恨添。\n两行秦树直，万点蜀山尖。\n御史新骢马，参军旧紫髯。\n皇华吾善处，于汝定无嫌。",
        "dynasty": "唐",
        "collection_info": null
    },
    {
        "uuid": "bd2533add5d34f024a891e397d46f4ab",
        "title": "陪诸贵公子丈八沟携妓纳凉晚际遇雨二首 一",
        "author": "杜甫",
        "content": "落日放船好，轻风生浪迟。\n竹深留客处，荷净纳凉时。\n公子调冰水，佳人雪藕丝。\n片云头上黑，应是雨催诗。",
        "dynasty": "唐",
        "collection_info": null
    },
    {
        "uuid": "5f85cf6abba6f3c6c061f92914ba81f6",
        "title": "陪诸贵公子丈八沟携妓纳凉晚际遇雨二首 二",
        "author": "杜甫",
        "content": "雨来霑席上，风急打船头。\n越女红帬湿，燕姬翠黛愁。\n缆侵堤柳繫，幔宛浪花浮。\n归路飜萧飒，陂塘五月秋。",
        "dynasty": "唐",
        "collection_info": null
    },
    {
        "uuid": "d4674543783957c2d55264364ec8b417",
        "title": "白水明府舅宅喜雨",
        "author": "杜甫",
        "content": "吾舅政如此，古人谁復过。\n碧山晴又湿，白水雨偏多。\n精祷既不昧，欢娱将谓何。\n汤年旱颇甚，今日醉弦歌。",
        "dynasty": "唐",
        "collection_info": null
    },
    {
        "uuid": "89c9558503f1c67ab7e14cf6ae85f703",
        "title": "陪李金吾花下饮",
        "author": "杜甫",
        "content": "胜地初相引，余行得自娱。\n见轻吹鸟毳，随意数花鬚。\n细草称偏坐，香醪懒再酤。\n醉归应犯夜，可怕李金吾。",
        "dynasty": "唐",
        "collection_info": null
    },
    {
        "uuid": "de8ecce93af73d4fb8dbe2ff0357f45d",
        "title": "赠高式颜",
        "author": "杜甫",
        "content": "昔别是何处，相逢皆老夫。\n故人还寂寞，削迹共艰虞。\n自失论文友，空知卖酒垆。\n平生飞动意，见尔不能无。",
        "dynasty": "唐",
        "collection_info": null
    },
    {
        "uuid": "5003a21a15647cba7cdcb64a83a9fe5f",
        "title": "赠比部萧郎中十兄",
        "author": "杜甫",
        "content": "有美生人杰，由来积德门。\n汉朝丞相系，梁日帝王孙。\n蕴藉为郎久，魁梧秉哲尊。\n词华倾后辈，风雅蔼孤骞。\n宅相荣姻戚，儿童惠讨论。\n见知真自幼，谋拙丑诸昆。\n漂荡云天阔，沈埋日月奔。\n致君时已晚，怀古意空存。\n中散山阳锻，愚公野谷村。\n宁纡长者辙，归老任干坤。",
        "dynasty": "唐",
        "collection_info": null
    },
    {
        "uuid": "52cbe70c75d3a622cc23495be09b9e46",
        "title": "九日曲江",
        "author": "杜甫",
        "content": "缀席茱萸好，浮舟菡萏衰。\n季秋时欲半，九日意兼悲。\n江水清源曲，荆门此路疑。\n晚来高兴尽，摇荡菊花期。",
        "dynasty": "唐",
        "collection_info": null
    },
    {
        "uuid": "ae4bfb757aae4b3f994104041a1fd84f",
        "title": "承沈八丈东美除膳部员外阻雨未遂驰贺奉寄此诗",
        "author": "杜甫",
        "content": "今日西京掾，多除内省郎。\n通家惟沈氏，谒帝似冯唐。\n诗律羣公问，儒门旧史长。\n清秋便寓直，列宿顿辉光。\n未暇申宴慰，含情空激扬。\n司存何所比，膳部默悽伤。\n贫贱人事略，经过霖潦妨。\n礼同诸父长，恩岂布衣忘。\n天路牵骐骥，云台引栋梁。\n徒怀贡公喜，飒飒鬓毛苍。",
        "dynasty": "唐",
        "collection_info": null
    },
    {
        "uuid": "d31f05ec3c21c603e4bde6733ab3fdf7",
        "title": "奉留赠集贤院崔于二学士",
        "author": "杜甫",
        "content": "昭代将垂白，途穷乃叫阍。\n气衝星象表，词感帝王尊。\n天老书题目，春宫验讨论。\n倚风遗鶂路，随水到龙门。\n竟与蛟螭杂，空闻燕雀喧。\n青冥犹契阔，陵厉不飞飜。\n儒术诚难起，家声庶已存。\n故山多药物，胜概忆桃源。\n欲整还乡斾，长怀禁掖垣。\n谬称三赋在，难述二公恩。",
        "dynasty": "唐",
        "collection_info": null
    },
    {
        "uuid": "af9cac545262226d9edc513e623174aa",
        "title": "故武卫将军輓歌三首 一",
        "author": "杜甫",
        "content": "严警当寒夜，前军落大星。\n壮夫思感决，哀诏惜精灵。\n王者今无战，书生已勒铭。\n封侯意疎阔，编简为谁青。",
        "dynasty": "唐",
        "collection_info": null
    },
    {
        "uuid": "2180026a6850538aa7f0719dd4365cf4",
        "title": "故武卫将军輓歌三首 二",
        "author": "杜甫",
        "content": "舞劒过人绝，鸣弓射兽能。\n铦锋行惬顺，猛噬失蹻腾。\n赤羽千夫膳，黄河十月冰。\n横行沙漠外，神速至今称。",
        "dynasty": "唐",
        "collection_info": null
    },
    {
        "uuid": "e318113bbe2c8fd0c1ef6ef71ed44308",
        "title": "故武卫将军輓歌三首 三",
        "author": "杜甫",
        "content": "哀輓青门去，新阡绛水遥。\n路人纷雨泣，天意飒风飘。\n部曲精仍锐，匈奴气不骄。\n无由覩雄略，大树日萧萧。",
        "dynasty": "唐",
        "collection_info": null
    },
    {
        "uuid": "ea9fa7f694f228d334e8bd271383ac51",
        "title": "官定后戏赠",
        "author": "杜甫",
        "content": "不作河西尉，凄凉为折腰。\n老夫怕趋走，率府且逍遥。\n耽酒须微禄，狂歌託圣朝。\n故山归兴尽，回首向风飙。",
        "dynasty": "唐",
        "collection_info": null
    },
    {
        "uuid": "3d428758e007cd5aca112a82f52a072f",
        "title": "九日蓝田崔氏庄",
        "author": "杜甫",
        "content": "老去悲秋强自宽，兴来今日尽君欢。\n羞将短髮还吹帽，笑倩旁人为正冠。\n蓝水远从千涧落，玉山高并两峰寒。\n明年此会知谁健，醉把茱萸子细看。",
        "dynasty": "唐",
        "collection_info": null
    },
    {
        "uuid": "6fbf788ac2e1d3fa86a43698852c6f0a",
        "title": "崔氏东山草堂",
        "author": "杜甫",
        "content": "爱汝玉山草堂静，高秋爽气相鲜新。\n有时自发钟磬响，落日更见渔樵人。\n盘剥白鸦谷口栗，饭煮青泥坊底芹。\n何为西庄王给事，柴门空闭鏁松筠。",
        "dynasty": "唐",
        "collection_info": null
    },
    {
        "uuid": "7d5fc42725e2067aba8a701b84ddbcbd",
        "title": "对雪",
        "author": "杜甫",
        "content": "战哭多新鬼，愁吟独老翁。\n乱云低薄暮，急雪舞迴风。\n瓢弃尊无绿，炉存火似红。\n数州消息断，愁坐正书空。",
        "dynasty": "唐",
        "collection_info": null
    },
    {
        "uuid": "c2538f53b3c2844a988ad497699d5909",
        "title": "月夜",
        "author": "杜甫",
        "content": "今夜鄜州月，闺中只独看。\n遥怜小儿女，未解忆长安。\n香雾云鬟湿，清辉玉臂寒。\n何时倚虚幌，双照泪痕干。",
        "dynasty": "唐",
        "collection_info": null
    },
    {
        "uuid": "eb8820b736f935cb54db8dd0addf9de3",
        "title": "遣兴",
        "author": "杜甫",
        "content": "骥子好男儿，前年学语时。\n问知人客姓，诵得老夫诗。\n世乱怜渠小，家贫仰母慈。\n鹿门携不遂，雁足繫难期。\n天地军麾满，山河战角悲。\n傥归免相失，见日敢辞迟。",
        "dynasty": "唐",
        "collection_info": null
    },
    {
        "uuid": "59576b7942c7f0b0702a28a6467b96f0",
        "title": "元日寄韦氏妹",
        "author": "杜甫",
        "content": "近闻韦氏妹，迎在汉钟离。\n郎伯殊方镇，京华旧国移。\n春城回北斗，郢树发南枝。\n不见朝正使，啼痕满面垂。",
        "dynasty": "唐",
        "collection_info": null
    },
    {
        "uuid": "d2a09b6139564d0b02e00187f3836f60",
        "title": "春望",
        "author": "杜甫",
        "content": "国破山河在，城春草木深。\n感时花溅泪，恨别鸟惊心。\n烽火连三月，家书抵万金。\n白头搔更短，浑欲不胜簪。",
        "dynasty": "唐",
        "collection_info": null
    },
    {
        "uuid": "cf9a4d2382f5f2b966a224f3a5a07242",
        "title": "忆幼子",
        "author": "杜甫",
        "content": "骥子春犹隔，莺歌暖正繁。\n别离惊节换，聪慧与谁论。\n涧水空山道，柴门老树村。\n忆渠愁只睡，炙背俯晴轩。",
        "dynasty": "唐",
        "collection_info": null
    },
    {
        "uuid": "7f112b7e102f62c14dac38dd47111f47",
        "title": "一百五日夜对月",
        "author": "杜甫",
        "content": "无家对寒食，有泪如金波。\n斫却月中桂，清光应更多。\n仳离放红蘂，想像嚬青蛾。\n牛女漫愁思，秋期犹渡河。",
        "dynasty": "唐",
        "collection_info": null
    },
    {
        "uuid": "f8096135da922a2f7aa2ea57ab160901",
        "title": "喜达行在所三首 一",
        "author": "杜甫",
        "content": "西忆岐阳信，无人遂却回。\n眼穿当落日，心死着寒灰。\n雾树行相引，莲峰望忽开。\n所亲惊老瘦，辛苦贼中来。",
        "dynasty": "唐",
        "collection_info": null
    },
    {
        "uuid": "188c3b3e6665fcecc8126b2d71362013",
        "title": "喜达行在所三首 二",
        "author": "杜甫",
        "content": "愁思胡笳夕，凄凉汉苑春。\n生还今日事，间道暂时人。\n司隶章初覩，南阳气已新。\n喜心飜倒极，呜咽泪霑巾。",
        "dynasty": "唐",
        "collection_info": null
    },
    {
        "uuid": "d40d09f8741713486a4536ebd76a7e10",
        "title": "喜达行在所三首 三",
        "author": "杜甫",
        "content": "死去凭谁报，归来始自怜。\n犹瞻太白雪，喜遇武功天。\n影静千官裏，心苏七校前。\n今朝汉社稷，新数中兴年。",
        "dynasty": "唐",
        "collection_info": null
    },
    {
        "uuid": "5226828b2bf307cf829115cacd904071",
        "title": "得家书",
        "author": "杜甫",
        "content": "去凭游客寄，来为附家书。\n今日知消息，他乡且旧居。\n熊儿幸无恙，骥子最怜渠。\n临老羁孤极，伤时会合疎。\n二毛趋帐殿，一命侍鸾舆。\n北阙妖氛满，西郊白露初。\n凉风新过雁，秋雨欲生鱼。\n农事空山裏，眷言终荷锄。",
        "dynasty": "唐",
        "collection_info": null
    },
    {
        "uuid": "473e05290250d9765c7a7696eeaabdf2",
        "title": "奉赠严八阁老",
        "author": "杜甫",
        "content": "扈圣登黄阁，明公独妙年。\n蛟龙得云雨，鵰鹗在秋天。\n客礼容疎放，官曹可接联。\n新诗句句好，应任老夫传。",
        "dynasty": "唐",
        "collection_info": null
    },
    {
        "uuid": "9098a1f7d104b36af703f00ec3a9d472",
        "title": "奉送郭中丞兼太仆卿充陇右节度使三十韵",
        "author": "杜甫",
        "content": "诏发西山将，秋屯陇右兵。\n凄凉余部曲，燀赫旧家声。\n鵰鹗乘时去，骅骝顾主鸣。\n艰难须上策，容易即前程。\n斜日当轩盖，高风卷斾旌。\n松悲天水冷，沙乱雪山清。\n和虏犹怀惠，防边不敢惊。\n古来于异域，镇静示专征。\n燕蓟奔封豕，周秦触骇鲸。\n中原何惨黩，余孽尚纵横。\n箭入昭阳殿，笳吟细柳营。\n内人红袖泣，王子白衣行。\n宸极祅星动，园陵杀气平。\n空余金椀出，无復繐帷轻。\n毁庙天飞雨，焚宫火彻明。\n罘罳朝共落，棆桷夜同倾。\n三月师逾整，羣胡势就烹。\n疮痍亲接战，勇决冠垂成。\n妙誉期元宰，殊恩且列卿。\n几时迴节钺，戮力埽欃枪。\n圭窦三千士，云梯七十城。\n耻非齐说客，祗似鲁诸生。\n通籍微班忝，周行独坐荣。\n随肩趋漏刻，短髮寄簪缨。\n径欲依刘表，还疑厌祢衡。\n渐衰那此别，忍泪独含情。\n废邑狐貍语，空邨虎豹争。\n人频坠涂炭，公岂忘精诚。\n元帅调新律，前军压旧京。\n安边仍扈从，莫作后功名。",
        "dynasty": "唐",
        "collection_info": null
    },
    {
        "uuid": "77980be234d4c8957e15e526314c841c",
        "title": "送杨六判官使西蕃",
        "author": "杜甫",
        "content": "送远秋风落，西征海气寒。\n帝京氛祲满，人世别离难。\n绝域遥怀怒，和亲愿结欢。\n敕书怜赞普，兵甲望长安。\n宣命前程急，惟良待士宽。\n子云清自守，今日起为官。\n垂泪方投笔，伤时即据鞍。\n儒衣山鸟怪，汉节野童看。\n边酒排金醆，夷歌捧玉盘。\n草轻蕃马健，雪重拂庐干。\n慎尔参筹画，从兹正羽翰。\n归来权可取，九万一朝抟。",
        "dynasty": "唐",
        "collection_info": null
    },
    {
        "uuid": "32bd4539e8e8767e4cb2c035b8347d3b",
        "title": "月",
        "author": "杜甫",
        "content": "天上秋期近，人间月影清。\n入河蟾不没，捣药兔长生。\n只益丹心苦，能添白髮明。\n干戈知满地，休照国西营。",
        "dynasty": "唐",
        "collection_info": null
    },
    {
        "uuid": "720286eaed46bbd45eaee69de8b4afd9",
        "title": "留别贾严二阁老两院补阙",
        "author": "杜甫",
        "content": "田园须蹔往，戎马惜离羣。\n去远留诗别，愁多任酒醺。\n一秋常苦雨，今日始无云。\n山路时吹角，那堪处处闻。",
        "dynasty": "唐",
        "collection_info": null
    },
    {
        "uuid": "645df65bcbbf6aefc80a25f3aa8cff41",
        "title": "晚行口号",
        "author": "杜甫",
        "content": "三川不可到，归路晚山稠。\n落雁浮寒水，饥乌集戍楼。\n市朝今日异，丧乱几时休。\n远媿梁江总，还家尚黑头。",
        "dynasty": "唐",
        "collection_info": null
    },
    {
        "uuid": "43cfbb094a40ea2d7294aeb7ee32e81d",
        "title": "独酌成诗",
        "author": "杜甫",
        "content": "灯花何太喜，酒绿正相亲。\n醉裏从为客，诗成觉有神。\n兵戈犹在眼，儒术岂谋身。\n共被微官缚，低头媿野人。",
        "dynasty": "唐",
        "collection_info": null
    },
    {
        "uuid": "2451c5fd4aae454dcb25f2807411d0f0",
        "title": "行次昭陵",
        "author": "杜甫",
        "content": "旧俗疲庸主，羣雄问独夫。\n谶归龙凤质，威定虎狼都。\n天属尊尧典，神功协禹谟。\n风云随绝足，日月继高衢。\n文物多师古，朝廷半老儒。\n直词宁戮辱，贤路不崎岖。\n往者灾犹降，苍生喘未苏。\n指麾安率土，荡涤抚洪炉。\n壮士悲陵邑，幽人拜鼎湖。\n玉衣晨自举，铁马汗常趋。\n松柏瞻虚殿，尘沙立暝途。\n寂寥开国日，流恨满山隅。",
        "dynasty": "唐",
        "collection_info": null
    },
    {
        "uuid": "92db60f3af3ae2542f30726269a890a1",
        "title": "重经昭陵",
        "author": "杜甫",
        "content": "草昧英雄起，讴歌历数归。\n风尘三尺劒，社稷一戎衣。\n翼亮贞文德，丕承戢武威。\n圣图天广大，宗祀日光辉。\n陵寝盘空曲，熊罴守翠微。\n再窥松柏路，还见五云飞。",
        "dynasty": "唐",
        "collection_info": null
    },
    {
        "uuid": "50162ddb4c3027a323243d6fc80a96d6",
        "title": "喜闻官军已临贼境二十韵",
        "author": "杜甫",
        "content": "胡虏潜京县，官军拥贼壕。\n鼎鱼犹假息，穴蚁欲何逃。\n帐殿罗玄冕，辕门照白袍。\n秦山当警跸，汉苑入旌旄。\n路失羊肠险，云横雉尾高。\n五原空壁垒，八水散风涛。\n今日看天意，游魂贷尔曹。\n乞降那更得，尚诈莫徒劳。\n元帅归龙种，司空握豹韬。\n前军苏武节，左将吕虔刀。\n兵气回飞鸟，威声没巨鳌。\n戈鋋开雪色，弓矢尚秋毫。\n天步艰方尽，时和运更遭。\n谁云遗毒螫，已是沃腥臊。\n睿想丹墀近，神行羽卫牢。\n花门腾绝漠，拓羯渡临洮。\n此辈感恩至，羸俘何足操。\n锋先衣染血，骑突劒吹毛。\n喜觉都城动，悲怜子女号。\n家家卖钗钏，只待献春醪。",
        "dynasty": "唐",
        "collection_info": null
    },
    {
        "uuid": "0a855e66b4518379137562ebbcb4cbbe",
        "title": "收京三首 一",
        "author": "杜甫",
        "content": "仙仗离丹极，妖星照玉除。\n须为下殿走，不可好楼居。\n暂屈汾阳驾，聊飞燕将书。\n依然七庙略，更与万方初。",
        "dynasty": "唐",
        "collection_info": null
    },
    {
        "uuid": "627995882f12b5b3429941ddd2d5a5c7",
        "title": "收京三首 二",
        "author": "杜甫",
        "content": "生意甘衰白，天涯正寂寥。\n忽闻哀痛诏，又下圣明朝。\n羽翼怀商老，文思忆帝尧。\n叨逢罪己日，霑洒望青霄。",
        "dynasty": "唐",
        "collection_info": null
    },
    {
        "uuid": "b9c2537863c22b65e962c0c46a477082",
        "title": "收京三首 三",
        "author": "杜甫",
        "content": "汗马收宫阙，春城剷贼壕。\n赏应歌杕杜，归及荐樱桃。\n杂虏横戈数，功臣甲第高。\n万方频送喜，无乃圣躬劳。",
        "dynasty": "唐",
        "collection_info": null
    },
    {
        "uuid": "e5d51edc20173ed47088c3d254ee1a12",
        "title": "腊日",
        "author": "杜甫",
        "content": "腊日常年暖尚遥，今年腊日冻全消。\n侵陵雪色还萱草，漏洩春光有柳条。\n纵酒欲谋良夜醉，还家初散紫宸朝。\n口脂面药随恩泽，翠管银罂下九霄。",
        "dynasty": "唐",
        "collection_info": null
    },
    {
        "uuid": "5bf9cce53f87d15173169776b6ff1573",
        "title": "紫宸殿退朝口号",
        "author": "杜甫",
        "content": "户外昭容紫袖垂，双瞻御座引朝仪。\n香飘合殿春风转，花覆千官淑景移。\n昼漏希闻高阁报，天颜有喜近臣知。\n宫中每出归东省，会送夔龙集凤池。",
        "dynasty": "唐",
        "collection_info": null
    },
    {
        "uuid": "88e801657307d8bb7c5fae129ffd71c6",
        "title": "曲江二首 一",
        "author": "杜甫",
        "content": "一片花飞减却春，风飘万点正愁人。\n且看欲尽花经眼，莫厌伤多酒入唇。\n江上小堂巢翡翠，花边高冢卧麒麟。\n细推物理须行乐，何用浮名绊此身。",
        "dynasty": "唐",
        "collection_info": null
    },
    {
        "uuid": "6c64b2dee093e01e23a5e251d381ba73",
        "title": "曲江二首 二",
        "author": "杜甫",
        "content": "朝回日日典春衣，每日江头尽醉归。\n酒债寻常行处有，人生七十古来稀。\n穿花蛱蝶深深见，点水蜻蜓款款飞。\n传语风光共流转，暂时相赏莫相违。",
        "dynasty": "唐",
        "collection_info": null
    },
    {
        "uuid": "3836028b75f2fbd200ef2108ecadfc6c",
        "title": "曲江对酒",
        "author": "杜甫",
        "content": "苑外江头坐不归，水精春殿转霏微。\n桃花细逐杨花落，黄鸟时兼白鸟飞。\n纵饮久判人共弃，懒朝真与世相违。\n吏情更觉沧洲远，老大悲伤未拂衣。",
        "dynasty": "唐",
        "collection_info": null
    },
    {
        "uuid": "8434f79b76af94b52eb8d9521f0b52c0",
        "title": "曲江对雨",
        "author": "杜甫",
        "content": "城上春云覆苑墙，江亭晚色静年芳。\n林花着雨燕脂落，水荇牵风翠带长。\n龙武新军深驻辇，芙蓉别殿谩焚香。\n何时诏此金钱会，暂醉佳人锦瑟旁。",
        "dynasty": "唐",
        "collection_info": null
    },
    {
        "uuid": "06a1aa5d503e56e0ee1b059705b548cc",
        "title": "奉和贾至舍人早朝大明宫",
        "author": "杜甫",
        "content": "五夜漏声催晓箭，九重春色醉仙桃。\n旌旗日暖龙蛇动，宫殿风微燕雀高。\n朝罢香烟携满袖，诗成珠玉在挥毫。\n欲知世掌丝纶美，池上于今有凤毛。",
        "dynasty": "唐",
        "collection_info": null
    },
    {
        "uuid": "65d9da57e5befcc979f3ebb9b8f911c1",
        "title": "宣政殿退朝晚出左掖",
        "author": "杜甫",
        "content": "天门日射黄金牓，春殿晴曛赤羽旗。\n宫草微微承委佩，鑪烟细细驻游丝。\n云近蓬莱常好色，雪残鳷鹊亦多时。\n侍臣缓步归青琐，退食从容出每迟。",
        "dynasty": "唐",
        "collection_info": null
    },
    {
        "uuid": "a6f7174f14d2daba5eddf69e9d38a228",
        "title": "题省中院壁",
        "author": "杜甫",
        "content": "掖垣竹埤梧十寻，洞门对溜常阴阴。\n落花游丝白日静，鸣鸠乳燕青春深。\n腐儒衰晚谬通籍，退食迟迴违寸心。\n衮职曾无一字补，许身媿比双南金。",
        "dynasty": "唐",
        "collection_info": null
    },
    {
        "uuid": "cf70e7b854baf8e7b175ea82dc7b8c45",
        "title": "春宿左省",
        "author": "杜甫",
        "content": "花隐掖垣暮，啾啾栖鸟过。\n星临万户动，月傍九霄多。\n不寝听金钥，因风想玉珂。\n明朝有封事，数问夜如何。",
        "dynasty": "唐",
        "collection_info": null
    },
    {
        "uuid": "4bb79b8b2d9728950ea738bea4cdba33",
        "title": "送翰林张司马南海勒碑",
        "author": "杜甫",
        "content": "冠冕通南极，文章落上台。\n诏从三殿去，碑到百蛮开。\n野馆浓花发，春帆细雨来。\n不知沧海上，天遣几时回。",
        "dynasty": "唐",
        "collection_info": null
    },
    {
        "uuid": "ed3a16705b2fec79b93401f709e72826",
        "title": "晚出左掖",
        "author": "杜甫",
        "content": "昼刻传呼浅，春旗簇仗齐。\n退朝花底散，归院柳边迷。\n楼雪融城湿，宫云去殿低。\n避人焚谏草，骑马欲鸡栖。",
        "dynasty": "唐",
        "collection_info": null
    },
    {
        "uuid": "a3ac595fcff167b7baac5d4cf9a39ad8",
        "title": "曲江陪郑八丈南史饮",
        "author": "杜甫",
        "content": "雀啄江头黄柳花，鵁鶄鸂鶒满晴沙。\n自知白髮非春事，且尽芳尊恋物华。\n近侍即今难浪迹，此身那得更无家。\n丈人文力犹强健，岂傍青门学种瓜。",
        "dynasty": "唐",
        "collection_info": null
    },
    {
        "uuid": "707047c063d242f3c30c47bbe0cdc742",
        "title": "送贾阁老出汝州",
        "author": "杜甫",
        "content": "西掖梧桐树，空留一院阴。\n艰难归故里，去住损春心。\n宫殿青门隔，云山紫逻深。\n人生五马贵，莫受二毛侵。",
        "dynasty": "唐",
        "collection_info": null
    },
    {
        "uuid": "92a95bbcea3162d311c1596b5e3d7bc8",
        "title": "郑驸马池台喜遇郑广文同饮",
        "author": "杜甫",
        "content": "不谓生戎马，何知共酒杯。\n然脐郿坞败，握节汉臣回。\n白髮千茎雪，丹心一寸灰。\n别离经死地，披写忽登台。\n重对秦箫发，俱过阮宅来。\n留连春夜舞，泪落强裴回。",
        "dynasty": "唐",
        "collection_info": null
    },
    {
        "uuid": "5126b8f700976b200a09811b30699cc0",
        "title": "送郑十八虔贬台州司户伤其临老陷贼之故阙为面别情见于诗",
        "author": "杜甫",
        "content": "郑公樗散鬓成丝，酒后常称老画师。\n万里伤心严谴日，百年垂死中兴时。\n苍惶已就长途往，邂逅无端出饯迟。\n便与先生应永诀，九重泉路尽交期。",
        "dynasty": "唐",
        "collection_info": null
    },
    {
        "uuid": "fc48684568b33c69a8d115b9d5da0870",
        "title": "题郑十八着作虔",
        "author": "杜甫",
        "content": "台州地阔海冥冥，云水长和岛屿青。\n乱后故人双别泪，春深逐客一浮萍。\n酒酣懒舞谁相拽，诗罢能吟不復听。\n第五桥东流恨水，皇陂岸北结愁亭。\n贾生对鵩伤王傅，苏武看羊陷贼庭。\n可念此翁怀直道，也霑新国用轻刑。\n祢衡实恐遭江夏，方朔虚传是岁星。\n穷巷悄然车马绝，案头干死读书萤。",
        "dynasty": "唐",
        "collection_info": null
    },
    {
        "uuid": "b06807796c1b8f7cba8696b8a7f5ab6c",
        "title": "端午日赐衣",
        "author": "杜甫",
        "content": "宫衣亦有名，端午被恩荣。\n细葛含风輭，香罗迭雪轻。\n自天题处湿，当暑着来清。\n意内称长短，终身荷圣情。",
        "dynasty": "唐",
        "collection_info": null
    },
    {
        "uuid": "49066530444c3ea4662ec3eb9d5a64e5",
        "title": "赠毕四",
        "author": "杜甫",
        "content": "才大今诗伯，家贫苦宦卑。\n饥寒奴仆贱，颜状老翁为。\n同调嗟谁惜，论文笑自知。\n流传江鲍体，相顾免无儿。",
        "dynasty": "唐",
        "collection_info": null
    },
    {
        "uuid": "a34321b782694b0d7e987f1c3f3a9714",
        "title": "酬孟云卿",
        "author": "杜甫",
        "content": "乐极伤头白，更长爱烛红。\n相逢难衮衮，告别莫怱怱。\n但恐天河落，宁辞酒醆空。\n明朝牵世务，挥泪各西东。",
        "dynasty": "唐",
        "collection_info": null
    },
    {
        "uuid": "e35b0b19aea9031e416459347158cf93",
        "title": "奉赠王中允",
        "author": "杜甫",
        "content": "中允声名久，如今契阔深。\n共传收庾信，不比得陈琳一病缘明主，三年独此心。\n穷愁应有作，试诵白头吟。",
        "dynasty": "唐",
        "collection_info": null
    },
    {
        "uuid": "505f918eb50911111532dbf62017ab64",
        "title": "奉陪郑驸马韦曲二首 一",
        "author": "杜甫",
        "content": "韦曲花无赖，家家恼杀人。\n绿尊虽尽日，白髮好禁春。\n石角钩衣破，藤枝刺眼新。\n何时占业竹，头戴小乌巾。",
        "dynasty": "唐",
        "collection_info": null
    },
    {
        "uuid": "0b304018a99a23558c8bcdb8486137ad",
        "title": "奉陪郑驸马韦曲二首 二",
        "author": "杜甫",
        "content": "野寺垂杨裏，春畦乱水间。\n美花多映竹，好鸟不归山。\n城郭终何事，风尘岂驻颜。\n谁能共公子，薄暮欲俱还。",
        "dynasty": "唐",
        "collection_info": null
    },
    {
        "uuid": "0f7f458181acabf062c5ec529b373ead",
        "title": "奉荅岑参补阙见赠",
        "author": "杜甫",
        "content": "窈窕清禁闼，罢朝归不同。\n君随丞相后，我往日华东。\n冉冉柳枝碧，娟娟花蘂红。\n故人得佳句，独赠白头翁。",
        "dynasty": "唐",
        "collection_info": null
    },
    {
        "uuid": "8d8a03efac663e5195850e92f94e1a12",
        "title": "送许八拾遗归江宁觐省甫昔时尝客游此县于许生处乞瓦棺寺维摩图样志诸篇末",
        "author": "杜甫",
        "content": "诏许辞中禁，慈颜赴北堂。\n圣朝新孝理，祖席倍辉光。\n内帛擎偏重，宫衣着更香。\n淮阴清夜驿，京口渡江航。\n春隔鸡人昼，秋期燕子凉。\n赐书夸父老，寿酒乐城隍。\n看画曾饥渴，追踪恨淼茫。\n虎头金粟影，神妙独难忘。",
        "dynasty": "唐",
        "collection_info": null
    },
    {
        "uuid": "eb9dfbfde51aef2e34cfd920c74a7caf",
        "title": "因许八奉寄江宁旻上人",
        "author": "杜甫",
        "content": "不见旻公三十年，对书寄与泪潺湲。\n旧来好事今能否，老去新诗谁与传。\n棊局动随寻涧竹，袈裟忆上泛湖船。\n闻君话我为官在，头白昏昏只醉眠。",
        "dynasty": "唐",
        "collection_info": null
    },
    {
        "uuid": "ea6fa170f9ddbd25c84e20f87f721faf",
        "title": "至德二载甫自京金光门出问道归凤翔干元初从左拾遗移华州掾与亲故别因出此门有悲往事",
        "author": "杜甫",
        "content": "此道昔归顺，西郊胡正繁。\n至今残破胆，应有未招魂。\n近得归京邑，移官岂至尊。\n无才日衰老，驻马望千门。",
        "dynasty": "唐",
        "collection_info": null
    },
    {
        "uuid": "ba118d9b09178a60ca829fb10c5905b8",
        "title": "寄高三十五詹事",
        "author": "杜甫",
        "content": "安稳高詹事，兵戈久索居。\n时来如宦达，岁晚莫情疎。\n天上多鸿雁，池中足鲤鱼。\n相看过半百，不寄一行书。",
        "dynasty": "唐",
        "collection_info": null
    },
    {
        "uuid": "2e2e3d7eb717025240a683272e5fd26c",
        "title": "路逢襄阳杨少府入城戏呈杨员外绾",
        "author": "杜甫",
        "content": "寄语杨员外，山寒少茯苓。\n归来稍喧暖，当为斸青冥。\n飜动神仙窟，封题鸟兽形。\n兼将老藤杖，扶汝醉初醒。",
        "dynasty": "唐",
        "collection_info": null
    },
    {
        "uuid": "395fc467d3be491c9a8a323f75bf49d4",
        "title": "题郑县亭子",
        "author": "杜甫",
        "content": "郑县亭子涧之滨，户牖凭高发兴新。\n云断岳莲临大路，天晴宫柳暗长春。\n巢边野雀羣欺燕，花底山蜂远趁人。\n更欲题诗满青竹，晚来幽独恐伤神。",
        "dynasty": "唐",
        "collection_info": null
    },
    {
        "uuid": "5cc0b0808a6133ef28ba117a86476b6e",
        "title": "早秋苦热堆案相仍",
        "author": "杜甫",
        "content": "七月六日苦炎热，对食暂餐还不能。\n每愁夜中自足蝎，况乃秋后转多蝇。\n束带发狂欲大叫，簿书何急来相仍。\n南望青松架短壑，安得赤脚蹋层冰。",
        "dynasty": "唐",
        "collection_info": null
    },
    {
        "uuid": "9491573156f029bb438802b76e4a9bf3",
        "title": "望岳",
        "author": "杜甫",
        "content": "西岳崚嶒竦处尊，诸峰罗立如儿孙。\n安得仙人九节杖，拄到玉女洗头盆。\n车箱入谷无归路，箭栝通天有一门。\n稍待西风凉冷后，高寻白帝问真源。",
        "dynasty": "唐",
        "collection_info": null
    },
    {
        "uuid": "dac6ee327a355768eda502217bbf2cf0",
        "title": "至日遣兴奉寄北省旧阁老两院故人二首 一",
        "author": "杜甫",
        "content": "去岁兹辰捧御床，五更三点入鹓行。\n欲知趋走伤心地，正想氛氲满眼香。\n无路从容陪语笑，有时颠倒着衣裳。\n何人错忆穷愁日，愁日愁随一线长。",
        "dynasty": "唐",
        "collection_info": null
    },
    {
        "uuid": "452278d2b2c325c7a2f38a42ee63b3e0",
        "title": "至日遣兴奉寄北省旧阁老两院故人二首 二",
        "author": "杜甫",
        "content": "忆昨逍遥供奉班，去年今日侍龙颜。\n麒麟不动炉烟上，孔雀徐开扇影还。\n玉几由来天北极，朱衣只在殿中间。\n孤城此日堪肠断，愁对寒云雪满山。",
        "dynasty": "唐",
        "collection_info": null
    },
    {
        "uuid": "cdd257a2b1f8a388e41567202c2ec341",
        "title": "得弟消息二首 一",
        "author": "杜甫",
        "content": "近有平阴信，遥怜舍弟存。\n侧身千里道，寄食一家村。\n烽举新酣战，啼垂旧血痕。\n不知临老日，招得几人魂。",
        "dynasty": "唐",
        "collection_info": null
    },
    {
        "uuid": "858d6b688a89644bc6e81f40f89934e7",
        "title": "得弟消息二首 二",
        "author": "杜甫",
        "content": "汝懦归无计，吾衰往未期。\n浪传乌鹊喜，深负鹡鸽诗。\n生理何颜面，忧端且岁时。\n两京三十口，虽在命如丝。",
        "dynasty": "唐",
        "collection_info": null
    },
    {
        "uuid": "8d033a5e59e2d0c50d0be3663dee26dc",
        "title": "忆弟二首 一",
        "author": "杜甫",
        "content": "丧乱闻吾弟，饥寒傍济州。\n人稀吾不到，兵在见何由。\n忆昨狂催走，无时病去忧。\n即今千种恨，惟共水东流。",
        "dynasty": "唐",
        "collection_info": null
    },
    {
        "uuid": "929b79d573f7e1b6972473f6b29cdf58",
        "title": "忆弟二首 二",
        "author": "杜甫",
        "content": "且喜河南定，不问邺城围。\n百战今谁在，三年望汝归。\n故园花自发，春日鸟还飞。\n断绝人烟久，东西消息稀。",
        "dynasty": "唐",
        "collection_info": null
    },
    {
        "uuid": "d606695875e353644cfb9acd4e101842",
        "title": "得舍弟消息",
        "author": "杜甫",
        "content": "乱后谁归得，他乡胜故乡。\n直为心厄苦，久念与存亡。\n汝书犹在壁，汝妾已辞房。\n旧犬知愁恨，垂头傍我床。",
        "dynasty": "唐",
        "collection_info": null
    },
    {
        "uuid": "9b8821d1a5b2fdfbdfed9b027f3cbbaf",
        "title": "秦州杂诗二十首 一",
        "author": "杜甫",
        "content": "满目悲生事，因人作远游。\n迟迴度陇怯，浩荡及关愁。\n水落鱼龙夜，山空鸟鼠秋。\n西征问烽火，心折此淹留。",
        "dynasty": "唐",
        "collection_info": null
    },
    {
        "uuid": "5e16ab52f28652c300751e7f37d8d176",
        "title": "秦州杂诗二十首 二",
        "author": "杜甫",
        "content": "秦州山北寺，胜迹隗嚣宫。\n苔藓山门古，丹青野殿空。\n月明垂叶露，云逐渡溪风。\n清渭无情极，愁时独向东。",
        "dynasty": "唐",
        "collection_info": null
    },
    {
        "uuid": "e96dda6acaeee19bc3819add5197bf80",
        "title": "秦州杂诗二十首 三",
        "author": "杜甫",
        "content": "州图领同谷，驿道出流沙。\n降虏兼千帐，居人有万家。\n马骄珠汗落，胡舞白蹄斜。\n年少临洮子，西来亦自夸。",
        "dynasty": "唐",
        "collection_info": null
    },
    {
        "uuid": "27176da2a23912e75fbf7d60440c26b8",
        "title": "秦州杂诗二十首 四",
        "author": "杜甫",
        "content": "鼓角缘边郡，川原欲夜时。\n秋听殷地发，风散入云悲。\n抱叶寒蝉静，归来独鸟迟。\n万方声一概，吾道竟何之。",
        "dynasty": "唐",
        "collection_info": null
    },
    {
        "uuid": "abe86b147041e0eab8a777fae1c53764",
        "title": "秦州杂诗二十首 五",
        "author": "杜甫",
        "content": "南使宜天马，由来万匹强。\n浮云连阵没，秋草徧山长。\n闻说真龙种，仍残老骕骦。\n哀鸣思战鬬，逈立向苍苍。",
        "dynasty": "唐",
        "collection_info": null
    },
    {
        "uuid": "b92ec6686ad6caa1567bca2452a5ca17",
        "title": "秦州杂诗二十首 六",
        "author": "杜甫",
        "content": "城上胡笳奏，山边汉节归。\n防河赴沧海，奉诏发金微。\n士苦形骸黑，旌疎鸟兽稀。\n那闻往来戍，恨解邺城围。",
        "dynasty": "唐",
        "collection_info": null
    },
    {
        "uuid": "03cac5d7bd6ba8d8921100b0aa3d4f63",
        "title": "秦州杂诗二十首 七",
        "author": "杜甫",
        "content": "莽莽万重山，孤城山谷间。\n无风云出塞，不夜月临关。\n属国归何晚，楼兰斩未还。\n烟尘独长望，衰飒正摧颜。",
        "dynasty": "唐",
        "collection_info": null
    },
    {
        "uuid": "c3f92983a82f3ef441c5cff53eb881c7",
        "title": "秦州杂诗二十首 八",
        "author": "杜甫",
        "content": "闻道寻源使，从天此路迴。\n牵牛去几许，宛马至今来。\n一望幽燕隔，何时郡国开。\n东征健儿尽，羌笛暮吹哀。",
        "dynasty": "唐",
        "collection_info": null
    },
    {
        "uuid": "5c6e774041e6fac1b1c39e3bbde6506a",
        "title": "秦州杂诗二十首 九",
        "author": "杜甫",
        "content": "今日明人眼，临池好驿亭。\n丛篁低地碧，高柳半天青。\n稠迭多幽事，喧呼阅使星。\n老夫如有此，不异在郊垧。",
        "dynasty": "唐",
        "collection_info": null
    },
    {
        "uuid": "e5bfcbd20687eb1c25344e5a2194db2a",
        "title": "秦州杂诗二十首 十",
        "author": "杜甫",
        "content": "云气接昆崙，涔涔塞雨繁。\n羌童看渭水，使客向河源。\n烟火军中幕，牛羊岭上村。\n所居秋草净，正闭小蓬门。",
        "dynasty": "唐",
        "collection_info": null
    },
    {
        "uuid": "15c1c2d2ab34c0f17a003238f5de0da4",
        "title": "秦州杂诗二十首 十一",
        "author": "杜甫",
        "content": "萧萧古塞冷，漠漠秋云低。\n黄鹄翅垂雨，苍鹰饥啄泥。\n蓟门谁自北，汉将独征西。\n不意书生耳，临衰厌鼓鞞。",
        "dynasty": "唐",
        "collection_info": null
    },
    {
        "uuid": "0e1bc14076aa3d9d68a54dd3586c5eba",
        "title": "秦州杂诗二十首 十二",
        "author": "杜甫",
        "content": "山头南郭寺，水号北流泉。\n老树空庭得，清渠一邑传。\n秋花危石底，晚景卧钟边。\n俯仰悲身世，溪风为飒然。",
        "dynasty": "唐",
        "collection_info": null
    },
    {
        "uuid": "40ca6d52973a249a91b95ab28f28e0fc",
        "title": "秦州杂诗二十首 十三",
        "author": "杜甫",
        "content": "传道东柯谷，深藏数十家。\n对门藤盖瓦，映竹水穿沙。\n瘦地飜宜粟，阳坡可种瓜。\n船人近相报，但恐失桃花。",
        "dynasty": "唐",
        "collection_info": null
    },
    {
        "uuid": "d3dc08a3229fffaaed001bd894c172ae",
        "title": "秦州杂诗二十首 十四",
        "author": "杜甫",
        "content": "万古仇池穴，潜通小有天。\n神鱼人不见，福地语真传。\n近接西南境，长怀十九泉。\n何时一茅屋，送老白云边。",
        "dynasty": "唐",
        "collection_info": null
    },
    {
        "uuid": "2676fd816d130c16ee8d798262d25a7f",
        "title": "秦州杂诗二十首 十五",
        "author": "杜甫",
        "content": "未暇泛苍海，悠悠兵马间。\n塞门风落木，客舍雨连山。\n阮籍行多兴，庞公隐不还。\n东柯遂疎懒，休镊鬓毛斑。",
        "dynasty": "唐",
        "collection_info": null
    },
    {
        "uuid": "f4ac2f14f678ef607ea81501a600a6ab",
        "title": "秦州杂诗二十首 十六",
        "author": "杜甫",
        "content": "东柯好崖谷，不与众峰羣。\n落日邀双鸟，晴天养片云。\n野人矜险绝，水竹会平分。\n采药吾将老，儿童未遣闻。",
        "dynasty": "唐",
        "collection_info": null
    },
    {
        "uuid": "5bd670fe7330542172153d8cdbb7c95c",
        "title": "秦州杂诗二十首 十七",
        "author": "杜甫",
        "content": "边秋阴易久，不復辨晨光。\n檐雨乱淋幔，山云低度墙。\n鸬鹚窥浅井，蚯蚓上深堂。\n车马何萧索，门前百草长。",
        "dynasty": "唐",
        "collection_info": null
    },
    {
        "uuid": "438483d9fbf8b907bfd5cf726a6166fa",
        "title": "秦州杂诗二十首 十八",
        "author": "杜甫",
        "content": "地僻秋将尽，山高客未归。\n塞云多断绩，边日少光辉。\n警急烽常报，传闻檄屡飞。\n西戎外甥国，何得迕天威。",
        "dynasty": "唐",
        "collection_info": null
    },
    {
        "uuid": "f45fcfbed9f567075d0c2d1c2401b22c",
        "title": "秦州杂诗二十首 十九",
        "author": "杜甫",
        "content": "凤林戈未息，鱼海路常难。\n候火云烽峻，悬军幕井干。\n风连西极动，月过北庭寒。\n故老思飞将，何时议筑坛。",
        "dynasty": "唐",
        "collection_info": null
    },
    {
        "uuid": "4eea26a77309499a79e91b1fb581346c",
        "title": "秦州杂诗二十首 二十",
        "author": "杜甫",
        "content": "唐尧真自圣，野老復何知。\n晒药能无妇，应门幸有儿。\n藏书闻禹穴，读记忆仇池。\n为报鸳行旧，鹪鹩在一枝。",
        "dynasty": "唐",
        "collection_info": null
    },
    {
        "uuid": "8440ea13793ed0465b2fcaac85ba96ed",
        "title": "月夜忆舍弟",
        "author": "杜甫",
        "content": "戍鼓断人行，秋边一雁声。\n露从今夜白，月是故乡明。\n有弟皆分散，无家问死生。\n寄书长不避，况乃未休兵。",
        "dynasty": "唐",
        "collection_info": null
    },
    {
        "uuid": "d7eda159f943d6de56e711bb3c1b2d43",
        "title": "宿赞公房",
        "author": "杜甫",
        "content": "杖锡何来此，秋风已飒然。\n雨荒深院菊，霜倒半池莲。\n放逐宁违性，虚空不离禅。\n相逢成夜宿，陇月向人圆。",
        "dynasty": "唐",
        "collection_info": null
    },
    {
        "uuid": "c2d19e95c6175c59f11eae4031dbf0ea",
        "title": "东楼",
        "author": "杜甫",
        "content": "万里流沙道，西征过北门。\n但添新战骨，不返旧征魂。\n楼角临风迥，城阴带水昏。\n传声看驿使，送节向河源。",
        "dynasty": "唐",
        "collection_info": null
    },
    {
        "uuid": "37059ec9c918394e5676c7730d544698",
        "title": "雨晴",
        "author": "杜甫",
        "content": "天水秋云薄，从西万里风。\n今朝好晴景，久雨不妨农。\n塞柳行疎翠，山棃结小红。\n胡笳楼上发，一雁入高空。",
        "dynasty": "唐",
        "collection_info": null
    },
    {
        "uuid": "b0971a966d7cec84a7e3c15b8636f6b3",
        "title": "寓目",
        "author": "杜甫",
        "content": "一县蒲萄熟，秋山苜蓿多。\n关云常带雨，塞水不成河。\n羌女轻烽燧，胡儿制骆驼。\n自伤迟暮眼，丧乱饱经过。",
        "dynasty": "唐",
        "collection_info": null
    },
    {
        "uuid": "972ab3072d6479cd8104f83bfcc032b2",
        "title": "山寺",
        "author": "杜甫",
        "content": "野寺残僧少，山园细路高。\n麝香眠石竹，鹦鹉啄金桃。\n乱石通人过，悬崖置屋牢。\n上方重阁晚，百里见秋毫。",
        "dynasty": "唐",
        "collection_info": null
    },
    {
        "uuid": "b2b4bdd8ad7d898df89a7f86ec1907b0",
        "title": "即事",
        "author": "杜甫",
        "content": "闻道花门破，和亲事却非。\n人怜汉公主，生得渡河归。\n秋思抛云髻，腰支胜宝衣。\n羣凶犹索战，回首意多违。",
        "dynasty": "唐",
        "collection_info": null
    },
    {
        "uuid": "7449194470eff8b45b249c046d7077e7",
        "title": "遣怀",
        "author": "杜甫",
        "content": "愁眼看霜露，寒城菊自花。\n天风随断柳，客泪堕清笳。\n水净楼阴直，山昏塞日斜。\n夜来归鸟尽，啼杀后栖鸦。",
        "dynasty": "唐",
        "collection_info": null
    },
    {
        "uuid": "cd1cee37d9d00322b2aec17b50a2bef8",
        "title": "天河",
        "author": "杜甫",
        "content": "常时任显晦，秋至辄分明。\n纵被微云掩，终能永夜清。\n含星动双阙，伴月照边城。\n牛女年年渡，何曾风浪生。",
        "dynasty": "唐",
        "collection_info": null
    },
    {
        "uuid": "20b89094350d4cb89e81903f17cc4f9c",
        "title": "初月",
        "author": "杜甫",
        "content": "光细弦岂上，影斜轮未安。\n微升古塞外，已隐暮云端。\n河汉不改色，关山空自寒。\n庭前有白露，暗满菊花团。",
        "dynasty": "唐",
        "collection_info": null
    },
    {
        "uuid": "04a96e70cfefaccef8a3801164348f26",
        "title": "归燕",
        "author": "杜甫",
        "content": "不独避霜雪，其如俦侣稀。\n四时无失序，八月自知归。\n春色岂相访，众雏还识机。\n故巢傥未毁，会傍主人飞。",
        "dynasty": "唐",
        "collection_info": null
    },
    {
        "uuid": "f3e4658490f3930b360edbec059f941f",
        "title": "捣衣",
        "author": "杜甫",
        "content": "亦知戍不返，秋至拭清砧。\n已近苦寒月，况经长别心。\n宁辞捣熨倦，一寄塞垣深。\n用尽闺中力，君听空外音。",
        "dynasty": "唐",
        "collection_info": null
    },
    {
        "uuid": "d1dda32bc7b286d6565638134a92e81a",
        "title": "促织",
        "author": "杜甫",
        "content": "促织甚微细，哀音何动人。\n草根吟不稳，床下夜相亲。\n久客得无泪，放妻难及晨。\n悲丝与急管，感激异天真。",
        "dynasty": "唐",
        "collection_info": null
    },
    {
        "uuid": "d2b845d8ca8aa08598b81c970338acf8",
        "title": "萤火",
        "author": "杜甫",
        "content": "幸因腐草出，敢近太阳飞。\n未足临书卷，时能点客衣。\n随风隔幔小，带雨傍林微。\n十月清霜重，飘零何处归。",
        "dynasty": "唐",
        "collection_info": null
    },
    {
        "uuid": "bc4fdcdf2c1f021117fb49c46ba17cd7",
        "title": "蒹葭",
        "author": "杜甫",
        "content": "摧折不自守，秋风吹若何。\n暂时花戴雪，几处叶沈波。\n体弱春风早，丛长夜露多。\n江湖后摇落，亦恐岁蹉跎。",
        "dynasty": "唐",
        "collection_info": null
    },
    {
        "uuid": "84b669271575ed520e332d7f5b06fc53",
        "title": "苦竹",
        "author": "杜甫",
        "content": "青冥亦自守，輭弱强扶持。\n味苦夏虫避，丛卑春鸟疑。\n轩墀曾不重，剪伐欲无辞。\n幸近幽人屋，霜根结在兹。",
        "dynasty": "唐",
        "collection_info": null
    },
    {
        "uuid": "cfa5e699fe93b2808865f3ab6eb643b3",
        "title": "除架",
        "author": "杜甫",
        "content": "束薪已零落，瓠叶转萧疎。\n幸结白花了，宁辞青蔓除。\n秋虫声不去，暮雀意何如。\n寒事今牢落，人生亦有初。",
        "dynasty": "唐",
        "collection_info": null
    },
    {
        "uuid": "2873ebef13972aa34468aa6f23dd6c47",
        "title": "废畦",
        "author": "杜甫",
        "content": "秋蔬拥霜露，岂敢惜凋残。\n暮景数枝叶，天风吹汝寒。\n绿霑泥滓尽，香与岁时阑。\n生意春如昨，悲君白玉盘。",
        "dynasty": "唐",
        "collection_info": null
    },
    {
        "uuid": "a81c186994803042cea927385b9d7e61",
        "title": "夕烽",
        "author": "杜甫",
        "content": "夕峰来不近，每日报平安。\n塞上传光小，云边落点残。\n照秦通警急，过陇自艰难。\n闻道蓬莱殿，千门立马看。",
        "dynasty": "唐",
        "collection_info": null
    },
    {
        "uuid": "47dbe31e6be0613928e9718aee00c179",
        "title": "秋笛",
        "author": "杜甫",
        "content": "清商欲尽奏，奏苦血霑衣。\n他日伤心极，征人白骨归。\n相逢恐恨过，故作发声微。\n不见秋云动，悲风稍稍飞。",
        "dynasty": "唐",
        "collection_info": null
    },
    {
        "uuid": "200bc814960c0b651f8a903e749ea09f",
        "title": "送远",
        "author": "杜甫",
        "content": "带甲满天地，胡为君远行。\n亲朋尽一哭，鞍马去孤城。\n草木岁月晚，关河霜雪清。\n别离已昨日，因见古人情。",
        "dynasty": "唐",
        "collection_info": null
    },
    {
        "uuid": "d904409a1eab5a20f9e7f45b4a1020f4",
        "title": "观兵",
        "author": "杜甫",
        "content": "北庭送壮士，貔虎数尤多。\n精锐旧无敌，边隅今若何。\n妖氛拥白马，元帅待雕戈。\n莫守邺城下，斩鲸辽海波。",
        "dynasty": "唐",
        "collection_info": null
    },
    {
        "uuid": "0442cd0d2a5910b76995235d2bca608e",
        "title": "不归",
        "author": "杜甫",
        "content": "河间尚征伐，汝骨在空城。\n从弟人皆有，终身恨不平。\n数金怜俊迈，总角爱聪明。\n而上三年土，春风草又生。",
        "dynasty": "唐",
        "collection_info": null
    },
    {
        "uuid": "2949f3d75caf16be11d7fcc92ec348a9",
        "title": "天末忆李白",
        "author": "杜甫",
        "content": "凉风起天末，君子意如何。\n鸿雁几时到，江湖秋水多。\n文章憎命达，魑魅喜人过。\n应共冤魂语，投诗赠汩罗。",
        "dynasty": "唐",
        "collection_info": null
    },
    {
        "uuid": "79344a35b1dbfc3877e8d77dbdc1db27",
        "title": "独立",
        "author": "杜甫",
        "content": "空外一鸷鸟，河间双白鸥。\n飘飖搏击便，容易往来游。\n草露亦多湿，蛛丝仍未收。\n天机近人事，独立万端忧。",
        "dynasty": "唐",
        "collection_info": null
    },
    {
        "uuid": "8c058bc94eb78c5105780bef4f395964",
        "title": "日暮",
        "author": "杜甫",
        "content": "日落风亦起，城头鸟尾讹。\n黄云高未动，白水已扬波。\n羌妇语还哭，胡儿行且歌。\n将军别换马，夜出拥雕戈。",
        "dynasty": "唐",
        "collection_info": null
    },
    {
        "uuid": "52b58c50f210b1a9fecf17fca7d2e206",
        "title": "空囊",
        "author": "杜甫",
        "content": "翠柏苦犹食，晨霞高可餐。\n世人共卤莽，吾道属艰难。\n不爨井晨冻，无衣床夜寒。\n囊空恐羞涩，留得一钱看。",
        "dynasty": "唐",
        "collection_info": null
    },
    {
        "uuid": "4dfd13f79ebff91d627b493ce201b279",
        "title": "病马",
        "author": "杜甫",
        "content": "乘尔亦已久，天寒关塞深。\n尘中老尽力，岁晚病伤心。\n毛骨岂殊众，驯良犹至今。\n物微意不浅，感动一沈吟。",
        "dynasty": "唐",
        "collection_info": null
    },
    {
        "uuid": "6efc7a2280d6a1ba5c36150e931640c2",
        "title": "蕃劒",
        "author": "杜甫",
        "content": "致此自僻远，又非珠玉装。\n如何有奇怪，每夜吐光芒。\n虎气必腾趠，龙身宁久藏。\n风尘苦未息，持汝奉明王。",
        "dynasty": "唐",
        "collection_info": null
    },
    {
        "uuid": "fa9b036b1fd6583b20d686ca0fc09d82",
        "title": "铜缾",
        "author": "杜甫",
        "content": "Ｂ乱后碧井废，时清瑶殿深。\n铜缾未失水，百丈有哀音。\n侧想美人意，应非寒甃沈。\n蛟龙半缺落，犹得折黄金。",
        "dynasty": "唐",
        "collection_info": null
    },
    {
        "uuid": "b760cc612ea030e1ec7b4287b46c444b",
        "title": "观安西兵过赴关中待命二首 一",
        "author": "杜甫",
        "content": "四镇富精锐，摧锋皆绝伦。\n还闻献士卒，足以静风尘。\n老马夜知道，苍鹰饥着人。\n临危经久战，用急始如神。",
        "dynasty": "唐",
        "collection_info": null
    },
    {
        "uuid": "58639c95eb565c42f66332e358f9053f",
        "title": "观安西兵过赴关中待命二首 二",
        "author": "杜甫",
        "content": "奇兵不在众，万马救中原。\n谈笑无河北，心肝奉至尊。\n孤云随杀气，飞鸟避辕门。\n竟日留欢乐，城池未觉喧。",
        "dynasty": "唐",
        "collection_info": null
    },
    {
        "uuid": "4fb4647811fa4bec3ba194393014e692",
        "title": "送人从军",
        "author": "杜甫",
        "content": "弱水应无地，阳关已近天。\n今君渡沙碛，累月断人烟。\n好武宁论命，封侯不计年。\n马寒防失道，雪没锦鞍鞯。",
        "dynasty": "唐",
        "collection_info": null
    },
    {
        "uuid": "76790108a8d3283808faaf7c863ccf50",
        "title": "野望",
        "author": "杜甫",
        "content": "清秋望不极，迢遰起曾阴。\n远水兼天净，孤城隐雾深。\n叶稀风更落，山迥日初沈。\n独鹤归何晚，昏鸦已满林。",
        "dynasty": "唐",
        "collection_info": null
    },
    {
        "uuid": "be284d6dd35954a102f21745e814e44c",
        "title": "示侄佐",
        "author": "杜甫",
        "content": "多病秋风落，君来慰眼前。\n自闻茅屋趣，只想竹林眠。\n满谷山云起，侵篱涧水悬。\n嗣宗诸子侄，早觉仲容贤。",
        "dynasty": "唐",
        "collection_info": null
    },
    {
        "uuid": "ece89d27ea196d599904f97b655ac971",
        "title": "佐还山后寄三首 一",
        "author": "杜甫",
        "content": "山晚浮云合，归时恐路迷。\n涧寒人欲到，村黑鸟应栖。\n野客茅茨小，田家树木低。\n旧谙疎懒叔，须汝故相携。",
        "dynasty": "唐",
        "collection_info": null
    },
    {
        "uuid": "58e95505b45ece220b7f32dee7a6493c",
        "title": "佐还山后寄三首 二",
        "author": "杜甫",
        "content": "白露黄粱熟，分张素有期。\n已应舂得细，颇觉寄来迟。\n味岂同金菊，香宜配绿葵。\n老人佗日爱，正想滑流匙。",
        "dynasty": "唐",
        "collection_info": null
    },
    {
        "uuid": "5c11cf8d908b35a90356cad1228a7201",
        "title": "佐还山后寄三首 三",
        "author": "杜甫",
        "content": "几道泉浇圃，交横落慢坡。\n葳蕤秋叶少，隐映野云多。\n隔沼连香芰，通林带女萝。\n甚闻霜薤白，重惠意如何。",
        "dynasty": "唐",
        "collection_info": null
    },
    {
        "uuid": "6c60009754857162e336fd563acd16af",
        "title": "从人觅小胡孙许寄",
        "author": "杜甫",
        "content": "人说南州路，山猨树树悬。\n举家闻若骇，为寄小如拳。\n预哂愁胡面，初调见马鞭。\n许求聪慧者，童稚捧应癫。",
        "dynasty": "唐",
        "collection_info": null
    },
    {
        "uuid": "3a25071ae594a869ace88aa25dc763fe",
        "title": "秋日阮隐居致薤三十束",
        "author": "杜甫",
        "content": "隐者柴门内，畦蔬绕舍秋。\n盈筐承露薤，不待致书求。\n束比青刍色，圆齐玉箸头。\n衰年关鬲冷，味暖幷无忧。",
        "dynasty": "唐",
        "collection_info": null
    },
    {
        "uuid": "17b2cefa42757c5a095c311ab6972730",
        "title": "秦州见敕目薛三璩授司议郎毕四曜除监察与二子有故远喜迁官兼述索居凡三十韵",
        "author": "杜甫",
        "content": "大雅何寥阔，斯人尚典刑。\n交期余潦倒，材力尔精灵。\n二子声同日，诸生困一经。\n文章开穾奥，迁擢润朝廷。\n旧好何由展，新诗更忆听。\n别来头幷白，相见眼终青。\n伊昔贫皆甚，同忧心不宁。\n栖遑分半菽，浩荡逐流萍。\n俗态犹猜忌，妖氛忽杳冥。\n独惭投汉阁，俱议哭秦庭。\n远蜀祗无补，囚梁亦固扃。\n华夷相混合，宇宙一羶腥。\n帝力收三统，天威总四溟。\n旧都俄望幸，清庙肃惟馨。\n杂种虽高垒，长驱甚建瓴。\n焚香淑景殿，涨水望云亭。\n法驾初还日，羣公若会星。\n宫臣仍点染，柱史正零丁。\n官忝趋栖凤，朝回叹聚萤。\n唤人看腰褭，不嫁惜娉婷。\n掘劒知埋狱，提刀见发硎。\n侏儒应共饱，渔父忌偏醒。\n旅泊穷清渭，长吟望浊泾。\n羽书还似急，烽火未全停。\n师老资残寇，戎生及近垧。\n忠臣辞愤激，烈士涕飘零。\n上将盈边鄙，元勋溢鼎铭。\n仰思调玉烛，谁定握青萍。\n陇俗轻鹦鹉，原情类鹡鸰。\n秋风动关塞，高卧想仪行。",
        "dynasty": "唐",
        "collection_info": null
    },
    {
        "uuid": "7666cae9423a09d187a8582789c996da",
        "title": "寄彭州高三十五使君适虢州岑二十七长史参三十韵",
        "author": "杜甫",
        "content": "故人何寂寞，今我独凄凉。\n老去才难尽，秋来兴甚长。\n物情尤可见，辞客未能忘。\n海内知名士，云端各异方。\n高岑殊缓步，沈鲍得同行。\n意惬关飞动，篇终接混茫。\n举天悲富骆，近代惜卢王。\n似尔官仍贵，前贤命可伤。\n诸侯非弃掷，半刺已翱翔。\n诗好几时见，书成无信将。\n男儿行处是，客子鬬身强。\n羁旅推贤圣，沈绵抵咎殃。\n三年犹疟疾，一鬼不销亡。\n隔日搜脂髓，增寒抱雪霜。\n徒然潜隙地，有腼屡鲜妆。\n何太龙钟极，于今出处妨。\n无钱居帝里，尽室在边疆。\n刘表虽遗恨，庞公至死藏。\n心微傍鱼鸟，肉瘦怯豺狼。\n陇草萧萧白，洮云片片黄。\n彭门劒阁外，虢略鼎湖旁。\n荆玉簪头冷，巴笺染翰光。\n乌麻蒸续晒，丹橘露应尝。\n岂异神仙宅，俱兼山水乡。\n竹斋烧药竈，花屿读书床。\n更得清新否，遥知对属忙。\n旧宫宁改汉，淳俗本归唐。\n济世宜公等，安贫亦士常。\n蚩尤终戮辱，胡羯漫猖狂。\n会待祅氛静，论文暂裹粮。",
        "dynasty": "唐",
        "collection_info": null
    },
    {
        "uuid": "a3c8bdd109543925a76d427234c9a050",
        "title": "寄岳州贾司马六丈巴州严八使君两阁老五十韵",
        "author": "杜甫",
        "content": "衡岳啼猨裏，巴州鸟道边。\n故人俱不利，谪宦两悠然。\n开闢干坤正，荣枯雨露偏。\n长沙才子远，钓濑客星悬。\n忆昨趋行殿，殷忧捧御筵。\n讨胡愁李广，奉使待张骞。\n无復云台仗，虚修水战船。\n苍茫城七十，流落劒三千。\n画角吹秦晋，旄头俯涧瀍。\n小儒轻董卓，有识笑苻坚。\n浪作禽填海，那将血射天。\n万方思助顺，一鼓气无前。\n阴散陈仓北，晴熏太白巅。\n乱麻尸积卫，破竹势临燕。\n法驾还双阙，王师下八川。\n此时霑奉引，佳气拂周旋。\n貔虎开金甲，麒麟受玉鞭。\n侍臣谙入仗，厩马解登仙。\n花动朱楼雪，城凝碧树烟。\n衣冠心惨怆，故老泪潺湲。\n哭庙悲风急，朝正霁景鲜。\n月分梁汉米，春得水衡钱。\n内蘂繁于缬，宫莎輭胜绵。\n恩荣同拜手，出入最随肩。\n晚着华堂醉，寒重绣被眠。\n辔齐兼秉烛，书枉满怀笺。\n每觉升元辅，深期列大贤。\n秉钧方咫尺，铩翮再聊翩。\n禁掖朋从改，微班性命全。\n青蒲甘受戮，白髮竟谁怜。\n弟子贫原宪，诸生老伏虔。\n师资谦未达，乡党敬何先。\n旧好肠堪断，新愁眼欲穿。\n翠干危栈竹，红腻小湖莲。\n贾笔论孤愤，严诗赋几篇。\n定知深意苦，莫使众人传。\n贝锦无停织，朱丝有断弦。\n浦鸥防碎首，霜鹘不空拳。\n地僻昏炎瘴，山稠隘石泉。\n且将棊度日，应用酒为年。\n典郡终微眇，治中实弃捐。\n安排求傲吏，比兴展归田。\n去去才难得，苍苍理又玄。\n古人称逝矣，吾道卜终焉。\n陇外飜投迹，渔阳復控弦。\n笑为妻子累，甘与岁时迁。\n亲故行稀少，兵戈动接联。\n他乡饶梦寐，失侣自屯邅。\n多病加淹泊，长吟阻静便。\n如公尽雄俊，志在必腾骞。",
        "dynasty": "唐",
        "collection_info": null
    },
    {
        "uuid": "7a20e7964e4d7b668605e85ffea2989c",
        "title": "寄张十二山人彪三十韵",
        "author": "杜甫",
        "content": "独卧蒿阳客，三违颍水春。\n艰难随老母，惨澹向时人。\n谢氏寻山屐，陶公漉酒巾。\n羣凶弥宇宙，此物在风尘。\n历下辞姜被，关西得孟邻。\n早通交契密，晚接道流新。\n静者心多妙，先生艺绝伦。\n草书何太苦，诗兴不无神。\n曹植休前辈，张芝更后身。\n数篇吟可老，一字买堪贫。\n将恐曾防寇，深潜託所亲。\n宁闻倚门夕，尽力洁飧晨。\n疎懒为名误，驱驰丧我真。\n索居犹寂寞，相遇益悲辛。\n流转依边徼，逢迎念席珍。\n时来故旧少，乱后别离频。\n世祖修高庙，文公赏从臣。\n商山犹入楚，源水不离秦。\n存想青龙秘，骑行白鹿驯。\n耕岩非谷口，结草即河滨。\n肘后符应验，囊中药未陈。\n旅怀殊不惬，良觌渺无因。\n自古皆悲恨，浮生有屈伸。\n此邦今尚武，何处且依仁。\n鼓角凌天籁，关山信月轮。\n官场罗镇碛，贼火近洮岷。\n萧索论兵地，苍茫鬬将辰。\n大军多处所，余孽尚纷纶。\n高兴知笼鸟，斯文起获麟。\n穷秋正摇落，回首望松筠。",
        "dynasty": "唐",
        "collection_info": null
    },
    {
        "uuid": "f18e29372ad89a25909a03e7f95cd3e5",
        "title": "寄李十二白二十韵",
        "author": "杜甫",
        "content": "昔年有狂客，号尔谪仙人。\n笔落惊风雨，诗成泣鬼神。\n声名从此大，汩没一朝伸。\n文彩承殊渥，流传必绝伦。\n龙舟移棹晚，兽锦夺袍新。\n白日来深殿，青云满后尘。\n乞归优诏许，遇我宿心亲。\n未负幽栖志，兼全宠辱身。\n剧谈怜野逸，嗜酒见天真。\n醉舞梁园夜，行歌泗水春。\n才高心不展，道屈善无邻。\n处士祢衡俊，诸生原宪贫。\n稻粱求未足，薏苡谤何频。\n五岭炎蒸地，三危放逐臣。\n几年遭鵩鸟，独泣向麒麟。\n苏武先还汉，黄公岂事秦。\n楚筵辞醴日，梁狱上书辰。\n已用当时法，谁将此义陈。\n老吟秋月下，病起暮江滨。\n莫怪恩波隔，乘槎与问津。",
        "dynasty": "唐",
        "collection_info": null
    },
    {
        "uuid": "e127583838db2247a087205df36cfd06",
        "title": "蜀相",
        "author": "杜甫",
        "content": "丞相祠堂何处寻，锦官城外柏森森。\n映阶碧草自春色，隔叶黄鹂空好音。\n三顾频烦天下计，两朝开济老臣心。\n出师未捷身先死，长使英雄泪满襟。",
        "dynasty": "唐",
        "collection_info": null
    },
    {
        "uuid": "6141fa740d46cd0f98567f7005a65c5b",
        "title": "卜居",
        "author": "杜甫",
        "content": "浣花流水水西头，主人为卜林塘幽。\n已知出郭少尘事，更有澄江销客愁。\n无数蜻蜓齐上下，一双鸂鶒对沈浮。\n东行万里堪乘兴，须向山阴上小舟。",
        "dynasty": "唐",
        "collection_info": null
    },
    {
        "uuid": "4ac8acff829de9a9e0f4d29aaae9b6bb",
        "title": "一室",
        "author": "杜甫",
        "content": "一室他乡远，空林暮景悬。\n正愁闻塞笛，独立见江船。\n巴蜀来多病，荆蛮去几年。\n应同王粲宅，留井岘山前。",
        "dynasty": "唐",
        "collection_info": null
    },
    {
        "uuid": "510ce9a3a04c39d23f0f6a407ed126b6",
        "title": "梅雨",
        "author": "杜甫",
        "content": "南京西浦道，四月熟黄梅。\n湛湛长江去，冥冥细雨来。\n茅茨疎易湿，云雾密难开。\n竟日蛟龙喜，盘涡与岸迴。",
        "dynasty": "唐",
        "collection_info": null
    },
    {
        "uuid": "417ac5f2cae3642b0c26891f87d25f89",
        "title": "为农",
        "author": "杜甫",
        "content": "锦里烟尘外，江村八九家。\n圆荷浮小叶，细麦落轻花。\n卜宅从兹老，为农去国赊。\n远惭句漏令，不得问丹砂。",
        "dynasty": "唐",
        "collection_info": null
    },
    {
        "uuid": "2227dea8d7867b17ad52edba43a6e6fb",
        "title": "有客",
        "author": "杜甫",
        "content": "幽栖地僻经过少，老病人扶再拜难。\n岂有文章惊海内，漫劳车马驻江干。\n竟日淹留佳客坐，百年麤粝腐儒餐。\n不嫌野外无供给，乘兴还来看药栏。",
        "dynasty": "唐",
        "collection_info": null
    },
    {
        "uuid": "6a91ebaa46265c719e4d264bd2b0acfe",
        "title": "狂夫",
        "author": "杜甫",
        "content": "万里桥西一，草堂，百花潭水即沧浪。\n风含翠篠娟娟静，雨裛红蕖冉冉香。\n厚禄故人书断绝，恒饥稚子色凄凉。\n欲填沟壑唯疎放，自笑狂夫老更狂。",
        "dynasty": "唐",
        "collection_info": null
    },
    {
        "uuid": "2ff03c968f0d6c4ec2df21ad3e2ae3f5",
        "title": "宾至",
        "author": "杜甫",
        "content": "患气经时久，临江卜宅新。\n喧卑方避俗，疎快颇宜人。\n有客过茅宇，呼儿正葛巾。\n自锄稀菜甲，小摘为情亲。",
        "dynasty": "唐",
        "collection_info": null
    },
    {
        "uuid": "f3dc0de730dea57ffd10fb1cb173b8f7",
        "title": "王十五司马弟出郭相访兼遗营茅屋赀",
        "author": "杜甫",
        "content": "客裏何迁次，江边正寂寥。\n肯来寻一老，愁破是今朝。\n忧我营茅栋，携钱过野桥。\n他乡唯表弟，还往莫辞遥。",
        "dynasty": "唐",
        "collection_info": null
    },
    {
        "uuid": "fd14c36daa9e21daadbbd8c449298109",
        "title": "堂成",
        "author": "杜甫",
        "content": "背郭堂成荫白茅，缘江路熟俯青郊。\n桤林碍日吟风叶，笼竹和烟滴露梢。\n暂止飞乌将数子，频来语燕定新巢。\n旁人错比扬雄宅，懒惰无心作解嘲。",
        "dynasty": "唐",
        "collection_info": null
    },
    {
        "uuid": "45cac0e9b2d493e5cf8c414f819c2389",
        "title": "田舍",
        "author": "杜甫",
        "content": "田舍清江曲，柴门古道旁。\n草深迷市井，地僻懒衣裳。\n榉柳枝枝弱，枇杷树树香。\n鸬鹚西日照，晒翅满鱼梁。",
        "dynasty": "唐",
        "collection_info": null
    },
    {
        "uuid": "a95afce70445e3e22e032db9e44dae16",
        "title": "进艇",
        "author": "杜甫",
        "content": "南京久客耕南亩，北望伤神坐北窗。\n昼引老妻乘小艇，晴看稚子浴清江。\n俱飞蛱蝶元相逐，并蔕芙蓉本自双。\n茗饮蔗浆携所有，瓷罂无谢玉为缸。",
        "dynasty": "唐",
        "collection_info": null
    },
    {
        "uuid": "5c6157f98d3cbbe97ce710c823de57c0",
        "title": "西郊",
        "author": "杜甫",
        "content": "时出碧鸡坊，西郊向草堂。\n市桥官柳细，江路野梅香。\n傍架齐书帙，看题减药囊。\n无人觉来往，疎懒意何长。",
        "dynasty": "唐",
        "collection_info": null
    },
    {
        "uuid": "333e554965f7f64b5a6076dabac26d67",
        "title": "所思",
        "author": "杜甫",
        "content": "苦忆荆州醉司马，谪官樽俎定常开。\n九江日落醒何处，一柱观头眠几回。\n可怜怀抱向人尽，欲问平安无使来。\n故凭锦水将双泪，好过瞿塘滟滪堆。",
        "dynasty": "唐",
        "collection_info": null
    },
    {
        "uuid": "8bb58e8671b913e6c2d05dd276c1c23d",
        "title": "江村",
        "author": "杜甫",
        "content": "清江一曲抱村流，长夏江村事事幽。\n自去自来堂上燕，相亲相近水中鸥。\n老妻画纸为碁局，稚子敲鍼作钓钩。\n多病所须唯药物，微躯此外更何求。",
        "dynasty": "唐",
        "collection_info": null
    },
    {
        "uuid": "6d37da93edbe193fe419e744b232775f",
        "title": "江涨",
        "author": "杜甫",
        "content": "江涨柴门外，儿童报急流。\n下床高数尺，倚杖没中洲。\n细动迎风燕，轻摇逐浪鸥。\n渔人萦小楫，容易拔船头。",
        "dynasty": "唐",
        "collection_info": null
    },
    {
        "uuid": "2261c4cd8854c20e5525b72d186c0ab9",
        "title": "野老",
        "author": "杜甫",
        "content": "野老篱前江岸迴，柴门不正逐江开。\n渔人网集澄潭下，贾客船随返照来。\n长路关心悲劒阁，片云何意傍琴台。\n王师未报收东郡，城阙秋生画角哀。",
        "dynasty": "唐",
        "collection_info": null
    },
    {
        "uuid": "a71b292ed4cb85b2c7ae66df36ce647d",
        "title": "云山",
        "author": "杜甫",
        "content": "京洛云山外，音书静不来。\n神交作赋客，力尽望乡台。\n衰疾江边卧，亲朋日暮迴。\n白鸥元水宿，何事有余哀。",
        "dynasty": "唐",
        "collection_info": null
    },
    {
        "uuid": "5e2969cc85823934f270dd3820391bde",
        "title": "遣兴",
        "author": "杜甫",
        "content": "干戈犹未定，弟妹各何之。\n拭泪霑襟血，梳头满面丝。\n地卑荒野大，天远暮江迟。\n衰疾那能久，应无见汝时。",
        "dynasty": "唐",
        "collection_info": null
    },
    {
        "uuid": "79852e68332fa2a4c38ddbab187da1bd",
        "title": "北邻",
        "author": "杜甫",
        "content": "明府岂辞满，藏身方告劳。\n青钱买野竹，白帻岸江皋。\n爱酒晋山简，能诗何水曹。\n时来访老疾，步屧到蓬蒿。",
        "dynasty": "唐",
        "collection_info": null
    },
    {
        "uuid": "9f9d74ae65c225d596bfce68130141b1",
        "title": "南邻",
        "author": "杜甫",
        "content": "锦里先生乌角巾，园收芋粟不全贫。\n惯看宾客儿童喜，得食阶除鸟雀驯。\n秋水纔深四五尺，野航恰受两三人。\n白沙翠竹江村暮，相对柴门月色新。",
        "dynasty": "唐",
        "collection_info": null
    },
    {
        "uuid": "2edf4d7de231db88eaba5d1d6a31e3a2",
        "title": "出郭",
        "author": "杜甫",
        "content": "霜露晚凄凄，高天逐望低。\n远烟盐井上，斜景雪峰西。\n故国犹兵马，他乡亦鼓鼙。\n江城今夜客，还与旧乌啼。",
        "dynasty": "唐",
        "collection_info": null
    },
    {
        "uuid": "efd0386dfa4c429aa9af6347ea255cfe",
        "title": "过南邻朱山人水亭",
        "author": "杜甫",
        "content": "相近竹参差，相过人不知。\n幽花欹满树，小水细通池。\n归客村非远，残樽席更移。\n看君多道气，从此数追随。",
        "dynasty": "唐",
        "collection_info": null
    },
    {
        "uuid": "4e41687f347431d198f4b7f11c703f94",
        "title": "恨别",
        "author": "杜甫",
        "content": "洛城一别四千里，胡骑长驱五六年。\n草木变衰行劒外，兵戈阻绝老江边。\n思家步月清宵立，忆弟看云白日眠。\n闻道河阳近乘胜，司徒急为破幽燕。",
        "dynasty": "唐",
        "collection_info": null
    },
    {
        "uuid": "721f0e041df5897670ed7eae6ed99f7c",
        "title": "寄贺兰铦",
        "author": "杜甫",
        "content": "朝野欢娱后，干坤震荡中。\n相随万里日，总作白头翁。\n岁晚仍分袂，江边更转蓬。\n勿云俱异域，饮啄几回同。",
        "dynasty": "唐",
        "collection_info": null
    },
    {
        "uuid": "7f812928713902a75c3e66a1692e81f5",
        "title": "寄杨五桂州谭",
        "author": "杜甫",
        "content": "五岭皆炎热，宜人独桂林。\n梅花万里外，雪片一冬深。\n闻此宽相忆，为邦復好音。\n江边送孙楚，远附白头吟。",
        "dynasty": "唐",
        "collection_info": null
    },
    {
        "uuid": "13331c4cbd8f83721da6bf730dbebb2e",
        "title": "逢唐兴刘主簿弟",
        "author": "杜甫",
        "content": "分手开元末，连年绝尺书。\n江山且相见，戎马未安居。\n劒外官人冷，关中驿骑疎。\n轻舟下吴会，主簿意何如。",
        "dynasty": "唐",
        "collection_info": null
    },
    {
        "uuid": "c93986aa4d100c03183131a4a34a0f6a",
        "title": "和裴迪登新津寺寄王侍郎",
        "author": "杜甫",
        "content": "何限倚山木，吟诗秋叶黄。\n蝉声集古寺，鸟影度寒塘。\n风物悲游子，登临忆侍郎。\n老夫贪佛日，随意宿僧房。",
        "dynasty": "唐",
        "collection_info": null
    },
    {
        "uuid": "715a0d8505456dc8bc818f8d78de5b61",
        "title": "敬简王明府",
        "author": "杜甫",
        "content": "叶县郎官宰，周南太史公。\n神仙才有数，流落意无穷。\n骥病思偏秣，鹰愁怕苦笼。\n看君用高义，耻与万人同。",
        "dynasty": "唐",
        "collection_info": null
    },
    {
        "uuid": "bfc7a03a61386c59799b23cd072b7d0b",
        "title": "重简王明府",
        "author": "杜甫",
        "content": "甲子西南异，冬来只薄寒。\n江云何夜尽，蜀雨几时干。\n行李须相问，穷愁岂有宽。\n君听鸿鴈响，恐致稻粱难。",
        "dynasty": "唐",
        "collection_info": null
    },
    {
        "uuid": "edbd3bfc37b2f7dee7ecc635b1a94587",
        "title": "建都十二韵",
        "author": "杜甫",
        "content": "苍生未苏息，胡马半干坤。\n议在云台上，谁扶黄屋尊。\n建都分魏阙，下韶闢荆门。\n恐失东人望，其如西极存。\n时危当雪耻，计大岂轻论。\n虽倚三阶正，终愁万国飜。\n牵裾恨不死，漏网荷殊恩。\n永负汉庭哭，遥怜湘水魂。\n穷冬客江劒，随事有田园。\n风断青蒲节，霜埋翠竹根。\n衣冠空穰穰，关辅久昏昏。\n愿枉长安日，光辉照北原。",
        "dynasty": "唐",
        "collection_info": null
    },
    {
        "uuid": "497d18b9162f72cf40bf40da77f2d7f3",
        "title": "岁暮",
        "author": "杜甫",
        "content": "岁暮远为客，边隅还用兵。\n烟尘犯雪岭，鼓角动江城。\n天地日流血，朝廷谁请缨。\n济时敢爱死，寂寞壮心惊。",
        "dynasty": "唐",
        "collection_info": null
    },
    {
        "uuid": "9b8cc71e4a49ed25ef5fa52399f0fb29",
        "title": "和裴迪登蜀州东亭送客逢早梅相忆见寄",
        "author": "杜甫",
        "content": "东阁官梅动诗兴，还如何逊在扬州。\n此时对雪遥相忆，送客逢春可自由。\n幸不折来伤岁暮，若为看去乱乡愁。\n江边一树垂垂发，朝夕催人自白头。",
        "dynasty": "唐",
        "collection_info": null
    },
    {
        "uuid": "df1c1c79026e3b0bde7e7d84d56d91e5",
        "title": "寄赠王十将军承俊",
        "author": "杜甫",
        "content": "将军胆气雄，臂悬两角弓。\n缠结青骢马，出入锦城中。\n时危未授钺，势屈难为功。\n宾客满堂上，何人高义同。",
        "dynasty": "唐",
        "collection_info": null
    },
    {
        "uuid": "faf5a6398739ec876e9a8e45ad02ea0c",
        "title": "暮登四安寺钟楼寄裴十",
        "author": "杜甫",
        "content": "暮倚高楼对雪峰，僧来不语自鸣钟。\n孤城返照红将敛，近市浮烟翠且重。\n多病独愁常閴寂，故人相见未从容。\n知君苦思缘诗瘦，大向交游万事慵。",
        "dynasty": "唐",
        "collection_info": null
    },
    {
        "uuid": "dda6083f51b5a66e18d30fc3ffbe8cd1",
        "title": "散愁二首 一",
        "author": "杜甫",
        "content": "久客宜旋斾，兴王未息戈。\n蜀星阴见少，江雨夜闻多。\n百万传深入，寰区望匪它。\n司徒下燕赵，收取旧山河。",
        "dynasty": "唐",
        "collection_info": null
    },
    {
        "uuid": "afc5b3475c6f1618672e5807558bd4ad",
        "title": "散愁二首 二",
        "author": "杜甫",
        "content": "闻道幷州镇，尚书训士齐。\n几时通蓟北，当日报关西。\n恋阙丹心破，霑衣皓首啼。\n老魂招不得，归路恐长迷。",
        "dynasty": "唐",
        "collection_info": null
    },
    {
        "uuid": "8f204d32fb100ed74a4ae68718939731",
        "title": "奉酬李都督表丈早春作",
        "author": "杜甫",
        "content": "力疾坐清晓，来时悲早春。\n转添愁伴客，更觉老随人。\n红入桃花嫩，青归柳叶新。\n望乡应未已，四海尚风尘。",
        "dynasty": "唐",
        "collection_info": null
    },
    {
        "uuid": "4261f3a50f3d0e4f121728c28097eb1b",
        "title": "客至",
        "author": "杜甫",
        "content": "舍南舍北皆春水，但见羣鸥日日来。\n花径不曾缘客扫，蓬门今始为君开。\n盘餐市远无兼味，樽酒家贫只旧醅。\n肯与邻翁相对饮，隔篱呼取尽余桮。",
        "dynasty": "唐",
        "collection_info": null
    },
    {
        "uuid": "09a622e67f88a72102bc88c1247d4c89",
        "title": "遣意二首 一",
        "author": "杜甫",
        "content": "啭枝黄鸟近，泛渚白鸥轻。\n一径野花落，孤村春水生。\n衰年催酿黍，细雨更移橙。\n渐喜交游绝，幽居不用名。",
        "dynasty": "唐",
        "collection_info": null
    },
    {
        "uuid": "befc5ebaa5a4ebde65f5806d0750d30d",
        "title": "遣意二首 二",
        "author": "杜甫",
        "content": "檐影微微落，津流脉脉斜。\n野船明细火，宿鴈聚圆沙。\n云掩初弦月，香传小树花。\n邻人有美酒，稚子夜能赊。",
        "dynasty": "唐",
        "collection_info": null
    },
    {
        "uuid": "7c0123f2cc934fea1de811b3f25298ad",
        "title": "漫成二首 一",
        "author": "杜甫",
        "content": "野日荒荒白，春流泯泯清。\n渚蒲随地有，村径逐门成。\n只作披衣惯，常从漉酒生。\n眼前无俗物，多病也身轻。",
        "dynasty": "唐",
        "collection_info": null
    },
    {
        "uuid": "a7ec4c5e20c3d949bfd24bb172c39fe1",
        "title": "漫成二首 二",
        "author": "杜甫",
        "content": "江皋已仲春，花下復清晨。\n仰面贪看鸟，回头错应人。\n读书难字过，对酒满壶频。\n近识峨眉老，知予懒是真。",
        "dynasty": "唐",
        "collection_info": null
    },
    {
        "uuid": "ad99044f0c493e22b62919c3f4542923",
        "title": "春夜喜雨",
        "author": "杜甫",
        "content": "好雨知时节，当春乃发生。\n随风潜入夜，润物细无声。\n野径云俱黑，江船火独明。\n晓看红湿处，花重锦官城。",
        "dynasty": "唐",
        "collection_info": null
    },
    {
        "uuid": "30d8f6040a6aef6112f62e3cd28161c3",
        "title": "春水",
        "author": "杜甫",
        "content": "三月桃花浪，江流復旧痕。\n朝来没沙尾，碧色动柴门。\n接缕垂芳饵，连筒灌小园。\n已添无数鸟，争浴故相喧。",
        "dynasty": "唐",
        "collection_info": null
    },
    {
        "uuid": "3e872d007f3bdfaf4e9d02e789a0ac52",
        "title": "春水生二绝 一",
        "author": "杜甫",
        "content": "二月六夜春水生。\n门前小滩浑欲平，鸬鹚鸂鶒莫漫喜。\n吾与汝曹俱眼明。",
        "dynasty": "唐",
        "collection_info": null
    },
    {
        "uuid": "aa0d89d20b046caa9742879850eae08b",
        "title": "春水生二绝 二",
        "author": "杜甫",
        "content": "一夜水高二尺强，数日不可更禁当。\n南市津头有船卖，无钱即买繫篱旁。",
        "dynasty": "唐",
        "collection_info": null
    },
    {
        "uuid": "d5d3d68f036d805bb3cbd96e2affabc2",
        "title": "江亭",
        "author": "杜甫",
        "content": "坦腹江亭暖，长吟野望时。\n水流心不竞，云在意俱迟。\n寂寂春将晚，欣欣物自私。\n故林归未得，排闷强裁诗。",
        "dynasty": "唐",
        "collection_info": null
    },
    {
        "uuid": "b632d5761871aa4ba6856513a6a14871",
        "title": "村夜",
        "author": "杜甫",
        "content": "萧萧风色暮，江头人不行。\n村舂雨外急，邻火夜深明。\n胡羯何多难，渔樵寄此生。\n中原有兄弟，万里正含情。",
        "dynasty": "唐",
        "collection_info": null
    },
    {
        "uuid": "605955a3738ca54b1a08ce8183485e10",
        "title": "早起",
        "author": "杜甫",
        "content": "春来常早起，幽事颇相关。\n帖石防隤岸，开林出远山。\n一丘藏曲折，缓步有跻攀。\n童仆来城市，瓶中得酒还。",
        "dynasty": "唐",
        "collection_info": null
    },
    {
        "uuid": "c7d73d506f7b525e2f8ac742f1972c4c",
        "title": "可惜",
        "author": "杜甫",
        "content": "花飞有底急，老去愿春迟。\n可惜欢娱地，都非少壮时。\n宽心应是酒，遣兴莫过诗。\n此意陶潜解，吾生后汝期。",
        "dynasty": "唐",
        "collection_info": null
    },
    {
        "uuid": "4ff65cf0599e690448fd9c3ffffbcb36",
        "title": "落日",
        "author": "杜甫",
        "content": "落日在帘钩，溪边春事幽。\n芳菲缘岸圃，樵爨倚滩舟。\n啅雀争枝坠，飞虫满院游。\n浊醪谁造汝，一酌散千忧。",
        "dynasty": "唐",
        "collection_info": null
    },
    {
        "uuid": "63762e4687ea8834da48916091053d08",
        "title": "独酌",
        "author": "杜甫",
        "content": "步屦深林晚，开樽独酌迟。\n仰蜂黏落絮，行蚁上枯梨。\n薄劣惭真隐，幽偏得自怡。\n本无轩冕意，不是傲当时。",
        "dynasty": "唐",
        "collection_info": null
    },
    {
        "uuid": "d975fb5c07d32c0069d30b22e1146b19",
        "title": "徐步",
        "author": "杜甫",
        "content": "整履步青芜，荒庭日欲晡。\n芹泥随燕觜，花蘂上蜂鬚。\n把酒从衣湿，吟诗信杖扶。\n敢论才见忌，实有醉如愚。",
        "dynasty": "唐",
        "collection_info": null
    },
    {
        "uuid": "67f1b3e283e97460047812a5fcc566c4",
        "title": "寒食",
        "author": "杜甫",
        "content": "寒食江村路，风花高下飞。\n汀烟轻冉冉，竹日静晖晖。\n田父要皆去，邻家闹不违。\n地偏相识尽，鸡犬亦忘归。",
        "dynasty": "唐",
        "collection_info": null
    },
    {
        "uuid": "ac8b8592955a762758a3387f0e695096",
        "title": "高柟",
        "author": "杜甫",
        "content": "柟树色冥冥，江边一盖青。\n近根开药圃，接叶制茅亭。\n落景阴犹合，微风韵可听。\n寻常绝醉困，卧此片时醒。",
        "dynasty": "唐",
        "collection_info": null
    },
    {
        "uuid": "f87cdfcbfd8dfb2728be3230f3ba6521",
        "title": "恶树",
        "author": "杜甫",
        "content": "独遶虚斋径，常持小斧柯。\n幽阴成颇杂，恶木剪还多。\n枸杞因吾有，鸡栖奈汝何。\n方知不材者，生长漫婆娑。",
        "dynasty": "唐",
        "collection_info": null
    },
    {
        "uuid": "c5a05b954f67b3a048438727a070a71b",
        "title": "石镜",
        "author": "杜甫",
        "content": "蜀王将此镜，送死置空山。\n冥寞怜香骨，提携近玉颜。\n众妃无復叹，千骑亦虚还。\n独有伤心石，埋轮月宇间。",
        "dynasty": "唐",
        "collection_info": null
    },
    {
        "uuid": "99c9367adc64e6b74ca63fabfea17d54",
        "title": "琴台",
        "author": "杜甫",
        "content": "茂陵多病后，尚爱卓文君。\n酒肆人间世，琴台日暮云。\n野花留宝靥，蔓草见罗帬。\n归凤求皇意，寥寥不復闻。",
        "dynasty": "唐",
        "collection_info": null
    },
    {
        "uuid": "4dd37a969fbb5828a186cdca76bbf9e5",
        "title": "闻斛斯六官未归",
        "author": "杜甫",
        "content": "故人南郡去，去索作碑钱。\n本卖文为活，飜令室倒悬。\n荆扉深蔓草，土锉冷疎烟。\n老罢休无赖，归来省醉眠。",
        "dynasty": "唐",
        "collection_info": null
    },
    {
        "uuid": "e63ab90c8895a9c51bdd84aa688dddf1",
        "title": "游修觉寺",
        "author": "杜甫",
        "content": "野寺江天豁，山扉花竹幽。\n诗应有神助，吾得及春游。\n径石相萦带，川云自去留。\n禅枝宿众鸟，漂转暮归愁。",
        "dynasty": "唐",
        "collection_info": null
    },
    {
        "uuid": "cdef9897d07f66148e41bee34ca6e4ab",
        "title": "后游",
        "author": "杜甫",
        "content": "寺忆新游处，桥怜再渡时。\n江山如有待，花柳更无私。\n野润烟光薄，沙暄日色迟。\n客愁全为减，舍此復何之。",
        "dynasty": "唐",
        "collection_info": null
    },
    {
        "uuid": "4647518c8d3e039fe8e10c187ac9ce8f",
        "title": "题新津北桥楼",
        "author": "杜甫",
        "content": "望极春城上，开筵近鸟巢。\n白花檐外朵，青柳槛前梢。\n池水观为政，厨烟觉远庖。\n西川供客眼，唯有此江郊。",
        "dynasty": "唐",
        "collection_info": null
    },
    {
        "uuid": "1e6be319cf37bfd8af98bfee50f972e2",
        "title": "江涨",
        "author": "杜甫",
        "content": "江发蛮夷涨，山添雨雪流。\n大声吹地转，高浪蹴天浮。\n鱼鳖为人得，蛟龙不自谋。\n轻帆好去便，吾道付沧洲。",
        "dynasty": "唐",
        "collection_info": null
    },
    {
        "uuid": "a261dd14742f582188bbbfb404bba95b",
        "title": "晚晴",
        "author": "杜甫",
        "content": "村晚惊风度，庭幽过雨霑。\n夕阳熏细草，江色映疎帘。\n书乱谁能帙，桮干可自添。\n时闻有余论，未怪老夫潜。",
        "dynasty": "唐",
        "collection_info": null
    },
    {
        "uuid": "128a899da5c6473fb8e299b7fb54b228",
        "title": "朝雨",
        "author": "杜甫",
        "content": "凉气晚萧萧，江云乱眼飘。\n风鸳藏近渚，雨燕集深条。\n黄绮终辞汉，巢由不见尧。\n草堂樽酒在，幸得过清朝。",
        "dynasty": "唐",
        "collection_info": null
    },
    {
        "uuid": "c61f4f79011e7d1e1b19e031fbbefcef",
        "title": "江上值水如海势聊短述",
        "author": "杜甫",
        "content": "为人性僻耽佳句，语不惊人死不休。\n老去诗篇浑漫兴，春来花鸟莫深愁。\n新添水槛供垂钓，故着浮槎替入舟。\n焉得思如陶谢手，令渠述作与同游。",
        "dynasty": "唐",
        "collection_info": null
    },
    {
        "uuid": "5170935150a3870b71633529dad3c38b",
        "title": "送裴五赴东川",
        "author": "杜甫",
        "content": "故人亦流落，高义动干坤。\n何日通燕塞，相看老蜀门。\n东行应暂别，北望苦销魂。\n凛凛悲秋意，非君谁与论。",
        "dynasty": "唐",
        "collection_info": null
    },
    {
        "uuid": "8e6ed9385d22738b8d427770da619669",
        "title": "赴青城县出成都寄陶王二少尹",
        "author": "杜甫",
        "content": "老耻妻孥笑，贫嗟出入劳。\n客情投异县，诗态忆吾曹。\n东郭沧江合，西山白雪高。\n文章差底病，回首兴滔滔。",
        "dynasty": "唐",
        "collection_info": null
    },
    {
        "uuid": "5cfa48a187bdc27cf9cea04017735a96",
        "title": "因崔五侍御寄高彭州",
        "author": "杜甫",
        "content": "百年已过半，秋至转饥寒。\n为问彭州牧，何时救急难。",
        "dynasty": "唐",
        "collection_info": null
    },
    {
        "uuid": "183d918e97fe9566d2cc467304a6748c",
        "title": "野望因过常少仙",
        "author": "杜甫",
        "content": "野桥齐度马，秋望转悠哉。\n竹覆青城合，江从灌口来。\n入村樵径引，尝果栗皱开。\n落尽高天日，幽人未遣迴。",
        "dynasty": "唐",
        "collection_info": null
    },
    {
        "uuid": "692a479939602aed382f648c42544d4f",
        "title": "寄杜位",
        "author": "杜甫",
        "content": "近闻宽法离新州，想见怀归尚百忧。\n逐客虽皆万里去，悲君已是十年流。\n干戈况復尘随眼，鬓髮还应雪满头。",
        "dynasty": "唐",
        "collection_info": null
    },
    {
        "uuid": "3c803b5e6e122d0666346cb7fa58e3dd",
        "title": "奉简高三十五使君",
        "author": "杜甫",
        "content": "当代论才子，如公復几人。\n骅骝开道路，鹰隼出风尘。\n行色秋将晚，交情老更亲。\n天涯喜相见，披豁对吾真。",
        "dynasty": "唐",
        "collection_info": null
    },
    {
        "uuid": "5f64e39315af3e241ca1f682000515cd",
        "title": "送韩十四江东觐省",
        "author": "杜甫",
        "content": "兵戈不见老莱衣，叹息人间万事非。\n我已无家寻弟妹，君今何处访庭闱。\n黄牛峡静滩声转，白马江寒树影稀。\n此别应须各努力，故乡犹恐未同归。",
        "dynasty": "唐",
        "collection_info": null
    },
    {
        "uuid": "7711b442d9ec7019aa52ddaecae2333d",
        "title": "酬高使君相赠",
        "author": "杜甫",
        "content": "古寺僧牢落，空房客寓居。\n故人供禄米，邻舍与园蔬。\n双树容听法，三车肯载书。\n草玄吾岂敢，赋或似相如。",
        "dynasty": "唐",
        "collection_info": null
    },
    {
        "uuid": "3a5f672256c85780d1fa04fbece297f2",
        "title": "草堂即事",
        "author": "杜甫",
        "content": "荒村建子月，独树老夫家。\n雾裏江船渡，风前径竹斜。\n寒鱼依密藻，宿鹭起圆沙。\n蜀酒禁愁得，无钱何处赊。",
        "dynasty": "唐",
        "collection_info": null
    },
    {
        "uuid": "cd233052cadba8b47ddcd1165273f882",
        "title": "魏十四侍御就弊庐相别",
        "author": "杜甫",
        "content": "有客骑骢马，江边问草堂。\n远寻留药价，惜别到文场。\n入幕旌旗动，归轩锦绣香。\n时应念衰疾，书疏及沧浪。",
        "dynasty": "唐",
        "collection_info": null
    },
    {
        "uuid": "9a0fd035950cbe5d5107aad12b27eb69",
        "title": "徐九少尹见过",
        "author": "杜甫",
        "content": "晚景孤村僻，行军数骑来。\n交新徒有喜，礼厚媿无才。\n赏静怜云竹，忘归步月台。\n何当看花蘂，欲发照江梅。",
        "dynasty": "唐",
        "collection_info": null
    },
    {
        "uuid": "da62b7be9cc9b4e32bed37946993639a",
        "title": "范二员外邈吴十侍御郁特枉驾阙展待聊寄此",
        "author": "杜甫",
        "content": "暂往比邻去，空闻二妙归。\n幽栖诚简略，衰白已光辉。\n野外贫家远，村中好客稀。\n论文或不媿，肯重欵柴扉。",
        "dynasty": "唐",
        "collection_info": null
    },
    {
        "uuid": "521e76a880ad4f0a24ff4454a1df4f0e",
        "title": "王十七侍御抡许携酒至草堂奉寄此诗便请邀高三十五使君同到",
        "author": "杜甫",
        "content": "老夫卧稳朝慵起，白屋寒多暖始开。\n江鹳巧当幽径浴，邻鸡还过短墙来。\n绣衣屡许携家酝，皂盖能忘折野梅。\n戏假霜威促山简，须成一醉习池迴。",
        "dynasty": "唐",
        "collection_info": null
    },
    {
        "uuid": "b7cceb4ace6d552f7b44a40e3ae9dbb9",
        "title": "王竟携酒高亦同过共用寒字",
        "author": "杜甫",
        "content": "卧病荒郊远，通行小径难。\n故人能领客，携酒重相看。\n自媿无鲑菜，空烦卸马鞍。\n移樽劝山简，头白恐风寒。",
        "dynasty": "唐",
        "collection_info": null
    },
    {
        "uuid": "dfaa0f3510eac829e729b3d2c8adfce5",
        "title": "陪李七司马皂江上观造竹桥即日成往来之人免冬寒入水聊题短作简李公二首 一",
        "author": "杜甫",
        "content": "伐竹为桥结构同，褰裳不涉往来通。\n天寒白鹤归华表，日落青龙见水中。\n顾我老非题柱客，知君才是济川功。\n合欢却笑千年事，驱石何时到海东。",
        "dynasty": "唐",
        "collection_info": null
    },
    {
        "uuid": "3af7f2e61af3e8c37666d927e22d39fa",
        "title": "陪李七司马皂江上观造竹桥即日成往来之人免冬寒入水聊题短作简李公二首 二",
        "author": "杜甫",
        "content": "把烛成桥夜，迴舟坐客时。\n天高云去尽，江迥月来迟。\n衰谢多扶病，招邀屡有期。\n异方乘此兴，乐罢不无悲。",
        "dynasty": "唐",
        "collection_info": null
    },
    {
        "uuid": "be0dfaa55c5c212ed29229ddc0c4ec65",
        "title": "李司马桥了承高使君自成都回",
        "author": "杜甫",
        "content": "向来江上手纷纷，三日成功事出羣。\n已传童子骑青竹，总拟桥东待使君。",
        "dynasty": "唐",
        "collection_info": null
    },
    {
        "uuid": "b649dba781eaa455cdbf37b3cea86555",
        "title": "少年行二首 一",
        "author": "杜甫",
        "content": "莫笑田家老瓦盆，自从盛酒长儿孙。\n倾银注瓦惊人眼，共醉终同卧竹根。",
        "dynasty": "唐",
        "collection_info": null
    },
    {
        "uuid": "75855a753ad6955d7429adc15f403ba7",
        "title": "少年行二首 二",
        "author": "杜甫",
        "content": "巢燕养雏浑去尽，江花结子已无多。\n黄衫年少来宜数，不见堂前东逝波。",
        "dynasty": "唐",
        "collection_info": null
    },
    {
        "uuid": "737fd3fb17d0d4b4f968c020fb274a11",
        "title": "野人送朱樱",
        "author": "杜甫",
        "content": "西蜀樱桃也自红，野人相赠满筠笼。\n数迴细写愁仍破，万颗匀圆讶许同。\n忆昨赐霑门下省，退朝擎出大明宫。\n金盘玉筯无消息，此日尝新任转蓬。",
        "dynasty": "唐",
        "collection_info": null
    },
    {
        "uuid": "14b9025c38b5a92a4078e9a589f49fa3",
        "title": "即事",
        "author": "杜甫",
        "content": "百宝装腰带，真珠络臂鞴。\n笑时花近眼，舞罢锦缠头。",
        "dynasty": "唐",
        "collection_info": null
    },
    {
        "uuid": "4fdf914d5fc8dcaab7da12d1d456ba73",
        "title": "赠花卿",
        "author": "杜甫",
        "content": "锦城丝管日纷纷，半入江风半入云。\n此曲秪应天上有，人间能得几回闻。",
        "dynasty": "唐",
        "collection_info": null
    },
    {
        "uuid": "98bc660c3f1e6591e84f4119d8f96b9d",
        "title": "少年行",
        "author": "杜甫",
        "content": "马上谁家薄媚郎，临阶下马坐人床。\n不通姓字麤豪甚，指点银瓶索酒尝。",
        "dynasty": "唐",
        "collection_info": null
    },
    {
        "uuid": "372789272a943a06da6572c509c7ad53",
        "title": "观李固请司马弟山水图三首 一",
        "author": "杜甫",
        "content": "简易高人意，匡床竹火炉。\n寒天留远客，碧海挂新图。\n虽对连山好，贪看绝岛孤。\n羣仙不愁思，冉冉下蓬壶。",
        "dynasty": "唐",
        "collection_info": null
    },
    {
        "uuid": "6a6dafec54832cc3f84960fbb953d57e",
        "title": "观李固请司马弟山水图三首 二",
        "author": "杜甫",
        "content": "方丈浑连水，天台总映云。\n人间长见画，老去恨空闻。\n范蠡舟偏小，王乔鹤不羣。\n此生随万物，何路出尘氛。",
        "dynasty": "唐",
        "collection_info": null
    },
    {
        "uuid": "d5c270f6b8e82d2d17a87de7c4c7b359",
        "title": "观李固请司马弟山水图三首 三",
        "author": "杜甫",
        "content": "高浪垂翻屋，崩崖欲压床。\n野桥分子细，沙岸绕微茫。\n红浸珊瑚短，青悬薜荔长。\n浮查并坐得，仙老暂相将。",
        "dynasty": "唐",
        "collection_info": null
    },
    {
        "uuid": "2e8df4f30a11396132a0b4eecd739c7a",
        "title": "题桃树",
        "author": "杜甫",
        "content": "小径升堂旧不斜，五株桃树亦从遮。\n高秋总餧贫人实，来岁还舒满眼花。\n帘户每宜通乳燕，儿童莫信打慈鵶。\n寡妻羣盗非今日，天下车书正一家。",
        "dynasty": "唐",
        "collection_info": null
    },
    {
        "uuid": "a1afd4e99d6fbb702f095b3fb357bc7d",
        "title": "萧八明府堤处觅桃栽",
        "author": "杜甫",
        "content": "奉乞桃栽一百根，春前为送浣花村。\n河阳县裏虽无数，濯锦江边未满园。",
        "dynasty": "唐",
        "collection_info": null
    },
    {
        "uuid": "88add9719368067efb3932ccb2d5d277",
        "title": "从韦二明府续处觅绵竹",
        "author": "杜甫",
        "content": "华轩蔼蔼他年到，绵竹亭亭出县高。\n江上舍前无此物，幸分苍翠拂波涛。",
        "dynasty": "唐",
        "collection_info": null
    },
    {
        "uuid": "c99b6bc70ef00f07e4e924ad620a7d61",
        "title": "凭何十一少府邕觅桤木栽",
        "author": "杜甫",
        "content": "草堂堑西无树林，非子谁復见幽心。\n饱闻桤木三年大，与致溪边十亩阴。",
        "dynasty": "唐",
        "collection_info": null
    },
    {
        "uuid": "cdd03568e41f222873db32f01138e82d",
        "title": "凭韦少府班觅松树子",
        "author": "杜甫",
        "content": "落落出羣非榉柳，青青不朽岂杨梅。\n欲存老盖千年意，为觅霜根数寸栽。",
        "dynasty": "唐",
        "collection_info": null
    },
    {
        "uuid": "46e607b5649229cdebf1bf72da95b657",
        "title": "又于韦处乞大邑瓷盌",
        "author": "杜甫",
        "content": "大邑烧瓷轻且坚，扣如哀玉锦城传。\n君家白盌胜霜雪，急送茅斋也可怜。",
        "dynasty": "唐",
        "collection_info": null
    },
    {
        "uuid": "f56cf8c188e0e15974eaa903ee67b9a1",
        "title": "诣徐卿觅果栽",
        "author": "杜甫",
        "content": "草堂少花今欲栽，不问绿李与黄梅。\n石笋街中却归去，果园坊裏为求来。",
        "dynasty": "唐",
        "collection_info": null
    },
    {
        "uuid": "e634a999f05ecd929495698a22562007",
        "title": "赠别何邕",
        "author": "杜甫",
        "content": "生死论交地，何由见一人。\n悲君随燕雀，薄宦走风尘。\n绵谷元通汉，沱江不向秦。\n五陵花满眼，传语故乡春。",
        "dynasty": "唐",
        "collection_info": null
    },
    {
        "uuid": "a9f3c21483b5e1b5d49c21f1340b2139",
        "title": "赠别郑炼赴襄阳",
        "author": "杜甫",
        "content": "戎马交驰际，柴门老病身。\n把君诗过日，念此别惊神。\n地阔峨眉晚，天高岘首春。\n为于耆旧内，试觅姓庞人。",
        "dynasty": "唐",
        "collection_info": null
    },
    {
        "uuid": "9cf915934255d34d64e5478bfff4d14b",
        "title": "重赠郑炼",
        "author": "杜甫",
        "content": "郑子将行罢使臣，囊无一物献尊亲。\n江山路远羇离日，裘马谁为感激人。",
        "dynasty": "唐",
        "collection_info": null
    },
    {
        "uuid": "44d57a812d265a8a04d010091e343491",
        "title": "奉和严中丞西城晚眺十韵",
        "author": "杜甫",
        "content": "汲黯匡君切，廉颇出将频。\n直词才不世，雄略动如神。\n政简移风速，诗清立意新。\n层城临暇景，绝域望余春。\n旗尾蛟龙会，楼头燕雀驯。\n地平江动蜀，天阔树浮秦。\n帝念深分阃，军须远算缗。\n花罗封蛱蝶，瑞锦送麒麟。\n辞第输高义，观图忆古人。\n征南多兴绪，事业闇相亲。",
        "dynasty": "唐",
        "collection_info": null
    },
    {
        "uuid": "4bf20dee7b1e1401e1d690f4c9981e3d",
        "title": "严中丞枉驾见过",
        "author": "杜甫",
        "content": "元戎小队出郊垧，问柳寻花到野亭。\n川合东西瞻使节，地分南北任流萍。\n扁舟不独如张翰，白帽还应似管宁。\n寂寞江天云雾裏，何人道有少微星。",
        "dynasty": "唐",
        "collection_info": null
    },
    {
        "uuid": "c8178a8d0ebcec23ea0299fa5139af8b",
        "title": "广州段功曹到得杨五长史谭书功曹却归聊寄此诗",
        "author": "杜甫",
        "content": "卫青开幕府，杨仆将楼船。\n汉节梅花外，春城海水边。\n铜梁书远及，珠浦使将旋。\n贫病他乡老，烦君万里传。",
        "dynasty": "唐",
        "collection_info": null
    },
    {
        "uuid": "f29a34cbd8b2f0a81c9282ad5a11ec08",
        "title": "得广州张判官叔卿书使还以诗代意",
        "author": "杜甫",
        "content": "乡关胡骑远，宇宙蜀城偏。\n忽得炎州信，遥从月峡传。\n云深骠骑幕，夜隔孝廉船。\n却寄双愁眼，相思泪点悬。",
        "dynasty": "唐",
        "collection_info": null
    },
    {
        "uuid": "902aec8a3a84e23bda561b23ff00b793",
        "title": "送段功曹归广州",
        "author": "杜甫",
        "content": "南海春天外，功曹几月程。\n峡云笼树小，湖日落船明。\n交趾丹砂重，韶州白葛轻。\n幸君因旅客，时寄锦官城。",
        "dynasty": "唐",
        "collection_info": null
    },
    {
        "uuid": "55eee012e72abf503db00041cd9ba123",
        "title": "绝句漫兴九首 一",
        "author": "杜甫",
        "content": "眼见客愁愁不醒，无赖春色到江亭。\n即遣花开深造次，便觉莺语太丁宁。",
        "dynasty": "唐",
        "collection_info": null
    },
    {
        "uuid": "e02d95a16ce1a9ccaeca50a9bbe75b48",
        "title": "绝句漫兴九首 二",
        "author": "杜甫",
        "content": "手种桃李非无主，野老墙低还似家。\n恰似春风相欺得，夜来吹折数枝花。",
        "dynasty": "唐",
        "collection_info": null
    },
    {
        "uuid": "47921ad868f8d2c9527892ac59202f30",
        "title": "绝句漫兴九首 三",
        "author": "杜甫",
        "content": "熟知茅斋绝低小，江上燕子故来频。\n衔泥点污琴书内，更接飞虫打着人。",
        "dynasty": "唐",
        "collection_info": null
    },
    {
        "uuid": "01305f8459880bcaa5138106e0db3146",
        "title": "绝句漫兴九首 四",
        "author": "杜甫",
        "content": "二月已破三月来，渐老逢春能几迴。\n莫思身外无穷事，且尽生前有限桮。",
        "dynasty": "唐",
        "collection_info": null
    },
    {
        "uuid": "5f6497030d90b27dded4fdc2c3d75c75",
        "title": "绝句漫兴九首 五",
        "author": "杜甫",
        "content": "肠断春江欲尽头，杖藜徐步立芳洲。\n颠狂柳絮随风去，轻薄桃花逐水流。",
        "dynasty": "唐",
        "collection_info": null
    },
    {
        "uuid": "cc47c545b4068153515e6b7c2e71c5b4",
        "title": "绝句漫兴九首 六",
        "author": "杜甫",
        "content": "懒慢无堪不出村，呼儿日在掩柴门。\n苍苔浊酒林中静，碧水春风野外昏。",
        "dynasty": "唐",
        "collection_info": null
    },
    {
        "uuid": "4e6be11364cc6c411cc6254685e4accc",
        "title": "绝句漫兴九首 七",
        "author": "杜甫",
        "content": "糁径杨花铺白毡，点溪荷叶迭青钱。\n笋根稚子无人见，沙上凫雏傍母眠。",
        "dynasty": "唐",
        "collection_info": null
    },
    {
        "uuid": "9bad61e5b6ce0a8493c24bfc92ddc143",
        "title": "绝句漫兴九首 八",
        "author": "杜甫",
        "content": "舍西柔桑叶可拈，江畔细麦復纤纤。\n人生几何春已夏，不放香醪如蜜甜。",
        "dynasty": "唐",
        "collection_info": null
    },
    {
        "uuid": "1bca08bd97ecdd675670c059985c4f8e",
        "title": "绝句漫兴九首 九",
        "author": "杜甫",
        "content": "隔户杨柳弱袅袅，恰似十五女儿腰。\n谁谓朝来不作意，狂风挽断最长条。",
        "dynasty": "唐",
        "collection_info": null
    },
    {
        "uuid": "f1bbfef0e2d67df4b40e0c27986988e4",
        "title": "江畔独步寻花七绝句 一",
        "author": "杜甫",
        "content": "江上被花恼不彻，无处告诉只颠狂。\n走觅南邻爱酒伴，经旬出饮独空床。",
        "dynasty": "唐",
        "collection_info": null
    },
    {
        "uuid": "ed682708866bce731b02c7da2042208f",
        "title": "江畔独步寻花七绝句 二",
        "author": "杜甫",
        "content": "稠花乱蘂畏江滨，行步欹危实怕春。\n诗酒尚堪驱使在，未须料理白头人。",
        "dynasty": "唐",
        "collection_info": null
    },
    {
        "uuid": "7a7f7e2ee847174f134e51d52dc28a66",
        "title": "江畔独步寻花七绝句 三",
        "author": "杜甫",
        "content": "江深竹静两三家，多事红花映白花。\n报答春光知有处，应须美酒送生涯。",
        "dynasty": "唐",
        "collection_info": null
    },
    {
        "uuid": "9f91f03c413f397c1930a9968b19ac99",
        "title": "江畔独步寻花七绝句 四",
        "author": "杜甫",
        "content": "东望少城花满烟，百花高楼更可怜。\n谁能载酒开金盏，唤取佳人舞绣筵。",
        "dynasty": "唐",
        "collection_info": null
    },
    {
        "uuid": "5f3dd4d8f374c0dae278475ca0c47712",
        "title": "江畔独步寻花七绝句 五",
        "author": "杜甫",
        "content": "黄师塔前江水东，春光懒困倚微风。\n桃花一簇开无主，可爱深红爱浅红。",
        "dynasty": "唐",
        "collection_info": null
    },
    {
        "uuid": "f3011dffc6c98e09deb8aafb7e4a08f7",
        "title": "江畔独步寻花七绝句 六",
        "author": "杜甫",
        "content": "黄四娘家花满蹊，千朵万朵压枝低。\n留连戏蝶时时舞，自在娇莺恰恰啼。",
        "dynasty": "唐",
        "collection_info": null
    },
    {
        "uuid": "c56d60ad04bb1c0c6e0504fb3fbc09ec",
        "title": "江畔独步寻花七绝句 七",
        "author": "杜甫",
        "content": "不是爱花即肯死，只恐花尽老相催。\n繁枝容易纷纷落，嫩叶商量细细开。",
        "dynasty": "唐",
        "collection_info": null
    },
    {
        "uuid": "b67a8abc0aea1a0edf8f4bffe5ffbcb7",
        "title": "三绝句 一",
        "author": "杜甫",
        "content": "楸树馨香倚钓矶，斩新花蘂未应飞。\n不如醉裏风吹尽，可忍醒时雨打稀。",
        "dynasty": "唐",
        "collection_info": null
    },
    {
        "uuid": "9e05188245fde15a91a41b13e0e98962",
        "title": "三绝句 二",
        "author": "杜甫",
        "content": "门外鸬鷀去不来，沙头忽见眼相猜。\n自今已后知人意，一日须来一百回。",
        "dynasty": "唐",
        "collection_info": null
    },
    {
        "uuid": "6c3da624cbdd4d4c8f1b027a84f464db",
        "title": "三绝句 三",
        "author": "杜甫",
        "content": "无数春笋满林生，柴门密掩断人行。\n会须上番看成竹，客至从嗔不出迎。",
        "dynasty": "唐",
        "collection_info": null
    },
    {
        "uuid": "776f8e8ebc69a38ebcc26f7792039824",
        "title": "戏为六绝句 一",
        "author": "杜甫",
        "content": "庾信文章老更成，凌云健笔意纵横。\n今人嗤点流传赋，不觉前贤畏后生。",
        "dynasty": "唐",
        "collection_info": null
    },
    {
        "uuid": "40256ba2bd5616de5d8f9197aad79272",
        "title": "戏为六绝句 二",
        "author": "杜甫",
        "content": "杨王卢骆当时体，轻薄为文哂未休。\n尔曹身与名俱灭，不废江河万古流。",
        "dynasty": "唐",
        "collection_info": null
    },
    {
        "uuid": "b7c9dcb772a64803e8cac0365b59369a",
        "title": "戏为六绝句 三",
        "author": "杜甫",
        "content": "从使卢王操翰墨，劣于汉魏近风骚。\n龙文虎脊皆君驭，历块过都见尔曹。",
        "dynasty": "唐",
        "collection_info": null
    },
    {
        "uuid": "29b80517d33d7bb249ed049043a37610",
        "title": "戏为六绝句 四",
        "author": "杜甫",
        "content": "才力应难夸数公，凡今谁是出羣雄。\n或看翡翠兰苕上，未掣鲸鱼碧海中。",
        "dynasty": "唐",
        "collection_info": null
    },
    {
        "uuid": "09d45bb25909b528374fd0164da06e89",
        "title": "戏为六绝句 五",
        "author": "杜甫",
        "content": "不薄今人爱古人，清词丽句必为邻。\n窃攀屈宋宜方驾，恐与齐梁作后尘。",
        "dynasty": "唐",
        "collection_info": null
    },
    {
        "uuid": "ce8135058fbc4e376bca1d261fde676b",
        "title": "戏为六绝句 六",
        "author": "杜甫",
        "content": "未及前贤更勿疑，递相祖述復先谁。\n别裁僞体亲风雅，转益多师是汝师。",
        "dynasty": "唐",
        "collection_info": null
    }
]