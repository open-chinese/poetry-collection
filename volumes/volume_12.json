[
    {
        "title": "南歌子 玉盏浮琼蚁",
        "author": "郭世模",
        "content": "玉盏浮琼蚁，金奁吐翠虬。\n醉乡归路接温柔。\n暗卜幽期低约、笑藏阄。\n索去眉先锁，将言泪已流。\n小窗移火更迟留。\n自剔灯花油涴、玉搔头。",
        "dynasty": "宋",
        "collection_info": null
    },
    {
        "title": "念奴娇 光风转蕙",
        "author": "郭世模",
        "content": "光风转蕙，泛崇兰、漠漠满城飞絮。\n金谷楼危山共远，几点亭亭烟树。\n枝上残花，胭脂满地，乱落如红雨。\n青春将暮，玉箫声在何处。\n无端天与娉婷，帘钩鹦鹉，梦断闻残语。\n玉骨瘦来无一把，手挹罗衣看取。\n江北江南，灵均去后，谁采苹花与。\n香销云散，断魂分付潮去。",
        "dynasty": "宋",
        "collection_info": null
    },
    {
        "title": "浣溪沙 几点胭脂印指红",
        "author": "郭世模",
        "content": "几点胭脂印指红。\n一双蛾绿敛眉浓。\n夜寒绡帐烛花融。\n剩炷龙涎熏骨冷，旋调银液镇心忪。\n整鬟羞顾半娇慵。",
        "dynasty": "宋",
        "collection_info": null
    },
    {
        "title": "木兰花・玉楼春 监郡风流欢洽",
        "author": "黄仁荣",
        "content": "监郡风流欢洽。",
        "dynasty": "宋",
        "collection_info": null
    },
    {
        "title": "失调名 谁知花有主",
        "author": "许左之",
        "content": "谁知花有主。\n误入花深处。\n放直下、酒杯干、便归去。",
        "dynasty": "宋",
        "collection_info": null
    },
    {
        "title": "失调名 忆你当初",
        "author": "许左之",
        "content": "忆你当初，惜我不去。\n伤我如今，留你不住。",
        "dynasty": "宋",
        "collection_info": null
    },
    {
        "title": "念奴娇 午风清暑",
        "author": "黄谈",
        "content": "午风清暑，过西湖隐约，曾游堤路。\n云径烟扉人境绝，真是珠宫玄圃。\n倦倚阑干，笑呼艇子，同入荷花去。\n一杯相属，恍然身在何许。\n休怪梦入巫云，凌波罗袜，我在迷湘浦。\n缥缈惊鸿飞燕举，却怨严城钟鼓。\n百斛明珠，千金骏马，豪气今犹故。\n归来清晓，幅巾犹带香露。",
        "dynasty": "宋",
        "collection_info": null
    },
    {
        "title": "水调歌头 雪月两相映",
        "author": "张",
        "content": "雪月两相映，水石互悲鸣。\n不知岩上枯木，今夜若为情。\n应见尘中胶扰，便道山间空旷，与么了平生。\n与么平生了，□水不流行。\n起披衣，瞻碧汉，露华清。\n寥寥千载，此事本分明。\n若向干坤识易，便信行藏无间，处处总圆成。\n记取渊冰语，莫错定盘星。",
        "dynasty": "宋",
        "collection_info": null
    },
    {
        "title": "水龙吟 少年闻说京华",
        "author": "阎苍舒",
        "content": "少年闻说京华，上元景色烘晴昼。\n朱轮画毂，雕鞍玉勒，九衢争骤。\n春满鳌山，夜沈陆海，一天星斗。\n正红球过了，鸣鞘声断，迥鸾驭、钧天奏。\n谁料此生亲到，十五年、都城如旧。\n而今但有，伤心烟雾，萦愁杨柳。\n宝箓宫前，绛霄楼下，不堪回首。\n愿皇图早复，端门灯火，照人还又。",
        "dynasty": "宋",
        "collection_info": null
    },
    {
        "title": "柳梢青 惊世文章",
        "author": "崔敦礼",
        "content": "惊世文章，门户照人，外家衣钵。\n多谢温存，相期宅相，此恩难说。\n今朝祝寿樽前，共拜舞、诸孙下列。\n但愿从今，一年强似，一年时节。",
        "dynasty": "宋",
        "collection_info": null
    },
    {
        "title": "西江月 暖日江南梅柳",
        "author": "崔敦礼",
        "content": "暖日江南梅柳，春风堂上笙歌。\n满斟醽醁笑声哗。\n再拜千年寿嘏。\n清健非缘服玉，红颜不是苍霞。\n仙姿福禄自无涯。\n要看沧溟绿野。",
        "dynasty": "宋",
        "collection_info": null
    },
    {
        "title": "鹧鸪天 本是瑶台月里仙",
        "author": "崔敦礼",
        "content": "本是瑶台月里仙。\n笑麾鸾鹤住人间。\n蟠桃一熟三千岁，剩对春风日月闲。\n缡绶结，彩衣斑。\n孙枝相应傍门阑。\n年年同上长生酒，得见沧溟几度干。",
        "dynasty": "宋",
        "collection_info": null
    },
    {
        "title": "鹧鸪天 王母瑶池景物鲜",
        "author": "崔敦礼",
        "content": "王母瑶池景物鲜。\n蟠桃华宝不知年。\n天教把定春风笑，来作人间长寿仙。\n披蕊芨，诵云篇。\n朝朝香火篆炉烟。\n只将清静为真乐，合住春秋岁八千。",
        "dynasty": "宋",
        "collection_info": null
    },
    {
        "title": "念奴娇 吴松江畔",
        "author": "崔敦礼",
        "content": "吴松江畔，对烟波浩渺，相忘鸥鸟。\n日日篮舆湖上路，十里珠帘惊笑。\n高下楼台，浅深溪坞，着此香山老。\n辋川图上，好风吹梦曾到。\n不用金谷繁华，碧城修竹，自比封君号。\n万壑千岩天付与，一洗寒酸郊岛。\n霖雨方思，烟尘未扫，合挽三江倒。\n功成名遂，却来依旧华表。",
        "dynasty": "宋",
        "collection_info": null
    },
    {
        "title": "水调歌头 倚棹太湖畔",
        "author": "崔敦礼",
        "content": "倚棹太湖畔，踏月上垂虹。\n银涛万顷无际，渺渺欲浮空。\n为问瀛洲何在，我欲骑鲸归去，挥手谢尘笼。\n未得世缘了，佳处且从容。\n饮湖光，披晓月，抹春风。\n平生豪气安用，江海兴无穷。\n身在冰壶千里，独倚朱栏一啸，惊起睡中龙。\n此乐岂多得，归去莫匆匆。",
        "dynasty": "宋",
        "collection_info": null
    },
    {
        "title": "江城子 吴王台上雨初晴",
        "author": "崔敦礼",
        "content": "吴王台上雨初晴。\n远烟横。\n柳如云。\n门外西风，催踏马啼尘。\n声断阳关人去□，遮落日，向西秦。\n不教容易纵归程。\n语酸辛。\n黯消魂。\n且共一尊，相属莫辞频。\n后夜月明千里隔，君忆我，我思君。",
        "dynasty": "宋",
        "collection_info": null
    },
    {
        "title": "诉衷情 今朝人自藕州来",
        "author": "陈造",
        "content": "今朝人自藕州来。\n花意尚迟迥。\n几时画船同载，云锦照樽罍。\n铃斋外，已全开。\n是谁催，诗仙住处，和气回春，羯鼓如雷。",
        "dynasty": "宋",
        "collection_info": null
    },
    {
        "title": "蝶恋花 山立翠屏开几面",
        "author": "陈造",
        "content": "山立翠屏开几面。\n画舸经行，蒲葺□□岸。\n想过溪门帆影转。\n湖光忽作浮天远。\n诗卷来时春晼晚。\n愁把钓游，佳处寻思遍。\n不许冷官人所贱。\n拘缠自叹冰蚕茧。",
        "dynasty": "宋",
        "collection_info": null
    },
    {
        "title": "洞仙歌 蝶狂风闹",
        "author": "陈造",
        "content": "蝶狂风闹，不到凝香地。\n谁见飞琼巧梳洗。\n厌孤标冷艳，不入时宜，银烛底，酒沁冰肌未睡。\n东君怜索寞，分寄寒斋，闹耐残醒嗅芳蕊。\n费西湖东阁，多少诗愁，援采笔、重与江梅品第。\n算肯容、丹杏接仙游，又却要蕊宫，侍香扶醉。",
        "dynasty": "宋",
        "collection_info": null
    },
    {
        "title": "水调歌头 胜日探梅去",
        "author": "陈造",
        "content": "胜日探梅去，邂逅得奇观。\n南枝的皪，陡觉品俗又香悭。\n曾是瑶妃清瘦，帝与金丹换骨，酒韵上韶颜。\n百叠侈罗袂，小立耐春寒。\n凝香地，古仙伯，玉尘间。\n烦公持并三友，秀色更堪飡。\n定笑芙蓉骚客，认作东风桃杏，醉眼自相谩。\n相见落诗笔，字字漱龙阑。",
        "dynasty": "宋",
        "collection_info": null
    },
    {
        "title": "菩萨蛮 冰花的皪冰蟾下",
        "author": "陈造",
        "content": "冰花的皪冰蟾下。\n松烟竹雾溪桥夜。\n斜倚小峰峦。\n依依同岁寒。\n生绡明粉墨。\n浅笑犹倾国。\n恰似野桥看。\n飘零只等闲。",
        "dynasty": "宋",
        "collection_info": null
    },
    {
        "title": "虞美人 凝香仙伯莺花主",
        "author": "陈造",
        "content": "凝香仙伯莺花主。\n雅意怜羁旅。\n略分春色便浓欢。\n街吏何妨日日、报平安。\n诗人一醉龙公妒。\n恰限今朝雨。\n关门独酌强伸眉。\n也胜栖栖腰铺、守风时。",
        "dynasty": "宋",
        "collection_info": null
    },
    {
        "title": "鹧鸪天 闲去街头赏大花",
        "author": "陈造",
        "content": "闲去街头赏大花。\n翠帷珠幰护豪华。\n西真宴罢群仙醉，千尺黄云错紫霞。\n团粉黛，闹箫笳。\n使星躔处住灵槎。\n定知今夜游仙梦，不落西京姚魏家。",
        "dynasty": "宋",
        "collection_info": null
    },
    {
        "title": "鹧鸪天 遍赏扬州百种花",
        "author": "陈造",
        "content": "遍赏扬州百种花。\n因循忘却鬓苍华。\n客闲惯刻分题烛，坐久还生醉眼霞。\n催掺鼓，趁鸣笳。\n未应回首问归槎。\n清明寒食风烟地，判到今春不着家。",
        "dynasty": "宋",
        "collection_info": null
    },
    {
        "title": "鹧鸪天 醉阅东风百种花",
        "author": "陈造",
        "content": "醉阅东风百种花。\n醒来长悔误随车。\n须知绿幕黄帘底，别有春藏姚魏家。\n空想像，胜惊嗟。\n梦云从此漫天涯。\n二年得趁花前约，潘鬓缘愁恐更华。",
        "dynasty": "宋",
        "collection_info": null
    },
    {
        "title": "江神子・江城子 歌筵当日小蓬瀛",
        "author": "陈造",
        "content": "歌筵当日小蓬瀛。\n晚妆明。\n识芳卿。\n挽袖新词，曾博遏云声。\n又侍仙翁灯夕饮，红雾底，沸箫笙。\n催人刻烛待诗成。\n捧雕觥。\n媚盈盈。\n不道醉魂，入夜已瞢腾。\n墨涴香罗回盼处，和笑道，太狂生。",
        "dynasty": "宋",
        "collection_info": null
    },
    {
        "title": "鹧鸪天 间世文章万选钱",
        "author": "黄定",
        "content": "间世文章万选钱。\n清时平步八花砖。\n大开紫府瑶池宴，正是橙黄橘绿天。\n金烛里，玉堂前。\n翰林元是武夷仙。\n雍容草罢明堂诏，留取天香馥寿筵。",
        "dynasty": "宋",
        "collection_info": null
    },
    {
        "title": "念奴娇 扁舟夜泛",
        "author": "王自中",
        "content": "扁舟夜泛，向子陵台下，偃帆收橹。\n水阔风摇舟不定。\n依约月华新吐。\n细酌清泉，痛浇尘臆，唤起先生语。\n当年纶钓，为谁高卧烟渚。\n还念古往今来，功名可共，能几人光武。\n一旦星文惊四海，从此故人何许。\n到底轩裳，不如蓑笠，久矣心相与。\n天低云淡，浩然吾欲高举。",
        "dynasty": "宋",
        "collection_info": null
    },
    {
        "title": "水调歌头 金节照南国",
        "author": "李处全",
        "content": "金节照南国，画戟壮陪都。\n严谯古角霜晓，雄胜压全吴。\n葱倩采香古径，缥缈折梅新奏，春事早关渠。\n谁识使君意，行乐与民俱。\n披绣幌，熏宝篆，引琼酥。\n黄堂富暇，宾幕谈笑足欢娱。\n看取十行丹诏，遥指五云深处，归路接亨衢。\n玉佩映鸳缀，不老奉轩虞。",
        "dynasty": "宋",
        "collection_info": null
    },
    {
        "title": "水调歌头 上马趣携酒",
        "author": "李处全",
        "content": "上马趣携酒，送客古朱方。\n秋风斜日山际，低草见牛羊。\n酩酊不知更漏，但见横江白露，清映月如霜。\n平睨广寒殿，谁说路歧长。\n醉还醒，时起舞，念吾乡。\n江山尔尔，回首千载几兴亡。\n一笑书生事业，谁信管城居士，不换碧油幢。\n好在中冷水，击楫奏伊凉。",
        "dynasty": "宋",
        "collection_info": null
    },
    {
        "title": "鹧鸪天 静乐堂中禅悦身",
        "author": "韩淲",
        "content": "静乐堂中禅悦身。\n相家庆袭两家春。\n瑶池云气冲霄鹤，兰砌风标瑞世麟。\n华屋邃，宝杯新。\n年年秋与月常明。\n笙箫且奏长生曲，宣劝还看送喜频。",
        "dynasty": "宋",
        "collection_info": null
    },
    {
        "title": "忆秦娥 香滴滴",
        "author": "韩淲",
        "content": "香滴滴。\n肌肤冰雪娇无力。\n娇无力。\n秋风凉冷，有谁消得。\n洗妆不奈云鬟侧。\n璧堂珠院空相忆。\n空相忆。\n轻颦浅笑，小梅标格。",
        "dynasty": "宋",
        "collection_info": null
    },
    {
        "title": "朝中措 熏风两节照稽山",
        "author": "韩淲",
        "content": "熏风两节照稽山。\n三百里湖间。\n镜上谁为贺老，棹船能伴官闲。\n今年寿日，不妨吟啸，还上清班。\n为寄长生新曲，齐眉想见酡颜。",
        "dynasty": "宋",
        "collection_info": null
    },
    {
        "title": "醉落魄・一斛珠 风高木落",
        "author": "韩淲",
        "content": "风高木落。\n壮心万里空回薄。\n振衣待把尘埃濯。\n声里斜阳，孤起戍楼角。\n人生谁会谁为错。\n年来但觉多离索。\n黄花照地浑开却。\n华发如斯，同和醉落魄。",
        "dynasty": "宋",
        "collection_info": null
    },
    {
        "title": "朝中措 山林锺鼎似无同",
        "author": "韩淲",
        "content": "山林锺鼎似无同。\n舒卷有穷通。\n洗出壶中三峡，帝城赢得从容。\n黄流乱注，狂澜既倒，砥柱能东。\n此际诞弥杯酒，宜歌风虎云龙。",
        "dynasty": "宋",
        "collection_info": null
    },
    {
        "title": "西江月 日日山迷水癖",
        "author": "韩淲",
        "content": "日日山迷水癖，年年书恼诗痴。\n寻思那里要他知。\n试比古人犹未。\n往往眼甜口苦，常常心是身非。\n如何则甚破他疑。\n只学今人足矣。",
        "dynasty": "宋",
        "collection_info": null
    },
    {
        "title": "阮郎归 小楼秋霁碧阑干",
        "author": "韩淲",
        "content": "小楼秋霁碧阑干。\n中人初薄寒。\n霜风吹我到湖山。\n平林斜照残。\n空阔里，有无间。\n牵萝翠袖闲。\n篮舆兴尽却愁还。\n断肠歌未阑。",
        "dynasty": "宋",
        "collection_info": null
    },
    {
        "title": "好事近 湖上有孤山",
        "author": "韩淲",
        "content": "湖上有孤山，合把探梅词刻。\n清浅黄昏时候，冷疏枝寒色。\n窗前忽到又如何，一夜足相忆。\n信道收香藏白，报春风消息。",
        "dynasty": "宋",
        "collection_info": null
    },
    {
        "title": "浣溪沙 买得船儿去下湖",
        "author": "韩淲",
        "content": "买得船儿去下湖。\n这些天气近来无。\n清和风里绿阴初。\n酒不为渠闲放荡，诗应嫌我太粗疏。\n酒徒诗社复何如。",
        "dynasty": "宋",
        "collection_info": null
    },
    {
        "title": "浣溪沙 江上新凉入酒杯",
        "author": "韩淲",
        "content": "江上新凉入酒杯。\n瑞芝堂祝寿筵开。\n五楼百雉更崔嵬。\n劳来流离施菽麦，作成丰稔到田莱。\n便朝天去也徘徊。",
        "dynasty": "宋",
        "collection_info": null
    },
    {
        "title": "醉桃源・阮郎归 残春风雨绕檐声",
        "author": "韩淲",
        "content": "残春风雨绕檐声。\n山空分外鸣。\n闲来落佩倒冠缨。\n尚馀亲旧情。\n人不见，句还成。\n又听求友莺。\n濯缨一曲可流行。\n何须观我生。",
        "dynasty": "宋",
        "collection_info": null
    },
    {
        "title": "浣溪沙 留得菖蒲酒一杯",
        "author": "韩淲",
        "content": "留得菖蒲酒一杯。\n与公今日寿筵开。\n灵山排闼送青来。\n须信南州高士后，持荷持节照苏台。\n瑞云深处是三台。",
        "dynasty": "宋",
        "collection_info": null
    },
    {
        "title": "醉桃源・阮郎归 固穷斋里语吾生",
        "author": "韩淲",
        "content": "固穷斋里语吾生。\n言之必可行。\n扶疏夏木既啼莺。\n更逢鱼计成。\n多雅尚，少时情。\n沧浪渔父缨。\n高歌宁与俗争鸣。\n朱弦疏越声。",
        "dynasty": "宋",
        "collection_info": null
    },
    {
        "title": "减字木兰花 从心所欲",
        "author": "韩淲",
        "content": "从心所欲。\n高蹈祠官惟见独。\n其寿伊何。\n古井章泉水不波。\n腊前梅好。\n玉洁日光香耐老。\n才大三千。\n首首清诗得自编。",
        "dynasty": "宋",
        "collection_info": null
    },
    {
        "title": "菩萨蛮 归来又喜山中约",
        "author": "韩淲",
        "content": "归来又喜山中约。\n菊枝桂树真宜酌。\n兴尽只观山。\n秋深方闭关。\n会须追雅步。\n策蹇或肩舆。\n少待必能治。\n膏肓泉石医。",
        "dynasty": "宋",
        "collection_info": null
    },
    {
        "title": "百字令・念奴娇 园居好处",
        "author": "韩淲",
        "content": "园居好处，是古梅飞动、欺霜凌雪。\n底问纷华桃李态，自倚天姿明洁。\n城外灵山，桥头玉水，多少佳风月。\n岁寒时候，南枝尤与清绝。\n几回唤酒寻诗，诗成小醉，絮帽浑敧侧。\n领略不辞身跌宕，一洗群儿啁哳。\n太始遗音，元和新样，到了都难说。\n草玄经在，对花何闷孤寂。",
        "dynasty": "宋",
        "collection_info": null
    },
    {
        "title": "一翦梅 醉倒城中不过溪",
        "author": "韩淲",
        "content": "醉倒城中不过溪。\n溪外无尘，惟掩柴扉。\n水浮桥漾翠烟霏。\n一片闲情，能几人知。\n留饮君家絮帽敧。\n爆竹声中，万事如斯。\n梅催春动已熹微。\n尔既能来，我亦何疑。",
        "dynasty": "宋",
        "collection_info": null
    },
    {
        "title": "贺新郎 又见年年雪",
        "author": "韩淲",
        "content": "又见年年雪。\n水浮桥、南岸幽处，周遭森列。\n横碧轩中空旧话，独钓寒江愁绝。\n更一段、冰霜高洁。\n忽得两篇强健曲，倚回风、洒急凭谁说。\n嗟巩雒，乃闽浙。\n何当醉酒扬雄宅。\n问避人避地，其如楚之舆接。\n览德已而歌凤去，千仞辉翔难蹑。\n我和句、却愁狂辄。\n折尽梅花伤岁暮，□撒盐、起絮分才劣。\n鸡犬静，涧篱�怼�",
        "dynasty": "宋",
        "collection_info": null
    },
    {
        "title": "点绛唇 竹隐高深",
        "author": "韩淲",
        "content": "竹隐高深，夏凉日有清风度。\n苎衣绳屦。\n鹤发空相顾。\n翠扑流烟，又向溪翁去。\n青山路。\n要当同住。\n长占无尘处。",
        "dynasty": "宋",
        "collection_info": null
    },
    {
        "title": "菩萨蛮 秋林只共秋风老",
        "author": "韩淲",
        "content": "秋林只共秋风老。\n秋山却笑秋吟少。\n恰恨有秋香。\n青岩秋夜凉。\n清秋须是酒。\n结客秋知否。\n醉笔写成秋。\n一秋无复愁。",
        "dynasty": "宋",
        "collection_info": null
    },
    {
        "title": "祝英台近 海棠开",
        "author": "韩淲",
        "content": "海棠开，春已半，桃李又如许。\n一朵梨花，院落阑干雨。\n不禁中酒情怀，爱闲懊恼，都忘却、旧题诗处。\n燕莺语。\n溪岸点点飞绵，杨柳无重数。\n带得愁来，莫恁空休去。\n断肠芳草天涯，行云荏苒，和好梦、有谁分付。",
        "dynasty": "宋",
        "collection_info": null
    },
    {
        "title": "谒金门 人已醉",
        "author": "韩淲",
        "content": "人已醉。\n溪北溪南春意。\n击鼓吹箫花落未。\n杏梅桃共李。\n水底鱼龙惊起。\n推枕月明千里。\n伊吕衰翁徒尔耳。\n我怀犹未是。",
        "dynasty": "宋",
        "collection_info": null
    },
    {
        "title": "虞美人 晓来一阵催花雨",
        "author": "韩淲",
        "content": "晓来一阵催花雨。\n正桃李、横塘处。\n笙歌帘幕燕莺喧。\n春在人间不老、谷城仙。\n潇湘图画迎千骑。\n襦裤欢声起。\n功名风虎庆云龙。\n更看万钉横带、系金狨。",
        "dynasty": "宋",
        "collection_info": null
    },
    {
        "title": "朝中措 水南何事兴偏浓",
        "author": "韩淲",
        "content": "水南何事兴偏浓。\n花草小园中。\n山气静分馀霭，泉声幽转流淙。\n午桥坐上英豪客，今昔为谁容。\n不是倚楼人在，登临无复携筇。",
        "dynasty": "宋",
        "collection_info": null
    },
    {
        "title": "卜算子 烟雨海棠花",
        "author": "韩淲",
        "content": "烟雨海棠花，春夜沈沈酌。\n寒食清明数日间，人也须行乐。\n不怕笛声长，只怕风儿恶。\n烛影红酣宝篆香，楼上黄昏角。",
        "dynasty": "宋",
        "collection_info": null
    },
    {
        "title": "谒金门 闲度日",
        "author": "韩淲",
        "content": "闲度日。\n愁里费人辞辟。\n榆火新烟还熟食。\n小墙花槛直。\n锦字玉徽清集。\n何用主人留客。\n相赏暂时谁画得。\n庞公非浪出。",
        "dynasty": "宋",
        "collection_info": null
    },
    {
        "title": "浣溪沙 锦瑟瑶琴续断弦",
        "author": "韩淲",
        "content": "锦瑟瑶琴续断弦。\n璧堂初过牡丹天。\n玉钩斜压小珠帘。\n睡鸭炉温吟散后，双鸳屏掩酒醒前。\n一番春事怨啼鹃。",
        "dynasty": "宋",
        "collection_info": null
    },
    {
        "title": "菩萨蛮 丝丝柳色清愁织",
        "author": "韩淲",
        "content": "丝丝柳色清愁织。\n山城望断花溪碧。\n回首仲宣楼。\n登临无计愁。\n雨声吹海立。\n流转韶光急。\n九万有鹏程。\n沈香天上亭。",
        "dynasty": "宋",
        "collection_info": null
    },
    {
        "title": "好事近 梅雨快晴风",
        "author": "韩淲",
        "content": "梅雨快晴风，苔竹定翻新箨。\n相望得寻幽调，把陈言都略。\n大江东去更飞云，心事共回薄。\n彷佛散庵佳处，一声声猿鹤。",
        "dynasty": "宋",
        "collection_info": null
    },
    {
        "title": "好事近 黄发享颐期",
        "author": "韩淲",
        "content": "黄发享颐期，兄弟此时宜告。\n见说对床夜雨，世间尘都扫。\n青毡堂外瑞峰高，云气拂晴昊。\n老大中原人物，在江湖乡保。",
        "dynasty": "宋",
        "collection_info": null
    },
    {
        "title": "好事近 三叠古藤阴",
        "author": "韩淲",
        "content": "三叠古藤阴，自笑无能为役。\n千载和陶新曲，了非仙非释。\n影徒随我月徘徊，风叶露华湿。\n瓮下是成真逸，醉令人思毕。",
        "dynasty": "宋",
        "collection_info": null
    },
    {
        "title": "朝中措 霓裳霞佩淡丰容",
        "author": "韩淲",
        "content": "霓裳霞佩淡丰容。\n云冷露华浓。\n唤起石丁归去，冥冥仙仗崆峒。\n人间秋老花饶笑，清映小帘栊。\n记取五城深处，凤箫吹下天风。",
        "dynasty": "宋",
        "collection_info": null
    },
    {
        "title": "水调歌头 新月已如许",
        "author": "韩淲",
        "content": "新月已如许，我问带湖梅。\n人闲题句，赢得浮潋酒盈杯。\n落拓豪英满坐，烂漫风骚连纸，天外凤凰来。\n只怕轻孤负，莫待巧安排。\n空翠滴，寒爽矣，晚佳哉。\n为君绝倒，折尽千树玉蓓堆。\n渺渺章泉好在，寂寂卢泉仙去，今古付尊罍。\n拍手见花木，放眼记莓苔。",
        "dynasty": "宋",
        "collection_info": null
    },
    {
        "title": "鹧鸪天 看了香梅看瑞香",
        "author": "韩淲",
        "content": "看了香梅看瑞香。\n月桥花槛更云窗。\n不知是有春多少，玉水灵山醉几场。\n闲蝶梦，褪蜂黄。\n尽温柔处尽端相。\n珠帘十里扬州路，赢得潘郎两鬓霜。",
        "dynasty": "宋",
        "collection_info": null
    },
    {
        "title": "菩萨蛮 今年是处梅花早",
        "author": "韩淲",
        "content": "今年是处梅花早。\n分明开到章泉好。\n兄弟寿杯同。\n暗香明月风。\n风流文物旧。\n春意枝枝透。\n儿侄定飞轩。\n衣冠与世传。",
        "dynasty": "宋",
        "collection_info": null
    },
    {
        "title": "菩萨蛮 聚星亭下书堂水",
        "author": "韩淲",
        "content": "聚星亭下书堂水。\n冬来欲问梅花使。\n圭撮是何官。\n人间有底难。\n章泉词和去。\n交道元如故。\n转眼岁将穷。\n溪头鹤发翁。",
        "dynasty": "宋",
        "collection_info": null
    },
    {
        "title": "朝中措 年年羞插菊花游",
        "author": "韩淲",
        "content": "年年羞插菊花游。\n华发不禁秋。\n此日遨头寻胜，消除万斛清愁。\n湿云凉雨南台上，歌动玉溪流。\n俯仰人间今古，多情破帽飕飕。",
        "dynasty": "宋",
        "collection_info": null
    },
    {
        "title": "点绛唇 银笔金花",
        "author": "韩淲",
        "content": "银笔金花，断肠有句闲挥扫。\n又还落了。\n梅片阳春小。\n古往今来，风味须才调。\n山林少。\n这些襟抱。\n输与江东老。",
        "dynasty": "宋",
        "collection_info": null
    },
    {
        "title": "菩萨蛮 的皪南枝横县宇",
        "author": "韩淲",
        "content": "的皪南枝横县宇。\n空山无此新花吐。\n手种几多梅。\n迎霜今已开。\n簪屏聊隐几。\n诗与君应喜。\n更报晏斋翁。\n相将索笑同。",
        "dynasty": "宋",
        "collection_info": null
    },
    {
        "title": "鹧鸪天 莫笑闲身老态多",
        "author": "韩淲",
        "content": "莫笑闲身老态多。\n避人避世欲如何。\n分明画出山阴道。\n太息吟成宁戚歌。\n穿木石，泛烟波。\n从前魑魅喜人过。\n灵山西畔高溪上，一棹归来舞短蓑。",
        "dynasty": "宋",
        "collection_info": null
    },
    {
        "title": "浣溪沙 系得船儿柳岸头",
        "author": "韩淲",
        "content": "系得船儿柳岸头。\n夹江灯火雨飕飕。\n寻诗家醉更绸缪。\n待腊未教寒事少，小春搀取暗香浮。\n夜长飞梦失清愁。",
        "dynasty": "宋",
        "collection_info": null
    },
    {
        "title": "浣溪沙 爱日回春一线长",
        "author": "韩淲",
        "content": "爱日回春一线长。\n氛氲谁忆御炉香。\n孤城岁晚卧沧江。\n花底千官迎淑气，湖阴十里写晴光。\n剩拼华发醉为乡。",
        "dynasty": "宋",
        "collection_info": null
    },
    {
        "title": "浣溪沙 春入疏弦调外声",
        "author": "韩淲",
        "content": "春入疏弦调外声。\n雪云初霁带湖清。\n屏温香软绮窗深。\n山倚虚窗情淡淡，水流清浅韵泠泠。\n断魂醒处梦难凭。",
        "dynasty": "宋",
        "collection_info": null
    },
    {
        "title": "谒金门 云外月",
        "author": "韩淲",
        "content": "云外月。\n画出一痕清绝。\n梅已飘零桃未发。\n带湖烟水阔。\n汀渚尚留微雪。\n不恨酒融歌歇。\n老我多情胶漫结。\n半醒空自说。",
        "dynasty": "宋",
        "collection_info": null
    },
    {
        "title": "临江仙 满眼春生梅柳意",
        "author": "韩淲",
        "content": "满眼春生梅柳意，山居清听风泉。\n又因初度说今年。\n华颠相望处，新曲忽来前。\n自笑一周闲甲子，何为佞佛贪仙。\n如翁辈行敢随肩。\n徒知言语妙，欢喜向谁传。",
        "dynasty": "宋",
        "collection_info": null
    },
    {
        "title": "谒金门 不怕醉",
        "author": "韩淲",
        "content": "不怕醉。\n记取吟边滋味。\n幽草绿阴花絮里。\n莺啼双燕起。\n老去是何乡里。\n漠漠吴头楚尾。\n一曲荒山清照水。\n殢渠杯酒旨。",
        "dynasty": "宋",
        "collection_info": null
    },
    {
        "title": "霜天晓角 雨收云薄",
        "author": "韩淲",
        "content": "雨收云薄。\n有底情怀恶。\n一段春风花事，吟得就、又忘却。\n海棠红未落。\n细细流霞酌。\n选甚蝇营狗苟，皆现定、有何错。",
        "dynasty": "宋",
        "collection_info": null
    },
    {
        "title": "临江仙 寒食清明春事好",
        "author": "韩淲",
        "content": "寒食清明春事好，公家霁月光风。\n年时犹记雨声中。\n州侯陈乐舞，法从酒杯同。\n坐上王杨虽自散，酴醿依旧香浓。\n待将诗易寿无穷。\n鸢飞鱼跃矣，风虎更云龙。",
        "dynasty": "宋",
        "collection_info": null
    },
    {
        "title": "鹧鸪天 莫道庞公不入州",
        "author": "韩淲",
        "content": "莫道庞公不入州。\n为谁歌酒也迟留。\n襟期别乘真难事，领略同游岂易谋。\n他扰扰，自悠悠。\n香浮茉莉笑花头。\n一帘云影催诗雨，唤起佳人无限愁。",
        "dynasty": "宋",
        "collection_info": null
    },
    {
        "title": "鹊桥仙 诗非漫与",
        "author": "韩淲",
        "content": "诗非漫与，酒非无算，都是悲秋兴在。\n与君觞咏欲如何，画不就、新凉境界。\n微云抹月，斜河回斗，隐隐奇奇怪怪。\n刚风九万舞瑶林，甚些少、人间利害。",
        "dynasty": "宋",
        "collection_info": null
    },
    {
        "title": "浣溪沙 闲里相看两鬓秋",
        "author": "韩淲",
        "content": "闲里相看两鬓秋。\n酒能沾醉雨能幽。\n吾庐何幸得翁留。\n世路尽教终易与，山林佳话恐难酬。\n人来人去亦知不。",
        "dynasty": "宋",
        "collection_info": null
    },
    {
        "title": "浣溪沙 分付心情作上元",
        "author": "韩淲",
        "content": "分付心情作上元。\n不知投老在林泉。\n谁将村酒劝觥船。\n月影静摇风柳外，霜华寒浸雪梅边。\n醉敧乌帽忽醒然。",
        "dynasty": "宋",
        "collection_info": null
    },
    {
        "title": "浣溪沙 老觉空生易得年",
        "author": "韩淲",
        "content": "老觉空生易得年。\n闲居那复问旌旃。\n一丘春静自回旋。\n翁善于人知美矣，我行于世转乖然。\n清词俾寿喜言传。",
        "dynasty": "宋",
        "collection_info": null
    },
    {
        "title": "鹊桥仙 红梅已谢",
        "author": "韩淲",
        "content": "红梅已谢，杏花开也，一片海棠犹未。\n春风吹我带湖烟，甚恰限、新晴天气。\n黄昏楼上，烛花影里，拼得那回滋味。\n暗尘弦索拂纤纤，梦留取、巫山十二。",
        "dynasty": "宋",
        "collection_info": null
    },
    {
        "title": "生查子 晴色入青山",
        "author": "韩淲",
        "content": "晴色入青山，更见飞花晚。\n不是不登临，自是心情懒。\n试襞小红笺，与写天涯怨。\n杜宇一声春，楼下沧波远。",
        "dynasty": "宋",
        "collection_info": null
    },
    {
        "title": "一翦梅 缥渺神仙云雾窗",
        "author": "韩淲",
        "content": "缥渺神仙云雾窗。\n说与苏州，未断人肠。\n带湖烟月堕苍茫。\n唤醒嫦娥，春笋纤长。\n马上琵琶半额妆。\n拨尽相思，十二巫阳。\n疏□清梦入潇湘。\n佩玉鸣鸾，吹下天香。",
        "dynasty": "宋",
        "collection_info": null
    },
    {
        "title": "眼儿媚 西溪回合小青苍",
        "author": "韩淲",
        "content": "西溪回合小青苍。\n梅雨弄残阳。\n意行陇亩，景分庭院，乳燕春长。\n酒深不用人歌啸，锄圃试商量。\n细晞菜甲，旋寻蔬笋，一梦黄粱。",
        "dynasty": "宋",
        "collection_info": null
    },
    {
        "title": "水调歌头 一曲笙歌外",
        "author": "韩淲",
        "content": "一曲笙歌外，四座笑谈清。\n使君秋霁领客，别乘更宗英。\n想像亲闱称寿，写就通家情分，相与庆恩荣。\n劝动桂花发，香雾扑帘旌。\n功名事，台阁路，好同登。\n只今报政归诏，舆论正蜚声。\n以我文章学术，与国和平安靖，冠剑入明庭。\n应顾棠阴下，野老鬓星星。",
        "dynasty": "宋",
        "collection_info": null
    },
    {
        "title": "鹧鸪天 云到春飞若素期",
        "author": "韩淲",
        "content": "云到春飞若素期。\n柳条吹送落梅枝。\n冰壶表里谁能赋，玉鉴圆明且屈卮。\n村舍北，郡楼西。\n治中风调只心知。\n不堪野老关门醉，想见山翁倒载时。",
        "dynasty": "宋",
        "collection_info": null
    },
    {
        "title": "桃源忆故人 杏花雨里东风峭",
        "author": "韩淲",
        "content": "杏花雨里东风峭。\n不比寻常开了。\n枝上飞来多少。\n人与春将老。\n山城灯火笙箫杳。\n梦到十洲三岛。\n睡觉绮窗清晓。\n绿遍池塘草。",
        "dynasty": "宋",
        "collection_info": null
    },
    {
        "title": "浣溪沙 荆楚谁言镜听词",
        "author": "韩淲",
        "content": "荆楚谁言镜听词。\n烛花影动画檐低。\n烧灯天气醉为期。\n雨湿杏腮疑淡淡，风迷柳眼半僛僛。\n小山西路板桥西。",
        "dynasty": "宋",
        "collection_info": null
    },
    {
        "title": "菩萨蛮 春来晴雨常相半",
        "author": "韩淲",
        "content": "春来晴雨常相半。\n水光风力花撩乱。\n山北与山南。\n行歌或再三。\n诵君诗过日。\n才大真盘屈。\n寿我敢言酬。\n相望亦饮不。",
        "dynasty": "宋",
        "collection_info": null
    },
    {
        "title": "浣溪沙 百花丛里试新妆",
        "author": "韩淲",
        "content": "百花丛里试新妆。\n不许巫山枉断肠。\n牡丹风扬曲声长。\n寒食清明闲节序，绮窗朱户少年场。\n燕泥香润落空梁。",
        "dynasty": "宋",
        "collection_info": null
    },
    {
        "title": "虞美人 西湖十里孤山路",
        "author": "韩淲",
        "content": "西湖十里孤山路。\n犹记荷花处。\n翠茎红蕊最关情。\n不是熏风、吹得晚来晴。\n而今老去丹青底。\n醉腻娇相倚。\n棹歌声缓采香归。\n如梦如酲、新月照涟漪。",
        "dynasty": "宋",
        "collection_info": null
    },
    {
        "title": "虞美人 送君报最登朝路",
        "author": "韩淲",
        "content": "送君报最登朝路。\n初整曹装处。\n又因杯酒见馀情。\n凉雨灵山阁上、月初晴。\n醺然领客襟怀底。\n消得阑干倚。\n风流别乘我依归。\n清誉冰溪棠荫、绿漪漪。",
        "dynasty": "宋",
        "collection_info": null
    },
    {
        "title": "朝中措 一番风月已平分",
        "author": "韩淲",
        "content": "一番风月已平分。\n留得玉溪云。\n蔼蔼宾僚如故，东楼北海清尊。\n荷香凉透，柳阴深锁，翠袂珠裙。\n□到九重城里，才华好觐吾君。",
        "dynasty": "宋",
        "collection_info": null
    },
    {
        "title": "浣溪沙 宋玉悲秋合反骚",
        "author": "韩淲",
        "content": "宋玉悲秋合反骚。\n陶潜把菊任持醪。\n山遥遥外水萧萧。\n梦不到时诗自在，兴难忘处恨全消。\n香沈沈里蕊飘飘。",
        "dynasty": "宋",
        "collection_info": null
    },
    {
        "title": "朝中措 君之竹隐是章泉",
        "author": "韩淲",
        "content": "君之竹隐是章泉。\n只要世家传。\n莫道闲诗浪句，风花雪月云烟。\n一杯我醉，百年人事，干转坤旋。\n直与唤回兴替，羲皇留下遗编。",
        "dynasty": "宋",
        "collection_info": null
    },
    {
        "title": "浣溪沙 一抹青山拍岸溪",
        "author": "韩淲",
        "content": "一抹青山拍岸溪。\n麦云将过笋初齐。\n不知何处水流西。\n小阁路头吾欲醉，短蓬船尾客同携。\n酒边华发更题诗。",
        "dynasty": "宋",
        "collection_info": null
    },
    {
        "title": "浣溪沙 水绕孤村客路赊",
        "author": "韩淲",
        "content": "水绕孤村客路赊。\n一楼风雨角巾斜。\n举觞无复问煎茶。\n夜静曲声初喷竹，酒深烛影细吹花。\n明朝飞鹭起圆沙。",
        "dynasty": "宋",
        "collection_info": null
    },
    {
        "title": "浣溪沙 忆把兰桡系柳堤",
        "author": "韩淲",
        "content": "忆把兰桡系柳堤。\n斜风细雨一蓑衣。\n夕阳回照断霞飞。\n洛浦佩寒如隔日，高唐梦到又何时。\n背人挑□独心知。",
        "dynasty": "宋",
        "collection_info": null
    },
    {
        "title": "水调歌头 玉水灵山地",
        "author": "韩淲",
        "content": "玉水灵山地，燕寝亦书功。\n邦人耆老，诞弥佳节以词通。\n尔岂知吾恺悌，我乃因君谈笑，祝寿酒杯同。\n箫鼓少人会，歌舞为谁容。\n观坐客，惊野老，笔如风。\n个般酬唱，诏回应上玉华东。\n多少家传经济，留与孙谋持守，出处信何穷。\n唤起千年调，分付一车公。",
        "dynasty": "宋",
        "collection_info": null
    },
    {
        "title": "菩萨蛮 人间多少闲风度",
        "author": "韩淲",
        "content": "人间多少闲风度。\n薄情失记相逢处。\n绿鬓画鸦儿。\n旧巢双燕栖。\n舞衫回素玉。\n檀板声何蹙。\n一抹晚霞飞。\n泪痕无脸啼。",
        "dynasty": "宋",
        "collection_info": null
    },
    {
        "title": "浣溪沙 彩笔新题字字香",
        "author": "韩淲",
        "content": "彩笔新题字字香。\n雁来时候燕空梁。\n芙蓉无处着秋光。\n人远山长言外意，曲传书恨醉时妆。\n倩谁闲寄水云乡。",
        "dynasty": "宋",
        "collection_info": null
    },
    {
        "title": "菩萨蛮 晚云烘日枝南北",
        "author": "韩淲",
        "content": "晚云烘日枝南北。\n一杯未尽梅花曲。\n城郭小春回。\n暗香开未开。\n留连吾欲醉。\n醉眼红尘外。\n多少老心情。\n景清人亦清。",
        "dynasty": "宋",
        "collection_info": null
    },
    {
        "title": "少年游 闲寻杯酒",
        "author": "韩淲",
        "content": "闲寻杯酒，清翻曲语，相与送残冬。\n天地推移，古今兴替，斯道岂雷同。\n明窗玉蜡梅枝好，人情淡、物华浓。\n个样风光，别般滋味，无梦听飞鸿。",
        "dynasty": "宋",
        "collection_info": null
    },
    {
        "title": "蝶恋花 未就丹砂须九转",
        "author": "韩淲",
        "content": "未就丹砂须九转。\n谁把新词，歌绕梁尘遍。\n拍拍韶华春意满。\n揆予初度文何健。\n恰是山花汀草远。\n独乐园林，不梦笙歌殿。\n灵气仙才非小见。\n霞杯漫道蟠桃献。",
        "dynasty": "宋",
        "collection_info": null
    },
    {
        "title": "蝶恋花 千叶香梅春在手",
        "author": "韩淲",
        "content": "千叶香梅春在手。\n日薄帘栊，花影遮前后。\n小立徐行还易久。\n微吟莫厌伤多久。\n拾翠流红弦管透。\n望断青青，休问行人柳。\n往事如云如梦否。\n连天芳草惊依旧。",
        "dynasty": "宋",
        "collection_info": null
    },
    {
        "title": "点绛唇 南陌柔桑",
        "author": "韩淲",
        "content": "南陌柔桑，粉墙低见谁家女。\n燕飞莺语。\n依约提篮去。\n老觉多情，梦也无分付。\n君知否。\n楚襄何处。\n一段阳台雨。",
        "dynasty": "宋",
        "collection_info": null
    },
    {
        "title": "浣溪沙 滴滴琼英发翠绡",
        "author": "韩淲",
        "content": "滴滴琼英发翠绡。\n江梅标韵木香娇。\n乍凉时候漏声遥。\n欲绾鬓丝妆未了，半回身分曲初招。\n霓裳依约梦魂飘。",
        "dynasty": "宋",
        "collection_info": null
    },
    {
        "title": "浣溪沙 雨阁云流小院秋",
        "author": "韩淲",
        "content": "雨阁云流小院秋。\n半醺凉意不关愁。\n一番相见一番休。\n淡伫乍持杯未浅，懒歌浑罢笑初收。\n主宾无处着绸缪。",
        "dynasty": "宋",
        "collection_info": null
    },
    {
        "title": "摊破浣溪沙・山花子 生与真妃姓氏同",
        "author": "韩淲",
        "content": "生与真妃姓氏同。\n家随西子苎萝东。\n谁道玉肌寒起粟，酒能红。\n火齐烧空来上苑，冰浆凝露在西宫。\n不似荔枝生处远，恨熏风。",
        "dynasty": "宋",
        "collection_info": null
    },
    {
        "title": "瑞鹧鸪 洛浦风光烂漫时",
        "author": "李廷忠",
        "content": "洛浦风光烂漫时。\n千金开宴醉为期。\n花方着雨犹含笑，蝶不禁寒总是痴。\n香腮擎吐浓华艳，不随桃李竞春菲。\n东君自有回天力，看把花枝带月归。",
        "dynasty": "宋",
        "collection_info": null
    },
    {
        "title": "生查子 玉女翠帷熏",
        "author": "李廷忠",
        "content": "玉女翠帷熏，香粉开妆面。\n不是占春迟，羞被群花见。\n纤手折柔条，绛雪飞千片。\n流入紫金卮，未许停歌扇。",
        "dynasty": "宋",
        "collection_info": null
    },
    {
        "title": "水龙吟 风流最数宣城",
        "author": "李廷忠",
        "content": "风流最数宣城，奇山秀水神仙府。\n琴高台畔，花姑坛上，鸾翔凤舞。\n春度玉墀，月升金掌，荣分铜虎。\n想少陵，知有异人间出，三百载、留佳句。\n岁岁椒盘柏斝，到明朝、又还重举。\n阳和散作，千岩瑞雪，两溪甘雨。\n汲取恩波，酿成禄酒，庆公初度。\n有东风传报，都人已为，筑沙堤路。",
        "dynasty": "宋",
        "collection_info": null
    },
    {
        "title": "沁园春 幕府增辉",
        "author": "李廷忠",
        "content": "幕府增辉，前度刘郎，又还到来。\n看芙蓉池畔，神凝秋水，绮罗丛里，欢动春雷。\n彩笔新题，金钗半醉，当日英雄安在哉。\n开筵处，是真仙福地，不着纤埃。\n堪怜倦客情怀。\n听吹竹弹丝金奏谐。\n有黄花插鬓，何妨敧帽，绿橙醒酒，莫惜空罍。\n坐上疏狂，帘间姝丽，应想横波一笑回。\n停杯久，待娇歌缓劝，归骑休催。",
        "dynasty": "宋",
        "collection_info": null
    },
    {
        "title": "一落索 心抵江莲长苦",
        "author": "方千里",
        "content": "心抵江莲长苦。\n凌波人去。\n厌厌消瘦不胜衣，恨清泪、多于雨。\n旧曲慵歌琼树。\n谁传香素。\n碧溪流水过楼前，问红叶、来何处。",
        "dynasty": "宋",
        "collection_info": null
    },
    {
        "title": "垂丝钓 锦鳞绣羽",
        "author": "方千里",
        "content": "锦鳞绣羽。\n难传愁态颦妩。\n岸草际天，云影垂絮。\n人何许。\n谩并栏倚柱。\n烟光暮。\n怅榆钱满路。\n送春殢酒。\n欢期幽会希遇。\n彩箫凤侣。\n回首分携处。\n双脸吹愁雨。\n无限语。\n再见时记否。",
        "dynasty": "宋",
        "collection_info": null
    },
    {
        "title": "满庭芳 山色澄秋",
        "author": "方千里",
        "content": "山色澄秋，水光融日，浮萍飘碎还圆。\n数行征雁，分破白鸥烟，高下回塘暗谷，写幽思、终日溅溅。\n闲凝望，残霞暝霭，何处一渔船。\n江南，思旧隐，筠轩野径，茅舍疏椽。\n惯携壶花下，敧帽风前。\n想像渊明旧节，琴中趣、何必疏弦。\n归欤计，不将五斗，输与北窗眠。",
        "dynasty": "宋",
        "collection_info": null
    },
    {
        "title": "隔浦莲・隔浦莲近拍 垂杨烟湿嫩葆",
        "author": "方千里",
        "content": "垂杨烟湿嫩葆。\n别屿环清窈。\n绀影浮新涨，夷犹终日鱼鸟，花妥庭下草。\n鸣蝉闹。\n暗绿藏台沼。\n野轩小。\n敧眠断梦，闲书风叶颠倒。\n诗怀酒思，悔费十年昏晓。\n投老红尘倦再到。\n愁觉。\n悠然心寄天表。",
        "dynasty": "宋",
        "collection_info": null
    },
    {
        "title": "法曲献仙音 庭叶飘寒",
        "author": "方千里",
        "content": "庭叶飘寒，砌蛩催织，夜色迢迢难度。\n细剔灯花，再添香兽，凄凉洞房朱户。\n见凤枕羞孤另，相思洒红雨。\n有谁语。\n道年来，为郎憔悴，音问隔，回首后期尚阻。\n寂寞两愁山，锁闲情、无限颦妩。\n嫩雪消肌，试罗衣、宽尽腰素。\n问何时梦里，趁得好风飞去。",
        "dynasty": "宋",
        "collection_info": null
    },
    {
        "title": "过秦楼 柳拂鹅黄",
        "author": "方千里",
        "content": "柳拂鹅黄，草揉螺黛，院落雨痕才断。\n蜂须雾湿，燕嘴泥融，陌上细风频扇。\n多少艳景关心，长苦春光，疾如飞箭。\n对东风忍负，西园清赏，翠深香远。\n空暗忆、醉走铜驼，闲敲金镫，倦迹素衣尘染。\n因花瘦觉，为酒情锺，绿鬓几番催变。\n何况逢迎向人，眉黛供愁，娇波回倩。\n料相思此际，浓似飞红万点。",
        "dynasty": "宋",
        "collection_info": null
    },
    {
        "title": "侧犯 四山翠合",
        "author": "方千里",
        "content": "四山翠合，一溪碧绕秋容靓。\n波定。\n见鹭立鱼跳动平镜。\n修林散步屧，古木通幽径。\n风静。\n烟雾直、池塘倒晴影。\n流年旧事，老矣尘心莹。\n还暗省。\n点吴霜、憔悴愧潘令。\n梦忆江南，小园路迥。\n愁听。\n叶落辘轳金井。",
        "dynasty": "宋",
        "collection_info": null
    },
    {
        "title": "塞翁吟 暮色催更鼓",
        "author": "方千里",
        "content": "暮色催更鼓，庭户月影胧□。\n记旧迹、玉楼东。\n看枕上芙蓉。\n云屏几轴江南画，香篆炉暖烟空。\n睡起处，绣衾重。\n尚残酒潮红。\n忡忡。\n从分散，歌稀宴小，怀丽质，浑如梦中。\n苦寂寞、离情万绪，似秋后、怯雨芭蕉，不展愁封。\n何时细语，此夕相思，曾对西风。",
        "dynasty": "宋",
        "collection_info": null
    },
    {
        "title": "苏幕遮 扇留风",
        "author": "方千里",
        "content": "扇留风，冰却暑。\n夏木阴阴，相对黄鹂语。\n薄晚轻阴还阁雨。\n远岸烟深，仿佛菱歌举。\n燕归来，花落去。\n几度逢迎，几度伤羁旅。\n油壁西陵人识否。\n好约追凉，小舣蒹葭浦。",
        "dynasty": "宋",
        "collection_info": null
    },
    {
        "title": "浣溪沙 菱藕花开来路香",
        "author": "方千里",
        "content": "菱藕花开来路香。\n满船丝竹载西凉。\n波摇发彩粉生光。\n翡翠双飞寻密浦，鸳鸯浓睡倚回塘。\n闲情须与酒商量。",
        "dynasty": "宋",
        "collection_info": null
    },
    {
        "title": "浣溪沙 密约深期卒未成",
        "author": "方千里",
        "content": "密约深期卒未成。\n藏钩春酒坐频倾。\n向人娇艳夜亭亭。\n相顾无言情易觉，归来单枕梦犹惊。\n眼梢怨泪几时晴。",
        "dynasty": "宋",
        "collection_info": null
    },
    {
        "title": "浣溪沙 面面虚堂水照空",
        "author": "方千里",
        "content": "面面虚堂水照空。\n天然一朵玉芙蓉。\n千娇百媚语惺憁。\n未散娇云轻□鬓，欲融轻雪乍凝胸。\n石榴裙衩为谁红。",
        "dynasty": "宋",
        "collection_info": null
    },
    {
        "title": "浣溪沙 刻样衣裳巧刻绘",
        "author": "方千里",
        "content": "刻样衣裳巧刻绘。\n彩枝环绕万年藤。\n生香吹透縠蚕冰。\n嫩水带山娇不断，湿云堆岭腻无声。\n香肩婀娜许谁凭。",
        "dynasty": "宋",
        "collection_info": null
    },
    {
        "title": "点绛唇 闲荡兰舟",
        "author": "方千里",
        "content": "闲荡兰舟，翠娥仙袂风中举。\n鸳鸯深浦。\n绿暗曾来路。\n留恋荷香，薄晚慵归去。\n还相顾。\n练波澄素。\n月上潮生处。",
        "dynasty": "宋",
        "collection_info": null
    },
    {
        "title": "诉衷情 远山重叠乱山盘",
        "author": "方千里",
        "content": "远山重叠乱山盘。\n江上晚风酸。\n秋容更兼残日，枫叶照人丹。\n书未到，梦犹闲。\n鬓先斑。\n凭高无语，征雁知愁，声断云间。",
        "dynasty": "宋",
        "collection_info": null
    },
    {
        "title": "风流子 河梁携手别",
        "author": "方千里",
        "content": "河梁携手别，临歧语，共约踏青归。\n自双燕再来，断无音信，海棠开了，还又参差。\n料此际，笑随花便面，醉骋锦障泥。\n不忆故园，粉愁香怨，忍教华屋，绿惨红悲。\n旧家歌舞地，生疏久，尘暗凤缕罗衣。\n何限可怜心事，难诉欢期。\n但两点愁蛾，才开重敛，几行清泪，欲制还垂。\n争表为郎憔悴，相见方知。",
        "dynasty": "宋",
        "collection_info": null
    },
    {
        "title": "华胥引 长亭无数",
        "author": "方千里",
        "content": "长亭无数，羁客将归，故园换叶。\n乳鸭随波，轻苹满渚时共唼。\n接眼春色何穷，更橹声伊轧。\n思忆前欢，未言心已愁怯。\n欺鬓吴霜。\n恨星星、又还盈镊。\n锦纹鱼素，那堪重翻再阅。\n粉指香痕依旧，在绣裳鸳箧。\n多少相思，皱成眉上千叠。",
        "dynasty": "宋",
        "collection_info": null
    },
    {
        "title": "宴清都 暮色闻津鼓",
        "author": "方千里",
        "content": "暮色闻津鼓。\n烟波碧、数行征雁时度。\n轻榔聚网，长歌和楫，水村渔户。\n行人又落天涯，但怅望、高阳伴侣。\n记旧日、酒卸宫袍，马酬少妾词赋。\n如今鬓影萧然，相逢似雪，徒话愁苦。\n芳尘暗陌。\n残花遍野，岁华空去。\n垂阳翠拂门径，尚梦想、当时住处。\n纵早归、绿渐成阴，青娥在否。",
        "dynasty": "宋",
        "collection_info": null
    },
    {
        "title": "四园竹 花骢纵策",
        "author": "方千里",
        "content": "花骢纵策，制泪掩斜扉。\n玉炉细袅，鸳被半闲，萧瑟罗帏。\n银漏声，那更杂、疏疏雨里，此时怀抱谁知。\n恨凄其。\n西窗自剪寒花，沈吟暗数归期。\n最爱深情密意，无限当年，往复诗辞。\n千万纸。\n甚近日、人来字渐稀。",
        "dynasty": "宋",
        "collection_info": null
    },
    {
        "title": "齐天乐 碧纱窗外黄鹂语",
        "author": "方千里",
        "content": "碧纱窗外黄鹂语，声声似愁春晚。\n岸柳飘绵，庭花堕雪，惟有平芜如剪。\n重门尚掩。\n看风动疏帘，浪铺湘簟。\n暗想前欢，旧游心事寄诗卷。\n鳞鸿音信未睹，梦魂寻访后，关山又隔无限。\n客馆愁思，天涯倦迹，几许良宵展转。\n闲情意远。\n记密阁深闺，绣衾罗荐。\n睡起无人，料应眉黛敛。",
        "dynasty": "宋",
        "collection_info": null
    },
    {
        "title": "木兰花・玉楼春 溶溶水映娟娟秀",
        "author": "方千里",
        "content": "溶溶水映娟娟秀。\n浅约宫妆笼翠袖。\n舞馀杨柳乍萦风，睡起海棠犹带酒。\n憔悴萧郎缘底瘦。\n那日花前相见后。\n西窗疑是故人来，费得罗笺诗几首。",
        "dynasty": "宋",
        "collection_info": null
    },
    {
        "title": "霜叶飞 塞云垂地",
        "author": "方千里",
        "content": "塞云垂地，堤烟重，燕鸿初度江表。\n露荷风柳向人疏，台榭还清悄。\n恨脉脉、离情怨晓。\n相思魂梦银屏小。\n奈倦客征衣，自遍拂尘埃，玉镜羞照。\n无限静陌幽坊，追欢寻赏，未落人后先到。\n少年心事转头空，况老来怀抱。\n尽绿叶红英过了。\n离声慵整当时调。\n问丽质，从憔悴，消减腰围，似郎多少。",
        "dynasty": "宋",
        "collection_info": null
    },
    {
        "title": "蕙兰芳・蕙兰芳引 庭院雨晴",
        "author": "方千里",
        "content": "庭院雨晴，倚斜照、睡馀双鹜。\n正学染修蛾，官柳细匀黛绿。\n绣帘半卷，透笑语、琐窗华屋。\n带脆声咽韵，远近时闻丝竹。\n乍着单衣，才拈圆扇，气候暄燠。\n趁骄马香车，同按绣坊画曲。\n人生如寄，浪勤耳目。\n归醉乡，犹胜旅情愁独。",
        "dynasty": "宋",
        "collection_info": null
    },
    {
        "title": "塞垣春 四远天垂野",
        "author": "方千里",
        "content": "四远天垂野。\n向晚景，雕鞍卸。\n吴蓝滴草，塞锦藏柳，风物堪画。\n对雨收雾霁初晴也。\n正陌上、烟光洒。\n听黄鹂、啼红树，短长音□如写。\n怀抱几多愁，年时趁、欢会幽雅。\n尽日足相思，奈春昼难夜。\n念征尘、满堆襟袖，那堪更、独游花阴下。\n一别鬓毛减，镜中霜满把。",
        "dynasty": "宋",
        "collection_info": null
    },
    {
        "title": "丁香结 烟湿高花",
        "author": "方千里",
        "content": "烟湿高花，雨藏低叶，为谁翠消红陨。\n叹水流波迅。\n抚艳景、尚有轻阴馀润。\n乳莺啼处路，思归意、泪眼暗忍。\n青青榆荚满地，纵买闲愁难尽。\n勾引。\n正记着年时，乍怯春寒阵阵。\n小阁幽窗，残妆剩粉，黛眉曾晕。\n迢递魂梦万里，恨断柔肠寸。\n知何时重见，空为相思瘦损。",
        "dynasty": "宋",
        "collection_info": null
    },
    {
        "title": "氐州第一 朝日融怡",
        "author": "方千里",
        "content": "朝日融怡，天气艳冶，桃英杏萼犹小。\n燕垒初营，蜂衙乍散，池面烟光缥缈。\n芳草如熏，更潋滟、波光相照。\n锦绣萦回，丹青映发，未容春老。\n倦客自嗟清兴少。\n念归记、梦魂飞绕。\n浪阔鱼沈，云高雁阻，瞪目添愁抱。\n忆香闺、临丽景，无人伴、轻颦浅笑。\n想像消魂，怨东风、孤衾独晓。",
        "dynasty": "宋",
        "collection_info": null
    },
    {
        "title": "解蹀躞 院宇无人晴昼",
        "author": "方千里",
        "content": "院宇无人晴昼，静看帘波舞。\n自怜春晚，漂流尚羁旅。\n那况泪湿征衣，恨添客鬓，终日子规声苦。\n动离绪。\n谩徘徊愁步。\n何时再相遇。\n旧欢如昨，匆匆楚台雨。\n别后南北天涯，梦魂犹记关山，屡随书去。",
        "dynasty": "宋",
        "collection_info": null
    },
    {
        "title": "少年游 人如秾李",
        "author": "方千里",
        "content": "人如秾李，香蒙翠缕，芳酒嫩于橙。\n宝烛烘香，珠帘闲夜，银字理鸾笙。\n归时醉面春风醒，花雾隔疏更。\n低辗雕轮，轻栊骄马，相伴月中行。",
        "dynasty": "宋",
        "collection_info": null
    },
    {
        "title": "庆春宫・高阳台 宿霭笼晴",
        "author": "方千里",
        "content": "宿霭笼晴。\n层云遮日，送春望断愁城。\n篱落堆花，帘栊飞絮，更堪远近莺声。\n岁华流转，似行蚁、盘旋万星。\n人生如寄，利锁名缰，何用萦萦。\n骎骎皓发相迎。\n斜照难留，朝雾多零。\n宜趁良辰，何妨高会，为酬月皎风清。\n舞台歌榭，遇得旅、欢期易成。\n莫辞杯酒，天赋吾曹，特地锺情。",
        "dynasty": "宋",
        "collection_info": null
    },
    {
        "title": "醉桃源・阮郎归 良宵相对一灯青",
        "author": "方千里",
        "content": "良宵相对一灯青。\n相思写砑绫。\n去时情泪滴红冰。\n西风吹涕零。\n愁宛转，意飞腾。\n晴窗穿纸蝇。\n梦知关塞不堪行。\n忆君犹问程。",
        "dynasty": "宋",
        "collection_info": null
    },
    {
        "title": "醉桃源・阮郎归 鸳鸯浓睡碧溪沙",
        "author": "方千里",
        "content": "鸳鸯浓睡碧溪沙。\n荷花深处家。\n快风收电掣金蛇。\n凉波流素华。\n吴国艳，楚宫娃。\n红潮连翠霞。\n坐来忽忽烛光斜。\n城头闻乱鸦。",
        "dynasty": "宋",
        "collection_info": null
    },
    {
        "title": "点绛唇 绿叶阴阴",
        "author": "方千里",
        "content": "绿叶阴阴，满城风雨催梅润。\n画楼人近。\n朝雾来芳信。\n从解雕鞍，休数花吹阵。\n无多闷。\n燕催莺趁。\n付与春归恨。",
        "dynasty": "宋",
        "collection_info": null
    },
    {
        "title": "夜游宫 一带垂杨蘸水",
        "author": "方千里",
        "content": "一带垂杨蘸水。\n映芳草、萋萋千里。\n跋马回堤少年子。\n拥青娥，向红楼，南酒市。\n拼饮莺花底。\n恣欢笑、粉融香坠。\n不趁临分醉中起。\n但依稀，写柔情，留蜀纸。",
        "dynasty": "宋",
        "collection_info": null
    },
    {
        "title": "夜游宫 城上昏烟四敛",
        "author": "方千里",
        "content": "城上昏烟四敛。\n画楼外、陡听更点。\n千里相思梦中见。\n恨年华，逐东流，随急箭。\n帘影参差转。\n夜初过、水沈烟乱。\n剩枕馀衾故人远。\n忆闲窗，亸云鬓，低粉面。",
        "dynasty": "宋",
        "collection_info": null
    },
    {
        "title": "诉衷情 一钩新月淡于霜",
        "author": "方千里",
        "content": "一钩新月淡于霜。\n杨柳渐分行。\n征尘厌堆襟袂，鸡唱促晨装。\n淮水阔，楚山长。\n暗悲伤。\n重阳天气，杯酒黄花，还寄他乡。",
        "dynasty": "宋",
        "collection_info": null
    },
    {
        "title": "伤情怨・清商怨 闲愁眉上翠小",
        "author": "方千里",
        "content": "闲愁眉上翠小。\n尽春衫宽了。\n舞槛孤鸾，严妆羞独照。\n王孙音信尚渺。\n度寒食、禁烟须到。\n趁赏芳菲，今年春事早。",
        "dynasty": "宋",
        "collection_info": null
    },
    {
        "title": "红林擒近 花幕高烧烛",
        "author": "方千里",
        "content": "花幕高烧烛，兽炉深炷香。\n寒色上楼阁，春威遍池塘。\n多情天孙罢织，故与玉女穿窗。\n素脸浅约宫装。\n风韵胜笙簧。\n游冶寻旧侣，尊酒老吾乡。\n清歌度曲，何妨尘落雕梁。\n任瑶阶平尺，珠帘人报，剩拼酩酊飞羽觞。",
        "dynasty": "宋",
        "collection_info": null
    },
    {
        "title": "红林擒近 晓起山光惨",
        "author": "方千里",
        "content": "晓起山光惨，晚来花意寒。\n映月衣纤缟，因风佩琅玕。\n三弄江梅听彻，几点岸柳飘残。\n宛然舞曲初翻。\n帘影卷波澜。\n把酒同唤醒，促膝小留欢。\n清狂痛饮，能消多少杯盘。\n况人生如寄，相逢半老，岁华休作容易看。",
        "dynasty": "宋",
        "collection_info": null
    },
    {
        "title": "满路花・促拍满路花 帘筛月影金",
        "author": "方千里",
        "content": "帘筛月影金，风卷杨花雪。\n天边鸿雁少，音尘绝。\n春光欲暮，客心归心折。\n江湖波浪阔。\n目断家山，料应易过佳节。\n柔情千点，杜宇枝头血。\n危肠馀寸许，谁能接。\n眠思梦忆，不似今番切。\n欲对何人说。\n揽镜沈吟，瘦来须有差别。",
        "dynasty": "宋",
        "collection_info": null
    },
    {
        "title": "解语花 长空淡碧",
        "author": "方千里",
        "content": "长空淡碧，素魄凝辉，星斗寒相射。\n凤楼鸳瓦。\n天风动，冉冉佩环高下。\n歌清韵雅。\n对好景、芳樽满把。\n花雾浓，灯火荧煌，笑语烘兰麝。\n千斛明珠照夜。\n况人如图画，明艳容冶。\n绣巾香帕。\n归来路，缓逐杏鞯骄马。\n笙歌散也。\n愁万炬、绛莲分谢。\n更楼残，惊听西楼，吹小梅初罢。",
        "dynasty": "宋",
        "collection_info": null
    },
    {
        "title": "六么令 照人明艳",
        "author": "方千里",
        "content": "照人明艳，肌雪消繁燠。\n娇云慢垂柔领，绀发浓于沐。\n微晕红潮一线，拂拂桃腮熟。\n群芳难逐。\n天香国艳，试比春兰共秋菊。\n当时相见恨晚，彼此萦心目。\n别后空忆仙姿，路隔吹箫玉。\n何处栏干十二，缥缈阳台曲。\n佳期重卜。\n都将离恨，拼与尊前细留嘱。",
        "dynasty": "宋",
        "collection_info": null
    },
    {
        "title": "倒犯 尽日、任梧桐自飞",
        "author": "方千里",
        "content": "尽日、任梧桐自飞，翠阶慵扫。\n闲云散缟。\n秋容莹、暮天清窈。\n斜阳到地，楼阁参差帘栊悄。\n嫩袖舞凉飔，拂拂生林表。\n荡尘襟，写名醥。\n携手故国，胜事寻踪，松篁幽径窵。\n曲沼瞰静绿，荫檐影、龟鱼小。\n信倦迹、归来好。\n倩叮咛、长安游子道。\n任鬓发霜侵，莫待菱花照。\n醉乡深处老。",
        "dynasty": "宋",
        "collection_info": null
    },
    {
        "title": "大 正夕阳闲",
        "author": "方千里",
        "content": "正夕阳闲，秋光淡，鸳瓦参差华屋。\n高低帘幕迥，但风摇环佩，细声频触。\n瘦怯单衣，凉生两袖，零乱庭梧窗竹。\n相思谁能会，是归程客梦，路谙心熟。\n况时节黄昏，闲门人静，凭栏身独。\n欢情何太速。\n岁华似、飞马驰轻毂。\n谩自叹、河阳青鬓，苒苒如霜，把菱花、怅然凝目。\n老去疏狂减，思堕策、小坊幽曲。\n趁游乐、繁华国。\n回首无绪，清泪纷于红菽。\n话愁更堪剪烛。",
        "dynasty": "宋",
        "collection_info": null
    },
    {
        "title": "玉烛新 海棠初雨后",
        "author": "方千里",
        "content": "海棠初雨后。\n似露粉妆成，肉红团就。\n太真帐里，春眠醒、缓蹙楼前宫漏。\n潮生酒晕，独自倚、阑干时候。\n吹鬓影、斜立东风，馀寒半侵罗袖。\n骊山宫殿无人，想笑问君王，艳容如否。\n万花竞斗。\n难比并、丽美巧匀丰瘦。\n闺房挺秀。\n□一顾、丹铅低首。\n应对、羯鼓声中，清歌美奏。",
        "dynasty": "宋",
        "collection_info": null
    },
    {
        "title": "花犯 渚风低",
        "author": "方千里",
        "content": "渚风低，芙蓉万朵，清妍赋情味。\n雾绡红缀。\n看曼立分行，闲淡佳丽。\n靓姿艳冶相扶倚。\n高低纷愠喜。\n正晓色、懒窥妆面，娇眠敧翠被。\n秋光为花且徘徊，朱颜迎缟露，还应憔悴。\n腰肢小，腮痕嫩、更堪飘坠。\n风流事、旧宫暗锁，谁复见、尘生香步里。\n谩叹息、玉儿何许，繁华空逝水。",
        "dynasty": "宋",
        "collection_info": null
    },
    {
        "title": "丑奴儿・采桑子 凌波台畔花如剪",
        "author": "方千里",
        "content": "凌波台畔花如剪，几点吴霜。\n烟淡云黄。\n东阁何人见晚妆。\n江南春近书千里，谁寄清香。\n别墅横塘。\n鼓角声中又夕阳。",
        "dynasty": "宋",
        "collection_info": null
    },
    {
        "title": "水龙吟 锦城春色移根",
        "author": "方千里",
        "content": "锦城春色移根，丽姿迥压江南地。\n琼酥拂脸，彩云满袖，群芳羞避。\n双燕来时，暮寒庭院，雨藏烟闭。\n正□□未足，宫妆尚怯，还轻洒胭脂泪。\n长是欢游花底。\n怕东风、陡成怨吹。\n高烧银烛，梁州催按，歌声渐起。\n绿态多慵，红情不语，动摇人意。\n算吴宫独步，昭阳第一，可依稀比。",
        "dynasty": "宋",
        "collection_info": null
    },
    {
        "title": "六丑 看流莺度柳",
        "author": "方千里",
        "content": "看流莺度柳，似急响、金梭飞掷。\n护巢占泥，翩翩飞燕翼。\n昨梦前迹。\n暗数欢娱处，艳花幽草，纵冶游南国。\n芳心荡漾如波泽。\n系马青门，停车紫陌。\n年华转头堪惜。\n奈离襟别袂，容易疏隔。\n人间春寂。\n谩云容暮碧。\n远水沈双鲤、无信息。\n天涯渐老羁客。\n叹良宵漏断，独眠愁极。\n吴霜皎、半侵华帻。\n谁复省十载，匀香晕粉，髻倾鬟侧。\n相思意、不离潮汐。\n想旧家、接酒巡歌计，今难再得。",
        "dynasty": "宋",
        "collection_info": null
    },
    {
        "title": "虞美人 花台响彻歌声暖",
        "author": "方千里",
        "content": "花台响彻歌声暖。\n白日林中短。\n春心摇荡客魂消。\n搓粉揉香排比、一团娇。\n重来犹自寻芳径。\n吹鬓东风影。\n步金莲处绿苔封。\n不见彩云双袖、舞惊鸿。",
        "dynasty": "宋",
        "collection_info": null
    },
    {
        "title": "虞美人 高楼远阁花飞遍",
        "author": "方千里",
        "content": "高楼远阁花飞遍。\n急雨捎池面。\nけけ杨柳不知门。\n多少乱莺啼处、暮烟昏。\n银钩小字题芳絮。\n宛转回文语。\n可怜单枕梦行云。\n肠断江南千里、未归人。",
        "dynasty": "宋",
        "collection_info": null
    },
    {
        "title": "兰陵王 晚烟直",
        "author": "方千里",
        "content": "晚烟直。\n池沼波痕皱碧。\n年芳为、花态柳情，采粉揉蓝酿春色。\n繁华记上国。\n曾识。\n倾城幼客。\n风流是、联句送钩，笺绿绡红递书尺。\n行云去无迹。\n念暖响歌台，香雾瑶席。\n当时谁信盟言食。\n知一岁离聚，几多间阻，人生如梦寄堠驿。\n况分散南北。\n悲恻。\n万愁积。\n奈鸾凤欢疏，鱼雁音寂。\n天涯何处相思极。\n但目断芳草，恨随塞笛。\n那堪庭院，更听得，夜雨滴。",
        "dynasty": "宋",
        "collection_info": null
    },
    {
        "title": "蝶恋花 漏泄东君消息后",
        "author": "方千里",
        "content": "漏泄东君消息后。\n短叶长条，着意遮轩牖。\n嫩比鹅黄初熟酒。\n染匀巧费春风手。\n万缕筛金新月透。\n入夜柔情，还胜朝来秀。\n彩笔雕章知几首。\n可人标韵无新旧。",
        "dynasty": "宋",
        "collection_info": null
    },
    {
        "title": "蝶恋花 一搦腰肢初见后",
        "author": "方千里",
        "content": "一搦腰肢初见后。\n恰似娉婷，十五藏朱牖。\n春色恼人浓抵酒。\n风前脉脉如招手。\n黛染修眉蛾绿透。\n态婉仪闲，自是闺房秀。\n堪惜年华同转首。\n女郎台畔春依旧。",
        "dynasty": "宋",
        "collection_info": null
    },
    {
        "title": "蝶恋花 碎玉飞花寒食后",
        "author": "方千里",
        "content": "碎玉飞花寒食后。\n薄影行风，终日穿疏牖。\n有客思归还把酒。\n闲吹倦絮轻黏手。\n雪满愁城寒欲透。\n飘尽残英，翠幄成秾秀。\n张绪风流今白首。\n少年襟度难如旧。",
        "dynasty": "宋",
        "collection_info": null
    },
    {
        "title": "蝶恋花 翠浪蓝光新雨后",
        "author": "方千里",
        "content": "翠浪蓝光新雨后。\n整整斜斜，高下笼窗牖。\n万斛深倾重碧酒。\n量愁知落何人手。\n栊雾梳烟晴色透。\n照影回风，一段嫣然秀。\n白下门东空引首。\n藏鸦枝叶长怀旧。",
        "dynasty": "宋",
        "collection_info": null
    },
    {
        "title": "西河 都会地",
        "author": "方千里",
        "content": "都会地。\n东南王气须记。\n龙盘凤舞到钱塘，瑞烟回起。\n画图彩笔写西湖，波光溶漾无际。\n翠栏最宜半倚。\n柳阴骏马谁系。\n鳞差观阁接飞翚，衙庐万垒。\n倒空碧浸软琉璃，云收天净如水。\n夕阳照晚听近市。\n沸笙箫、劝动闾里。\n比屋乐逢尧世。\n好相将载酒寻歌玄对。\n酬答年华莺花里。",
        "dynasty": "宋",
        "collection_info": null
    },
    {
        "title": "三部乐 帘卷窗明",
        "author": "方千里",
        "content": "帘卷窗明，听杜宇乍啼，漏声初绝。\n乱云收尽，天际□留残月。\n奈相送、行客将归，怅去程渐促，霁色催发。\n断魂别浦，自上孤舟如叶。\n悠悠音信易隔。\n纵怨怀恨语，到见时难说。\n堪嗟水流急景，霜飞华发。\n想家山、路穷望睫。\n空倚仗、魂亲梦切。\n不似嫩朵，犹能替、离绪千结。",
        "dynasty": "宋",
        "collection_info": null
    },
    {
        "title": "菩萨蛮 黄鸡晓唱玲珑曲",
        "author": "方千里",
        "content": "黄鸡晓唱玲珑曲。\n人生两鬓无重绿。\n官柳系行舟。\n相思独倚楼。\n来时花未发。\n去后纷如雪。\n春色不堪看。\n萧萧风雨寒。",
        "dynasty": "宋",
        "collection_info": null
    },
    {
        "title": "品令 露晞烟静",
        "author": "方千里",
        "content": "露晞烟静。\n寂寥转、梧桐寒影。\n天际历历征鸿近。\n被风吹散，声断无行阵。\n秋思客怀多少恨。\n谩厌厌谁问。\n晕残兰炧香消印。\n梦魂长定。\n愁伴更筹尽。",
        "dynasty": "宋",
        "collection_info": null
    },
    {
        "title": "玉楼春 华堂银烛堆红泪",
        "author": "方千里",
        "content": "华堂银烛堆红泪。\n解说离人多少意。\n恨从别后恨无穷，愁到浓时惟一味。\n江南渭北三千里。\n憔悴相思何日已。\n马蹄清晓草黏天，庭院黄昏花满地。",
        "dynasty": "宋",
        "collection_info": null
    },
    {
        "title": "满路花・促拍满路花 莺飞翠柳摇",
        "author": "方千里",
        "content": "莺飞翠柳摇，鱼跃浮萍破。\n班班红杏子，交榴火。\n池台昼永，缭绕花阴裹。\n山色遥供座。\n枕簟清凉，北窗时唤高卧。\n翻思少年，走马铜驼左。\n归来敲镫月，留关锁。\n年华老矣，事逐浮云过。\n今吾非故我。\n那日尊前，祗今问有谁呵。",
        "dynasty": "宋",
        "collection_info": null
    },
    {
        "title": "沁园春 鶗鴂鸣兮",
        "author": "吴泳",
        "content": "鶗鴂鸣兮，卉木萋止，维暮之春。\n笑憨翁渐老，年加三豆，呆郎多事，诗记三星。\n六十有三，高吟勇退，只有尧夫范景仁。\n从今去，且亭前放鹤，溪上垂纶。\n交亲。\n散落如云。\n仅留得尊前康健身。\n有一编书传，一囊诗稿，一枰棋谱，一卷茶经。\n红杏尚书，碧桃学士，看了虚名都赚人。\n成何事，独青山有趣，白发无情。",
        "dynasty": "宋",
        "collection_info": null
    },
    {
        "title": "摸鱼儿 甚一般、化工模子",
        "author": "吴泳",
        "content": "甚一般、化工模子。\n铸成一个拙底。\n生来不向春头上，却跨暮春婪尾。\n蓦省记。\n早冉冉花阴，НН循除水。\n虽然恁地。\n但笑咏春风，闲推鸣瑟，别自有真意。\n从前看，三十七年都未。\n醉生声利场里。\n浮云破处窗涵月，唤得自家醒起。\n别料理。\n那玉燕石麟，不当真符瑞。\n彻头地位。\n也须是长年，闻些好语，作个标月指。",
        "dynasty": "宋",
        "collection_info": null
    },
    {
        "title": "沁园春 春事阑斑",
        "author": "吴泳",
        "content": "春事阑斑，桐花烂漫，不堪凤栖。\n叹交枰世道，容容是福，危航宦海，了了成痴。\n邵子豪情，乐天狂态，六十六年才觉非。\n溪山畔，要看承风月，舍我其谁。\n文章高下随时。\n料织锦应须用锦机。\n愧老无健笔，高凌月胁，病无佳句，下解人颐。\n君昔东坡，我今韩愈，造化一炉如小儿。\n都休管，看龟翻荷露，燕落芹泥。",
        "dynasty": "宋",
        "collection_info": null
    },
    {
        "title": "满江红 手摘桐花",
        "author": "吴泳",
        "content": "手摘桐花，怅还是、春风婪尾。\n按锦瑟、一弦一柱，又添一岁。\n紫马西来疑是梦，朱衣双引浑如醉。\n较香山、七十欠三年，吾衰矣。\n红袖却，青尊止。\n檀板住，琼杯废。\n淡香凝一室，自观生意。\n事业不堪霜满镜，文章底用花如绮。\n笑江滨、游女尚高歌，滕王记。",
        "dynasty": "宋",
        "collection_info": null
    },
    {
        "title": "满江红 梦绕家山",
        "author": "吴泳",
        "content": "梦绕家山，曾访问、鹤林遗迹。\n见老鹤、翩跹飞下，方瞳如漆。\n蕙帐香消形色静，玉笙吹彻丰神逸。\n梦醒来、忽记鹤归时，翁生日。\n南陌杖，东山屐。\n红楼酒，青霄笛。\n料中梁何似，涪江今夕。\n君不见洛阳耆英会，花前雅放诗闲适。\n独北都、留守未归来，七十一。",
        "dynasty": "宋",
        "collection_info": null
    },
    {
        "title": "水龙吟 清江社雨初晴",
        "author": "吴泳",
        "content": "清江社雨初晴，秋香吹彻高堂晓。\n天然带得，酒星风骨，诗囊才调。\n沔水春深，屏山月淡，吟鞭俱到。\n算一生绕遍，瑶阶玉树，如君样、人间少。\n未放鹤归华表。\n伴仙翁、依然天杪。\n知他费几，雁边红粒，马边青草。\n待得清夷，彩衣花绶，哄堂一笑。\n且和平心事，等闲博个，千秋不老。",
        "dynasty": "宋",
        "collection_info": null
    },
    {
        "title": "鹊桥仙 二童一马",
        "author": "吴泳",
        "content": "二童一马，素琴独鹤，长与仙翁为伴。\n自从分付益州来，便蔚有、隆中人望。\n边烽白羽，军符赤籍，弄得不成模样。\n愿公福德厚如山，为扶起、坤陲一半。",
        "dynasty": "宋",
        "collection_info": null
    },
    {
        "title": "清平乐 梅霖未歇",
        "author": "吴泳",
        "content": "梅霖未歇。\n直透菖华节。\n荔子才丹栀子白。\n抬贴诞弥嘉月。\n峨冠蝉尾けけ。\n整衣鹤骨彯彯。\n闻道彩云深处，新添弄玉吹箫。",
        "dynasty": "宋",
        "collection_info": null
    },
    {
        "title": "贺新凉・贺新郎 碧嶂青红路",
        "author": "吴泳",
        "content": "碧嶂青红路。\n近重阳、不寒不暖，不风不雨。\n杜宇花残银杏过，犹有秋英未吐。\n但日对、南山延伫。\n碧落仙人骑赤鲤，渺风烟、不上瞿塘去。\n来伴我，宛陵住。\n西风画角高堂暮。\n炙银灯、疏帘影里，笑呼儿女。\n爷作嘉兴新太守，囝拜鹗书天府。\n况哥共、白头相聚。\n天分从来锺至乐，更谁思、野鸭鸳鸯语。\n提大斗，酌寒露。",
        "dynasty": "宋",
        "collection_info": null
    },
    {
        "title": "渔家傲 翠隐红藏春尚薄",
        "author": "吴泳",
        "content": "翠隐红藏春尚薄。\n百花头上梅先觉。\n清晓寒城闻画角。\n云一握。\n鸦翻诏墨天边落。\n碧眼棱棱言谔谔。\n谏书犹自留黄阁。\n世事翻腾谁认错。\n休话着。\n绿尊且举鸬鹚杓。",
        "dynasty": "宋",
        "collection_info": null
    },
    {
        "title": "八声甘州 又一番、沪水出牂牁",
        "author": "吴泳",
        "content": "又一番、沪水出牂牁。\n江声汹鸣鼍。\n正南人争望，转移虎节，弹压鲸波。\n未见元戎羽葆，民气已冲和。\n不待禁中选，李牧廉颇。\n却顾边陲以北，似乘航共济，亡楫中河。\n纵缆头襦尾，其奈不牢何。\n□明公、一襟忠愤，想誓江、无日不酣歌。\n当津者，岂应袖手，长宴江沱。",
        "dynasty": "宋",
        "collection_info": null
    },
    {
        "title": "青玉案 杏花时候匆匆别",
        "author": "吴泳",
        "content": "杏花时候匆匆别。\n又欲迫、黄花节。\n过了三年经八月。\n骊驹声里，青鸿头畔，几见刀头折。\n诸生立尽门前雪。\n半偈重翻为渠说。\n且莫从头烹瓠叶。\n已呼童稚，多藏酒秫，共醉陶彭泽。",
        "dynasty": "宋",
        "collection_info": null
    },
    {
        "title": "谒金门 将进酒",
        "author": "吴泳",
        "content": "将进酒。\n吹起黄钟清调。\n手按玉笙寒尚峭。\n陇梅春已透。\n蓝染溪光绿皱。\n花簇马蹄红斗。\n尽使宛陵人说道。\n状元今岁又。",
        "dynasty": "宋",
        "collection_info": null
    },
    {
        "title": "谒金门 金榜揭",
        "author": "吴泳",
        "content": "金榜揭。\n都是鹿鸣仙客。\n手按玉笙寒尚怯。\n倚梅歌一阕。\n柳拂御街明月。\n莺扑上林残雪。\n前岁杏花元一色。\n马蹄归路滑。",
        "dynasty": "宋",
        "collection_info": null
    },
    {
        "title": "柳梢青 元九不回",
        "author": "吴泳",
        "content": "元九不回，胡三不问，花说与谁。\n赖得东皇，调停春住，句管花飞。\n庭前密打红围。\n想孙子、兵来出奇。\n似恁丰神，谁人刚道，色比明妃。",
        "dynasty": "宋",
        "collection_info": null
    },
    {
        "title": "摸鱼儿 倚南墙、几回凝伫",
        "author": "吴泳",
        "content": "倚南墙、几回凝伫。\n绿筠冉冉如故。\n帝城景色缘何事，一半花枝风雨。\n收听取。\n这气象精神，则要人来做。\n当留客处。\n且遇酒高歌，逢场戏剧，莫作皱眉事。\n那个是，紫佩飞霞仙侣。\n骎骎云步如许。\n清闲笑我如鸥鹭。\n不肯对松觅句。\n萍散聚。\n又明月、还寻锦里烟霞路。\n浮名自误。\n待好好归来，携筒载酒，同访子云去。",
        "dynasty": "宋",
        "collection_info": null
    },
    {
        "title": "水龙吟 修篁翠葆人家",
        "author": "吴泳",
        "content": "修篁翠葆人家，分明水槛光中住。\n就中得要，危亭瞰渌，小桥当路。\n一榻桃笙，半窗竹简，清凉如许。\n纵武陵佳丽，若耶深窈，那得似、双溪趣。\n一夜檐花落枕，想鱼天、涨痕新露。\n多君唤我，扫花作晚，解衣逃暑。\n脍切银丝，酒招玉友，曲歌金缕。\n愿张郎，长与莲花相似，朝朝暮暮。",
        "dynasty": "宋",
        "collection_info": null
    },
    {
        "title": "鱼游春水 东里韶光早",
        "author": "吴泳",
        "content": "东里韶光早。\n百舌枝头啼碎了。\n溪梅开尽，池水绿波还皱。\n种柳先生觉意阑，看花君子非年少。\n心似淡云，梦随芳草。\n满地松花不扫。\n镇日春愁萦怀抱。\n谁能击筑长歌，吹笳清啸。\n寄声玉关行人道，未报君恩难便老。\n鸡塞雨寒，戍楼烟渺。",
        "dynasty": "宋",
        "collection_info": null
    },
    {
        "title": "祝英台・祝英台近 小池塘",
        "author": "吴泳",
        "content": "小池塘，闲院落，薄薄见山影。\n杨柳风来，吹彻醉魂醒。\n有时低按秦筝，高歌水调，落花外、纷纷人境。\n猛深省。\n但有竹屋三间，莲田二顷。\n便可休官，日对漏壶永。\n假饶是、红杏尚书，碧桃学士，买不得、朱颜芳景。",
        "dynasty": "宋",
        "collection_info": null
    },
    {
        "title": "千秋岁 松舟桂楫",
        "author": "吴泳",
        "content": "松舟桂楫。\n苕霅溪头别。\n秋后雨，春前雪。\n书凭湖雁寄，手把江蓠折。\n人未老，相看元似来时节。\n芳草鸣鶗鴂。\n野菜飞黄蝶。\n时易去，愁难说。\n析波浮玉醴，换火翻银叶。\n拚醉也，马蹄归踏梨花月。",
        "dynasty": "宋",
        "collection_info": null
    },
    {
        "title": "上西平・金人捧露盘 似斜斜",
        "author": "吴泳",
        "content": "似斜斜，才整整，又霏霏。\n今夜里、窗户先知。\n嫌春未透，故穿庭树作花飞。\n起来寻访剡溪人，半压桥低。\n兔园册，渔江画，兰房曲，竹丘诗。\n怎模得、似当时。\n天寒堕指，问谁能解白登围。\n也须凭酒遣拿担，击乱鹅池。",
        "dynasty": "宋",
        "collection_info": null
    },
    {
        "title": "沁园春 夸说洪都",
        "author": "吴泳",
        "content": "夸说洪都，西滕王阁，北豫章台。\n对雨帘半卷，江横如旧，沟亭敧压，梯上无媒。\n但有江山，更无豪杰，拔脚风尘外一杯。\n题千墨，须杜陵老手，太白天才。\n力能笔走风雷。\n人道是闽乡老万回。\n把崇天普地，层胸荡出，横今竖古，信手拈来。\n使翰墨场，着伏波老，上马犹堪矍铄哉。\n今耄矣，独莼鲈在梦，泉石萦怀。",
        "dynasty": "宋",
        "collection_info": null
    },
    {
        "title": "满江红 伶俐聪明",
        "author": "吴泳",
        "content": "伶俐聪明，都不似、阿奴碌碌。\n渐欲买、青山路隐，白云同宿。\n半醉尽教乌帻堕，熟眠休管屏风触。\n算人生、能有几时闲，金乌速。\n粗粗饭，天仓粟。\n浊浊酒，天家禄。\n更钓鲜采薇，有何不足。\n君不见当年金谷事，绿珠弄笛椒涂屋。\n到而今、富贵一场空，终非福。",
        "dynasty": "宋",
        "collection_info": null
    },
    {
        "title": "卜算子 漠漠雨其蒙",
        "author": "吴泳",
        "content": "漠漠雨其蒙，湛湛江之永。\n冻压溪桥并见花，安得杯中影。\n明水未登彝，饰玉先浮鼎。\n寄语清居山上翁，驿使催归近。",
        "dynasty": "宋",
        "collection_info": null
    },
    {
        "title": "满江红 元帅筹边",
        "author": "吴泳",
        "content": "元帅筹边，谁肯办、向前一着。\n大丞相、孙儿挺伟，素闲兵略。\n杨柳依依烟在眼，檀车啴啴春浮脚。\n更何妨、二十五长亭，横冰槊。\n登剑栈，怀关洛。\n机易去，愁难割。\n岂而今全是，从前都错。\n鹿走未知真局面，兽穷渐近空篱落。\n早经营、勋业复归来，江头酌。",
        "dynasty": "宋",
        "collection_info": null
    },
    {
        "title": "渔家傲 风入金波凝不住",
        "author": "黄裳",
        "content": "风入金波凝不住。\n玉楼间倚谁飞举。\n霜艳雪光来竞素。\n分辨处。\n独垂馀意窥庭户。\n强薄罗衣催玉步。\n美人为我当尊舞。\n醉到春来能几度。\n愁今古。\n月华不去年华去。",
        "dynasty": "宋",
        "collection_info": null
    },
    {
        "title": "渔家傲 方令庚生初皎皎",
        "author": "黄裳",
        "content": "方令庚生初皎皎。\n珠帘钩上华堂晓。\n十二栏干多窈窕。\n妆欲妙。\n玉篦偷学娥眉小。\n扰扰时人随兔走。\n十分皆望菱花照。\n瑞荚莫嫌生得少。\n圆未了。\n已圆却恐佳期窵。",
        "dynasty": "宋",
        "collection_info": null
    },
    {
        "title": "渔家傲 已送清歌归去后",
        "author": "黄裳",
        "content": "已送清歌归去后。\n东南楼上人声悄。\n冷落尤临弦上调。\n欢意少。\n空将万感收残照。\n窗外剑光初出鞘。\n斜窥梦断人年少。\n未到盖棺心未了。\n尘虑扰。\n双眸竟入扶桑晓。",
        "dynasty": "宋",
        "collection_info": null
    },
    {
        "title": "永遇乐 朝霭藏晖",
        "author": "黄裳",
        "content": "朝霭藏晖，客袍惊暖，天巧无意。\n杳杳谁知，包含造化，忽作人间瑞。\n儿童欢笑，忙来花下，便饮九春和气。\n急拿舟，高人乘兴，江天助我幽思。\n缤纷似翦，峥嵘如画，莫道冬容憔悴。\n恍象含空，尘无一点，疑在天宫里。\n酒楼酣宴，茶轩清玩，且待桂花来至。\n有馀光，明年待看，明红暗翠。",
        "dynasty": "宋",
        "collection_info": null
    },
    {
        "title": "永遇乐 天接重云",
        "author": "黄裳",
        "content": "天接重云，月临残腊，时有幽意。\n化作瑶池，纷纷戏蝶，一色非人世。\n无情征雁，乘风南向，怅望有情难寄。\n暖惊梅，先传芳信，夜来万宝春至。\n中齐胜境，东藩和气，自有名园佳丽。\n一梦休嗟，三千好客，何处寻珠履。\n小堂人静，尊前清昼，好惜岁华如逝。\n管弦中，金杯更劝，朱颜皓齿。",
        "dynasty": "宋",
        "collection_info": null
    },
    {
        "title": "蓦山溪 春前信息",
        "author": "黄裳",
        "content": "春前信息，到处欢声满。\n旌旆出西郊，拥笙歌、婵娟两畔。\n东巡事往，空有雪中山，仙驭悄，古风间，谩动吟人叹。\n天边身世，况值重华旦。\n击壤访遗民，想如云、望中不断。\n功名休论，齐楚共唐虞，开口笑，插花归，更候清秋晚。",
        "dynasty": "宋",
        "collection_info": null
    },
    {
        "title": "喜朝天・踏莎行 雪云浓",
        "author": "黄裳",
        "content": "雪云浓。\n送愁思，衾寒更怯霜风。\n惹起离恨，为光阴恼，人意无穷。\n谁省年华屡换，渐作个、浮生玉髯翁。\n休易感，新醅泛蚁，且共时同。\n相逢。\n笑语相契，况驾言游处，山里齐宫。\n寂寞时候，自有皓景，粉泽冬容。\n先顾丽人期约，痛赏候、花开洛城红。\n三十日，回头过尽，喜对春工。",
        "dynasty": "宋",
        "collection_info": null
    },
    {
        "title": "锦堂春・锦堂春慢 天女多情",
        "author": "黄裳",
        "content": "天女多情，梨花碎翦，人间赠与多才。\n渐瑶池潋滟，粉翘徘徊。\n面不禁风力，背人飞去还来。\n最清虚好处，遥度幽香，不掩寒梅。\n岁华多幸呈瑞，泛寒光，一样仙子楼台。\n虽喜朱颜可照，时更相催。\n细认沙汀鹭下，静看烟渚潮回。\n遣青蛾趁拍，斗献轻盈，且更传杯。",
        "dynasty": "宋",
        "collection_info": null
    },
    {
        "title": "霜叶飞 谁能留得年华住",
        "author": "黄裳",
        "content": "谁能留得年华住。\n韶华今在何处。\n万林飞尽，但惊天篆，半空无数。\n望消息、霜催雁过，佳人愁起云垂暮。\n就绣幕、红炉去。\n金鸭时飘异香，柳腰人舞。\n休道行且分飞，共乐还一岁，见景长是欢聚。\n大来芳意，既与名园，是花为主。\n翠娥说、尊前笑语，来年管取人如故。\n向寂寞，中先喜，俄顷飞琼，化成寰宇。",
        "dynasty": "宋",
        "collection_info": null
    },
    {
        "title": "水龙吟 五城中锁奇书",
        "author": "黄裳",
        "content": "五城中锁奇书，世间睡里无人唤。\n家家自有，月中丹桂，朱衣仙子。\n能驻光阴，解留颜鬓，引君霄汉。\n便西归、休梦华胥国□，约无限、烟霞伴。\n谁是采真高士，幻中寻取元非幻。\n时人不为，玉峰三秀，尘缘难断。\n莫说英雄，万端愁绪，夕阳孤馆。\n到流年过尽，韶华去了，起浮生叹。",
        "dynasty": "宋",
        "collection_info": null
    },
    {
        "title": "蝶恋花 每到花开春已暮",
        "author": "黄裳",
        "content": "每到花开春已暮。\n况是人生，难得长欢聚。\n一日一游能几度。\n看看背我堂堂去。\n蝶乱蜂忙红粉妒。\n醉眼吟情，且与花为主。\n雪怨云愁无问处。\n芳心待向谁分付。",
        "dynasty": "宋",
        "collection_info": null
    },
    {
        "title": "蝶恋花 兴到浓时春不住",
        "author": "黄裳",
        "content": "兴到浓时春不住。\n昨夜雕栏，放了花无数。\n谈笑急邀吟醉侣。\n青娥也合随轩去。\n媚恐情生娇恐妒。\n今日开尊，多幸无风雨。\n休唱宴琼林一句。\n来年花共人何处。",
        "dynasty": "宋",
        "collection_info": null
    },
    {
        "title": "蝶恋花 南北两山骄欲斗",
        "author": "黄裳",
        "content": "南北两山骄欲斗。\n中有涟漪，莫道壶山小。\n落落情怀临漂渺。\n驾言来处铃斋悄。\n行到桃溪花解笑。\n人面相逢，竞好窥寒照。\n醉步敧斜西日少。\n欢声犹唱多情调。",
        "dynasty": "宋",
        "collection_info": null
    },
    {
        "title": "蝶恋花 高下亭台山水境",
        "author": "黄裳",
        "content": "高下亭台山水境。\n两畔清辉，中有垂杨径。\n鹭点前汀供雪景。\n花乘流水传春信。\n不醉无归先说定。\n醉待言归，又被风吹醒。\n月下壶天游未尽。\n广寒宫是波中影。",
        "dynasty": "宋",
        "collection_info": null
    },
    {
        "title": "蝶恋花 杳杳晴虚寒漫漫",
        "author": "黄裳",
        "content": "杳杳晴虚寒漫漫。\n放下尘劳，相共游银汉。\n便入醉乡休浩叹。\n神仙只在云门馆。\n饮兴偏宜流水畔。\n时有红蕖，落在黄金盏。\n鹭未忘机移别岸。\n画船更上前汀看。",
        "dynasty": "宋",
        "collection_info": null
    },
    {
        "title": "蝶恋花 水鉴中看尤未老",
        "author": "黄裳",
        "content": "水鉴中看尤未老。\n乘兴拿舟，更向湘江过。\n俯仰太虚都一个。\n九春风思谁吟到。\n闲上钓台云外坐。\n待得金鳞，始放芳尊倒。\n醉后言归犹更早。\n素纤有数君须道。",
        "dynasty": "宋",
        "collection_info": null
    },
    {
        "title": "喜迁莺 雕栏闲倚",
        "author": "黄裳",
        "content": "雕栏闲倚，瑞雪霁、浣出人间金碧。\n下想名园，芳心多少，欲占九州颜色。\n洞开路入丹汉，自是神仙真宅。\n寒吟外，看歌云舞雪，光阴难得。\n谁共怀古意，东海一老，居易头垂白。\n自此英雄，功名相继，空有寂寥遗迹。\n圣贤电拂休笑，离合许多宾客。\n使君乐与人同，且对云门斜日。",
        "dynasty": "宋",
        "collection_info": null
    },
    {
        "title": "宴琼林 红紫趁春阑",
        "author": "黄裳",
        "content": "红紫趁春阑，独万簇琼英，尤未开罢。\n问谁共、绿幄宴群真，皓雪肌肤相亚。\n华堂路，小桥边，向晴阴一架。\n为香清、把作寒梅看，喜风来偏惹。\n莫笑因缘，见景跨春空，荣称亭榭。\n助巧笑、晓妆如画，有花钿堪借。\n新醅泛、寒冰几点，拚今日、醉尤飞斝。\n翠罗帏中，卧蟾光碎，何须待还舍。",
        "dynasty": "宋",
        "collection_info": null
    },
    {
        "title": "宴春台 夏景舒长",
        "author": "黄裳",
        "content": "夏景舒长，麦天清润，高低万木成阴。\n晓意寒轻，一声未放蝉吟。\n但闻莺友同音。\n宴华堂、绿水中心。\n芙蓉都没，红妆信息，终待重寻。\n清冷相照，邂逅俱欢，翠娥拥我，芳酝强斟。\n笙歌引步，登临更向瑶岑。\n卧影沈沈。\n自风来、与客披襟。\n纵更深。\n归来洞府，红烛如林。",
        "dynasty": "宋",
        "collection_info": null
    },
    {
        "title": "雨霖铃 天南游客",
        "author": "黄裳",
        "content": "天南游客。\n甚而今、却送君南国。\n熏风万里无限，吟蝉暗续，离情如织。\n秣马脂车，去即去、多少人惜。\n为惠爱、烟惨云山，送两城愁作行色。\n飞帆过、浙西封域。\n到秋深、且舣菏花泽。\n就船买得鲈鳜。\n新谷破、雪堆香粒。\n此兴谁同，须记东秦，有客相忆。\n愿听了、一阕歌声，醉倒拚今日。",
        "dynasty": "宋",
        "collection_info": null
    },
    {
        "title": "桂枝香 酦醅初熟",
        "author": "黄裳",
        "content": "酦醅初熟。\n竞看九日、西风弄寒菊。\n姝子新妆，向晓淡黄千簇。\n清香闹处君须住，掺盈头、醉乡相逐。\n马台欢笑，龙山纵逸，佳话重绪。\n共尽日、登临未足。\n更休问明年，浮世荣辱。\n难得良辰，鬓发见秋尤绿。\n且邀月照金尊上，近人寒、如对飞瀑。\n宴归还趁人来，茱萸佩垂红玉。",
        "dynasty": "宋",
        "collection_info": null
    },
    {
        "title": "喜迁莺 梅霖初歇",
        "author": "黄裳",
        "content": "梅霖初歇。\n乍绛蕊海榴，争开时节。\n角黍包金，香蒲切玉，是处玳筵罗列。\n斗巧尽输少年，玉腕彩丝双结。\n舣彩舫，看龙舟两两，波心齐发。\n奇绝。\n难画处，激起浪花，飞作湖间雪。\n画鼓喧雷，红旗闪电，夺罢锦标方彻。\n望中水天日暮，犹见朱帘高揭。\n归棹晚，载菏花十里，一钩新月。",
        "dynasty": "宋",
        "collection_info": null
    },
    {
        "title": "洞仙歌 乱蝉何事",
        "author": "黄裳",
        "content": "乱蝉何事，冒暑吟如诉。\n断续声中为谁苦。\n阵云行碧落，舒卷光阴，秋意爽，俄作晴空骤雨。\n明珠无限数。\n都在荷花，疑是星河对庭户。\n莫负昼如年，况有清尊，披襟坐、水风来处。\n信美景良辰、自古难并，既不遇多才，岂能欢聚。",
        "dynasty": "宋",
        "collection_info": null
    },
    {
        "title": "洞仙歌 杳无风色",
        "author": "黄裳",
        "content": "杳无风色，肠断莲花信。\n水鉴云垂数峰影。\n向劳生辛苦，寒暑煎人，争不老，空想秋堂夜静。\n玉姬挥皓月，时送微凉，莫吝金卮为伊尽。\n柳下夕阳收，傍水重游，花茵上、雪回襟冷。\n问避暑天机、自有奇人，但且对湖光，世间谁醒。",
        "dynasty": "宋",
        "collection_info": null
    },
    {
        "title": "洞仙歌 世间言笑",
        "author": "黄裳",
        "content": "世间言笑，天上谁欢聚。\n河汉涵秋静无暑。\n望丹霄杳杳，云幄俄开，缘会远，空引时情万缕。\n彩楼人送目，今夕无双，巧在灵丝暗相许。\n爽气御西风，众乐难寻，乘槎看、鹊桥初度。\n过几刻良时、早已分飞，向月下何辞，十分芳醑。",
        "dynasty": "宋",
        "collection_info": null
    },
    {
        "title": "八声甘州 化工多事了",
        "author": "黄裳",
        "content": "化工多事了，却收天巧，都与西风。\n数峰云如扫，闲垂六幕，初见秋容。\n昨夜烦襟顿释，一雨洗遥空。\n偏有银蟾好，千里人同。\n引起游人多感，为静中景色，悲思无穷。\n傍雕栏怀古，谁问紫元翁。\n也难逢、金华时候，又岂知、幽会水精宫。\n尘缘满，指烟霞去，多在江东。",
        "dynasty": "宋",
        "collection_info": null
    },
    {
        "title": "满庭芳 琼馆烟轻",
        "author": "黄裳",
        "content": "琼馆烟轻，银河风细，玉桥云锁方开。\n晓虹千丈，宛转下天来。\n人在水精宫里，行乐处、锦绣成堆。\n仍相问，人间天上，何处有蓬莱。\n徘徊。\n追往事，征南巧架，傅野怀才。\n谩石驱东海，沙合龙台。\n好是乐成初宴，红牙碎、声隐晴雷。\n江天晚，游人未散，莫放隼旟回。",
        "dynasty": "宋",
        "collection_info": null
    },
    {
        "title": "宴琼林 霜月和银灯",
        "author": "黄裳",
        "content": "霜月和银灯，乍送目楼台，星汉高下。\n爱东风、已暖绮罗香，竞走去来车马。\n红莲万斛，开尽处、长安一夜。\n少年郎、两两桃花面，有馀光相借。\n因甚灵山在此，是何人、能运神化。\n对景便作神仙会，恐云軿且驾。\n思曾侍、龙楼俯览，笑声远、洞天飞斝。\n向东来、尤幸时如故，群芳未开谢。",
        "dynasty": "宋",
        "collection_info": null
    },
    {
        "title": "宴琼林 遽暖间俄寒",
        "author": "黄裳",
        "content": "遽暖间俄寒，妙用向园林，难问春意。\n万般声与色，自闻雷、便作浮华人世。\n红娇翠软，谁顿悟、天机此理。\n似韶容、可驻无人会，且忘言闲醉。\n当度仙家长日，向人间、闲看佳丽。\n念远处有东风在，梦悠悠往事。\n桃溪近、幽香远远，谩凝望、落花流水。\n桂华中、珠佩随轩去，还从卖花市。",
        "dynasty": "宋",
        "collection_info": null
    },
    {
        "title": "宴琼林 已览遍韶容",
        "author": "黄裳",
        "content": "已览遍韶容，最后有花王，芳信来报。\n魏妃天与色，拥姚黄、去赏十洲仙岛。\n东君到此，缘费尽、天机亦老。\n为娇多、只恐能言笑。\n惹风流烦恼。\n莫道两都迥出，倩多才、吟看谁好。\n为我惨有如花面，说良辰欲过。\n须勤向、雕栏秉烛，更休管、夕阳芳草。\n算来年、花共人何处，金尊为花倒。",
        "dynasty": "宋",
        "collection_info": null
    },
    {
        "title": "满江红 绿盖纷纷",
        "author": "黄裳",
        "content": "绿盖纷纷，多少个、云霄仙子。\n应是有，瑶池盛会，靓妆临水。\n无奈轻盈风信急，瑞香乱翠红相倚。\n谁共吟、此景竹林人，桃溪士。\n时雨过，明珠细。\n朝雾染，香腮腻。\n轻舟破幽径，烦襟都洗。\n第一朵须寻华池景，寿觞边偶得龟千岁。\n乘兴泻、云液落新荷，休辞醉。",
        "dynasty": "宋",
        "collection_info": null
    },
    {
        "title": "减字木兰花 红旗高举",
        "author": "黄裳",
        "content": "红旗高举。\n飞出深深杨柳渚。\n鼓击春雷。\n直破烟波远远回。\n欢声震地。\n惊退万人争战气。\n金碧楼西。\n衔得锦标第一归。",
        "dynasty": "宋",
        "collection_info": null
    },
    {
        "title": "瑶池月・瑶台月 微尘濯尽",
        "author": "黄裳",
        "content": "微尘濯尽，栖真处、群山排在云汉。\n青盘翠跃，掩映平林寒涧。\n流水急、数片桃花逝，自有留春仙馆。\n秦渔问，前朝换。\n卢郎待，今生满。\n谁伴。\n元翁笑语，相从未晚。\n更安得、世味堪玩。\n道未立、身尤是幻。\n浮生一梭过，梦回人散。\n卧松庵、当会灵源，现万象、无中须看。\n干坤鼎，阴阳炭。\n琼枝秀，金圆烂。\n何患。\n朝元事往，孤云难管。",
        "dynasty": "宋",
        "collection_info": null
    },
    {
        "title": "瑶池月・瑶台月 扁舟寓兴",
        "author": "黄裳",
        "content": "扁舟寓兴，江湖上、无人知道名姓。\n忘机对景，咫尺群鸥相认。\n烟雨急、一片篷声碎，醉眼看山还醒。\n晴云断，狂风信。\n寒蟾倒，远山影。\n谁听。\n横琴数曲，瑶池夜冷。\n这些子、名利休问。\n况是物、都归幻境。\n须臾百年梦，去来无定。\n向婵娟、留住青春，笑世上、风流多病。\n蒹葭渚，芙蓉径。\n放侯印，趁渔艇。\n争甚。\n须知九鼎，金砂如圣。",
        "dynasty": "宋",
        "collection_info": null
    },
    {
        "title": "蝶恋花 忽破黄昏还太素",
        "author": "黄裳",
        "content": "忽破黄昏还太素。\n寒浸楼台，缥缈非烟雾。\n江上分明星汉路。\n金银闪闪神仙府。\n影卧清光随我舞。\n邂逅三人，只愿长相聚。\n今月亭亭曾照古。\n古人问月今何处。",
        "dynasty": "宋",
        "collection_info": null
    },
    {
        "title": "蝶恋花 满到十分人望尽",
        "author": "黄裳",
        "content": "满到十分人望尽。\n仙桂无根，到处留光景。\n听我尊前欢未竟。\n金卮已弄寒蟾影。\n银色界中风色定。\n散了浮云，宝匣初开镜。\n归去不须红烛影。\n天边自与人相趁。",
        "dynasty": "宋",
        "collection_info": null
    },
    {
        "title": "蝶恋花 古往今来忙里过",
        "author": "黄裳",
        "content": "古往今来忙里过。\n今古清光，静照人行道。\n难似素娥长见好。\n见频只是催人老。\n欲驻征轮无计那。\n世上多情，却被无情恼。\n夜夜乌飞谁识破。\n满头空恨霜华早。",
        "dynasty": "宋",
        "collection_info": null
    },
    {
        "title": "蝶恋花 俄落盏中如有恋",
        "author": "黄裳",
        "content": "俄落盏中如有恋。\n盏未干时，还见霜娥现。\n说向翠鬟斟莫浅。\n殷勤此意应相劝。\n光景尤宜年少面。\n千里同看，不与人同怨。\n席上笑歌身更健。\n良时只愿长相见。",
        "dynasty": "宋",
        "collection_info": null
    },
    {
        "title": "蝶恋花 千二百回圆未半",
        "author": "黄裳",
        "content": "千二百回圆未半。\n人世悲欢，此景长相伴。\n行到身边琼步款。\n金船载酒银河畔。\n谁为别来音信断。\n那更蟾光，一点窥孤馆。\n静送忘言愁一段。\n会须莫放笙歌散。",
        "dynasty": "宋",
        "collection_info": null
    },
    {
        "title": "蝶恋花 人逐金乌忙到夜",
        "author": "黄裳",
        "content": "人逐金乌忙到夜。\n不见金乌，方见人闲暇。\n天汉似来尊畔泻。\n须知闲暇欢无价。\n银色满身谁可画。\n两腋风生，爽气骎骎马。\n待入蟾宫偷造化。\n姮娥已许仙方借。",
        "dynasty": "宋",
        "collection_info": null
    },
    {
        "title": "蝶恋花 万籁无声天地静",
        "author": "黄裳",
        "content": "万籁无声天地静。\n清抱朱弦，不愧丹霄镜。\n照到林梢风有信。\n抬头疑是梅花领。\n万感只应闲对景。\n独倚危栏，扰扰人初定。\n吟不尽中愁不尽。\n溪山千古沈沈影。",
        "dynasty": "宋",
        "collection_info": null
    },
    {
        "title": "蝶恋花 谁悟月中真火冷",
        "author": "黄裳",
        "content": "谁悟月中真火冷。\n能引尘缘，遂出轮迥境。\n争奈多情都未醒。\n九回肠断花间影。\n万古兴亡闲事定。\n物是人非，杳杳无音信。\n问月可知谁可问。\n不如且醉尊前景。",
        "dynasty": "宋",
        "collection_info": null
    },
    {
        "title": "蝶恋花 忽送林光禽有语",
        "author": "黄裳",
        "content": "忽送林光禽有语。\n飞如遥空，失素归洲鹭。\n照处无私清望富。\n馀辉不惜人人与。\n玉绳欲到中天路。\n且待飞觞，缓缓移琼步。\n花下影圆良夜午。\n东南楼上还相顾。",
        "dynasty": "宋",
        "collection_info": null
    },
    {
        "title": "蝶恋花 一望瑶华初委地",
        "author": "黄裳",
        "content": "一望瑶华初委地。\n更约幽人，共赏岩边翠。\n拭把方诸聊与试。\n无情争得无中泪。\n飞瀑恐从星汉至。\n渐向宾筵，但觉寒如水。\n自爱一轮方得意。\n轻随箕毕还成累。",
        "dynasty": "宋",
        "collection_info": null
    },
    {
        "title": "青门引・青门饮 鸿落寒滨",
        "author": "黄裳",
        "content": "鸿落寒滨，燕辞幽馆，西成万室，颦眉人少。\n自古云隮，洞门何处，南望数峰秋晓。\n千骑旌麾远，去寻真、忙中心了。\n佩声盘入，烟霞绝顶，谁闻欢笑。\n当候青童相报。\n因待访仙人，长生微妙。\n置俎争来，四乡宴社，且看翠围红绕。\n似可扪青汉，到北扉、两城斜照。\n醉翁回首，丹台梦觉，钧天声杳。",
        "dynasty": "宋",
        "collection_info": null
    },
    {
        "title": "满路花・促拍满路花 干坤生古意",
        "author": "黄裳",
        "content": "干坤生古意，草木起秋声。\n移人名利境，梦中惊。\n便寻灵宝，凤髓与龟精。\n密报黄芽就，紫府门开，道情有个莺莺。\n问归含楚山青。\n卧影水天明。\n松庵谁笑话，见还婴。\n鹤归日落，聚散两忘情。\n好笑人痴处，白头青冢，世间犹说醒醒。",
        "dynasty": "宋",
        "collection_info": null
    },
    {
        "title": "倦寻芳慢・倦寻芳 露晞向晚",
        "author": "王",
        "content": "露晞向晚，帘幕风轻，小院闲昼。\n翠迳莺来，惊下乱红铺绣。\n倚危墙，登高榭，海棠经雨胭脂透。\n算韶华，又因循过了，清明时候。\n倦游燕、风光满目，好景良辰，谁共携手。\n恨被榆钱，买断两眉长斗。\n忆高阳，人散后。\n落花流水仍依旧。\n这情怀，对东风、尽成消瘦。",
        "dynasty": "宋",
        "collection_info": null
    },
    {
        "title": "虞美人 春风曾见桃花面",
        "author": "张景修",
        "content": "春风曾见桃花面。\n重见胜初见。\n两枝独占小春开。\n应怪刘郎迷路、又重来。\n旁人应笑髯公老。\n独爱花枝好。\n世间好景不长圆。\n莫放笙歌归院、且尊前。",
        "dynasty": "宋",
        "collection_info": null
    },
    {
        "title": "选冠子 嫩水挼蓝",
        "author": "张景修",
        "content": "嫩水挼蓝，遥堤映翠，半雨半烟桥畔。\n鸣禽弄舌，蔓草萦心，偏称谢家池馆。\n红粉墙头，柳摇金缕，纤柔舞腰低软。\n被和风、搭在阑干，终日绣帘谁卷。\n春易老，细叶舒眉，轻花吐絮，渐觉绿阴垂暖。\n章台系马，灞水维舟，追念凤城人远。\n惆怅阳关故国，杯酒飘零，惹人肠断。\n恨青青客舍，江头风笛，乱云空晚。",
        "dynasty": "宋",
        "collection_info": null
    },
    {
        "title": "青玉案 行人欲上来时路",
        "author": "黄大临",
        "content": "行人欲上来时路。\n破晓雾、轻寒去。\n隔叶子规声暗度。\n十分酒满，舞裀歌袖，沾夜无寻处。\n故人近送旌旗暮。\n但听阳关第三句。\n欲断离肠馀几许。\n满天星月，看人憔悴，烛泪垂如雨。",
        "dynasty": "宋",
        "collection_info": null
    },
    {
        "title": "青玉案 千锋百嶂宜州路",
        "author": "黄大临",
        "content": "千锋百嶂宜州路。\n天黯淡、知人去。\n晓别吾家黄叔度。\n弟兄华发，远山修水，异日同归处。\n樽罍饮散长亭暮。\n别语缠绵不成句。\n已断离肠能几许。\n水村山馆，夜阑无寐，听尽空阶雨。",
        "dynasty": "宋",
        "collection_info": null
    },
    {
        "title": "七娘子 画堂银烛明如昼",
        "author": "黄大临",
        "content": "画堂银烛明如昼。\n见林宗、巾垫羞蓬首。\n针指花枝，线赊罗袖。\n须臾两带还依旧。\n劝君倒戴休令后。\n也不须、更漉渊明酒。\n宝箧深藏，浓香熏透。\n为经十指如葱手。",
        "dynasty": "宋",
        "collection_info": null
    },
    {
        "title": "念奴娇 断虹霁雨",
        "author": "黄庭坚",
        "content": "断虹霁雨，净秋空，山染修眉新绿。\n桂影扶疏，谁便道，今夕清辉不足。\n万里青天，姮娥何处，驾此一轮玉。\n寒光零乱，为谁遍照醽醁。\n年少从我追游，晚凉幽径，绕张园森木。\n共倒金荷家万里，难得尊前相属。\n老子平生，江南江北，最爱临风曲。\n孙郎微笑，坐来声喷霜竹。",
        "dynasty": "宋",
        "collection_info": null
    },
    {
        "title": "水调歌头 瑶草一何碧",
        "author": "黄庭坚",
        "content": "瑶草一何碧，春入武陵溪。\n溪上桃花无数，花上有黄鹂。\n我欲穿花寻路，直入白云深处，浩气展红霓。\n只恐花深里，红露湿人衣。\n坐玉石，敧玉枕，拂金徽。\n谪仙何处，无人伴我白螺杯。\n我为灵芝仙草，不为朱唇丹脸，长啸亦何为。\n醉舞下山去，明月逐人归。",
        "dynasty": "宋",
        "collection_info": null
    },
    {
        "title": "水调歌头 落日塞垣路",
        "author": "黄庭坚",
        "content": "落日塞垣路，风劲戛貂裘。\n翩翩数骑闲猎，深入黑山头。\n极目平沙千里，惟见雕弓白羽，铁面骏骅骝。\n隐隐望青冢，特地起闲愁。\n汉天子，方鼎盛，四百州。\n玉颜皓齿，深锁三十六宫秋。\n堂有经纶贤相，边有纵横谋将，不减翠娥羞。\n戎虏和乐也，圣主永无忧。",
        "dynasty": "宋",
        "collection_info": null
    },
    {
        "title": "满庭芳 初绾云鬟",
        "author": "黄庭坚",
        "content": "初绾云鬟，才胜罗绮，便嫌柳陌花街。\n占春才子，容易托行媒。\n其奈风情债负，烟花部、不免差排。\n刘郎恨，桃花片片，随水染尘埃。\n风流，贤太守，能笼翠羽，宜醉金钗。\n且留取垂杨，掩映厅阶。\n直待朱轓去后，从伊便、窄袜弓鞋。\n知恩否，朝云暮雨，还向梦中来。",
        "dynasty": "宋",
        "collection_info": null
    },
    {
        "title": "满庭芳 北苑春风",
        "author": "黄庭坚",
        "content": "北苑春风，方圭圆璧，万里名动京关。\n碎身粉骨，功合上凌烟。\n尊俎风流战胜，降春睡、开拓愁边。\n纤纤捧，研膏溅乳，金缕鹧鸪斑。\n相如，虽病渴，一觞一咏，宾有群贤。\n为扶起灯前，醉玉颓山。\n搜搅心中万卷，还倾动、三峡词源。\n归来晚，文君未寝，相对小窗前。",
        "dynasty": "宋",
        "collection_info": null
    },
    {
        "title": "鼓笛慢・水龙吟 早秋明月新圆",
        "author": "黄庭坚",
        "content": "早秋明月新圆，汉家戚里生飞将。\n青骢宝勒，绿沈金锁，曾瞻天仗。\n种德江南，宣威西夏，合宫陪享。\n况当年定计，昭陵与子，勋劳在、诸公上。\n千骑风流年少，暂淹留、莫辜清赏。\n平坡驻马，虚弦落雁，思临虏帐。\n遍舞摩围，递歌彭水，拂云惊浪。\n看朱颜绿鬓，封侯万里，写凌烟像。",
        "dynasty": "宋",
        "collection_info": null
    },
    {
        "title": "洞仙歌 月中丹桂",
        "author": "黄庭坚",
        "content": "月中丹桂，自风霜难老。\n阅尽人间盛衰草。\n望中秋、才有几日，十分圆，霾风雨，云表常如永昼。\n不得文章力，白首防秋，谁念云中上功守。\n正注意，得人雄，静扫河山，应难纵、五湖归棹。\n问持节冯唐几时来，看再策勋名，印窠如斗。",
        "dynasty": "宋",
        "collection_info": null
    },
    {
        "title": "雨中花・夜行船 政乐中和",
        "author": "黄庭坚",
        "content": "政乐中和，夷夏宴喜，官梅乍传消息。\n待作新年欢计，断送春色。\n桃李成阴，甘棠少讼，又移旌戟。\n念画楼朱阁，风流高会，顿冷谈席。\n西州纵有，舞裙歌板，谁共茗邀棋敌。\n归来未得，先沾离袖，管弦催滴。\n乐事赏心易散，良辰美景难得。\n会须醉倒，玉山扶起，更倾春碧。",
        "dynasty": "宋",
        "collection_info": null
    },
    {
        "title": "忆帝京 鸣鸠乳燕春闲暇",
        "author": "黄庭坚",
        "content": "鸣鸠乳燕春闲暇。\n化作绿阴槐夏。\n寿酒舞红裳，睡鸭飘香麝。\n醉此洛阳人，佐郡深儒雅。\n况坐上、玉麟金马。\n更莫问、莺老花谢。\n万里相依，千金为寿，未厌玉烛传清夜。\n不醉欲言归，笑杀高阳社。",
        "dynasty": "宋",
        "collection_info": null
    },
    {
        "title": "醉蓬莱 对朝云叆叇",
        "author": "黄庭坚",
        "content": "对朝云叆叇，暮雨霏微，乱峰相倚。\n巫峡高唐，锁楚宫朱翠。\n画戟移春，靓妆迎马，向一川都会。\n万里投荒，一身吊影，成何欢意。\n尽道黔南，去天尺五，望极神州，万里烟水。\n尊酒公堂，有中朝佳士。\n荔颊红深，麝脐香满，醉舞裀歌袂。\n杜宇声声，催人到晓，不如归是。",
        "dynasty": "宋",
        "collection_info": null
    },
    {
        "title": "南歌子 诗有渊明语",
        "author": "黄庭坚",
        "content": "诗有渊明语，歌无子夜声。\n论文思见老弥明。\n坐想罗浮山下、羽衣轻。\n何处黔中郡，遥知隔晚晴。\n雨馀风急断虹横。\n应梦池塘春草、若为情。",
        "dynasty": "宋",
        "collection_info": null
    },
    {
        "title": "蓦山溪 鸳鸯翡翠",
        "author": "黄庭坚",
        "content": "鸳鸯翡翠，小小思珍偶。\n眉黛敛秋波，尽湖南、山明水秀。\n娉娉袅袅，恰近十三馀，春未透。\n花枝瘦。\n正是愁时候。\n寻花载酒。\n肯落谁人后。\n只恐远归来，绿成阴、青梅如豆。\n心期得处，每自不由人，长亭柳。\n君知否。\n千里犹回首。",
        "dynasty": "宋",
        "collection_info": null
    },
    {
        "title": "转调丑奴儿・采桑子 得意许多时",
        "author": "黄庭坚",
        "content": "得意许多时。\n长醉赏、月影花枝。\n暴风狂雨年年有，金笼锁定，莺雏燕友，不被鸡期。\n红旆转逶迤。\n悔无计、千里追随。\n再来应绾泸南印，而今目下，凄惶怎向，日永春迟。",
        "dynasty": "宋",
        "collection_info": null
    },
    {
        "title": "品令 败叶霜天晓",
        "author": "黄庭坚",
        "content": "败叶霜天晓。\n渐鼓吹、催行棹。\n栽成桃李未开，便解银章归报。\n去取麒麟图画，要及年少。\n劝公醉倒。\n别语怎向醒时道。\n楚山千里暮云，正锁离人情抱。\n记取江州司马，坐中最老。",
        "dynasty": "宋",
        "collection_info": null
    },
    {
        "title": "踏莎行 画鼓催春",
        "author": "黄庭坚",
        "content": "画鼓催春，蛮歌走饷。\n雨前一焙谁争长。\n低株摘尽到高株，株株别是闽溪样。\n碾破春风，香凝午帐。\n银瓶雪滚翻成浪。\n今宵无睡酒醒时，摩围影在秋江上。",
        "dynasty": "宋",
        "collection_info": null
    },
    {
        "title": "踏莎行 临水夭桃",
        "author": "黄庭坚",
        "content": "临水夭桃，倚墙繁李。\n长杨风掉青骢尾。\n尊中有酒且酬春，更寻何处无愁地。\n明日重来，落花如绮。\n芭蕉渐展山公启。\n欲笺心事寄天公，教人长对花前醉。",
        "dynasty": "宋",
        "collection_info": null
    },
    {
        "title": "定风波 自断此生休问天",
        "author": "黄庭坚",
        "content": "自断此生休问天。\n白头波上泛孤船。\n老去文章无气味。\n憔悴。\n不堪驱使菊花前。\n闻道使君携将吏。\n高会。\n参军吹帽晚风颠。\n千骑插花秋色暮。\n归去。\n翠娥扶入醉时肩。",
        "dynasty": "宋",
        "collection_info": null
    },
    {
        "title": "定风波 万里黔中一漏天",
        "author": "黄庭坚",
        "content": "万里黔中一漏天。\n屋居终日似乘船。\n及至重阳天也霁。\n催醉。\n鬼门关外蜀江前。\n莫笑老翁犹气岸。\n君看。\n几人黄菊上华颠。\n戏马台南追两谢。\n驰射。\n风流犹拍古人肩。",
        "dynasty": "宋",
        "collection_info": null
    },
    {
        "title": "定风波 晚岁监州闻荔枝",
        "author": "黄庭坚",
        "content": "晚岁监州闻荔枝。\n赤英垂坠压阑枝。\n万里来逢芳意歇。\n愁绝。\n满盘空忆去年时。\n涧草山花光照坐。\n春过。\n等闲桃李又累累。\n辜负寒泉浸红皱。\n消瘦。\n有人花病损香肌。",
        "dynasty": "宋",
        "collection_info": null
    },
    {
        "title": "定风波 准拟阶前摘荔枝",
        "author": "黄庭坚",
        "content": "准拟阶前摘荔枝。\n今年歇尽去年枝。\n莫是春光厮料理。\n无比。\n譬如痎疟有休时。\n碧甃朱阑情不浅。\n何晚。\n来年枝上报累累。\n雨后园林坐清影。\n苏醒。\n红裳剥尽看香肌。",
        "dynasty": "宋",
        "collection_info": null
    },
    {
        "title": "鹊桥仙 八年不见",
        "author": "黄庭坚",
        "content": "八年不见，清都绛阙，望河汉、溶溶漾漾。\n年年牛女恨风波，拼此事、人间天上。\n野麋丰草，江鸥远水，老去惟便疏放。\n百钱端欲问君平，早晚具、归田小舫。",
        "dynasty": "宋",
        "collection_info": null
    },
    {
        "title": "鹊桥仙 朱楼彩舫",
        "author": "黄庭坚",
        "content": "朱楼彩舫，浮瓜沈李，报答风光有处。\n一年尊酒暂时同，别泪作、人间晓雨。\n鸳鸯机综，能令侬巧，也待乘槎仙去。\n若逢海上白头翁，共一访、痴牛呆女。",
        "dynasty": "宋",
        "collection_info": null
    },
    {
        "title": "阮郎归 黔中桃李可寻芳",
        "author": "黄庭坚",
        "content": "黔中桃李可寻芳。\n摘茶人自忙。\n月团犀胯斗圆方。\n研膏入焙香。\n青箬裹，绛纱囊。\n品高闻外江。\n酒阑传碗舞红裳。\n都濡春味长。",
        "dynasty": "宋",
        "collection_info": null
    },
    {
        "title": "阮郎归 烹茶留客驻金鞍",
        "author": "黄庭坚",
        "content": "烹茶留客驻金鞍。\n月斜窗外山。\n别郎容易见郎难。\n有人思远山。\n归去后，忆前欢。\n画屏金博山。\n一杯春露莫留残。\n与郎扶玉山。",
        "dynasty": "宋",
        "collection_info": null
    },
    {
        "title": "更漏子 庵摩勒",
        "author": "黄庭坚",
        "content": "庵摩勒，西土果。\n霜后明珠颗颗。\n凭玉兔，捣香尘。\n称为席上珍。\n号馀甘，争奈苦。\n临上马时分付。\n管回味，却思量。\n忠言君拭尝。",
        "dynasty": "宋",
        "collection_info": null
    },
    {
        "title": "绣带子・好女儿 小院一枝梅",
        "author": "黄庭坚",
        "content": "小院一枝梅。\n冲破晓寒开。\n晚到芳园游戏，满袖带香回。\n玉酒覆银杯。\n尽醉去、犹待重来。\n东邻何事，惊吹怨笛，雪片成堆。",
        "dynasty": "宋",
        "collection_info": null
    },
    {
        "title": "撼庭竹 呜咽南楼吹落梅",
        "author": "黄庭坚",
        "content": "呜咽南楼吹落梅。\n闻鸦树惊栖。\n梦中相见不多时。\n隔城今夜也应知。\n坐久水空碧，山月影沈西。\n买个宅儿住着伊。\n刚不肯相随。\n如今果被天嗔作，永落鸡群被鸡欺。\n空恁可怜伊。\n风日损花枝。",
        "dynasty": "宋",
        "collection_info": null
    },
    {
        "title": "减字木兰花 馀寒争令",
        "author": "黄庭坚",
        "content": "馀寒争令。\n雪共蜡梅相照影。\n昨夜东风。\n已出耕牛劝岁功。\n阴云幂幂。\n近觉去天无几尺。\n休恨春迟。\n桃李梢头次第知。",
        "dynasty": "宋",
        "collection_info": null
    },
    {
        "title": "减字木兰花 使君那里",
        "author": "黄庭坚",
        "content": "使君那里。\n千骑尘中依约是。\n拂我眉头。\n无处重寻庾信愁。\n山云弥漫。\n夹道旌旗联复断。\n万事茫茫。\n分付澄波与烂肠。",
        "dynasty": "宋",
        "collection_info": null
    },
    {
        "title": "减字木兰花 襄王梦里",
        "author": "黄庭坚",
        "content": "襄王梦里。\n草绿烟深何处是。\n宋玉台头。\n暮雨朝云几许愁。\n飞花漫漫。\n不管羁人肠欲断。\n春水茫茫。\n欲度南陵更断肠。",
        "dynasty": "宋",
        "collection_info": null
    },
    {
        "title": "减字木兰花 巫山古县",
        "author": "黄庭坚",
        "content": "巫山古县。\n老杜淹留情始见。\n拨闷题诗。\n千古神交世不知。\n云阳台下。\n更值清明风雨夜。\n知道愁辛。\n果是当时作赋人。",
        "dynasty": "宋",
        "collection_info": null
    },
    {
        "title": "减字木兰花 诗翁才刃",
        "author": "黄庭坚",
        "content": "诗翁才刃。\n曾陷文场貔虎阵。\n谁敢当哉。\n况是焚舟决胜来。\n三巴春杪。\n客馆梦回风雨晓。\n胸次峥嵘。\n欲共涛头赤甲平。",
        "dynasty": "宋",
        "collection_info": null
    },
    {
        "title": "减字木兰花 苍崖万仞",
        "author": "黄庭坚",
        "content": "苍崖万仞。\n下有奔雷千百阵。\n自古危哉。\n谁遣西园漝么来。\n猿啼云杪。\n破梦一声巫峡晓。\n苦唤愁生。\n不是西园作么平。",
        "dynasty": "宋",
        "collection_info": null
    },
    {
        "title": "减字木兰花 终宵忘寐",
        "author": "黄庭坚",
        "content": "终宵忘寐。\n好事如何犹尚未。\n子细沈吟。\n珠泪盈盈湿袖襟。\n与君别也。\n愿在郎心莫暂舍。\n记取盟言。\n闻早回程却再圆。",
        "dynasty": "宋",
        "collection_info": null
    },
    {
        "title": "减字木兰花 中秋多雨",
        "author": "黄庭坚",
        "content": "中秋多雨。\n常是尊罍狼藉去。\n今夜云开。\n须道姮娥得得来。\n不知云外。\n还有清光同此会。\n笛在层楼。\n声彻摩围顶上头。",
        "dynasty": "宋",
        "collection_info": null
    },
    {
        "title": "减字木兰花 中秋无雨",
        "author": "黄庭坚",
        "content": "中秋无雨。\n醉送月衔西岭去。\n笑口须开。\n几度中秋见月来。\n前年江外。\n儿女传杯兄弟会。\n此夜登楼。\n小谢清吟慰白头。",
        "dynasty": "宋",
        "collection_info": null
    },
    {
        "title": "减字木兰花 浓云骤雨",
        "author": "黄庭坚",
        "content": "浓云骤雨。\n巫峡有情来又去。\n今夜天开。\n不与姮娥作伴来。\n清光无外。\n白发老人心自会。\n何处歌楼。\n贪看冰轮不转头。",
        "dynasty": "宋",
        "collection_info": null
    },
    {
        "title": "减字木兰花 举头无语",
        "author": "黄庭坚",
        "content": "举头无语。\n家在月明生处住。\n拟上摩围。\n最上峰头试望之。\n偏怜络秀。\n苦淡同甘谁更有。\n想见牵衣。\n月到愁边总不知。",
        "dynasty": "宋",
        "collection_info": null
    },
    {
        "title": "减字木兰花 月中笑语",
        "author": "黄庭坚",
        "content": "月中笑语。\n万里同依光景住。\n天水相围。\n相见无因梦见之。\n诸儿娟秀。\n儒学传家渠自有。\n自作秋衣。\n渐老先寒人未知。",
        "dynasty": "宋",
        "collection_info": null
    },
    {
        "title": "减字木兰花 当年夜雨",
        "author": "黄庭坚",
        "content": "当年夜雨。\n头白相依无去住。\n儿女成围。\n欢笑尊前月照之。\n阿连高秀。\n千万里来忠孝有。\n岂谓无衣。\n岁晚先寒要弟知。",
        "dynasty": "宋",
        "collection_info": null
    },
    {
        "title": "木兰花令 风开水面鱼纹皱",
        "author": "黄庭坚",
        "content": "风开水面鱼纹皱。\n暖入草心犀点透。\n乍看晴日弄柔条，忆得章台人姓柳。\n心情老大痴成就。\n不复淋漓沾翠袖。\n早梅献笑尚窥邻，小蜜窃香如遗寿。",
        "dynasty": "宋",
        "collection_info": null
    },
    {
        "title": "木兰花令 东君未试雷霆手",
        "author": "黄庭坚",
        "content": "东君未试雷霆手。\n洒雪开春春锁透。\n帝台应点万年枝，穷巷偏欺三径柳。\n峰排群玉森相就。\n中有摩围为领袖。\n凝香窗下与谁看，一曲琵琶千万寿。",
        "dynasty": "宋",
        "collection_info": null
    },
    {
        "title": "减字木兰花 新年何许春光漏",
        "author": "黄庭坚",
        "content": "新年何许春光漏。\n小院闭门风日透。\n酥花入坐颇欺梅，雪絮因风全是柳。\n使君落笔春词就。\n应唤歌檀催舞袖。\n得开眉处且开眉，人世可能金石寿。",
        "dynasty": "宋",
        "collection_info": null
    },
    {
        "title": "减字木兰花 黄金捍拨春风手",
        "author": "黄庭坚",
        "content": "黄金捍拨春风手。\n帘幕重重音韵透。\n梅花破萼便回春，似有黄鹂鸣翠柳。\n晓妆未惬梅添就。\n玉笋捧杯离钿袖。\n会拼千日笑尊前，他日相思空损寿。",
        "dynasty": "宋",
        "collection_info": null
    },
    {
        "title": "减字木兰花 黔中士女游晴昼",
        "author": "黄庭坚",
        "content": "黔中士女游晴昼。\n花信轻寒罗袖透。\n争寻穿石道宜男，更买江鱼双贯柳。\n竹枝歌好移船就。\n依倚风光垂翠袖。\n满倾芦酒指摩围，相守与郎如许寿。",
        "dynasty": "宋",
        "collection_info": null
    },
    {
        "title": "减字木兰花 可怜翡翠随鸡走",
        "author": "黄庭坚",
        "content": "可怜翡翠随鸡走。\n学绾双鬟年纪小。\n见来行待恶怜伊，心性娇痴空解笑。\n红蕖照映霜林表。\n杨柳舞风腰袅袅。\n衾馀枕剩尽相容，只是老人难再少。",
        "dynasty": "宋",
        "collection_info": null
    },
    {
        "title": "清平乐 春归何处",
        "author": "黄庭坚",
        "content": "春归何处。\n寂寞无行路。\n若有人知春去处。\n唤取归来同住。\n春无踪迹谁知。\n除非问取黄鹂。\n百啭无人能解，因风飞过蔷薇。",
        "dynasty": "宋",
        "collection_info": null
    },
    {
        "title": "清平乐 黄花当户",
        "author": "黄庭坚",
        "content": "黄花当户。\n已觉秋容暮。\n云梦南州逢笑语。\n心在歌边舞处。\n使君一笑眉开。\n新晴照酒尊来。\n且乐尊前见在，休思走马章台。",
        "dynasty": "宋",
        "collection_info": null
    },
    {
        "title": "清平乐 休推小户",
        "author": "黄庭坚",
        "content": "休推小户。\n看即风光暮。\n萸粉菊英浮碗醑。\n报答风光有处。\n几回笑口能开。\n少年不肯重来。\n借问牛山戏马，今为谁姓池台。",
        "dynasty": "宋",
        "collection_info": null
    },
    {
        "title": "减字木兰花 舞鬟娟好",
        "author": "黄庭坚",
        "content": "舞鬟娟好。\n白发黄花帽。\n醉任旁观嘲潦倒。\n扶老偏宜年小。\n舞回脸玉胸酥。\n缠头一斛明珠。\n日日梁州薄媚，年年金菊茱萸。",
        "dynasty": "宋",
        "collection_info": null
    },
    {
        "title": "减字木兰花 乍晴秋好",
        "author": "黄庭坚",
        "content": "乍晴秋好。\n黄菊敧乌帽。\n不见清谈人绝倒。\n更忆添丁小小。\n蜀娘漫点花酥。\n酒槽空滴真珠。\n兄弟四人别住，他年同插茱萸。",
        "dynasty": "宋",
        "collection_info": null
    },
    {
        "title": "清平乐 冰堂酒好",
        "author": "黄庭坚",
        "content": "冰堂酒好。\n只恨银杯小。\n新作金荷工献巧。\n图要连台拗倒。\n采莲一曲清歌。\n急檀催卷金河。\n醉里香飘睡鸭，更惊罗袜凌波。",
        "dynasty": "宋",
        "collection_info": null
    },
    {
        "title": "忆帝京 薄妆小靥闲情素",
        "author": "黄庭坚",
        "content": "薄妆小靥闲情素。\n抱着琵琶凝伫。\n慢拈复轻拢，切切如私语。\n转拨割朱弦，一段惊沙去。\n万里嫁、乌孙公主。\n对易水、明妃不渡。\n泪粉行行，红颜片片，指下花落狂风雨。\n借问本师谁，敛拨当心住。",
        "dynasty": "宋",
        "collection_info": null
    },
    {
        "title": "忆帝京 银烛生花如红豆",
        "author": "黄庭坚",
        "content": "银烛生花如红豆。\n占好事、而今有。\n人醉曲屏深，借宝瑟、轻招手。\n一阵白苹风，故灭烛、教相就。\n花带雨、冰肌香透。\n恨啼乌、辘轳声晓。\n岸柳微凉吹残酒。\n断肠时、至今依旧。\n镜中消瘦。\n那人知后。\n怕夯你来僝僽。",
        "dynasty": "宋",
        "collection_info": null
    },
    {
        "title": "画堂春 东堂西畔有池塘",
        "author": "黄庭坚",
        "content": "东堂西畔有池塘。\n使君棐几明窗。\n日西人吏散东廊。\n蒲苇送清凉。\n翠管细通岩溜，小峰重叠山光。\n近池催置琵琶床。\n衣带水风香。",
        "dynasty": "宋",
        "collection_info": null
    },
    {
        "title": "画堂春 摩围小隐枕蛮江",
        "author": "黄庭坚",
        "content": "摩围小隐枕蛮江。\n蛛丝闲锁晴窗。\n水风山影上修廊。\n不到晚来凉。\n相伴蝶穿花径，独飞鸥舞春光。\n不因送客下绳床。\n添火炷炉香。",
        "dynasty": "宋",
        "collection_info": null
    },
    {
        "title": "鹧鸪天 万事令人心骨寒",
        "author": "黄庭坚",
        "content": "万事令人心骨寒。\n故人坟上土新干。\n淫坊酒肆狂居士，李下何妨也整冠。\n金作鼎，玉为餐。\n老来亦失少时欢。\n茱萸菊蕊年年事，十日还将九日看。",
        "dynasty": "宋",
        "collection_info": null
    },
    {
        "title": "鹧鸪天 黄菊枝头生晓寒",
        "author": "黄庭坚",
        "content": "黄菊枝头生晓寒。\n人生莫放酒杯干。\n风前横笛斜吹雨，醉里簪花倒着冠。\n身健在，且加餐。\n舞裙歌板尽清欢。\n黄花白发相牵挽，付与时人洗眼看。",
        "dynasty": "宋",
        "collection_info": null
    },
    {
        "title": "鹧鸪天 紫菊黄花风露寒",
        "author": "黄庭坚",
        "content": "紫菊黄花风露寒。\n平沙戏马雨新干。\n且看欲尽花经眼，休说弹冠与挂冠。\n甘酒病，废朝餐。\n何人得似醉中欢。\n十年一觉扬州梦，为报时人洗眼看。",
        "dynasty": "宋",
        "collection_info": null
    },
    {
        "title": "鹧鸪天 西塞山边白鹭飞",
        "author": "黄庭坚",
        "content": "西塞山边白鹭飞。\n桃花流水鳜鱼肥。\n朝廷尚觅玄真子，何处如今更有诗。\n青箬笠，绿蓑衣。\n斜风细雨不须归。\n人间底是无波处，一日风波十二时。",
        "dynasty": "宋",
        "collection_info": null
    },
    {
        "title": "醉落魄・一斛珠 陶陶兀兀",
        "author": "黄庭坚",
        "content": "陶陶兀兀。\n尊前是我华胥国。\n争名争利休休莫。\n雪月风花，不醉怎生得。\n邯郸一枕谁忧乐。\n新诗新事因闲适。\n东山小妓携丝竹。\n家里乐天，村里谢安石。",
        "dynasty": "宋",
        "collection_info": null
    },
    {
        "title": "醉落魄・一斛珠 陶陶兀兀",
        "author": "黄庭坚",
        "content": "陶陶兀兀。\n人生无累何由得。\n杯中三万六千日。\n闷损旁观，自我解落魄。\n扶头不起还颓玉。\n日高春睡平生足。\n谁门可款新篘熟。\n安乐春泉，玉醴荔枝绿。",
        "dynasty": "宋",
        "collection_info": null
    },
    {
        "title": "醉落魄・一斛珠 陶陶兀兀",
        "author": "黄庭坚",
        "content": "陶陶兀兀。\n人生梦里槐安国。\n教公休醉公但莫。\n盏倒垂莲，一笑是赢得。\n街头酒贱民声乐。\n寻常行处寻欢适。\n醉看檐雨森银竹。\n我欲忧民，渠有二千石。",
        "dynasty": "宋",
        "collection_info": null
    },
    {
        "title": "醉落魄・一斛珠 陶陶兀兀",
        "author": "黄庭坚",
        "content": "陶陶兀兀。\n醉乡路远归不得。\n心情那似当年日。\n割爱金河，一碗淡莫托。\n异乡薪桂炊苍玉。\n摩挲经笥须知足。\n明年细麦能黄熟。\n不管轻霜，点尽鬓边绿。",
        "dynasty": "宋",
        "collection_info": null
    },
    {
        "title": "南乡子 招唤欲千回",
        "author": "黄庭坚",
        "content": "招唤欲千回。\n暂得尊前笑口开。\n万水千山还么去，悠哉。\n酒面黄花欲醉谁。\n顾影又徘徊。\n立到斜风细雨吹。\n见我未衰容易去，还来。\n不道年年即渐衰。",
        "dynasty": "宋",
        "collection_info": null
    },
    {
        "title": "南乡子 未报贾船回",
        "author": "黄庭坚",
        "content": "未报贾船回。\n三径荒锄菊卧开。\n想得邻船霜笛罢，沾衣。\n不为涪翁更为谁。\n风力袅萸枝。\n酒面红鳞惬细吹。\n莫笑插花和事老，摧颓。\n却向人间耐盛衰。",
        "dynasty": "宋",
        "collection_info": null
    },
    {
        "title": "南乡子 黄菊满东篱",
        "author": "黄庭坚",
        "content": "黄菊满东篱。\n与客携壶上翠微。\n已是有花兼有酒，良期。\n不用登临恨落晖。\n满酌不须辞。\n莫待无花空折枝。\n寂寞酒醒人散后，堪悲。\n节去蜂愁蝶不知。",
        "dynasty": "宋",
        "collection_info": null
    },
    {
        "title": "南乡子 卧稻雨馀收",
        "author": "黄庭坚",
        "content": "卧稻雨馀收。\n处处游人簇远洲。\n白发又扶红袖醉，戎州。\n乱折黄花插满头。\n青眼想风流。\n画出西楼一帧秋。\n还把去年欢意舞，梁洲。\n塞雁西来特地愁。",
        "dynasty": "宋",
        "collection_info": null
    },
    {
        "title": "点绛唇 浊酒黄花",
        "author": "黄庭坚",
        "content": "浊酒黄花，画檐十日无秋燕。\n梦中相见。\n起作南柯观。\n镜里朱颜，又减年时半。\n江山远。\n登高人健。\n应问西来雁。",
        "dynasty": "宋",
        "collection_info": null
    },
    {
        "title": "谒金门 山又水",
        "author": "黄庭坚",
        "content": "山又水。\n行尽吴头楚尾。\n兄弟灯前家万里。\n相看如梦寐。\n君似成蹊桃李。\n入我草堂松桂。\n莫厌岁寒无气味。\n馀生今已矣。",
        "dynasty": "宋",
        "collection_info": null
    },
    {
        "title": "采桑子 宗盟有妓能歌舞",
        "author": "黄庭坚",
        "content": "宗盟有妓能歌舞，宜醉尊罍。\n待约新醅。\n车上危坡尽要推。\n西邻三弄争秋月，邀勒春回。\n个里声催。\n铁树枝头花也开。",
        "dynasty": "宋",
        "collection_info": null
    },
    {
        "title": "采桑子 荔枝滩上留千骑",
        "author": "黄庭坚",
        "content": "荔枝滩上留千骑，桃李阴繁。\n燕寝香残。\n画戟森森镇八蛮。\n永康又得风流守，管领江山。\n少讼多闲。\n烟霭楼台舞翠鬟。",
        "dynasty": "宋",
        "collection_info": null
    },
    {
        "title": "采桑子 马湖来舞钗初赐",
        "author": "黄庭坚",
        "content": "马湖来舞钗初赐，笳鼓声繁。\n贤将开关。\n威竦西山八诏蛮。\n南溪地逐名贤重，深锁群山。\n燕喜公闲。\n一斛明珠两小鬟。",
        "dynasty": "宋",
        "collection_info": null
    },
    {
        "title": "西江月 龙焙头纲春早",
        "author": "黄庭坚",
        "content": "龙焙头纲春早，谷帘第一泉香。\n已醺浮蚁嫩鹅黄。\n想见翻成雪浪。\n兔褐金丝宝碗，松风蟹眼新汤。\n无因更发次公狂。\n甘露来从仙掌。",
        "dynasty": "宋",
        "collection_info": null
    },
    {
        "title": "鹧鸪天 汤泛冰瓷一坐春",
        "author": "黄庭坚",
        "content": "汤泛冰瓷一坐春。\n长松林下得灵根。\n吉祥老子亲拈出，个个教成百岁人。\n灯焰焰，酒醺醺。\n壑源曾未醒酲魂。\n与君更把长生碗，聊为清歌驻白云。",
        "dynasty": "宋",
        "collection_info": null
    },
    {
        "title": "渔家傲 万水千山来此土",
        "author": "黄庭坚",
        "content": "万水千山来此土。\n本提心印传梁武。\n对朕者谁浑不顾。\n成死语。\n江头暗折长芦渡。\n面壁九年看二祖。\n一花五叶亲分付。\n只履提归葱岭去。\n君知否。\n分明忘却来时路。",
        "dynasty": "宋",
        "collection_info": null
    },
    {
        "title": "渔家傲 三十年来无孔窍",
        "author": "黄庭坚",
        "content": "三十年来无孔窍。\n几回得眼还迷照。\n一见桃花参学了。\n呈法要。\n无弦琴上单于调。\n摘叶寻枝虚半老。\n拈花特地重年少。\n今后水云人欲晓。\n非玄妙。\n灵云合破桃花笑。",
        "dynasty": "宋",
        "collection_info": null
    },
    {
        "title": "渔家傲 忆昔药山生一虎",
        "author": "黄庭坚",
        "content": "忆昔药山生一虎。\n华亭船上寻人渡。\n散却夹山拈坐具。\n呈见处。\n繁驴橛上合头语。\n千户垂丝君看取。\n离钩三寸无生路。\n蓦口一桡亲子父，犹回顾。\n瞎驴丧我儿孙去。",
        "dynasty": "宋",
        "collection_info": null
    },
    {
        "title": "渔家傲 百丈峰头开古镜",
        "author": "黄庭坚",
        "content": "百丈峰头开古镜。\n马驹踏杀重苏醒。\n接得古灵心眼净。\n光炯炯。\n归来藏在袈裟影。\n好个佛堂佛不圣。\n祖师沈醉犹看镜。\n却与斩新提祖令。\n方猛省。\n无声三昧天皇饼。",
        "dynasty": "宋",
        "collection_info": null
    },
    {
        "title": "渔家傲 踏破草鞋参到了",
        "author": "黄庭坚",
        "content": "踏破草鞋参到了。\n等闲拾得衣中宝。\n遇酒逢花须一笑。\n长年少。\n俗人不用嗔贫道。\n何处青旗夸酒好。\n醉乡路上多芳草。\n提着葫芦行未到。\n风落帽。\n葫芦却缠葫芦倒。",
        "dynasty": "宋",
        "collection_info": null
    },
    {
        "title": "拨棹子 归去来",
        "author": "黄庭坚",
        "content": "归去来。\n归去来。\n携手旧山归去来。\n有人共、月对尊罍。\n横一琴，甚处不逍遥自在。\n闲世界。\n无利害。\n何必向、世间甘幻爱。\n与君钓、晚烟寒濑。\n蒸白鱼稻饭，溪童供笋菜。",
        "dynasty": "宋",
        "collection_info": null
    },
    {
        "title": "诉衷情 一波才动万波随",
        "author": "黄庭坚",
        "content": "一波才动万波随。\n蓑笠一钩丝。\n锦鳞正在深处，千尺也须垂。\n吞又吐，信还疑。\n上钩迟。\n水寒江静，满目青山，载月明归。",
        "dynasty": "宋",
        "collection_info": null
    },
    {
        "title": "浣溪沙 新妇滩头眉黛愁",
        "author": "黄庭坚",
        "content": "新妇滩头眉黛愁。\n女儿浦口眼波秋。\n惊鱼错认月沈钩。\n青箬笠前无限事，绿蓑衣底一时休。\n斜风吹雨转船头。",
        "dynasty": "宋",
        "collection_info": null
    },
    {
        "title": "菩萨蛮 半烟半雨溪桥畔",
        "author": "黄庭坚",
        "content": "半烟半雨溪桥畔。\n渔翁醉着无人唤。\n疏懒意何长。\n春风花草香。\n江山如有待。\n此意陶潜解。\n问我去何之。\n君行到自知。",
        "dynasty": "宋",
        "collection_info": null
    },
    {
        "title": "调笑歌・调笑令 无语",
        "author": "黄庭坚",
        "content": "无语。\n恨如许。\n方士归时肠断处。\n梨花一枝春带雨。\n半钿分钗亲付。\n天长地久相思苦。\n渺渺鲸波无路。",
        "dynasty": "宋",
        "collection_info": null
    },
    {
        "title": "步蟾宫 虫儿真个忒灵利",
        "author": "黄庭坚",
        "content": "虫儿真个忒灵利。\n恼乱得、道人眼起。\n醉归来、恰似出桃源，但目送、落花流水。\n何妨随我归云际。\n共作个、住山活计。\n照清溪，匀粉面，插山花，也须胜、风尘气味。",
        "dynasty": "宋",
        "collection_info": null
    },
    {
        "title": "南柯子・南歌子 郭泰曾名我",
        "author": "黄庭坚",
        "content": "郭泰曾名我，刘翁复见谁。\n入廛还作和罗槌。\n特地干戈相待、使人疑。\n秋浦横波眼，春窗远岫眉。\n补陀岩畔夕阳迟。\n何似金沙滩上、放憨时。",
        "dynasty": "宋",
        "collection_info": null
    },
    {
        "title": "南柯子・南歌子 万里沧江月",
        "author": "黄庭坚",
        "content": "万里沧江月，波清说向谁。\n顶门须更下金槌。\n只恐风惊草动、又生疑。\n金雁斜妆颊，青螺浅画眉。\n庖丁有底下刀迟。\n直要人牛无际、是休时。",
        "dynasty": "宋",
        "collection_info": null
    },
    {
        "title": "丑奴儿・采桑子 夜来酒醒清无梦",
        "author": "黄庭坚",
        "content": "夜来酒醒清无梦，愁倚阑干。\n露滴轻寒。\n雨打芙蓉泪不干。\n佳人别后音尘悄，消瘦难拼。\n明月无端。\n已过红楼十二间。",
        "dynasty": "宋",
        "collection_info": null
    },
    {
        "title": "西江月 断送一生惟有",
        "author": "黄庭坚",
        "content": "断送一生惟有，破除万事无过。\n远山横黛蘸秋波。\n不饮旁人笑我。\n花病等闲瘦弱，春愁没处遮拦。\n杯行到手莫留残。\n不道月斜人散。",
        "dynasty": "宋",
        "collection_info": null
    },
    {
        "title": "画堂春 东风吹柳日初长",
        "author": "黄庭坚",
        "content": "东风吹柳日初长。\n雨馀芳草斜阳。\n杏花零乱燕泥香。\n睡损红妆。\n宝篆烟消龙凤，画屏云锁潇湘。\n夜寒微透薄罗裳。\n无限思量。",
        "dynasty": "宋",
        "collection_info": null
    },
    {
        "title": "虞美人 平王本爱江湖住",
        "author": "黄庭坚",
        "content": "平王本爱江湖住。\n鸥鹭无人处。\n江南江北水云连。\n莫笑酰鸡歌舞、瓮中天。\n当涂舣棹蒹葭外。\n赖有宾朋在。\n此身无路入修门。\n惭愧诗翁清些、与招魂。",
        "dynasty": "宋",
        "collection_info": null
    },
    {
        "title": "虞美人 天涯也有江南信",
        "author": "黄庭坚",
        "content": "天涯也有江南信。\n梅破知春近。\n夜阑风细得香迟。\n不道晓来开遍、向南枝。\n玉台弄粉花应妒。\n飘到眉心住。\n平生个里愿杯深。\n去国十年老尽、少年心。",
        "dynasty": "宋",
        "collection_info": null
    },
    {
        "title": "两同心 巧笑眉颦",
        "author": "黄庭坚",
        "content": "巧笑眉颦。\n行步精神。\n隐隐似、朝云行雨，弓弓样、罗袜生尘。\n尊前见，玉槛雕笼，堪爱难亲。\n自言家住天津。\n生小从人。\n恐舞罢、随风飞去，顾阿母、教窣珠裙。\n从今去，唯愿银缸，莫照离尊。",
        "dynasty": "宋",
        "collection_info": null
    },
    {
        "title": "两同心 一笑千金",
        "author": "黄庭坚",
        "content": "一笑千金。\n越样情深。\n曾共结、合欢罗带，终愿效、比翼纹禽。\n许多时，灵利惺惺，蓦地昏沈。\n自从官不容针。\n直至而今。\n你共人、女边着子，争知我、门里挑心。\n记携手，小院回廊，月影花阴。",
        "dynasty": "宋",
        "collection_info": null
    },
    {
        "title": "两同心 秋水遥岑",
        "author": "黄庭坚",
        "content": "秋水遥岑。\n妆淡情深。\n尽道教、心坚穿石，更说甚、官不容针。\n霎时间，雨散云归，无处追寻。\n小楼朱阁沈沈。\n一笑千金。\n你共人、女边着子，争知我、门里挑心。\n最难忘，小院回廊，月影花阴。",
        "dynasty": "宋",
        "collection_info": null
    },
    {
        "title": "满庭芳 北苑龙团",
        "author": "黄庭坚",
        "content": "北苑龙团，江南鹰爪，万里名动京关。\n碾深罗细，琼蕊暖生烟，一种风流气味，如甘露、不染尘凡。\n纤纤捧，冰瓷莹玉，金缕鹧鸪斑。\n相如，方病酒，银瓶蟹眼，波怒涛翻。\n为扶起，尊前醉玉颓山。\n饮罢风生两腋，醒魂到、明月轮边。\n归来晚，文君未寝，相对小窗前。",
        "dynasty": "宋",
        "collection_info": null
    },
    {
        "title": "满庭芳 明眼空青",
        "author": "黄庭坚",
        "content": "明眼空青，忘忧萱草，翠玉闲淡疏妆。\n小来歌舞，长是倚风光。\n我已逍遥物外，人冤道、别有思量。\n难忘处，良辰美景，襟袖有馀香。\n鸳鸯。\n头白早，多情易感，红蓼池塘。\n又须得，尊前席上成双。\n些子风流罪过，都说与、明月空床。\n难拘管，朝云暮雨，分付楚襄王。",
        "dynasty": "宋",
        "collection_info": null
    },
    {
        "title": "满庭芳 修水浓青",
        "author": "黄庭坚",
        "content": "修水浓青，新条淡绿，翠光交映虚亭。\n锦鸳霜鹭，荷径拾幽苹。\n香渡栏干屈曲，红妆映、薄绮疏櫺。\n风清夜，横塘月满，水净见移星。\n堪听。\n微雨过，媻姗藻荇，琐碎浮萍。\n便移转，胡床湘簟方屏。\n练霭鳞云旋满，声不断、檐响风铃。\n重开宴，瑶池雪沁，山露佛头青。",
        "dynasty": "宋",
        "collection_info": null
    },
    {
        "title": "蓦山溪 山围江暮",
        "author": "黄庭坚",
        "content": "山围江暮。\n天镜开晴絮。\n斜影过梨花，照文星、老人星聚。\n清樽一笑，欢甚却成愁，别时襟，馀点点，疑是高唐雨。\n无人知处。\n梦里云归路。\n回雁晓风清，雁不来、啼鸦无数。\n心情老懒，尤物解宜人，春尽也，有南风，好便回帆去。",
        "dynasty": "宋",
        "collection_info": null
    },
    {
        "title": "蓦山溪 稠花乱叶",
        "author": "黄庭坚",
        "content": "稠花乱叶，到处撩人醉。\n林下有孤芳，不匆匆、成蹊桃李。\n今年风雨，莫送断肠红，斜枝倚。\n风尘里。\n不带尘风气。\n微嗔又喜。\n约略知春味。\n江上一帆愁，梦犹寻、歌梁舞地。\n如今对酒，不似那回时，书谩写，梦来空，只有相思是。",
        "dynasty": "宋",
        "collection_info": null
    },
    {
        "title": "蓦山溪 山明水秀",
        "author": "黄庭坚",
        "content": "山明水秀，尽属诗人道。\n应是五陵儿，见衰翁、孤吟绝倒。\n一觞一咏，潇洒寄高闲，松月下，竹风间，试想为襟抱。\n玉关遥指，万里天衢杳。\n笔阵扫秋风，泻珠玑、琅琅皎皎。\n卧龙智略，三诏佐升平，烟塞事，玉堂心，频把菱花照。",
        "dynasty": "宋",
        "collection_info": null
    },
    {
        "title": "阮郎归 盈盈娇女似罗敷",
        "author": "黄庭坚",
        "content": "盈盈娇女似罗敷。\n湘江明月珠。\n起来绾髻又重梳。\n弄妆仍学书。\n歌调态，舞工夫。\n湖南都不如。\n它年未厌白髭鬚。\n同舟归五湖。",
        "dynasty": "宋",
        "collection_info": null
    },
    {
        "title": "阮郎归 歌停檀板舞停鸾",
        "author": "黄庭坚",
        "content": "歌停檀板舞停鸾。\n高阳饮兴阑。\n兽烟喷尽玉壶干。\n香分小凤团。\n雪浪浅，露花圆。\n捧瓯春笋寒。\n绛纱笼下跃金鞍。\n归时人倚阑。",
        "dynasty": "宋",
        "collection_info": null
    },
    {
        "title": "阮郎归 摘山初制小龙团",
        "author": "黄庭坚",
        "content": "摘山初制小龙团。\n色和香味全。\n碾声初断夜将阑。\n烹时鹤避烟。\n消滞思，解尘烦。\n金瓯雪浪翻。\n只愁啜罢水流天。\n馀清搅夜眠。",
        "dynasty": "宋",
        "collection_info": null
    },
    {
        "title": "阮郎归 退红衫子乱蜂儿",
        "author": "黄庭坚",
        "content": "退红衫子乱蜂儿。\n衣宽只为伊。\n为伊去得忒多时。\n教人直是疑。\n长睡晚，理妆迟。\n愁多懒画眉。\n夜来算得有归期。\n灯花则甚知。",
        "dynasty": "宋",
        "collection_info": null
    },
    {
        "title": "阮郎归 贫家春到也骚骚",
        "author": "黄庭坚",
        "content": "贫家春到也骚骚。\n琼浆注小槽。\n老夫不出长蓬蒿。\n邻墙开碧桃。\n木芍药，品题高。\n一枝烦剪刀。\n传杯犹似少年豪。\n醉红浸雪毛。",
        "dynasty": "宋",
        "collection_info": null
    },
    {
        "title": "定风波 把酒花前欲问溪",
        "author": "黄庭坚",
        "content": "把酒花前欲问溪。\n问溪何事晚声悲。\n名利往来人尽老。\n谁道。\n溪声今古有休时。\n且共玉人斟玉醑。\n休诉。\n笙歌一曲黛眉低。\n情似长溪长不断。\n君看。\n水声东去月轮西。",
        "dynasty": "宋",
        "collection_info": null
    },
    {
        "title": "定风波 小院难图云雨期",
        "author": "黄庭坚",
        "content": "小院难图云雨期。\n幽欢浑待赏花时。\n到得春来君却去。\n相误。\n不须言语泪双垂。\n密约尊前难嘱付。\n偷顾。\n手搓金橘敛双眉。\n庭榭清风明月媚。\n须记。\n归时莫待杏花飞。",
        "dynasty": "宋",
        "collection_info": null
    },
    {
        "title": "定风波 上客休辞酒浅深",
        "author": "黄庭坚",
        "content": "上客休辞酒浅深。\n素儿歌里细听沈。\n粉面不须歌扇掩，闲静，一声一字总关心。\n花外黄鹂能密语。\n休诉。\n有花能得几时斟。\n画作远山临碧水。\n明媚。\n梦为胡蝶去登临。",
        "dynasty": "宋",
        "collection_info": null
    },
    {
        "title": "定风波 歌舞阑珊退晚妆",
        "author": "黄庭坚",
        "content": "歌舞阑珊退晚妆。\n主人情重更留汤。\n冠帽斜敧辞醉去，邀定，玉人纤手自磨香。\n又得尊前聊笑语。\n如许。\n短歌宜舞小红裳。\n宝马促归朱户闭。\n人睡。\n夜来应恨月侵床。",
        "dynasty": "宋",
        "collection_info": null
    },
    {
        "title": "浪淘沙 忆昔谪巴蛮",
        "author": "黄庭坚",
        "content": "忆昔谪巴蛮。\n荔子亲攀。\n冰肌照映柘枝冠。\n日擘轻红三百颗，一味甘寒。\n重入鬼门关。\n也似人间。\n一双和叶插云鬟。\n赖得清湘燕玉面，同倚阑干。",
        "dynasty": "宋",
        "collection_info": null
    },
    {
        "title": "看花回 夜永兰堂醺饮",
        "author": "黄庭坚",
        "content": "夜永兰堂醺饮，半倚颓玉。\n烂熳坠钿堕履，是醉时风景，花暗烛残，欢意未阑，舞燕歌珠成断续。\n催茗饮、旋煮寒泉，露井瓶窦响飞瀑。\n纤指缓、连环动触。\n渐泛起、满瓯银粟。\n香引春风在手，似粤岭闽溪，初采盈掬。\n暗想当时，探春连云询篁竹。\n怎归得，鬓将老，付与杯中绿。",
        "dynasty": "宋",
        "collection_info": null
    },
    {
        "title": "惜馀欢・惜余欢 四时美景",
        "author": "黄庭坚",
        "content": "四时美景，正年少赏心，频启东阁。\n芳酒载盈车，喜朋侣簪合。\n杯觞交飞劝酬献，正酣饮、醉主公陈榻。\n坐来争奈，玉山未颓，兴寻巫峡。\n歌阑旋烧绛蜡。\n况漏转铜壶，烟断香鸭。\n犹整醉中花，借纤手重插。\n相将扶上，金鞍騕袅，碾春焙、愿少延欢洽。\n未须归去，重寻艳歌，更留时霎。",
        "dynasty": "宋",
        "collection_info": null
    },
    {
        "title": "醉落魄・一斛珠 苍颜华发",
        "author": "黄庭坚",
        "content": "苍颜华发。\n故山归计无因得。\n旧交新贵音书绝。\n惟有家人，犹作殷勤别。\n离亭欲去歌声咽。\n潇潇细雨凉生颊。\n泪珠不用罗巾裛。\n弹在罗衫，图得见时说。",
        "dynasty": "宋",
        "collection_info": null
    },
    {
        "title": "西江月 月侧金盆堕水",
        "author": "黄庭坚",
        "content": "月侧金盆堕水，雁回醉墨书空。\n君诗秀色雨园葱。\n想见衲衣寒拥。\n蚁穴梦魂人世，杨花踪迹风中。\n莫将社燕等秋鸿。\n处处春山翠重。",
        "dynasty": "宋",
        "collection_info": null
    },
    {
        "title": "西江月 宋玉短墙东畔",
        "author": "黄庭坚",
        "content": "宋玉短墙东畔，桃源落日西斜。\n浓妆下着绣帘遮。\n鼓笛相催清夜。\n转眄惊翻长袖，低徊细踏红靴。\n舞馀犹颤满头花。\n娇学男儿拜谢。",
        "dynasty": "宋",
        "collection_info": null
    },
    {
        "title": "木兰花令 凌歊台上青青麦",
        "author": "黄庭坚",
        "content": "凌歊台上青青麦。\n姑熟堂前馀翰墨。\n暂分一印管江山，稍为诸公分皂白。\n江山依旧云空碧。\n昨日主人今日客。\n谁分宾主强惺惺，问取矶头新妇石。",
        "dynasty": "宋",
        "collection_info": null
    },
    {
        "title": "木兰花令 翰林本是神仙谪",
        "author": "黄庭坚",
        "content": "翰林本是神仙谪。\n落帽风流倾座席。\n坐中还有赏音人，能岸乌纱倾大白。\n江山依旧云横碧。\n昨日主人今日客。\n谁分宾主强惺惺，问取矶头新妇石。",
        "dynasty": "宋",
        "collection_info": null
    },
    {
        "title": "木兰花令 青壶乃似壶中谪",
        "author": "黄庭坚",
        "content": "青壶乃似壶中谪。\n万象光辉森宴席。\n红尘闹处便休休，不是个中无皂白。\n歌烦舞倦朱成碧。\n春草池塘凌谢客。\n共君商略老生涯，归种玉田秧白石。",
        "dynasty": "宋",
        "collection_info": null
    },
    {
        "title": "木兰花令 庾郎三九常安乐",
        "author": "黄庭坚",
        "content": "庾郎三九常安乐。\n使有万钱无处着。\n徐熙小鸭水边花，明月清风都占却。\n朱颜老尽心如昨。\n万事休休休莫莫。\n樽前见在不饶人，欧舞梅歌君更酌。",
        "dynasty": "宋",
        "collection_info": null
    },
    {
        "title": "木兰花令 少年得意从军乐",
        "author": "黄庭坚",
        "content": "少年得意从军乐。\n晚岁天教闲处着。\n功名富贵久寒灰，翰墨文章新讳却。\n是非不用分今昨。\n云月孤高公也莫。\n喜欢为地醉为乡，饮客不来但自酌。",
        "dynasty": "宋",
        "collection_info": null
    },
    {
        "title": "品令 凤舞团团饼",
        "author": "黄庭坚",
        "content": "凤舞团团饼。\n恨分破、教孤令。\n金渠体净，只轮慢碾，玉尘光莹。\n汤响松风，早减了、二分酒病。\n味浓香永。\n醉乡路、成佳镜。\n恰如灯下，故人万里，归来对影。\n口不能言，心下快活自省。",
        "dynasty": "宋",
        "collection_info": null
    },
    {
        "title": "醉蓬莱 对朝云叆叇",
        "author": "黄庭坚",
        "content": "对朝云叆叇，暮雨霏微，翠峰相倚。\n巫峡高唐，锁楚宫佳丽，蘸水朱门，半空霜戟，自一川都会。\n虏酒千杯，夷歌百转，迫人垂泪。\n人道黔南，去天尺五，望极神京，万重烟水。\n悬榻相迎，有风流千骑。\n荔脸红深，麝脐香满，醉舞裀歌袂。\n杜宇催人，声声到晓，不如归是。",
        "dynasty": "宋",
        "collection_info": null
    },
    {
        "title": "江城子 画堂高会酒阑珊",
        "author": "黄庭坚",
        "content": "画堂高会酒阑珊。\n倚栏干。\n霎时间。\n千里关山，常恨见伊难。\n及至而今相见了，依旧似、隔关山。\n倩人传语问平安。\n省愁烦。\n泪休弹。\n哭损眼儿，不似旧时单。\n寻得石榴双叶子，凭寄与、插云鬖。",
        "dynasty": "宋",
        "collection_info": null
    },
    {
        "title": "江城子 新来曾被眼奚搐",
        "author": "黄庭坚",
        "content": "新来曾被眼奚搐。\n不甘伏。\n怎拘束。\n似梦还真，烦乱损心曲。\n见面暂时还不见，看不足、惜不足。\n不成欢笑不成哭。\n戏人目。\n远山蹙。\n有分看伊，无分共伊宿。\n一贯一文跷十贯，千不足、万不足。",
        "dynasty": "宋",
        "collection_info": null
    },
    {
        "title": "逍遥乐 春意渐归芳草",
        "author": "黄庭坚",
        "content": "春意渐归芳草。\n故国佳人，千里信沈音杳。\n雨润烟光，晚景澄明，极目危栏斜照。\n梦当年少。\n对樽前、上客邹枚，小鬟燕赵。\n共舞雪歌尘，醉里谈笑。\n花色枝枝争好。\n鬓丝年年渐老。\n如今遇风景，空瘦损、向谁道。\n东君幸赐与，天幕翠遮红绕。\n休休，醉乡歧路，华胥蓬岛。",
        "dynasty": "宋",
        "collection_info": null
    },
    {
        "title": "离亭燕・离亭宴 十载樽前谈笑",
        "author": "黄庭坚",
        "content": "十载樽前谈笑。\n天禄故人年少。\n可是陆沈英俊地，看即锁窗批诏。\n此处忽相逢，潦倒秃翁同调。\n西顾郎官湖渺。\n事看庾楼人小。\n短艇绝江空怅望，寄得诗来高妙。\n梦去倚君傍，胡蝶归来清晓。",
        "dynasty": "宋",
        "collection_info": null
    },
    {
        "title": "归田乐引・归田乐 暮雨蒙阶砌",
        "author": "黄庭坚",
        "content": "暮雨蒙阶砌。\n漏渐移、转添寂寞，点点心如碎。\n怨你又恋你。\n恨你惜你。\n毕竟教人怎生是。\n前欢算未已。\n奈向如今愁无计。\n为伊聪俊，销得人憔悴。\n这里诮睡里。\n梦里心里。\n一向无言但垂泪。",
        "dynasty": "宋",
        "collection_info": null
    },
    {
        "title": "归田乐引・归田乐 对景还销瘦",
        "author": "黄庭坚",
        "content": "对景还销瘦。\n被个人、把人调戏，我也心儿有。\n忆我又唤我，见我嗔我，天生教人怎生受。\n看承幸厮勾。\n又是尊前眉峰皱。\n是人惊怪，冤我忒撋就。\n拼了又舍了，定是这回休了，及至相逢又依旧。",
        "dynasty": "宋",
        "collection_info": null
    },
    {
        "title": "归田乐令・归田乐 引调得、甚今日心肠不恋家",
        "author": "黄庭坚",
        "content": "引调得、甚今日心肠不恋家。\n宁宁地、思量他，思量他。\n两情各自肯，甚忙咱。\n意思里、莫是赚人唦。\n噷奴真个ヵ、共人ヵ。",
        "dynasty": "宋",
        "collection_info": null
    },
    {
        "title": "望远行 自见来",
        "author": "黄庭坚",
        "content": "自见来，虚过却、好时好日。\n这訑尿粘腻得处煞是律。\n据眼前言定，也有十分七八。\n冤我无心除告佛。\n管人闲底，且放我快活ヵ。\n便索些别茶祗待，又怎不遇偎花映月。\n且与一班半点，只怕你没丁香核。",
        "dynasty": "宋",
        "collection_info": null
    },
    {
        "title": "鼓笛令 酒阑命友闲为戏",
        "author": "黄庭坚",
        "content": "酒阑命友闲为戏。\n打揭儿、非常惬意。\n各自输赢只赌是。\n赏罚采、分明须记。\n小五出来无事。\n却跋翻和九底。\n若要十一花下死。\n管十三、不如十二。",
        "dynasty": "宋",
        "collection_info": null
    },
    {
        "title": "鼓笛令 宝犀未解心先透",
        "author": "黄庭坚",
        "content": "宝犀未解心先透。\n恼杀人、远山微皱。\n意淡言疏情最厚。\n枉教作、着行官柳。\n小雨勒花时候。\n抱琵琶、为谁清瘦。\n翡翠金笼思珍偶。\n忽拼与、山鸡僝僽。",
        "dynasty": "宋",
        "collection_info": null
    },
    {
        "title": "鼓笛令 见来两个宁宁地",
        "author": "黄庭坚",
        "content": "见来两个宁宁地。\n眼厮打、过如拳踢。\n恰得尝些香甜底。\n苦杀人、遭谁调戏。\n腊月望州坡上地。\n冻着你、影亸村鬼。\n你但那些一处睡。\n烧沙糖、管好滋味。",
        "dynasty": "宋",
        "collection_info": null
    },
    {
        "title": "鼓笛令 见来便觉情于我",
        "author": "黄庭坚",
        "content": "见来便觉情于我。\n厮守着、新来好过。\n人道他家有婆婆。\n与一口、管教�拍ァ�\n副靖传语木大。\n鼓儿里、且打一和。\n更有些儿得处啰。\n烧沙糖、香药添和。",
        "dynasty": "宋",
        "collection_info": null
    },
    {
        "title": "好女儿 春去几时还",
        "author": "黄庭坚",
        "content": "春去几时还。\n问桃李无言。\n燕子归栖风劲，梨雪乱西园。\n唯有月婵娟。\n似人人、难近如天。\n愿教清影常相见，更乞取团圆。",
        "dynasty": "宋",
        "collection_info": null
    },
    {
        "title": "好女儿 粉泪一行行",
        "author": "黄庭坚",
        "content": "粉泪一行行。\n啼破晓来妆。\n懒系酥胸罗带，羞见绣鸳鸯。\n拟待不思量。\n怎奈向、目下恓惶。\n假饶来后，教人见了，却去何妨。",
        "dynasty": "宋",
        "collection_info": null
    },
    {
        "title": "采桑子 虚堂密候参同火",
        "author": "黄庭坚",
        "content": "虚堂密候参同火，梨枣枝繁。\n深锁三关。\n不要樊姬与小蛮。\n遥知风雨更阑夜，犹梦巫山。\n浓丽清闲。\n晓镜新梳十二鬟。",
        "dynasty": "宋",
        "collection_info": null
    },
    {
        "title": "采桑子 投荒万里无归路",
        "author": "黄庭坚",
        "content": "投荒万里无归路，雪点鬓繁。\n度鬼门关。\n已拼儿童作楚蛮。\n黄云苦竹啼归去，绕荔枝山。\n蓬户身闲。\n歌板谁家教小鬟。",
        "dynasty": "宋",
        "collection_info": null
    },
    {
        "title": "采桑子 樱桃着子如红豆",
        "author": "黄庭坚",
        "content": "樱桃着子如红豆，不管春归。\n闻道开时。\n蜂惹香须蝶惹衣。\n楼台灯火明珠翠，酒恋歌迷。\n醉玉东西。\n少个人人暖被携。",
        "dynasty": "宋",
        "collection_info": null
    },
    {
        "title": "采桑子 城南城北看桃李",
        "author": "黄庭坚",
        "content": "城南城北看桃李，依倚年华。\n杨柳藏鸦。\n又是无言飐落花。\n春风一面长含笑，偷顾羞遮。\n分付谁家。\n把酒花前试问他。",
        "dynasty": "宋",
        "collection_info": null
    },
    {
        "title": "丑奴儿・采桑子 济楚好得些",
        "author": "黄庭坚",
        "content": "济楚好得些。\n憔悴损、都是因它。\n那回得句闲言语，傍人尽道，你管又还鬼那人唦。\n得过口儿嘛。\n直勾得、风了自家。\n是即好意也毒害，你还甜杀人了，怎生申报孩儿。",
        "dynasty": "宋",
        "collection_info": null
    },
    {
        "title": "菩萨蛮 细腰宫外清明雨",
        "author": "黄庭坚",
        "content": "细腰宫外清明雨。\n云阳台上烟如缕。\n云雨暗巫山。\n流人殊未还。\n阿谁知此意。\n解遣双壶至。\n不是白头新。\n周郎旧可人。",
        "dynasty": "宋",
        "collection_info": null
    },
    {
        "title": "鹧鸪天 塞雁初来秋影寒",
        "author": "黄庭坚",
        "content": "塞雁初来秋影寒。\n霜林风过叶声干。\n龙山落帽千年事，我对西风犹整冠。\n兰委佩，菊堪餐。\n人情时事半悲欢。\n但将酩酊酬佳节，更把茱萸仔细看。",
        "dynasty": "宋",
        "collection_info": null
    },
    {
        "title": "鹧鸪天 节去蜂愁蝶不知",
        "author": "黄庭坚",
        "content": "节去蜂愁蝶不知。\n晓庭环绕折残枝。\n自然今日人心别，未必秋香一夜衰。\n无闲事，即芳期。\n菊花须插满头归。\n宜将酩酊酬佳节，不用登临送落晖。",
        "dynasty": "宋",
        "collection_info": null
    },
    {
        "title": "鹧鸪天 闻说君家有翠娥",
        "author": "黄庭坚",
        "content": "闻说君家有翠娥。\n施朱施粉总嫌多。\n背人语处藏珠履，觑得羞时整玉梭。\n拖远岫，压横波。\n何时传酒更传歌。\n为君写就黄庭了，不要山阴道士鹅。",
        "dynasty": "宋",
        "collection_info": null
    },
    {
        "title": "少年心 对景惹起愁闷",
        "author": "黄庭坚",
        "content": "对景惹起愁闷。\n染相思、病成方寸。\n是阿谁先有意，阿谁薄幸。\n斗顿恁、少喜多嗔。\n合下休传音问。\n你有我、我无你分。\n似合欢桃核，真堪人恨。\n心儿里、有两个人人。",
        "dynasty": "宋",
        "collection_info": null
    },
    {
        "title": "少年心 心里人人",
        "author": "黄庭坚",
        "content": "心里人人，暂不见、霎时难过。\n天生你要憔悴我。\n把心头从前鬼，着手摩挲。\n抖擞了、百病销磨。\n见说那厮脾鳖热。\n大不成我便与拆破。\n待来时、鬲上与厮噷则个。\n温存着、且教推磨。",
        "dynasty": "宋",
        "collection_info": null
    },
    {
        "title": "点绛唇 几日无书",
        "author": "黄庭坚",
        "content": "几日无书，举头欲问西来燕。\n世情梦幻。\n复作如斯观。\n自叹人生，分合常相半。\n戎虽远。\n念中相见。\n不托鱼和雁。",
        "dynasty": "宋",
        "collection_info": null
    },
    {
        "title": "点绛唇 罗带双垂",
        "author": "黄庭坚",
        "content": "罗带双垂，妙香长恁携纤手。\n半妆红豆。\n各自相思瘦。\n闻道伊家，终日眉儿皱。\n不能勾。\n泪珠轻溜。\n裛损揉蓝袖。",
        "dynasty": "宋",
        "collection_info": null
    },
    {
        "title": "南乡子 诸将说封侯",
        "author": "黄庭坚",
        "content": "诸将说封侯。\n短笛长歌独倚楼。\n万事尽随风雨去，休休。\n戏马台南金络头。\n催酒莫迟留。\n酒味今秋似去秋。\n花向老人头上笑，羞羞。\n白发簪花不解愁。",
        "dynasty": "宋",
        "collection_info": null
    },
    {
        "title": "南歌子 槐绿低窗暗",
        "author": "黄庭坚",
        "content": "槐绿低窗暗，榴红照眼明。\n玉人邀我少留行。\n无奈一帆烟雨、画船轻。\n柳叶随歌皱，梨花与泪倾。\n别时不似见时情。\n今夜月明江上、酒初醒。",
        "dynasty": "宋",
        "collection_info": null
    },
    {
        "title": "更漏子 体妖娆",
        "author": "黄庭坚",
        "content": "体妖娆，鬟婀娜。\n玉甲银筝照座。\n危柱促，曲声残。\n王孙带笑看。\n休休休，莫莫莫。\n愁拨个丝中索。\n了了了，玄玄玄。\n山僧无碗禅。",
        "dynasty": "宋",
        "collection_info": null
    },
    {
        "title": "好事近 歌罢酒阑时",
        "author": "黄庭坚",
        "content": "歌罢酒阑时，潇洒座中风色。\n主礼到君须尽，奈宾朋南北。\n暂时分散总寻常，难堪久离拆。\n不似建溪春草，解留连佳客。",
        "dynasty": "宋",
        "collection_info": null
    },
    {
        "title": "好事近 一弄醒心弦",
        "author": "黄庭坚",
        "content": "一弄醒心弦，情在两山斜叠。\n弹到古人愁处，有真珠承睫。\n使君来去本无心，休泪界红颊。\n自恨老来憎酒，负十分金叶。",
        "dynasty": "宋",
        "collection_info": null
    },
    {
        "title": "好事近 不见片时霎",
        "author": "黄庭坚",
        "content": "不见片时霎，魂梦镇相随着。\n因甚近新无据，误窃香深约。\n思量模样忔憎儿，恶又怎生恶。\n终待共伊相见，与佯佯奚落。",
        "dynasty": "宋",
        "collection_info": null
    },
    {
        "title": "喝火令 见晚情如旧",
        "author": "黄庭坚",
        "content": "见晚情如旧，交疏分已深。\n舞时歌处动人心。\n烟水数年魂梦，无处可追寻。\n昨夜灯前见，重题汉上襟。\n便愁云雨又难寻。\n晓也星稀，晓也月西沈。\n晓也雁行低度，不会寄芳音。",
        "dynasty": "宋",
        "collection_info": null
    },
    {
        "title": "留春令 江南一雁横秋水",
        "author": "黄庭坚",
        "content": "江南一雁横秋水。\n叹咫尺、断行千里。\n回纹机上字纵横，欲寄远、凭谁是。\n谢客池塘春都未。\n微微动、短墙桃李。\n半阴才暖却清寒，是瘦损、人天气。",
        "dynasty": "宋",
        "collection_info": null
    },
    {
        "title": "宴桃源・如梦令 天气把人僝僽",
        "author": "黄庭坚",
        "content": "天气把人僝僽。\n落絮游丝时候。\n茶饭可曾忺，镜中赢得销瘦。\n生受。\n生受。\n更被养娘催绣。",
        "dynasty": "宋",
        "collection_info": null
    },
    {
        "title": "雪花飞 携手青云路稳",
        "author": "黄庭坚",
        "content": "携手青云路稳，天声迤逦传呼。\n袍笏恩章乍赐，春满皇都。\n何处难忘酒，琼花照玉壶。\n归袅丝梢竞醉，雪舞郊衢。",
        "dynasty": "宋",
        "collection_info": null
    },
    {
        "title": "下水船 总领神仙侣",
        "author": "黄庭坚",
        "content": "总领神仙侣。\n齐到青云歧路。\n丹禁风微，咫尺谛闻天语。\n尽荣遇。\n看即如龙变化，一掷灵梭风雨。\n真游处。\n上苑寻春去。\n芳草芊芊迎步。\n几曲笙歌，樱桃艳里欢聚。\n瑶觞举。\n回祝尧龄万万，端的君恩难负。",
        "dynasty": "宋",
        "collection_info": null
    },
    {
        "title": "贺圣朝 脱霜披茜初登第",
        "author": "黄庭坚",
        "content": "脱霜披茜初登第。\n名高得意。\n樱桃荣宴玉墀游，领群仙行缀。\n佳人何事轻相戏。\n道得之何济。\n君家声誉古无双，且均平居二。",
        "dynasty": "宋",
        "collection_info": null
    },
    {
        "title": "青玉案 烟中一线来时路",
        "author": "黄庭坚",
        "content": "烟中一线来时路。\n极目送、归鸿去。\n第四阳关云不度。\n山胡新啭，子规言语。\n正在人愁处。\n忧能损性休朝暮。\n忆我当年醉时句。\n渡水穿云心已许。\n暮年光景，小轩南浦。\n同卷西山雨。",
        "dynasty": "宋",
        "collection_info": null
    },
    {
        "title": "沁园春 把我身心",
        "author": "黄庭坚",
        "content": "把我身心，为伊烦恼，算天便知。\n恨一回相见，百方作计，未能偎倚，早觅东西。\n镜里拈花，水中捉月，觑着无由得近伊。\n添憔悴，镇花销翠减，玉瘦香肌。\n奴儿。\n又有行期。\n你去即无妨我共谁。\n向眼前常见，心犹未足，怎生禁得，真个分离。\n地角天涯，我随君去。\n掘井为盟无改移。\n君须是，做些儿相度，莫待临时。",
        "dynasty": "宋",
        "collection_info": null
    },
    {
        "title": "千秋岁 苑边花外",
        "author": "黄庭坚",
        "content": "苑边花外。\n记得同朝退。\n飞骑轧，鸣珂碎。\n齐歌云绕扇，赵舞风回带。\n岩鼓断，杯盘狼藉犹相对。\n洒泪谁能会。\n醉卧藤阴盖。\n人已去，词空在。\n兔园高宴悄，虎观英游改。\n重感慨，波涛万顷珠沈海。",
        "dynasty": "宋",
        "collection_info": null
    },
    {
        "title": "千秋岁 世间好事",
        "author": "黄庭坚",
        "content": "世间好事。\n恰恁厮当对。\n乍夜永，凉天气。\n雨稀帘外滴，香篆盘中字。\n长入梦，如今见也分明是。\n欢极娇无力，玉软花敧坠。\n钗罥袖，云堆臂。\n灯斜明媚眼，汗浃瞢腾醉。\n奴奴睡，奴奴睡也奴奴睡。",
        "dynasty": "宋",
        "collection_info": null
    },
    {
        "title": "河传 心情老懒",
        "author": "黄庭坚",
        "content": "心情老懒。\n对歌对舞，犹是当时眼。\n巧笑靓妆，近我衰容华鬓。\n似扶着、卖卜算。\n思量好个当年见。\n催酒催更，只怕归期短。\n饮散灯稀，背锁落花深院。\n好杀人、天不管。",
        "dynasty": "宋",
        "collection_info": null
    },
    {
        "title": "望江东 江水西头隔烟树",
        "author": "黄庭坚",
        "content": "江水西头隔烟树。\n望不见、江东路。\n思量只有梦来去。\n更不怕、江阑住。\n灯前写了书无数。\n算没个、人传与。\n直饶寻得雁分付。\n又还是、秋将暮。",
        "dynasty": "宋",
        "collection_info": null
    },
    {
        "title": "桃源忆故人 碧天露洗春容净",
        "author": "黄庭坚",
        "content": "碧天露洗春容净。\n淡月晓收残晕。\n花上密烟飘尽。\n花底莺声嫩。\n云归楚峡厌厌困。\n两点遥山新恨。\n和泪暗弹红粉。\n生怕人来问。",
        "dynasty": "宋",
        "collection_info": null
    },
    {
        "title": "卜算子 要见不得见",
        "author": "黄庭坚",
        "content": "要见不得见，要近不得近。\n试问得君多少怜，管不解、多于恨。\n禁止不得泪，忍管不得闷。\n天上人间有底愁，向个里、都谙尽。",
        "dynasty": "宋",
        "collection_info": null
    },
    {
        "title": "蝶恋花 海角芳菲留不住",
        "author": "黄庭坚",
        "content": "海角芳菲留不住。\n笔下风生，吹入青云去。\n仙籍有名天赐与。\n致君事业安排取。\n要识世间平坦路。\n当使人人，各有安身处。\n黑发便逢尧舜主。\n笑人白首耕南亩。",
        "dynasty": "宋",
        "collection_info": null
    },
    {
        "title": "浣溪沙 飞鹊台前晕翠蛾",
        "author": "黄庭坚",
        "content": "飞鹊台前晕翠蛾。\n千金新买帝青螺。\n最难如意为情多。\n几处泪痕留醉袖，一春愁思近横波。\n远山低尽不成歌。",
        "dynasty": "宋",
        "collection_info": null
    },
    {
        "title": "浣溪沙 一叶扁舟卷画帘",
        "author": "黄庭坚",
        "content": "一叶扁舟卷画帘。\n老妻学饮伴清谈。\n人传诗句满江南。\n林下猿垂窥涤砚，岩前鹿卧看收帆。\n杜鹃声乱水如环。",
        "dynasty": "宋",
        "collection_info": null
    },
    {
        "title": "诉衷情 小桃灼灼柳鬖鬖",
        "author": "黄庭坚",
        "content": "小桃灼灼柳鬖鬖。\n春色满江南。\n雨晴风暖烟淡，天气正醺酣。\n山泼黛，水挼蓝。\n翠相搀。\n歌楼酒旆，故故招人，权典青衫。",
        "dynasty": "宋",
        "collection_info": null
    },
    {
        "title": "诉衷情 旋揎玉指着红靴",
        "author": "黄庭坚",
        "content": "旋揎玉指着红靴。\n宛宛斗弯讹。\n天然自有殊态，供愁黛、不须多。\n分远岫，压横波。\n妙难过。\n自敧枕处，独倚阑时，不奈颦何。",
        "dynasty": "宋",
        "collection_info": null
    },
    {
        "title": "诉衷情 珠帘绣幕卷轻霜",
        "author": "黄庭坚",
        "content": "珠帘绣幕卷轻霜。\n呵手试梅妆。\n都缘自有离恨，故画作、远山长。\n思往事，惜流光。\n恨难忘。\n未歌先敛，欲笑还颦，最断人肠。",
        "dynasty": "宋",
        "collection_info": null
    },
    {
        "title": "昼夜乐 夜深记得临歧语",
        "author": "黄庭坚",
        "content": "夜深记得临歧语。\n说花时、归来去。\n教人每日思量，到处与谁分付。\n其奈冤家无定据。\n约云朝、又还雨暮。\n将泪入鸳衾，总不成行步。\n元来也解知思虑。\n一封书、深相许。\n情知玉帐堪欢，为向金门进取。\n直待腰金拖紫后，有夫人、县君相与。\n争奈会分疏，没嫌伊门路。",
        "dynasty": "宋",
        "collection_info": null
    },
    {
        "title": "一落索 谁道秋来烟景素",
        "author": "黄庭坚",
        "content": "谁道秋来烟景素。\n任游人不顾。\n一番时态一番新，到得意、皆欢慕。\n紫萸黄菊繁华处。\n对风庭月露。\n愁来即便去寻芳，更作甚、悲秋赋。",
        "dynasty": "宋",
        "collection_info": null
    },
    {
        "title": "满庭芳 风力驱寒",
        "author": "黄庭坚",
        "content": "风力驱寒，云容呈瑞，晓来到处花飞。\n遍装琼树，春意到南枝。\n便是渔蓑旧画，纶竿重、横玉低垂。\n今宵里，香闺邃馆，幽赏事偏宜。\n风流，金马客，歌鬟醉拥，乌帽斜敧。\n问人间何处，鹏运天池。\n且共周郎按曲，音微误、首已先回。\n同心事，丹山路稳，长伴彩鸾归。",
        "dynasty": "宋",
        "collection_info": null
    },
    {
        "title": "西江月 细细风清撼竹",
        "author": "黄庭坚",
        "content": "细细风清撼竹，迟迟日暖开花。\n香帏深卧醉人家。\n媚语娇声娅姹。\n姹娅声娇语媚，家人醉卧深帏。\n香花开暖日迟迟。\n竹撼清风细细。",
        "dynasty": "宋",
        "collection_info": null
    },
    {
        "title": "失调名 直须把、茱萸遍插",
        "author": "黄庭坚",
        "content": "直须把、茱萸遍插，看满座、细嗅清香。",
        "dynasty": "宋",
        "collection_info": null
    },
    {
        "title": "好事近 潇洒荐冰盘",
        "author": "黄庭坚",
        "content": "潇洒荐冰盘，满座暗惊香集。\n久后一般风味，问几人知得。\n画堂饮散已归来，清润转更惜。\n留取酒醒时候，助茗瓯春色。",
        "dynasty": "宋",
        "collection_info": null
    },
    {
        "title": "瑞鹤仙 环滁皆山也",
        "author": "黄庭坚",
        "content": "环滁皆山也。\n望蔚然深秀，琅琊山也。\n山行六七里，有翼然泉上，醉翁亭也。\n翁之乐也。\n得之心、寓之酒也。\n更野芳佳木，风高日出，景无穷也。\n游也。\n山肴野蔌，酒冽泉香，沸筹觥也。\n太守醉也。\n喧哗众宾欢也。\n况宴酣之乐、非丝非竹，太守乐其乐也。\n问当时、太守为谁，醉翁是也。",
        "dynasty": "宋",
        "collection_info": null
    },
    {
        "title": "蓦山溪 朝来风日",
        "author": "黄庭坚",
        "content": "朝来风日，陡觉春衫便。\n翠柳艳明眉，戏秋千、谁家倩盼。\n烟匀露洗，草色媚横塘，平沙软。\n雕轮转。\n行乐闻弦管。\n追思年少，走马寻芳伴。\n一醉几缠头，过扬州、珠帘尽卷。\n而今老矣，花似雾中看，欢喜浅。\n天涯远。\n信马归来晚。",
        "dynasty": "宋",
        "collection_info": null
    },
    {
        "title": "捣练子 梅凋粉",
        "author": "黄庭坚",
        "content": "梅凋粉，柳摇金。\n微雨轻风敛陌尘。\n厚约深盟何处诉，除非重见那人人。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 浮动花钗影鬓烟",
        "author": "贺铸",
        "content": "浮动花钗影鬓烟。\n浅妆浓笑有馀妍。\n酒醺檀点语凭肩。\n留不住时分钿镜，旧曾行处失金莲。\n碧云芳草恨年年。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 两点春山一寸波",
        "author": "贺铸",
        "content": "两点春山一寸波。\n当筵娇甚不成歌。\n动人情态可须多。\n金井露寒风下叶，画桥云断月侵河。\n厌厌此夜奈愁何。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 清浅陂塘藕叶干",
        "author": "贺铸",
        "content": "清浅陂塘藕叶干。\n细风蔬雨鹭鸶寒。\n半垂帘幕倚阑干。\n惆怅窃香人不见，几回憔悴后庭兰。\n行云可是渡江难。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 楼角初销一缕霞",
        "author": "贺铸",
        "content": "楼角初销一缕霞。\n淡黄杨柳暗栖鸦。\n玉人和月摘梅花。\n笑拈粉香归洞户，更垂帘幕护窗纱。\n东风寒似夜来些。",
        "dynasty": "宋",
        "collection_info": null
    },
    {
        "title": "相思引 团扇单衣杨柳陌",
        "author": "贺铸",
        "content": "团扇单衣杨柳陌。\n花似春风□无迹。\n赖白玉香奁供汾泽。\n借秀色。\n添春色。\n借秀色。\n添春色。\n云幕华灯张绮席。\n半醉客。\n留醒客。\n半醉客。\n留醒客。\n渐促膝倾鬟琴差拍。\n问此夕。\n知何夕。\n问此夕。\n知何夕。",
        "dynasty": "宋",
        "collection_info": null
    },
    {
        "title": "天门谣 牛渚天门险",
        "author": "贺铸",
        "content": "牛渚天门险。\n限南北、七雄豪占。\n清雾敛。\n与闲人登览。\n待月上潮平波滟滟。\n塞管轻吹新《阿滥》。\n风满槛。\n历历数、西州更点。",
        "dynasty": "宋",
        "collection_info": null
    },
    {
        "title": "献金杯・厌金杯 风软香迟",
        "author": "贺铸",
        "content": "风软香迟，花深漏短。\n可怜宵、画堂春半。\n碧纱窗影，卷帐蜡灯红，鸳枕畔。\n密写乌丝一段。\n采苹溪晚。\n拾翠沙空，尽愁倚、梦云飞观。\n木兰艇子，几日渡江来，心目断。\n桃叶青山隔岸。",
        "dynasty": "宋",
        "collection_info": null
    },
    {
        "title": "清平乐 阴晴未定",
        "author": "贺铸",
        "content": "阴晴未定。\n薄日烘云影。\n临水朱门花一径。\n尽日鸟啼人静。\n厌厌几许春情。\n可怜老去兰成。\n看取镊残双鬓，不随芳草重生。",
        "dynasty": "宋",
        "collection_info": null
    },
    {
        "title": "清平乐 小桃初谢",
        "author": "贺铸",
        "content": "小桃初谢。\n双燕还来也。\n记得年时寒食下。\n紫陌青门游冶。\n楚城满目春华。\n可堪游子思家。\n惟有夜来归梦，不知身在天涯。",
        "dynasty": "宋",
        "collection_info": null
    },
    {
        "title": "摊破浣溪沙・山花子 湖上秋深藕叶黄",
        "author": "贺铸",
        "content": "湖上秋深藕叶黄。\n清霜销瘦损垂杨。\n洲嘴嫩沙斜照暖，睡鸳鸯。\n红粉莲娃何处在，西风不为管馀香。\n今夜月明闻水调，断人肠。",
        "dynasty": "宋",
        "collection_info": null
    },
    {
        "title": "摊破浣溪沙・山花子 双凤箫声隔彩霞",
        "author": "贺铸",
        "content": "双凤箫声隔彩霞。\n朱门深闭七香车。\n何处探春寻旧约，谢娘家。\n旖旎细风飘水麝，玲珑残雪浸山茶。\n饮罢西厢帘影外，玉蟾斜。",
        "dynasty": "宋",
        "collection_info": null
    },
    {
        "title": "惜双双・惜分飞 皎镜平湖三十里",
        "author": "贺铸",
        "content": "皎镜平湖三十里。\n碧玉山围四际。\n莲荡香风里。\n彩鸳鸯觉双飞起。\n明月多情随舵尾。\n偏照空床翠被。\n回首笙歌地。\n醉更衣处长相记。",
        "dynasty": "宋",
        "collection_info": null
    },
    {
        "title": "思越人・朝天子 紫府东风放夜时",
        "author": "贺铸",
        "content": "紫府东风放夜时。\n步莲秾李伴人归。\n五更钟动笙歌散，十里月明灯火稀。\n香苒苒，梦依依。\n天涯寒尽减春衣。\n凤凰城阕知何处，寥落星河一雁飞。",
        "dynasty": "宋",
        "collection_info": null
    },
    {
        "title": "思越人・朝天子 怊怅离亭断采襟",
        "author": "贺铸",
        "content": "怊怅离亭断采襟。\n碧云明月两关心。\n几行书尾情何限，一尺裙腰瘦不禁。\n遥夜半，曲房深。\n有时昵语话如今。\n侵窗冷雨灯生晕，泪湿罗笺楚调吟。",
        "dynasty": "宋",
        "collection_info": null
    },
    {
        "title": "鹤冲天 冬冬鼓动",
        "author": "贺铸",
        "content": "冬冬鼓动，花外沈残漏。\n华月万枝灯，还清昼。\n广陌衣香度，飞盖影、相先后。\n个处频回首。\n锦房西去，期约武陵西口。\n当时早恨欢难偶。\n可堪流浪远，分携久。\n小畹兰英在，轻付与、何人手。\n不似长亭柳。\n舞枫眠雨，伴我一春销瘦。",
        "dynasty": "宋",
        "collection_info": null
    },
    {
        "title": "小重山 飘径梅英雪未融",
        "author": "贺铸",
        "content": "飘径梅英雪未融。\n芳菲消息到，杏梢红。\n隔年欢事水西东。\n凝思久，不语坐书空。\n回想夹城中。\n采山箫鼓沸，绮罗丛。\n钿轮珠网玉花骢。\n香陌上，谁与斗春风。",
        "dynasty": "宋",
        "collection_info": null
    },
    {
        "title": "六州歌头 少年侠气",
        "author": "贺铸",
        "content": "少年侠气，交结五都雄。\n肝胆洞。\n毛发耸。\n立谈中。\n死生同。\n一诺千金重。\n推翘勇。\n衿豪踪。\n轻盖拥。\n聊飞鞚。\n斗城东。\n轰饮酒炉，春色浮寒瓮。\n吸海垂虹。\n闲呼鹰嗾犬，白羽摘雕弓。\n狡穴俄空。\n乐匆匆。\n似黄粱梦。\n辞丹凤。\n明月共。\n漾孤篷。\n官冗从。\n怀倥偬。\n落尘笼。\n薄书从。\n鹖弁如云众。\n共粗用。\n忽奇功。\n笳鼓动。\n渔阳弄。\n思悲翁。\n不请长缨，系取天娇种。\n剑吼西风。\n恨登山临水，手寄七弦桐。\n目送归鸿。",
        "dynasty": "宋",
        "collection_info": null
    },
    {
        "title": "浣溪沙 翠縠参差拂水风",
        "author": "贺铸",
        "content": "翠縠参差拂水风。\n暖云如絮扑低空。\n丽人波脸觉春融。\n缨挂宝钗初促席，檀高微注玉杯红。\n芳醪何似此情浓。",
        "dynasty": "宋",
        "collection_info": null
    },
    {
        "title": "浣溪沙 云母窗前歇绣针",
        "author": "贺铸",
        "content": "云母窗前歇绣针。\n低鬟凝思坐调琴。\n玉纤纤按十三金。\n归卧文园犹带酒，柳花飞度画堂阴。\n只凭双燕话春心。",
        "dynasty": "宋",
        "collection_info": null
    },
    {
        "title": "浣溪沙 叠鼓新歌百样娇",
        "author": "贺铸",
        "content": "叠鼓新歌百样娇。\n铜丸玉腕促云谣。\n揭帘飞瓦雹声焦。\n九渠池边杨柳陌，香轮轧轧马箫箫。\n细风妆面酒痕销。",
        "dynasty": "宋",
        "collection_info": null
    },
    {
        "title": "江城子 麝熏微度绣芙蓉",
        "author": "贺铸",
        "content": "麝熏微度绣芙蓉。\n翠衾重。\n画堂空。\n前夜偷期，相见却匆匆。\n心事两知何处问，依约是，梦中逢。\n坐疑行听竹窗风。\n出帘栊。\n杳无踪。\n已过黄昏，缠动寺楼钟。\n暮雨不来春又去，花满地，月朦胧。",
        "dynasty": "宋",
        "collection_info": null
    },
    {
        "title": "浪淘沙 一叶忽惊秋",
        "author": "贺铸",
        "content": "一叶忽惊秋。\n分付东流。\n殷勤为过白苹洲。\n洲上小楼帘半卷，应认归舟。\n回首恋朋游。\n迹去心留。\n歌尘萧散梦云收。\n惟有尊前曾见月，相伴人愁。",
        "dynasty": "宋",
        "collection_info": null
    },
    {
        "title": "木兰花・玉楼春 佩环声认腰肢软",
        "author": "贺铸",
        "content": "佩环声认腰肢软。\n风里麝熏知近远。\n此身常羡玉妆台，得见晓来梳画面。\n回廊几步通深院。\n一桁绣衣帘不卷。\n酒阑歌罢欲黄昏，肠断归巢双燕燕。",
        "dynasty": "宋",
        "collection_info": null
    },
    {
        "title": "木兰花・玉楼春 银黄雁柱香檀拨",
        "author": "贺铸",
        "content": "银黄雁柱香檀拨。\n镂板三声催细抹。\n舞腰轻怯绛裙长，羞按筑球花十八。\n东城柳岸匆匆发。\n画舫一篙烟水阔。\n可怜单枕欲眠时，还见尊前前夜月。",
        "dynasty": "宋",
        "collection_info": null
    },
    {
        "title": "蝶恋花 小院朱扉开一扇",
        "author": "贺铸",
        "content": "小院朱扉开一扇。\n内样新妆，镜里分明见。\n眉晕半深唇注浅。\n朵云冠子偏宜面。\n被掩芙蓉熏麝煎。\n帘影沈沈，祗有双飞燕。\n心事向人犹腼腆。\n强来窗下寻针线。",
        "dynasty": "宋",
        "collection_info": null
    },
    {
        "title": "石州引・石州慢 薄雨初寒",
        "author": "贺铸",
        "content": "薄雨初寒，斜照弄晴，春意空阔。\n长亭柳色缠黄，远客一枝先折。\n烟横水际，映带几点归鸦，东风销尽龙沙雪。\n还记初关来，恰而今时节。\n将发。\n画楼芳酒，红泪清歌，顿成清别。\n已是经年，杳杳音尘多绝。\n欲知方寸，共有几许清愁，芭蕉不展丁香结。\n枉望断天涯，两厌厌风月。",
        "dynasty": "宋",
        "collection_info": null
    },
    {
        "title": "失调名 罗帷映月",
        "author": "贺铸",
        "content": "罗帷映月，玉研生冰。",
        "dynasty": "宋",
        "collection_info": null
    },
    {
        "title": "失调名 风头梦、吹无迹",
        "author": "贺铸",
        "content": "风头梦、吹无迹。",
        "dynasty": "宋",
        "collection_info": null
    },
    {
        "title": "减字木兰花 簪花照镜",
        "author": "贺铸",
        "content": "簪花照镜。\n客鬓萧萧都不整。\n拟倩东□。\n化作尊前如梦云。\n风香月影。\n信是瑶台清夜永。\n深闭重门。\n牵绊刘郎别后魂。",
        "dynasty": "宋",
        "collection_info": null
    },
    {
        "title": "凤栖梧・蝶恋花 为问宛溪桥畔柳",
        "author": "贺铸",
        "content": "为问宛溪桥畔柳。\n拂水倡条，几赠行人手。\n一样叶眉偏解皱。\n白绵飞尽因谁瘦。\n今日离亭还对酒。\n唱断青青，好去休回首。\n美阴向人疏似旧。\n何须更待秋风后。",
        "dynasty": "宋",
        "collection_info": null
    },
    {
        "title": "南柯子・南歌子 斗酒才供泪",
        "author": "贺铸",
        "content": "斗酒才供泪，扁舟只载愁。\n画桥青柳小朱楼。\n犹记出城车马、为迟留。\n有恨花空委，无情水自流。\n河阳新鬓尽禁秋。\n萧散楚云巫雨、生此休。",
        "dynasty": "宋",
        "collection_info": null
    },
    {
        "title": "望湘人 厌莺声到枕",
        "author": "贺铸",
        "content": "厌莺声到枕，花气动帘，醉魂愁梦相半。\n被惜馀熏，带惊剩眼。\n几许伤春春晚。\n泪竹痕鲜，佩兰香老，湘天浓暖。\n记小江、风月佳时，屡约非烟游伴。\n须信鸾弦易断。\n奈云和再鼓，曲终人远。\n认罗袜无踪，旧处弄波清浅。\n青翰棹舣，白苹洲畔。\n尽木临皋飞观。\n不解寄、一字相思，幸有归来双燕。",
        "dynasty": "宋",
        "collection_info": null
    },
    {
        "title": "谒金门 杨花落",
        "author": "贺铸",
        "content": "杨花落。\n燕子横川朱阁。\n常恨春醪如水薄。\n闲愁无处着。\n绿野带江山络角。\n桃叶参差前约。\n历历短樯沙外泊。\n东风晚来恶。",
        "dynasty": "宋",
        "collection_info": null
    },
    {
        "title": "蝶恋花 几许伤春春复暮",
        "author": "贺铸",
        "content": "几许伤春春复暮。\n杨柳清阴，偏碍游丝度。\n天际小山桃叶步。\n白苹花满湔裙处。\n竟日微吟长短句。\n帘影灯昏，心寄胡琴语。\n数点雨声风约住。\n朦胧淡月云来去。",
        "dynasty": "宋",
        "collection_info": null
    },
    {
        "title": "小梅花・梅花引 思前别",
        "author": "贺铸",
        "content": "思前别。\n记时节。\n美人颜色如花发。\n美人归。\n天一涯。\n娟娟姮娥，三五满还亏。\n翠眉蝉鬓生离诀。\n遥望青楼心欲绝。\n梦中寻。\n卧巫云。\n觉来珠泪，滴向湘水深。\n愁无已。\n奏绿绮。\n历历高山与流水。\n妙通神。\n觉知音。\n不知暮雨朝云、何山岑。\n相思无计堪可比。\n珠箔雕阑集千里。\n漏将分。\n月窗明。\n一夜梅花忽开、疑是君。",
        "dynasty": "宋",
        "collection_info": null
    },
    {
        "title": "乌啼月・乌夜啼 牛女相望处",
        "author": "贺铸",
        "content": "牛女相望处，星桥不碍东西。\n重墙未抵蓬山远，却恨画楼低。\n细字频传幽怨，凝缸长照单栖。\n城乌可是知人意，偏向月明啼。",
        "dynasty": "宋",
        "collection_info": null
    },
    {
        "title": "簇水近 一笛清风弄袖",
        "author": "贺铸",
        "content": "一笛清风弄袖，新月梳云缕。\n澄凉夜色，缠过几点黄昏雨。\n侠少朋游，正喜九陌消尘土。\n鞭穗袅、紫骝花步。\n过朱户。\n认得宫妆，为谁重扫新眉妩。\n徘徊片响难问，桃李都无语。\n十二青楼下，指灯火章台路。\n不念人、肠断归去。",
        "dynasty": "宋",
        "collection_info": null
    },
    {
        "title": "画眉郎・好女儿 雪絮雕章",
        "author": "贺铸",
        "content": "雪絮雕章。\n梅粉华妆。\n小芒台、榧机罗湘素，鼓铜蟾砚滴，金雕琴写，玉燕钗梁。\n五马徘徊长路，漫非意、凤求凰。\n认兰情、自有怜才处，似题桥贵客，栽花潘令，真画眉郎。",
        "dynasty": "宋",
        "collection_info": null
    },
    {
        "title": "试周郎・诉衷情 乔家深闭郁金堂",
        "author": "贺铸",
        "content": "乔家深闭郁金堂。\n朝镜事梅妆。\n云鬟翠钿浮动，微步拥钗梁。\n情尚秘，色犹庄。\n递瞻相。\n弄丝调管，时误新声，翻试周郎。",
        "dynasty": "宋",
        "collection_info": null
    },
    {
        "title": "新念别・夜游宫 湖上兰舟暮发",
        "author": "贺铸",
        "content": "湖上兰舟暮发。\n扬州梦断灯明灭。\n想见琼花开似雪。\n帽檐香，玉纤纤，曾为折。\n渔管吹还咽。\n问何意、煎人愁绝。\n江北江南新念别。\n掩芳尊，与谁同，今夜月。",
        "dynasty": "宋",
        "collection_info": null
    },
    {
        "title": "谒金门 溪声急",
        "author": "贺铸",
        "content": "溪声急。\n无数落花漂出。\n燕子分泥蜂酿蜜。\n迟迟艳风日。\n须信芳菲随失。\n况复佳期难必。\n拟把此情书万一。\n愁多翻阁笔。",
        "dynasty": "宋",
        "collection_info": null
    },
    {
        "title": "减字木兰花 冷香浮动",
        "author": "贺铸",
        "content": "冷香浮动。\n望处欲声胡蝶梦。\n晓日曈昽。\n愁见凝酥暖渐融。\n鼓催歌送。\n芳酒一尊谁与共。\n寂寞墙东。\n门掩黄昏满院风。",
        "dynasty": "宋",
        "collection_info": null
    },
    {
        "title": "摊破浣溪沙・山花子 锦鞯未弦瑟瑟徽",
        "author": "贺铸",
        "content": "锦鞯未弦瑟瑟徽。\n玉纤新拟凤双飞。\n缥缈烛烟花暮暗，就更衣。\n约略整环钗影动，迟回顾步佩声微。\n宛是春风胡蝶舞，带香归。",
        "dynasty": "宋",
        "collection_info": null
    },
    {
        "title": "瑶台第一层 嶰管声催",
        "author": "赵仲御",
        "content": "嶰管声催。\n人报道、嫦娥步月来。\n凤灯鸾矩，寒轻廉箔，光泛楼台。\n万年春未老，更帝乡日月蓬莱。\n从仙仗，看星河银界，锦绣天街。\n欢陪。\n千官万骑，九霄人在五云堆。\n紫袍光里，星球宛转，花影徘徊。\n未央宫漏水，散异香、龙阙崔嵬。\n翠舆回。\n奏仙歌韶吹，宝殿尊罍。",
        "dynasty": "宋",
        "collection_info": null
    },
    {
        "title": "蓦山溪 清江平淡",
        "author": "仲殊",
        "content": "清江平淡，疏雨和烟染。\n春在广寒宫，付江梅、先开素艳。\n年年第一，相见越溪东，云体态，雪精神，不把年华占。\n山亭水榭，别恨多销黯。\n又是主人来，更不辜、香心一点。\n题诗才思，清似玉壶冰，轻回顾，落尊前，桃杏声华减。",
        "dynasty": "宋",
        "collection_info": null
    },
    {
        "title": "鹊踏枝・蝶恋花 斜日平山寒已薄",
        "author": "仲殊",
        "content": "斜日平山寒已薄。\n雪过松梢，犹有残英落。\n晚色际天天似幕。\n一尊先与东风约。\n邀得红梅同宴乐。\n酒面融春，春满纤纤萼。\n客意为伊浑忘却。\n归船且傍花阴泊。",
        "dynasty": "宋",
        "collection_info": null
    },
    {
        "title": "点绛唇 春遇瑶池",
        "author": "仲殊",
        "content": "春遇瑶池，长空飞下残英片。\n素光围练。\n寒透笙歌院。\n莫把寿阳，妆信传书箭。\n掩香面。\n汉宫寻遍。\n月里还相见。",
        "dynasty": "宋",
        "collection_info": null
    },
    {
        "title": "南歌子 十里青山远",
        "author": "仲殊",
        "content": "十里青山远，潮平陆带沙。\n数声啼鸟怨年华。\n又是凄凉时候、在天涯。\n白露收残暑，清风衬晚霞。\n绿杨堤畔闹荷花。\n记得年时沽酒、那人家。",
        "dynasty": "宋",
        "collection_info": null
    },
    {
        "title": "减字木兰花 谁将妙笔",
        "author": "仲殊",
        "content": "谁将妙笔。\n写就素缣三百匹。\n天下应无。\n此是钱塘江上图。\n一般奇绝。\n云淡天低秋夜月。\n费尽丹青。\n只这些儿画不成。",
        "dynasty": "宋",
        "collection_info": null
    },
    {
        "title": "减字木兰花 江南三月",
        "author": "仲殊",
        "content": "江南三月。\n犹有枝头千点雪。\n邀上芳尊。\n却占东君一半春。\n尊前眼底。\n南国风光都在此。\n移过江来。\n从此江南不复开。",
        "dynasty": "宋",
        "collection_info": null
    },
    {
        "title": "南歌子 解舞清平乐",
        "author": "仲殊",
        "content": "解舞清平乐，如今说向谁。\n红炉片雪上钳锤。\n打就金毛狮子、也堪疑。\n木女明开眼，泥人暗皱眉。\n蟠桃已是着花迟。\n不向春风一笑、待何时。",
        "dynasty": "宋",
        "collection_info": null
    },
    {
        "title": "踏莎行 浓润侵衣",
        "author": "仲殊",
        "content": "浓润侵衣，暗香飘砌。\n雨中花色添憔悴。\n凤鞋湿透立多时，不言不语厌厌地。\n眉上新愁，手中文字。\n因何不倩鳞鸿寄。\n想伊只诉薄情人，官中谁管闲公事。",
        "dynasty": "宋",
        "collection_info": null
    },
    {
        "title": "金蕉叶 丛霄逸韵祥烟渺",
        "author": "仲殊",
        "content": "丛霄逸韵祥烟渺。\n摇金翠、玲珑三岛。\n地控全吴，山横旧楚春来早。\n千里断云芳草。\n六朝遗恨连江表。\n都分付、倚楼吟啸。\n铁瓮城头，一声画角吹残照。\n带夜潮来到。",
        "dynasty": "宋",
        "collection_info": null
    },
    {
        "title": "定风波 花戟云幡拥上方",
        "author": "仲殊",
        "content": "花戟云幡拥上方。\n画帘风细度春香。\n银色界前多远景。\n人静。\n铁城西面又斜阳。\n山色入江流不尽，古今一梦莫思量。\n故里无家归去懒。\n伤远。\n年华满眼多凄凉。",
        "dynasty": "宋",
        "collection_info": null
    },
    {
        "title": "蝶恋花 北固山前波浪远",
        "author": "仲殊",
        "content": "北固山前波浪远。\n铁瓮城头，画角残声短。\n促酒溅金催小宴。\n灯摇蜡焰香风软。\n落日烟霞晴满眼。\n欲仗丹青，巧笔彤牙管。\n解写伊川山色浅。\n谁能画得江天晚。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，鼓角乱云中。\n金地浮山星雨点，铁城横锁瓮三重。\n开国旧夸雄。\n春过后，佳气荡晴空。\n渌水画桥沽酒市，清江晚渡落花风。\n千古夕阳红。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，城里小花山。\n淡薄融香松滴露，萧疏笼翠竹生烟。\n风月共闲闲。\n金晕暗，灯火小红莲。\n太尉昔年行乐地，都人今日散花天。\n桃李但无言。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，桥下渌波平。\n画柱千年尝有鹤，垂杨三月未闻莺。\n行乐过清明。\n南北岸，花市管弦声。\n邀客上楼双榼酒，舣舟清夜两街灯。\n直上月亭亭。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，溪上百花堆。\n宴罢歌声随水去，梦回春色入门来。\n芳草遍池台。\n文彩动，奎璧烂昭回。\n玉殿仪刑推旧德。\n金銮词赋少高才。\n丹诏起风雷。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，春坞锁池亭。\n山送云来长入梦，水浮花去不知名。\n烟草上东城。\n歌榭外，杨柳晚青青。\n收拾年华藏不住，暗传消息漏新声。\n无计奈流莺。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，多景在楼前。\n京口万家寒食日，淮南千里夕阳天。\n天际几重山。\n莺啼处，人倚画阑干。\n西寨烟深晴后色，东风春减夜来寒。\n花满过江船。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，浮玉旧花宫。\n琢破琉璃闲世界，化城楼阁在虚空。\n香雾锁重重。\n天共水，高下混相通。\n云外月轮波底见，倚阑人在一光中。\n此景与谁同。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，樽酒上西楼。\n调鼎勋庸还世事，镇江旌节从仙游。\n楼下水空流。\n桃李在，花月更悠悠。\n侍燕歌终无旧梦，画眉灯暗至今愁。\n香冷舞衣秋。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，桥下绿杨村。\n两谢风流称郡守，二苏家世作州民。\n文彩动星辰。\n书万卷，今日富儿孙。\n三径客来消永昼，百壶酒尽过芳春。\n江月伴开尊。",
        "dynasty": "宋",
        "collection_info": null
    },
    {
        "title": "南徐好 南徐好",
        "author": "仲殊",
        "content": "南徐好，直下控淮津。\n山放凝云低凤翅，潮生轻浪卷龙鳞。\n清洗古今愁。\n天尽处，风水接西滨。\n井里不传溪上信，杨花犹见渡头春。\n愁杀渡江人。",
        "dynasty": "宋",
        "collection_info": null
    },
    {
        "title": "失调名 潇潇暮雨",
        "author": "仲殊",
        "content": "潇潇暮雨，梨花寒食。",
        "dynasty": "宋",
        "collection_info": null
    },
    {
        "title": "念奴娇 水枫叶下",
        "author": "仲殊",
        "content": "水枫叶下，乍湖光清浅。\n凉生商素。\n西帝宸游罗翠盖，拥出三千宫女。\n绛采娇春，铅华掩昼，占断鸳鸯浦。\n歌声摇曳，浣沙人在何处。\n别岸孤袅一枝，广寒宫殿，冷落栖愁苦。\n雪艳冰肌羞淡泊，偷把胭脂匀注。\n媚脸笼霞，芳心泣露，不肯为云雨。\n金波影里，为谁长恁凝伫。",
        "dynasty": "宋",
        "collection_info": null
    },
    {
        "title": "蓦山溪 年芳已远",
        "author": "仲殊",
        "content": "年芳已远，凉夏疏疏雨。\n菊占此时开，背佳期、清秋何处。\n滴成金豆，弹破栗文圆，临水槛，倚风亭，全胜东篱暮。\n茱萸未结，谁是多情侣。\n菖叶与葵花，也相饶、也□羞妒。\n主人着意，何必念登高，浮酒面，解烦襟，消尽当筵暑。",
        "dynasty": "宋",
        "collection_info": null
    },
    {
        "title": "减字木兰花 青条绿叶",
        "author": "仲殊",
        "content": "青条绿叶。\n结起蓬瀛连万叠。\n风引飘飘。\n下有红波引六鳌。\n五城烟敛。\n剪碎采云红点点。\n帖在山腰。\n旁有斑斑雪未消。",
        "dynasty": "宋",
        "collection_info": null
    },
    {
        "title": "浣溪沙 楚客才华为发扬",
        "author": "仲殊",
        "content": "楚客才华为发扬。\n深林着意不相忘。\n梦成燕国正芬芳。\n莫把品名闲议拟，且看青凤羽毛长。\n十分领取面前香。",
        "dynasty": "宋",
        "collection_info": null
    },
    {
        "title": "醉花阴 轻红蔓引丝多少",
        "author": "仲殊",
        "content": "轻红蔓引丝多少。\n剪青兰叶巧。\n人向月中归，留下星钿，弹破真珠小。\n等闲不管春知道。\n多着绣帘围绕。\n只恐被东风，偷得馀香，分付闲花草。",
        "dynasty": "宋",
        "collection_info": null
    },
    {
        "title": "西江月 味过华林芳蒂",
        "author": "仲殊",
        "content": "味过华林芳蒂，色兼阳井沈朱。\n轻匀绛蜡裹团酥。\n不比人间甘露。\n神鼎十分火枣，龙盘三寸红珠。\n清含冰蜜洗云腴。\n只恐身轻飞去。",
        "dynasty": "宋",
        "collection_info": null
    },
    {
        "title": "玉楼春 飞香漠漠帘帷暖",
        "author": "仲殊",
        "content": "飞香漠漠帘帷暖。\n一线水沈烟未断。\n红楼西畔小阑干，尽日倚阑人已远。\n黄梅雨入芭蕉晚。\n凤尾翠摇双叶短。\n旧年颜色旧年心，留到如今春不管。",
        "dynasty": "宋",
        "collection_info": null
    },
    {
        "title": "虞美人 一番雨过年芳浅",
        "author": "仲殊",
        "content": "一番雨过年芳浅。\n袅袅心情懒。\n章台人过马嘶声。\n小眉不盏恨盈盈。\n怨清明。\n烟柔露软湖东岸。\n恼乱春风惯。\n一声莺是故园莺。\n及至如今□闻处、又多情。",
        "dynasty": "宋",
        "collection_info": null
    },
    {
        "title": "蓦山溪 黄金线软",
        "author": "仲殊",
        "content": "黄金线软，玉露声轻润。\n青头破出芽，拂烟痕、一枝犹嫩。\n东风着意，不放舞间□，春渐暖，柔无力，依依怨和□。\n旗亭带晚，又是清明近。\n惹尽别离愁，约啼莺、深深与问。\n灞陵伤感，那更入阳关，扳折处，我无心，行人自多恨。",
        "dynasty": "宋",
        "collection_info": null
    },
    {
        "title": "诉衷情 楚江南岸小青楼",
        "author": "仲殊",
        "content": "楚江南岸小青楼。\n楼前人檥舟。\n别来后庭花晚，花上梦悠悠。\n山不断，水空流，漫凝眸。\n建康宫殿，燕子来时，多少闲愁。",
        "dynasty": "宋",
        "collection_info": null
    },
    {
        "title": "诉衷情 锺山影里看楼台",
        "author": "仲殊",
        "content": "锺山影里看楼台。\n江烟晚翠开。\n六朝旧时明月，清夜满秦淮。\n寂寞处，两潮回。\n黯愁怀。\n汀花雨细，水树风闲，又是秋来。",
        "dynasty": "宋",
        "collection_info": null
    },
    {
        "title": "诉衷情 清波门外拥轻衣",
        "author": "仲殊",
        "content": "清波门外拥轻衣。\n杨花相送飞。\n西湖又还春晚，水树乱莺啼。\n闲院宇，小帘帏。\n晚初归。\n钟声已过，篆香才点，月到门时。",
        "dynasty": "宋",
        "collection_info": null
    },
    {
        "title": "诉衷情 长桥春水拍堤沙",
        "author": "仲殊",
        "content": "长桥春水拍堤沙。\n疏雨带残霞。\n几声脆管何处，桥下有人家。\n宫树绿，晚烟斜。\n噪闲鸦。\n山光无尽，水风长在，满面杨花。",
        "dynasty": "宋",
        "collection_info": null
    },
    {
        "title": "诉衷情 涌金门外小瀛洲",
        "author": "仲殊",
        "content": "涌金门外小瀛洲。\n寒食更风流。\n红船满湖歌吹，花外有高楼。\n晴日暖，淡烟浮。\n恣嬉游。\n三千粉黛，十二阑干，一片云头。",
        "dynasty": "宋",
        "collection_info": null
    },
    {
        "title": "蝶恋花 开到杏花寒食近",
        "author": "仲殊",
        "content": "开到杏花寒食近。\n人在花前，宿酒和春困。\n酒有尽时情不尽。\n日长只恁厌厌闷。\n经岁别离闲与问。\n花上啼莺，解道深深恨。\n可惜断云无定准。\n不能为寄蓝桥信。",
        "dynasty": "宋",
        "collection_info": null
    },
    {
        "title": "柳梢青 岸草平沙",
        "author": "仲殊",
        "content": "岸草平沙。\n吴王故苑，柳袅烟斜。\n雨后寒轻，风前香软，春在梨花。\n行人一棹天涯。\n酒醒处，残阳乱鸦。\n门外秋千，墙头红粉，深院谁家。",
        "dynasty": "宋",
        "collection_info": null
    },
    {
        "title": "夏云峰 天阔云高",
        "author": "仲殊",
        "content": "天阔云高，溪横水远。\n晚日寒生轻晕。\n闲阶静、杨花渐少，朱门掩、莺声犹嫩。\n悔匆匆、过却清明，旋占得馀芳，已成幽恨。\n都几日阴沈，连宵慵困。\n起来韶华都尽。\n怨入双眉闲斗损。\n乍品得情怀，看承全近。\n深深态、无非自许。\n厌厌意、终羞人间。\n争知道、梦里蓬莱，待忘了馀香，时传音信。\n纵留得莺花，东风不住，也则眼前愁闷。",
        "dynasty": "宋",
        "collection_info": null
    },
    {
        "title": "望江南・忆江南 成都好",
        "author": "仲殊",
        "content": "成都好，蚕市趁遨游。\n夜放笙歌喧紫陌，春遨灯火上高楼。\n车马溢瀛洲。\n人散后，茧馆喜绸缪。\n柳叶已饶烟黛细，桑条何似玉纤柔。\n立马看风流。",
        "dynasty": "宋",
        "collection_info": null
    },
    {
        "title": "失调名 椒觞献寿瑶觞满",
        "author": "仲殊",
        "content": "椒觞献寿瑶觞满。\n采幡儿、轻轻剪。",
        "dynasty": "宋",
        "collection_info": null
    },
    {
        "title": "失调名 柏觞敛滟银幡小",
        "author": "仲殊",
        "content": "柏觞敛滟银幡小。",
        "dynasty": "宋",
        "collection_info": null
    },
    {
        "title": "失调名 遥想天孙离别后",
        "author": "仲殊",
        "content": "遥想天孙离别后，一宵欢会，暂停机杼。",
        "dynasty": "宋",
        "collection_info": null
    },
    {
        "title": "失调名 疏雨洗云轺",
        "author": "仲殊",
        "content": "疏雨洗云轺，望极银河影里。",
        "dynasty": "宋",
        "collection_info": null
    },
    {
        "title": "失调名 玉线金针",
        "author": "仲殊",
        "content": "玉线金针，千般声笑，月下人家。",
        "dynasty": "宋",
        "collection_info": null
    },
    {
        "title": "失调名 戏马风流",
        "author": "仲殊",
        "content": "戏马风流，佩茱萸时节。",
        "dynasty": "宋",
        "collection_info": null
    },
    {
        "title": "望江南・忆江南 成都好",
        "author": "仲殊",
        "content": "成都好，药市晏游闲。\n步出五门鸣剑佩，别登三岛看神仙。\n缥缈结灵烟。\n云影里，歌吹暖霜天。\n何用菊花浮玉醴，愿求朱草化金丹。\n一粒定长年。",
        "dynasty": "宋",
        "collection_info": null
    },
    {
        "title": "南柯子・南歌子 金甃蟠龙尾",
        "author": "仲殊",
        "content": "金甃蟠龙尾，莲开舞凤头。\n凉生宫殿不因秋。\n门外莫寻尘世，卷地江流。\n霁色澄千里，潮声带两洲。\n月华轻泛浪花浮。\n今夜蓬莱归梦，十二琼楼。",
        "dynasty": "宋",
        "collection_info": null
    },
    {
        "title": "减字木兰花 山阴道士",
        "author": "仲殊",
        "content": "山阴道士。\n鹤目龟趺多秀气。\n右领将军。\n萧散精神一片云。\n东山太傅。\n落落龙骧兼虎步。\n潦倒支公。\n穷骨零丁少道风。",
        "dynasty": "宋",
        "collection_info": null
    },
    {
        "title": "念奴娇 故园避暑",
        "author": "仲殊",
        "content": "故园避暑，爱繁阴翳日，流霞供酌。\n竹影筛金泉漱玉，红映微花帘箔。\n素质生风，香肌无汗，绣扇长闲却。\n双鸾栖处，绿筠时下风箨。\n吹断舞影歌声，阳台人去，有当年池阁。\n佩结兰英凝念久，言语精神依约。\n燕别雕梁，归鸿紫塞，音信凭谁托。\n争知好景，为君长是萧索。",
        "dynasty": "宋",
        "collection_info": null
    },
    {
        "title": "惜双双・惜分飞 瘐领香前亲写得",
        "author": "仲殊",
        "content": "瘐领香前亲写得。\n子细看，粉匀无迹。\n月殿休寻觅。\n姑射人来，知是曾相识。\n不要青春闲用力。\n也曾寄、江南信息。\n着意应难摘。\n留与梨花，比并真颜色。",
        "dynasty": "宋",
        "collection_info": null
    },
    {
        "title": "洞仙歌 广寒晓驾",
        "author": "仲殊",
        "content": "广寒晓驾，姑射寻仙侣。\n偷被霜华送将去。\n过越岭、栖息南枝，匀妆面、凝酥轻聚。\n爱横管、孤度陇头声，尽拼得幽香，为君分付。\n水亭山驿，衰草斜阳，无限行人断肠处。\n尽为我、留得多情，何须待、春风相顾。\n任倒断、深思向梨花，也无奈寒食，几番春雨。",
        "dynasty": "宋",
        "collection_info": null
    },
    {
        "title": "楚宫春慢 轻盈绛雪",
        "author": "仲殊",
        "content": "轻盈绛雪。\n乍团聚同心，千点珠结。\n画馆绣幄低飞，融融香彻。\n笑里精神放纵，断未许、年华偷歇。\n信任芳春都不管，淅淅南熏，别是一家风月。\n扁舟去后，回望处、娃宫凄凉凝咽。\n身似断云零落，深心难说。\n不与雕栏寸地，忍觑着、漂流离缺。\n尽目厌厌总无语，不及高唐梦里，相逢时节。",
        "dynasty": "宋",
        "collection_info": null
    },
    {
        "title": "如梦令 海雁桥边春苦",
        "author": "吕本中",
        "content": "海雁桥边春苦。\n几见落花飞絮。\n重到柳行西，懒问画楼何处。\n凝伫。\n凝伫。\n十顷荷花风雨。",
        "dynasty": "宋",
        "collection_info": null
    },
    {
        "title": "宣州竹・虞美人 小溪篷底湖风重",
        "author": "吕本中",
        "content": "小溪篷底湖风重。\n吹破凝酥动。\n一枝斜映庾门深。\n冷淡无言香泛、月华清。\n已经轻瘦谁为共。\n魂绕徐熙□。\n耻同桃李困春容。\n肯向毫端开发、两云中。",
        "dynasty": "宋",
        "collection_info": null
    },
    {
        "title": "临江仙 霜月穿帘乍白",
        "author": "毕良史",
        "content": "霜月穿帘乍白，苹风入坐偏凉。\n麾灯促席诧时光。\n桃花歌扇小，杨柳舞衫长。\n别乘平分风月，词人剩引觥觞。\n莫将幽恨搅刚肠。\n尽添金掌露，频注玉猊香。",
        "dynasty": "宋",
        "collection_info": null
    },
    {
        "title": "好事近 高会罢飞觞",
        "author": "毕良史",
        "content": "高会罢飞觞。\n方锦再移珍席。\n雷鼎乍烹甘液，试问侯苍璧。\n翠虬宝钏捧殷勤，明灭粲金碧。\n宾主放怀谈笑，满华堂春色。",
        "dynasty": "宋",
        "collection_info": null
    },
    {
        "title": "小重山 湖上秋来莲荡空",
        "author": "沈晦",
        "content": "湖上秋来莲荡空。\n年华都付与，木芙蓉。\n采菱舟子两相逢。\n双媚靥，一笑与谁浓。\n斜日落溟蒙。\n鸳鸯飞起处，水无踪。\n望湖楼上两三峰。\n人不见，林外数声钟。",
        "dynasty": "宋",
        "collection_info": null
    },
    {
        "title": "点绛唇 翠柏丹崖",
        "author": "郭章",
        "content": "翠柏丹崖，碧云深锁神仙府。\n势盘龙虎。\n楼观雄中土。\n我欲停时，又恐斜阳暮。\n黄尘路。\n客怀良苦。\n满目西山雨。",
        "dynasty": "宋",
        "collection_info": null
    },
    {
        "title": "酹江月・念奴娇 神州沈陆",
        "author": "胡世将",
        "content": "神州沈陆，问谁是、一范一韩人物。\n北望长安应不见，抛却关西半壁。\n塞马晨嘶，胡笳夕引，赢得头如雪。\n三秦往事，只数汉家三杰。\n试看百二山河，奈君门万里，六师不发。\n阃外何人回首处，铁骑千群都灭。\n拜将台敧，怀贤阁杳，空指冲冠发。\n阑干拍遍，独对中天明月。",
        "dynasty": "宋",
        "collection_info": null
    },
    {
        "title": "蝶恋花 一朵江梅春带雪",
        "author": "赵鼎",
        "content": "一朵江梅春带雪。\n玉软云娇，姑射肌肤洁。\n照影凌波微步怯。\n暗香浮动黄昏月。\n谩道广平心似铁。\n词赋风流，不尽愁千结。\n望断江南音信绝。\n陇头行客空情切。",
        "dynasty": "宋",
        "collection_info": null
    },
    {
        "title": "蝶恋花 尽日东风吹绿树",
        "author": "赵鼎",
        "content": "尽日东风吹绿树。\n向晚轻寒，数点催花雨。\n年少凄凉天付与。\n更堪春思萦离绪。\n临水高楼携酒处。\n曾倚哀弦，歌断黄金缕。\n楼下水流何处去。\n凭栏目送苍烟暮。",
        "dynasty": "宋",
        "collection_info": null
    },
    {
        "title": "虞美人 魂消目断关山路",
        "author": "赵鼎",
        "content": "魂消目断关山路。\n曾送雕鞍去。\n而今留滞古陪京。\n还是一尊芳酒、送君行。\n吾庐好在条山曲。\n三径应芜没。\n诛茅为我补东篱。\n会待新春残腊、也来归。",
        "dynasty": "宋",
        "collection_info": null
    },
    {
        "title": "怨春风・一斛珠 宝鉴菱花莹",
        "author": "赵鼎",
        "content": "宝鉴菱花莹。\n孤鸾慵照影。\n鱼书蝶梦两浮沉，恨恨恨。\n结尽丁香，瘦如杨柳，雨疏云冷。\n宿醉厌厌病。\n罗巾空泪粉。\n欲将远意托湘弦，闷闷闷。\n香絮悠悠，画帘悄悄，日长春困。",
        "dynasty": "宋",
        "collection_info": null
    },
    {
        "title": "点绛唇 香冷金炉",
        "author": "赵鼎",
        "content": "香冷金炉，梦回鸳帐馀香嫩。\n更无人问。\n一枕江南恨。\n消瘦休文，顿觉春衫褪。\n清明近。\n杏花吹尽。\n薄暮东风紧。",
        "dynasty": "宋",
        "collection_info": null
    },
    {
        "title": "人月圆 连环宝瑟深深愿",
        "author": "赵鼎",
        "content": "连环宝瑟深深愿，结尽一生愁。\n人间天上，佳期胜赏，今夜中秋。\n雅歌妍态，嫦娥见了，应羡风流。\n芳尊美酒，年年岁岁，月满高楼。",
        "dynasty": "宋",
        "collection_info": null
    },
    {
        "title": "河传 年年桃李",
        "author": "赵鼎",
        "content": "年年桃李。\n渺关河一梦，飞花空委。\n鸿去燕来，锦字参差难寄。\n敛双眉、山对起。\n娇波泪落妆如洗。\n独倚高楼，日日春风里。\n江水际。\n天色无情，似送离怀千里。",
        "dynasty": "宋",
        "collection_info": null
    },
    {
        "title": "燕归梁 绰约彤霞降紫霄",
        "author": "赵鼎",
        "content": "绰约彤霞降紫霄。\n是仙子风标。\n湘裙明佩响琼瑶。\n散馥郁、暗香飘。\n小春十月寒犹浅，妆粉弄梅梢。\n秦楼风月待吹箫。\n舞双鹤、醉蟠桃。",
        "dynasty": "宋",
        "collection_info": null
    },
    {
        "title": "减字木兰花 笔端红翠",
        "author": "赵鼎",
        "content": "笔端红翠。\n造化工夫春有意。\n云梦涵胸。\n好去蓬山十二重。\n天街追骑。\n催唤谪仙泥样醉。\n电扫云空。\n百斛明珠咳唾中。",
        "dynasty": "宋",
        "collection_info": null
    },
    {
        "title": "好事近 兰烛画堂深",
        "author": "赵鼎",
        "content": "兰烛画堂深，歌吹已终瑶席。\n碾破密云金缕，送蓬莱归客。\n看看宣诏未央宫，草诏侍宸极。\n拜赐一杯甘露，泛天边春色。",
        "dynasty": "宋",
        "collection_info": null
    },
    {
        "title": "贺圣朝 断霞收尽黄昏雨",
        "author": "赵鼎",
        "content": "断霞收尽黄昏雨。\n滴梧桐疏树。\n帘栊不卷夜沈沈，锁一庭风露。\n天涯人远，心期梦悄，苦长宵难度。\n知他窗外促织儿，有许多言语。",
        "dynasty": "宋",
        "collection_info": null
    },
    {
        "title": "乌夜啼 檐花点滴秋清",
        "author": "赵鼎",
        "content": "檐花点滴秋清。\n寸心惊。\n香断一炉沈水、一灯青。\n凉宵永。\n孤衾冷。\n梦难成。\n叶叶高梧敲恨、送残更。",
        "dynasty": "宋",
        "collection_info": null
    },
    {
        "title": "浣溪沙 艳艳春娇入眼波",
        "author": "赵鼎",
        "content": "艳艳春娇入眼波。\n劝人金盏缓声歌。\n不禁粉泪搵香罗。\n暮雨朝云相见少，落花流水别离多。\n寸肠争奈此情何。",
        "dynasty": "宋",
        "collection_info": null
    },
    {
        "title": "画堂春 空笼帘影隔垂杨",
        "author": "赵鼎",
        "content": "空笼帘影隔垂杨。\n梦回芳草池塘。\n杏花枝上蝶双双。\n春昼初长。\n强理云鬟临照，暗弹粉泪沾裳。\n自怜容艳惜流光。\n无限思量。",
        "dynasty": "宋",
        "collection_info": null
    },
    {
        "title": "浪淘沙 归计信悠悠",
        "author": "赵鼎",
        "content": "归计信悠悠。\n归去谁留。\n梦随江水绕沙洲。\n沙上孤鸿犹笑我，萍梗飘流。\n与世且沈浮。\n要便归休。\n一杯消尽一生愁。\n傥有人来闲论事，我会摇头。",
        "dynasty": "宋",
        "collection_info": null
    },
    {
        "title": "水调歌头 屋下疏流水",
        "author": "赵鼎",
        "content": "屋下疏流水，屋上列青山。\n先生跨鹤何处，窈窕白云间。\n采药当年三径，只有长松绿竹，霜吹晚萧然。\n举酒高台上，彷佛揖群仙。\n转银汉，飞宝鉴，溢清寒。\n金波万顷不动，人在玉壶宽。\n我唱君须起舞，要把嫦娥留住，相送一杯残。\n醉矣拂衣去，一笑渺人寰。",
        "dynasty": "宋",
        "collection_info": null
    },
    {
        "title": "双翠羽 小园曲径",
        "author": "赵鼎",
        "content": "小园曲径，度疏林深处，幽兰微馥。\n竹坞无人双翠羽，飞触珊珊寒玉。\n更欲题诗，晚来孤兴，却恐伤幽独。\n不如花下，一尊芳酒相属。\n慨念故国风流，杨花春梦短，黄粱初熟。\n卷白千觞须劝我，洗此胸中荣辱。\n醉揖南山，一声清啸，休把离骚读。\n迟留归去，月明犹挂乔木。",
        "dynasty": "宋",
        "collection_info": null
    },
    {
        "title": "河传 秋光向晚",
        "author": "赵鼎",
        "content": "秋光向晚。\n叹羁游坐见。\n年华将换。\n一纸素书，拟托南来征雁。\n奈雪深、天更远。\n东窗皓月今宵满。\n浅酌芳尊，暂倩嫦娥伴。\n应念夜长，旅枕孤衾不暖。\n便莫教、清影转。",
        "dynasty": "宋",
        "collection_info": null
    },
    {
        "title": "满江红 惨结秋阴",
        "author": "赵鼎",
        "content": "惨结秋阴，西风送、霏霏雨湿。\n凄望眼、征鸿几字，暮投沙碛。\n试问乡关何处是，水云浩荡迷南北。\n但一抹、寒青有无中，遥山色。\n天涯路，江上客。\n肠欲断，头应白。\n空搔首兴欢，暮年离拆。\n须信道消忧除是酒，奈酒行有尽情无极。\n便挽取、长江入尊罍，浇胸臆。",
        "dynasty": "宋",
        "collection_info": null
    },
    {
        "title": "鹧鸪天 客路那知岁序移",
        "author": "赵鼎",
        "content": "客路那知岁序移。\n忽惊春到小桃枝。\n天涯海角悲凉地，记得当年全盛时。\n花弄影，月流辉。\n水精宫殿五云飞。\n分明一觉华胥梦，回首东风泪满衣。",
        "dynasty": "宋",
        "collection_info": null
    },
    {
        "title": "浣溪沙 惜别怀归老不禁",
        "author": "赵鼎",
        "content": "惜别怀归老不禁。\n一年春事柳阴阴。\n日下长安何处是，碧云深。\n已恨梅花疏远信，休传桃叶怨遗音。\n一醉东风分首去，两惊心。",
        "dynasty": "宋",
        "collection_info": null
    },
    {
        "title": "如梦令 烟雨满江风细",
        "author": "赵鼎",
        "content": "烟雨满江风细。\n江上危楼独倚。\n歌罢楚云空，楼下依前流水。\n迢递。\n迢递。\n目送孤鸿千里。",
        "dynasty": "宋",
        "collection_info": null
    },
    {
        "title": "好事近 杨柳曲江头",
        "author": "赵鼎",
        "content": "杨柳曲江头，曾记彩舟良夕。\n一枕楚台残梦，似行云无迹。\n青山迢递水悠悠，何处问消息。\n还是一年春暮，倚东风独立。",
        "dynasty": "宋",
        "collection_info": null
    },
    {
        "title": "点绛唇 惜别伤离",
        "author": "赵鼎",
        "content": "惜别伤离，此生此念无重数。\n故人何处。\n还送春归去。\n美酒一杯，谁解歌金缕。\n无情绪。\n淡烟疏雨。\n花落空庭暮。",
        "dynasty": "宋",
        "collection_info": null
    },
    {
        "title": "相思令・相思儿令 归去来",
        "author": "赵鼎",
        "content": "归去来。\n归去来。\n昨夜东风吹梦回。\n家山安在哉。\n酒一杯。\n复一杯。\n准拟愁怀待酒开。\n愁多肠九回。",
        "dynasty": "宋",
        "collection_info": null
    },
    {
        "title": "望海潮 双峰遥促",
        "author": "赵鼎",
        "content": "双峰遥促，回波奔注，茫茫溅雨飞沙。\n霜凛剑戈，风生阵马，如闻万鼓齐挝。\n儿戏笑夫差。\n漫水犀强弩，一战鱼虾。\n依旧群龙，怒卷银汉下天涯。\n雷驱电炽雄夸。\n似云垂鹏背，雪喷鲸牙。\n须臾变灭，天容水色，琼田万顷无瑕。\n俗眼但惊嗟。\n试望中彷佛，三岛烟霞。\n旧隐依然，几时归去泛灵槎。",
        "dynasty": "宋",
        "collection_info": null
    },
    {
        "title": "花心动 江月初升",
        "author": "赵鼎",
        "content": "江月初升，听悲风、萧瑟满山零叶。\n夜久酒阑，火冷灯青，奈此愁怀千结。\n绿琴三叹朱弦绝，与谁唱、阳春白雪。\n但遐想、穷年坐对，断编遗册。\n西北搀枪未灭。\n千万乡关，梦遥吴越。\n慨念少年，横槊风流，醉瞻海涵天阔。\n老来身世疏篷底，忍憔悴、看人颜色。\n更何似、归与枕流漱石。",
        "dynasty": "宋",
        "collection_info": null
    },
    {
        "title": "洞仙歌 空山雨过",
        "author": "赵鼎",
        "content": "空山雨过，月色浮新酿。\n把盏无人共心赏。\n漫悲吟、独自拈断霜须，还就寝、秋入孤衾渐爽。\n可怜窗外竹，不怕西风，一夜潇潇弄疏响。\n奈此九回肠，万斛清愁，人何处、邈如天样。\n纵陇水、秦云阻归音，便不许时闲，梦中寻访。",
        "dynasty": "宋",
        "collection_info": null
    },
    {
        "title": "乌夜啼 雨馀风露凄然",
        "author": "赵鼎",
        "content": "雨馀风露凄然。\n月流天。\n还是年时今夜、照关山。\n收别泪。\n持杯起。\n问婵娟。\n问我扁舟流荡、几时还。",
        "dynasty": "宋",
        "collection_info": null
    },
    {
        "title": "满庭芳 靡靡流光",
        "author": "赵鼎",
        "content": "靡靡流光，凄凄风露，小园草木初凋。\n杳然尘影，爽气界天高。\n爱此佳名重九，随宜对、秋菊持醪。\n登临处，哀蝉断响，燕雁度云霄。\n闲谣。\n情缅邈，相寻万化，人世徒劳。\n念胸中百虑，何物能消。\n欲致颓龄不老，和金茎、一醉陶陶。\n君休问，千年事往，聊与永今朝。",
        "dynasty": "宋",
        "collection_info": null
    },
    {
        "title": "好事近 春色遍天涯",
        "author": "赵鼎",
        "content": "春色遍天涯，寒谷未知消息。\n且共一尊芳酒，看东风飞雪。\n太平遗老洞霄翁，相对两华发。\n一任醉魂飞去，访琼瑶宫阙。",
        "dynasty": "宋",
        "collection_info": null
    },
    {
        "title": "好事近 羁旅转飞蓬",
        "author": "赵鼎",
        "content": "羁旅转飞蓬，投老未知休息。\n却念故园春事，舞残红飞雪。\n危楼高处望天涯，云海寄穷发。\n只有旧时凉月，照清伊双阙。",
        "dynasty": "宋",
        "collection_info": null
    },
    {
        "title": "好事近 一炷鼻端香",
        "author": "赵鼎",
        "content": "一炷鼻端香，方寸浪平风息。\n汲取玉池春水，点红炉微雪。\n年来都以酒相妨，进退只毫发。\n却道醉乡深处，是三山神阙。",
        "dynasty": "宋",
        "collection_info": null
    },
    {
        "title": "好事近 烟雾锁青冥",
        "author": "赵鼎",
        "content": "烟雾锁青冥，直上九关一息。\n姑射有人相挽，莹肌肤冰雪。\n骑鲸却下大荒来，天风乱吹发。\n慨念故人非是，漫尘埃城阙。",
        "dynasty": "宋",
        "collection_info": null
    },
    {
        "title": "少年游 三月正当三十日",
        "author": "赵鼎",
        "content": "三月正当三十日，愁杀醉吟翁。\n可奈青春，太无情甚，归去苦匆匆。\n共君今夜不须睡，尊酒且从容。\n说与楼头，打钟人道，休打五更钟。",
        "dynasty": "宋",
        "collection_info": null
    },
    {
        "title": "贺圣朝 花光烛影春容媚",
        "author": "赵鼎",
        "content": "花光烛影春容媚。\n香生和气。\n纷纷儿女拜翁前，劝犀尊金醴。\n凌烟图画，王侯富贵，非翁雅意。\n愿翁早早乞身归，对青山沈醉。",
        "dynasty": "宋",
        "collection_info": null
    },
    {
        "title": "贺圣朝 征鞍南去天涯路",
        "author": "赵鼎",
        "content": "征鞍南去天涯路。\n青山无数。\n更堪月下子规啼，向深山深处。\n凄然推枕，难寻新梦，忍听伊言语。\n更阑人静一声声，道不如归去。",
        "dynasty": "宋",
        "collection_info": null
    },
    {
        "title": "醉蓬莱 破新正春到",
        "author": "赵鼎",
        "content": "破新正春到，五叶尧蓂，弄芳初秀。\n翦彩然膏，灿华筵如昼。\n家庆图中，老莱堂上，竟祝翁遐寿。\n喜气欢容，光生玉斝，香霏金兽。\n谁会高情，淡然声利，一笑尘寰，万缘何有。\n解组归来，访渔樵朋友。\n华发苍颜，任从老去，但此情依旧。\n岁岁年年，花前月下，一尊芳酒。",
        "dynasty": "宋",
        "collection_info": null
    },
    {
        "title": "小重山 漠漠晴霓和雨收",
        "author": "赵鼎",
        "content": "漠漠晴霓和雨收。\n长波千万里，拍天流。\n云帆烟棹去悠悠。\n西风里，归兴满沧州。\n谩道醉忘忧。\n荡高怀远恨，更悲秋。\n一眉山色为谁愁。\n黄昏也，独自倚危楼。",
        "dynasty": "宋",
        "collection_info": null
    },
    {
        "title": "惜双双・惜分飞 度陇信音谁与寄",
        "author": "赵鼎",
        "content": "度陇信音谁与寄。\n肠断江南千里。\n深雪前村里。\n一枝昨夜传芳意。\n冷蕊暗香空旖旎。\n也应是、春来憔悴。\n风度将谁比。\n忆曾插向香罗□。",
        "dynasty": "宋",
        "collection_info": null
    },
    {
        "title": "西江月 世态浮云易变",
        "author": "赵鼎",
        "content": "世态浮云易变，时光飞箭难留。\n五年重见海东头。\n只有交情似旧。\n未尽别来深意，难堪老去离愁。\n青山迢递水悠悠。\n明日扁舟病酒。",
        "dynasty": "宋",
        "collection_info": null
    },
    {
        "title": "行香子 草色芊绵",
        "author": "赵鼎",
        "content": "草色芊绵。\n雨点阑斑。\n糁飞花、还是春残。\n天涯万里，海上三年。\n试倚危楼，将远恨，卷帘看。\n举头见日，不见长安。\n谩凝眸、老泪凄然。\n山禽飞去，榕叶生寒。\n到黄昏也，独自个，尚凭阑。",
        "dynasty": "宋",
        "collection_info": null
    },
    {
        "title": "醉桃园・桃源忆故人 青春不与花为主",
        "author": "赵鼎",
        "content": "青春不与花为主。\n花正开时春暮。\n花下醉眠休诉。\n看取春归去。\n莺愁蝶怨春知否。\n欲问春归何处。\n只有一尊芳醑。\n留得青春住。",
        "dynasty": "宋",
        "collection_info": null
    },
    {
        "title": "浪淘沙 霜露日凄凉",
        "author": "赵鼎",
        "content": "霜露日凄凉。\n北雁南翔。\n惊风吹起不成行。\n吊影苍波何限恨，日暮天长。\n为尔惜流光。\n还是重阳。\n故人何处舣危墙。\n寄我相思千点泪，直过潇湘。",
        "dynasty": "宋",
        "collection_info": null
    },
    {
        "title": "浪淘沙 玉宇洗秋晴",
        "author": "赵鼎",
        "content": "玉宇洗秋晴。\n凉月亭亭。\n梦回孤枕琐窗明。\n何处飞来三弄笛，风露凄清。\n曾看玉纤横。\n苦爱新声。\n由来百虑为愁生。\n此夜曲中闻折柳，都是离情。",
        "dynasty": "宋",
        "collection_info": null
    },
    {
        "title": "青玉案 三年枕上吴中路",
        "author": "蒋璨",
        "content": "三年枕上吴中路。\n遣黄耳、随君去。\n欲过松江呼小渡。\n莫惊鸥鹭，四桥都是，老子经行处。\n辋川图上看春暮。\n长忆高人右丞句。\n作个归期天未许。\n春衫犹是，小蛮针线，曾湿西湖雨。",
        "dynasty": "宋",
        "collection_info": null
    },
    {
        "title": "汉宫春 潇洒江梅",
        "author": "李邴",
        "content": "潇洒江梅，向竹梢疏处，横两三枝。\n东君也不爱惜，雪压霜欺。\n无情燕子，怕春寒、轻失花期。\n却是有，年年塞雁，归来曾见开时。\n清浅小溪如练，问玉堂何似，茅舍疏篱。\n伤心故人去后，冷落新诗。\n微云淡月，对江天、分付他谁。\n空自忆，清香未减，风流不在人知。",
        "dynasty": "宋",
        "collection_info": null
    },
    {
        "title": "洞仙歌 一团娇软",
        "author": "李邴",
        "content": "一团娇软，是将春揉做，撩乱随风到何处。\n自长亭、人去后，烟草萋迷，归来了、装点离愁无数。\n飘扬无个事，刚被萦牵，长是黄昏怕微雨。\n记那回，深院静，帘幕低垂，花阴下、霎时留住。\n又只恐、伊家太轻狂，蓦地和春，带将归去。",
        "dynasty": "宋",
        "collection_info": null
    },
    {
        "title": "玉蝴蝶 壮岁分符方面",
        "author": "李邴",
        "content": "壮岁分符方面，惠风草偃，禾稼春融。\n报政朝天，归去稳步鳌宫。\n望尧斝、九重绛阙，颁汉诏、五色芝封。\n湛恩浓。\n锦衣槐里，重继三公。\n雍容。\n临歧祖帐，绮罗环列，冠盖云丛。\n满城桃李，尽将芳意谢东风。\n柳烟轻、万条离恨，花露重、千点啼红。\n莫匆匆。\n且陪珠履，同醉金锺。",
        "dynasty": "宋",
        "collection_info": null
    },
    {
        "title": "念奴娇 素光练净",
        "author": "李邴",
        "content": "素光练净，映秋山、隐隐修眉横绿。\n鳷鹊楼高天似水，碧瓦寒生银粟。\n千丈斜晖，奔云涌雾，飞过卢仝屋。\n更无尘气，满庭风碎梧竹。\n谁念鹤发仙翁，当年曾共赏，紫岩飞瀑。\n对影三人聊痛饮，一洗离愁千斛。\n斗转参横，翩然归去，万里骑黄鹄。\n满川霜晓，叫云吹断横玉。",
        "dynasty": "宋",
        "collection_info": null
    },
    {
        "title": "小冲山・小重山 谁劝东风腊里来",
        "author": "李邴",
        "content": "谁劝东风腊里来。\n不知天待雪，恼江梅。\n东郊寒色尚徘徊。\n双彩燕，飞傍鬓云堆。\n玉冷晓妆台。\n宜春金缕字，拂香腮。\n红罗先绣踏青鞋。\n春犹浅，花信更须催。",
        "dynasty": "宋",
        "collection_info": null
    },
    {
        "title": "木兰花・玉楼春 沈吟不语晴窗畔",
        "author": "李邴",
        "content": "沈吟不语晴窗畔。\n小字银钩题欲遍。\n云情散乱未成篇，花骨敧斜终带软。\n重重说尽情和怨。\n珍重提携常在眼。\n暂时得近玉纤纤，翻羡缕金红象管。",
        "dynasty": "宋",
        "collection_info": null
    },
    {
        "title": "清平乐 露花烟柳",
        "author": "李邴",
        "content": "露花烟柳。\n春思浓如酒。\n几阵狂风新雨后。\n满地落红铺绣。\n风流何处疏狂。\n厌厌恨结柔肠。\n又是危阑独倚，一川烟草斜阳。",
        "dynasty": "宋",
        "collection_info": null
    },
    {
        "title": "满庭芳 又喜椒觞到手",
        "author": "李邴",
        "content": "又喜椒觞到手，宝胜里、仍剪金花。",
        "dynasty": "宋",
        "collection_info": null
    },
    {
        "title": "玉楼春 一年适尽莲花漏",
        "author": "李邴",
        "content": "一年适尽莲花漏，翠井屠苏沈冻酒。",
        "dynasty": "宋",
        "collection_info": null
    },
    {
        "title": "满庭芳 凉风吹帽",
        "author": "李邴",
        "content": "凉风吹帽，横槊试登高。\n想见征西旧事，龙山会、宾主俱豪。",
        "dynasty": "宋",
        "collection_info": null
    },
    {
        "title": "女冠子 帝城三五",
        "author": "李邴",
        "content": "帝城三五。\n灯光花市盈路。\n天街游处。\n此时方信，凤阙都民，奢华豪富。\n纱笼才过处。\n喝道转身，一壁小来且住。\n见许多、才子艳质，携手并肩低语。\n东来西往谁家女。\n买玉梅争戴，缓步香风度。\n北观南顾。\n见画烛影里，神仙无数。\n引人魂似醉，不如趁早，步月归去。\n这一双情眼，怎生禁得，许多胡觑。",
        "dynasty": "宋",
        "collection_info": null
    },
    {
        "title": "调笑令 双绿",
        "author": "李邴",
        "content": "双绿。\n淡匀拂。\n两脸春融光透玉。\n起来却怕东风触。\n本是一团香玉。\n飞鸾台上看未足。\n贮向阿娇金屋。",
        "dynasty": "宋",
        "collection_info": null
    },
    {
        "title": "满庭芳 月窟蟠根",
        "author": "向子諲",
        "content": "月窟蟠根，云岩分种，绝知不是尘凡。\n琉璃剪叶金粟缀花繁。\n黄菊周旋避舍，友兰蕙、羞杀山樊。\n清香远，秋风十里，鼻观已先参。\n酒阑。\n听我语，平生半是，江北江南。\n经行处、无穷绿水青山。\n常被此花相恼，思共老、结屋中间。\n不因尔，芗林底事，游戏到人寰。",
        "dynasty": "宋",
        "collection_info": null
    },
    {
        "title": "满庭芳 瑟瑟金风",
        "author": "向子諲",
        "content": "瑟瑟金风，团团玉露，岩花秀发秋光。\n水边一笑，十里得清香。\n疑是蕊宫仙子，新妆就、娇额涂黄。\n霜天晚，妖红丽紫，回首总堪伤。\n中央。\n孕正色，更留明月，偏照何妨。\n便高如兰菊，也让芬芳。\n输与芗林居士，微吟罢、闲据胡床。\n须知道，天教尤物，相伴老江乡。",
        "dynasty": "宋",
        "collection_info": null
    },
    {
        "title": "蓦山溪 瑶田银海",
        "author": "向子諲",
        "content": "瑶田银海。\n浩色难为对。\n琪树照人间，晓然是、华岩境界。\n万年松径，一带旧峰峦，深掩覆，密遮藏，三昧兴无碍。\n金毛狮子，打就休惊怪。\n片片上红炉，且不可、将情作解。\n有无不道，泯绝去来今，明即暗，暗还明，只个长不昧。",
        "dynasty": "宋",
        "collection_info": null
    },
    {
        "title": "蓦山溪 挂冠神武",
        "author": "向子諲",
        "content": "挂冠神武。\n来作烟波主。\n千里好江山，都尽是、君恩赐与。\n风勾月引，催上泛宅时，酒倾玉，鲙堆雪，总道神仙侣。\n蓑衣箬笠，更着些儿雨。\n横笛两三声，晚云中、惊鸥来去。\n欲烦妙手，写入散人图，蜗角名，蝇头利，着甚来由顾。",
        "dynasty": "宋",
        "collection_info": null
    },
    {
        "title": "导引 长乐晚彩戏莱衣",
        "author": "无名氏",
        "content": "长乐晚彩戏莱衣。\n奄忽梦报仙期。\n帝乡渺渺乘鸾去，啼红嫔御不胜悲。\n苍梧烟水杳难追。\n肠断处、过江时。\n银涛千万叠，不知何处是瑶池。",
        "dynasty": "宋",
        "collection_info": null
    },
    {
        "title": "六州 中兴运",
        "author": "无名氏",
        "content": "中兴运，孝治格升平。\n回騩驭，弭凤驾，册宝初上鸿名。\n龙楼问寝候鸡鸣。\n更翻莱戏彩衣轻。\n坤躔夜照老人星。\n金觞上寿，长愿燕慈宁。\n乘云何处去，愁断紫箫声。\n追思金殿，椒壁丹楹。\n又谁知、勤俭仁明。\n风行化被宫庭。\n佑圣主，底明时。\n阴功暗及生灵。\n离宫晚、花卉娉婷。\n甲观高、潮海峥嵘。\n往事回头忽飘零。\n空留嫔御，掩泣望霓旌。\n会稽山翠，永佑陵高，而今便是蓬瀛。",
        "dynasty": "宋",
        "collection_info": null
    },
    {
        "title": "十二时・忆少年 炎图景运正延鸿",
        "author": "无名氏",
        "content": "炎图景运正延鸿。\n文思坐深宫。\n慈宁大养，乐事时奏宸聪。\n皇龄永，恩霈下，遍寰中。\n君王乘彩服，嫔御上瑶钟。\n年年诞节，就盈吉月，交庆流虹。\n欢洽意方浓。\n不觉仙游渺邈，但号泣苍穹。\n追慕念音容。\n诗书慈俭，配古追踪。\n躬行四德，谁知继、二南风。\n移盼俄空，宝鉴脂泽尘封。\n清都远，帝乡遥，杳难通。\n想云軿、还上瀛蓬。\n稽山何在，当年禹宅，万古葱葱。\n最难堪，潮头定，海波融。",
        "dynasty": "宋",
        "collection_info": null
    },
    {
        "title": "导引 返虞长乐",
        "author": "无名氏",
        "content": "返虞长乐，犹是忆宾天。\n何事驾仙軿。\n箫笳仪卫辞宫阙，移仗入云烟。\n于皇清庙敞华筵。\n昭穆谨承先。\n千秋长奉烝尝孝，永享中兴年。",
        "dynasty": "宋",
        "collection_info": null
    },
    {
        "title": "导引 鼎湖龙远",
        "author": "无名氏",
        "content": "鼎湖龙远，九祭毕嘉觞。\n遥望白云乡。\n箫笳凄咽离天阙，千仗俨成行。\n圣神昭穆盛重光。\n宝室万年藏。\n皇心追慕思无极，孝飨奉烝尝。",
        "dynasty": "宋",
        "collection_info": null
    },
    {
        "title": "导引 凤箫声断",
        "author": "无名氏",
        "content": "凤箫声断，缥缈溯丹邱。\n犹是忆河洲。\n荧煌宝册来天上，何处访仙游。\n葱葱郁郁瑞光浮。\n嘉酌侑芳羞。\n雕舆绣幰归新庙，百世与千秋。",
        "dynasty": "宋",
        "collection_info": null
    },
    {
        "title": "导引 中兴复古",
        "author": "无名氏",
        "content": "中兴复古，孝治日昭鸿。\n原庙饰瑰宫。\n金壁千门磻万磶，楹桷竟穹崇。\n亭童芝盖拥旌龙。\n列圣俨相从。\n共锡神孙千万寿，龟鼎亘衡嵩。",
        "dynasty": "宋",
        "collection_info": null
    },
    {
        "title": "导引 坤仪厚载",
        "author": "无名氏",
        "content": "坤仪厚载，遗德满寰中。\n归御广寒宫。\n玉容如在飚舆远，长乐起悲风。\n霓旌绛节下层空。\n云阙晓瞳昽。\n真游千载安原庙，圣孝与天通。",
        "dynasty": "宋",
        "collection_info": null
    },
    {
        "title": "导引 深仁厚德",
        "author": "无名氏",
        "content": "深仁厚德，流泽自无穷。\n仙驭倏宾空。\n衣冠未返苍梧远，遥望鼎湖龙。\n人间仿佛认天容。\n缥缈五云中。\n帝城犹有遗民在，垂泪向西风。",
        "dynasty": "宋",
        "collection_info": null
    },
    {
        "title": "导引 金殿晚、愁结坤宁",
        "author": "无名氏",
        "content": "金殿晚、愁结坤宁。\n天下母、忽仙升。\n云山浩浩归何处，但闻空际彩鸾声。\n紫箫断后无踪迹，烟霭霭，夜澄澄。\n晓梦到瑶城。\n当时花木正冥冥。",
        "dynasty": "宋",
        "collection_info": null
    },
    {
        "title": "六州 娟娟月",
        "author": "无名氏",
        "content": "娟娟月，初未缺，忽沈西。\n桂枝残，寒兔下，惟见露脚斜飞。\n六宫歌笑奉瑶墀。\n一朝寂寞掩袆衣。\n夜星不动玉鸾嘶。\n沈沈何处，愁雾锁金扉。\n群仙瞻道范，肃驾到蓬池。\n紫清逸辔，飞电奔驰。\n又谁知。\n一世柔仪。\n椒涂玉钮金螭。\n赞圣主，膺天命，功勤曾佐雍熙。\n瑶天隔，玉闼低迷。\n五云高、绛府参差。\n往事如今好寻思。\n留得香笺镂管、写新诗。\n但看芳猷美，宝册传徽。\n隆名万古昭垂。",
        "dynasty": "宋",
        "collection_info": null
    },
    {
        "title": "十二时・忆少年 皇家景运合无疆",
        "author": "无名氏",
        "content": "皇家景运合无疆。\n天子坐明堂。\n丰年多黍，四方争报时康。\n酒常清，花易好，寿君王。\n天宫见玉女，大笑亿千场。\n不知何事，椒涂暗淡，瑶殿凄凉。\n宝镜玉台光。\n可奈画眉人去，脂泽散馀芳。\n极目望潇湘。\n波遥草远，只见残阳。\n南山古阜，松柏茂，蔚苍苍。\n杳霭宫商。\n风过金殿琳琅。\n道歌繁，严鼓近，惨悲伤。\n水凝愁，山攒恨，烟淡云黄。\n神山何在，蟠桃已远，弱水何长。\n最难堪，回翟雉，返鸾凰。\n向芙蓉别殿、谩焚香。",
        "dynasty": "宋",
        "collection_info": null
    },
    {
        "title": "导引 紫鸾飞去",
        "author": "无名氏",
        "content": "紫鸾飞去，玉殿锁坤宁，珠箔俨银屏。\n仙家不似人间世，无处觅云軿。\n金铺肃肃湛严扃，天册下彤庭。\n嘉觞好在新宫荐，万世妥神灵。",
        "dynasty": "宋",
        "collection_info": null
    },
    {
        "title": "导引 秋月冷、秋鹤无声",
        "author": "无名氏",
        "content": "秋月冷、秋鹤无声。\n清禁晓、动皇情。\n玉笙忽断今何在，不知谁报玉楼成。\n七星授辔骖鸾种，人不见、恨难平。\n何以返霓旌。\n一天风露苦凄清。",
        "dynasty": "宋",
        "collection_info": null
    },
    {
        "title": "导引 皇家多庆",
        "author": "无名氏",
        "content": "皇家多庆，亲寿与天长。\n德业播辉光。\n焜煌宝册来清禁，玉篆映金相。\n庭闱尊奉会明昌。\n佳气溢康庄。\n洪禧申辑名增衍，亿载颂无疆。",
        "dynasty": "宋",
        "collection_info": null
    },
    {
        "title": "导引 上皇天大",
        "author": "无名氏",
        "content": "上皇天大，华旦焕尧文。\n鸿福浩无垠。\n羽龙俄驾灵輴去，空锁鼎湖云。\n稽山翠拥浙江濆。\n归旆卷缤纷。\n仙游指日严升祔，万载颂高勋。",
        "dynasty": "宋",
        "collection_info": null
    },
    {
        "title": "导引 虞觞奉主",
        "author": "无名氏",
        "content": "虞觞奉主，仙驭返皇宫。\n礼典极钦崇。\n云旗前导开清庙，龙管咽熏风。\n巍巍尧父告神功。\n追慕孝诚通。\n千秋万岁中兴统，宗祀与天同。",
        "dynasty": "宋",
        "collection_info": null
    },
    {
        "title": "导引 中兴揖逊",
        "author": "无名氏",
        "content": "中兴揖逊，功德仰兼隆。\n仁泽被华戎。\n鼎湖俄痛遗弓堕，日日想威容。\n柔仪懿范与尧同。\n飚驭俨相从。\n灵宫真馆偕来燕，垂裕永无穷。",
        "dynasty": "宋",
        "collection_info": null
    },
    {
        "title": "导引 皇家盛事",
        "author": "无名氏",
        "content": "皇家盛事，三殿庆重重。\n圣主极推崇。\n瑶编宝列相辉映，归美意何穷。\n钧韶九奏度春风。\n彩仗焕仪容。\n欢声和气弥寰宇，皇寿与天同。",
        "dynasty": "宋",
        "collection_info": null
    },
    {
        "title": "导引 重亲万寿",
        "author": "无名氏",
        "content": "重亲万寿，八帙衍新元。\n礼典备文孙。\n温温和气迎长日，宝册焕瑶琨。\n徽音显号自尧门。\n德行已该存。\n更期昌算齐箕翼，愈久愈崇尊。",
        "dynasty": "宋",
        "collection_info": null
    },
    {
        "title": "导引 笳鼓发、云惨寒空",
        "author": "无名氏",
        "content": "笳鼓发、云惨寒空。\n丹旐去、卷悲风。\n忧勤六载亲几务，有巍巍、圣德仁功。\n褰裳尊处大安宫。\n荆鼎就、遽遗弓。\n仙游攀不及，臣民号恸诉苍穹。",
        "dynasty": "宋",
        "collection_info": null
    },
    {
        "title": "导引 龟书畀姒",
        "author": "无名氏",
        "content": "龟书畀姒，历数在皇躬。\n揖逊仰高风。\n鼎湖龙去遗弓堕，冠剑锁深宫。\n涂山齐德翊成功。\n仙魄蚤宾空。\n珍台闲馆栖神地，献飨永无穷。",
        "dynasty": "宋",
        "collection_info": null
    },
    {
        "title": "导引 思齐文母",
        "author": "无名氏",
        "content": "思齐文母，盛德比姜任。\n拥佑极恩深。\n汤孙归美熙鸿号，镂玉更绳金。\n虞庭万辟萃华簪。\n法仗俨天临。\n展闱庆典年年举，千古播徽音。",
        "dynasty": "宋",
        "collection_info": null
    },
    {
        "title": "六州 皇抚极",
        "author": "无名氏",
        "content": "皇抚极，明德贯干坤。\n信星列，卿云烂，辉亘紫微垣。\n思报贶、明诏祠宫，练时搜旷典，紫畤觚坛，昭孝德、亲御和銮。\n振鹭玉珊珊。\n精纯谒款，膋萧爌炀。\n黄流湛澹，百末布生兰。\n扣天阍，延飞驾，相彷佛，降云端。\n神光集，嘉响应，霭霭万衣冠。\n竣熙事清晓轻寒。\n恣荣观。\n华衣雾縠般般。\n干坤并贶庆君欢。\n翘首圣恩宽。\n遵皇极，沛天泽，灵心怿，龟鼎永尊安。",
        "dynasty": "宋",
        "collection_info": null
    },
    {
        "title": "十二时・忆少年 宵景霁",
        "author": "无名氏",
        "content": "宵景霁，河汉清夷。\n旷典讲明时。\n合祛升侑，孝德爰熙。\n陈裸閟宫，澹觞太室，来奏天仪。\n驷苍螭。\n玉辂驭蕤绥。\n觚陆展躬祠。\n长梢饰玉，翠羽秀金支。\n华始倡，雅韵出宫垂。\n神来下，云车风马，缤暗蔼、宴栖迟。\n毕觞流胙，紫烟竣事，棠梨回谒，宣室受蕃厘。\n盛德无心专飨，端为民祈。\n云恩有截，雨泽霈无涯。\n君王愉乐，和气溢瑶卮。\n寿天齐。\n长拥神基。",
        "dynasty": "宋",
        "collection_info": null
    },
    {
        "title": "奉礼歌 葭飞璇龠",
        "author": "无名氏",
        "content": "葭飞璇龠，孕初阳。\n云绝清台、荐景祥。\n风应律，日重光。\n岁功顺，底金穰，寿而康。\n庭壶乐无疆。\n皇展报，新礼乐，觚陛咏宾乡。\n珠幄熉黄。\n登瑞缫，陈俎豆，澹嘉觞。\n衮衣辉焕，宝佩琳琅。\n奠椒浆。\n庆阴阴，神来下，凤翥龙骧。\n灵燕喜，锡符仍降嘏，镛管琳琅。\n欢亮神之出，祓兰堂。\n辇路天香。\n轻烟半袭旗常。\n祉滂洋。\n受厘宣室，返驭斋房。\n恩与风翔。\n华封祝、皇来有庆，八荒同寿，宝历无疆。",
        "dynasty": "宋",
        "collection_info": null
    },
    {
        "title": "降仙台 星芒收采",
        "author": "无名氏",
        "content": "星芒收采，云容放晓，羲驭渐扬明。\n觚坛竣事，斋风袭、衮衣轻。\n銮路尘清。\n甘泉卤簿，祲威肃、回轸旋衡。\n千官道从粲簪缨。\n钧奏间韶英。\n瞻龙闱，近凤城。\n都人云会，芬茀夹道欢迎。\n宸极尊荣。\n卮玉庆熙成。\n琼楼天上起和声。\n布春泽，洪畅寰瀛。\n嵩呼万岁，鳌三抃、颂升平。",
        "dynasty": "宋",
        "collection_info": null
    },
    {
        "title": "导引 霜月苦、宫鼓冬冬",
        "author": "无名氏",
        "content": "霜月苦、宫鼓冬冬。\n霓旐启、鹤闱空。\n洞箫声断知何处，海山依约五云东。\n玉符龙节参神閟，昭圣眷、惨天容。\n千古恨无穷。\n遍山松柏撼悲风。",
        "dynasty": "宋",
        "collection_info": null
    },
    {
        "title": "导引 三弄晓、云黯天低",
        "author": "无名氏",
        "content": "三弄晓、云黯天低。\n攀六引、转悲凄。\n俭慈孝哲锺天性，深仁厚泽遍群黎。\n东西南北傒商霓。\n功甫就、别宸闺。\n臣民千古恨，几时羽卫带潮归。",
        "dynasty": "宋",
        "collection_info": null
    },
    {
        "title": "六州 明天子",
        "author": "无名氏",
        "content": "明天子，昔日丕纂鸿图。\n躬道德，崇学问，稽古训，访群儒。\n日亲广厦、论唐虞。\n讲求政治、想都俞。\n君臣一德、志交孚。\n外夷效顺，犹自选车徒。\n仁恩沾四国，固结满寰区。\n千年宗社，万岁规摹。\n重新天命出干符。\n老癃策杖相扶。\n愿观德化遍方隅。\n幸无死须臾。\n谓宜圣寿等嵩呼。\n遽登云舆。\n上龙湖。\n宸居幽寂紫云孤。\n宸章宝画，但与日星俱。\n龙帷凤翣已载涂。\n忍听笳鼓嗟呼。",
        "dynasty": "宋",
        "collection_info": null
    },
    {
        "title": "十二时・忆少年 戈绨革舄最仁贤",
        "author": "无名氏",
        "content": "戈绨革舄最仁贤。\n俭德自躬全。\n忧勤庶政，三十馀年。\n金风肃，秋渐老，摄调ち。\n忱恂遍，群祀号泣诉旻天。\n缀衣将出，神凝玉几，一夜登仙。\n弓堕隔苍烟。\n七月有来同轨，引绋动灵辁。\n凄怆泪潸然。\n行号巷哭，薤露声传。\n东城去路，惊涛忍见江船。\n憔悴山川。\n不禁箫鼓咽，山阴处，茂林修竹芊芊。\n望陵宫，应弗远，金粟堆前。\n人徒慕恋，百神警待，盘翥驱先。\n戴鸿恩，空痛慕，泪珠连。\n千秋岁、功德寄华编。",
        "dynasty": "宋",
        "collection_info": null
    },
    {
        "title": "导引 中兴四叶",
        "author": "无名氏",
        "content": "中兴四叶，休德继昭清。\n王度日熙平。\n气调玉烛金穰应，八表颂声腾。\n中原图籍入宸廷。\n列圣慰真灵。\n衮龙登庙游仙阙，亿万载尊承。",
        "dynasty": "宋",
        "collection_info": null
    },
    {
        "title": "导引 中兴五叶",
        "author": "无名氏",
        "content": "中兴五叶，天子肇明禋。\n一德格高旻。\n宁皇至圣功超古，万国慕深仁。\n徽称显号又还新。\n功德粲雕珉。\n干坤绘画终难尽，遗泽在斯民。",
        "dynasty": "宋",
        "collection_info": null
    },
    {
        "title": "满庭芳 若论风流",
        "author": "无名氏",
        "content": "若论风流，无过圆社，拐肷蹬蹑搭齐全。\n门庭富贵，曾到御帘前。\n灌口二郎为首，赵皇上、下脚流传。\n人都道、齐云一社，三锦独争先。\n花前。\n并月下，全身绣带，偷侧双肩。\n更高而不远，一搭打秋千。\n球落处、圆光肷拐，双佩剑、侧蹑相连。\n高人处，翻身佶料，天下总呼圆。",
        "dynasty": "宋",
        "collection_info": null
    },
    {
        "title": "满庭芳 十二香皮",
        "author": "无名氏",
        "content": "十二香皮，裁成圆锦，莫非年少堪收。\n绿杨深处，恣意乐追游。\n低拂花梢慢下，侵云汉、月满当秋。\n堪观处，偷头十字拐，舞袖拂银钩。\n肩尖，并拐搭，五陵公子，恣意忘忧。\n几回沈醉，低筑傍高楼。\n虽不遇文章高贵，分左右、曾对王候。\n君知否，闲中第一，占断是风流。",
        "dynasty": "宋",
        "collection_info": null
    },
    {
        "title": "鹧鸪天 遇酒当歌酒满斟",
        "author": "无名氏",
        "content": "遇酒当歌酒满斟。\n一觞一咏乐天真。\n三杯五盏陶情性，对月临风自赏心。\n环列处，总佳宾。\n歌声缭亮遏行云。\n春风满座知音者，一曲教君侧耳听。",
        "dynasty": "宋",
        "collection_info": null
    },
    {
        "title": "满庭芳 共庆清朝",
        "author": "无名氏",
        "content": "共庆清朝，四时欢会，贺筵开会集佳宾。\n风流鼓板，法曲献仙音。\n鼓笛令、无双多丽，十拍板、音韵宣清。\n文序子，双声叠韵，有若瑞龙吟。\n当筵，闻品令，声声慢处，丹凤微鸣。\n听清风八韵，打拍底、更好精神。\n安公子、倾杯未饮，好女儿、齐隔帘听。\n真无比、最高楼上，一曲称人心。",
        "dynasty": "宋",
        "collection_info": null
    },
    {
        "title": "水调歌头 八蛮朝凤阙",
        "author": "无名氏",
        "content": "八蛮朝凤阙，四境绝狼烟。\n太平无事，超烘聚哨效梨园。\n笛弄昆仑上品，筛动云阳妙选，画鼓可人怜。\n乱撒真珠迸，点滴雨声喧。\n韵堪听，声不俗，驻云轩。\n谐音节奏，分明花里遇神仙。\n到处朝山拜岳，长是争筹赌赛，四海把名传。\n幸遇知音听，一曲赞尧天。",
        "dynasty": "宋",
        "collection_info": null
    },
    {
        "title": "西江月 么六把门已定",
        "author": "无名氏",
        "content": "么六把门已定，二四三五成梁。\n须知四六做烟梁。\n五六单行无障。\n掷得么三采出，填胲此处高强。\n到家先起妙无双。\n号曰金赢取赏。",
        "dynasty": "宋",
        "collection_info": null
    },
    {
        "title": "卜算子 我有一枝花",
        "author": "无名氏",
        "content": "我有一枝花，斟我些儿酒。\n唯愿花心似我心，岁岁长相守。\n满满泛金杯。\n重把花来嗅。\n不愿花枝在我旁，付与他人手。",
        "dynasty": "宋",
        "collection_info": null
    },
    {
        "title": "浪淘沙令 今日□筵中",
        "author": "无名氏",
        "content": "今日□筵中。\n酒侣相逢。\n大家满满泛金锺。\n自起自斟还自饮，一笑春风。\n传与主人翁。\n权且饶侬。\n侬今沈醉眼朦胧。\n此酒可怜无伴饮，付与诸公。",
        "dynasty": "宋",
        "collection_info": null
    },
    {
        "title": "调笑令 花酒",
        "author": "无名氏",
        "content": "花酒。\n满筵有。\n酒满金杯花在手。\n头上戴花方饮酒。\n饮罢了高叉手。\n琵琶拨尽相思调。\n更向当筵舞袖。",
        "dynasty": "宋",
        "collection_info": null
    },
    {
        "title": "花酒令 花酒",
        "author": "无名氏",
        "content": "花酒。\n是我平生结底亲朋友。\n十朵五枝花，三杯两盏酒。\n休问南辰共北斗。\n任从他鸟飞兔走。\n酒满金卮花在手。\n且戴花饮酒。",
        "dynasty": "宋",
        "collection_info": null
    },
    {
        "title": "锦缠道 燕子呢喃",
        "author": "无名氏",
        "content": "燕子呢喃，景色乍长春昼。\n睹园林、万花如绣。\n海棠经雨胭脂透。\n柳展宫眉，翠拂行人首。\n向郊原踏青，恣歌携手。\n醉醺醺、尚寻芳酒。\n间牧童、遥指孤村道。\n杏花深处，那里人家有。",
        "dynasty": "宋",
        "collection_info": null
    },
    {
        "title": "浣溪沙 水涨鱼天拍柳桥",
        "author": "无名氏",
        "content": "水涨鱼天拍柳桥。\n云鸠拖雨过江皋。\n一番春信入东郊。\n闲碾凤团消短梦，静看燕子垒新巢。\n又移日影上花梢。",
        "dynasty": "宋",
        "collection_info": null
    },
    {
        "title": "如梦令 莺嘴啄花红溜",
        "author": "无名氏",
        "content": "莺嘴啄花红溜。\n燕尾点波绿皱。\n指冷玉笙寒，吹彻小梅春透。\n依旧。\n依旧。\n人与绿杨俱瘦。",
        "dynasty": "宋",
        "collection_info": null
    },
    {
        "title": "金明池 琼苑金池",
        "author": "无名氏",
        "content": "琼苑金池，青门紫陌，似雪杨花满路。\n云日淡、天低昼永，过三点、两点细雨。\n好花枝、半出墙头，似怅望、芳草王孙何处。\n更水绕人家，桥当门巷，燕燕莺莺飞舞。\n怎得东君长为主，把绿鬓朱颜，一时留住。\n佳人唱、金衣莫惜，才子倒、玉山休诉。\n况春来、倍觉伤心，念故国情多，新年愁苦。\n纵宝马嘶风，红尘拂面，也则寻芳归去。",
        "dynasty": "宋",
        "collection_info": null
    },
    {
        "title": "眼儿媚 杨柳丝丝弄轻柔",
        "author": "无名氏",
        "content": "杨柳丝丝弄轻柔。\n烟缕织成愁。\n海棠未雨，梨花先雪，一半春休。\n而今往事难重省，归梦绕秦楼。\n相思只在，丁香枝上，豆蔻梢头。",
        "dynasty": "宋",
        "collection_info": null
    },
    {
        "title": "青玉案 一年春事都来几",
        "author": "无名氏",
        "content": "一年春事都来几。\n早过了、三之二。\n绿暗红嫣浑可事。\n绿杨庭院，暖风帘幕，有个人憔悴。\n买花载酒长安市。\n又争似家山见桃李。\n不枉东风吹客泪，相思难表，梦魂无据，惟有归来是。",
        "dynasty": "宋",
        "collection_info": null
    },
    {
        "title": "声声令・胜胜令 帘移碎影",
        "author": "无名氏",
        "content": "帘移碎影，香褪衣襟。\n旧家庭院嫩苔侵。\n东风过尽，暮云锁、绿窗深。\n怕对人、闲枕剩衾。\n楼底轻阴。\n春信断、怯登临。\n断肠魂梦两沈沈。\n花飞水远，便从今、莫追寻。\n又怎禁、蓦地上心。",
        "dynasty": "宋",
        "collection_info": null
    },
    {
        "title": "临江仙 绿暗汀洲三月暮",
        "author": "无名氏",
        "content": "绿暗汀洲三月暮，落花风静帆收。\n垂杨低映木兰舟。\n半篙春水滑，一段夕阳愁。\n灞水桥东回首处，美人亲上帘钩。\n青鸾无计入红楼。\n行云归楚峡，飞梦到扬州。",
        "dynasty": "宋",
        "collection_info": null
    },
    {
        "title": "怨王孙・忆王孙 梦断漏悄",
        "author": "无名氏",
        "content": "梦断漏悄。\n愁浓酒恼。\n宝枕生寒，翠屏向晓。\n门外谁扫残红。\n夜来风。\n玉箫声断人何处。\n春又去。\n忍把归期负。\n此情此恨此际，拟托行云。\n问东君。",
        "dynasty": "宋",
        "collection_info": null
    },
    {
        "title": "凤凰阁 遍园林绿暗",
        "author": "无名氏",
        "content": "遍园林绿暗，浑如翠幄。\n下无一片是花萼。\n可恨狂风横雨，忒煞情薄。\n尽底把、韶华送却。\n杨花无奈，是处穿帘透幕。\n岂知人意正萧索。\n春去也，这般愁、没处安着。\n怎奈向、黄昏院落。",
        "dynasty": "宋",
        "collection_info": null
    },
    {
        "title": "祝英台近 剪酴醿、移红药",
        "author": "无名氏",
        "content": "剪酴醿、移红药，深院教鹦鹉。\n消遣宿酲，敧枕熏沈炷。\n自从载酒西湖，探梅南浦，久不见、雪儿歌舞。\n恨无据。\n因甚不展眉头，凝愁过百五。\n双燕见情，难寄断肠句。\n可怜泪湿青绡，怨题红叶，落花乱、一帘风雨。",
        "dynasty": "宋",
        "collection_info": null
    },
    {
        "title": "鹧鸪天 枝上流莺和泪闻",
        "author": "无名氏",
        "content": "枝上流莺和泪闻。\n新啼痕间旧啼痕。\n一春鱼鸟无消息，千里关山劳梦魂。\n无一语，对芳尊。\n安排肠断到黄昏。\n甫能炙得灯儿了，雨打梨花深闭门。",
        "dynasty": "宋",
        "collection_info": null
    },
    {
        "title": "长相思 红满枝",
        "author": "无名氏",
        "content": "红满枝。\n绿满枝。\n宿雨厌厌睡起迟。\n闲庭花影移。\n忆归期。\n数归期。\n梦见虽多相见稀。\n相逢知几时。",
        "dynasty": "宋",
        "collection_info": null
    },
    {
        "title": "谒金门 春雨足",
        "author": "韦庄",
        "content": "春雨足。\n染就一溪新绿。\n柳外飞来双羽玉。\n弄晴相对浴。\n楼外翠帘高轴。\n倚遍栏干几曲。\n云淡水平烟树簇。\n寸心千里目。",
        "dynasty": "宋",
        "collection_info": null
    },
    {
        "title": "探春令 绿杨枝上晓莺啼",
        "author": "无名氏",
        "content": "绿杨枝上晓莺啼，报融和天气。\n被数声、吹入纱窗里。\n又惊起娇娥睡。\n绿云斜亸金钗堕。\n惹芳心如醉。\n为少年湿了，鲛绡帕上，都是相思泪。",
        "dynasty": "宋",
        "collection_info": null
    },
    {
        "title": "点绛唇 春雨蒙蒙",
        "author": "无名氏",
        "content": "春雨蒙蒙，淡烟深锁垂杨院。\n暖风轻扇。\n落尽桃花片。\n薄幸不来，前事思量遍。\n无由见。\n泪痕如线。\n界破残妆面。",
        "dynasty": "宋",
        "collection_info": null
    },
    {
        "title": "点绛唇 莺踏花翻",
        "author": "无名氏",
        "content": "莺踏花翻，乱红堆径无人扫。\n杜鹃来了。\n梅子枝头小。\n拨尽琵琶，总是相思调。\n知音少。\n暗伤怀抱。\n门掩青春老。",
        "dynasty": "宋",
        "collection_info": null
    },
    {
        "title": "声声慢 梅黄金重",
        "author": "无名氏",
        "content": "梅黄金重，雨细丝轻，园林雾烟如织。\n殿阁风微，帘外燕喧莺寂。\n池塘彩鸳戏水，雾荷翻、千点珠滴。\n闲昼永，称潇湘竿叟，烂柯仙客。\n日午槐阴低转，茶瓯罢、清风顿生双腋。\n碾玉盘深，朱李静沈寒碧。\n朋侪闲歌白雪，卸巾纱、樽俎狼藉。\n有皓月、照黄昏，眠又未得。",
        "dynasty": "宋",
        "collection_info": null
    },
    {
        "title": "大圣乐 千朵奇峰",
        "author": "无名氏",
        "content": "千朵奇峰，半轩微雨，晓来初过。\n渐燕子、引教雏飞，菡萏暗熏芳草，池面凉多。\n浅斟琼卮浮绿蚁，展湘簟双纹生细波。\n轻纨举，动团圆素月，仙桂婆娑。\n临风对月恣乐，便好把千金邀艳娥。\n幸太平无事，击壤鼓腹，携酒高歌。\n富贵安居，功名天赋，争奈皆由时命呵。\n休眉锁。\n问朱颜去了，还更来么。",
        "dynasty": "宋",
        "collection_info": null
    },
    {
        "title": "菩萨蛮 金风簌簌惊黄叶",
        "author": "无名氏",
        "content": "金风簌簌惊黄叶。\n高楼影转银蟾匝。\n梦断绣帘垂。\n月明乌鹊飞。\n新愁知几许。\n欲似丝千缕。\n雁已不堪闻。\n砧声何处村。",
        "dynasty": "宋",
        "collection_info": null
    },
    {
        "title": "捣练子 心耿耿",
        "author": "无名氏",
        "content": "心耿耿，泪双双。\n皓月清风冷透窗。\n人去秋来宫漏永，夜深无语对银缸。",
        "dynasty": "宋",
        "collection_info": null
    },
    {
        "title": "女冠子 同云密布",
        "author": "无名氏",
        "content": "同云密布。\n撒梨花、柳絮飞舞。\n楼台诮似玉。\n向红炉暖阁院宇。\n深庭广排筵会，听笙歌犹未彻，渐觉轻寒，透帘穿户。\n乱飘僧舍，密洒歌楼，酒帘如故。\n想樵人、山径迷踪路。\n料渔人、收纶罢钓归南浦。\n路无伴侣。\n见孤村寂寞，招飐酒旗斜处。\n南轩孤雁过，呖呖声声，又无书度。\n见腊梅、枝上嫩蕊，两两三三微吐。",
        "dynasty": "宋",
        "collection_info": null
    },
    {
        "title": "满江红 斗帐高眠",
        "author": "无名氏",
        "content": "斗帐高眠，寒窗静、潇潇雨意。\n南楼近、更移三鼓，漏传一水。\n点点不离杨柳外，声声只在芭蕉里。\n也不管、滴破故乡心，愁人耳。\n无似有，游丝细。\n聚复散，真珠碎。\n天应分付与，别离滋味。\n破我一床蝴蝶梦，输他双枕鸳鸯睡。\n向此际、别有好思量，人千里。",
        "dynasty": "宋",
        "collection_info": null
    },
    {
        "title": "秋霁 虹影侵阶",
        "author": "无名氏",
        "content": "虹影侵阶，乍雨歇长空，万里凝碧。\n孤鹜高飞，落霞相映，远状水乡秋色。\n黯然望极。\n动人无限愁如织。\n又听得。\n云外数声，新雁正嘹呖。\n当此暗想，画阁轻抛，杳然殊无，些个消息。\n漏声稀、银屏冷落，那堪残月照窗白。\n衣带顿宽犹阻隔。\n算此情苦，除非宋玉风流，共怀伤感，有谁知得。",
        "dynasty": "宋",
        "collection_info": null
    },
    {
        "title": "忆秦娥 香馥馥",
        "author": "无名氏",
        "content": "香馥馥。\n樽前有个人如玉。\n人如玉。\n翠翘金凤，内家妆束。\n娇羞爱把眉儿蹙。\n逢人只唱相思曲。\n相思曲。\n一声声是，怨红愁绿。",
        "dynasty": "宋",
        "collection_info": null
    },
    {
        "title": "柳梢青 有个人人",
        "author": "无名氏",
        "content": "有个人人。\n海棠标韵，飞燕轻盈。\n酒晕潮红，羞娥凝绿，一笑生春。\n为伊无限伤心。\n更说甚、巫山楚云。\n斗帐香消，纱窗月冷，着意温存。",
        "dynasty": "宋",
        "collection_info": null
    },
    {
        "title": "烛影摇红 乳燕穿帘",
        "author": "无名氏",
        "content": "乳燕穿帘，乱莺啼树清明近。\n隔帘时度柳花飞，犹觉寒成阵。\n长记眉峰偷隐。\n脸桃红、难藏酒晕。\n背人微笑，半亸鸾钗，轻笼蝉鬓。\n别久啼多，眼应不似当时俊。\n满园珠翠逞春娇，没个他风韵。\n若见宾鸿试问。\n待相将、彩笺寄恨。\n几时得见，斗草归来，双鸳微润。",
        "dynasty": "宋",
        "collection_info": null
    },
    {
        "title": "苏幕遮 陇云沈",
        "author": "无名氏",
        "content": "陇云沈，新月小。\n杨柳梢头，能有春多少。\n试着罗裳寒尚峭。\n帘卷青楼，占得东风早。\n翠屏深，香篆袅。\n流水落花，不管刘郎到。\n三叠阳关声渐杳。\n断雨残云，只怕巫山晓。",
        "dynasty": "宋",
        "collection_info": null
    },
    {
        "title": "昼锦堂 雨洗桃花",
        "author": "无名氏",
        "content": "雨洗桃花，风飘柳絮，日日飞满雕檐。\n懊恼一春幽恨，尽属眉尖。\n愁闻双飞新燕语，更堪孤枕宿酲忺。\n云鬟乱，独步画堂，轻风暗触珠帘。\n多厌。\n晴昼永，琼户悄，香销金兽慵添。\n自与萧娘别后，事事俱嫌。\n短歌新曲无心理，凤箫龙管不曾拈。\n空惆怅，长是每年三月，病酒恹恹。",
        "dynasty": "宋",
        "collection_info": null
    },
    {
        "title": "齐天乐 天开图画江山秀",
        "author": "无名氏",
        "content": "天开图画江山秀。\n怪得人间希有。\n屏岛精神，潭溪骨格，锺作名门华胄。\n满堂昼绣。\n甚禊集兰亭，竹修林茂。\n得得明朝，绂麟亲解公侯绶。\n心胸剩罗列宿。\n便能光绍，太常勋旧。\n却恋槃湖，贪求精舍，日日佳篇醇酎。\n陶朱敌富。\n更沧海双珠，掌中明透。\n赢得年年，莲龟松鹤祝公寿。",
        "dynasty": "宋",
        "collection_info": null
    },
    {
        "title": "桂枝香 武夷九曲",
        "author": "无名氏",
        "content": "武夷九曲。\n甚乐响云韶，旆走星纛。\n更捧琼浆九酝，蟠桃初熟。\n元来崧岳生申旦，会群仙、献长生箓。\n岁寒堂上，冰壶影里，长跨青鹿。\n记往日、堤沙旧筑。\n有书龠金腾，勋写歌鹄。\n更化和朝，半是世臣乔木。\n明年瑞庆才经月，侍重瞳、应奉卮玉。\n此时奋建联班，却将万年齐祝。",
        "dynasty": "宋",
        "collection_info": null
    },
    {
        "title": "满江红 才入新年",
        "author": "无名氏",
        "content": "才入新年，喜两见、希奇盛事。\n正五旦、虹流电绕，星枢呈瑞。\n方庆千秋开宝运，又今六日生名世。\n河清生圣岳生贤，风云际。\n修月手，凌云气。\n吞泽量，飞泉思。\n况声名已自，惊天动地。\n上寿不须儿女语，着鞭且展英雄志。\n北方焰焰看来年，魁名字。",
        "dynasty": "宋",
        "collection_info": null
    },
    {
        "title": "贺新郎 四海文章伯",
        "author": "无名氏",
        "content": "四海文章伯。\n自雪堂人老，有谁当得。\n馀子纷纷何足数，除是壶中仙客。\n况夺得、秋光清彻。\n笔下诗成愁鬼魅，更千军、侍帐看飞檄。\n须信道，万人杰。\n胸襟浩荡干坤窄。\n向楼东吟笑，壮心谁识。\n直渡黄河擒颉虏，吐尽平生奇策。\n终不负、雄姿英发。\n闻说九重飞紫诏，想鸣珂、日晚朝天阙。\n鸿鹄举，楚天阔。",
        "dynasty": "宋",
        "collection_info": null
    },
    {
        "title": "西江月 一派先天妙学",
        "author": "无名氏",
        "content": "一派先天妙学，十年克己工夫。\n割鸡聊此宰中都。\n人在春台鼓舞。\n昏垫非由已溺，拊摩不异予辜。\n万家香火祝悬弧。\n我亦无多颂语。",
        "dynasty": "宋",
        "collection_info": null
    },
    {
        "title": "沁园春 天下知名",
        "author": "无名氏",
        "content": "天下知名，今日刘郎，胜如旧时。\n记当年暮府，元戎高会，万花围席，争看题诗。\n尽道坡仙，再生尘世，有制宜烦立马挥。\n东阳小，岂容久驻，凫舄暂双飞。\n诸公荐墨交驰。\n要推上青云百丈梯。\n况平生慷慨，闻鸡起舞，中原事业，不付公谁。\n生记今朝，频将指数，较莱公争半月期。\n功名事，不输前辈，行即诏封泥。",
        "dynasty": "宋",
        "collection_info": null
    },
    {
        "title": "金缕词・贺新郎 瑞气重闽宇",
        "author": "无名氏",
        "content": "瑞气重闽宇。\n小春馀、璇霜避暖，敛威青女。\n一点阳和锺英气，崧岳今朝诞甫。\n正两荚、尚留蓂舞。\n应想宁川称寿处，听金笼、放鸽儿童语。\n愿千岁，祝慈父。\n君家自有安民谱。\n袖良规、时宽辔策，夜闲桴鼓。\n直赖汀南为保障，无复鼪鼯啸聚。\n果峻秩、升朝褒叙。\n治最行将书第一，去思碑、拟颂歌明府。\n飞诏趣，缀鸳鹭。",
        "dynasty": "宋",
        "collection_info": null
    },
    {
        "title": "鹧鸪天 当日名驹产渥洼",
        "author": "无名氏",
        "content": "当日名驹产渥洼。\n追风千里堕君家。\n不辞贤路甘栖棘，来伴河阳且种花。\n梅试雪，酒潮霞。\n寿觞还捧笑声哗。\n唐朝九相青毡旧，为报新堤早筑沙。",
        "dynasty": "宋",
        "collection_info": null
    },
    {
        "title": "满庭芳 标格清高",
        "author": "无名氏",
        "content": "标格清高，性姿雅淡，群芳独步惟梅。\n当年秀气，付作此奇材。\n不逐东风桃李俗，冰霜里、弹压春回。\n还应是，崧神降瑞，屈指一阳来。\n文章，推大手，关征小试，暂费筹财。\n我殷勤为寿，起舞持杯。\n鹏翮抟风再整，南枝报、管占新魁。\n从今看，和羹大用，指日主三台。",
        "dynasty": "宋",
        "collection_info": null
    },
    {
        "title": "鹧鸪天 鹤算遗芳绩世传",
        "author": "无名氏",
        "content": "鹤算遗芳绩世传。\n武夷来作散神仙。\n柳营隐隐兵戎整，兰砌诜诜子舍贤。\n倾柏酒，爇沉烟。\n殷勤起舞祝长年。\n行须一札飞鸦诏，促缀银班侍九天。",
        "dynasty": "宋",
        "collection_info": null
    },
    {
        "title": "西江月 一夕凉浮如水",
        "author": "无名氏",
        "content": "一夕凉浮如水，崧高瑞世生贤。\n朅来闲伴幔亭仙。\n行副九天隆眷。\n数万范公兵甲，三千李白诗篇。\n兜鍪元许换貂蝉。\n好把平戎策献。",
        "dynasty": "宋",
        "collection_info": null
    },
    {
        "title": "西江月 侯绩分从东鲁",
        "author": "无名氏",
        "content": "侯绩分从东鲁，世勋来在姬公。\n桂枝少日冠蟾宫。\n枳棘暂栖鸾凤。\n报道小春来也，令辰申降高崧。\n功名富贵管无穷。\n指日经纶大用。",
        "dynasty": "宋",
        "collection_info": null
    },
    {
        "title": "临江仙 良月露浓仙掌润",
        "author": "无名氏",
        "content": "良月露浓仙掌润，郁葱佳气充闾。\n几年重席旧师儒。\n大椿同未老，灵寿不须扶。\n江左衣冠登桂籍，蝉联四世谁如。\n琳宫昨下凤凰书。\n金闺班趣缀，禁路莫踟蹰。",
        "dynasty": "宋",
        "collection_info": null
    },
    {
        "title": "醉蓬莱 庆长庚协梦",
        "author": "无名氏",
        "content": "庆长庚协梦，仙李蟠根，挺生名世。\n粉省收声，早云霄自致。\n凤掖鸾台，荷囊簪笔，久要津历试。\n红旆颁春，碧油开府，出分忧寄。\n均逸真祠，左弧开宴，璧月光澄，玉炉烟细。\n漆发冰眸，揽浮丘仙袂。\n伫看九重，迅驰三节，诏促还丹陛。\n槐府凉生，榴樽香泛，年年欢醉。",
        "dynasty": "宋",
        "collection_info": null
    },
    {
        "title": "满庭芳 桐叶霜干",
        "author": "无名氏",
        "content": "桐叶霜干，芦花风软，晚来一色清秋。\n碧天无际，良夜月明楼。\n瑞应长庚入梦，锺奇秀、特座贤侯。\n堪夸处，雄姿英发，连箭射双雕。\n回头。\n思往事，皂囊三进，豪气冲牛。\n记前回凤诏，空下南州。\n冷笑浮云坠甑，鲈鱼美、归老扁舟。\n祝君寿，青山不尽，绿水自悠悠。",
        "dynasty": "宋",
        "collection_info": null
    },
    {
        "title": "七娘子 暖律未回春时候",
        "author": "无名氏",
        "content": "暖律未回春时候。\n向旧根、腊底红先透。\n玉有冷香，粉无纤垢。\n更饶雪里还清瘦。\n琳宫拟诏风流守。\n任折来、深醮金杯酒。\n欲赏一枝，樽前为寿。\n愿公归作调羹手。",
        "dynasty": "宋",
        "collection_info": null
    },
    {
        "title": "多丽 近中秋",
        "author": "无名氏",
        "content": "近中秋，迥然玉宇澄鲜。\n更尧蓂、十有一叶，向人特敷妍。\n喜名家、世行阴德，有馀庆、门拥祥烟。\n梦协熊罴，间生鸑鷟，妙年攀桂振青毡。\n横飞上，金闺粉署，小试佐临川。\n翩然返，一身似叶，琳馆清闲。\n记榜下、曩尝附骥，浪萍还有夤缘。\n曳长裾、不辞还道，接漫刺、复面同年。\n邂逅佳辰，铺排雅席，金炉香袅欲何言。\n愿趣诏、入扶宗社，浩气愈纯全。\n长年少，龟龄共永，鹤算同坚。",
        "dynasty": "宋",
        "collection_info": null
    },
    {
        "title": "百字令・念奴娇 自天锺秀",
        "author": "无名氏",
        "content": "自天锺秀，看人物谁与、君家为比。\n椿桂相辉年少日，事业文章如此。\n玉殿诗书，金瓯姓字，简记宸衷里。\n有三株桂，一时归耀桑梓。\n我愿寿祝南山，尊空北海，不获陪珠履。\n惟有瓣香心起敬，敢颂鲁侯燕喜。\n大厦万间，金城千里，国计如家计。\n日边有诏，苍生端望公起。",
        "dynasty": "宋",
        "collection_info": null
    },
    {
        "title": "玉烛新 养高梓里",
        "author": "无名氏",
        "content": "养高梓里，袖手珍祠，太平五福人物。\n自是昔年，场屋文章旧豪杰。\n诗书平生事业。\n问造物、为谁悭惜。\n谩眷怀、兰玉桂香，已露消息。\n尝试问、天公好事，鼎来家庆自因袭。\n更看绶蓝森列，映灵椿双碧。\n诸郎击鲜奏食。\n笑贾陆、一更十日。\n画堂上，鹤算延长，兕觥无极。",
        "dynasty": "宋",
        "collection_info": null
    },
    {
        "title": "南柯子・南歌子 花萼清辉近",
        "author": "无名氏",
        "content": "花萼清辉近，蓬莱紫气浓。\n濮园流庆与天同。\n生得名驹千里、籋秋风。\n阅武戈初偃，论文酒不空。\n摩挲铜狄灞桥东。\n看取朱衣双引、袭真封。",
        "dynasty": "宋",
        "collection_info": null
    },
    {
        "title": "满庭芳 威策冰河",
        "author": "无名氏",
        "content": "威策冰河，兵严玉帐，济时人在壶天。\n妙龄谈笑，图画上凌烟。\n但见勋书鼎鼐，谁知道、名列高仙。\n风云会，钩陈羽卫，绿鬓映貂蝉。\n绵绵。\n流庆远，芝兰秀发，折桂争先。\n占盛一门，文武更双全。\n已饵琼英绛雪，灵龟寿、何止千年。\n年年看，笙歌丛里，金盏侧垂莲。",
        "dynasty": "宋",
        "collection_info": null
    },
    {
        "title": "水调歌头 金兽袅香穗",
        "author": "无名氏",
        "content": "金兽袅香穗，银烛灿花枝。\n眼前风景殊异，酌酒庆生时。\n要是祖宗流庆，方有此身此日，盍亦反其思。\n何以上雅寿，敢用此为规。\n况君家，本学业，致轻肥。\n牙签玉轴，全胜阡陌占东西。\n好把胸中一点，照破堂中万卷，五福自来宜。\n谨勿效雌伏，指日要雄飞。",
        "dynasty": "宋",
        "collection_info": null
    },
    {
        "title": "水调歌头 天地锺奇秀",
        "author": "无名氏",
        "content": "天地锺奇秀，山泽有儒仙。\n词锋前驱万马，三度奏捷菊花天。\n信是文场敏手，如把枭卢对掷，高叱便回旋。\n一点英雄气，四顾浩无边。\n长羡君，先我着，祖生鞭。\n今朝尊酒持劝，岂特颂长年。\n要入兰宫妙选，共向集英殿里，玉陛听胪传。\n姓字标黄甲，香墨照人鲜。",
        "dynasty": "宋",
        "collection_info": null
    },
    {
        "title": "水调歌头 来复迈七日",
        "author": "无名氏",
        "content": "来复迈七日，亨泰兆三阳。\n恰逢临吉中应，浸长三阳刚。\n天地凝成正气，岳渎锺为秀杰，玉燕纪呈祥。\n莹彻冰壶操，皎月映秋霜。\n日星回，干坤辟，再更张。\n时乘君子道长，茅茹喜生光。\n抱负黄锺大吕，资禀盐梅栋柏，施用在岩廊。\n一骑春风里，紫诏下山堂。",
        "dynasty": "宋",
        "collection_info": null
    },
    {
        "title": "沁园春 奏捷淮堧",
        "author": "无名氏",
        "content": "奏捷淮堧，勒功燕石，鼓吹凯旋。\n正归班玉笋，花袍方卸，彩衣亟着，忠孝双全。\n清德独高，皇心简注，燕寝凝香朱两幡。\n君王问，录屏风姓字，趣对金銮。\n平山。\n蹑履緌冠。\n竞来庆嘉平五日间。\n是炎刘昴宿，光至再现，绛人甲子，四百新颁。\n碧麦称觞，玉枝等算，长对梅花开岁寒。\n春回也，报调羹时候，梅子微酸。",
        "dynasty": "宋",
        "collection_info": null
    },
    {
        "title": "西江月 几萼红搀桃径",
        "author": "无名氏",
        "content": "几萼红搀桃径，双茎翠舞蓂阶。\n小春霏霭瑞蓬莱。\n寿旦称觞青在。\n牛斗辉腾气概，风云壮入襟怀。\n年年鹤发笑颜开。\n西爽亭前戏彩。",
        "dynasty": "宋",
        "collection_info": null
    },
    {
        "title": "柳梢青 正好江南",
        "author": "无名氏",
        "content": "正好江南，一分春色，梨花白雪。\n化日迟迟，文章半刺，平分风月。\n满堂花醉三千，看妙舞、六么十八。\n笑捧瑶卮，祝君归去，琼楼金阙。",
        "dynasty": "宋",
        "collection_info": null
    },
    {
        "title": "西江月 一片冰霜气概",
        "author": "无名氏",
        "content": "一片冰霜气概，几多锦绣文章。\n鹏抟相踵桂枝香。\n盛事争夸歆向。\n岁岁蓂敷九叶，喜催一线迎长。\n柏松祝算奉霞觞。\n事业非熊吕望。",
        "dynasty": "宋",
        "collection_info": null
    },
    {
        "title": "水调歌头 何以作公寿",
        "author": "无名氏",
        "content": "何以作公寿，一纸寄讴吟。\n当年生申有兆，鸑鷟梦文禽。\n气宇虹霓万丈，胸次蟠龙七泽，锦绣萃中心。\n高谊薄云表，随处是知音。\n人俊逸，文卓荦，气雄深。\n版岩合辞故隐，霖雨慰当今。\n且把梅花酌酒，行即桂枝入手，桑荫未移阴。\n珍重此时祝，何日盍朋簪。",
        "dynasty": "宋",
        "collection_info": null
    },
    {
        "title": "满江红 学富胸襟",
        "author": "无名氏",
        "content": "学富胸襟，才名擅、菊潭第一。\n都缘是、文星在命，光联南极。\n已向九霄横鹗荐，词埸独步花生笔。\n况而今、好事又相逢，趋朝急。\n增喜气，眉黄色。\n须还做，龙头客。\n且今朝满泛，寿觞琼液。\n自昔箕畴称五福，惟公兼备真难得。\n看明朝、夺取锦标归，头方黑。",
        "dynasty": "宋",
        "collection_info": null
    },
    {
        "title": "乳燕飞・贺新郎 指点金蕉叶",
        "author": "无名氏",
        "content": "指点金蕉叶。\n倩双成、十分为注，九天琼液。\n中有玉梅风露气，持寿卯金仙伯。\n听贱子、歌翻新阕。\n不作寻常儿女祝，把先生、好事从头说。\n须快饮，莫留滴。\n风流晋宋人物。\n有锦囊万首，不博小儿馆职。\n膝下双雏真伟器，足继传家事业。\n且做个、人间闲客。\n试问种春春几许，尽芝田万顷天来阔。\n天有尽，春无极。",
        "dynasty": "宋",
        "collection_info": null
    },
    {
        "title": "沁园春 眼底高年",
        "author": "无名氏",
        "content": "眼底高年，如老曾仙，斗南一人。\n能持齐守戒，香山居士，乐天知命，康节先生。\n满眼儿孙，满堂金玉，多宝如来现后身。\n真堪羡，有许多福力，越见精神。\n庆公今日生申。\n喜渐近中秋对月明。\n这平生积善，三千功行，前程享福，八百椿龄。\n见说寿筵，大开佛事，煮鹤炮龙烙凤麟。\n从今后，愿年年长健，事事如心。",
        "dynasty": "宋",
        "collection_info": null
    },
    {
        "title": "踏莎行 月朏银河",
        "author": "无名氏",
        "content": "月朏银河，秋生玉宙。\n金风丛桂香生袖。\n儿孙重侍戏斑兰，霞觞共庆公家寿。\n学问从心，希年谁有。\n东之行应贤良召。\n吉音先动菊花期，一门依旧夸三秀。",
        "dynasty": "宋",
        "collection_info": null
    },
    {
        "title": "望江南・忆江南 阶蓂舞",
        "author": "无名氏",
        "content": "阶蓂舞，才半小春天。\n青女霜前犹避暖，素娥月里乍羞圆。\n蓬岛降天仙。\n称寿处，琼液拍浮船。\n长伴瑶池金母宴，蟠桃花下驾云軿。\n结实看千年。",
        "dynasty": "宋",
        "collection_info": null
    },
    {
        "title": "蝶恋花 风雨一春寒料峭",
        "author": "无名氏",
        "content": "风雨一春寒料峭。\n才到中和，喜气熏晴晓。\n九叶仙茅呈瑞巧。\n青青辉映萱庭草。\n红着蟠桃春不老。\n戏彩称觞，阿母开颜笑。\n丹桂五枝年并少。\n荣亲伫下金花诰。",
        "dynasty": "宋",
        "collection_info": null
    },
    {
        "title": "鹧鸪天 织女初秋渡鹊河",
        "author": "无名氏",
        "content": "织女初秋渡鹊河。\n逾旬蟾苑聘嫦娥。\n蓬莱仙子今宵降，前后神仙引从多。\n餐玉蕊，抚云璈。\n寿筵戏彩捧金荷。\n黄金照社三儿贵，他日潘舆侍绮罗。",
        "dynasty": "宋",
        "collection_info": null
    },
    {
        "title": "满江红 萱草堂开",
        "author": "无名氏",
        "content": "萱草堂开，仙姿秀、金枝玉叶。\n亲曾映、尧阶三月，蓂舒六荚。\n荣侍早随台辅鼎，长生已镂天潢牒。\n自当年、苹藻俪勋门，能循法。\n掌中贵，双珠握。\n慈训笃，家传学。\n信陶亲珪母，要还相业。\n最好鳌头攀盛事，只今鹤发承殊渥。\n任年年、王母献蟠桃，金书帖。",
        "dynasty": "宋",
        "collection_info": null
    },
    {
        "title": "八声甘州 渐纷纷、木叶下亭皋",
        "author": "无名氏",
        "content": "渐纷纷、木叶下亭皋，秋容际寒空。\n庆屏山南畔、龟游绿藻，鹤舞青松。\n缥缈非烟非雾，喜色有无中。\n帘幕金风细，香篆蒙蒙。\n好是庭闱称寿，簇舞裙歌板，欢意重重。\n况芝兰满砌，行见黑头公。\n看升平、乌栖画戟，更重开、大国荷荣封。\n人难老，年年醉赏，满院芙蓉。",
        "dynasty": "宋",
        "collection_info": null
    },
    {
        "title": "庆灵椿・摊破南乡子 瑞溪庭",
        "author": "无名氏",
        "content": "瑞溪庭，满闺秋色好，帘幕低垂。\n一床簪笏人间盛，沉檀影里，笙歌沸处，齐捧瑶卮。\n习礼复明诗。\n胡氏清畏人知。\n寿堂已庆灵椿老，年年岁岁，重添嫩叶，频长繁枝。",
        "dynasty": "宋",
        "collection_info": null
    },
    {
        "title": "万年欢 日暖霜融",
        "author": "无名氏",
        "content": "日暖霜融，画戟门开，锦筵欲振梁尘。\n正是慈闱熙熙，庆诞佳辰。\n象服鱼轩粲烂，喜高年、福禄长新。\n承颜处，朱紫满堂，华胄诜诜。\n家声未论王谢，有禁中颇牧，江左机云。\n雁序鸳行，雍容高步金门。\n更有子孙侍列，拥阶庭、玉洁兰熏。\n持芳醑、满酌瑶觞，意祝遐寿千春。",
        "dynasty": "宋",
        "collection_info": null
    },
    {
        "title": "水调歌头 泽国嫩寒月",
        "author": "无名氏",
        "content": "泽国嫩寒月，天气小阳春。\n萱堂今朝生日，瑞霭郁轮囷。\n身佩铜章墨绶，手捧霞觞玉液，献寿太夫人。\n且喜藤舆稳，共戏彩衣新。\n发垂鹄，瞳点漆，倍精神。\n麻姑来庆，笑道沧海几扬尘。\n伫看起居八座，更好回班百辟，异数耸朝绅。\n此母生此子，再拜谢宸恩。",
        "dynasty": "宋",
        "collection_info": null
    },
    {
        "title": "满江红 绣线添长",
        "author": "无名氏",
        "content": "绣线添长，屈指隔、书云三日。\n华堂里，十分佳气，葱葱郁郁。\n一点老人星正照，千年王母桃方实。\n向绮罗、丛里酌流霞，称觞客。\n凤雏贵，名仙籍。\n鸾诰宠，恩慈极。\n萃一门盛事，皆诗书力。\n芹泮珠曹争禄养，桂林雁郡催行色。\n看明年、两处寿筵开，长生节。",
        "dynasty": "宋",
        "collection_info": null
    },
    {
        "title": "醉瑶池 柳拈金丝花吐绣",
        "author": "无名氏",
        "content": "柳拈金丝花吐绣。\n蝶拍莺歌，来献天人寿。\n一点红黄眉上秀。\n玻璃满泛长生酒。\n丁祝遐龄天样久。\n年年岁岁笙歌奏。\n早晚郎君纡紫绶。\n归来色共斑衣斗。",
        "dynasty": "宋",
        "collection_info": null
    },
    {
        "title": "瑞鹤仙 五云翔碧汉",
        "author": "无名氏",
        "content": "五云翔碧汉。\n望卿月光中，老人星现。\n黄堂盛华宴。\n庆君恩、许奉安舆游衍。\n鹿城壮观。\n幸王母、人间得见。\n望君侯、彩服称觞，喜溢万家欢抃。\n堪羡。\n一生福善，九表康宁，万锺尊显。\n肩舁上殿。\n封两国、未应晚。\n管阴功、何止平反，一笑钧陶惠满。\n看瑶池、手种蟠桃，着花万遍。",
        "dynasty": "宋",
        "collection_info": null
    },
    {
        "title": "满庭芳 千里旌麾",
        "author": "无名氏",
        "content": "千里旌麾，万家灯火，晓来气霭佳瑞。\n宝猊烟里，龟甲锦屏张。\n尽道蓬莱仙瑞世，九霄外、鸣玉飞香。\n阴功着，恩疏三品，金诰久弥芳。\n华堂。\n丝管□，金樽齐捧，百拜称觞。\n看绕庭兰玉，济济成行。\n占尽人间五福，壶中景、日月偏长。\n春难老，芳瞳发秀，千岁寿宁康。",
        "dynasty": "宋",
        "collection_info": null
    },
    {
        "title": "酹江月・念奴娇 云幢凤舞",
        "author": "无名氏",
        "content": "云幢凤舞，下天风、吹落轮袍仙曲。\n阿母人间今百岁，两鬓犹含秋绿。\n萍小干坤，九看日月，不用长生箓。\n一封天上，鼎来五色花轴。\n须信寿老难侔，世间无价，空有明珠千斛。\n此夕兰堂风露好，雅称飞觞支属。\n十样宫眉，两行红袖，烧烛围香玉。\n不妨沉醉，共拚月上华屋。",
        "dynasty": "宋",
        "collection_info": null
    },
    {
        "title": "鹊桥仙 凤箫羽扇",
        "author": "无名氏",
        "content": "凤箫羽扇，霓裳云袂，谩尔人间游戏。\n行看两国锡鸾封，信知道、母因子贵。\n潘舆彩舞，瑶池春媚。\n笑语兰孙共醉。\n大椿一万六千年，自今日、从头数起。",
        "dynasty": "宋",
        "collection_info": null
    },
    {
        "title": "玉楼春 戏彩堂高无溽暑",
        "author": "无名氏",
        "content": "戏彩堂高无溽暑。\n满座风生闻笑语。\n慈闱今日庆生申，歌遏行云香篆缕。\n万事从今休挂虑。\n儿辈行当壮门户。\n一杯祝寿比庄椿，愿长与、儿孙作主。",
        "dynasty": "宋",
        "collection_info": null
    },
    {
        "title": "减字木兰花 慈闱生日",
        "author": "无名氏",
        "content": "慈闱生日。\n恰则今年当八十。\n玉宇澄清。\n五夜分明见寿星。\n恩深鞠育。\n长愿一身全五福。\n满劝椒觞。\n岁岁今朝拜阿娘。",
        "dynasty": "宋",
        "collection_info": null
    },
    {
        "title": "满江红 指日中秋",
        "author": "无名氏",
        "content": "指日中秋，便满目、蟾光如洗。\n又还竹溪溪上，长庚瑞世。\n事业权与韩范辈，文章拍调苏黄里。\n借北来双鹤寿芳筵，人千岁。\n羞阿买，依兰砌。\n看大阮，趋枫陛。\n这冰壶人物，蓬山地位。\n荐墨未曾干翠剡，除书已拟封黄纸。\n把爆筵、趁取牡丹红，花前醉。",
        "dynasty": "宋",
        "collection_info": null
    },
    {
        "title": "鹧鸪天 冬至阳生才两日",
        "author": "无名氏",
        "content": "冬至阳生才两日，欣逢伯氏绂麟辰。\n鹡鸰原上欢声沸，棣萼堂前喜气新。\n斟九酝，劝千巡。\n华途从此问云津。\n杨前未把耆年祝，且愿青云早致身。",
        "dynasty": "宋",
        "collection_info": null
    },
    {
        "title": "千秋岁 记当初归我",
        "author": "无名氏",
        "content": "记当初归我，似德耀、嫁梁鸿。\n算三十年间，艰难历遍，甘苦相同。\n新来有孙可抱，也添些、喜色到眉峰。\n今日又逢生日，不妨樽酒从容。\n老翁。\n只是一村农。\n欠你孺人封。\n幸儿渐知耕，妇能知织，莫问穷通。\n君看世间富贵，比浮云、缥缈过晴空。\n何似大家清健，玉林岁岁春风。",
        "dynasty": "宋",
        "collection_info": null
    },
    {
        "title": "蝶恋花 急鼓初锺声报晓",
        "author": "无名氏",
        "content": "急鼓初锺声报晓。\n楼上今朝，卷起珠帘早。\n环佩珊珊香袅袅。\n尘埃不到如蓬岛。\n何用珠玑相映照。\n韵胜形清，自有天然好。\n莫向尊前辞醉倒。\n松枝鹤骨偏宜老。",
        "dynasty": "宋",
        "collection_info": null
    },
    {
        "title": "鹊桥仙 东西二府",
        "author": "无名氏",
        "content": "东西二府，掖垣一相，谁似硕人兄弟。\n骖鸾来伴紫阳仙，要同享、橘中千岁。\n银灯初试，花城不夜，铁马响冰春碎。\n来年璧月淡罘罳，看犹有、传柑归遗。",
        "dynasty": "宋",
        "collection_info": null
    },
    {
        "title": "沁园春 长至阳生",
        "author": "无名氏",
        "content": "长至阳生，律转黄锺，门左弧垂。\n记当年瑞世，梦传玉燕，今朝诞节。\n香爇金猊。\n南极星明，北山堂邃，松桧苍苍龟鹤随。\n况蟠桃下熟，仙童来献，喜介双眉。\n平生谋画多奇。\n算收拾功名须有时。\n曾指麾万骑，刍飞粟挽，折冲千里，彗扫星驰。\n荐口澜翻，宸恩鼎至，此去须还衣锦归。\n人都道，黑头卿相，慷慨男儿。",
        "dynasty": "宋",
        "collection_info": null
    },
    {
        "title": "鹧鸪天 新月光寒昨夜霜",
        "author": "无名氏",
        "content": "新月光寒昨夜霜。\n三年不一奉瑶觞。\n朱颜大药知能驻，白日仙家岂计长。\n枫渐赤，橘初黄。\n五湖烟水动归航。\n且倾寿酒歌难老，便见除书出未央。",
        "dynasty": "宋",
        "collection_info": null
    },
    {
        "title": "永遇乐 柏颂才过",
        "author": "无名氏",
        "content": "柏颂才过，梅妆方试，六秀蓂荚。\n恰是今朝，白花岩里，一佛生时节。\n前身再现，金城桃熟，千岁莲花重发。\n更一念、善根常在，作个在家菩萨。\n活饥好事，造桥阴骘，乐施常开金穴。\n瑶籍儿孙，玉京夫妇，庆聚神仙窟。\n从今生旦，三千纪算，常对昙华优钵。\n华严会，彩箱庆满僧宝骨。",
        "dynasty": "宋",
        "collection_info": null
    },
    {
        "title": "鹊桥仙 日长槐夏",
        "author": "无名氏",
        "content": "日长槐夏，凉生冰室，又是生辰来到。\n年年把酒对荷花，颜色比、荷花更好。\n儿歌女舞，彩衣共戏，仰祝齐眉偕老。\n欢欢喜喜八千春，更何处、蓬莱仙岛。",
        "dynasty": "宋",
        "collection_info": null
    },
    {
        "title": "菩萨蛮 秋风扫尽闲花草",
        "author": "无名氏",
        "content": "秋风扫尽闲花草。\n黄花不逐秋光老。\n试与插钗头。\n钗头占断秋。\n簪花人有意。\n共祝年年醉。\n不用泛瑶觞。\n花先着酒香。",
        "dynasty": "宋",
        "collection_info": null
    },
    {
        "title": "减字木兰花 祥呈香褓",
        "author": "无名氏",
        "content": "祥呈香褓。\n尝记翁生当己卯。\n福禄俱添。\n绿鬓红颜七十三。\n芝兰满砌。\n争着彩衣堂下戏。\n祝寿无涯。\n王母襟期醉九霞。",
        "dynasty": "宋",
        "collection_info": null
    },
    {
        "title": "鹊桥仙 才临复日",
        "author": "无名氏",
        "content": "才临复日，便逢生旦，料想门阑多喜。\n好将何物寿冰翁，但有个、新词为礼。\n如今已办，一千馀阕，尽按宫商角征。\n一年一阕祝椿龄，自今日、从头数起。",
        "dynasty": "宋",
        "collection_info": null
    },
    {
        "title": "鹧鸪天 云外青山是我家",
        "author": "无名氏",
        "content": "云外青山是我家。\n两年城里作生涯。\n杜陵赏月延秋桂，彭泽无钱对菊花。\n初度日，感年华。\n三杯浊酒一瓯茶。\n尊前儿女休相笑，更有人穷似汝爷。",
        "dynasty": "宋",
        "collection_info": null
    },
    {
        "title": "贺新郎 官职从他大",
        "author": "无名氏",
        "content": "官职从他大。\n官大时、烦恼偏多，不如到我。\n我有数间临水屋，随分田园些个。\n也薄有、新蔬时果。\n浊酒三杯棋一局，对花前、时抱添丁坐。\n间觅句，唱仍和。\n年年生日人争贺。\n谩相期、黄扉紫闼，玉堂青琐。\n一日平章风月事，奉保永无期祸。\n只如此、有何不可。\n阁箸相疑真可笑，政事堂、日里如何□。\n似恁地，待则么。",
        "dynasty": "宋",
        "collection_info": null
    },
    {
        "title": "水调歌头 久雨忽开霁",
        "author": "无名氏",
        "content": "久雨忽开霁，花靥斗春娇。\n家人笑道，老子今日是生朝。\n细数平生功行，断自狂吟之外，全不犯科条。\n心事淡如水，天合与逍遥。\n也何须，期寿算，比松乔。\n但令此去清健，到处狎渔樵。\n说与门前鸥鹭，护我山中杞菊，日日长心苗。\n世事儿戏耳，尊酒百忧消。",
        "dynasty": "宋",
        "collection_info": null
    },
    {
        "title": "鹧鸪天 生羡鸡冠与凤仙",
        "author": "无名氏",
        "content": "生羡鸡冠与凤仙。\n时秋华艳遍园间。\n自怜生日悲生事，搔首吴江载月船。\n休身外，且樽前。\n喜君文彩锦相鲜。\n青云贻我长生曲，唤醒凄凉乐暮年。",
        "dynasty": "宋",
        "collection_info": null
    },
    {
        "title": "沁园春 甲子一周",
        "author": "无名氏",
        "content": "甲子一周，织鸟相催，又还十年。\n但诗狂酒圣，坐常有客，书痴传癖，囊不留钱。\n拍手浩歌，出门长笑，谁是知心有老天。\n犹多事，更时游艺圃，日耨情田。\n细思世事无边。\n只好把清樽对眼前。\n看槐国功名，有如戏剧，竹林宴赏，便似神仙。\n富贵危机。\n荣华作梦，早已输人一着先。\n从今去、莫将醉趣，与醒人传。",
        "dynasty": "宋",
        "collection_info": null
    },
    {
        "title": "减字木兰花 一丘一壑",
        "author": "无名氏",
        "content": "一丘一壑。\n野鹤孤云随处乐。\n篆带纱巾。\n且与筠庄作主人。\n高山流水。\n指下风生千古意。\n寿庆年年。\n长在新秋六日前。",
        "dynasty": "宋",
        "collection_info": null
    },
    {
        "title": "西江月 好个马山居士",
        "author": "无名氏",
        "content": "好个马山居士，功名富贵浮云。\n庵儿侧傍万杉阴。\n烟里时横小艇。\n律中林锺将半，华堂寿斝频斟。\n声声齐祝百千龄。\n坐看云仍贵盛。",
        "dynasty": "宋",
        "collection_info": null
    },
    {
        "title": "满庭芳 月属重三",
        "author": "无名氏",
        "content": "月属重三，蓂开二六，于门车马骈阗。\n彩麟高设，金鸭喷祥烟。\n试问谁来瑞世，人都道、蓬岛神仙。\n非凡子，年才志学，勋业已精专。\n坐联。\n汤饼客，倾银注玉，盛展华筵。\n羡巍冠初冠，气宇飘然。\n底用遐龄频祝，但愿双亲未老，富贵双全。\n功名事，吾家旧物，早共复青毡。",
        "dynasty": "宋",
        "collection_info": null
    },
    {
        "title": "点绛唇 重午日才过",
        "author": "无名氏",
        "content": "重午日才过，又经四日逢华旦。\n月娥降诞。\n春早桃花嫩。\n许字方笄，金雀屏开半。\n东床选。\n门楣壮观。\n偕老行如愿。",
        "dynasty": "宋",
        "collection_info": null
    },
    {
        "title": "贺新郎 路入蓝桥境",
        "author": "无名氏",
        "content": "路入蓝桥境。\n忆当年、云英来会，玄霜捣尽。\n争似温公风流婿，一笑欢传玉镜。\n便胜似、琼浆玉饮。\n自是振振佳公子，冰肌玉骨相辉映。\n一对儿，好厮称。\n夜深银烛交红影。\n雀屏开、凤帷拥绣，鸳衾铺锦。\n雨意云情应多少，梦到巫山一枕。\n好语向、耳边频听。\n但愿来春青云路，管一枝、青桂嫦娥近。\n闻早寄，凤楼信。",
        "dynasty": "宋",
        "collection_info": null
    },
    {
        "title": "百字谣・念奴娇 太真姑女",
        "author": "无名氏",
        "content": "太真姑女，问新来、谁与欢传玉镜。\n莫恨无人伸好语，人在蓝桥仙境。\n一笑樽前，欢然相与，便胜琼浆饮。\n殷勤客意，耳边说与君听。\n长记旧日君家，门阑喜动，绣褥芙蓉隐。\n回首龙门人得意，又报凤楼芳信。\n只是相传，房奁中物，好事骎骎近。\n管教人道，一双冰玉清润。",
        "dynasty": "宋",
        "collection_info": null
    },
    {
        "title": "鹊桥仙 风流仙客",
        "author": "无名氏",
        "content": "风流仙客，文章逸少，复见当年佳婿。\n夤缘端不数琼姬，向林下、亲逢道气。\n屏开金雀，床铺绣褥，多羡豪家深意。\n凭谁说阿戎，剩觅取、缠头利市。",
        "dynasty": "宋",
        "collection_info": null
    },
    {
        "title": "清平乐 繁弦急管",
        "author": "无名氏",
        "content": "繁弦急管。\n喜色门阑满。\n应是雀屏曾中选。\n新近东床禁脔。\n功名有分非难。\n休因女婿求官。\n幸与嫦娥为伴，直须仙桂新攀。",
        "dynasty": "宋",
        "collection_info": null
    },
    {
        "title": "杏花天 弟兄旧说河东凤",
        "author": "无名氏",
        "content": "弟兄旧说河东凤。\n怎得似、君家伯仲。\n一双白璧殷勤种。\n齐向金屏选中。\n乘龙去、门阑喜动。\n管取早叶、熊罴吉梦。\n儿孙不与尘埃共。\n总是龙驹凤种。",
        "dynasty": "宋",
        "collection_info": null
    },
    {
        "title": "朝中措 几年弱水望蓬莱",
        "author": "无名氏",
        "content": "几年弱水望蓬莱。\n心事喜同谐。\n佳婿欣逢公瑾，新婚喜近英台。\n豪家深意，芙蓉褥隐，金雀屏开。\n但愿门阑多喜，凤楼早寄书来。",
        "dynasty": "宋",
        "collection_info": null
    },
    {
        "title": "满庭芳 金贴鼓腰",
        "author": "无名氏",
        "content": "金贴鼓腰，绣妆檐额，吾宗自昔豪奢。\n椒馨兰馥，烟雾霭横斜。\n吹管聒天今夜，香风度、罗绮光华。\n看双美，郎君俊秀，玉女更宜家。\n繁华。\n歌宴处，金盘撒果，银烛烧花。\n任芙蓉帐掩，翡翠屏遮。\n更看名传桂籍，蓬瀛近、隐泛仙槎。\n归来去，双亲绿鬓，相对饮流霞。",
        "dynasty": "宋",
        "collection_info": null
    },
    {
        "title": "临江仙 乐奏箫韶花烛夜",
        "author": "无名氏",
        "content": "乐奏箫韶花烛夜，风流玉女才郎。\n同心结上桂枝香。\n如鸾如凤友，永效两双双。\n莫把画堂深处负，笙歌引入兰房。\n满斟玉斝醉何妨。\n南山堪作誓，福禄应天长。",
        "dynasty": "宋",
        "collection_info": null
    },
    {
        "title": "柳梢青 孺子风流",
        "author": "无名氏",
        "content": "孺子风流，孟尝门地，合下相当。\n俏似年时，送他织女，来嫁牛郎。\n满堂珠履飞觞。\n看花烛、迎归洞房。\n海誓山盟，从今结了，永效鸾凰。",
        "dynasty": "宋",
        "collection_info": null
    },
    {
        "title": "少年游 上苑莺调舌",
        "author": "无名氏",
        "content": "上苑莺调舌。\n暖日融融媚节。\n秦晋新婚，人间天上真奇绝。\n傅粉烟霄，倾国神仙列。\n彼此和鸣，凤楼一处明月。\n歌喉佳宴设。\n鸳帐炉香对爇。\n合卺杯深，少年相睹欢情切。\n罗带盘金缕，好把同心结。\n终取山河，誓为夫妇欢悦。",
        "dynasty": "宋",
        "collection_info": null
    },
    {
        "title": "喜迁莺 早梅天气",
        "author": "无名氏",
        "content": "早梅天气，正绣户乍启，琼筵才展。\n鹊渡河桥，云游巫峡，溪泛碧桃花片。\n翠娥侍女来报，莲步已离仙苑。\n待残漏，鸳帐深处，同心双绾。\n欢宴。\n当此际，红烛影中，檀麝飘香篆。\n掷果风流，谪仙才调，佳婿想应堪羡。\n少年俊雅狂荡，蓦有人言拘管。\n镇携手，向花前月下，重门深院。",
        "dynasty": "宋",
        "collection_info": null
    },
    {
        "title": "点绛唇 仙子仙郎",
        "author": "无名氏",
        "content": "仙子仙郎，两情今是欢娱会。\n莲花池内。\n好个鸳鸯对。\n一自芳容，一自才华最。\n真佳配。\n荣华富贵。\n寿考千秋岁。",
        "dynasty": "宋",
        "collection_info": null
    },
    {
        "title": "鹧鸪天 烛影摇红玉漏迟",
        "author": "无名氏",
        "content": "烛影摇红玉漏迟。\n鹊桥仙子下瑶池。\n倾杯乐处笙歌沸，苏幕遮阑笑语随。\n醉落魄，阮郎归。\n传言玉女步轻移。\n凤凰台上深深愿，一日和鸣十二时。",
        "dynasty": "宋",
        "collection_info": null
    },
    {
        "title": "卜算子 半破玉梅春",
        "author": "无名氏",
        "content": "半破玉梅春，小簇金莲炬。\n结裹风流倬底郎，直入阳台去。\n休诧鹊桥仙，说甚缑山侣。\n便合齐眉八百年，个是真仙子。",
        "dynasty": "宋",
        "collection_info": null
    },
    {
        "title": "鹧鸪天 绛蜡银台晃绣帏",
        "author": "无名氏",
        "content": "绛蜡银台晃绣帏。\n一帘香雾拥金猊。\n人间欢会于飞宴，天上佳期乞巧时。\n倾合卺，醉淋漓。\n同心结了倍相宜。\n从今把做嫦娥看，好伴仙郎结桂枝。",
        "dynasty": "宋",
        "collection_info": null
    },
    {
        "title": "水调歌头 人道孰为大",
        "author": "无名氏",
        "content": "人道孰为大，尚小易咸常。\n厥初皇极中建，扶世有三纲。\n仁义阴阳道立，父母干坤位正，六子发辉光。\n一日不容缓，此意久弥昌。\n杯举庆，天作合，月探囊。\n十年不字以正，乃字便惟良。\n推阐家人一卦，迤逦齐家治国，鼎鼐得姬姜。\n旧物中书令，玉润继汾阳。",
        "dynasty": "宋",
        "collection_info": null
    },
    {
        "title": "沁园春 姑射琼仙",
        "author": "无名氏",
        "content": "姑射琼仙，论人间世，学宫样妆。\n费精神刺绣，裁成云锦，今朝喜遇，弱线添长。\n收拾云情，铺张雨态，来嫁朱门趁一阳。\n真还是，两情鱼水，并颈鸳鸯。\n登科人道无双。\n问小底何如大底强。\n幸洞房花烛，得吹箫侣，短檠灯火，伴读书郎。\n办苦工夫，求生富贵，要折丹枝天上香。\n来秋也，看载膺鹗荐，载弄之璋。",
        "dynasty": "宋",
        "collection_info": null
    },
    {
        "title": "西江月 银烛晓催春漏",
        "author": "无名氏",
        "content": "银烛晓催春漏，珠帘暮卷东风。\n乃翁相对玉楼中。\n不枉当年冰梦。\n花意似随人好，酒香难比情浓。\n夜深欲睡海棠红。\n密密骖鸾驾凤。",
        "dynasty": "宋",
        "collection_info": null
    },
    {
        "title": "满江红 雪意垂垂",
        "author": "无名氏",
        "content": "雪意垂垂，算天为、风流酝酿。\n便催得、蕊宫仙子，队移仙仗。\n明月珠连湘浦合，清风佩过秦楼响。\n带天香、郁郁碾云軿，通宵降。\n温玉枕，销金帐。\n花烛下，狨毡上。\n这英才美貌，一双不枉。\n鸾凤镜明栖彩翼，鸳鸯被阔翻新浪。\n祝君莫学画眉痴，如张敞。",
        "dynasty": "宋",
        "collection_info": null
    },
    {
        "title": "贺新郎 贺鹊冰檐绕",
        "author": "无名氏",
        "content": "贺鹊冰檐绕。\n伴华堂、两催妆束，音传青鸟。\n瑞气沉烟金鸭袅。\n脆管繁弦迭奏。\n拥出个、仙娥窈窕。\n秋水芙蓉相映照。\n算人间、天上真希少。\n肌玉润，臂金瘦。\n仙郎况是青春调。\n向鸳鸯、彩丝结就，同心巧。\n料想梅花先得了。\n昨夜一枝开早。\n无地着、许多欢笑。\n准拟计台魁鹗表。\n着青衫、跃马长安道。\n一百岁，一双好。",
        "dynasty": "宋",
        "collection_info": null
    },
    {
        "title": "沁园春 柳眼偷金",
        "author": "无名氏",
        "content": "柳眼偷金，梅肌晕玉，春信已催。\n正浅寒天气，嫩晴日色，雨收巫峡，烟卷蓬莱。\n青鸟衔音，彩鸾迎驾，白昼传呼王母来。\n屏帏里，看合欢杯尽，连理花开。\n笙歌上下楼台。\n更罗绮丛中熏麝煤。\n想雪香酥暖，粉娇翠软，风流乐事，慰惬情怀。\n花帽兰袍，皂鞋槐简，谁似何郎年少才。\n人偕老，类鸳鸯匹偶，鸾凤和谐。",
        "dynasty": "宋",
        "collection_info": null
    },
    {
        "title": "贺新郎 瑞霭笼晴晓",
        "author": "无名氏",
        "content": "瑞霭笼晴晓。\n正小春时候，和气十分缭绕。\n月姊精神还窈窕。\n甚似星郎年少。\n同共入、蓬莱仙岛。\n鸾凤铿铿风缥缈。\n算一双、两好真奇妙。\n天上有，世间少。\n桥门名姓掀张了。\n更那堪、榜下新婚，才名表表。\n便好相成勤夙夜，莫使脱簪遗笑。\n且早趁、青春才调。\n向去功名成就后。\n到恁时节风流好。\n胜今日，登科小。",
        "dynasty": "宋",
        "collection_info": null
    },
    {
        "title": "水调歌头 阿谁煎凤髓",
        "author": "无名氏",
        "content": "阿谁煎凤髓，续此玉琴弦。\n依然音调清婉，律吕互相宣。\n天使彭城姝丽，来配鲁邦才子，永作地行仙。\n况有盈门礼，百两拥骈阗。\n更临鸾，看举案，两无偏。\n从此欢谐千岁，月下与花前。\n剩长芝兰玉树，俱作蟾宫佳客，声誉振螺川。\n仍看明年去，平步上青天。",
        "dynasty": "宋",
        "collection_info": null
    },
    {
        "title": "鹧鸪天 喜气乘龙步步春",
        "author": "无名氏",
        "content": "喜气乘龙步步春。\n梅花影里送君行。\n君行直到蓝桥处，一见云英便爱卿。\n鸾鹤舞，凤凰鸣。\n群仙簇拥绿衣人。\n我嗏有句叮咛话，千万时思望白云。",
        "dynasty": "宋",
        "collection_info": null
    },
    {
        "title": "青玉案 青螺江上梅花暮",
        "author": "无名氏",
        "content": "青螺江上梅花暮。\n有姑射、神仙侣。\n剩把明珠倾满斛。\n老仙源委，玉妃风韵，真是欺蛮素。\n彩鸾齐跨山中去。\n浑似天台旧时路。\n试问风流春几许。\n芳心嫩叶，如今时候，好景才三五。",
        "dynasty": "宋",
        "collection_info": null
    },
    {
        "title": "踏莎行 金鼎休翻",
        "author": "无名氏",
        "content": "金鼎休翻，玉壶休倒。\n为伊弹彻求凰操。\n歌台舞榭没长情，不如相伴文园老。\n荆里钗宜，布边裙好。\n有缘封国还他到。\n端能一意谢红尘。\n归来便带宜男草。",
        "dynasty": "宋",
        "collection_info": null
    },
    {
        "title": "水调歌头 尧历庆良月",
        "author": "无名氏",
        "content": "尧历庆良月，嶰管换新冬。\n玉成西爽，五云拂晓画楼东。\n人指谢家庭砌，眼底猗兰奕叶，特地茁新丛。\n不是善根种，争得占春风。\n步鹏程，名虎榜，早收功。\n建安衣钵，定知他日属奇童。\n且说而今胜事，珠履三千称贺，相对醉颜红。\n拜贺无他语，相庆黑头公。",
        "dynasty": "宋",
        "collection_info": null
    },
    {
        "title": "百字谣・念奴娇 金秋行令",
        "author": "无名氏",
        "content": "金秋行令，恰清晨、白露初交中节。\n勿怪西窗传好事，生个他年英杰。\n吉梦既符，知如徐子，冰玉为神骨。\n吾家有庆，阶兰喜又新发。\n如今早已生男，清樽华宴，且好延佳客。\n更自承师勤问道，门外不妨立雪。\n抗志云霄，留心简册，听我叮咛说。\n骎骎月殿，桂枝取次高折。",
        "dynasty": "宋",
        "collection_info": null
    },
    {
        "title": "减字木兰花 向来梅发",
        "author": "无名氏",
        "content": "向来梅发。\n雪袂仙裳回绛阙。\n今又梅开。\n已领熊罢好梦来。\n试将梅比。\n才着阳和争结子。\n梅子生成。\n早晚须调鼎鼐羹。",
        "dynasty": "宋",
        "collection_info": null
    },
    {
        "title": "西江月 绛蜡攒宝炬",
        "author": "无名氏",
        "content": "绛蜡攒宝炬，碧刍香衬金卮。\n东风吹下玉龙儿。\n融就满堂和气。\n此日兰汤新浴，他年桂苑同携。\n小词聊代弄璋诗。\n剩与犀钱利市。",
        "dynasty": "宋",
        "collection_info": null
    },
    {
        "title": "鹧鸪天 菊釂萸残玉未颓",
        "author": "无名氏",
        "content": "菊釂萸残玉未颓。\n文星喜趁梦熊回。\n预传鲲拟南溟去，亲送魁从北斗来。\n真间世，定奇材。\n满堂欢笑动春雷。\n明年郎罢蟾宫近，更把丹枝为我栽。",
        "dynasty": "宋",
        "collection_info": null
    },
    {
        "title": "长相思 潇洒江梅春早处",
        "author": "无名氏",
        "content": "潇洒江梅春早处，天然一种两般奇。\n开花结子，何事恰同时。\n昨夜北枝开雪里，朝来青子又南枝。\n这般好事，消得付新词。",
        "dynasty": "宋",
        "collection_info": null
    },
    {
        "title": "虞美人 归心正似三春柳",
        "author": "无名氏",
        "content": "归心正似三春柳。\n试着莱衣小。\n橘怀几日向翁开。\n怀祖已嗔文度、不归来。\n禅心已断人间爱。\n只有平交在。\n笑论瓜葛一枰同。\n看取《灵光》新赋、有家风。",
        "dynasty": "宋",
        "collection_info": null
    },
    {
        "title": "沁园春 萱草阑干",
        "author": "无名氏",
        "content": "萱草阑干，杨花庭院，夜景澄虚。\n望庚星昴宿，荧荧照室，祥烟瑞霭，郁郁充闾。\n白鹿入胎，黄龟献梦，果应君家生凤雏。\n真英物，似昆山片玉，沧海明珠。\n玳筵丝竹□□。\n有多少犀钱分座隅。\n念谢堂冷落，久无神语，淮淝骚扰，谁定边谟。\n天产英雄，地锺秀气，振起家声今有馀。\n□□□，看宫袍加鹄，玉带悬鱼。",
        "dynasty": "宋",
        "collection_info": null
    },
    {
        "title": "水仙子 晚节寒花犹带蕊",
        "author": "无名氏",
        "content": "晚节寒花犹带蕊。\n隐映老人星瑞世。\n绿衣初是政成归，真盛事。\n谁可比。\n那更新来孙又子。\n烟细金炉香旖旎。\n想像瑶池生绿蚁。\n酿成佳气郁葱葱，当此际。\n将一醉。\n百岁从交今日始。",
        "dynasty": "宋",
        "collection_info": null
    },
    {
        "title": "喜迁莺 物中双美",
        "author": "无名氏",
        "content": "物中双美。\n惟邺县双凫，禹门双鲤。\n太华双莲，蓝田双璧，剑丰城而已。\n争是一门双秀，又是一朝双喜。\n人总道，机云双陆，同年弧矢。\n希耳。\n会见这，双桂连芳，双鹄冲霄举，鱼诏双金，带横双玉，惟道无双国士。\n但愿双英双戏彩，且直与、双亲儿齿。\n愿岁岁，见东风双燕，满城桃李。",
        "dynasty": "宋",
        "collection_info": null
    },
    {
        "title": "鹊桥仙 银河星汉",
        "author": "无名氏",
        "content": "银河星汉，夜凉如洗。\n要轩豁、君家庆瑞。\n果闻两两获骊珠，天付与、精神秋水。\n好是今朝，同逢盛事。\n无限欢欢喜喜。\n他年二陆看杨名，方表得、此时双美。",
        "dynasty": "宋",
        "collection_info": null
    },
    {
        "title": "玉楼春 天上双星欢迤逦",
        "author": "无名氏",
        "content": "天上双星欢迤逦。\n报道一门双喜。\n果庆双弧矢，双桂连芳，双璧光华起。\n看取他时双彩戏。\n双堕号、机云才子。\n更带横双玉，鱼佩双金，作个无双字。",
        "dynasty": "宋",
        "collection_info": null
    },
    {
        "title": "沁园春 蛮柳眠风",
        "author": "无名氏",
        "content": "蛮柳眠风，妃棠醉日，春意方浓。\n怪凌晨干鹊，欢声啧啧，充闾瑞霭，佳气葱葱。\n白鹿效灵，黄龟献梦，还应君生第二龙。\n兰房里，想犀帷晕翠，锦褓裁红。\n五峰。\n秀气攸锺。\n更头玉硗硗天性聪。\n自谪仙芳歇，久尘赋颂，江西派冷，谁嗣宗风。\n骨脉尤香，云仍载诞，衮衮公侯从此封。\n三朝满，好平分犀玉，满泛金锺。",
        "dynasty": "宋",
        "collection_info": null
    },
    {
        "title": "沁园春 明月呈规",
        "author": "无名氏",
        "content": "明月呈规，祥烟非雾，载符梦铃。\n记前时已庆，人间鸑鷟，今番再见，天上麒麟。\n知是于门，功标紫府，夜半仙官敕五丁。\n亲送与，向君家作个，难弟难兄。\n绝奇不数徐卿。\n看他日名登千佛经。\n正翁翁矍铄，婆婆老福，熏修觉海，结果初成。\n自愧空词，不酬杯水，汤饼难充堂上宾。\n无功也，这犀钱玉果，敢望平分。",
        "dynasty": "宋",
        "collection_info": null
    },
    {
        "title": "西江月 积玉堆金闲事",
        "author": "无名氏",
        "content": "积玉堆金闲事，惊天动地虚名。\n算来二足是人生，有子方为吉庆。\n莫道一夔足矣，也须学着徐卿。\n我翁休笑又添丁。\n这个孩儿好命。",
        "dynasty": "宋",
        "collection_info": null
    },
    {
        "title": "桃源忆故人 庭槐沐雨翻新翠",
        "author": "无名氏",
        "content": "庭槐沐雨翻新翠。\n叠雪香罗初试。\n铃响彩旗天坠。\n忽报徐卿二。\n帘帏坐客欢声沸。\n脱紫须烦半臂。\n借问月娥知未。\n速长蟾宫桂。",
        "dynasty": "宋",
        "collection_info": null
    },
    {
        "title": "喜迁莺 古今三绝",
        "author": "无名氏",
        "content": "古今三绝。\n惟郑国三良，汉家三杰。\n三俊才名，三儒文学，更有三君清节。\n争似一门三秀，三子三孙奇特。\n人总道，赛蜀郡三苏，河东三薛。\n庆惬。\n况正是，三月风光，杯好倾三百。\n子并三贤，孙齐三少，俱笃三馀事业。\n文既三冬用，名即三元高揭。\n亲俱庆，看宠加三命，礼膺三接。",
        "dynasty": "宋",
        "collection_info": null
    },
    {
        "title": "剔银灯 古来五子伊谁",
        "author": "无名氏",
        "content": "古来五子伊谁，有唐室、五王称首。\n窦氏五龙，柳家五马，西晋室、陶家五柳。\n英名不朽。\n更东汉、马良并秀。\n君今也、五男还又。\n应是五星孕就。\n腹笥五经，身膺五福，指日继、五侯之后。\n个般非偶。\n好与醉、刘伶五斗。",
        "dynasty": "宋",
        "collection_info": null
    },
    {
        "title": "鹊桥仙 元家道保",
        "author": "无名氏",
        "content": "元家道保，白家阿雀，俱生在、五旬有八。\n喜君得子与同年，怪檐外、鹊□嘲哳。\n我疑释老，携来付与，人尽说、眉如翠刷。\n龙门种定入龙门，且早做、韩檠生活。",
        "dynasty": "宋",
        "collection_info": null
    },
    {
        "title": "木兰花・玉楼春 花间棠棣",
        "author": "无名氏",
        "content": "花间棠棣。\n匹似人间兄与弟。\n一种花枝。\n底事当年却盛衰。\n中臧蜾蠃。\n忽遇暝蛉真类我。\n换叶移根。\n要与相辉映一门。",
        "dynasty": "宋",
        "collection_info": null
    },
    {
        "title": "瑞鹧鸪 试问谢庭兰与芝",
        "author": "无名氏",
        "content": "试问谢庭兰与芝。\n根花何似接花奇。\n琼蕤不自香闺种，桂种当从月地移。\n须信祝螟成蜾蠃，那须梦虺及熊罴。\n夜来梦报蟾宫籍，新注江家五岁儿。",
        "dynasty": "宋",
        "collection_info": null
    },
    {
        "title": "水调歌头 玉管届良月",
        "author": "无名氏",
        "content": "玉管届良月，璇极炳明星。\n适当季舍，有梦应麒麟。\n但愧衡门深隐，偶尔玉川添累，还解振家声。\n乐章歌一阕，笔阵扫千军。\n羡君侯，为学富，焕文清。\n青云咫尺要路，曳紫更腰金。\n顾我荆榛虽茂，其奈栋材无用，何似八千椿。\n君王行赐宴，礼重敬如宾。",
        "dynasty": "宋",
        "collection_info": null
    },
    {
        "title": "酹江月・念奴娇 天高气爽",
        "author": "无名氏",
        "content": "天高气爽，正金风玉露，安排秋节。\n株守蓬窗无寸效，自愧才非人杰。\n那更家贫，又添丁累，料想无奇骨。\n新章褒美，天然好语还发。\n堪羡力薄无储，宾庖萧萦，乏礼延佳客。\n多谢诸公来宠贲，虽有一瓯春雪。\n玉果未圆，犀钱须办，早早为君说。\n恐辜珠玉，小词聊且权折。",
        "dynasty": "宋",
        "collection_info": null
    },
    {
        "title": "虞美人 春风吹到深深院",
        "author": "无名氏",
        "content": "春风吹到深深院。\n添个人针线。\n莫言生女不妒儿。\n□□二郎不做、有门楣。\n一家姊妹盈盈地。\n兄弟同欢喜。\n彩丝从此不须添。\n看取碧纱帐内、有人牵。",
        "dynasty": "宋",
        "collection_info": null
    },
    {
        "title": "柳梢青 玉宇无尘",
        "author": "无名氏",
        "content": "玉宇无尘，银蟾低转，渐觉缤纷。\n还是仙娥，厌游天阙，来降蓬瀛。\n分明秋水精神。\n好嘱取、红叶殷勤。\n觅个檀郎，屏开金雀，玉润冰清。",
        "dynasty": "宋",
        "collection_info": null
    },
    {
        "title": "鹧鸪天 象榻香篝冷宝猊",
        "author": "无名氏",
        "content": "象榻香篝冷宝猊。\n虺蛇吉梦寤惊时。\n缇萦生下虽无益，谢女他年或解围。\n花骨脉，雪肤肌。\n飞琼抱送下瑶池。\n弄璋错写何妨事，爱女从来甚爱儿。",
        "dynasty": "宋",
        "collection_info": null
    },
    {
        "title": "清平乐 梅兄梅弟",
        "author": "无名氏",
        "content": "梅兄梅弟。\n桃姊并桃妹。\n争似月临双女位。\n吉梦重占蛇虺。\n小乔应嫁周郎。\n云英定遇裴航。\n会有九男事帝，谁夸七子成行。",
        "dynasty": "宋",
        "collection_info": null
    },
    {
        "title": "柳梢青 家近闽南",
        "author": "无名氏",
        "content": "家近闽南。\n三姑姊妹，秀揖仙岩。\n须女精神，玉卮标格，谪下尘凡。\n他时佳婿成双，红丝应牵第三。\n倚看樽前，团栾六子，三女三男。",
        "dynasty": "宋",
        "collection_info": null
    },
    {
        "title": "一剪梅・一翦梅 太华峰头□□莲",
        "author": "无名氏",
        "content": "太华峰头□□莲。\n闻十丈，藕大如船。\n晓来佳气蔼飞烟。\n彩戏盈门。\n弧矢盈门。\n共把长生酒一樽。\n殷勤祝愿，耳畔低言。\n从今流庆更源源。\n子既生孙。\n孙又生孙。",
        "dynasty": "宋",
        "collection_info": null
    },
    {
        "title": "临江仙 祖德绵绵盛",
        "author": "无名氏",
        "content": "祖德绵绵盛，家声烨烨传。\n流光重庆子生贤。\n想见朝来庭户、起非烟。\n对客延汤饼，呼童散彩钱。\n休夸骨瘦与神全。\n看取犀庭玉角、已朝天。",
        "dynasty": "宋",
        "collection_info": null
    },
    {
        "title": "满江红 月淡风轻",
        "author": "无名氏",
        "content": "月淡风轻，凉意在、碧梧修竹。\n极目际，澄空似水，素秋新沐。\n夜看庚星飞下界，晓传子舍生兰玉。\n想充闾、佳气郁葱葱，香芬馥。\n裁锦褓，铺金褥。\n沉水暖，金盆浴。\n向画堂深处，拥红斟绿。\n况是天潢真相宅，定知丰采惊凡目。\n看他年、槐馆振家声，飞腾速。",
        "dynasty": "宋",
        "collection_info": null
    },
    {
        "title": "沁园春 喜见于门",
        "author": "无名氏",
        "content": "喜见于门，子月阳生，子舍春回。\n想释丘抱送，绝奇神骨，皙参授受，忠恕胚胎。\n跨灶参先，撞楼踵后，鼎样一门三秀才。\n应不数，那窦家五桂，王氏三槐。\n南丰门户奇哉。\n他日一声平地雷。\n若非是河东，名传三凤，也应天上，光映三台。\n莫道后时，方为贺客，且把犀钱玉果来。\n却还取，这长生一曲，富贵三杯。",
        "dynasty": "宋",
        "collection_info": null
    },
    {
        "title": "水调歌头 燕分炳箕宿",
        "author": "无名氏",
        "content": "燕分炳箕宿，鲁野照奎星。\n天开岳渎，储瑞重见吐书麟。\n人道兰庭生谢，我羡竹林得阮，中夜沸欢声。\n奇称符百药，童号迈终军。\n姿禀厚，骨骼异，气神清。\n好把一经为教，切莫诧籝金。\n击瓮画图休展，对日有言可听，材大等庄椿。\n年欲临志学，上国早充宾。",
        "dynasty": "宋",
        "collection_info": null
    },
    {
        "title": "瑞鹧鸪 璇源一派接天流",
        "author": "无名氏",
        "content": "璇源一派接天流。\n秀毓君家公共侯。\n满月佳时近重九，生朝令节踵千秋。\n旦评指日腾佳誉，蟾苑他年快壮游。\n气宇如今复何似，相应十倍虎窥牛。",
        "dynasty": "宋",
        "collection_info": null
    },
    {
        "title": "西江月 八月秋中玉律",
        "author": "无名氏",
        "content": "八月秋中玉律，十分月满瑶台。\n芳姿谪下佛宫来。\n疑是东方世界。\n黛绿旋闻香发，桃红新晕芳腮。\n春风满面笑容开。\n长似观音自在。",
        "dynasty": "宋",
        "collection_info": null
    },
    {
        "title": "清平乐 天潢佳气",
        "author": "无名氏",
        "content": "天潢佳气。\n锺作人间瑞。\n坐对满堂珠玉贵。\n此日还当周晬。\n手持金印金戈。\n知他壮志如何。\n将相终须大用，姓名早掇巍科。",
        "dynasty": "宋",
        "collection_info": null
    },
    {
        "title": "木兰花・玉楼春 小春良月",
        "author": "无名氏",
        "content": "小春良月。\n尧砌蓂开三数叶。\n瑞启三躔。\n此夕人间诞女仙。\n寿期百岁。\n今日欢娱初庆晬。\n喜事重重。\n亦有嘉祥应梦熊。",
        "dynasty": "宋",
        "collection_info": null
    },
    {
        "title": "杏花天 画堂帘幕香风细",
        "author": "无名氏",
        "content": "画堂帘幕香风细。\n郁郁南阳佳气。\n欢传吉梦占蛇虺。\n此日还当一岁。\n华筵外、初随彩戏。\n早已似、文姬聪慧。\n伫看色动门阑喜。\n便有乘龙佳婿。",
        "dynasty": "宋",
        "collection_info": null
    },
    {
        "title": "沁园春 衮绣堂前",
        "author": "无名氏",
        "content": "衮绣堂前，福星开度，寿星入垣。\n有建隆臣普，上天宰辅，绍兴臣鼎，平地神仙。\n入秉钧衡，出分藩屏，托住东南半壁天。\n年来好，甚烽消万里，尘静三边。\n紫宸几度传宣。\n刚不肯归班押讲筵。\n纵云台勋业，已登盟府，金城筹策，犹念中原。\n好袖山河，更扶日月，色正三台第一躔。\n王韩去，愿齐休社稷，于万斯年。",
        "dynasty": "宋",
        "collection_info": null
    },
    {
        "title": "六州歌头 扬休玉色",
        "author": "无名氏",
        "content": "扬休玉色，山立秉鸿枢。\n圣天子、方有志，会东都。\n得真儒。\n身佩安危寄，本兵柄，修军政，朝野庆，钧衡任，赖诗谟。\n天上麒麟挺，徐卿子，坐肃憸夫。\n向六阳时候，佳瑞纪门弧。\n炳炳阶符。\n照蓬壶。\n看兄枢使，弟元帅，真盛事，世间无。\n筹密边烽息，凛羌胡。\n玉音俞。\n伫正三槐位，散膏泽，福寰区。\n河如带，山如砺，巩皇图。\n金鼎调元远大，中书考，致主唐虞。\n想公门桃李，应不弃山樗。\n愿借嘘枯。",
        "dynasty": "宋",
        "collection_info": null
    },
    {
        "title": "好事近 春信到梅梢",
        "author": "无名氏",
        "content": "春信到梅梢，欲雪又还晴早。\n趁得绣衣初度，作霜天清晓。\n乡来事直有天知，行拜玉皇诏。\n稳上神仙官府，听履声云杪。",
        "dynasty": "宋",
        "collection_info": null
    },
    {
        "title": "念奴娇 素娥不老",
        "author": "无名氏",
        "content": "素娥不老，才胜赏中秋、无边月色。\n又报仙翁来桂苑，连庆生申佳节。\n玉宇无尘，金茎有露，对景成三绝。\n重阳近也，黄花香入瑶席。\n尽说湖海元龙，裕民堂上，几度吟梅雪。\n满眼阴阴甘棠树，消得寿同南极。\n八桂难留，九芝促觐，早露真消息。\n星辰听履，好看明岁今日。",
        "dynasty": "宋",
        "collection_info": null
    },
    {
        "title": "临江仙 香雾菲微笼薄晓",
        "author": "无名氏",
        "content": "香雾菲微笼薄晓，帘栊爱日如春。\n谪仙游戏到寰瀛。\n金枝推独秀，宝籍着长生。\n锦轴疏恩怡寿母，朱轮光映难兄。\n会看家庆日增荣。\n雁联鸳序立，彩戏衮衣新。",
        "dynasty": "宋",
        "collection_info": null
    },
    {
        "title": "沁园春 皂盖朱幡",
        "author": "无名氏",
        "content": "皂盖朱幡，玉节虎符，宏开大藩。\n把济川秀楫，试横碧水，擎天柱石，小驻丹山。\n麦秀两歧，棠敷千里，治最当今黄颍川。\n平章看、文词坡谷，人品欧韩。\n竭来游戏人间。\n况雅量汪汪海样宽。\n适弧垂门外，香凝燕寝，□星对照，两地交欢。\n自有青州，活民阴德，不用延年九转丹。\n人皆祝，愿黑头黄阁，绿鬓朱颜。",
        "dynasty": "宋",
        "collection_info": null
    },
    {
        "title": "满江红 长风送月",
        "author": "无名氏",
        "content": "长风送月，近中秋、更无一点尘俗。\n绛阙真仙来瑞世，昨夜翔鸾飞鹄。\n奕世登科，诸昆竞秀，名盖天南北。\n持心恬退，更能韫椟藏玉。\n须信宪幕平反，据经议狱，全活阴功足。\n川泳云飞宾主意，荐剡新翻浓墨。\n一路欢声，几多和气，吹作长生曲。\n赐环促召，清班两鬓长绿。",
        "dynasty": "宋",
        "collection_info": null
    },
    {
        "title": "满江红 银漏穿花",
        "author": "无名氏",
        "content": "银漏穿花，星河浅、窗胧曙色。\n烧蜜炬、锦帏春煦，瑞烟蒙幂。\n堂上金钗行十二，庭前珠履三千客。\n捧流霞、潋滟玉东西，歌声溢。\n全五福，知无敌。\n来百禄，知无极。\n抱龙骧勋策，小劳公力。\n袖内光藏神武剑，他年待正天西北。\n顾贱夫、何可共功名，攀麟翼。",
        "dynasty": "宋",
        "collection_info": null
    },
    {
        "title": "满江红 绿鬓将军",
        "author": "无名氏",
        "content": "绿鬓将军，是人道、天生韩霍。\n最奇处、虎头燕颔，龙韬豹略。\n卧护懒通天子诏，长驱爱把匈奴缚。\n我皇家、许样大干坤，身难着。\n试问我，青原约。\n君合再，青油幕。\n这兵书一卷，怎生闲却。\n万里城边须饮马，八公山上多鸣鹤。\n待归来、依旧执金吾，凌烟阁。",
        "dynasty": "宋",
        "collection_info": null
    },
    {
        "title": "水调歌头 箫鼓阗街巷",
        "author": "无名氏",
        "content": "箫鼓阗街巷，锦绣裹山川。\n夜来南极，闪闪光射泰阶躔。\n陡觉佳祥翕集，听得闾阎笑道，蓬岛降真仙。\n香满琴堂里，人在洞壶天。\n斟凿落，歌窈窕，舞蹁跹。\n重阳虽近，莫把萸菊玷华筵。\n菲礼岂能祝寿，自有仙桃满院，一实数千年。\n早晚朝元会，苍鬓映貂蝉。",
        "dynasty": "宋",
        "collection_info": null
    },
    {
        "title": "沁园春 快阁春边",
        "author": "无名氏",
        "content": "快阁春边，倚阑干外，东西晚晴。\n有银潢公子，摩挲石刻，金华仙伯，主掌鸥盟。\n陶柳清新，潘花红嫩，早有丰年笑语声。\n还知道，是街头父老，竞说升平。\n怪来昨夜长庚。\n与一道澄江月共明。\n但寿烟起处，千山天远，寿杯满后，千尺泉清。\n兴庆宫中，长生殿里，早踏金鳌背上行。\n明年好，望紫云楼上，一点台星。",
        "dynasty": "宋",
        "collection_info": null
    },
    {
        "title": "鹧鸪天 溪水连天秋雁飞",
        "author": "无名氏",
        "content": "溪水连天秋雁飞。\n藕花风细鲤鱼肥。\n阿婆一笑知何事，怀橘郎君衣锦归。\n天上月，几秋期。\n娟娟凉影画堂西。\n堂前拜月人长健，两鬓青如年少时。",
        "dynasty": "宋",
        "collection_info": null
    },
    {
        "title": "沁园春 径竹扶疏",
        "author": "无名氏",
        "content": "径竹扶疏，直上青霄，玉立万竿。\n似冰壶潇洒，虚心直节，清标贞干，风月无边。\n清荫盈庭，细香满座，凡款公门皆七贤。\n称觞旦，与松梅并祝，辞表南山。\n绵延。\n龙种儿孙。\n列砌森庭栖凤鸾。\n况节楼辟命，管城草檄，计台琐试，玉笋联班。\n盛事重重，荐腾楛茧，渡蚁阴功须状元。\n燕山乐，又使符踵至，趣赴淇园。",
        "dynasty": "宋",
        "collection_info": null
    },
    {
        "title": "沁园春 有鹤东来",
        "author": "无名氏",
        "content": "有鹤东来，鸣而向余，借篇寿词。\n道临皋亭下，坡仙曾梦，锦宫城里，清献常携。\n山斗才名，冰霜节操，苏赵如今重见之。\n生申旦，正菊花开后，橙子黄时。\n自从枳棘鸾栖。\n何尚泛芙蓉绿水池。\n便来归西掖，坐看红药，也应天禄，书照青藜。\n顾我鸡群，来陪燕贺，且祝千年寿与齐。\n樽前鹤，乃翩跹起舞，来上瑶卮。",
        "dynasty": "宋",
        "collection_info": null
    },
    {
        "title": "水调歌头 学易喜加数",
        "author": "无名氏",
        "content": "学易喜加数，富贵正当年。\n谁识晚成大器，信道古来然。\n莫叹无闻不足，官政从今艾服，知命自由天。\n恰合买臣愿，好着祖生鞭。\n藏学问，通今古，冠英贤。\n管取一名一第，行折桂枝先。\n未数奉书朱穆，窃笑表微拭镜，接武引群仙。\n生日年年庆，绛老愿齐肩。",
        "dynasty": "宋",
        "collection_info": null
    },
    {
        "title": "减字木兰花 阿兄生日",
        "author": "无名氏",
        "content": "阿兄生日。\n屈指今年年五十。\n豆雨初晴。\n昨夜分明见寿星。\n槐黄已迫。\n愿言共展冲天翼。\n桂子飘香。\n看取吾家棣萼芳。",
        "dynasty": "宋",
        "collection_info": null
    },
    {
        "title": "减字木兰花 喜逢生日",
        "author": "无名氏",
        "content": "喜逢生日。\n偻指今年方六十。\n次第回春。\n甲子从头又一新。\n敬驰一曲。\n付与歌儿勤为祝。\n满劝金锺。\n试问蟠桃几度红。",
        "dynasty": "宋",
        "collection_info": null
    },
    {
        "title": "西江月 葭管一阳已复",
        "author": "无名氏",
        "content": "葭管一阳已复，蓂阶五叶还留。\n星瞻南极瑞光浮。\n知是降生时候。\n算衍恰侔周卦，福多更协箕畴。\n绿衣戏舞捧琼舟。\n满劝长生寿酒。",
        "dynasty": "宋",
        "collection_info": null
    },
    {
        "title": "满江红 在昔尝闻",
        "author": "无名氏",
        "content": "在昔尝闻，老彭祖、寿龄八百。\n试屈指、我公今岁，才方八八。\n乙百更添三十六，算来总是公年月。\n对梅花、时候庆生朝，真欢悦。\n儿既劝，金蕉叶。\n孙又把，沉檀爇。\n喜儿孙满目，芝兰英发。\n笑问堂前王母看，而今几度蟠桃结。\n道当时、亲手共栽培，何须说。",
        "dynasty": "宋",
        "collection_info": null
    },
    {
        "title": "满江红 细读箕畴",
        "author": "无名氏",
        "content": "细读箕畴，洛书字、六旬有五。\n试屈指、我公今岁，恰符其数。\n五福备全几坎九，既言一寿还称富。\n乃今知、好德与康宁，皆由天与。\n记当日，崧生甫。\n喜今夕，逢初度。\n看儿孙鼎盛，贺宾旁午。\n炉暖博山腾麝馥，杯擎琥珀斟香醑。\n问千秋千岁与谁同，西王母。",
        "dynasty": "宋",
        "collection_info": null
    },
    {
        "title": "满江红 安乐窝中",
        "author": "无名氏",
        "content": "安乐窝中，庆华发、苍颜七十。\n生处好、十分清瘦，仙风道骨。\n自古天教仁者寿，只今人饮贤人德。\n更一年、两度腊嘉平，垂弧夕。\n华堂上，灵椿匹。\n兰庭下，孙枝七。\n望芹翁次第，年超八秩。\n欢伯便同分玉髓，河儿不用闰瑶笈。\n记醉时、三万六千场，从今日。",
        "dynasty": "宋",
        "collection_info": null
    },
    {
        "title": "壶中天・念奴娇 古来稀有",
        "author": "无名氏",
        "content": "古来稀有，只闻道、是个人生七十。\n还遇小春梅蕊绽，对景装排绮席。\n云帔拖霞，朱颜晕酒，瑞气明南极。\n瑶池欢宴，玉杯争劝琼液。\n堪羡玉叶名郎，天潢毓秀，梧竹生标格。\n百万貔貅归总押，霸气豪无敌。\n藩屏皇家，荣封寿母，名着金闺籍。\n融融液液，共看桃结佳实。",
        "dynasty": "宋",
        "collection_info": null
    },
    {
        "title": "满江红 维岳生贤",
        "author": "无名氏",
        "content": "维岳生贤，天欲补、中兴衮职。\n奈圣世、朝无阙事，且令休逸。\n锦绣文章胸次贮，蓬壶岁月闲中积。\n羡人生、七十古来稀，今逾一。\n书聚府，成东壁。\n身眉寿，真南极。\n望瑞云溶处，接江山碧。\n人愿君如天上月，我期君似明朝日。\n待明朝，长至转添长，弥千亿。",
        "dynasty": "宋",
        "collection_info": null
    },
    {
        "title": "最高楼 蟾宫客、未老得清闲",
        "author": "无名氏",
        "content": "蟾宫客、未老得清闲。\n寿算过稀年。\n利名缰锁非关我，浮云富贵付苍天。\n且归休，对松菊，乐林泉。\n比吕望、数犹欠七。\n问师旷、恰符绛一。\n从今遐算更绵延。\n称觞欣近小春候，月当明夜又团圆。\n愿长如，天上月，地行仙。",
        "dynasty": "宋",
        "collection_info": null
    },
    {
        "title": "瑞鹤仙 正迎长佳节",
        "author": "无名氏",
        "content": "正迎长佳节。\n宴启华筵，有谁能说。\n子孙尽环列。\n见瑞香香袅，寿星明彻。\n丝丝华发。\n记瑶池、宴班曾接。\n笑人间、八十春秋，漫浪风花雪月。\n奇绝。\n诗书教子，陶母等伦，曹家风烈。\n鼎来阴德。\n孙枝秀，桂枝折。\n便从今、一轴金花鸾锦，十藏琅函贝叶。\n是年年、秋月圆时，长生真诀。",
        "dynasty": "宋",
        "collection_info": null
    },
    {
        "title": "壶中天・念奴娇 人生七十古称稀",
        "author": "无名氏",
        "content": "人生七十古称稀，何况寿年八十。\n试问何时逢载夙，恰在阳生七日。\n鹤发盈簪，朱颜晕酒，瑞象占南极。\n玳筵才启，欢声喜气充溢。\n好是庭下双珠，经营创置，金玉成堆积。\n况有孙枝争挺秀，次第飞齐鹏翼。\n大振家声，荣封寿母，坐看蟠桃实。\n年年今夕，玉杯争劝琼液。",
        "dynasty": "宋",
        "collection_info": null
    },
    {
        "title": "西江月 剧饮犹能鲸吸",
        "author": "无名氏",
        "content": "剧饮犹能鲸吸，细书仍作蝇头。\n人间八十最风流。\n况又今年九九。\n不用蒲轮加璧，不须磻石垂钩。\n八千春更八千秋。\n但愿灵椿长寿。",
        "dynasty": "宋",
        "collection_info": null
    },
    {
        "title": "水调歌・水调 雪霁万山出",
        "author": "无名氏",
        "content": "雪霁万山出，和气蔼王正。\n平园春事竞起，梅柳冻全醒。\n此际朝元归路，疑有真仙呈瑞，笙鹤九宵声。\n东阁识风度，南极粲光明。\n看精神，秋夜月，玉壶冰。\n淳熙相业隆盛，家自得仪刑。\n闻道君王神武，捷报胡儿宵遁，玉殿正论兵。\n行奉紫泥诏，帷幄佐中兴。",
        "dynasty": "宋",
        "collection_info": null
    },
    {
        "title": "沁园春 意一仙翁",
        "author": "无名氏",
        "content": "意一仙翁，自紫府中，出游戏身。\n看脊梁铁铸，担当社稷，精神玉炼，照映干坤。\n谏省伏蒲，紫垣直笔，硬语曾惊天上人。\n福身去，建红牙兼纛，南海之滨。\n天公偏福吾闽。\n遣夜锦开藩为帅臣。\n记前回散了，几多饭碗，如今积了，千万禾囷。\n心与天通，阴功无量，直待时来秉化钧。\n年年宴，在人正次日，寿庆千春。",
        "dynasty": "宋",
        "collection_info": null
    },
    {
        "title": "水调歌・水调 一札自天下",
        "author": "无名氏",
        "content": "一札自天下，五马为民来。\n潜藩久须重镇，帝命出蓬莱。\n曾侍九重笔橐，暂剖一州符竹，人谓屈公材。\n儒术要扬历，玉业待规恢。\n庆三元，才四日，寿筵开。\n夜深仰视霄汉，南极映星台。\n休说石家父子，休说窦家昆季，乔木即三槐。\n归觐玉皇案，馀事付盐梅。",
        "dynasty": "宋",
        "collection_info": null
    },
    {
        "title": "鹧鸪天 太华峰头十丈莲",
        "author": "无名氏",
        "content": "太华峰头十丈莲。\n春风种种锦城边。\n只缘仙驭来人世，要作鳌头看上元。\n添宝篆，注金船，曲眉环绕侍歌筵。\n呼童快秣朝天马，后夜端门月正圆。",
        "dynasty": "宋",
        "collection_info": null
    },
    {
        "title": "满江红 灯火星桥",
        "author": "无名氏",
        "content": "灯火星桥，元宵过、春□新霁。\n潇洒处，梅梢雪暖，柳梢风细。\n嵩岳想储当日秀，麒麟来作人间瑞。\n快风流、小小住蓬瀛，千秋岁。\n书万卷，儿孙贵。\n家万顷，生涯计。\n问阴功厚德，有谁能继。\n鬓雪人间膺上寿，椒觞且尽樽前醉。\n看眼前、龟鹤伴长生，莱衣戏。",
        "dynasty": "宋",
        "collection_info": null
    },
    {
        "title": "庆千秋 点检尧蓂",
        "author": "无名氏",
        "content": "点检尧蓂，自元宵过了，两荚初飞。\n葱葱郁郁佳气，喜溢庭闱。\n惟知降、月里姮娥，欣对良时。\n但见婺星腾瑞彩，年年辉映南箕。\n好是庭阶兰玉，伴一枝丹桂，戏舞莱衣。\n椒觞迭将捧献，歌曲吟诗。\n如王母、款对群仙，同宴瑶池。\n萱草茂长春不老，百千祝寿无期。",
        "dynasty": "宋",
        "collection_info": null
    },
    {
        "title": "永遇乐 才过元宵",
        "author": "无名氏",
        "content": "才过元宵，又经四日，门设弧矢。\n信道长庚，当年降瑞，缘是诞生李。\n葱葱佳气，今朝重见，洋溢门庭多喜。\n这英贤、文章冠世，取青拾芥难比。\n那堪绿鬓、朱颜年少，暂试牛刀百里。\n迤逦黄堂，平章风月，见说清如水。\n彩庭兰玉，森然挺特，捧献椒觞归美。\n愿从今、增崇福寿，川流山峙。",
        "dynasty": "宋",
        "collection_info": null
    },
    {
        "title": "步蟾宫 垂弧门左当今日",
        "author": "无名氏",
        "content": "垂弧门左当今日。\n恰过了、元宵六夕。\n喜妙龄秀发步蟾宫，信富贵、荣华莫敌。\n纪年甲子才三七。\n即翰苑、从容西掖。\n便从兹、谈笑觅封侯，更管取、寿延千亿。",
        "dynasty": "宋",
        "collection_info": null
    },
    {
        "title": "柳梢青 爆竹声收",
        "author": "无名氏",
        "content": "爆竹声收，烧灯节过，恰又经旬。\n闻道当年，长庚梦李，嵩岳生申。\n江淮草木知名。\n有多少、阴功在人。\n只恐称觞，棠阴未徙，促觐枫宸。",
        "dynasty": "宋",
        "collection_info": null
    },
    {
        "title": "满江红 春色三分",
        "author": "无名氏",
        "content": "春色三分，才过一、韶华方好。\n庆初度、万家襦裤，满城欢笑。\n杨柳弄黄风渐软，海棠未放寒犹峭。\n况年丰、粒米不论钱，人皆饱。\n烧绛蜡，斟清醥。\n歌宛转，红围绕。\n看风光蓬岛，乐声云杪。\n白粲连樯先一路，玺书增秩新颁诏。\n看貂蝉、长在玉皇边，应难老。",
        "dynasty": "宋",
        "collection_info": null
    },
    {
        "title": "百字谣・念奴娇 中和节后",
        "author": "无名氏",
        "content": "中和节后，云翳净、向夕新蟾飞出，月姊传声，明日是、紫府神仙诞节。\n彩系麒麟，瑞腾嵩岳，喜气交洋溢。\n魁星头上，光芒仍露消息。\n好是一鹗秋风，鞭云驾雾，去作龙门客。\n看取长安花夹道，人在广寒宫阙。\n春酒千锺，秋娘一曲，大醉豪无敌。\n八千椿算，摩挲重见铜狄。",
        "dynasty": "宋",
        "collection_info": null
    },
    {
        "title": "庆清朝 点检尧阶",
        "author": "无名氏",
        "content": "点检尧阶，阶蓂生六叶，春深桃杏花开。\n长庚入梦，重新产谪仙才。\n事业十年灯火，文章笔下若掀雷。\n果然是，两字功名，唾手拿来。\n又况当年强仕，得志青云路，足慰高怀。\n紫泥凤诏，行须非次招徕。\n金马玉堂风月，从容九棘面三槐。\n从今看，会唐九老，它日云台。",
        "dynasty": "宋",
        "collection_info": null
    },
    {
        "title": "最高楼 中和节过",
        "author": "无名氏",
        "content": "中和节过，拈指又经旬。\n逢盛旦，诞生申。\n当年昴宿呈佳瑞，今朝南极见箕星。\n寿而昌，年未老，绿袍新。\n宝鸭沉烟堂上袅，珠翠捧、椒觞满斟。\n来庆贺，尽佳宾。\n彩戏斒斓多桂子，更看兰玉列阶庭。\n桓壮椿，祝遐算，八千春。",
        "dynasty": "宋",
        "collection_info": null
    },
    {
        "title": "壶中天・念奴娇 潇洒幽居",
        "author": "无名氏",
        "content": "潇洒幽居，溪园上、新来卜筑。\n况自有、一泓流水，万竿修竹。\n屈指花朝才两夜，祥烟瑞气腾芳郁。\n问辽空、何物堕人间，长庚宿。\n熏宝鸭，烧银烛。\n歌窈窕，倾醽醁。\n愿年年常恁，颜红鬓绿。\n长厚而为难老本，慈仁便是长生箓。\n看芝兰、玉树早蜚英，青毡复。",
        "dynasty": "宋",
        "collection_info": null
    },
    {
        "title": "青玉案 柳阴花底春将半",
        "author": "无名氏",
        "content": "柳阴花底春将半。\n吹不断、祥烟散。\n何处绮罗丝竹乱。\n天孙星里，老人星畔，昨夜光芒现。\n绿衣好把斑衣换。\n照新渥、金花满。\n酌斗深深频祝愿。\n凤池它日，莺花此景，春酒年年劝。",
        "dynasty": "宋",
        "collection_info": null
    },
    {
        "title": "青玉案 红娇绿软芳菲遍",
        "author": "无名氏",
        "content": "红娇绿软芳菲遍。\n正荏苒、春方半。\n帘幕任垂花影乱。\n年年此日，月娥仙子，来赴瑶池宴。\n绮罗暗帘成行满。\n尽酌金樽十分劝。\n愿指松椿为寿算。\n北堂深处，朱颜绿鬓，赢得此身强健。",
        "dynasty": "宋",
        "collection_info": null
    },
    {
        "title": "汉宫春 四舞阶蓂",
        "author": "无名氏",
        "content": "四舞阶蓂，花朝节后，二月阳春。\n观音降诞，当年对此良辰。\n谁知好日，固多同、重现前身。\n已壮门楣全四德，富将偕老卿卿。\n天意不如人愿，坚柏舟节义，安富尊荣。\n徐君两雏，戏彩歌舞莱庭。\n勤教子、不厌三迁，何异轲亲。\n福寿麻姑伴侣，长笑傲武陵春。",
        "dynasty": "宋",
        "collection_info": null
    },
    {
        "title": "西江月 蓂褪尧阶八叶",
        "author": "无名氏",
        "content": "蓂褪尧阶八叶，桃翻禹浪三层。\n欢传崧岳挺生申。\n儿女团栾争庆。\n名注长生仙籍，未须仰祝龟龄。\n芳联子舍早蜚声。\n富贵荣华鼎盛。",
        "dynasty": "宋",
        "collection_info": null
    },
    {
        "title": "念奴娇 池塘风暖",
        "author": "无名氏",
        "content": "池塘风暖，算流觞盛集，恰迟旬日。\n晓听儿童传好语，瑞气华堂充溢。\n天产英雄，封侯骨相，才气千人敌。\n暂游尘世，妙名已上仙籍。\n争羡金紫盈门，灵椿正茂，荣庆谁能及。\n会展龙韬并豹略，重把山河开辟。\n鼻祖汾阳，佐唐勋业，管取今犹昔。\n旬垂彝鼎，寿龄更比箕翼。",
        "dynasty": "宋",
        "collection_info": null
    },
    {
        "title": "鹊桥仙 玉叶流芳",
        "author": "无名氏",
        "content": "玉叶流芳，金枝孕秀。\n那更婺星临照。\n果然谪降月宫仙，四叶蓂、留春半后。\n双麟奇妙，传若速肖。\n彩戏萱庭右。\n行膺世宠更轩昂，看存锡、金花鸾诰。",
        "dynasty": "宋",
        "collection_info": null
    },
    {
        "title": "满江红 今日明朝",
        "author": "无名氏",
        "content": "今日明朝，三月旦、又将来了。\n欣岳降、宝香熏夜，玉麟颁晓。\n一面久劳公镇抚，三年活却人多少。\n幸借留、重许镇西河，新颁诏。\n人共乐，春光好。\n环翠袖，斟清醥。\n记题诗宝扇，屡陪天笑。\n无限金陵怀古意，春寒依旧谁能道。\n看白头红颊本天人，真难老。",
        "dynasty": "宋",
        "collection_info": null
    },
    {
        "title": "解佩令 曾妙年拾芥功名易",
        "author": "无名氏",
        "content": "曾妙年拾芥功名易。\n暂栖鸾、何厌小试。\n迤逦哦松，便整顿、河阳桃李。\n寿几许、也犹固未。\n归来谩、学个陶潜志。\n遇诞辰、昴宿降瑞。\n春色三分才过二。\n寿觞沉醉。\n祝等彭祖八百岁。",
        "dynasty": "宋",
        "collection_info": null
    },
    {
        "title": "齐天乐 百花香里莺声好",
        "author": "无名氏",
        "content": "百花香里莺声好，晴日暖风天气。\n诗境春融，壶天昼永，今日祥开弧矢。\n疏帘约翠。\n想歌遏行云，暖熏沉水。\n羽扇纶巾，寿星因甚降尘世。\n那堪流觞节近，一樽相庆处，何用辞醉。\n管领溪山，平章风月，从此身心无累。\n明年此际。\n愿添个孙枝，伴君娱戏。\n举案齐眉，更同龟鹤□。",
        "dynasty": "宋",
        "collection_info": null
    },
    {
        "title": "鹧鸪天 罗袜凌波洛浦仙",
        "author": "无名氏",
        "content": "罗袜凌波洛浦仙。\n谪来潭府话夤绿。\n应嫌曲水香尘涴，诞降兰亭禊事前。\n歌窈窕，舞婵娟。\n芝兰满室庆团圆。\n殷勤试问刘郎看，阿母蟠桃种几年。",
        "dynasty": "宋",
        "collection_info": null
    },
    {
        "title": "木兰花・玉楼春 蓂开五叶",
        "author": "无名氏",
        "content": "蓂开五叶。\n正是瑶池逢诞节。\n昨夜观星。\n南极边头婺女明。\n家邻九曲。\n寿比群仙何待祝。\n满劝金锺。\n但问蟠桃几度红。",
        "dynasty": "宋",
        "collection_info": null
    },
    {
        "title": "满江红 曲水兰亭",
        "author": "无名氏",
        "content": "曲水兰亭，陪宴后、又还三日。\n最好是，风檐月观，堕红堆碧。\n乔木故家今有数，太平人物年几百。\n看扶藜、行处乱花飞，神仙宅。\n天地外，逍遥客。\n谈笑里，文章伯。\n是富贵渊明，洞天彭泽。\n老鹤蹁跹摩汉翮，灵龟燕息支床力。\n看一时、长傍寿星边，天南极。",
        "dynasty": "宋",
        "collection_info": null
    },
    {
        "title": "木兰花・玉楼春 晓烟生绿树",
        "author": "无名氏",
        "content": "晓烟生绿树，听叶底、数声莺。\n正节届清明，蓂开七荚，梦叶长庚。\n桥门旧时冠带，念短檠、读尽夜深灯。\n文价干坤推重，世紏父子同登。\n莹然玉雪做精神。\n野鹤见长身。\n算婉画崇台，活人多少，自合长生。\n荆襄暂烦佐幕，听秋风鼓角夜连营。\n唤起隆中豪杰，共图盖世功名。",
        "dynasty": "宋",
        "collection_info": null
    },
    {
        "title": "满江红 曲水流觞",
        "author": "无名氏",
        "content": "曲水流觞，又过了、良辰十二。\n好是融融院落，晚春天气。\n天上麒麟呈瑞彩，人间鸑鷟呈祥瑞。\n气飘飘、仙种有其人，汾阳裔。\n金屋里，歌声沸。\n琼斝献，休辞醉。\n问风流人物，螺川能几。\n内翰兰孙衣钵富，外台桂子簪缨贵。\n愿双亲膝下戏斑衣，千秋岁。",
        "dynasty": "宋",
        "collection_info": null
    },
    {
        "title": "虞美人 贰车领却生朝客",
        "author": "无名氏",
        "content": "贰车领却生朝客。\n风月都全得。\n山城小试已馨香。\n真个相家风烈、不寻常。\n寿春一语和戎了。\n阴德知多少。\n年年三月近双旬。\n把酒祝君恩宠、一番新。",
        "dynasty": "宋",
        "collection_info": null
    },
    {
        "title": "福寿千春・自度曲 柳暗三眠",
        "author": "无名氏",
        "content": "柳暗三眠，蓂翻七荚，禀昴萧生时叶。\n信道凤毛池上种，却胜河东鸑鷟。\n笃志典坟，经旨素得欧阳学。\n妙文章，赴飞黄，姓名即登雁塔。\n要成发轫勋业。\n便先教济川，整顿舟楫。\n兆朕于今，须从此超迁，荣膺异渥。\n它日趣装事，待还乡欢洽。\n颂椒觞，祝遐算，寿同龟鹤。",
        "dynasty": "宋",
        "collection_info": null
    },
    {
        "title": "千秋岁 园林翠幄",
        "author": "无名氏",
        "content": "园林翠幄。\n妆点青春色。\n犹觉蓂留七叶。\n崧神今日降，产此真英杰。\n蟾宫客，尽推一代文章伯。\n富贵何心得。\n积善多阴德。\n那管青衫白发。\n儿孙俱满目，诗礼传衣钵。\n长不老，蓝桥是个神仙宅。",
        "dynasty": "宋",
        "collection_info": null
    },
    {
        "title": "庆清朝 节过重三",
        "author": "无名氏",
        "content": "节过重三，日逢四六，真贤应昴初生。\n元来鼻祖，降瑞应长庚。\n今喜重逢旧事，固宜依旧复青毡。\n果然是、双雕一箭，雁塔书名。\n大器也须小试，鸾凤暂栖，荆棘若为荣。\n从容鉅竹双松，足畅吟情。\n行种河阳桃李，即飞诏、入厕朝绅。\n从兹看、箕星上应，南极长明。",
        "dynasty": "宋",
        "collection_info": null
    },
    {
        "title": "满江红 五五芳辰",
        "author": "无名氏",
        "content": "五五芳辰，园林遍、十分春景。\n见瑞香喷兽，烛摇红影。\n知道文星初度旦，细腰歌舞娇姿逞。\n颂椒觞、捧献更殷勤，君拚饮。\n英雄威，风凛凛。\n文章腹，千机锦。\n看青毡复旧，父风挺挺。\n桂子兰孙齐彩戏，祝教寿比天难尽。\n况深居、潭府胜蓬莱，真仙境。",
        "dynasty": "宋",
        "collection_info": null
    },
    {
        "title": "杏花天 婺星呈瑞",
        "author": "无名氏",
        "content": "婺星呈瑞，对春馀几许，日临三九。\n正属我姑初度旦，帨设当年门右。\n绿鬓犹新，红颜未改，真月宫仙友。\n柏舟节义，富而荣贵长守。\n况有诜桂青春，潜心黄卷，指日功名就。\n女郎乘龙全四德，未老得闲仁寿。\n天命方知，岁饥常赈，阴德还多有。\n麻姑王母，年年同宴春酒。",
        "dynasty": "宋",
        "collection_info": null
    },
    {
        "title": "百字歌・自度曲 清和天气",
        "author": "无名氏",
        "content": "清和天气，月方生，报道曲江生日。\n一点奎星腾瑞彩，降作人间英杰。\n曾记当时，平分玉果，今已年多历。\n才华拔萃，早宜仙桂高折。\n自是鹗表连登，功收三箭，人羡真无敌。\n雁塔题名方惬意，暂作鸾栖枳棘。\n整顿籍书，紫泥封下，即召归西掖。\n寿膺五福，请君长对箕翼。",
        "dynasty": "宋",
        "collection_info": null
    },
    {
        "title": "步蟾宫 蓂开四叶祥光发",
        "author": "无名氏",
        "content": "蓂开四叶祥光发。\n又还是、清和时节。\n昴星呈瑞夜来明，庆此日、挺生英杰。\n少年玉树神清澈。\n未说到、龟龄鹤发。\n愿言鹗荐早蜚声，任丹桂、一枝高折。",
        "dynasty": "宋",
        "collection_info": null
    },
    {
        "title": "千秋岁 麟垂绂秀",
        "author": "无名氏",
        "content": "麟垂绂秀。\n天纵今司寇。\n朱明景，清和候。\n缙云开帝乐，括苍锺神秀。\n人争羡，昨生一佛今朝又。\n璧水声华茂。\n玉殿天香袖。\n姑小试，陶甄手。\n行为黄阁老，屹立丹墀右。\n名不朽，斯文名脉从君寿。",
        "dynasty": "宋",
        "collection_info": null
    },
    {
        "title": "归朝欢 才鼓虞弦熏早入",
        "author": "无名氏",
        "content": "才鼓虞弦熏早入。\n昴日三分今恰一。\n清和时节天气佳，绿树莺簧巧调律。\n祥云舒好色。\n瑞气珑葱满籝室。\n又争知、长庚叶梦，太白生今夕。\n快上星辰听履舄。\n州县劳人空役役。\n暂辞朱皂养冲和，绿野堂延蓬岛客。\n华筵倾玉液。\n难老细听歌永锡。\n寿何其，松椿不数，自可齐箕翼。",
        "dynasty": "宋",
        "collection_info": null
    },
    {
        "title": "沁园春 申伯嵩神",
        "author": "无名氏",
        "content": "申伯嵩神，李白长庚，萧何昴精。\n恰先公三日，金仙氏降，后公三日，吕洞宾生。\n五百仙班，一千佛号，喜听胪声传集英。\n君恩重，早升华监寺，扬厉朝廷。\n金瓯已覆香名。\n正天下苍生须太平。\n看黄麻一命，难留五马，蟠桃三熟，会庆千龄。\n一尉凄凉，有官守者，莫到公堂称寿觥。\n三熏沐，但焚香清夜，遥拜台星。",
        "dynasty": "宋",
        "collection_info": null
    },
    {
        "title": "千秋岁引 词赋伟人",
        "author": "无名氏",
        "content": "词赋伟人，当代一英杰。\n信独步儒林蟾宫客。\n名登雁塔正青春，更不历郡县徒劳力。\n即趋朝，典文衡，居花掖。\n得俦词科推第一。\n便掌丝纶天上尺。\n见说庆生辰，当此日。\n翠蓂三四叶方新，朱明正属清和节。\n行作个，黑头公，专调燮。",
        "dynasty": "宋",
        "collection_info": null
    },
    {
        "title": "好事近 记紫极真人",
        "author": "无名氏",
        "content": "记紫极真人，前日是他生日。\n颍水有兹风骨，弥诞当今夕。\n等闲来现宰官身，任凫飞双舄。\n治狱阴功多少，是长生妙术。",
        "dynasty": "宋",
        "collection_info": null
    },
    {
        "title": "满庭芳 仙吕已生",
        "author": "无名氏",
        "content": "仙吕已生，真才方产，较迟五日差强。\n谁知天意，孕秀待储祥。\n秋水精神玉骨，向妙龄、富妙文章。\n高轩过，儒林独步，腾踏趁飞黄。\n玉堂。\n金马客，蓬莱事业，花掖圭璋。\n更词科卓冠，时号无双。\n大展经纶有日，须恬退、待趣曹装。\n称觞处，西山风月，南极老人昌。",
        "dynasty": "宋",
        "collection_info": null
    },
    {
        "title": "临江仙 结夏骎寻逾六日",
        "author": "无名氏",
        "content": "结夏骎寻逾六日，蓬壶纪瑞生辰。\n祥烟葱郁蔼门庭。\n骖鸾双女侍，毓凤二雏新。\n暂尔勾稽淹大手，声名已彻枫宸。\n行膺当路荐章荣。\n璇源添喜庆，椿算祝遐龄。",
        "dynasty": "宋",
        "collection_info": null
    },
    {
        "title": "百字歌・自度曲 清和天气",
        "author": "无名氏",
        "content": "清和天气，正风入舜弦，七飞蓂叶。\n见说蓝田曾产玉，骨骼瑰奇卓荦。\n志气虹霓，丰姿熊凤，文足倾三峡。\n皇朝伟器，济川有待舟楫。\n要知发轫亲民，栖鸾展骥，五马归台阁。\n退省谦尊防锐进，谁识终南径捷。\n笑傲东山，从容南极，兰桂同欢洽。\n称觞未老，绛人须共年甲。",
        "dynasty": "宋",
        "collection_info": null
    },
    {
        "title": "水仙子 浮家泛宅生涯好",
        "author": "无名氏",
        "content": "浮家泛宅生涯好。\n聚米堆盐多积宝。\n烟波得趣乐江湖，宜乘兴，寻安道。\n不负轩辕当日造。\n初度喜逢维夏早。\n孔释昔曾亲送抱。\n下弦良日是生朝，称觞献，金樽倒。\n惟愿寿筵长不老。",
        "dynasty": "宋",
        "collection_info": null
    },
    {
        "title": "念奴娇 绿云霁雨",
        "author": "无名氏",
        "content": "绿云霁雨，倚晴空千尺，长江澄縠。\n十里熏低、绣幕四叶，其馀华屋。\n怪得清都，奔云拥鹤，环佩声相续。\n朝来无是，有人初降仙箓。\n且与小试民曹，梅花岭外，雪片三冬足。\n眼底承家人物在，楚楚珪璋兰玉。\n雾阁云窗，翠眉红颊，解唱长生曲。\n壶中难老，定应两鬓长绿。",
        "dynasty": "宋",
        "collection_info": null
    },
    {
        "title": "贺新郎 鸾凤初成匹",
        "author": "无名氏",
        "content": "鸾凤初成匹。\n想桃源、刘郎仙女，新欢稠密。\n昨夜文星从天降，孕作凡器质。\n却正属、梅黄时日。\n三九良辰佳气蔼，听重重相贺欢声溢。\n又复见，嘉宾集。\n满堂笑语罗筵席。\n道称觞、宴你双庆，有谁能及。\n好事鼎来惬人意，看看功名在即。\n况先得、凤楼消息。\n祈遂与君偕老愿，劝樽前且饮长生液。\n增福寿，至千□。",
        "dynasty": "宋",
        "collection_info": null
    },
    {
        "title": "满庭芳 律转蕤宾",
        "author": "无名氏",
        "content": "律转蕤宾，星流大火，尧阶蓂荚初开。\n当年此日，降下谪仙才。\n见说鸾池荐瑞，蚌珠又、复产渊崖。\n真堪羡，龙生龙子，双庆甚奇哉。\n寄言，汤饼客，好称觞索，玉果倾杯。\n无新亦无旧，事事俱谐。\n他日同筵为寿，彩戏处、酬酢樽罍。\n瞻南极，灵椿丹桂，相继践公台。",
        "dynasty": "宋",
        "collection_info": null
    },
    {
        "title": "水调歌头 玉斧折丹桂",
        "author": "无名氏",
        "content": "玉斧折丹桂，锦绣拂银河。\n蟠胸虹气千丈，捧砚唤宫娥。\n三度花攒五马，一笑毫挥万字，何处不恩波。\n试问老仙寿，铜狄几摩挲。\n舞槐龙，垂艾虎，弄清和。\n湖山风月，且与吟笑侧金荷。\n明岁端阳时节，人在熏风殿阁，凉意入赓歌。\n宣劝滟昌歜，叠雪赐香罗。",
        "dynasty": "宋",
        "collection_info": null
    },
    {
        "title": "柳梢青 荷绽花繁",
        "author": "无名氏",
        "content": "荷绽花繁。\n蓂开六荚，喜溢门阑。\n好是骖鸾，特离月殿，来驻人间。\n儿童歌舞衣班。\n接踵升堂视笑颜。\n祝颂勤拳，将何比况，只个南山。",
        "dynasty": "宋",
        "collection_info": null
    },
    {
        "title": "酹江月・念奴娇 仙翁初度",
        "author": "无名氏",
        "content": "仙翁初度，遇端阳佳节，又还两日。\n怪得箕星光倍正，凌晓独辉南极。\n料想当年，储祥荐瑞，兆见开先吉。\n称觞此旦，华堂佳气葱郁。\n好看斑戏庭前，芬芳双桂，行作蟾宫客。\n况有瑶池王母在，重庆举杯欢怿。\n络秀赐觞，孟光举案，姑妇贤相敌。\n与君品寿，蓬壶长见仙集。",
        "dynasty": "宋",
        "collection_info": null
    },
    {
        "title": "鹧鸪天 饮了蒲觞五日期",
        "author": "无名氏",
        "content": "饮了蒲觞五日期。\n彩丝还系玉麟儿。\n台云荐瑞生香褓，菡萏飘香入寿卮。\n占骨相，孕清奇。\n秋风雁序看齐飞。\n卿家奕世青毡在，况是双亲未老时。",
        "dynasty": "宋",
        "collection_info": null
    },
    {
        "title": "醉蓬莱 后端阳六日",
        "author": "无名氏",
        "content": "后端阳六日，梅雨收晴，乍炎天气。\n阿母当年，罢瑶池佳会。\n排遣双成，屏除青羽，自降居尘世。\n为帝生贤，储祥孕秀，作文章瑞。\n自古人言，陶孟母贤，文行曹家，衣冠苗裔。\n谁似夫人，子龙头鼎贵。\n此去相从，道山蓬岛，镇长生久视。\n却笑问平反，但不作，汉家严吏。",
        "dynasty": "宋",
        "collection_info": null
    },
    {
        "title": "乳燕飞・贺新郎 垛翠云峰远",
        "author": "无名氏",
        "content": "垛翠云峰远。\n日乌高、炎官直午，暑风微扇。\n二六尧蓂开秀荚，跨海冰轮待满。\n怪院落、笙箫如剪。\n太乙燃藜天际下，庆卯金仙子生华旦。\n依日月，近云汉。\n经时持橐明光殿。\n问江乡、年来有几，只君方见。\n入座夫人难老甚，炯炯金霞照眼。\n笑指点、琼觞教劝。\n但得调元勋业就，为江泉石磴轻轩冕。\n归共作，赤松伴。",
        "dynasty": "宋",
        "collection_info": null
    },
    {
        "title": "踏莎行 花县来迎",
        "author": "无名氏",
        "content": "花县来迎，瓜期欣至。\n大贤初度今朝是。\n蕤宾律应又将中，明宵圆月光腾瑞。\n兰玉称觞，斑斓舞戏。\n椒浆聊壮君行志。\n看看人已在鹏程，趋朝指日为舟济。",
        "dynasty": "宋",
        "collection_info": null
    },
    {
        "title": "菩萨蛮 宫样迎春髻",
        "author": "无名氏",
        "content": "宫样迎春髻。\n玉步金莲细。\n初度是今朝。\n嫦娥降九宵。\n兰玉行荣贵。\n德备共姜义。\n夏半月团圆。\n称觞祝寿筵。",
        "dynasty": "宋",
        "collection_info": null
    },
    {
        "title": "念奴娇 垂弧纪节",
        "author": "无名氏",
        "content": "垂弧纪节，正尧天日永，蓂飞双绿。\n岳渎锺灵来瑞世，孕出精神冰玉。\n九曲溪山，一船烟雨，物外谁拘束。\n钓头香饵，只愁牵动周卜。\n好是红藕池边，双房毓秀，瑞霭浮昆轴。\n记得君家流庆远，几见祥开陆续。\n来岁花时，西湖十里，叶映恩袍绿。\n竹林小阮，不妨傍借馀馥。",
        "dynasty": "宋",
        "collection_info": null
    },
    {
        "title": "壶中天・念奴娇 乘鸾驾鹤",
        "author": "无名氏",
        "content": "乘鸾驾鹤，问神仙何日，崧高生甫。\n飞下琼台，因报道，恰是今年夏五。\n饮了蒲觞，才经半月，昴宿行初度。\n荣华富贵，一时都由分付。\n曾记三月春浓，花风烂熳，吹散鸳鸯侣。\n虽则烧香遥祝寿，争似手斟香醑。\n便驾云軿，去登绣阁，说个诚心语。\n蟠桃熟未，请伊亲问王母。",
        "dynasty": "宋",
        "collection_info": null
    },
    {
        "title": "望远行 青钱流地",
        "author": "无名氏",
        "content": "青钱流地，更积满籝金玉。\n斡运营谋，无过是、老郎惯熟。\n利收万倍，归来喜色津津，家道从兹，十分富足。\n好庆生辰，正属蕤宾月半馀。\n六飞蓂荚庭除。\n举盏祝寿，何如子孙，荣贵须臾。\n长是赖你，作个陆地仙客，行乐蓬壶。",
        "dynasty": "宋",
        "collection_info": null
    },
    {
        "title": "感皇恩 天水浴英姿",
        "author": "无名氏",
        "content": "天水浴英姿，精神清彻。\n偏向蕤宾奈炎热。\n瑞蓂飘飘，却是生贤吉日。\n凌云志气，飘飘无敌。\n头角轩昂，作霖在即。\n谁识功名待时立，一朝腾踏，国赖维城力。\n庆萱堂齐寿，延千亿。",
        "dynasty": "宋",
        "collection_info": null
    },
    {
        "title": "满江红 万甲胸中",
        "author": "无名氏",
        "content": "万甲胸中，问谁似、延安范老。\n当家事，出藩入相，黑头俱了。\n绿野徜徉聊雅志，紫宸寤寐思英表。\n向修门、何日衮衣归，天教早。\n诹吉卜，维熊兆。\n征瑞梦，长庚耀。\n正尧蓂仲夏，八飞叶小。\n千日早从菑疾退，一觞恰趁笙歌绕。\n算灵椿、何似栎堂春，他犹少。",
        "dynasty": "宋",
        "collection_info": null
    },
    {
        "title": "点绛唇 五月如秋",
        "author": "无名氏",
        "content": "五月如秋，日临四六都无暑。\n列仙初度。\n听足商岩雨。\n三载都曹，利泽留南浦。\n崆峒路。\n种花无数。\n行对延英主。",
        "dynasty": "宋",
        "collection_info": null
    },
    {
        "title": "谒金门 文章士",
        "author": "无名氏",
        "content": "文章士。\n秀气岳神锺聚。\n看雕鹏、秋风高举。\n上青天平步。\n五五日临夏五。\n堂上称觞笑语。\n桂子兰孙齐彩舞。\n祝寿同彭祖。",
        "dynasty": "宋",
        "collection_info": null
    },
    {
        "title": "朝中措 天休令节庆生申",
        "author": "无名氏",
        "content": "天休令节庆生申。\n喜动满城民。\n十万儿童踊跃，祝公寿等庄椿。\n人生最贵，荣登五马，千里蒙恩。\n只恐促归廊庙，去思有脚阳春。",
        "dynasty": "宋",
        "collection_info": null
    },
    {
        "title": "喜迁莺 生贤时协",
        "author": "无名氏",
        "content": "生贤时协。\n正炎官直午，日周三浃。\n门左垂弧，眉间喜色，尽道降神嵩岳。\n百里葱葱和气，总向蓝田会合。\n称庆旦，见吏民鼓舞，欢声和洽。\n玉叶。\n斟劝处，一饮流霞，红艳生双颊。\n鉅竹槐松吟哦乐，指日荣膺异渥。\n皇上渴思经济，环召为霖作楫。\n快人望，愿长生，须与绛人同甲。",
        "dynasty": "宋",
        "collection_info": null
    },
    {
        "title": "庆清朝 朏月生西",
        "author": "无名氏",
        "content": "朏月生西，杓星建未，画堂昼景偏长。\n天生英杰，独向此炎光。\n超卓凡尘表物，精神秋水自清凉。\n真奇特，清沟挺秀，敌国传芳。\n好是少年折桂，唾手功名就，腾踏飞黄。\n君王眷厚，皇华绣斧还乡。\n士贵姜谟盛事，未容专美独夸唐。\n称觞处，颂闽境、斑戏公堂。",
        "dynasty": "宋",
        "collection_info": null
    },
    {
        "title": "临江仙 六月炎天收火伞",
        "author": "无名氏",
        "content": "六月炎天收火伞，南熏洗尽烦蒸。\n尧蓂七荚又争青。\n问知陈仲举，元是此时生。\n别驾功名清暇日，题兴尚带屏星。\n黑头非晚到公卿。\n且倾浮蚁酒，来听祝龟龄。",
        "dynasty": "宋",
        "collection_info": null
    },
    {
        "title": "贺圣朝 阶蓂八叶当炎赫",
        "author": "无名氏",
        "content": "阶蓂八叶当炎赫。\n此际公生日。\n金炉香爇起祥烟，气佳哉葱郁。\n称觞兰玉真无敌。\n尘簪缨世袭。\n鸾栖枳棘暂淹留，即黄扉召入。",
        "dynasty": "宋",
        "collection_info": null
    },
    {
        "title": "满庭芳 喜镇龙藩",
        "author": "无名氏",
        "content": "喜镇龙藩，厌调金鼎，薄言衣锦为荣。\n天生申甫，欣对此良辰。\n自是神清气爽，风姿潇洒却炎蒸。\n称觞日，双叶翠蓂，犹未展尧庭。\n帲幪知有赖，国家柱石，须待扶倾。\n暂留公燕逸，抚及瓯闽。\n君念旧人共政，即环召、再秉钧衡。\n平章了，佑王万岁，齐寿永康宁。",
        "dynasty": "宋",
        "collection_info": null
    },
    {
        "title": "百字歌・自度曲 庚金入伏",
        "author": "无名氏",
        "content": "庚金入伏，细推来、明日又还三五。\n见说帅垣佳气蔼，天降崧神生甫。\n礼乐词章，甲兵韬略，素备文兼武。\n称觞华旦，颂声交赞台府。\n好是比启元戎，剿除逋寇，不许奸偷侮。\n有此奇功高渤海，足慰湖湘生聚。\n暂统十连，折冲万里，行即驱残虏。\n九重环召，万年永佐天子。",
        "dynasty": "宋",
        "collection_info": null
    },
    {
        "title": "水调歌头 律纪林锺月",
        "author": "无名氏",
        "content": "律纪林锺月，兔魄夜来圆。\n彩麟入梦，天教英物出人间。\n志气平生浩荡，欲试经纶大手，赞画向名藩。\n见说齐瓜熟，鹏路快扶抟。\n称寿处，歌齿皓，戏衣斑。\n辉联甥馆，那堪一笑共团栾。\n好看蜚声霹雳，使有蒲轮迎召，催入侍龙颜。\n却待功成后，归伴幔亭仙。",
        "dynasty": "宋",
        "collection_info": null
    },
    {
        "title": "满庭芳 昴宿储祥",
        "author": "无名氏",
        "content": "昴宿储祥，奎星荐瑞，元来天产英姿。\n都缘鼻祖，织女与支机。\n自是流芳垂庆，仙风道骨果清奇。\n称觞旦，任从伏暑，三荚看蓂飞。\n文章，谁与敌，欲成大器，殊未为迟。\n况年方强仕，政入官时。\n暂领广文庠序，即超身入凤凰池。\n同经济，云龙风虎，千载庆休期。",
        "dynasty": "宋",
        "collection_info": null
    },
    {
        "title": "西江月 隆暑正当三伏",
        "author": "无名氏",
        "content": "隆暑正当三伏，明朝又是双旬。\n崧高孕秀降生申。\n再捧瑶觞称庆。\n督府赞猷英俊，难淹大展经纶。\n倚需召入秉洪钧。\n上佐万年明圣。",
        "dynasty": "宋",
        "collection_info": null
    },
    {
        "title": "临江仙 六月翠蓂飞六荚",
        "author": "无名氏",
        "content": "六月翠蓂飞六荚，流空大火将西。\n当年名世间生时。\n似光风霁月，神爽更精奇。\n三十成名登上第，芙蓉照水真犀。\n难淹逸步造丹墀。\n经纶须大手，谈笑入黄扉。",
        "dynasty": "宋",
        "collection_info": null
    },
    {
        "title": "如意令・如梦令 炎暑尚馀八日",
        "author": "无名氏",
        "content": "炎暑尚馀八日。\n火老金柔时节。\n闻道间生贤，储秀降神崧极。\n无敌。\n无敌。\n当代人伦准的。\n射策当为第一。\n高跃龙门三级。\n荣着绿袍新，帝渥必加宠锡。\n良弼。\n良弼。\n真个国家柱石。",
        "dynasty": "宋",
        "collection_info": null
    },
    {
        "title": "百字歌・自度曲 干坤孕秀",
        "author": "无名氏",
        "content": "干坤孕秀，正人间六月，下弦时节。\n生此清奇潇洒客，秋水精神玉骨。\n才吐天芳，毫挥月颖，更彬彬文质。\n图南得志，抟风高展鹏翼。\n好是大器难淹，暂陪庾使，赞画光原隰。\n台省即须登衮衮，黄阁平章有日。\n崔室称觞，莱庭戏彩，中外欢声溢。\n祝君延寿，箕星上应南极。",
        "dynasty": "宋",
        "collection_info": null
    },
    {
        "title": "念奴娇 先秋四日",
        "author": "无名氏",
        "content": "先秋四日，正祥开弧矢，生申佳节。\n天上彩麟曾入梦，锺作人间英杰。\n袭庆盘坡，流芳星渚，家世绵簪绂。\n昨宵凝眺，老人星现天阙。\n鼎创庭馆连云，宴仙停棹，咫尺尘凡隔。\n好把蟠桃庭外种，坐看花开花结。\n秀长孙枝，辉联子舍，蟾桂行攀折。\n它年称寿，满堂朱紫罗列。",
        "dynasty": "宋",
        "collection_info": null
    },
    {
        "title": "水晶帘・南歌子 谁道秋期远",
        "author": "无名氏",
        "content": "谁道秋期远，正旬浃、双星相见。\n雨足西帘，正玉井莲开，寿筵初展。\n麈尾呼风袢暑净，那更着、纶巾羽扇。\n殢清歌，不记杯行，任深任浅。\n湖边小池苑。\n渐苔痕竹色，青青如染。\n辨橘中荷屋，晚芳自占。\n蜗角虚名身外事，付骰子、纷纷戏选。\n喜时平、公道开明，话头正转。",
        "dynasty": "宋",
        "collection_info": null
    },
    {
        "title": "满江红 风露轻清",
        "author": "无名氏",
        "content": "风露轻清，更十日、却逢七夕。\n庆初度、槐阴初静，藕花凉湿。\n太乙真人曾夜伴，青莲居士何年谪。\n□双凫、游戏宰花封，恩波溢。\n甘雨酿，丰年得。\n和气满，弦歌室。\n向烛花光里，且斟醽醁。\n菊水清于天水净，寿山高似东山峙。\n看诏归天上侍虚皇，骑箕翼。",
        "dynasty": "宋",
        "collection_info": null
    },
    {
        "title": "满庭芳 诗礼传家",
        "author": "无名氏",
        "content": "诗礼传家，不名则利，谁能袖手安常。\n惟君宽厚，无较短论长。\n且自深居简出，清闲处、管甚炎凉。\n年未老，方逾强仕，家富更平康。\n秋声，风欲作，蓂留一荚，伏暑将藏。\n大贤初度日，对此称觞。\n叹凤帏虽冷落，喜御兰、得宠专房。\n见说宁馨少长，螟雏箕、学更高强。\n得闲趣，山中宰相，何必事侯王。",
        "dynasty": "宋",
        "collection_info": null
    },
    {
        "title": "鹧鸪天 此夕熏风息舜弦",
        "author": "无名氏",
        "content": "此夕熏风息舜弦。\n明朝早振蓐收权。\n鹊饶喜舌喧华屋，烛富祥光耀绮筵。\n宣玉旨，敕炎官。\n月宫催诞跨鸾仙。\n福如沧海无穷极，寿比灵椿过八千。",
        "dynasty": "宋",
        "collection_info": null
    },
    {
        "title": "壶中天・念奴娇 秋才三日",
        "author": "无名氏",
        "content": "秋才三日，听画檐外，数声乌鹊。\n元是嫦娥迎巧夕，预驾横空仙鹤。\n翠鬓生云，朱颜晕酒，□□难描摸。\n优游渤海，玉琴重理弦索。\n曾记乃祖刘晨，天台归后，留得长生药。\n兼有蟠桃三五颗，尽付女孙收着。\n分了仙翁，更分儿息，同作蓬莱约。\n年年今日，大家欢笑为乐。",
        "dynasty": "宋",
        "collection_info": null
    },
    {
        "title": "满江红 一叶知秋",
        "author": "无名氏",
        "content": "一叶知秋，正玉律、新砍夷则。\n迟三日、双星齐会，又逢七夕。\n先送天孙来乞巧，姓氏已在长生籍。\n喜华堂、今日庆生辰，排筵席。\n歌金缕，斟琼液。\n听祝寿，环佳客。\n看寿星明灿，祥烟葱郁。\n剩种庭萱春不老，年年嘉会如今日。\n辨一词、一岁一称觞，期千百。",
        "dynasty": "宋",
        "collection_info": null
    },
    {
        "title": "蓦山溪 填河鹊喜",
        "author": "无名氏",
        "content": "填河鹊喜，巧夕来时候。\n深院瑞烟浓，隐隐听、梨园清奏。\n兰车玉佩，飞下蕊宫仙，春鬓绿，醉颜红，不减年时旧。\n金杯争劝，尽是闺房秀。\n试问寿何如，与天孙、相为长久。\n看看子舍，添个捧觞人，从此去，尽欢娱，庆事年年有。",
        "dynasty": "宋",
        "collection_info": null
    },
    {
        "title": "鹊桥仙 星桥才罢",
        "author": "无名氏",
        "content": "星桥才罢，嫩凉如水，一夕祥烟萦绕。\n欢传玉母宴西池，正绿发、斑衣称寿。\n儿孙鼎贵，弟兄同相，辉映貂蝉前后。\n六宫宣劝锡金桃，看盛事、明年重又。",
        "dynasty": "宋",
        "collection_info": null
    },
    {
        "title": "临江仙 天佑炎图生国瑞",
        "author": "无名氏",
        "content": "天佑炎图生国瑞，蓝田暂屈英僚。\n始知昴宿降璇宵。\n中元前五日，七夕后三朝。\n江教风流临此政，少年潇洒奇标。\n行看峻擢相熙朝。\n功名前稷契，寿算等松乔。",
        "dynasty": "宋",
        "collection_info": null
    },
    {
        "title": "千秋岁 金陵秋早",
        "author": "无名氏",
        "content": "金陵秋早。\n四日中元到。\n天降诞，真英表。\n长庚腾瑞气，箕宿增辉耀。\n膺帝渥，十连镇抚民多少。\n莫惜椒觞倒。\n祝寿称难老。\n分帅阃，江东小。\n看看飞诏下，早趣黄扉召。\n平章了，长生学取神仙道。",
        "dynasty": "宋",
        "collection_info": null
    },
    {
        "title": "水调歌・水调 称彼兕觥后",
        "author": "无名氏",
        "content": "称彼兕觥后，三日是中元。\n地官较善，龙章玉佩压仙班。\n自是德星孕秀，直与寿星争耀，茨福正绵绵。\n堂已富金玉，屣踪视王官。\n趣清闲，心洒落，在花间。\n桃培万岁，千年仙种又栽莲。\n静对秋香菊耐，长共岁寒松老，生意满西园。\n待看椿同桂，洗馥迈燕山。",
        "dynasty": "宋",
        "collection_info": null
    },
    {
        "title": "临江仙 长记秋来多好处",
        "author": "无名氏",
        "content": "长记秋来多好处，清凉遍满人间。\n天教收拾孕真贤。\n何时初度日，明日是中元。\n喜与莱公同盛旦，官居鼎鼐相传。\n未应此地借蕃宣。\n来年开宴处，人在凤池边。",
        "dynasty": "宋",
        "collection_info": null
    },
    {
        "title": "瑞鹧鸪 中元过后恰三朝",
        "author": "无名氏",
        "content": "中元过后恰三朝，因甚庭闱喜气飘。\n李谪若非当此夕，申生应是在今宵。\n满斟绿醑歌檀口，慢拍红牙舞柳腰。\n富贵荣华谁得似，祝公千岁乐逍遥。",
        "dynasty": "宋",
        "collection_info": null
    },
    {
        "title": "满庭芳 彭郡宗盟",
        "author": "无名氏",
        "content": "彭郡宗盟，屏山德裔，儒科闻望流传。\n不贪世禄，雁塔占先登。\n锦绣文章瑞彩，若披云、快睹青天。\n称觞日，蓂留四叶，葵菽正宜烹。\n星枢，方上应，推君甲子，好问绛人年。\n更遐龄多祝，五福兼全。\n此去沙堤步稳，调金鼎、衮绣貂蝉。\n人皆仰，一门相业，清白子孙贤。",
        "dynasty": "宋",
        "collection_info": null
    },
    {
        "title": "鹧鸪天 秋至人间灏气清",
        "author": "无名氏",
        "content": "秋至人间灏气清。\n蓂馀三荚映阶庭。\n挺生豪杰为时瑞，来至簪缨亨世荣。\n天付与，寿康宁。\n不须举酒祝椿龄。\n楼头昨夜瞻南极，偏向梅峰分外明。",
        "dynasty": "宋",
        "collection_info": null
    },
    {
        "title": "折丹桂 初秋两两留蓂荚",
        "author": "无名氏",
        "content": "初秋两两留蓂荚。\n算恰是、生申佳节。\n祝君寿阅八千秋，岁岁对、长空皓月。\n威宣比部推刚决。\n气凛凛、秋霜争烈。\n滩头双鶒看飞来，便有诏、催归天阙。",
        "dynasty": "宋",
        "collection_info": null
    },
    {
        "title": "水调歌・水调 两只补天手",
        "author": "无名氏",
        "content": "两只补天手，一片济时心。\n信道相门再相，现此宰官身。\n涤洗干坤都了，填压华戎既定，治世庆升平。\n中外为冠冕，闻望耸簪缨。\n星昴降，蓬矢挂，属芳辰。\n黄阁一秋来早，明日又三旬。\n庭戏莱衣双桂，砌列谢兰无数，廊庙会风云。\n愿衍庄椿算，长沛傅岩霖。",
        "dynasty": "宋",
        "collection_info": null
    },
    {
        "title": "西江月 伴我鹿车鱼釜",
        "author": "无名氏",
        "content": "伴我鹿车鱼釜，从伊裙布钗荆。\n年年七月甫三旬，今日生朝资庆。\n二女长俱麻绩，三男俱读书声。\n吾年五十不多争，好事且宜少等。",
        "dynasty": "宋",
        "collection_info": null
    },
    {
        "title": "蝶恋花 透户凉生初暑退",
        "author": "无名氏",
        "content": "透户凉生初暑退。\n正是尧蓂，六叶方开砌。\n昴宿腾辉来瑞世。\n华堂清晓笙歌沸。\n锦幕花裀生舞袂。\n妙态殊姿，祝寿眉峰翠。\n从此玉觞拼一醉。\n功成名遂千秋岁。",
        "dynasty": "宋",
        "collection_info": null
    },
    {
        "title": "瑞鹤仙 朔朝逾六后",
        "author": "无名氏",
        "content": "朔朝逾六后。\n正章调南吕，迎寒时候。\n香熏瑞烟袅。\n见门阑喜色，荣生多少。\n元来仙子，拥骖鸾、月宫飞到。\n会人间庆诞，风流俊杰，结成佳偶。\n官好。\n班簪玉笋，名播中都，宠加宸诏。\n金瓯覆。\n黄扉青琐须环召。\n待平章事了，归来养浩，齐眉相对祝寿。\n愿长如、庆会双星，千秋偕老。",
        "dynasty": "宋",
        "collection_info": null
    },
    {
        "title": "满庭芳 西掖南宫",
        "author": "无名氏",
        "content": "西掖南宫，黄扉青琐，年来有分终须。\n从容曳履，衣锦赋归欤。\n暂乐终南佳处，供笑傲、松菊庭除。\n行看取，一封诏下，装趣入潭居。\n称觞，逢谷旦，千秋节过，三叶蓂舒。\n且冷眼嗤笑，笼鸟池鱼。\n识破林泉朝市，经行处、等是蘧庐。\n知谁似，一杯寿酒，一卷养生书。",
        "dynasty": "宋",
        "collection_info": null
    },
    {
        "title": "洞仙歌 桂风高处",
        "author": "无名氏",
        "content": "桂风高处，渐近中秋节。\n屈指推来先六日。\n对芳辰、符吉梦，知降神、崧极应诞，主作人间英杰。\n文章逾晁董，学擅卿云，高揭声猷缙绅列。\n上瀛洲册府，师表宗藩，推第一、即黄扉召入。\n佐君王、经邦整顿干坤，愿寿等广成，更延千百。",
        "dynasty": "宋",
        "collection_info": null
    },
    {
        "title": "壶中天・念奴娇 才经四日",
        "author": "无名氏",
        "content": "才经四日，是中秋，次第月圆如玉。\n一点光浮南极上，储作人间五福。\n长厚慈仁，清高恬澹，爱水清山绿。\n溪园竹里，日来新就华屋。\n好是五马传家，芝兰挺秀，早勉群经读。\n将相公侯绵衮衮，重见当年符竹。\n富贵荣华，康宁寿考，聪我殷勤祝。\n更祈王母，共看桃结桃熟。",
        "dynasty": "宋",
        "collection_info": null
    },
    {
        "title": "水调歌・水调 八月秋欲半",
        "author": "无名氏",
        "content": "八月秋欲半，后夜月将圆。\n天潢当日流润，馀派落人寰。\n尘扫长淮千里，威振南蛮八郡，梓里绣衣还。\n芳毓燕山桂，庆衍谢庭兰。\n小山阴，长松下，白云间。\n壶中自有天地，闻早挂蓬冠。\n笑指横空丹坚。\n闲倚拿云竹杖，佳处日跻攀。\n山色既无尽，公寿亦如山。",
        "dynasty": "宋",
        "collection_info": null
    },
    {
        "title": "鹧鸪天 宴罢中秋恰四朝",
        "author": "无名氏",
        "content": "宴罢中秋恰四朝。\n金炉因甚把香烧。\n若非金母生今日，应是麻姑降此宵。\n歌窈窕，舞娇娆。\n迭将寿酒酌金蕉。\n椿龄柏算何须祝，名列仙班亦孔昭。",
        "dynasty": "宋",
        "collection_info": null
    },
    {
        "title": "好事近 王母庆生辰",
        "author": "无名氏",
        "content": "王母庆生辰，方过中秋五日。\n子舍文场鏖战，想功名来逼。\n看看喜德捷音传，果信名登桂籍。\n行拜君恩爵赏，寿萱堂永锡。",
        "dynasty": "宋",
        "collection_info": null
    },
    {
        "title": "如意令・如梦令 久羡庞眉鹤发",
        "author": "无名氏",
        "content": "久羡庞眉鹤发。\n闻望孔堂煊赫。\n信得彭乔仙，秘授长生真诀。\n奇特。\n奇特。\n吕望师周时节。\n才过中秋六日。\n对此称觞欣怿。\n双凤戏莱衣，金缕轻调莺舌。\n难得。\n难得。\n九九算犹千百。",
        "dynasty": "宋",
        "collection_info": null
    },
    {
        "title": "壶中天・念奴娇 清凉天气",
        "author": "无名氏",
        "content": "清凉天气，正中秋过后，恰才七日。\n岳降生申逢令旦，听得欢声洋溢。\n戏彩堂前，两行珠翠，酒劝杯浮碧。\n祝君遐算，寿星长对南极。\n仰羡性地宽闲，平生酷爱，占断倾城色。\n好展少年攀桂手，同作蟾宫□客。\n料想嫦娥，一枝留待，已得真消息。\n馨香满袖，凤楼人尽怜惜。",
        "dynasty": "宋",
        "collection_info": null
    },
    {
        "title": "百字歌・自度曲 蓂飞十荚",
        "author": "无名氏",
        "content": "蓂飞十荚，觉九分秋色，六分将极。\n桂子风高时更好，天产英贤同日。\n桥梓齐芳，一慈一孝，夺建真奇特。\n称觞华旦，但将老少分别。\n且看戏彩堂前，酒须双献，饮侍严君侧。\n清赏阿戎防跨灶，大小欧□相敌。\n疏曰贤哉，古云有是，作个家家声烈。\n无先无后，寿齐延应□翼。",
        "dynasty": "宋",
        "collection_info": null
    },
    {
        "title": "水调歌头 谷旦垂弧矢",
        "author": "无名氏",
        "content": "谷旦垂弧矢，兰阃梦熊罴。\n称觞内外相庆，同日又同时。\n有此重重盛事，未羡石门奋建，韦氏信名齐。\n珠履赴汤饼，玉果酌琼卮。\n斗枢转，金瓯覆，筑沙堤。\n争推是父是子，相继入黄扉。\n方叔歌猷元老，复见少年黄琬，前后拜丹墀。\n金日寿星现，再祝寿庞眉。",
        "dynasty": "宋",
        "collection_info": null
    },
    {
        "title": "寿星明・沁园春 玉露迎寒",
        "author": "无名氏",
        "content": "玉露迎寒，金风荐冷，正兰桂香。\n觉秋光过半，日临三九，葱葱佳气，蔼蔼琴堂。\n见说当年，申生谷旦，梦叶长庚天降祥。\n文章伯，英声早着，腾踏飞黄。\n双凫暂驻东阳。\n已种得春阴千种棠。\n有无边风月，几多事业，安排青琐，入与平章。\n百里民歌，一樽春酒，争劝殷勤称寿觞。\n愿此去，龟龄难老，长侍君王。",
        "dynasty": "宋",
        "collection_info": null
    },
    {
        "title": "满庭芳 北斗将移",
        "author": "无名氏",
        "content": "北斗将移，西风已半，蓂馀一叶阶前。\n左弧呈瑞，非雾亦非烟。\n见说长庚入梦，当年此际产英贤。\n谁知得，平生高尚，五福自然全。\n肯堂，夸盛事，一新轮奂，适际荣迁。\n有重重喜庆，贺客骈阗。\n从此燕居笑语，称觞处，好展华筵。\n频祝愿，室家相庆，富寿百千年。",
        "dynasty": "宋",
        "collection_info": null
    },
    {
        "title": "应天长 萱堂积庆",
        "author": "无名氏",
        "content": "萱堂积庆，桂苑流芳，于门瑞蔼佳气。\n正属仲秋弥月，称觞对此际。\n西王母、来人世。\n拥佩从、尽皆珠翠。\n彩庭下，争看蓝袍，衬斑斓戏。\n富贵有谁同，四德躬全，五福由来备。\n况善断机迁教，轲亲实无异。\n看看仕无淹滞。\n即召入、佐君经济。\n愿延寿，鸾轴金花，年年加赐。",
        "dynasty": "宋",
        "collection_info": null
    },
    {
        "title": "满庭芳 露白风清",
        "author": "无名氏",
        "content": "露白风清，菊黄萸紫，重阳五日先期。\n煌煌郎宿，南极两交辉。\n天上飞凫仙伯，当初度、开宴瑶池。\n民谣里，劝分音德，百姓饱无饥。\n画帘，香篆永，城山堂上，红袖蛾眉。\n任满斟高唱，祝寿新词。\n况是辟书到也，乘别驾、直上横蜚。\n青毡在，看看复见，孝肃旧家时。",
        "dynasty": "宋",
        "collection_info": null
    },
    {
        "title": "醉蓬莱 正香茱试紫",
        "author": "无名氏",
        "content": "正香茱试紫，嫩菊敷黄，九秋佳致。\n峻岳生申，运启千龄瑞。\n玉宇澄清，金盘沆瀣，融结锺冲粹。\n地位须还，粉垣薇省，木天蓬秘。\n锦政慈祥，琴堂安静，万里丰年，一同和气。\n斗大雷封，难久蒙私惠。\n半刺平分，剡书交上，逸驾开骅骥。\n来岁称觞，人归清禁，班联丹陛。",
        "dynasty": "宋",
        "collection_info": null
    },
    {
        "title": "风入松 晓来凉气满芙蓉",
        "author": "无名氏",
        "content": "晓来凉气满芙蓉。\n日到竹阴东。\n称觞歌袖三千指，屏星畔、绕绿围红。\n茱糁百杯秋色，桂华十里西风。\n生朝对饮菊花丛。\n九日一樽同。\n文章歆向家声旧，便应去、黄阁从容。\n唤起仙翁为寿，种成千岁椿松。",
        "dynasty": "宋",
        "collection_info": null
    },
    {
        "title": "满江红 瑞霭长安",
        "author": "无名氏",
        "content": "瑞霭长安，京城里、非烟非雾。\n须信道、岳锺神秀，再生商傅。\n节过重阳才一日，祥开蓬岛群仙聚。\n见箕星、昴宿辉文昌，欣初度。\n五马贵，荣朝着。\n人品异，多文富。\n况清廉如水，襦歌督府。\n伫想君正烦燮理，一封召入为霖雨。\n指庄椿、祝寿八千春，从今数。",
        "dynasty": "宋",
        "collection_info": null
    },
    {
        "title": "满江红 一片秋光",
        "author": "无名氏",
        "content": "一片秋光，看天宇、修眉浮绿。\n都怪问、今朝爽气，十分堪掬。\n梅岳仙翁来瑞世，年年好景人间足。\n醉黄花、三日却称觞，锺天禄。\n不用把，香为祝。\n身自有，长生箓。\n只宽平六考，几多戬谷。\n袖手珍祠为足计，急流勇退宁随俗。\n把庄椿、从此计春秋，无穷福。",
        "dynasty": "宋",
        "collection_info": null
    },
    {
        "title": "瑞鹤仙 正秋高气肃",
        "author": "无名氏",
        "content": "正秋高气肃。\n过重阳四日，蓝田生玉。\n锺英自川渎。\n果文章锦绣，琅玕披腹。\n从容启沃。\n侍甘泉、无用推毂。\n急流勇退，向琳宫养浩，无荣无辱。\n享福。\n欣逢华旦，对此倾觞，满倾醽醁。\n西园晚菊。\n尚堪摘、取馀馥。\n有仙风道骨，康强仁寿，长生何时更祝。\n愿谢公、复起经纶，曹装已促。",
        "dynasty": "宋",
        "collection_info": null
    },
    {
        "title": "满江红 王母当年",
        "author": "无名氏",
        "content": "王母当年，瑶池会、曾充坐客。\n对良辰为寿，复逢佳节。\n屈指重阳才五，明朝月已圆如璧。\n这夫人、真与柏舟姜，同年德。\n佳气霭，看葱郁。\n称觞处，多欣色。\n更萱庭斑戏，桂芳品列。\n未逊轲亲机教力，且如络秀声煊赫。\n问金花、锡宠自谁加，河东薛。",
        "dynasty": "宋",
        "collection_info": null
    },
    {
        "title": "贺新郎 喜动神仙屋",
        "author": "无名氏",
        "content": "喜动神仙屋。\n正三秋、长空月满，又逾一宿。\n传道垂弧当此日，缘是蓝田生玉。\n更子舍、新归婉淑。\n好事重重欣逢遇，合称觞、宴席倾醽醁。\n拼一醉，欢娱足。\n桃源庆婿歌新曲。\n想蓬莱、仙洞又献，长生真箓。\n看一点、老人照耀，牛女莱庭祝福。\n合长幼、芝兰满目。\n总向来秋高折桂，麻衣换取蓝袍绿。\n永遇乐，食天禄。",
        "dynasty": "宋",
        "collection_info": null
    },
    {
        "title": "千秋岁 律调无射",
        "author": "无名氏",
        "content": "律调无射。\n月望才逾日。\n昴宿呈祥南极。\n称觞祈五福，膺聘陈双璧。\n彩堂上，老人婺宿光交集。\n龟鹤年相敌。\n孔雀屏开侧。\n喜与寿，俱逢吉。\n门楣他日作，椒觞歌今日。\n看父子，乘龙跨鹤皆仙匹。",
        "dynasty": "宋",
        "collection_info": null
    },
    {
        "title": "鹊桥仙 龙山宴罢",
        "author": "无名氏",
        "content": "龙山宴罢，又经旬日，还报生辰来也。\n今年祝寿胜年时，须满劝、十分玉斝。\n鱼书已报，凤帏知道，已备鸾骖鹤驾。\n不须寻药访桃源，且做个、风流驸马。",
        "dynasty": "宋",
        "collection_info": null
    },
    {
        "title": "生查子 才生申十日",
        "author": "无名氏",
        "content": "才生申十日，便小春时候。\n硕果已含生，一缕微阳透。\n贞固见天机，寿脉滋培厚。\n菊后早梅前，不尽长生酒。",
        "dynasty": "宋",
        "collection_info": null
    },
    {
        "title": "满江红 万里无云",
        "author": "无名氏",
        "content": "万里无云，天同色、祥光满目。\n见婺星一点，辉联箕宿。\n果是月宫仙子降，诞生乐国人如玉。\n六飞蓂、正属九秋高，清霜肃。\n丹桂盛，蓝袍绿。\n芝兰秀，森如簇。\n庆簪缨几代，家毡欣复。\n萱草长春殊未老，君恩加锡金花轴。\n款陪王母宴瑶池，蟠桃熟。",
        "dynasty": "宋",
        "collection_info": null
    },
    {
        "title": "蓦山溪 菊花新过",
        "author": "无名氏",
        "content": "菊花新过，秋蕊香犹媚。\n三八燕山亭，贺圣朝、申生明世。\n肃霜天晓，正快活年时，庆新寿，万年欢，人醉蓬莱里。\n红衫儿歌，水调夸多丽。\n仰祝寿星明，指黄河、清年可拟。\n欢同鱼水，永遇乐倾杯，风流子、洞仙歌，曲唱千秋岁。",
        "dynasty": "宋",
        "collection_info": null
    },
    {
        "title": "满朝欢 一点箕星",
        "author": "无名氏",
        "content": "一点箕星，近天边，光彩辉耀南极。\n竹马儿童，尽道使君生日。\n元是凤池仙客。\n曾曳履、持荷簪笔。\n称觞处，晚节花香，月周犹待五夕。\n谁道久拘禁掖。\n任双旌五马，暂从游逸。\n九棘三槐，都是等闲亲植。\n见说玉皇侧席。\n但早晚、促归调燮。\n功成了，笑傲南山，寿如南山松柏。",
        "dynasty": "宋",
        "collection_info": null
    },
    {
        "title": "瑞鹤仙 过重阳三九",
        "author": "无名氏",
        "content": "过重阳三九。\n正日行析木，方移旦柳。\n天公爱黔首。\n念整顿干坤，须还大手。\n蚌珠才剖。\n玉麒麟、世间希有。\n想当年，玉燕投怀，瑞气应冲牛斗。\n非偶。\n节逢庆会，华渚虹流，北枢电绕。\n明良须偶。\n盈月第、分前后。\n念元鸟生商，嵩神孕甫，两听管弦新奏。\n愿年年，主圣臣贤，与天长久。",
        "dynasty": "宋",
        "collection_info": null
    },
    {
        "title": "醉蓬莱 望秋高梨岭",
        "author": "无名氏",
        "content": "望秋高梨岭，星下莆阳，庆生贤哲。\n问瑞蓂留两荚。\n小试宏才，暂劳雕邑，布阳春仁泽。\n庭有驯禽，村无吠犬，稻黄连陌。\n最是邦人，合掌顶戴，萱草年华，蟠桃春色。\n却笑仙翁，觅丹砂金诀。\n德满人间，诏来天上，看寿名俱得。\n岁岁霞觞，凤凰池畔，贺生辰节。",
        "dynasty": "宋",
        "collection_info": null
    },
    {
        "title": "真珠帘 隔云一雁衔秋去",
        "author": "无名氏",
        "content": "隔云一雁衔秋去。\n苏堤上、听得游人相语。\n疏影暗香中，谁与花为主。\n满目有山无限意。\n跨白鹤、云霄飞舞。\n飞舞。\n正断桥流水，苍苔生处。\n应羡地暖江南，近小春时节，南枝先吐。\n人似此花清，人比花尤苦。\n移向樽前须识取。\n只许与、松篁为侣。\n为侣。\n待金鼎调羹，百花红紫。",
        "dynasty": "宋",
        "collection_info": null
    },
    {
        "title": "上阳春・蓦山溪 两日梅开",
        "author": "无名氏",
        "content": "两日梅开，先占阳春小。\n鸾凤偶雁行，飞舞画堂交绕。\n称觞盛旦，二老同年少。\n夫劝妇，弟酬兄，四喜人希有。\n灵椿萱草，青翠俱长久。\n棠棣戏斑斓，对立齐上长生酒。\n有亲有序，慈孝兼恭友。\n登科日，未老时，共享南山寿。",
        "dynasty": "宋",
        "collection_info": null
    },
    {
        "title": "西江月 才入冬来三日",
        "author": "无名氏",
        "content": "才入冬来三日，人都道小春来。\n生生一脉早胚胎。\n消息南枝大。\n好向腊前冬后，贞元接处滋培。\n调羹手段栋梁材。\n直待文明嘉会。",
        "dynasty": "宋",
        "collection_info": null
    },
    {
        "title": "西江月 良月才经四日",
        "author": "无名氏",
        "content": "良月才经四日，彭城庆诞真贤。\n从来斗酒百诗篇。\n锦绣文章灿烂。\n自合宰官身现，谁知富贵由天。\n但教福寿喜双全。\n直看子孙荣显。",
        "dynasty": "宋",
        "collection_info": null
    },
    {
        "title": "满庭芳 瑞霭非烟",
        "author": "无名氏",
        "content": "瑞霭非烟，小春良月，翠开五叶阶蓂。\n补陀现相，今日庆生辰。\n江夏芳流秀国，芝兰茂、世袭簪缨。\n天恩厚，金花屡锡，偕老共卿卿。\n画堂，歌舞处，香浮宝鸭，寿酒频斟。\n愿朱颜绿鬓，常似青春。\n待得蟠桃三熟，与群仙、会宴西清。\n台星照，婺星箕耀，南极镇长明。",
        "dynasty": "宋",
        "collection_info": null
    },
    {
        "title": "鱼水同欢・蝶恋花 棣萼楼前佳气蔼",
        "author": "无名氏",
        "content": "棣萼楼前佳气蔼。\n欣遇称觞，正斗杓移亥。\n三两日来连庆会。\n贺宾喜色增加倍。\n未逊徐雏分小大。\n好比晋朝，二陆休声在。\n更祝灵椿颜不改。\n三苏相继居台宰。",
        "dynasty": "宋",
        "collection_info": null
    },
    {
        "title": "一箩金・蝶恋花 新冬十叶蓂添一",
        "author": "无名氏",
        "content": "新冬十叶蓂添一。\n良辰喜是翁生日。\n金鸭爇沉香。\n祥烟绕画堂。\n遐龄方五十。\n厚福犹千百。\n看取小甥孙。\n年年捧寿樽。",
        "dynasty": "宋",
        "collection_info": null
    },
    {
        "title": "满江红 好景欣逢",
        "author": "无名氏",
        "content": "好景欣逢，须记取、小阳春暖。\n算夜来浃日，今朝生旦。\n对此称觞春酒献，郁葱佳气琴堂满。\n问使君、记纪绛人年，耆颐半。\n天付与，文章灿。\n牛刀试，风流县。\n笑陶情松菊，主人懒散。\n谁识东山真捷径，银章博取新貂衮。\n愿潭居、槐府展经纶，延椿算。",
        "dynasty": "宋",
        "collection_info": null
    },
    {
        "title": "感皇恩 明夜月团圆",
        "author": "无名氏",
        "content": "明夜月团圆，小春霜早。\n今日由来佳气好。\n都城传道，翰苑称觞欢笑。\n知是当年，诞生元老。\n新来曾见，金莲送到。\n一任芳樽频醉倒。\n判花西掖，独掞春华词藻。\n召归紫闼，永为师保。",
        "dynasty": "宋",
        "collection_info": null
    },
    {
        "title": "沁园春 冰壑平生",
        "author": "无名氏",
        "content": "冰壑平生，如伯伦狂，似希乐豪。\n喜观书不用、菊茶明眼，登山不倩、藜杖扶腰。\n豆粥萍齑，脍羹鳞脯，湖海人常折简招。\n谁云老，有满怀风月，藏在诗瓢。\n凌晨向鹄冲霄。\n道昴宿于今又应萧。\n记垂弧令节，恰当后日，下元好景，正属前朝。\n冷胆如天，刚肠如剑，须把千杯寿酒浇。\n那堪更，是梅花时月，烂熳溪桥。",
        "dynasty": "宋",
        "collection_info": null
    },
    {
        "title": "水调歌头 橘记一年景",
        "author": "无名氏",
        "content": "橘记一年景，梅泄小春英。\n见说彭成仙隐，对此庆生辰。\n寿比太公欠一，年并楚丘逾九，益壮异常人。\n细数称觞日，信宿两弥旬。\n戏莱衣，桥梓列，桂兰荣。\n一门盛事难得，一子两层孙。\n休论若儿渠父，差胜杨椿黄琬，四代眼前亲。\n积善有馀庆，享福百千春。",
        "dynasty": "宋",
        "collection_info": null
    },
    {
        "title": "玉楼春 姑苏台上春光泄",
        "author": "无名氏",
        "content": "姑苏台上春光泄。\n菊老寒轻香未歇。\n人言太守是龚黄，天为吾君生稷契。\n明良庆会俱良月。\n万岁千秋同瑞节。\n明朝仙领趣持鳌，十万人家齐卧辙。",
        "dynasty": "宋",
        "collection_info": null
    },
    {
        "title": "满庭芳 良月霜晴",
        "author": "无名氏",
        "content": "良月霜晴，小春寒浅，瑞蓂九叶朝飞。\n岭梅香度，初发向南枝。\n此际高门袭庆，真贤降、金璧争辉。\n传瀛海，向歆父子，相望姓名垂。\n广寒，仙籍在，笔驱造化，文照虹霓。\n暂徘徊莲幕，名誉英驰。\n行簉夔龙步武，蓬山静，玉宇春熙。\n当清夜，神交太乙，相对照青藜。",
        "dynasty": "宋",
        "collection_info": null
    },
    {
        "title": "蓦山溪 月惟四日",
        "author": "无名氏",
        "content": "月惟四日。\n又转黄锺律。\n好景会生辰，是天降、真儒无敌。\n称觞设席，香雾腾葱郁。\n霜天晓，笙歌彻，玉斝倾仙液。\n当年桂子，元是蓬莱客。\n任留宿蓬莱，道山试、玉堂翰墨。\n一封飞下，趣召入黄扉，台星照，寿星明，相映居南极。",
        "dynasty": "宋",
        "collection_info": null
    },
    {
        "title": "洞仙歌 潭潭仙隐",
        "author": "无名氏",
        "content": "潭潭仙隐，婺宿光联地。\n喜见门阑蔼佳气。\n对芳辰，诮一似、王母会瑶池，又却是、夫人诞生明世。\n普陀见真相，淑德温柔，更比嫦娥又何异。\n小春吉月，日数推来，成七四好景，杯觞须记。\n况荣贵，见青紫满门，争戏舞莱衣，祝千秋岁。",
        "dynasty": "宋",
        "collection_info": null
    },
    {
        "title": "水调歌头 今日小春月",
        "author": "无名氏",
        "content": "今日小春月，后日是周正。\n瑞蔼挹仙堂上，崧岳喜生申。\n文物师垣宅相，诗礼枢庭世胄，冰骨玉精神。\n浩气凌牛斗，胸次敻凡尘。\n郭中书，广成子，李长庚。\n勋业词章福寿，直上等三人。\n松菊亭前诗酒，梅竹园中翰墨，时复萃嘉宾。\n人指屏山下，双桂一灵椿。",
        "dynasty": "宋",
        "collection_info": null
    },
    {
        "title": "临江仙 三叶翠蓂开子月",
        "author": "无名氏",
        "content": "三叶翠蓂开子月，九天降诞文星。\n满堂佳气蔼祥云。\n称觞椒有颂，介寿酒浮春。\n强仕宜为攀折客，须知富贵催人。\n看看雁塔即联名。\n一门夸盛事，棠棣对灵椿。",
        "dynasty": "宋",
        "collection_info": null
    },
    {
        "title": "醉蓬莱 正霜融日暖",
        "author": "无名氏",
        "content": "正霜融日暖，两两蓂开，阳生时候。\n喜见文星，上有箕星照。\n须信岳神，储降，诞作儒林秀。\n一举登科，蟾宫稳步，桂香满袖。\n天赋麒麟，奇骨尽羡，德耀宗盟，有谁居右。\n宠擢珍图，龙序褒勋厚。\n两郡棠阴，一封芝检，飞来到如。\n结束曹装，入居黄阁，双亲未老。",
        "dynasty": "宋",
        "collection_info": null
    },
    {
        "title": "木兰花慢 腊前冬至后",
        "author": "无名氏",
        "content": "腊前冬至后，报春意、动南坡。\n见葭管浮灰，梅英缀玉，漏泄阳和。\n阶蓂呈瑞五叶，祥开崧岳耸嵯峨。\n笑拥两行珠翠，欢腾一曲笙歌。\n试将铜狄细摩挲。\n问寿富如何。\n道寿等冈陵，富连阡陌，福禄多多。\n德门最堪羡处，有乔松丹桂映婆娑。\n管取脱身簿领，即登奕世儒科。",
        "dynasty": "宋",
        "collection_info": null
    },
    {
        "title": "水调歌头 宝历契昌运",
        "author": "无名氏",
        "content": "宝历契昌运，岳渎启珍符。\n汾阳忠义勋阅，此际挂蓬弧。\n正属阳生子月，始见蓂敷六荚，宝剑出昆吾。\n芒射斗牛分，光彩照坤舆。\n备文武，宏器量，足谋谟。\n世传韬略，出专阃制誓平胡。\n尽护貔貅百万，仰副九重委注，指日复舆图。\n祝寿如山阜，进位陟洪枢。",
        "dynasty": "宋",
        "collection_info": null
    },
    {
        "title": "鹧鸪天 月管循环届仲冬",
        "author": "无名氏",
        "content": "月管循环届仲冬。\n蓂生十叶气葱葱。\n梅花香里开华宴，柏酒樽前拜寿翁。\n檀乍爇，烛微笼。\n儿孙罗列劝金锺。\n点头更问儿孙看，慈母蟠桃几度红。",
        "dynasty": "宋",
        "collection_info": null
    },
    {
        "title": "临江仙 鲁观书云方在候",
        "author": "无名氏",
        "content": "鲁观书云方在候，颍川家庆非常。\n望前四日上椒觞。\n北堂人未老，南极夜增光。\n借问遐龄今几许，希年恰喜相当。\n愿同王母寿延长。\n蟠桃看屡熟，萱草镇长芳。",
        "dynasty": "宋",
        "collection_info": null
    },
    {
        "title": "百字谣・念奴娇 一阳来复",
        "author": "无名氏",
        "content": "一阳来复，正日临三四，梅英露白。\n玉燕当年曾入梦，瑞应果生人杰。\n金玉文章，圭璋闻望，早作蟾宫客。\n来趋莲幕，片言珍重能决。\n自知阴德居多，仕途应显，州县何劳力。\n况有儿孙俱挺特，管取桂枝高折。\n桥梓齐芳，芝兰并秀，甚盛家声籍。\n祝君长寿，一门荣贵无极。",
        "dynasty": "宋",
        "collection_info": null
    },
    {
        "title": "临江仙 要问南枝消息早",
        "author": "无名氏",
        "content": "要问南枝消息早，一阳恰喜方回。\n望前二日验云台。\n祥光呈五色，瑞彩上三台。\n生机一脉何尝息，正看用世真才。\n调羹手段此胚胎。\n文明观盛会，直待六阳来。",
        "dynasty": "宋",
        "collection_info": null
    },
    {
        "title": "满庭芳 阳复今朝",
        "author": "无名氏",
        "content": "阳复今朝，月圆明日，渭溪改观风光。\n今枝孕秀，馀庆衍天潢。\n诞降真英间世，群仙贺、喜萃华堂。\n那勘见，灵椿未老，丹桂两芬芳。\n烛摇，香雾拥，翠蛾歌舞，齐上椒觞。\n且殷勤仰祝，华算等天长。\n况蕴智谋韬略，维城志、屏翰君王。\n待收取、平戎功业，军国赖平章。",
        "dynasty": "宋",
        "collection_info": null
    },
    {
        "title": "满江红 阳律方回",
        "author": "无名氏",
        "content": "阳律方回，月圆后、又逾两日。\n想当年，秀锺峻岳，复生申□。\n重庆蓬弧呈瑞旦，盈门喜气先洋溢。\n羡璇穹、箕宿动祥光，辉南极。\n延遐算，希年及。\n康宁富，无亏一。\n论箕畴五福，总全天锡。\n鹤发未教垂雪彩，凤毛行展冲霄翼。\n愿彩庭、岁岁捧霞觞，倾仙液。",
        "dynasty": "宋",
        "collection_info": null
    },
    {
        "title": "水调歌头 关中有萧相",
        "author": "无名氏",
        "content": "关中有萧相，江左见夷吾。\n中兴帝赉良弼，休运应干符。\n百五期过一日，十万声号半夜，南极灿晴虚。\n崧岳生申甫，河洛出图书。\n领坡仙，陪橐从，镇潜都。\n九重作夜有梦，问到北岩无。\n须信建溪桃李，难驻商川舟楫，归去伴都俞。\n岁伴南山寿，日拱北辰居。",
        "dynasty": "宋",
        "collection_info": null
    },
    {
        "title": "万年欢 律应黄锺",
        "author": "无名氏",
        "content": "律应黄锺，蓂飞六荚，今朝是、嵩岳生申。\n似山堂里，氤氲瑞气先春。\n笙歌度曲，依然在、紫府黄庭。\n拥出癯仙冰玉洁，梅花个样精神。\n堪羡处，行藏信道，出处无心。\n莫把闲中日月，替了调元公案，袖手经纶。\n黄扉虚左，休顾平泉花石盟。\n好看来年八帙，渭川叟、故事重新。\n寿星与、三台齐色，政地拜生辰。",
        "dynasty": "宋",
        "collection_info": null
    },
    {
        "title": "鹊桥仙 朱门列戟",
        "author": "无名氏",
        "content": "朱门列戟。\n华堂鼎食。\n那更康强八十。\n渭川遇主恰年同，怎得似、累朝良弼。\n冬殷仲律。\n六蓂飞日。\n一点星辉南极。\n祝公经济出调元，遍寰宇、同跻寿域。",
        "dynasty": "宋",
        "collection_info": null
    },
    {
        "title": "瑞鹤仙 正迎长时节",
        "author": "无名氏",
        "content": "正迎长时节。\n细数来、两旬已浃，两朝方越。\n画堂人笑悦。\n见瑞烟香袅，寿星明彻。\n丝丝华发。\n问瑶池会客，几见桃结。\n才经八十，春秋不记，绛人年月。\n奇绝。\n诗书教子，陶母等伦，曹家风烈。\n鼎来□德。\n儿孙尽、蓝袍客。\n便从今，一轴金花鸾锦，十藏琅函贝叶。\n愿常如、秋月圆时，长生真诀。",
        "dynasty": "宋",
        "collection_info": null
    },
    {
        "title": "临江仙 律按黄锺馀七日",
        "author": "无名氏",
        "content": "律按黄锺馀七日，左扉弧矢呈祥。\n好看一点上眉黄。\n台星还又照，相映寿星光。\n今岁生辰应迥别，趋朝已趣曹装。\n姓名稳稳造鸳行。\n来年三四月，衣锦早还乡。",
        "dynasty": "宋",
        "collection_info": null
    },
    {
        "title": "菩萨蛮 蓂留四叶书云后",
        "author": "无名氏",
        "content": "蓂留四叶书云后。\n此日孙枝秀。\n爱他风味似吾人。\n却是笔头能篆、又能文。\n青青两鬓年方壮。\n儿女俱成长。\n要添富寿共荣华。\n教取一庭兰玉，共成家。",
        "dynasty": "宋",
        "collection_info": null
    },
    {
        "title": "江神子・江城子 一阳来复气回新",
        "author": "无名氏",
        "content": "一阳来复气回新。\n对芳辰。\n庆生申。\n月满惟迟、三日又三旬。\n入仕致身知是早，年弱冠，正青春。\n文章笔下扫千军。\n擢铨衡。\n袭簪缨。\n荣捧宸恩，来镇此邦民。\n行历华途须煊赫，添寿酒，祝椿龄。",
        "dynasty": "宋",
        "collection_info": null
    },
    {
        "title": "上阳春・蓦山溪 疏梅点白",
        "author": "无名氏",
        "content": "疏梅点白，漏泄先春信。\n律欲变黄锺，但两日、一阳月尽。\n龙头望族，挺挺振家声，窗下业，月中枝，雁塔书名姓。\n琴堂拟步，早发梅仙轫。\n台阁待风生，想咫尺、天颜已近。\n壮行未老，便作黑头公，还未定，祝千春，看子孙昌盛。",
        "dynasty": "宋",
        "collection_info": null
    },
    {
        "title": "醉蓬莱 看梅腮妆腊",
        "author": "无名氏",
        "content": "看梅腮妆腊，柳眼缄春，小寒交候。\n蓂荚双开，庆生贤毓秀。\n早着蜚声，荣登鹗表，正是当年少。\n大器能藏，待当富贵，功名还就。\n暂试鸾栖，需期瓜约，未试经伦手。\n料想黄扉须有分，看玺书飞到。\n州县无劳，沙堤已筑，跃马长安道。\n岁岁今朝，斑斓品戏，举觞称寿。",
        "dynasty": "宋",
        "collection_info": null
    },
    {
        "title": "临江仙 数朵寒梅方破腊",
        "author": "无名氏",
        "content": "数朵寒梅方破腊，良宵新月初生。\n晓来闺阁庆生辰。\n天孙应降诞，德迈孟光贤。\n喜配伯鸾真得耦，乘龙产凤齐名。\n称觞岁岁祝长年。\n瑶池桃未熟，南极婺星明。",
        "dynasty": "宋",
        "collection_info": null
    },
    {
        "title": "满庭芳 梅拆数枝",
        "author": "无名氏",
        "content": "梅拆数枝，蓂舒四荚，二阳始觉来临。\n五云呈瑞，渤海复生申。\n信道当年庆诞，人推天上石麒麟。\n果然是，名驰雁塔，弱冠绿袍新。\n鸾栖，虽小试，仕途发轫，现宰官身。\n信倚需一札，飞下天庭。\n自是调羹大手，环召也、快展经纶。\n称觞处，彩堂具庆，芳桂对萱椿。",
        "dynasty": "宋",
        "collection_info": null
    },
    {
        "title": "壶中天・念奴娇 嘉平时候",
        "author": "无名氏",
        "content": "嘉平时候，算尧阶蓂叶，才方开六。\n婺女当年曾降瑞，产作仙姿清淑。\n金玉满堂，儿孙满目，心事今都足，嘻嘻嗃嗃，一门和气可掬。\n何幸诞节称觞，湖山堂上，燕集皆亲族。\n犹子不能歌盛美，但借湖山为祝。\n福比湖深，寿齐山耸，岁岁颜如玉。\n好陪王母，共看几度桃熟。",
        "dynasty": "宋",
        "collection_info": null
    },
    {
        "title": "临江仙 称觞喜对二阳临",
        "author": "无名氏",
        "content": "称觞喜对二阳临。\n况当弦月上，一醉祝千春。",
        "dynasty": "宋",
        "collection_info": null
    },
    {
        "title": "千秋岁 斗杓建丑",
        "author": "无名氏",
        "content": "斗杓建丑。\n蓂叶初开九。\n贤哲降，千龄偶。",
        "dynasty": "宋",
        "collection_info": null
    },
    {
        "title": "满江红 十荚尧蓂开翠羽",
        "author": "无名氏",
        "content": "十荚尧蓂开翠羽，一番潘貌蒸红颊。",
        "dynasty": "宋",
        "collection_info": null
    },
    {
        "title": "临江仙 欣遇月圆先两日",
        "author": "无名氏",
        "content": "欣遇月圆先两日，称觞对二阳来。",
        "dynasty": "宋",
        "collection_info": null
    },
    {
        "title": "水调歌头 今日雪飞六出",
        "author": "无名氏",
        "content": "今日雪飞六出，明夜月圆三五，梅腊正传芳。\n恰值生申节，共献椒觞。",
        "dynasty": "宋",
        "collection_info": null
    },
    {
        "title": "壶中天・念奴娇 霜月团圆天似水",
        "author": "无名氏",
        "content": "霜月团圆天似水，还是神仙诞日。",
        "dynasty": "宋",
        "collection_info": null
    },
    {
        "title": "鹧鸪天 腊月初开一荚蓂",
        "author": "无名氏",
        "content": "腊月初开一荚蓂。\n祥开崧岳庆生申。",
        "dynasty": "宋",
        "collection_info": null
    },
    {
        "title": "满江红 雪压梅敧",
        "author": "无名氏",
        "content": "雪压梅敧，写不就、岁寒清绝。\n正阆苑、五分里过了，三分腊月。",
        "dynasty": "宋",
        "collection_info": null
    },
    {
        "title": "乳燕飞・贺新郎 问讯绂麟何日是",
        "author": "无名氏",
        "content": "问讯绂麟何日是，腊月生辰十九。",
        "dynasty": "宋",
        "collection_info": null
    },
    {
        "title": "瑞鹤仙 户庭浮瑞气",
        "author": "无名氏",
        "content": "户庭浮瑞气。\n八日馀寒，新春来至。",
        "dynasty": "宋",
        "collection_info": null
    },
    {
        "title": "水调歌头 瑞溢飞猿峤",
        "author": "无名氏",
        "content": "瑞溢飞猿峤，秀毓凤凰山。\n腊馀六日春到，人间世庆生贤。",
        "dynasty": "宋",
        "collection_info": null
    },
    {
        "title": "水调歌头 应三元",
        "author": "无名氏",
        "content": "应三元，先五日，庆生申。",
        "dynasty": "宋",
        "collection_info": null
    },
    {
        "title": "水调歌头 年春里",
        "author": "无名氏",
        "content": "年春里，归去凤凰池上，国号恰新颁。\n玉立诸郎秀，丹桂看齐樊。",
        "dynasty": "宋",
        "collection_info": null
    },
    {
        "title": "小木兰花・木兰花 日逢三九",
        "author": "无名氏",
        "content": "日逢三九。\n相对梅花倾寿酒。\n次第回春。\n甲子从头又一新。\n敬翻一曲。\n付与歌儿勤为祝。\n为问仙翁。\n今岁蟠桃几度红。",
        "dynasty": "宋",
        "collection_info": null
    },
    {
        "title": "沁园春 淮海知名",
        "author": "无名氏",
        "content": "淮海知名，今日刘郎，胜如旧时。\n记当年幕府，从容赞画，云从万骑，电掣千麾。\n威震新塘，气吞涟楚，涤扫妖氛但指期。\n论功处，载骖鸾鹤，衣锦赋荣归。\n九重诏已封泥。\n看稳上青云万丈梯。\n况平生慷慨，闻鸡起舞，中原事业，不付公谁。\n昨夜颁春。\n明朝献岁，且对椒盘奉寿卮。\n功名事，不输前辈，行到凤凰池。",
        "dynasty": "宋",
        "collection_info": null
    },
    {
        "title": "千秋岁 欢盈万屋",
        "author": "无名氏",
        "content": "欢盈万屋。\n声杂当庭竹。\n腾宝篆，辉银烛。\n东君将到处，祗隔邮亭宿。\n谁知道，此时诞个人如玉。\n红叶题宫墨。\n流入人间曲。\n天香在，犹芬馥。\n满斟眉寿醑，共劝千龄福。\n情未足，来朝更把酴酥祝。",
        "dynasty": "宋",
        "collection_info": null
    },
    {
        "title": "贺新郎 父老持杯水",
        "author": "无名氏",
        "content": "父老持杯水。\n叹世间、公论无情，是非易位。\n来饯花封贤令尹，籍籍攀辕耳语。\n留不住、青原抚字。\n蓦地风波平地起，算十常、八九乖人意。\n无处着，不平气。\n浩然一曲歌归去。\n问城郭田园，曾荒尤未。\n亲旧过从同一笑，不羡浮云富贵。\n任造物、小儿厮戏。\n失马安知非是福，况庙庭、侑祀方思魏。\n天定也，诏书至。",
        "dynasty": "宋",
        "collection_info": null
    },
    {
        "title": "蝶恋花 名播乡闾人素许",
        "author": "无名氏",
        "content": "名播乡闾人素许。\n科诏相催，又趁槐花举。\n谈笑挥成金玉句。\n贤书果见登天府。\n阔步青霄今得路。\n脚底生云，拥入蟾宫去。\n好是来年三月暮。\n琼林宴处人争睹。",
        "dynasty": "宋",
        "collection_info": null
    },
    {
        "title": "桂枝香 恩袍草色",
        "author": "无名氏",
        "content": "恩袍草色。\n望满目青青，光动阡陌。\n拂拂鞭丝散漫，锦鞯玉勒。\n君王赐与琼林宴，玩丹桂、香浮仙籍。\n舜韶清雅，尧觞泛溢，欢意何极。\n湛露久、需云未饰。\n更星使传呼，天上消息。\n槐幄阴移，上苑淡烟凝碧。\n归来渐近平康路，骤香尘、倒载连璧。\n马蹄轻驶，宫花半亸，艳欺斜日。",
        "dynasty": "宋",
        "collection_info": null
    },
    {
        "title": "西江月 忆昔钱塘话别",
        "author": "无名氏",
        "content": "忆昔钱塘话别，十年社燕秋鸿。\n今朝忽遇暮云东。\n对坐旗亭说梦。\n破帽手遮西日，练衣袖卷寒风。\n芦花江上两衰翁。\n消得几番相送。",
        "dynasty": "宋",
        "collection_info": null
    },
    {
        "title": "少年游 新竿界断一天游",
        "author": "无名氏",
        "content": "新竿界断一天游。\n万弩向云头。\n彩羽飞星，红心破日，胜集总名流。\n好手业中施好，利物敢轻酬。\n捧杆箭多，旗花饯少，快请办头筹。",
        "dynasty": "宋",
        "collection_info": null
    },
    {
        "title": "浣溪沙 谁识飞竿巧艺全",
        "author": "无名氏",
        "content": "谁识飞竿巧艺全。\n儿童群戏艳阳天。\n十分险处却安然。\n海燕舞空萦弱絮，岭猿连臂下层颠。\n算来真个肉飞仙。",
        "dynasty": "宋",
        "collection_info": null
    },
    {
        "title": "菩萨蛮 宝刀迎面摇寒雪",
        "author": "无名氏",
        "content": "宝刀迎面摇寒雪。\n琼梳掠鬓横新月。\n红颊驻长春。\n绿鬟轻绾云。\n解飘并括敛。\n到处题名遍。\n飞诏待追还。\n荣居供奉班。",
        "dynasty": "宋",
        "collection_info": null
    },
    {
        "title": "满江红 旧日皆春",
        "author": "无名氏",
        "content": "旧日皆春，气象、又重妆束。\n做得新丰酒肆，济康堂局。\n老杜误传人酝酿，许公手种时科目。\n自两公、一去已经年，君今续。\n商家醴，须君曲。\n怀英笼，须君蓄。\n且饶人大卖，呼么喝六。\n佶倬家人三两辈，药王菩萨丹青轴。\n更于中、添得个当炉，十分足。",
        "dynasty": "宋",
        "collection_info": null
    },
    {
        "title": "失调名 燕子重来寻旧巢",
        "author": "无名氏",
        "content": "燕子重来寻旧巢。",
        "dynasty": "宋",
        "collection_info": null
    },
    {
        "title": "贺新郎 苏子秋七月",
        "author": "无名氏",
        "content": "苏子秋七月。\n向凉宵、扁舟与客，共游赤壁。\n清吹徐来波不动，举酒诵诗属客。\n白露与、水光相接。\n万顷茫茫风浩浩，飘飘乎、遗世而独立。\n棹兰桨，沂空阔。\n正襟危坐而言曰。\n客知夫、天地之间，久长无物。\n惟有清风与明月，万古用之不竭。\n寓耳目、为声为色。\n客笑欣然重酌酒，忽盘肴既尽杯狼籍。\n□□□，东方白。",
        "dynasty": "宋",
        "collection_info": null
    },
    {
        "title": "贺新郎 十月临皋暮",
        "author": "无名氏",
        "content": "十月临皋暮。\n客从予、黄泥之坂，凛然霜露。\n相与行歌而言曰，月白风清如许。\n念无酒、归谋诸妇。\n妇曰斗酒藏之已久，可携为、赤壁之游否。\n江水落，出洲渚。\n登龙踞虎幽宫俯。\n啸一声、山鸣谷应，寂寥四顾。\n有鹤东来西去也，梦道士、揖予而语。\n赤壁之游乐乎否，问其名、不答予惊悟。\n开户视，不知处。",
        "dynasty": "宋",
        "collection_info": null
    },
    {
        "title": "满江红 不作三公",
        "author": "无名氏",
        "content": "不作三公，归来钓、桐庐江侧。\n刘文叔、眼青不改，故人头白。\n风节傥能关社稷，云台何必图颜色。\n使阿瞒、临死尚称臣，伊谁力。\n登钓石，初相识。\n鱼竿老，羊裘窄。\n除江山风月，更谁消得。\n烟雨一川双桨急，转头不忿青山隔。\n叹鼻端、不省利名醒，京华客。",
        "dynasty": "宋",
        "collection_info": null
    },
    {
        "title": "踏莎行 孤馆深沉",
        "author": "无名氏",
        "content": "孤馆深沉，晓寒天气。\n解鞍独自阑干倚。\n暗香浮动月黄昏，落梅风送沾衣袂。\n待写红笺，凭谁与寄。\n先教觅取嬉游地。\n到家正是晚春时，小桃花下拼沉醉。",
        "dynasty": "宋",
        "collection_info": null
    },
    {
        "title": "青玉案 征鞍不见邯郸路",
        "author": "无名氏",
        "content": "征鞍不见邯郸路。\n莫便匆匆去，秋风萧条何以度。\n明窗小酌，暗灯清话，最好留连处。\n相逢各自伤迟暮，犹把新诗诵奇句。\n盐絮家风人所许。\n如今憔悴，但馀衰泪，一似黄梅雨。",
        "dynasty": "宋",
        "collection_info": null
    },
    {
        "title": "沁园春 法从西清",
        "author": "无名氏",
        "content": "法从西清，雅志山东，超然燕怡。\n笑洛城卢老，贫来屋破，花溪杜叟，雨里床移。\n晚乃经营，欢言结架，夭矫晴虹朝已跻。\n开山了，一灯灯相续，第一宗师。\n乘闲小隐幽栖。\n天与人谋应此时。\n算春霆震响，不教龙蛰，甘霖布润，待倩云飞。\n宥密思贤，明谟经远，共指神州克复归。\n归来也，更身名煊赫，锦绣光辉。",
        "dynasty": "宋",
        "collection_info": null
    },
    {
        "title": "水调歌头 蹑足半天下",
        "author": "无名氏",
        "content": "蹑足半天下，作意赋归欤。\n燕申经始不日，胸次出规模。\n千古神峰拥护，万古横江缭绕，佳致足方壶。\n一饮一词美，还得似君无。\n十步楼、五步阁，恣安居。\n熏蒸和气，袭人盎盎觉春如。\n况是庄椿不老，那更徐鸡并秀，父子看名俱。\n驷马高车盖，不减汉之于。",
        "dynasty": "宋",
        "collection_info": null
    },
    {
        "title": "水调歌头 三径当松竹",
        "author": "无名氏",
        "content": "三径当松竹，五亩足烟霞。\n个中卜宅，蓬山佳致足君家。\n前有书江环绕，后有横岗崪嵂，万象总森罗。\n输奂翚飞处，此屋岂无华。\n绿窗开，朱户敞，绣帘遮。\n燕闲自适，百篇斗酒是生涯。\n种善善根未绝，延桂桂枝可待，谁子为君夸。\n佳嗣一夔足，荣耀必多嘉。",
        "dynasty": "宋",
        "collection_info": null
    },
    {
        "title": "金缕衣・贺新郎 帝遣司花女",
        "author": "无名氏",
        "content": "帝遣司花女。\n炯琼琚瑶佩，新来满空飞舞。\n飞到水晶宫阙处，还被六丁迎住。\n唤月娣、天孙说与。\n道是云溪新洞府，粲玉虹、拥出神仙宇。\n齐星汉，切云雾。\n朝来细把虹梁举。\n命日兄、催上金鸦，高高腾翥。\n云母卷帘三万数，不碍风斤月斧。\n真个是、去天尺五。\n恰则紫皇香案近，那砖花、院柳宜年少。\n双鬓绿，朝天去。",
        "dynasty": "宋",
        "collection_info": null
    },
    {
        "title": "失调名 金猊香冷",
        "author": "无名氏",
        "content": "金猊香冷。",
        "dynasty": "宋",
        "collection_info": null
    },
    {
        "title": "失调名 宝鸭香凝袖",
        "author": "无名氏",
        "content": "宝鸭香凝袖。",
        "dynasty": "宋",
        "collection_info": null
    },
    {
        "title": "失调名 梅传春信",
        "author": "无名氏",
        "content": "梅传春信。",
        "dynasty": "宋",
        "collection_info": null
    },
    {
        "title": "失调名 海棠着雨透胭脂",
        "author": "无名氏",
        "content": "海棠着雨透胭脂。",
        "dynasty": "宋",
        "collection_info": null
    },
    {
        "title": "失调名 碧玉堂前金粟斗",
        "author": "无名氏",
        "content": "碧玉堂前金粟斗。",
        "dynasty": "宋",
        "collection_info": null
    },
    {
        "title": "失调名 王孙去后多芳草",
        "author": "无名氏",
        "content": "王孙去后多芳草。",
        "dynasty": "宋",
        "collection_info": null
    },
    {
        "title": "江城梅花引 逋仙千载独知心",
        "author": "无名氏",
        "content": "逋仙千载独知心。\n别无人。\n泪痕深。\n长是自开自落自成阴。\n白石后来疏影句，饶绮丽，总输他、清浅吟。\n伤情。\n伤情。\n角中声。\n夜沉沉。\n更捣砧。\n欲雪未雪、天欲老，云气昏昏。\n梦绕西湖路渐不堪行。\n人已骑驴毡笠去，留恨也，仗梅花、说与君。",
        "dynasty": "宋",
        "collection_info": null
    },
    {
        "title": "踏莎行 瘦影横斜",
        "author": "无名氏",
        "content": "瘦影横斜，断桥路小。\n如今梦断孤山了。\n冷魂趁鹤不归来，荒山没尽深深草。\n月下罗浮，一樽自笑。\n旧枝尚记幽禽抱。\n王令人梦里说相思，被谁惊破霜天晓。",
        "dynasty": "宋",
        "collection_info": null
    },
    {
        "title": "满江红 雪后郊原",
        "author": "无名氏",
        "content": "雪后郊原，烟林静、梅花初拆。\n春初半、犹自探春消息。\n一眼平芜看不尽，夜来小雨催新碧。\n笑去年、携酒折花时，君应识。\n兰舟漾，城南陌。\n云影淡，天容窄。\n绕风漪十顷，遥浮晴色。\n恰似槎头收钓处，坐中仍有江南客。\n试与问、何如两桨下苕溪，吞梦泽。",
        "dynasty": "宋",
        "collection_info": null
    },
    {
        "title": "失调名 月宫仙桂、被嫦娥试手",
        "author": "无名氏",
        "content": "月宫仙桂、被嫦娥试手，移来山谷。",
        "dynasty": "宋",
        "collection_info": null
    },
    {
        "title": "献仙桃 元宵嘉会赏春光",
        "author": "无名氏",
        "content": "元宵嘉会赏春光。\n盛事当年忆上阳。\n尧颡喜瞻天北极，舜衣深拱殿中央。\n欢声浩荡连韶曲，和气氤氲带御香。\n壮观大平何以报，蟠桃一朵献千祥。",
        "dynasty": "宋",
        "collection_info": null
    },
    {
        "title": "献天寿慢・献天寿 日暖风和春更迟",
        "author": "无名氏",
        "content": "日暖风和春更迟。\n是太平时。\n我从蓬岛整容姿。\n来降贺丹墀。\n幸逢灯夕真佳会，喜近天威。\n神仙寿算远无期。\n献君寿、万千斯。",
        "dynasty": "宋",
        "collection_info": null
    },
    {
        "title": "献天寿令 阆苑人间虽隔",
        "author": "无名氏",
        "content": "阆苑人间虽隔，遥闻圣德弥高。\n西离仙镜下云霄。\n来献千岁灵桃。\n上祝皇龄齐天久，犹舞蹈、贺贺圣朝。\n梯航交凑四方遥。\n端拱永保宗祧。",
        "dynasty": "宋",
        "collection_info": null
    },
    {
        "title": "金盏子慢・金盏子 丽日舒长",
        "author": "无名氏",
        "content": "丽日舒长，正葱葱瑞气，遍满神京。\n九重天上，五云开处，丹楼碧阁峥嵘。\n盛宴初开，锦帐绣幕交横。\n应上元佳节，君臣际会，共乐升平。\n广庭。\n罗绮纷盈。\n动一部、笙歌尽新声。\n蓬莱宫殿神仙景。\n浩荡春光，逦迤王城。\n烟收雨歇，天色夜更澄清。\n又千寻火树，灯山参差，带月鲜明。",
        "dynasty": "宋",
        "collection_info": null
    },
    {
        "title": "金盏子令 东风报暖",
        "author": "无名氏",
        "content": "东风报暖，到头嘉气渐融怡。\n巍峨凤阙，起鳌山万仞，争耸云涯。\n梨园弟子，齐奏新曲，半是埙篪。\n见满筵、簪绅醉饱，颂鹿鸣诗。",
        "dynasty": "宋",
        "collection_info": null
    },
    {
        "title": "瑞鹧鸪慢・瑞鹧鸪 海东今日太平天",
        "author": "无名氏",
        "content": "海东今日太平天。\n喜望龙云庆会筵。\n尾扇初开明黼座，画帘高卷罩祥烟。\n梯航交凑端门外，玉帛森罗殿陛前。\n妾献皇龄千万岁，封人何更祝遐年。",
        "dynasty": "宋",
        "collection_info": null
    },
    {
        "title": "瑞鹧鸪慢・瑞鹧鸪 北暴东顽",
        "author": "无名氏",
        "content": "北暴东顽，纳款慕义争来。\n日新君德更明哉。\n歌咏载衢街。\n清宁海宇无馀事，乐与民同燕春台。\n一年一度上元回。\n愿醉万年杯。",
        "dynasty": "宋",
        "collection_info": null
    },
    {
        "title": "寿延长中腔令・寿延长 彤云映彩色相映",
        "author": "无名氏",
        "content": "彤云映彩色相映，御座中、天簇簪缨。\n万花铺锦满高庭。\n庆敞需宴欢声。\n千龄启统乐功成。\n同意贺、元珪丰擎。\n宝觞频举侠群英。\n万万载、乐升平。",
        "dynasty": "宋",
        "collection_info": null
    },
    {
        "title": "寿延长破字令 青春玉殿和风细",
        "author": "无名氏",
        "content": "青春玉殿和风细。\n奏箫韶络绎。\n瑞绕行云飘飘曳。\n泛金尊、流霞艳溢。\n瑞日晖晖临丹扆。\n广布慈德宸遐迩。\n愿听歌声舞缀。\n万万年、仰瞻宴启。",
        "dynasty": "宋",
        "collection_info": null
    },
    {
        "title": "步虚子令 碧烟笼晓海波闲",
        "author": "无名氏",
        "content": "碧烟笼晓海波闲。\n江上数峰寒。\n佩环声里，异香飘落人间。\n弭绛节、五云端。\n宛然共指嘉禾瑞，开一笑、破朱颜。\n九重峣阙，望中三祝高天。\n万万载、对南山。",
        "dynasty": "宋",
        "collection_info": null
    },
    {
        "title": "破字令 缥缈三山岛",
        "author": "无名氏",
        "content": "缥缈三山岛。\n十万岁、方分昏晓。\n春风开遍碧桃花，为东君一笑。\n祥飙暂引香尘到。\n祝高龄、后天难老。\n瑞烟散碧，归云弄暖，一声长啸。",
        "dynasty": "宋",
        "collection_info": null
    },
    {
        "title": "抛球乐折花令・抛球乐 翠幕华筵",
        "author": "无名氏",
        "content": "翠幕华筵，相将正是多欢宴。\n举舞袖、回旋遍。\n罗绮簇宫商，共歌清羡。\n当琼浆泛泛满金尊，莫惜沉醉，莫惜沉醉，永日长游衍。\n愿乐嘉宾，嘉宾式燕。",
        "dynasty": "宋",
        "collection_info": null
    },
    {
        "title": "抛球乐水龙吟令・抛球乐 洞天景色常春",
        "author": "无名氏",
        "content": "洞天景色常春，嫩红浅白开轻萼。\n琼筵镇起，金炉烟重，香凝锦幄。\n窈窕神仙，妙呈歌舞，攀花相约。\n彩云月转，朱丝网徐在，语笑抛球乐。\n绣袂风翻凤举，转星眸、柳腰柔弱。\n头筹得胜，欢声近地，光容约。\n满座佳宾，喜听仙乐，交传觥爵。\n龙吟欲罢，彩云摇曳，相将归去寥廓。",
        "dynasty": "宋",
        "collection_info": null
    },
    {
        "title": "抛球乐小抛球乐・抛球乐 两行花窍占风流",
        "author": "无名氏",
        "content": "两行花窍占风流。\n缕金罗带系抛球。\n玉纤高指红丝网，大家着意胜头筹。",
        "dynasty": "宋",
        "collection_info": null
    },
    {
        "title": "失调名 满庭箫鼓簇飞球",
        "author": "无名氏",
        "content": "满庭箫鼓簇飞球。\n丝竿红网总台头。",
        "dynasty": "宋",
        "collection_info": null
    },
    {
        "title": "失调名 频歌覆手抛将过",
        "author": "无名氏",
        "content": "频歌覆手抛将过，两行人待看回筹。",
        "dynasty": "宋",
        "collection_info": null
    },
    {
        "title": "失调名 五花心里看抛球",
        "author": "无名氏",
        "content": "五花心里看抛球。\n香腮红嫩柳烟稠。",
        "dynasty": "宋",
        "collection_info": null
    },
    {
        "title": "失调名 清歌叠鼓连催促",
        "author": "无名氏",
        "content": "清歌叠鼓连催促，这里不让第三头。",
        "dynasty": "宋",
        "collection_info": null
    },
    {
        "title": "失调名 箫鼓声声且莫催",
        "author": "无名氏",
        "content": "箫鼓声声且莫催。\n彩球高下意难裁。",
        "dynasty": "宋",
        "collection_info": null
    },
    {
        "title": "失调名 恐将脂粉均妆面",
        "author": "无名氏",
        "content": "恐将脂粉均妆面，羞被狂毫抹污来。",
        "dynasty": "宋",
        "collection_info": null
    },
    {
        "title": "清平令破子・清平乐 满庭罗绮流粲",
        "author": "无名氏",
        "content": "满庭罗绮流粲。\n清朝画楼开宴。\n似初发芙蓉正烂熳。\n金尊莫惜频劝。\n近看柳腰似折。\n更看舞回流雪。\n是欢乐、宴游时节。\n且莫催、欢歌声阕。",
        "dynasty": "宋",
        "collection_info": null
    },
    {
        "title": "惜奴娇 春早皇都冰泮",
        "author": "无名氏",
        "content": "春早皇都冰泮。\n宫沼东风布轻暖。\n梅粉飘香，柳带弄色，瑞霭祥烟凝浅。\n正值元宵，行乐同民总无闲。\n肆情怀，何惜相邀，是处里容款。",
        "dynasty": "宋",
        "collection_info": null
    },
    {
        "title": "惜奴娇 无算",
        "author": "无名氏",
        "content": "无算。\n仗委东君遍。\n有风光、占五陵闲散。\n从把千金，五夜继赏，并彻春宵游玩。\n借问花灯，金琐琼瑰果曾罕。\n洞天里，一掠蓬瀛，第恐今宵短。",
        "dynasty": "宋",
        "collection_info": null
    },
    {
        "title": "惜奴娇 夸帝里",
        "author": "无名氏",
        "content": "夸帝里。\n万灵咸集，永卫紫陌青楼，富臻既庶矣。\n四海升平，文武功勋盖世。\n赖圣主，兴贤佐，恁致理。\n气绪凝和，会景新、访雅致。\n列群公锡宴在迩。\n上元循典，胜古高超荣异。\n望绛霄、龙香飘飘旖旎。",
        "dynasty": "宋",
        "collection_info": null
    },
    {
        "title": "惜奴娇 景云披靡",
        "author": "无名氏",
        "content": "景云披靡。\n露浥轻寒若水。\n尽是游人美。\n陌尘润、宝沉递。\n笑指扬鞭，多少高门胜会。\n况是。\n只有今夕誓无寐。",
        "dynasty": "宋",
        "collection_info": null
    },
    {
        "title": "惜奴娇 盛日凝理",
        "author": "无名氏",
        "content": "盛日凝理。\n羽巢可窥。\n阆苑金关启扉。\n烬连宵、宁防避。\n暗尘随马，明月逐人无际。\n调戏。\n相歌秾李末阑已。",
        "dynasty": "宋",
        "collection_info": null
    },
    {
        "title": "惜奴娇 骋轮纵勒",
        "author": "无名氏",
        "content": "骋轮纵勒，翠羽花钿比织。\n并雅同陪，共越九衢遍，尽遨逸。\n料峭云容，香惹风、萦怀袂。\n遍寓目，几处瑶席绣帟。",
        "dynasty": "宋",
        "collection_info": null
    },
    {
        "title": "惜奴娇 莫如胜慨",
        "author": "无名氏",
        "content": "莫如胜慨，景压天街际。\n彩鳌举、百仞耸倚。\n凤舞龙骧，满目红光宝翠。\n动霁色，馀霞映，散成绮。",
        "dynasty": "宋",
        "collection_info": null
    },
    {
        "title": "惜奴娇 渐灼兰膏",
        "author": "无名氏",
        "content": "渐灼兰膏，覆满青烟罩地。\n簇宫花、撋荡纷委。\n万姓瞻仰，苒苒云龙香细。\n共稽首，同乐与，众方纪。",
        "dynasty": "宋",
        "collection_info": null
    },
    {
        "title": "惜奴娇 楼起霄宫里",
        "author": "无名氏",
        "content": "楼起霄宫里。\n五福中天纷绛瑞。\n弦管齐谐，清宛振逸天外。\n万舞低回纷绕，罗纨摇曳。\n顷刻转轮归去，念感激天意。\n幸列熙台，洞天遥遥望圣梓。\n五夕华胥，鱼钥并开十二。\n圣景难逢无比。\n人间动且经岁。\n娩婉踌躇，再拜五云迤逦。",
        "dynasty": "宋",
        "collection_info": null
    },
    {
        "title": "万年欢慢・万年欢 禁篽初晴",
        "author": "无名氏",
        "content": "禁篽初晴，见万年枝上，工啭莺声。\n藻殿连云，萍曦高照檐楹。\n好是帘开丽景，袅金炉、香暖烟轻。\n传呼道、天跸来临，两行拱引簪缨。\n看看筵敞三清。\n洞宝玉杯中，满酌犀觥。\n烂熳芳葩，斜簪庆快春情。\n更有箫韶九奏，簇鱼龙、百戏俱呈。\n吾皇愿、永保洪图，四方长乐升平。",
        "dynasty": "宋",
        "collection_info": null
    },
    {
        "title": "万年欢慢・万年欢 当今圣主",
        "author": "无名氏",
        "content": "当今圣主，理化感四塞，永减狼烟。\n太平朝野无征战，国内晏然。\n风调雨顺歌声喧。\n箫韶韵，九奏钧天。\n愿王永寿，比南山、更奏延年。",
        "dynasty": "宋",
        "collection_info": null
    },
    {
        "title": "万年欢慢・万年欢 婥妁要肢轻婀娜",
        "author": "无名氏",
        "content": "婥妁要肢轻婀娜。\n学内样、深深梳果。\n如五凤双鸾相对舞，随腰带、乍游琐。\n莺幕、满头花，见绿杨摸蔌。\n金阶献，一庭细管繁弦里，谁把ㄉ抛过。\n舞鸾双翥，香兽低。\n散瑞景烟微。\n投袂翩翩，趁拍迟迟。\n按曲度瑶池。\n曲遍新声，敛绣衣跪。\n彩袖高捧琼卮。\n指月中丹桂。\n春难老，祝仙寿维祺。",
        "dynasty": "宋",
        "collection_info": null
    },
    {
        "title": "忆吹箫慢・凤凰台上忆吹箫 血洒霜罗",
        "author": "无名氏",
        "content": "血洒霜罗，泪薄艳锦，伊方教我成行。\n渐望断、斜桥暮柳，曲水归云。\n月暗风高露冷，独自才抵孤城。\n江南远，今夜就中，愁损行人。\n愁人。\n旧香遗粉，空淡淡馀暖，隐隐残痕。\n到这里、思量是我，忒□无情。\n水更无情侣我，催画航、一日三程。\n休烦恼，相见定约新春。",
        "dynasty": "宋",
        "collection_info": null
    },
    {
        "title": "月华清慢・月华清 雨洗天开",
        "author": "无名氏",
        "content": "雨洗天开，风将云去，极目都无纤翳。\n当遇中秋夜，静月华如水。\n素光晃、金屋楼台，清气彻、玉壶天地。\n此际。\n比无常三五，婵娟特异。\n因念玉人千里。\n待尽把愁肠，分付沉醉。\n只恐难当漏尽，又还经岁。\n最堪恨、独守书帏，空对景、不成欢意。\n除是。\n问姮娥觅取，一枝仙桂。",
        "dynasty": "宋",
        "collection_info": null
    },
    {
        "title": "感皇恩令・感皇恩 和袖把金鞭",
        "author": "无名氏",
        "content": "和袖把金鞭，腰如束素。\n骑介驴儿过门去。\n禁街人静，一阵香风满路。\n凤鞋宫样小，弯弯露。\n蓦地被他，回眸一顾。\n便是令人断肠处。\n愿随鞭镫，又被名缰勒住。\n恨身不做个，闲男女。",
        "dynasty": "宋",
        "collection_info": null
    },
    {
        "title": "醉太平 厌厌闷着",
        "author": "无名氏",
        "content": "厌厌闷着。\n厌厌闷着。\n奴儿近日听人咬，把初心忘却。\n教人病深谩摧拙。\n凭谁与我分说破，仔细思量怎奈何，见了伏些弱。",
        "dynasty": "宋",
        "collection_info": null
    },
    {
        "title": "还宫乐 喜贺我皇",
        "author": "无名氏",
        "content": "喜贺我皇，有感蓬莱，尽降神仙。\n到乘鸾驾鹤御楼前。\n来献长寿仙丹。\n玉殿阶前排筵会，今宵秋日到神仙。\n笙歌寥亮呈玉庭，为报圣寿万年。",
        "dynasty": "宋",
        "collection_info": null
    },
    {
        "title": "清平乐 真主玉历成康",
        "author": "无名氏",
        "content": "真主玉历成康。\n德睿宁安国中良。\n时和岁丰稔，民阜乐、何情泚，瑞木呈日五色，月华重有光。\n更羽鹤来仪凤凰。\n万邦乡。\n齐供明皇。\n祝遐龄、圣寿无疆。",
        "dynasty": "宋",
        "collection_info": null
    },
    {
        "title": "荔子丹 斗巧宫妆扫翠眉",
        "author": "无名氏",
        "content": "斗巧宫妆扫翠眉。\n相唤折花枝。\n晓来深入艳芳里，红香散，露浥在罗衣。\n盈盈巧笑咏新词。\n舞态画娇姿。\n袅娜文回迎宴处，簇神仙、会赴瑶池。",
        "dynasty": "宋",
        "collection_info": null
    },
    {
        "title": "水龙吟慢・水龙吟 玉皇金阙长春",
        "author": "无名氏",
        "content": "玉皇金阙长春，民仰高天欣载。\n年年一度定佳期，风情多感慨。\n绮罗竞交会。\n争折花枝两相对。\n舞袖翩翩歌声妙，掩粉面、斜窥翠黛。\n锦额门开彩架，球儿裳、先秀神仙队。\n融香拂席霓裳动，铿锵环佩。\n宝座巍巍五云密，欢呼争拜退。\n管弦众作欲归去，愿吾皇、万年恩爱。",
        "dynasty": "宋",
        "collection_info": null
    },
    {
        "title": "太平年慢・太平年 皇州春满群芳丽",
        "author": "无名氏",
        "content": "皇州春满群芳丽。\n散异香旖旎。\n鳌宫开宴赏佳致。\n举笙歌鼎沸。\n永日迟迟和风媚。\n柳色烟凝翠。\n唯恐日西坠。\n且乐欢醉。",
        "dynasty": "宋",
        "collection_info": null
    },
    {
        "title": "金殿乐慢 驾紫鸾軿",
        "author": "无名氏",
        "content": "驾紫鸾軿。\n乘风缥缈游仙。\n红霓蘸影，近瑶池、鹤戏芝田。\n临蕙圃、饮琼泉。\n上萧台、遥瞻九天。\n对真人蕊书亲授，已向南宫住长年。",
        "dynasty": "宋",
        "collection_info": null
    },
    {
        "title": "安平乐・安平乐慢 开琼筵",
        "author": "无名氏",
        "content": "开琼筵，庆佳辰。\n彩帟当中月华明。\n笙歌乐、如梦幻，望丹山彩凤，飞舞邃庭。\n遐艳异、寿杯同斟。\n抃舞讴歌浃欢声。\n方今永永太平。\n更衍多男，共集锦昌寿恩。",
        "dynasty": "宋",
        "collection_info": null
    },
    {
        "title": "爱月夜眠迟慢 禁鼓初敲",
        "author": "无名氏",
        "content": "禁鼓初敲，觉六街夜悄，车马人稀。\n暮天澄淡，云收雾卷，亭亭皎月如珪。\n冰轮碾出遥空，无私照临千里。\n最堪怜、有情风，送得丹桂香微。\n唯愿素魄长圆，把流霞对饮，满泛觥卮。\n醉凭栏处、赏玩不忍，辜却好景良时。\n清歌妙舞连宵，踟蹰懒入罗帏。\n任佳人、尽嗔我，爱月每夜眠迟。",
        "dynasty": "宋",
        "collection_info": null
    },
    {
        "title": "惜花春起早慢 向春来",
        "author": "无名氏",
        "content": "向春来，睹林园，绣出满槛鲜萼。\n流莺海棠枝上弄舌，紫燕飞绕池阁。\n三眠细柳，垂万条、罗带柔弱。\n为思量，昨夜去看花，犹自斑驳。\n须拌尽日樽前，当媚景良辰，且恁欢谑。\n更阑夜深秉烛，对花酌、莫辜轻喏。\n邻鸡唱晓，惊觉来、连忙梳掠。\n向西园、惜群葩，恐怕狂风吹落。",
        "dynasty": "宋",
        "collection_info": null
    },
    {
        "title": "千秋岁令・千秋岁引 想风流态",
        "author": "无名氏",
        "content": "想风流态，种种般般媚。\n恨别离时大容易。\n香笺欲写相思意。\n相思泪滴香笺字。\n画堂深，银烛暗，重门闭。\n似当日、欢娱何日遂。\n愿早早相逢重设誓。\n美景良辰莫轻拌，鸳鸯帐里鸳鸯被。\n鸳鸯枕上鸳鸯睡。\n似恁地，长恁地，千秋岁。",
        "dynasty": "宋",
        "collection_info": null
    },
    {
        "title": "风中柳令・谢池春 爱鬓云长",
        "author": "无名氏",
        "content": "爱鬓云长，惜眉山，寻乍相见，一时眠起。\n为伊尚验，未欲将言相戏。\n早樽前、会人深意。\n霎时间阻，眼儿早巴巴地。\n便也解、封题相寄。\n怎生是款曲，终成连理。\n管胜如、旧来识底。",
        "dynasty": "宋",
        "collection_info": null
    },
    {
        "title": "汉宫春慢・汉宫春 春日迟迟",
        "author": "无名氏",
        "content": "春日迟迟。\n称游人、尽日赏燕芳菲。\n新荷泛水，渐入夏景云奇。\n炎光易息，又早是、零落风西。\n白露点，黄金菊蕊，朝云暮雪霏霏。\n光阴迅速如飞。\n邀酒朋共欢，且恁开眉。\n清歌妙舞，更兼玉管瑶篪。\n人生易老，遇太平、且乐嬉嬉。\n莫待解，朱颜顿觉，年来不似当时。",
        "dynasty": "宋",
        "collection_info": null
    },
    {
        "title": "花心动慢・花心动 暑逼芳襟",
        "author": "无名氏",
        "content": "暑逼芳襟，甚全无因依，便教人恶。\n赖有枕溪百尺，朱楼映日，数重香箔。\n驮冰围定犹嫌暖，红日绽、雨收残脚。\n漫试取，红绡弄雪，碎琼推削。\n妆罢低云未稤。\n叶叶地仙衣，剪轻裁薄。\n汗洒泪珠，急捧金盘，向前颗颗盛却。\n凤凰双扇相交扇，越撋就、越腰肢弱。\n待做个、青纱罩儿罩着。",
        "dynasty": "宋",
        "collection_info": null
    },
    {
        "title": "行香子慢 瑞景光融",
        "author": "无名氏",
        "content": "瑞景光融。\n换中天霁烟、佳气葱葱。\n皇居崇壮丽，金碧辉空。\n彤霄外、瑶殿深处，帘卷花影重重。\n迎步辇、几簇真仙，贺庆寿新宫。\n方逢。\n圣主飞龙。\n正休盛大宁，朝野欢同。\n何妨宴赏，奉宸意慈容。\n韶音按、露觞将进，蕙炉飘馥香浓。\n长愿承颜，千秋万岁，明月清风。",
        "dynasty": "宋",
        "collection_info": null
    },
    {
        "title": "雨中花慢 宴阙倚栏郊外",
        "author": "无名氏",
        "content": "宴阙倚栏郊外，乍别芳姿，醉登长陌。\n渐觉联绵离绪，淡薄秋色。\n宝马频嘶，寒蝉晚、正伤行客。\n念少年踪迹。\n风流声价，泪珠偷滴。\n从前与、酒朋花侣，镇赏画楼瑶席。\n今夜里、清风明月，水村山驿。\n往事悠悠似梦，新愁苒苒如织。\n断肠望极。\n重逢何处，暮云凝碧。",
        "dynasty": "宋",
        "collection_info": null
    },
    {
        "title": "迎春乐令・迎春乐 神州丽景春先到",
        "author": "无名氏",
        "content": "神州丽景春先到。\n看看是、韶光早。\n园林深处东风过，红杏里、莺声好。\n漠漠青烟远远道。\n触目是、绿杨芳草。\n莫惜醉重游，逡巡又、年华老。",
        "dynasty": "宋",
        "collection_info": null
    },
    {
        "title": "西江月慢 烟笼细柳",
        "author": "无名氏",
        "content": "烟笼细柳，映粉墙、垂丝轻袅。\n正岁稍暖律风和，装点后苑台沼。\n见乍开、桃若燕脂染，便须信、江南春早。\n又数枝、零乱残花，飘满地、未曾扫。\n幸到此、芳菲时渐好。\n恨间阻、佳期尚杳。\n听几声、云里悲鸿，动感怨愁多少。\n谩送目、层阁天涯远，甚无人、音书来到。\n又只恐、别有深情，盟言忘了。",
        "dynasty": "宋",
        "collection_info": null
    },
    {
        "title": "游月宫令 当今圣主座龙楼",
        "author": "无名氏",
        "content": "当今圣主座龙楼，圣寿应天长，实钱喷香烟，玄宗游月宫。\n海晏河清，盛朝侍，群臣喜呼万岁，万人民，开乐业，愿吾皇、增福寿。",
        "dynasty": "宋",
        "collection_info": null
    },
    {
        "title": "桂枝香慢・桂枝香 暖风迟日",
        "author": "无名氏",
        "content": "暖风迟日，正韶阳时节，淑景明媚。\n一霎雨打红桃，花落满地。\n□闺独坐帘高卷，困春容、懒临香砌。\n自从檀郎，金门献赋，不绝朱翠。\n闻上国、才有书回，应贤良明庭，已擢高第。\n拆破香笺，离恨却成新喜。\n早教宴罢琼林苑，愿归来、永同连理。\n这回良夜，从他桂枝，香惹鸳被。",
        "dynasty": "宋",
        "collection_info": null
    },
    {
        "title": "庆金枝令・庆金枝 莫惜金缕衣",
        "author": "无名氏",
        "content": "莫惜金缕衣。\n劝君惜、少年时。\n花开堪折直须折，莫待折空枝。\n一朝杜宇才鸣后，便从此、歇芳菲。\n有花有酒且开眉。\n莫待满头丝。",
        "dynasty": "宋",
        "collection_info": null
    },
    {
        "title": "百宝妆・新雁过妆楼 一抹弦器",
        "author": "无名氏",
        "content": "一抹弦器，初宴画堂，琵琶人把当头。\n髻云腰素，仍占绝风流。\n轻拢慢拈，生情艳态，翠眉黛颦，无愁谩似愁。\n变新声曲，自成获索，共听一奏梁州。\n弹到遍急敲颖，分明似语，争知指面纤柔。\n坐中无语，惟断续金虬。\n曲终暗会王孙意，转步莲、徐徐卸凤钩。\n捧瑶觞，为喜知音，劝佳人、沉醉迟留。",
        "dynasty": "宋",
        "collection_info": null
    },
    {
        "title": "满朝欢令 未央宫阙丹霞住",
        "author": "无名氏",
        "content": "未央宫阙丹霞住。\n十二玉楼挥锦绣。\n云开雉扇卷珠帘，烟粉龙香添瑞兽。\n瑶觞一举箫韶奏。\n环佩千官齐拜首。\n南山翠应北华高，共献君王千万岁。",
        "dynasty": "宋",
        "collection_info": null
    },
    {
        "title": "天下乐令・减字木兰花 寿星明久",
        "author": "无名氏",
        "content": "寿星明久。\n寿曲高歌沉醉后。\n寿烛荧煌。\n手把金炉，燃一寿香。\n满斟寿酒。\n我意殷勤来祝寿。\n问寿如何。\n寿比南山福更多。",
        "dynasty": "宋",
        "collection_info": null
    },
    {
        "title": "感恩多令・山花子 罗帐半垂门半开",
        "author": "无名氏",
        "content": "罗帐半垂门半开。\n残灯孤月照窗台。\n北斗渐移天欲曙、漏更催。\n携手劝君离别酒，泪和红粉滴金杯。\n呜咽问君今夜去、几时回。",
        "dynasty": "宋",
        "collection_info": null
    },
    {
        "title": "解佩令 脸儿端正",
        "author": "无名氏",
        "content": "脸儿端正。\n心儿峭俊。\n眉儿长、眼儿入鬓。\n鼻儿隆隆，口儿小、舌儿香软。\n耳垛儿、就中红润。\n项如琼玉，发如云鬓。\n眉如削、手如春笋。\n奶儿甘甜，腰儿细、脚儿去紧。\n那些儿、更休要问。",
        "dynasty": "宋",
        "collection_info": null
    },
    {
        "title": "沁园春 道过江南",
        "author": "无名氏",
        "content": "道过江南，泥墙粉壁，石具在前。\n述某州某县，某乡某里，住何人地，佃何人田。\n气象萧条，生灵憔悴，经略从来未必然。\n惟何甚，为官为已，不把人怜。\n思量几许山川。\n况土地分张又百年。\n正西蜀巉岩，云迷鸟道，两淮清野，日警狼烟。\n宰相弄权，奸人罔上，谁念干戈未息肩。\n掌大地，何须经理，万取千焉。",
        "dynasty": "宋",
        "collection_info": null
    },
    {
        "title": "糖多令・唐多令 天上谪星班",
        "author": "无名氏",
        "content": "天上谪星班。\n青牛初度关。\n幻出蓬莱新院宇，花外竹，竹边山。\n轩冕傥来闲。\n人生闲最难。\n算真闲、不到人间。\n一半神仙先占取，留一半、与公闲。",
        "dynasty": "宋",
        "collection_info": null
    },
    {
        "title": "长相思 去年秋",
        "author": "无名氏",
        "content": "去年秋。\n今年秋。\n湖上人家乐复忧。\n西湖依旧流。\n吴循州。\n贾循州。\n十五年前一转头。\n人生放下休。",
        "dynasty": "宋",
        "collection_info": null
    },
    {
        "title": "祝英台近 掩琵琶",
        "author": "无名氏",
        "content": "掩琵琶，临别语，把酒泪如洗。\n似恁春时，仓卒去何意。\n牡丹恰则开园，荼䕷厮句，便下得、一帆千里。\n好无谓。\n复道明日行呵，如何恋得你。\n一叶船儿，休要更沉醉。\n后梅子青时，杨花飞絮，侧耳听，喜鹊□哩。",
        "dynasty": "宋",
        "collection_info": null
    },
    {
        "title": "汉宫春 横吹声沉",
        "author": "无名氏",
        "content": "横吹声沉，倚危楼红日，江转天斜。\n黄尘边火澒洞，何处吾家。\n胎禽怨夜，半乘风、玄露丹霞。\n先生笑，飞空一剑，东风犹自天涯。\n情知道山中好，早翠嚣含隐，瑶草新芽。\n青溪故人信断，梦逐飙车。\n干坤星火，归来兮、煮石煎砂。\n回首处、幅巾蒲帐，云边独笑桃花。",
        "dynasty": "宋",
        "collection_info": null
    },
    {
        "title": "水调歌头 握虎符",
        "author": "无名氏",
        "content": "握虎符，持玉节，佩金鱼。\n三十正当方面，此事世间无。\n寄语东淮父老，夺我诗书元帅，于汝抑安乎。\n早早归廊庙，天下尽欢娱。",
        "dynasty": "宋",
        "collection_info": null
    },
    {
        "title": "失调名 夜深青女湿微妆",
        "author": "无名氏",
        "content": "夜深青女湿微妆。",
        "dynasty": "宋",
        "collection_info": null
    },
    {
        "title": "失调名 曾教入夜月添白",
        "author": "无名氏",
        "content": "曾教入夜月添白。",
        "dynasty": "宋",
        "collection_info": null
    },
    {
        "title": "失调名 自有松篁为伴侣",
        "author": "无名氏",
        "content": "自有松篁为伴侣。",
        "dynasty": "宋",
        "collection_info": null
    },
    {
        "title": "忆秦娥 烟漠漠",
        "author": "无名氏",
        "content": "烟漠漠。\n水天摇荡蓬莱阁。\n蓬莱阁，朱甍碧瓦，半浸寥廓。\n三山谩有长生药。\n茫茫云海风涛恶。\n风涛恶。\n仙槎不见，暮沙潮落。",
        "dynasty": "宋",
        "collection_info": null
    },
    {
        "title": "失调名 汉宫梳罢女真妆",
        "author": "无名氏",
        "content": "汉宫梳罢女真妆，望金仙、朝朝暮暮。",
        "dynasty": "宋",
        "collection_info": null
    },
    {
        "title": "失调名 愁烟恨粉",
        "author": "无名氏",
        "content": "愁烟恨粉。",
        "dynasty": "宋",
        "collection_info": null
    },
    {
        "title": "失调名 三生春梦",
        "author": "无名氏",
        "content": "三生春梦。",
        "dynasty": "宋",
        "collection_info": null
    },
    {
        "title": "减字木兰花 舞台歌院",
        "author": "无名氏",
        "content": "舞台歌院。\n雨后西风寒翦翦。\n翠掩屏风。\n花与残霞一样红。\n宫裀隐绣。\n香软巧随莲步绉。\n不怕露寒。\n日日拼教醉画栏。",
        "dynasty": "宋",
        "collection_info": null
    },
    {
        "title": "虞美人 秋深犹带秋初热",
        "author": "无名氏",
        "content": "秋深犹带秋初热。\n未放秋香发。\n爱他楼下木芙蓉。\n妆罢三千美女、出唐宫。\n西湖虽小风光胜。\n分得钱塘景。\n这些林木这些山。\n恰似三贤堂后、凭阑干。",
        "dynasty": "宋",
        "collection_info": null
    },
    {
        "title": "念奴娇 晓来雨过",
        "author": "无名氏",
        "content": "晓来雨过，见三点两点，催花开却。\n满目园林如锦绣，低亚阑干西角。\n魏紫风流，姚黄妖艳，桃李皆粗俗。\n金刀翦下，燕鸳窥妒惊愕。\n雅称似玉人人，淡妆才罢，粉衬胭脂薄。\n蝉翼轻笼云鬓巧，斜插一枝红萼。\n睡足杨妃，醉沉西子，娇困铅华落。\n多情风蝶，晚来犹更随着。",
        "dynasty": "宋",
        "collection_info": null
    },
    {
        "title": "望江南・忆江南 左右字",
        "author": "无名氏",
        "content": "左右字，从古不曾闻。\n未必书生能点墨，安知荫子不能文。\n尔汝今朝。\n除去了，多谢圣明恩。\n既不可高谈阔论，又不敢藐视同群。\n但请换头巾。",
        "dynasty": "宋",
        "collection_info": null
    },
    {
        "title": "朝中措 与君同是饱齑盐",
        "author": "无名氏",
        "content": "与君同是饱齑盐。\n先达后何淹。\n任玉东西醉倒，明朝病酒厌厌。\n后年三月，凤池春满，雁塔名添。\n记取西风桂影，一枝先上银蟾。",
        "dynasty": "宋",
        "collection_info": null
    },
    {
        "title": "忆秦娥 花蹊侧",
        "author": "无名氏",
        "content": "花蹊侧。\n秦楼夜访金钗客。\n金钗客。\n江梅风韵，野棠颜色。\n尊前醉倒君休惜。\n不成去后空相忆。\n空相忆。\n山长水远，几时来得。",
        "dynasty": "宋",
        "collection_info": null
    },
    {
        "title": "失调名 往来与月为俦",
        "author": "无名氏",
        "content": "往来与月为俦，舒展和天也蔽。",
        "dynasty": "宋",
        "collection_info": null
    },
    {
        "title": "倚西楼 禁鼓初传时下打",
        "author": "无名氏",
        "content": "禁鼓初传时下打。\n虚过清风明月夜。\n眼如鱼目几曾干，心似酒旗终日挂。\n银汉低垂星斗斜。\n院宇空寥烛卸。\n西楼萧洒有谁知，教我独自上来、独自下。",
        "dynasty": "宋",
        "collection_info": null
    },
    {
        "title": "捣练子 云鬓乱",
        "author": "无名氏",
        "content": "云鬓乱，晚妆残。\n带恨眉儿远岫攒。\n斜托香腮春笋懒，为谁和泪倚阑干。",
        "dynasty": "宋",
        "collection_info": null
    },
    {
        "title": "长相思 花满枝",
        "author": "无名氏",
        "content": "花满枝。\n柳满枝。\n眼底春光似旧时。\n燕归人未归。\n泪沾衣。\n酒沾衣。\n烦恼长多欢事稀。\n此情风月知。",
        "dynasty": "宋",
        "collection_info": null
    },
    {
        "title": "乌夜啼 都无一点残红",
        "author": "无名氏",
        "content": "都无一点残红。\n夜来风。\n底事东君归去、太匆匆。\n桃花醉。\n梨花泪。\n总成空。\n断送一年春在、绿阴中。",
        "dynasty": "宋",
        "collection_info": null
    },
    {
        "title": "乌夜啼 一弯月挂危楼",
        "author": "无名氏",
        "content": "一弯月挂危楼。\n似藏钩。\n醉里不知黄叶、报新秋。\n征鸿断。\n归云乱。\n远峰愁。\n愁见绿杨凝恨、在江头。",
        "dynasty": "宋",
        "collection_info": null
    },
    {
        "title": "捣练子 林下路",
        "author": "无名氏",
        "content": "林下路，水边亭。\n凉吹水面散馀酲。\n小藤床、随意横。\n暗记得、旧时经。\n翠荷闹雨做秋声。\n恁时节、不怕听。",
        "dynasty": "宋",
        "collection_info": null
    },
    {
        "title": "生查子 闲倚曲屏风",
        "author": "无名氏",
        "content": "闲倚曲屏风，试写相思字。\n不道极多情，却是浑无思。\n笑近短墙阴，抛个青梅子。\n苔上印钩弯，邂逅难忘此。",
        "dynasty": "宋",
        "collection_info": null
    },
    {
        "title": "贺圣朝影・添声杨柳枝 雪满长安酒价高",
        "author": "无名氏",
        "content": "雪满长安酒价高。\n度寒宵。\n身轻不要鹔鹴袍。\n醉红娇。\n花月暗成离别恨，梦无憀。\n起来春信惹梅梢。\n又魂消。",
        "dynasty": "宋",
        "collection_info": null
    },
    {
        "title": "莫思归・抛球乐 花满名园酒满觞",
        "author": "无名氏",
        "content": "花满名园酒满觞。\n且开笑口对秾芳。\n秋千风暖鸾钗亸，绮陌春深翠袖香。\n莫惜黄金贵，日日须教贳酒尝。",
        "dynasty": "宋",
        "collection_info": null
    },
    {
        "title": "点绛唇 蹴罢秋千",
        "author": "无名氏",
        "content": "蹴罢秋千，起来慵整纤纤手。\n露浓花瘦。\n薄汗轻衣透。\n见客入来，袜刬金钗溜。\n和羞走。\n倚门回首。\n却把青梅嗅。",
        "dynasty": "宋",
        "collection_info": null
    },
    {
        "title": "减字木兰花 春融酒困",
        "author": "无名氏",
        "content": "春融酒困。\n一寸横波千里恨。\n着处芳菲。\n蝶与莺情醉自迷。\n敧云妥翠。\n冷落金屏山十二。\n低抱琵琶。\n月向黄昏日又斜。",
        "dynasty": "宋",
        "collection_info": null
    },
    {
        "title": "菩萨蛮 昔年曾伴花前醉",
        "author": "无名氏",
        "content": "昔年曾伴花前醉。\n今年空洒花前泪。\n花有再荣时。\n人无重见期。\n故人情义重。\n不忍营新宠。\n日月有盈亏。\n妾心无改移。",
        "dynasty": "宋",
        "collection_info": null
    },
    {
        "title": "谒金门 山无数",
        "author": "无名氏",
        "content": "山无数。\n遮断故人何处。\n见说阑舟独系住。\n溪边红叶树。\n忆着前时欢遇。\n惹起今番愁绪。\n怎得西风吹泪去。\n阳台为暮雨。",
        "dynasty": "宋",
        "collection_info": null
    },
    {
        "title": "更漏子 解语花",
        "author": "无名氏",
        "content": "解语花，断肠草。\n谙尽风流烦恼。\n欢会少，别离多。\n此情无奈何。\n帐前灯，窗间月。\n记得那□时节。\n绣被剩，画屏空。\n如今在梦中。",
        "dynasty": "宋",
        "collection_info": null
    },
    {
        "title": "镜中人・相思引 柳烟浓",
        "author": "无名氏",
        "content": "柳烟浓，梅雨润。\n芳草绵绵离恨。\n花坞风来几阵。\n罗袖沾春粉。\n独上小楼迷远近。\n不见浣溪人信。\n何处笛声飘隐隐。\n吹断相思引。",
        "dynasty": "宋",
        "collection_info": null
    },
    {
        "title": "眼儿媚 惨云愁雾罩江天",
        "author": "无名氏",
        "content": "惨云愁雾罩江天。\n呵手卷帘看。\n蒙茸柳絮，万千蝴蝶，飞过危栏。\n后庭一树瑶华缀，零乱暗香残。\n今番桂影，也应寒重，不放新弯。",
        "dynasty": "宋",
        "collection_info": null
    },
    {
        "title": "眼儿媚 忆从溪上得相逢",
        "author": "无名氏",
        "content": "忆从溪上得相逢。\n樽酒两心同。\n梅缄香雪，竹摇寒月，柳探春风。\n而今总是消魂处，冷落半床空。\n梦迷狂蝶，喜占干鹊，愁望飞鸿。",
        "dynasty": "宋",
        "collection_info": null
    },
    {
        "title": "眼儿媚 平生几度怨长亭",
        "author": "无名氏",
        "content": "平生几度怨长亭。\n不似这番深。\n霜收水瘦，风流帆饱，怎忍轻分。\n栏干倚遍慵归去，独自个黄昏。\n荷横钗股，柳垂裙带，总是销魂。",
        "dynasty": "宋",
        "collection_info": null
    },
    {
        "title": "乌夜啼 水漫汀洲新绿",
        "author": "无名氏",
        "content": "水漫汀洲新绿，云开崦嶂微青。\n残红不见成阴后，鶗鴂寂无声。\n笑傲坡诗一梦，风流杜牧三生。\n西湖依旧人中意，来去竟难凭。",
        "dynasty": "宋",
        "collection_info": null
    },
    {
        "title": "与团圆・喜团圆 绞绡雾縠",
        "author": "无名氏",
        "content": "绞绡雾縠，没多重数，紧拟偷怜。\n孜孜觑着，算前生、只结得眼因缘。\n眼是心媒，心为情本，里外勾连。\n天还有意，不违人愿，与个团圆。",
        "dynasty": "宋",
        "collection_info": null
    },
    {
        "title": "花前饮 雨馀天色渐寒渗",
        "author": "无名氏",
        "content": "雨馀天色渐寒渗。\n海棠绽、胭脂如锦。\n告你休看书，共我花前饮。\n皓月穿帘未成寝。\n篆香透、鸳衾双枕。\n似恁天色时，你道是、好做甚。",
        "dynasty": "宋",
        "collection_info": null
    },
    {
        "title": "转调贺圣朝・贺圣朝 渐觉一日",
        "author": "无名氏",
        "content": "渐觉一日，浓如一日，不比寻常。\n若知人、未伊瘦损，成病又何妨。\n相思到了，不成模样，收泪千行。\n把从前泪，来做水流，也流到伊行。",
        "dynasty": "宋",
        "collection_info": null
    },
    {
        "title": "西江月 昨夜轺车宿处",
        "author": "无名氏",
        "content": "昨夜轺车宿处，乱山深锁邮亭。\n烟溪霜叶颤秋声。\n不管愁人不听。\n枕冷安排难稳，衾寒重叠犹轻。\n凭谁说与那人人。\n报道衾寒枕冷。",
        "dynasty": "宋",
        "collection_info": null
    },
    {
        "title": "望江南・忆江南 这痴呆",
        "author": "无名氏",
        "content": "这痴呆，休恁泪涟涟。\n他是霸陵桥畔柳，千人攀了到君攀。\n刚甚别离难。\n荷上露，莫把作珠穿。\n水性本来无定度，这边圆了那边圆。\n终是不心坚。",
        "dynasty": "宋",
        "collection_info": null
    },
    {
        "title": "鹧鸪天 紫陌朱轮去似流",
        "author": "无名氏",
        "content": "紫陌朱轮去似流。\n丁香初结小银钩。\n凭阑试问秦楼路，瞥见纤纤十指柔。\n金约腕，玉搔头。\n尽教人看却佯羞。\n欲题红叶无流水，别是桃源一段愁。",
        "dynasty": "宋",
        "collection_info": null
    },
    {
        "title": "鹧鸪天 镇日无心扫黛眉",
        "author": "无名氏",
        "content": "镇日无心扫黛眉。\n临行愁见理征衣。\n樽前只恐伤郎意，阁泪汪汪不敢垂。\n停宝马，捧瑶卮。\n相斟相劝忍分离。\n不如饮待奴先醉，图得不知郎去时。",
        "dynasty": "宋",
        "collection_info": null
    },
    {
        "title": "遍地花 元是竹林旧伴侣",
        "author": "无名氏",
        "content": "元是竹林旧伴侣。\n去人日、偶相遇。\n笑卢同、狂怪尝茶，问子建、诗成几步。\n忆去年、乞巧同欢，把琴弦、细细与说。\n伤你爱四勾三，生下五男二女。",
        "dynasty": "宋",
        "collection_info": null
    },
    {
        "title": "红窗迥 富春坊",
        "author": "无名氏",
        "content": "富春坊，好景致。\n两岸尽是、歌姬舞妓。\n引调得、上界神仙，把凡心都起。\n内有丙丁并壬癸。\n这两尊神，为你争些口气。\n火星道，我待逞些神通，不怕你是水。",
        "dynasty": "宋",
        "collection_info": null
    },
    {
        "title": "小重山 络纬声残织翠丝",
        "author": "无名氏",
        "content": "络纬声残织翠丝。\n金风剪不断、雁来时。\n梦回缄泪寄征衣。\n寒到早，应怪寄衣迟。\n心事有谁知。\n黄昏常立尽、暗萤飞。\n秋来无处不生悲。\n情脉脉，月转辘轳西。",
        "dynasty": "宋",
        "collection_info": null
    },
    {
        "title": "撷芳词 风摇荡",
        "author": "无名氏",
        "content": "风摇荡，雨蒙茸。\n翠条柔弱花头重。\n春衫窄。\n香肌湿。\n记得年时，共伊曾摘。\n都如梦。\n何曾共。\n可怜孤似钗头凤。\n关山隔。\n晚云碧。\n燕儿来也，又无消息。",
        "dynasty": "宋",
        "collection_info": null
    },
    {
        "title": "拨棹子 烟姿媚",
        "author": "无名氏",
        "content": "烟姿媚，冰容薄。\n芳蕖嫩、隐映新萍池阁。\n撷英人去后，清香微绽，透真珠帘幕。\n似无语含情垂彩佩，戏芳阴，渐许纤鲜相托。\n西风直须爱惜，看看浓艳，伴秋光零落。",
        "dynasty": "宋",
        "collection_info": null
    },
    {
        "title": "香山会 向神前发愿",
        "author": "无名氏",
        "content": "向神前发愿，烧香做咒。\n断了去、娼家吃酒。\n果子钱早是遭他毒手。\n更一个、瓶儿渗漏。\n才斟两盏三盏，早斟不勾。\n又添和、薄漓半斗。\n奴哥有我，奴哥道有。\n有我时、当面荡酒。",
        "dynasty": "宋",
        "collection_info": null
    },
    {
        "title": "品令 急雨惊秋晓",
        "author": "无名氏",
        "content": "急雨惊秋晓。\n今岁较、秋风早。\n一觞一咏，更须莫负、晚风残照。\n可惜莲花已谢，莲房尚小。\n汀苹岸草。\n怎称得、人情好。\n有些言语，也待醉折，荷花向道。\n道与荷花，人比去年总老。",
        "dynasty": "宋",
        "collection_info": null
    },
    {
        "title": "御街行 霜风渐紧寒侵被",
        "author": "无名氏",
        "content": "霜风渐紧寒侵被。\n听孤雁、声嘹唳。\n一声声送一声悲，云淡碧天如水。\n披衣起。\n告雁儿略住，听我些儿事。\n塔儿南畔城儿里。\n第三个、桥儿外。\n濒河西岸小红楼，门外梧桐雕砌。\n请教且与，低声飞过，那里有、人人无寐。",
        "dynasty": "宋",
        "collection_info": null
    },
    {
        "title": "惜寒梅 看尽千花",
        "author": "无名氏",
        "content": "看尽千花，爱寒梅暗与、雪期霜约。\n雅态香肌，迥有天然淡泊。\n五侯园囿姿游乐。\n凭阑处、重开绣幕。\n秦娥妆罢，遥相纵，艳过京洛。\n天涯再见素萼。\n似凝然向人，玉容寂寞。\n江上飘零，怎把芳心付托。\n那堪风雨夜来恶。\n便减动、一分瘦削。\n直须沉醉，尤香殢云，莫待改落。",
        "dynasty": "宋",
        "collection_info": null
    },
    {
        "title": "古阳关・阳关引 渭城朝雨",
        "author": "无名氏",
        "content": "渭城朝雨，一霎浥轻尘。\n更洒遍、客舍青青。\n弄柔凝、千缕柳色新。\n更洒遍，客舍青青，千缕柳色新。\n休烦恼。\n劝君更尽一杯酒，人生会少。\n自古富贵功名有定分。\n莫遣容仪瘦损。\n休烦恼，劝君更尽一杯酒，只恐怕、西出阳关，旧游如梦，眼前无故人。\n祗恐怕、西出阳关，眼前无故人。",
        "dynasty": "宋",
        "collection_info": null
    },
    {
        "title": "永遇乐 孤衾不暖",
        "author": "无名氏",
        "content": "孤衾不暖，静闻银漏，敧枕难稳。\n细想多情，多才多貌，总是多愁本。\n而今幽会难成，佳期顿阻，只恁萦方寸。\n知他莫是，今生共伊，此欢无分。\n寻思断肠肠断，珠泪搵了，依前重搵。\n终待临岐，分明说与，我这厌厌闷。\n得伊知后，教人成病。\n万种断也无限。\n只恐他、恁不分晓，谩劳瘦损。",
        "dynasty": "宋",
        "collection_info": null
    },
    {
        "title": "一萼红 断云漏日",
        "author": "无名氏",
        "content": "断云漏日，青阳布，渐入融和天气。\n糁缀夭桃，金绽垂杨，妆点亭台佳致。\n晓露染、风裁雨晕，是牡丹、偏称化工美。\n向此际会，未教一萼，红开鲜蕊。\n迤逦。\n渐成春意。\n放秀色妖艳，天真难比。\n粉惹蝶翅，香上蜂须，忍把芳心萦碎。\n争似便，移归深院，将绿盖青帏护风日。\n恁时节，占断与、偎红倚翠。",
        "dynasty": "宋",
        "collection_info": null
    },
    {
        "title": "霜叶飞 故宫秋晚馀芳尽",
        "author": "无名氏",
        "content": "故宫秋晚馀芳尽，轻阴闲淡池阁。\n凤泥银暗玳纹花，卷断肠帘幕。\n渐砌菊、遗金谢却，芙蓉才共清霜约。\n半弄蕊、冰绡波浅，拂胭脂、翠琼连并雕萼。\n应是曾倚东君，纵艳姿轻盈，映损丹杏红药。\n旋成深妒，判与西风，任从开落。\n况衰晚、渊明意薄。\n重阳羞对吟酌。\n待说与江梅，早傅粉匀香，慰伊萧索。",
        "dynasty": "宋",
        "collection_info": null
    },
    {
        "title": "檐前铁 悄无人",
        "author": "无名氏",
        "content": "悄无人，宿雨厌厌，空庭乍歇。\n听檐前、铁马戛叮当，敲破梦魂残结。\n丁年事，天涯恨，又早在心头咽。\n谁怜我、绮帘前，镇日鞋儿双跌。\n今番也、石人应下千行血。\n拟展青天，写作断肠文，难尽说。",
        "dynasty": "宋",
        "collection_info": null
    },
    {
        "title": "娇木笪・木笪 酒入愁肠",
        "author": "无名氏",
        "content": "酒入愁肠，谁信道、都做泪珠儿滴。\n又怎知道恁他忆。\n再相逢、瘦了才信得。",
        "dynasty": "宋",
        "collection_info": null
    },
    {
        "title": "小品 正天气凄凉",
        "author": "无名氏",
        "content": "正天气凄凉，鸣幽砌，向枕畔、偏恼愁心，尽夜苦吟。",
        "dynasty": "宋",
        "collection_info": null
    },
    {
        "title": "小品 戴花殢酒",
        "author": "无名氏",
        "content": "戴花殢酒，酒泛金樽，花枝满帽。\n笑歌醉拍手，戴花殢酒。",
        "dynasty": "宋",
        "collection_info": null
    },
    {
        "title": "鹧鸪天 全似丹青搵染成",
        "author": "无名氏",
        "content": "全似丹青搵染成。\n更将何物斗轻盈。\n雪因舞态羞频下，云为歌声不忍行。\n螺髻小，凤鞋轻。\n天边斗柄又斜横。\n水晶庭柱琉璃帐，客去同谁看月明。",
        "dynasty": "宋",
        "collection_info": null
    },
    {
        "title": "甘露滴乔松 沙堤露近",
        "author": "无名氏",
        "content": "沙堤露近，喜五年相遇，朱颜依旧。\n尽道名世半千，公望三九。\n是今日、富民侯。\n早生聚、考堂户口。\n谁欤兼致，文章燕许，歌辞苏柳。\n更饶万卷图书，把藤笈芸编，遍题青镂。\n一经传得，旧事韦平先后。\n试衮衮、数英游。\n问好事、如今能否。\n曲车正满，自酌太和春酒。",
        "dynasty": "宋",
        "collection_info": null
    },
    {
        "title": "满江红 雪共梅花",
        "author": "无名氏",
        "content": "雪共梅花，念动是、经年离拆。\n重会面、玉肌真态，一般标格。\n谁道无情应也妒，暗香埋没教谁识。\n却随风、偷入傍妆台，萦帘额。\n惊醉眼，朱成碧。\n随冷暖，分青白。\n叹朱弦冻折，高山音息。\n怅望关河无驿使，剡溪兴尽成陈迹。\n见似枝而喜对杨花，须相忆。",
        "dynasty": "宋",
        "collection_info": null
    },
    {
        "title": "念奴娇 天工谬巧",
        "author": "无名氏",
        "content": "天工谬巧，恁平地、推出崚嶒岩壁。\n虎跃龙骧飞凤翥，疑道补天馀石。\n洞壑穿云，来今往古，知是谁开辟。\n千年兰若，林峦隐映金碧。\n我兴邱壑尤长，朅来此境，惯蹑登山屐。\n适意人生随处好，何必岘南阳峄。\n谢傅东山，裴公绿野，俯仰俱陈迹。\n何如轻举，廓寥云外横笛。",
        "dynasty": "宋",
        "collection_info": null
    },
    {
        "title": "秦楼月・忆秦娥 春宵短",
        "author": "梁意娘",
        "content": "春宵短。\n香闺寂寞愁无限。\n愁无限。\n一声窗外，晓莺新啭。\n起来无语成娇懒。\n柔肠易断人难见。\n人难见。\n这些心绪，如何消遣。",
        "dynasty": "宋",
        "collection_info": null
    },
    {
        "title": "茶瓶儿 满地落花铺绣",
        "author": "梁意娘",
        "content": "满地落花铺绣。\n春色着人如酒。\n晓莺窗外啼杨柳。\n愁不奈、两眉频皱。\n关山杳。\n音尘悄。\n那堪是、昔年时候。\n盟言辜负知多少。\n对好景、顿成消瘦。",
        "dynasty": "宋",
        "collection_info": null
    },
    {
        "title": "西江月 一自东君去后",
        "author": "越娘",
        "content": "一自东君去后，几多恩爱暌离。\n频凝泪眼望乡畿。\n客路迢迢千里。\n顾我风情不薄，与君驿邸相随。\n参军虽死不须悲。\n幸有连枝同气。",
        "dynasty": "宋",
        "collection_info": null
    },
    {
        "title": "西江月 一种何其轻薄",
        "author": "张师师",
        "content": "一种何其轻薄，三眠情意偏多。\n飞花舞絮弄春和。\n全没些儿定个。\n踪迹岂容收拾，风流无处消磨。\n依依接取手亲挼。\n永结同心向我。",
        "dynasty": "宋",
        "collection_info": null
    },
    {
        "title": "西江月 谁道词高和寡",
        "author": "钱安安",
        "content": "谁道词高和寡，须知会少离多。\n三家本作一家和。\n更莫容他别个。\n且恁眼前同乐，休将饮里相磨。\n酒肠不奈苦揉挼。\n我醉无多酌我。",
        "dynasty": "宋",
        "collection_info": null
    },
    {
        "title": "南乡子 向晚出京关",
        "author": "张商英",
        "content": "向晚出京关。\n细雨微风拂面寒。\n杨柳堤边青草岸，堪观。\n只在人心咫尺间。\n酒饮盏须干。\n莫道浮生似等闲。\n用则逆理天下事，何难。\n不用云中别有山。",
        "dynasty": "宋",
        "collection_info": null
    },
    {
        "title": "南乡子 瓦钵与磁瓯",
        "author": "张商英",
        "content": "瓦钵与磁瓯。\n闲伴白云醉后休。\n得失事常贫也乐，无忧。\n运去英雄不自由。\n彭越与韩侯。\n盖世功名一土丘。\n名利有饵鱼吞饵，轮收。\n得脱那能更上钩。",
        "dynasty": "宋",
        "collection_info": null
    },
    {
        "title": "人娇 小苑藏春",
        "author": "徐都尉",
        "content": "小苑藏春，信道游人未见。\n花脸嫩、柳腰娇软。\n停觞缓引，正夕阳将晚。\n莺误入，蹴损海棠花片。\n只怅春心，当时露见，小楼外、曾劳目断。\n灯前料想。\n也肌心饱眼。\n从此去，萦心有人可惯。",
        "dynasty": "宋",
        "collection_info": null
    },
    {
        "title": "最高楼 蹇驴缓跨",
        "author": "崔木",
        "content": "蹇驴缓跨，迢递至京城。\n当此际，正芳春。\n芹泥融暖飞雏燕，柳条摇曳韵鹂庚。\n更那堪，迟日暖，晓风轻。\n算费尽、主人歌与酒，更费尽、青楼𥱧与筝。\n多少事，绊牵情。\n愧我品题无雅句，喜君歌咏有新声。\n愿从今，鱼比目，凤和鸣。",
        "dynasty": "宋",
        "collection_info": null
    },
    {
        "title": "虞美人 春来秋往何时了",
        "author": "崔木",
        "content": "春来秋往何时了。\n心事知多少。\n深深庭院悄无人。\n独自行来独坐、若为情。\n双旌声势虽云贵。\n终是谁存济。\n今宵已幸得人言。\n拟待劳烦神女、下巫山。",
        "dynasty": "宋",
        "collection_info": null
    },
    {
        "title": "虞美人 一从骨肉相抛了",
        "author": "黄舜英",
        "content": "一从骨肉相抛了。\n受了多多少。\n溪山风月属何人。\n到此思量、因甚不关情。\n而今虽道王孙贵。\n有事凭谁济。\n自从今夜得媒言。\n相见佳期无谓、隔关山。",
        "dynasty": "宋",
        "collection_info": null
    },
    {
        "title": "南乡子 闲步小楼前",
        "author": "贾奕",
        "content": "闲步小楼前。\n见个佳人貌类仙。\n暗想圣情浑似梦，追欢。\n执手兰房恣意怜。\n一夜说盟言。\n满掬沉檀喷瑞烟。\n报道早朝归去晚，回銮。\n留下鲛绡当宿钱。",
        "dynasty": "宋",
        "collection_info": null
    },
    {
        "title": "鹧鸪天 灯火楼台处处新",
        "author": "窃杯女子",
        "content": "灯火楼台处处新。\n笑携郎手御街行。\n回头忽听传呼急，不觉鸳鸯两处分。\n天表近，帝恩荣。\n琼浆饮罢脸生春。\n归来恐被儿夫怪，愿赐金杯作证明。",
        "dynasty": "宋",
        "collection_info": null
    },
    {
        "title": "念奴娇 桂魄澄辉",
        "author": "窃杯女子",
        "content": "桂魄澄辉，禁城内、万盏花灯罗列。\n无限佳人穿绣径，几多妖艳奇绝。\n凤烛交光，银灯相射，奏箫韶初歇。\n鸣鞘响处，万民瞻仰宫阙。\n妾自闺门给假，与夫携手，共赏元宵节。\n误到玉皇金殿砌，赐酒金杯满设。\n量窄从来，红凝粉面，尊见无凭说。\n假王金盏，免公婆责罚臣妾。",
        "dynasty": "宋",
        "collection_info": null
    },
    {
        "title": "鹧鸪天 竹引牵牛花满街",
        "author": "刘",
        "content": "竹引牵牛花满街。\n疏篱茅舍月光筛。\n琉璃盏内茅柴酒，白玉盘中簇豆梅。\n休懊恼，且开怀。\n平生赢得笑颜开。\n三千里地无知己，十万军中挂印来。",
        "dynasty": "宋",
        "collection_info": null
    },
    {
        "title": "菩萨蛮 平生只被今朝误",
        "author": "陈义",
        "content": "平生只被今朝误。\n今朝却把平生补。\n重午一年期。\n斋僧只待时。\n主人恩义重。\n两载蒙恩宠。\n清净得为僧。\n幽闲度此生。",
        "dynasty": "宋",
        "collection_info": null
    },
    {
        "title": "菩萨蛮 包中香黍分边角",
        "author": "陈义",
        "content": "包中香黍分边角。\n彩丝剪就交绒索。\n樽俎泛菖蒲。\n年年五月初。\n主人恩义重。\n对景承欢宠。\n何日玩山家。\n葵蒿三四花。",
        "dynasty": "宋",
        "collection_info": null
    },
    {
        "title": "苏幕遮 遇荒年",
        "author": "净端",
        "content": "遇荒年，每常见。\n就中今年，洪水皆淹遍。\n父母分离无可恋。\n幸望豪民，救取庄家汉。\n最堪伤，何忍见。\n古寺禅林，翻作悲田院。\n日夜烧香频□□，祷告皇天，救护开方便。",
        "dynasty": "宋",
        "collection_info": null
    },
    {
        "title": "浪淘沙 相对两衰翁",
        "author": "善珍",
        "content": "相对两衰翁。\n身似枯蓬。\n分飞吹聚谢天风。\n零落交游无一个，五十年中。\n生客语藏锋。\n不答阳聋。\n心期难话与儿童。\n共结庵招猿鹤侣，烟锁云封。",
        "dynasty": "宋",
        "collection_info": null
    },
    {
        "title": "浪淘沙 七十二年翁",
        "author": "善珍",
        "content": "七十二年翁。\n曾客吴中。\n清游占断水晶宫。\n几度藕花归棹晚，月渚烟钟。\n追记已陈踪。\n回首空蒙。\n恁高荒草夕阳同。\n欲问谢公歌舞地，落叶鸣蛩。",
        "dynasty": "宋",
        "collection_info": null
    },
    {
        "title": "望梅词・望梅 寸阴堪惜",
        "author": "善珍",
        "content": "寸阴堪惜。\n趁身强健去，结茅苍壁。\n错料事、临老方知，国师与高僧，二途俱失。\n识字吟诗，数不得、死生何益。\n看寒山着语，李杜也输，莫道元白。\n千年过如瞬息。\n共飞鸿缥缈，沉没空碧。\n问懒瓒、因甚遭逢，芋魁亦联翩，着名金石。\n遗臭流芳，老子勿、许多心力。\n旋消磨、数百瓮齑，掩关入寂。",
        "dynasty": "宋",
        "collection_info": null
    },
    {
        "title": "渔歌・渔父 南院嫡孙唯此个",
        "author": "李彭",
        "content": "南院嫡孙唯此个。\n西河狮子当门坐。\n绢扇清凉随手簸。\n君知么。\n无端吃棒休寻过。",
        "dynasty": "宋",
        "collection_info": null
    },
    {
        "title": "渔歌・渔父 掌握千差都照破",
        "author": "李彭",
        "content": "掌握千差都照破。\n石霜这汉难关锁。\n水出高源酬佛陀。\n哩棱逻。\n须弥作舞虚空和。",
        "dynasty": "宋",
        "collection_info": null
    },
    {
        "title": "渔歌・渔父 孤硬云峰无计较",
        "author": "李彭",
        "content": "孤硬云峰无计较。\n大愚滩上曾垂钓。\n佛法何曾愁烂了。\n桶箍爆。\n通身汗出呵呵笑。",
        "dynasty": "宋",
        "collection_info": null
    },
    {
        "title": "渔歌・渔父 万古黄龙真夭矫",
        "author": "李彭",
        "content": "万古黄龙真夭矫。\n斩新勘破台山媪。\n佛手驴蹄人不晓。\n无关窍。\n胡家一曲非凡调。",
        "dynasty": "宋",
        "collection_info": null
    },
    {
        "title": "渔歌・渔父 宝觉禅河波浩浩",
        "author": "李彭",
        "content": "宝觉禅河波浩浩。\n五湖衲子来求宝。\n忽坚拳头宜速道。\n茫然讨。\n难逃背触君须到。",
        "dynasty": "宋",
        "collection_info": null
    },
    {
        "title": "渔歌・渔父 贬剥诸方真净老",
        "author": "李彭",
        "content": "贬剥诸方真净老。\n顶门眼正形枯槁。\n一点深藏人莫造。\n由来妙。\n光明烜赫机锋峭。",
        "dynasty": "宋",
        "collection_info": null
    },
    {
        "title": "渔歌・渔父 积翠十年丹风穴",
        "author": "李彭",
        "content": "积翠十年丹风穴。\n当时亲得黄龙钵。\n掣电之机难把撮。\n真奇绝。\n分明水底天边月。",
        "dynasty": "宋",
        "collection_info": null
    },
    {
        "title": "渔歌・渔父 骂佛骂人新孟八",
        "author": "李彭",
        "content": "骂佛骂人新孟八。\n是非窟里和身拶。\n不惜眉毛言便发。\n门庭滑。\n红炉大韛能生效。",
        "dynasty": "宋",
        "collection_info": null
    },
    {
        "title": "渔歌・渔父 绝唱灵源求和寡",
        "author": "李彭",
        "content": "绝唱灵源求和寡。\n先牛寻得西家马。\n顾陆笔端难拟画。\n千林谢。\n吟风摆雪真萧洒。",
        "dynasty": "宋",
        "collection_info": null
    },
    {
        "title": "渔歌・渔父 选佛堂中川藞苴",
        "author": "李彭",
        "content": "选佛堂中川藞苴。\n衲僧卑孔头垂下。\n独秀握来无一把。\n杖头挂。\n从教四海禅徒讶。",
        "dynasty": "宋",
        "collection_info": null
    },
    {
        "title": "渔家傲 七坐道场三奉诏",
        "author": "无际道人",
        "content": "七坐道场三奉诏。\n空花水月何时了。\n小玉声中曾悟道。\n真堪笑。\n从来漫得儿孙好。\n辩涌海潮声浩浩。\n明如皓月当空照。\n飞锡西归云杳渺。\n巴猿啸。\n大家唱起还乡调。",
        "dynasty": "宋",
        "collection_info": null
    },
    {
        "title": "解佩令 修行之士",
        "author": "张伯端",
        "content": "修行之士，功勤不小。\n识五行、逆顺颠倒。\n妙理玄玄，玉炉中、龙蟠虎踞，金鼎内、炼成至宝。\n阳神雕体，杳杳冥冥，刹那间、游遍三岛。\n出入纯熟，按捺住、别寻玄妙。\n合真空，太虚是了。",
        "dynasty": "宋",
        "collection_info": null
    },
    {
        "title": "齐天乐 白云封断仙岩路",
        "author": "朱涣",
        "content": "白云封断仙岩路，重重洞深窈。\n翠竹笼烟，苍崖溅瀑，古木阴森回抱。\n坛空不老。\n锁一片莓苔，几丝莎草。\n试把桃源，较量风景是谁好。\n乘鸾人去已久，只今惟有，鹤飞猿啸。\n树拥香幢，泉敲玉佩，疑是群仙重到。\n尘氛可笑。\n久志慕丹台，梦思蓬岛。\n愿挹英游，细参梨与枣。",
        "dynasty": "宋",
        "collection_info": null
    },
    {
        "title": "满江红 揽辔埋轮",
        "author": "陈纪",
        "content": "揽辔埋轮，算不负、苍髯如戟。\n人争看、横秋一鹗，轩然健翼。\n只手为天行日月，寸怀与物同苏息。\n到于今、天定瘴云开，伊谁力。\n云霄路，金门客。\n念往事，情可极。\n把行藏细说，应无惭色。\n虹气上横牛斗剑，梅花不软心肠石。\n愿此行、珍重不赀躯，无瑕璧。",
        "dynasty": "宋",
        "collection_info": null
    },
    {
        "title": "念奴娇 凭高眺远",
        "author": "陈纪",
        "content": "凭高眺远，见凄凉海国，高秋云物。\n岛屿沉洋萍几点，漠漠天垂四壁。\n粟粒太虚，蜉蝣天地，怀抱皆冰雪。\n清风明月，坐中看我三杰。\n为爱暮色苍寒，天光上下，舣棹须明发。\n一片玻璃秋万顷，天外去帆明灭。\n招手仙人，拍肩居士，散我骑鲸发。\n钓鳌台上，叫云吹断残月。",
        "dynasty": "宋",
        "collection_info": null
    },
    {
        "title": "鹧鸪天 抛却功名弃却诗",
        "author": "无名氏",
        "content": "抛却功名弃却诗。\n从教身染气球泥。\n侵晨打�捌朐苹幔�际暮演筹落魄归。\n园苑里，粉墙西。\n佳人偷揭绣帘窥。\n高侵云汉垂肩久，低拂花梢下脚迟。",
        "dynasty": "宋",
        "collection_info": null
    },
    {
        "title": "西江月 健体安身可美",
        "author": "无名氏",
        "content": "健体安身可美，喜笑化食堪夸。\n更言一事实为佳。\n肥风瘦痨都罢。\n兼且时光似箭，更加景色难赊。\n名园等处乐奢华。\n一任佳人玩耍。",
        "dynasty": "宋",
        "collection_info": null
    },
    {
        "title": "鹧鸪天 不贪名利乐优游",
        "author": "无名氏",
        "content": "不贪名利乐优游。\n收转心猿踢气球。\n日享三餐朋友饭，夜眠一宿玉人缕。\n真快活，度春秋。\n从他乌兔走无休。\n或时戏耍名园里，或把长竿湖上游。",
        "dynasty": "宋",
        "collection_info": null
    },
    {
        "title": "西江月 蹴踘场中年少",
        "author": "无名氏",
        "content": "蹴踘场中年少，秋千架上佳人。\n三三两两趁芳辰。\n玩赏风光美景。\n日暖风和明媚，更加花草香馨。\n红颜移步出闺门，偷揭绣帘相认。",
        "dynasty": "宋",
        "collection_info": null
    },
    {
        "title": "鹧鸪天 虎掌葵花一锭银",
        "author": "无名氏",
        "content": "虎掌葵花一锭银。\n全凭巧匠弄精神。\n里肷外跨知高下，逼拐挑尖月一轮。\n欺强汉，灭村人。\n其间奥妙岂堪论。\n不问贵戚并公子，曾与区区并马行。",
        "dynasty": "宋",
        "collection_info": null
    },
    {
        "title": "鹧鸪天 巧匠园缝异样花",
        "author": "无名氏",
        "content": "巧匠园缝异样花。\n身轻体健实堪夸。\n能令公子精神爽，善诱王孙礼义加。\n宜富贵，逞奢华。\n一团和气遍天涯。\n宋祖昔日皆曾习，占断风流第一家。",
        "dynasty": "宋",
        "collection_info": null
    },
    {
        "title": "西江月 请知诸郡子弟",
        "author": "无名氏",
        "content": "请知诸郡子弟，尽是湖海高朋。\n今年神首赛齐云。\n别是一般风韵。\n来时向前参圣，然后疏上挥名。\n香金留下仿花人，必定气球取胜。",
        "dynasty": "宋",
        "collection_info": null
    },
    {
        "title": "鹧鸪天 轩辕起置号齐云",
        "author": "无名氏",
        "content": "轩辕起置号齐云。\n社祖西川妙道君。\n□□亲自裁成就，万古流传作玩珍。\n江湖客，听原因。\n今朝出狱见其真。\n来到圣前必撞案，诚将实艺向前呈。",
        "dynasty": "宋",
        "collection_info": null
    },
    {
        "title": "苏幕遮 水中金",
        "author": "无名氏",
        "content": "水中金，冲牛斗。\n玉锁金关，护法灵童守。\n赤水丹台龙虎走。\n万象森罗，勃勃投珠口。\n饮灵源，明火候。\n太乙炉开，丹熟神光透。\n浮名浮利终不久。\n下手速修。\n穷取无中有。",
        "dynasty": "宋",
        "collection_info": null
    },
    {
        "title": "满庭芳 玉笋京华",
        "author": "毕大节",
        "content": "玉笋京华，紫荷香润，宴闲密侍西清。\n碧幢金节，仍尹凤皇城。\n须信千龄庆遇，丹霄上、重叠恩荣。\n时多暇，湖山丽景，许酒乐升平。\n新春。\n逢诞日，莺花渐好，初过烧灯。\n想笙歌丛里，醉赏瑶觥。\n占尽人间福寿，行看取、稳赞机衡。\n貂蝉映，朱颜绿鬓，沙路马蹄轻。",
        "dynasty": "宋",
        "collection_info": null
    },
    {
        "title": "满庭芳 井络储精",
        "author": "毕大节",
        "content": "井络储精，岷江锺秀，挺生名世真贤。\n充闾佳气，非雾亦非烟。\n况值小春时候，蓂背下、八荚争妍。\n馀波在，九华父老，歌颂轓喧嗔。\n三年。\n书治最，南唐重赋，一旦俱蠲。\n此恩垂不朽，刻石流传。\n愿借沧溟为寿，玳筵上、满吸长川。\n从兹去，鸾坡凤阁，平步稳登仙。",
        "dynasty": "宋",
        "collection_info": null
    },
    {
        "title": "蝶恋花 四十年来身富贵",
        "author": "寇准",
        "content": "四十年来身富贵。\n游处烟霞，步履如平地。\n紫府丹台仙籍里，皆知独擅无双美。\n将相兼荣谁敢比。\n彩凤徊翔，重浴荀池水。\n位极人臣功济世，芬芳天下歌桃李。",
        "dynasty": "宋",
        "collection_info": null
    },
    {
        "title": "渔家傲 儒将不须躬甲胄",
        "author": "庞籍",
        "content": "儒将不须躬甲胄。\n指挥玉麈风云走。\n战罢挥毫飞捷奏。\n倾贺酒。\n三杯遥献南山寿。\n草软沙平春日透。\n萧萧下马长川逗。\n马上醉中山色秀。\n光一一。\n旌戈矛戟山前后。",
        "dynasty": "宋",
        "collection_info": null
    },
    {
        "title": "蝶恋花 紫府群仙名籍秘",
        "author": "晏殊",
        "content": "紫府群仙名籍秘。\n五色班龙，暂降人间世。\n海变沧田都不记。\n蟠桃一熟三千岁。\n露滴彩旌云绕秋，谁信壶中，别有笙歌地。\n门外落花随水逝。\n相看莫惜尊前醉。",
        "dynasty": "宋",
        "collection_info": null
    },
    {
        "title": "诉衷情 幕天席地斗豪奢",
        "author": "晏殊",
        "content": "幕天席地斗豪奢。\n歌妓捧红牙。\n从他醉醒醒醉，斜插满头花。\n车载酒，解貂贳。\n尽繁华。\n儿孙贤俊，家道荣昌，祝寿无涯。",
        "dynasty": "宋",
        "collection_info": null
    },
    {
        "title": "诉衷情 喧天丝竹韵融融",
        "author": "晏殊",
        "content": "喧天丝竹韵融融。\n歌唱画堂中。\n玲女世间希有，烛影夜摇红。\n一同笑，饮千锺。\n兴何穷。\n功成名遂，富足年康，祝寿如松。",
        "dynasty": "宋",
        "collection_info": null
    },
    {
        "title": "南乡子 朝觐俯尧阶",
        "author": "沈唐",
        "content": "朝觐俯尧阶。\n宠拜新恩天上回。\n欢动边城十万户，民怀。\n荣见旌旗却再来。\n清晓敞铃齐。\n庭下鸣鼍绮宴开。\n红袖两行频捧劝，金□。\n利市应销十二钗。",
        "dynasty": "宋",
        "collection_info": null
    },
    {
        "title": "蝶恋花 岳佐星储生佐圣",
        "author": "周起",
        "content": "岳佐星储生佐圣。\n真道宏才，济世功名盛。\n久践机衡宣密命。\n逢时力赞无为政。\n明主得贤朝野庆。\n昼按从容，帝宠何人并。\n早晚紫垣持国柄。\n民瞻共荷三台正。",
        "dynasty": "宋",
        "collection_info": null
    },
    {
        "title": "醉蓬莱 对亭台幽雅",
        "author": "杨绘",
        "content": "对亭台幽雅，水竹清虚，嫩凉轻透。\n碧沼红蕖，送香风盈袖。\n白首冯唐，诞辰同庆，上百分仙酎。\n鳌禁词垣，乌台谏省，昔游俱旧。\n千里长沙，五年湓浦，近捧丝纶，更藩移守。\n桂苑馀芳，有孙枝新秀。\n罗绮雍容，管弦松脆，愿拜延椿寿。\n岁岁年年，今朝启宴，欢荣良久。",
        "dynasty": "宋",
        "collection_info": null
    },
    {
        "title": "长寿乐 微寒应候",
        "author": "苏氏",
        "content": "微寒应候。\n望日远六远，阶蓂初秀。\n爱景欲挂扶桑，漏残银箭，杓回瑶斗。\n庆高闳此际，掌上一颗明珠剖。\n有令容淑德，归逢佳偶。\n到如今，昼锦满堂贵胄。\n荣耀，久步禁，一一金章绿绶。\n更值棠棣连阴，虎符熊轼，夹河分守。\n况青云咫尺，朝暮入承明后*看彩衣争献，兰盈玉酎。\n祝千龄，共指松椿比寿。",
        "dynasty": "宋",
        "collection_info": null
    },
    {
        "title": "万年欢 日暖霜红",
        "author": "苏氏",
        "content": "日暖霜红，画戟门开，锦筵歌振梁尘。\n正是慈闱熙熙，庆诞佳辰。\n象服鱼轩灿烂，喜高年、福禄长新。\n承颜处，朱紫相将，更兼华胄诜诜。\n家声未论王谢，有禁中颇牧，江左机云。\n雁字鸳行，雍容高步金门。\n况有子孙侍列，拥阶庭、玉洁兰熏。\n持芳醑，满酌瑶觞，竞祝遐寿千春。",
        "dynasty": "宋",
        "collection_info": null
    },
    {
        "title": "减字木兰花 寿星明久",
        "author": "王观",
        "content": "寿星明久。\n寿曲高歌沉醉后。\n寿烛荣煌。\n手把金炉爇寿香。\n满斟寿酒。\n我意殷勤来祝寿。\n问寿如何。\n寿比南山福更多。",
        "dynasty": "宋",
        "collection_info": null
    },
    {
        "title": "减字木兰花 花筵布巧",
        "author": "王观",
        "content": "花筵布巧。\n绿绕红□花枝闹。\n朵朵风流。\n好向尊前插满头。\n此花妖艳。\n愿得年年长相见。\n满劝金锺。\n祝寿如花岁岁红。",
        "dynasty": "宋",
        "collection_info": null
    },
    {
        "title": "减字木兰花 天之美禄",
        "author": "王观",
        "content": "天之美禄。\n会饮思量平生福。\n一硕刘伶，五斗将来且解酲。\n百年长解。\n三万六千能几日。\n劝饮瑶觞。\n祝寿不如岁月长。",
        "dynasty": "宋",
        "collection_info": null
    },
    {
        "title": "减字木兰花 红牙初展",
        "author": "王观",
        "content": "红牙初展。\n象板如云遮娇面。\n曲按宫商。\n声遏行云绕画梁。\n正当衮遍。\n休唱阳关人肠断。\n劝饮流霞。\n祝寿千年转更加。",
        "dynasty": "宋",
        "collection_info": null
    },
    {
        "title": "减字木兰花 多愁早老",
        "author": "王观",
        "content": "多愁早老。\n着甚由来闲烦恼。\n休管浮名。\n安乐身康似宝珍。\n酒逢知己，好向尊前朝日醉。\n满劝瑶觥。\n祝寿如山岁岁青。",
        "dynasty": "宋",
        "collection_info": null
    },
    {
        "title": "减字木兰花 今晨佳宴",
        "author": "王观",
        "content": "今晨佳宴。\n昨夜南极星光现。\n鹤舞青霁，丹凤呈祥瑞气飘。\n仙书来诏。\n绿鬓朱颜长不老。\n满劝香醪。\n祝寿如云转转高。",
        "dynasty": "宋",
        "collection_info": null
    },
    {
        "title": "减字木兰花 角声三品",
        "author": "王观",
        "content": "角声三品。\n银漏更残将欲尽。\n盏盏华筵。\n玉粒琼瓯散又圆。\n知君洪量。\n不用推辞须一上。\n满劝殷勤。\n祝寿如同福禄星。",
        "dynasty": "宋",
        "collection_info": null
    },
    {
        "title": "减字木兰花 新秋气肃",
        "author": "王观",
        "content": "新秋气肃。\n此时仙翁曾诞育。\n禀赋应遍。\n绿□朱颜似少年。\n阶庭兰玉。\n行见儿孙俱曳绿。\n更祝遐龄。\n愿比壮椿过八千。",
        "dynasty": "宋",
        "collection_info": null
    },
    {
        "title": "减字木兰花 百年能几",
        "author": "王观",
        "content": "百年能几。\n似数巡环无了日。\n有限时光。\n玉兔金鸟晓夜忙。\n幸逢清世。\n最好排筵斟绿蚁。\n满捧金蕉。\n祝寿如松永不凋。",
        "dynasty": "宋",
        "collection_info": null
    },
    {
        "title": "减字木兰花 三皇五帝",
        "author": "王观",
        "content": "三皇五帝。\n古代英雄闲争气。\n勇猛韩彭。\n十大功劳空有名。\n休谈人我。\n大限催煎如何亸。\n前酌觥舡。\n祝寿如同海月圆。",
        "dynasty": "宋",
        "collection_info": null
    },
    {
        "title": "减字木兰花 春光景媚",
        "author": "王观",
        "content": "春光景媚。\n花褪残红炎天气。\n蝉噪高枝。\n雁叫长空雪乱飞。\n四时如箭。\n八节忙忙频改换。\n满捧金彝。\n祝寿如同海岳齐。",
        "dynasty": "宋",
        "collection_info": null
    },
    {
        "title": "减字木兰花 才鸣□鼓",
        "author": "王观",
        "content": "才鸣□鼓。\n曲奏仙音如乐府。\n美似梨园。\n一派箫韶列玳筵。\n使人清耳。\n满尘宾朋皆欢喜。\n劝饮金荷。\n祝寿延长福更多。",
        "dynasty": "宋",
        "collection_info": null
    },
    {
        "title": "沁园春 情若连环",
        "author": "苏轼",
        "content": "情若连环，恨如流水，甚时是休。\n也不须惊怪，沈郎易瘦，也不须惊怪，潘鬓先愁。\n总是难禁，许多魔难，奈好事教人不自由。\n空追想，念前欢杳杳，后会悠悠。\n凝眸。\n悔上层楼。\n谩惹起、新愁与旧愁。\n向彩笺写遍，相思字了，重重封卷，密寄书邮。\n料到伊行，时时开看，一看一回和泪收。\n须知道，□这般病染，两处心头。",
        "dynasty": "宋",
        "collection_info": null
    },
    {
        "title": "人娇 解了痴绦",
        "author": "无名氏",
        "content": "解了痴绦，泼煞闷火。\n眉尖上、放闲愁锁。\n高来不可，低来不可，莫是人间剩我一个。\n富贵谩人，功名赚我。\n且舞个采莲曲破。\n红裙腰细，醁醅盏大，须占取、名花艳中醉卧。",
        "dynasty": "宋",
        "collection_info": null
    },
    {
        "title": "定风波 痛饮形骸骑蹇驴",
        "author": "无名氏",
        "content": "痛饮形骸骑蹇驴。\n葛巾不整倩人扶。\n笑指桃源泥样醉。\n三睡。\n诗魔长是泣穷途。\n画手也知仙骨瘦。\n□□昆山玉水点银须。\n天地不能容此老。\n笑傲。\n一竿风月钓江湖。",
        "dynasty": "宋",
        "collection_info": null
    },
    {
        "title": "玉女摇仙佩 宫梅弄粉",
        "author": "黄庭坚",
        "content": "宫梅弄粉，御柳摇金，又喜皇州春早。\n盛世生贤，真仙应运，当日来从三岛。\n车马喧清晓。\n看千锺赐饮，中人传诏。\n最好是、芝兰并砌，鸣佩腰金，彩衣相照。\n炉烟袅。\n高堂半卷珠帘，神仙缥缈。\n须信槐庭荫美，凤沼波澄，屈指十年三到。\n九叙重歌，元圭再锡，已把成功来告。\n四海瞻仪表。\n庆君臣会集，诗符天保。\n况自有、仙风道骨，玉函金篆，阴功须报。\n方知道。\n八千岁月椿难老。",
        "dynasty": "宋",
        "collection_info": null
    },
    {
        "title": "瑶台第一层 阆苑归来",
        "author": "黄庭坚",
        "content": "阆苑归来，因醉上、瑶台第一层。\n洞天深处，年年不夜，日日长春。\n万花妆烂锦，散异香，馥郁留人。\n便乘兴，命玉龙吟笛，彩凤吹笙。\n身轻。\n先逢瑞景，众中先识董双成。\n佩环声丽，舞腰袅袅，浓艳腾腾。\n翠屏金缕枕，绣被软，梦冷槐清。\n乐蓬瀛。\n愿南山同寿，北斗齐龄。",
        "dynasty": "宋",
        "collection_info": null
    },
    {
        "title": "永遇乐 雪霁千岩",
        "author": "晁端礼",
        "content": "雪霁千岩，春回万壑，和气如许。\n今古稽山，风流人物，真是生申处。\n儿童竹马，欢迎夹道，争为使君歌舞。\n道当年、蓬莱朵秀，又来作蓬莱主。\n一编勋业，家传几世，自是赤松仙侣。\n青琐黄堂，等闲游戏，又问乘槎路。\n银河耿耿，使星今夜，应与老人星聚。\n要知他、秋羹消息，早梅初吐。",
        "dynasty": "宋",
        "collection_info": null
    },
    {
        "title": "满庭芳 晓日迎凉",
        "author": "仲殊",
        "content": "晓日迎凉，烟华生翠，玉麟香转风轻。\n细丝钧管，罗绮拥芝庭。\n竞折蟠桃献寿，雨露罩，春下仙瀛。\n碧池上，龟游鹤舞，一曲奏长生。\n当年。\n嘉庆会，兰江秀气，星昴光灵。\n奄奕世馀徽，同降元精。\n此日中吴太守，看看秉、廊庙钧衡。\n麒麟阁，功名第一，从此入丹青。",
        "dynasty": "宋",
        "collection_info": null
    },
    {
        "title": "踏莎行 德感元精",
        "author": "仲殊",
        "content": "德感元精，岳方孕秀。\n才明渊智神兼授。\n飞鸣早应舜韶来，五符千骑难淹久。\n熊梦开祥，龟文献寿。\n龙香卷雾摇东斗。\n南天为现老人暑，一时顶礼抬双神。",
        "dynasty": "宋",
        "collection_info": null
    },
    {
        "title": "满庭芳 三月迟迟",
        "author": "仲殊",
        "content": "三月迟迟，牡丹时节，算来淑景方融。\n板舆闲暇，香雾锁花宫。\n曾侍瑶池宴席，三千女，深浅匀红。\n轻含笑，尊前认得，阿母旧慈容。\n倾心。\n齐献寿，一时倾倒，春在杯中。\n戏彩衣间作，喜气重重。\n更有天仙寄语，教皓鹤、双舞云空。\n人长命，花枝长在，岁又东风。",
        "dynasty": "宋",
        "collection_info": null
    },
    {
        "title": "醉蓬莱 报一阳初动",
        "author": "仲殊",
        "content": "报一阳初动，二五蓂疏，履长时候。\n大昴星精，宛分灵储秀。\n早运钧衡，亟还貂衮，向载歌成后。\n书展仪形，承华羽翼，恩深惟旧。\n天眷难留，片帆归去，縠水柯山，故人携手。\n枕月眠云，老华胥闲昼。\n夕宴朝欢，况当加庆，献我公眉寿。\n五福千祥，山长水远，一樽芳酒。",
        "dynasty": "宋",
        "collection_info": null
    },
    {
        "title": "减字木兰花 英花万蕊",
        "author": "仲殊",
        "content": "英花万蕊。\n醒□丹房玄石髓。\n烟驾来时。\n一勺仙翁手自随。\n旋煎松火。\n始觉醍醐直可可。\n扶起精神。\n洞里天闲日月新。",
        "dynasty": "宋",
        "collection_info": null
    },
    {
        "title": "鹊踏枝・蝶恋花 一霎雕栏疏雨罢",
        "author": "仲殊",
        "content": "一霎雕栏疏雨罢。\n三月十三，曾是寒食夜。\n尽日暖香熏柏麝。\n西施醉起留归驾。\n酒满玻璃花艳冶。\n莫负春心，快饮千锺罢。\n春在燕堂帘幕下。\n年芳不问东君借。",
        "dynasty": "宋",
        "collection_info": null
    },
    {
        "title": "醉花阴 一双鹤绕蟠桃戏",
        "author": "仲殊",
        "content": "一双鹤绕蟠桃戏。\n说人间千岁。\n昨夜降元精，蓬矢桑弧，又报千家喜。\n绮罗庭院笙歌沸。\n拥玳簪珠履。\n五福一……。",
        "dynasty": "宋",
        "collection_info": null
    },
    {
        "title": "永同欢 绣帘卷",
        "author": "仲殊",
        "content": "绣帘卷，沉烟细。\n燕堂深，玳筵初启。\n庭下芝兰，劝金卮，有多少雍容和气。",
        "dynasty": "宋",
        "collection_info": null
    },
    {
        "title": "柳垂金 中春天气禁烟暖",
        "author": "仲殊",
        "content": "中春天气禁烟暖。\n馀七叶，丹蓂未卷。\n海岳灵辉储庆远。\n降非熊，运符亨旦。\n宝雾香凝，非锦筵红荐。\n永算金尊屡满，酒里千年春烂漫。\n共朱颜，镇长相见。",
        "dynasty": "宋",
        "collection_info": null
    },
    {
        "title": "西江月 耐老花间的子",
        "author": "仲殊",
        "content": "耐老花间的子，长生海里明珠。\n南天星象降真符。\n五福同行同住。\n秀骨养成犀顶，被人唤作龙驹。\n传家事业有诗书。\n富贵功名看取。",
        "dynasty": "宋",
        "collection_info": null
    },
    {
        "title": "西江月 乙未河清九曲",
        "author": "仲殊",
        "content": "乙未河清九曲，神霄瑞降群仙。\n唯公殊宠最华年。\n高侍玉皇香案。\n富贵鹏程九万，康宁鹤算三千。\n功成拔宅上青天，愿厕庭中鸡犬。",
        "dynasty": "宋",
        "collection_info": null
    },
    {
        "title": "念奴娇 延陵福绪",
        "author": "仲殊",
        "content": "延陵福绪，蔼遗芳馀庆，直至如今。\n帝锡朋龟曾献策。\n早揖丹桂华簪。\n一代荣名，三州遗爱，留入歌吟。\n归来湖山付得，依旧闲心。\n延赏报德推封。\n名迁书监，喜天恩垂临。\n拜舞龙香还注想，丹阙拖紫垂金。\n酒满霞觞，期君眉寿，千岁与披衿。\n年年风月，两行门外桐阴。",
        "dynasty": "宋",
        "collection_info": null
    },
    {
        "title": "步蟾宫 仙郎心似长江阔",
        "author": "仲殊",
        "content": "仙郎心似长江阔。\n妾意如、波间明月。\n相随定、一带向东流，共宴乐、无时暂歇。\n长生只在长欢悦。\n除此外、总应虚设。\n笙歌里、身住几何年，十字儿、头边下撇。",
        "dynasty": "宋",
        "collection_info": null
    },
    {
        "title": "步蟾宫 笙歌喜庆争催晓",
        "author": "仲殊",
        "content": "笙歌喜庆争催晓。\n篆烟舞、龙鸾缥缈。\n香罗上、不尽寿仙人，献一段、长生寿草。\n一心一意同欢笑。\n两心事、卒难得了。\n教传语、天上太白星，剩借取、几千年好。",
        "dynasty": "宋",
        "collection_info": null
    },
    {
        "title": "步蟾宫 凤帘舞带花铺绣",
        "author": "仲殊",
        "content": "凤帘舞带花铺绣。\n水沉暖、祥烟迷昼。\n凤衔灯照蕊珠筵，韵双管、钧声已奏。\n绮罗人劝千秋寿。\n吉祥满、十分芳酒。\n愿人间、嘉庆一千年，共南极、东华长久。",
        "dynasty": "宋",
        "collection_info": null
    },
    {
        "title": "醉蓬莱 过灵香一炷",
        "author": "仲殊",
        "content": "过灵香一炷，燕馆清虚，晚窗风细。\n雨入园林，荡凝烟摇曳。\n天上春融，暖移残腊，早信音来至。\n宫粉龙香，一时拈入，江梅轻蕊。\n人在瑶山，九仙书府，静与羲皇，淡然相对。\n锦琴无声，鼓一轩和气。\n丹枝高枝，旧香芬馥，惹赐袍春翠。\n再揖文章，声名定与，渊云相继。",
        "dynasty": "宋",
        "collection_info": null
    },
    {
        "title": "步蟾宫 长庚星驭重来日",
        "author": "仲殊",
        "content": "长庚星驭重来日，结灵秀、东阳清骨。\n过中秋，两夜月犹圆，五福降、先宫第一。\n鹤书新自金门出。\n乍受得、王宫缨绂。\n更登仙、箓上与长年，倩东斗、真人按笔。",
        "dynasty": "宋",
        "collection_info": null
    },
    {
        "title": "醉蓬莱 骤西风凄惨",
        "author": "仲殊",
        "content": "骤西风凄惨，秋昊平分，晚收清昼。\n素月潜生，倚危墙时候。\n渐照芳樽，前中孤影，喜暂时为友。\n醉学吴儿，狂歌乱拍，蹁跹双袖。\n堪叹从来，误了词赋，进取才能，桂枝难勾。\n纵得虚名，与平生相负。\n缰锁尘埃，愿怀圭组，强剑眉低首。\n平地神仙，清凉世界，君曾知否。",
        "dynasty": "宋",
        "collection_info": null
    },
    {
        "title": "瑞鹧鸪 融融十月小春天",
        "author": "仲殊",
        "content": "融融十月小春天。\n翼翼清都降圣贤。\n大抵龙飞云必动，请观二十七年前。\n方今龙又当天德，即日云将拥地仙。\n富（下缺）",
        "dynasty": "宋",
        "collection_info": null
    },
    {
        "title": "醉蓬莱 望金华真界",
        "author": "仲殊",
        "content": "望金华真界，宝婺星垣，瑞符玄动。\n羽葆莱游，有八鸾环拥。\n日在龙房，下弦平月，见崧岳生申。\n天上三奇，人间五福，一齐景宠。\n骞树七台，紫微金简，授箓延年，大椿腾颂。\n玉液称觞，引长生歌送。\n彩雾笼云，舞香花萼，降蕊珠仙众。\n太史多才，功成异日，鸣箫双凤。",
        "dynasty": "宋",
        "collection_info": null
    },
    {
        "title": "沁园春 左元仙伯",
        "author": "毛滂",
        "content": "左元仙伯，旧从当日，太一下生。\n念道尊德贵，体隆貌重，盖天勋业，出世才名。\n父子一时，君臣千载，侍宴通宵留太清。\n衣冠盛事，满床象简，隔坐云屏。\n年年此夜寒轻。\n正在东风下，不夜城。\n看御杯重劝，宸章屡赐，盛传歌舞，高会簪缨。\n桃李玉姬，芝兰子舍，尽向三台瞻寿星。\n从今去，愿千春献祝，午夜观灯。",
        "dynasty": "宋",
        "collection_info": null
    },
    {
        "title": "沁园春 秀禀元精",
        "author": "毛滂",
        "content": "秀禀元精，灵锺崧岳，命世大贤。\n自飞英任路，承流百里，郎官星彩，辉映经躔。\n劲柏凌霜，香梅娇雪，珪月弯弯新上弦。\n垂弧节庆，麒麟古梦，此夜初圆。\n罗川。\n父老欣然。\n算善政、古来谁与肩。\n念桃阴浓密，瓜期咫尺，双凫难驻，便欲朝天。\n争把丹青，绘成芝宇，立作生祠千载传。\n仍知道，看它时画像，别有凌烟。",
        "dynasty": "宋",
        "collection_info": null
    },
    {
        "title": "念奴娇 嫦娥伴侣",
        "author": "赵鼎臣",
        "content": "嫦娥伴侣，降人世，天与长生仙箓。\n五色云开浮瑞霭，中有西真眉目。\n贤德家风，艳容天赋，占尽人间福。\n长庚明月，誓同千古相逐。\n开宴香蔼华堂，金杯休诉，好醉蟠桃熟。\n子子孙孙同上寿，有个人人同祝。\n雨鬓春风，一钗香雾，长与瑶池绿。\n更祈眉寿，愿如南山松竹。",
        "dynasty": "宋",
        "collection_info": null
    },
    {
        "title": "小重山 鹤舞青青雪里松",
        "author": "吴则礼",
        "content": "鹤舞青青雪里松。\n冰门龟在藻，绿蒙茸。\n一成不见蕊珠宫。\n蟠桃熟，犹待几东风。\n玉酒紫金锺。\n非烟罗幕暖，宝□浓。\n赠君春色腊寒中。\n君留取，长伴脸边红。",
        "dynasty": "宋",
        "collection_info": null
    },
    {
        "title": "东风第一枝 经国谋猷",
        "author": "吴则礼",
        "content": "经国谋猷，补天气力，岳祗来佐兴运。\n王当华阙春融，共仰相门地峻。\n清台占象，见壁月、珠星明润。\n对一百五日风光，二十四番花信。\n勋共德、继增篆鼎。\n今共古、问谁比并。\n广乐初出，层霄寿斝，旋颁紫叶，湘桃浓杏。\n映彩服、朱颜青鬓。\n看千岁，桀阁飞楼，燕赏太平光景。",
        "dynasty": "宋",
        "collection_info": null
    },
    {
        "title": "绛都春 馀寒尚峭",
        "author": "吴则礼",
        "content": "馀寒尚峭。\n早凤沼冻开，芝田春到。\n茂对诞期，天与公春向廊庙。\n元功开物争春妙。\n传与秾华多少。\n召还和气，拂开霁色，未妨谈笑。\n缥缈。\n五云乱处，种雕胡自熟，蟠桃犹小。\n雨露在门，光彩充闾乌亦好。\n宝熏郁雾城西道。\n天自锡公难老。\n看公身任安危，二十四考。",
        "dynasty": "宋",
        "collection_info": null
    },
    {
        "title": "绛都春 韶华渐好",
        "author": "吴则礼",
        "content": "韶华渐好。\n报锦里又是，春风来早。\n昴宿降萧，崧岳生申符英表。\n三朝倖望人倾祷。\n寿与长城俱老。\n碧油红旆，高牙大纛一时荣耀。\n矫矫。\n甘泉旧德，少年日，翰苑玉堂曾到。\n润饰帝谟，粉泽皇猷文章妙。\n主盟经济尊吾道。\n早晚促归岩庙。\n愿同海内苍生，伫看凤诏。",
        "dynasty": "宋",
        "collection_info": null
    },
    {
        "title": "多丽 听新蝉",
        "author": "吴则礼",
        "content": "听新蝉，舜琴初弄清弦。\n伴熏风、匆匆佳气，锺希世英贤。\n正芳蓂、更馀九荚，况强仕，犹待三年。\n笔下烟云，胸中岩壑，玉峰凛凛映人寒。\n公不见、清潭宝剑，九彩动星躔。\n浑疑是，风雷变化，落在人间。\n驻东阳、清谭终日，种成桃李森然。\n向庭闱、彩衣有庆，更华萼、棠棣相鲜。\n骥足难留，牛刀暂屈，匪朝伊夕步花砖。\n自今往、掀天扶地，声迹寄凌烟。\n它时事，赤松共约，携手骖鸾。",
        "dynasty": "宋",
        "collection_info": null
    },
    {
        "title": "点绛唇 柏叶春醅",
        "author": "吴则礼",
        "content": "柏叶春醅，为君亲酌玻璃盏。\n玉箫牙管。\n人意如春暖。\n绿鬓长留，不使韶华晚。\n春无限。\n碧桃花畔。\n笑看蓬莱浅。",
        "dynasty": "宋",
        "collection_info": null
    },
    {
        "title": "点绛唇 何处君家",
        "author": "吴则礼",
        "content": "何处君家，蟠桃花下瑶池畔。\n日迟风暖。\n占得春长远。\n几见花开，一任年光换。\n今年见。\n明年再见。\n春色如人面。",
        "dynasty": "宋",
        "collection_info": null
    },
    {
        "title": "玉楼春 今朝何以为公寿",
        "author": "吴则礼",
        "content": "今朝何以为公寿。\n极贵长年公素有。\n庭阶不乏长芝兰，少翁又是庭臣右。\n三能粲粲依魁秀。\n八柱巍巍蟠地厚。\n皇家卜册万斯年，年光长转洪钧手。",
        "dynasty": "宋",
        "collection_info": null
    },
    {
        "title": "玉楼春 我公两器兼文武",
        "author": "吴则礼",
        "content": "我公两器兼文武。\n谈笑岩廊无治古。\n经颜绿发已官高，赤儿绣裳今仲父。\n我欲形容无妙识。\n颂穆清风须吉甫。\n望公聊比太山云，岁岁年年天下雨。",
        "dynasty": "宋",
        "collection_info": null
    },
    {
        "title": "清平乐 娟娟月满",
        "author": "吴则礼",
        "content": "娟娟月满。\n冉冉梅花暖。\n春意初长寒力浅。\n渐拟芳菲满眼。\n当时吉梦重重。\n间生天子三公。\n付与人间桃李，年年管领春风。",
        "dynasty": "宋",
        "collection_info": null
    },
    {
        "title": "清平乐 瀛洲春酒",
        "author": "吴则礼",
        "content": "瀛洲春酒。\n满酌公眉寿。\n月照沙堤春榜柳，恩暖朝天衮绣。\n东君着意丁宁。\n芳酸先许梅英。\n要就升平滋味，待公来后和羹。",
        "dynasty": "宋",
        "collection_info": null
    },
    {
        "title": "清平乐 雪馀寒退",
        "author": "吴则礼",
        "content": "雪馀寒退。\n惟有青松在。\n春不加荣寒不悴。\n用舍如公都耐。\n流肪磊落龟蛇。\n会留红日西斜。\n欲助我公寿骨，蟠桃等见桃花。",
        "dynasty": "宋",
        "collection_info": null
    },
    {
        "title": "清平乐 晨辉初转",
        "author": "吴则礼",
        "content": "晨辉初转。\n拜舞金銮殿。\n想见对扬符睿春，天语丁宁见晚。\n雍容玉笋班聊，功名早上凌烟。\n金鼎刀圭莫惜，愿随鸡犬升仙。",
        "dynasty": "宋",
        "collection_info": null
    },
    {
        "title": "清平乐 庆锺华胄",
        "author": "吴则礼",
        "content": "庆锺华胄。\n人物朝端秀。\n朝罢章华骄马骤。\n十万人家举手。\n后房桃李娟娟。\n有谁云雨恩偏。\n看取晚春时候，兰芽玉茁争妍。",
        "dynasty": "宋",
        "collection_info": null
    },
    {
        "title": "西江月 门被五王德泽",
        "author": "吴淑虎",
        "content": "门被五王德泽，家承七帝恩光。\n古今富贵迥无双。\n多少公卿将相。\n久蕴腾空气宇，行看平步岩廊。\n更祈王母寿而康。\n真个人间天上。",
        "dynasty": "宋",
        "collection_info": null
    },
    {
        "title": "水调歌头 清澈黄河底",
        "author": "吴叔虎",
        "content": "清澈黄河底，乙未政和年。\n坤珍阐瑞，运符五百间生贤。\n日暖曲江花柳，鼎沸韶春弦管，尺五是青天。\n殊宠逢熙载，吉梦送真仙。\n承盛德，公故国，庆双全。\n行看旌钺紫泥，丹诏下苕川。\n多祝多男多寿，长愿长安长乐，剑履玉宸前。\n蕙炷紫琳馆，丹笔蕊珠篇。",
        "dynasty": "宋",
        "collection_info": null
    },
    {
        "title": "水调歌头 天地有英气",
        "author": "张伯寿",
        "content": "天地有英气，盘结在名山。\n储精孕秀，诞生豪杰向人间。\n早拾巍科甲第，归作日边仙客，眷注不容间。\n讲道桥门暇，戏作彩衣欢。\n振斯文，回巨浸，遏狂澜。\n玉阶三尺，好扶经济侍天颜。\n把取昪平事业，趁取河清桃熟，十载付金銮。\n草却登封检，双鬓未曾斑。",
        "dynasty": "宋",
        "collection_info": null
    },
    {
        "title": "临江仙 天上姮娥元不老",
        "author": "张伯寿",
        "content": "天上姮娥元不老，人间紫府长春。\n朱颜鹤发更清新。\n观音常自在，水月净无尘。\n有子飘飘麟阁像，有孙庭下诜诜。\n他年看取递成名。\n进封加上国，荣拜太夫人。",
        "dynasty": "宋",
        "collection_info": null
    },
    {
        "title": "临江仙 吴越家声传铁券",
        "author": "张伯寿",
        "content": "吴越家声传铁券，当年功指山河。\n公侯衮衮后来多。\n休符锺俊杰，气宇禀冲和。\n磊落胸襟清庙器，鹏程背可天摩。\n他时帝里笑鸣珂。\n双椿犹鹤算，二女已鸾坡。",
        "dynasty": "宋",
        "collection_info": null
    },
    {
        "title": "临江仙 家住清湘云外窟",
        "author": "张伯寿",
        "content": "家住清湘云外窟，肯随玉笋同班。\n竹林风味正相联。\n独高霜外节，微露管中斑。\n吏隐丛祠聊寄傲，胸襟半是湖山。\n此君端可助跻攀。\n支颐供鹤立，拱膝看鳌翻。",
        "dynasty": "宋",
        "collection_info": null
    },
    {
        "title": "临江仙 龙首凤池家鼎贵",
        "author": "张伯寿",
        "content": "龙首凤池家鼎贵，庆传仙李芬芳。\n凛然冰雪照闺房。\n诞弥当此日，佳气满华堂。\n锦袖新封开大国，诏书急欲征黄。\n莫辞沉醉九霞觞。\n蟠桃看子实，地久与天长。",
        "dynasty": "宋",
        "collection_info": null
    },
    {
        "title": "临江仙 瑞气熏城春色早",
        "author": "张伯寿",
        "content": "瑞气熏城春色早，光生帘幕飞浮。\n五陵应是产风流。\n冰清兼玉润，轩冕一时游。\n已得长生元妙术，庄椿不数春秋。\n徐卿一醉百无忧。\n但知从此去，衮衮出公侯。",
        "dynasty": "宋",
        "collection_info": null
    },
    {
        "title": "临江仙 爆竹声残天未晓",
        "author": "张伯寿",
        "content": "爆竹声残天未晓，金炉细爇沉烟。\n儿孙戏彩映芳鲜。\n共倾元日酒，同祝大椿年。\n我愿儿孙如我寿，高低富贵随缘。\n不须厚禄与多田。\n诗书为世业，清白是家传。",
        "dynasty": "宋",
        "collection_info": null
    },
    {
        "title": "喜迁莺 岁华将近",
        "author": "曹宰",
        "content": "岁华将近。\n得昨夜一枝，江南佳信。\n建水城中，武夷峰上，恰属老人星分。\n间世挺生贤哲，贾马文章清俊。\n推太守，想区区百里，难淹良骏。\n舆论怀报也，暂把玉山，寄与丹青晕。\n寿旦方临，祠堂其立，底事古今谁胜。\n自有养生妙诀，赢得朱颜芳鬓。\n犹更好，佩金鱼宝带，凌烟优选。",
        "dynasty": "宋",
        "collection_info": null
    },
    {
        "title": "喜迁莺 皇都春早",
        "author": "曹宰",
        "content": "皇都春早，正媚景霁色，融和时候。\n宿霭初收，祥烟新布，桃李满林惟绣。\n挺生垩朝哲辅，风采独居人右。\n世希有，看陈思名族，平阳革裔。\n眷厚知已久，近辅名藩，符竹频分剖。\n一节趋朝，神京作镇，高掩昔年贤守。\n芝检异恩才下，玉笋清班须簉。\n寿龄远，与湖山同永，松椿同寿。",
        "dynasty": "宋",
        "collection_info": null
    },
    {
        "title": "喜迁莺 梅含春信",
        "author": "曹宰",
        "content": "梅含春信，冒北律严寒，南枝先暖。\n月上初弦，萱开九叶，嵩岳诞生英俊。\n冰玉丰姿莹彻，锦绣文章焕烂。\n人歌赞，是今朝卓鲁，他年伊旦。\n犹羡瓜期近，课春九重，优陟公卿选。\n列鼎鸣钟，乘轩袭冕。\n直把功名占断。\n好是宾僚会宴，争捧觥觞频劝。\n重重愿，与青青松柏，岁寒难变。",
        "dynasty": "宋",
        "collection_info": null
    },
    {
        "title": "满庭芳 台衮筹边",
        "author": "王子容",
        "content": "台衮筹边，京师蒙福，两淮谈笑尘清。\n正銗筒无讼，桴鼓亦稀鸣。\n阅武分弓角射，催春事、亲劝农耕。\n何须付，寻花问柳，小队出郊垧。\n功名。\n今已就，九重近天，好去辞荣。\n算人间极贵，何似长生。\n刺占梅山日月，观二妙，玉纹抨。\n休辞醉，洛阳花信，香到露华亭。",
        "dynasty": "宋",
        "collection_info": null
    },
    {
        "title": "满庭芳 瑞霭腾空",
        "author": "王子容",
        "content": "瑞霭腾空，长庚入梦，挺生名世真贤。\n荐膺宸眷，移镇日华边。\n千里民谣载路，熏和气、俱作春妍。\n须知道，西湖草木，亦自肃成权。\n黄堂。\n开雅宴，酒浮云液，歌倚湘弦。\n□赐金增秩，入侍甘泉。\n且向露桃花底，拚沉醉，频举觥舡。\n祈难老，鬓随柳绿，官共早莺迁。",
        "dynasty": "宋",
        "collection_info": null
    },
    {
        "title": "满庭芳 蓬海移春",
        "author": "王子容",
        "content": "蓬海移春，卿云约月，庆传王母骖鸾。\n九仙福地，不减玉龟山。\n况是莱儿绣斧，都衬得、彩舞斓斑。\n瑶觞举，平反一笑，功行足三十。\n木天。\n来瑞节，行封两国，宫锦蝉联。\n更孙枝满座，兰畹芝田。\n中诏肩舆上殿，称万寿，椒掖欢颜。\n黄锺数，从新九九，巧历演长年。",
        "dynasty": "宋",
        "collection_info": null
    },
    {
        "title": "感皇恩 十月小春时",
        "author": "叶景山",
        "content": "十月小春时，蓂舒六翠。\n天佑皇家诞贤裔。\n熊罴协梦，疑是麒麟分瑞。\n世间无限事，都如意。\n粉阵香围，香娇玉媚。\n春酒争持泛琼蚁，笙歌缭绕，同祝我公千岁。\n他年陪绿野，拚酣醉。",
        "dynasty": "宋",
        "collection_info": null
    },
    {
        "title": "临江仙 清晓于门开寿宴",
        "author": "叶景山",
        "content": "清晓于门开寿宴，绮罗香袅芳丛。\n红娇绿软媚光风。\n绣屏金翡翠，锦帐玉芙蓉。\n珠履争驰千岁酒，葡萄满泣金锺。\n人生福寿古难逢。\n好将家庆事，写入画图中。",
        "dynasty": "宋",
        "collection_info": null
    },
    {
        "title": "临江仙 杨柳池塘桃李径",
        "author": "叶景山",
        "content": "杨柳池塘桃李径，华堂寿宴初开。\n香团翠幕舞风回。\n东山携妓女，北海罄樽罍。\n玉笋轻敲红象板，金荷潋潋传杯。\n笙歌缭绕宴春台。\n华阳闲日日月，绿野醉蓬莱。",
        "dynasty": "宋",
        "collection_info": null
    },
    {
        "title": "感皇恩 春水满池塘",
        "author": "叶景山",
        "content": "春水满池塘，春风吹柳。\n春草茸茸媚晴昼。\n春烟骀荡，春色着人如旧。\n春光无限好，花时候。\n春院宴开，春屏环绣。\n春酒争持介眉寿。\n春衫春暖，春回遏云声透。\n春年常不老，松筠茂。",
        "dynasty": "宋",
        "collection_info": null
    },
    {
        "title": "水调歌头 昭代数人物",
        "author": "无名氏",
        "content": "昭代数人物，谁似我公贤。\n平生礌礌磊磊，常以义为先。\n广立湖中义学，盛集陕西义社，良法自家传。\n阴德有如此，眉寿不须言。\n圣天子，方右武，复宗文。\n诗书马上，看君父子共争先。\n伫听天山三箭，还共秋闱一举，相继凯歌旋。\n金印大如斗，富贵出长年。",
        "dynasty": "宋",
        "collection_info": null
    },
    {
        "title": "水调歌头 云海漾空阔",
        "author": "无名氏",
        "content": "云海漾空阔，风露凛高寒。\n仙翁鹤驾羽节，缥缈下天端。\n指点虚无征路，时见双凫飞舞，挥斥隘尘寰。\n吹笛向何处，海上有三山。\n彩衣新，鱼服丽，映朱颜。\n蟠桃未熟，千岁容与旦人间。\n早晚金泥封诏，归侍紫皇香案，踵武列仙班。\n玉骨自不老，未用九还丹。",
        "dynasty": "宋",
        "collection_info": null
    },
    {
        "title": "醉蓬莱 庆朋良相遇",
        "author": "李商英",
        "content": "庆朋良相遇，夷夏均欢，福沾绵宇。\n扶日勋高，更补天力巨。\n学造渊微，文赓三圣，被褒语。\n来自丹台，生逢华旦，身登仙路。\n衮绣归来，水晶宫里，燕处超然，去天尺五。\n绿发朱颜，照青春如故。\n一粒刀圭，五更丹灶，与赤松游处。\n只恐看着蒲轮，趣上沙堤归去。",
        "dynasty": "宋",
        "collection_info": null
    },
    {
        "title": "醉蓬莱 庆长庚协梦",
        "author": "李商英",
        "content": "庆长庚协梦，仙李蟠根，挺生名世。\n粉省收声，早云霄自致。\n凤掖鸾坡，荷囊簪笔，久要津历试。\n红旆班春，碧油开府，出分忧寄。\n均逸真祠，右弧开宴，宵月光澄，玉炉烟细。\n漆发冰眸，揽浮丘仙袂。\n伫见九重，迂驰三节，诏促还丹陛。\n槐府凉生，榴樽香泛，年年欢醉。",
        "dynasty": "宋",
        "collection_info": null
    },
    {
        "title": "洞仙歌 腊残寒峭",
        "author": "李商英",
        "content": "腊残寒峭，渐近新正际。\n喜溢门阑霭佳气。\n遇昌辰，符吉梦，岳渎呈祥瑞。\n知是天诞人间奇瑞。\n文章推晁董，学擅卿云，高揭声猷缙绅里。\n上瀛洲册府，师表宗藩，华要地，俱是宸衷注意。\n又何止看看便持荷，更寿为崆峒，广成同岁。",
        "dynasty": "宋",
        "collection_info": null
    },
    {
        "title": "洞仙歌 霓旌降节",
        "author": "李商英",
        "content": "霓旌降节，缥缈蓬瀛里。\n前是骖鸾在人世。\n云衢沾圣泽，两地疏封，须信道，不减瑶台富贵。\n兰帏称寿日，朱紫盈门，碧藕蟠桃奉甘旨。\n更何须，求大药饵服还丹，长不老，鹤骨仙标无比。\n况壶天日月自延长，看几度人间，百年千岁。",
        "dynasty": "宋",
        "collection_info": null
    },
    {
        "title": "胜胜慢・声声慢 笙簧缭绕",
        "author": "李商英",
        "content": "笙簧缭绕，书鼓声喧，佳人对舞绣帘前。\n高卷铺衬，广列华筵。\n人人献香祝寿，捧流霞，永庆高年。\n名香爇，睹重重华盖，金兽喷烟。\n一愿皇恩频降，松柏对龟鹤，彭祖齐肩。\n二愿子子孙孙，尽贡三元。\n石崇富贵也休夸，陆地神仙。\n更三愿，愿年年佳庆，永保团圆。",
        "dynasty": "宋",
        "collection_info": null
    },
    {
        "title": "木兰花慢 喜琼筵乍启",
        "author": "李商英",
        "content": "喜琼筵乍启，似王母、宴瑶池。\n正珠履骈肩，群仙间坐，冰玉交辉。\n新词更兼旧曲，听歌声、宛转绕屏帏。\n一缕龙香水麝，满堂如彩云飞。\n金卮主献宾酬。\n无算数醉如泥。\n诮不管山翁，霜髯皓鬓，为插花枝。\n更阑带花归去，有馀香、冉冉惹人衣。\n一枕华胥梦觉，恍然身在桃溪。",
        "dynasty": "宋",
        "collection_info": null
    },
    {
        "title": "胜胜慢・声声慢 香浮椒柏",
        "author": "李商英",
        "content": "香浮椒柏，暖入酴酥，非烟晓生帘幕。\n绛阙真仙，来自五云楼阁。\n青霁路岐游遍，排冠归、水晶城郭。\n萧散处，有壶中日月，故园猿鹤。\n好是朱颜难老，嬉游处，不减少年行乐。\n正好寻春，莫负燕期莺约。\n沉沉洞天向晚，按官商、重调音乐。\n愿岁岁，听新声，笙歌院落。",
        "dynasty": "宋",
        "collection_info": null
    },
    {
        "title": "水调歌头 瑞应杉溪县",
        "author": "马伯升",
        "content": "瑞应杉溪县，光动极星宫。\n人间盛事此日，岳降自高嵩。\n庆兆三阳开泰，散作一团和气，无地不春风。\n眉寿八千岁，今代黑头公。\n听剑履，上星辰，此行中。\n况金瓯姓字，当路那已达宸聪。\n管取凤池新命，来自虎关上阙，明日到花封。\n王室要师保，叔父勿居东。",
        "dynasty": "宋",
        "collection_info": null
    },
    {
        "title": "满江红 人品如君",
        "author": "马伯升",
        "content": "人品如君，人尽道，士林横绝。\n那更是、关西流庆，三山英杰。\n欣遇当年神降日，又逢初度阳生月。\n把八千馀岁祝君龄，为君说。\n君自有，封侯骨。\n君不是，栖鸾客。\n况如今东阁，正收人物。\n坦腹素知王逸少，求贤不必商岩说。\n便明朝、有诏自天来，君王礼。",
        "dynasty": "宋",
        "collection_info": null
    },
    {
        "title": "水调歌头 和气应鼙鼓",
        "author": "马伯升",
        "content": "和气应鼙鼓，喜色上辕门。\n貔貅万骑，争相庆主将佳晨。\n遥望九霄上阙，霭霭庆云澄处，一点将星明。\n天瑞不虚应，人杰岂虚生。\n况君家，名将旧，有元勋。\n上方拊髀，要资颇牧作长城。\n管取斋坛入拜，会见凯歌归奏，振起旧家声。\n与国同休语，王府又重盟。",
        "dynasty": "宋",
        "collection_info": null
    },
    {
        "title": "西江月 捣玉扬珠万户",
        "author": "陈克",
        "content": "捣玉扬珠万户，膴眉高髻千峰。\n佳辰清寿黑头公，老稚扶携欢动。\n借问优游黄倚，何如强健夔龙。\n斝舡一棹百分空，浇泼胸中云梦。",
        "dynasty": "宋",
        "collection_info": null
    },
    {
        "title": "鹧鸪天 风露绢绢玉井莲",
        "author": "陈克",
        "content": "风露绢绢玉井莲，霓旌绛节会中元。\n鬓头未学功名晚，金紫由来称长年。\n青作穗，酒如泉。\n蓬莱方丈自飞仙。\n黄麻敕胜长生箓，早送夔龙到日边。",
        "dynasty": "宋",
        "collection_info": null
    },
    {
        "title": "南歌子 凤斝飞醇酎",
        "author": "陈克",
        "content": "凤斝飞醇酎，龙筵喷异香。\n又还仁还祝延长。\n正对金风玉露、爽秋光。\n一种庄椿老，五杸仙桂芳。\n当年天产窦家郎。\n须信来春同此、赋高唐。",
        "dynasty": "宋",
        "collection_info": null
    },
    {
        "title": "南歌子 爱日烘晴昼",
        "author": "陈克",
        "content": "爱日烘晴昼，轻寒护晓霜。\n小春庭院绕天香。\n仙风珊珊来自、五云乡。\n庭下芝兰秀，壶中日月长。\n要看发绿与瞳方。\n一笑人间千岁、饮淋浪。",
        "dynasty": "宋",
        "collection_info": null
    },
    {
        "title": "新荷叶 薄露初零",
        "author": "李清照",
        "content": "薄露初零，长宵共、永昼分停。\n绕水楼台，高耸万丈蓬瀛。\n芝兰为寿，相辉映、簪笏盈庭。\n花柔玉净，捧觞别有娉婷。\n鹤瘦松青，精神与、秋月争明。\n德行文章，素驰日下声名。\n东山高蹈，虽卿相、不足为荣。\n安石须起，要苏天下苍生。",
        "dynasty": "宋",
        "collection_info": null
    },
    {
        "title": "寿星明・沁园春 翠樾阴浓",
        "author": "莫蒙",
        "content": "翠樾阴浓，见嵩山洛水，紫薇光聚。\n鷟雏华飞，黄驹骏天下，夜擎香露奋身许玉斧，来作明堂一柱。\n试看人间，谁能具此，神峰眉宇。\n烟缕摇曳暗雾。\n想高正簇清歌妍舞。\n黑蚌生珠，蟠桃结子，从此几回相遇。\n去天尺五，人望城南韦杜，画戟衣翻，门施行马，行看开府。",
        "dynasty": "宋",
        "collection_info": null
    },
    {
        "title": "瑞庭花引 对画帘卷",
        "author": "莫蒙",
        "content": "对画帘卷，正钩挂虾须细锦幄。\n展凤屏。\n开朱户。\n初启宝兽，香飘龙麝，袅袅烟成穗。\n神仙宴满座，瑞色笼金翠。\n□□□窈窕，秦娥唱，行云散，梁□坠。\n花满帽，酒盈樽，长富长贵。\n唯愿如松似□，永保千秋岁。\n红日晚笙歌，拥入瑶池醉。",
        "dynasty": "宋",
        "collection_info": null
    },
    {
        "title": "江城子 博山香暖衬江云",
        "author": "莫蒙",
        "content": "博山香暖衬江云。\n舞飞琼。\n拜双成。\n雾鬓风鬟，不改旧时青。\n滟滟金船罗袖劝，齐祝寿，比松椿。\n照人冰雪自天真。\n翠绡轻。\n下蓬瀛。\n却笑乘鸾，奔月望长生。\n曾侍瑶池王母宴，犹认得，佩环声。",
        "dynasty": "宋",
        "collection_info": null
    },
    {
        "title": "江城子 秋堂风露月初弦",
        "author": "莫蒙",
        "content": "秋堂风露月初弦。\n望灵源。\n隐珠躔。\n曾许东皇，游戏了尘缘。\n四海声名收不得，麾玉节，下清关。\n相逢只说好江山。\n紫宸班。\n待公还。\n压帽黄花，喜映两眉间。\n袖里春风医国手，应不惜，紫金丹。",
        "dynasty": "宋",
        "collection_info": null
    },
    {
        "title": "念奴娇 延陵福绪",
        "author": "宝月",
        "content": "延陵福绪，蔼遗芳馀庆，直至如今。\n帝锡朋龟曾献策，早揖丹桂华簪。\n一代荣名，三州遗爱，留入歌吟。\n归来湖山付得，依旧闲心。\n延赏报德推封。\n名迁书监，喜天恩重临。\n拜舞龙香还注想，丹阙拖紫垂金。\n酒满霞觞，期君眉寿，千岁与披衿。\n年年风月，两行门外桐阴。",
        "dynasty": "宋",
        "collection_info": null
    },
    {
        "title": "菩萨蛮 乳羝属国归来早",
        "author": "邓肃",
        "content": "乳羝属国归来早。\n知君胆大身犹小。\n一节不须论。\n功名看致君。\n镇西楼上酒。\n父老为君寿。\n更寿太夫人。\n年年封诏新。",
        "dynasty": "宋",
        "collection_info": null
    },
    {
        "title": "水龙吟 去年看月诗成",
        "author": "曾",
        "content": "去年看月诗成，援毫曾寄鄞江守。\n流传乐府，惭非宾客，竹枝杨柳。\n今岁江楼，载勤歌扇，青蛾应奏。\n况铃斋初驻，凉生燕寝，有香雾凝清昼。\n遥想十洲三岛，对冰轮、寒光依旧。\n主人来自，清都碧落，天香满袖。\n寄语嫦娥，剩留清照，时为公寿。\n恐明光诏下，翩然归去，试为霖手。",
        "dynasty": "宋",
        "collection_info": null
    },
    {
        "title": "洞仙歌 云车鹤盖",
        "author": "严抑",
        "content": "云车鹤盖，三岛朝元后。\n绿意红情在梅柳。\n想仙风从碧落次，吹得春来甘泉，喜见颜红宇秀。\n承明厌直，小憩苹洲，箫鼓行春此时候。\n华堂深苍耸，天女遥闻，凭细问，应得年长视久。\n喜苕霅邦人咏恩波，原有酒如渑，与公为寿。",
        "dynasty": "宋",
        "collection_info": null
    },
    {
        "title": "鹧鸪天 瑞气氤氲入绛纱",
        "author": "沈长卿",
        "content": "瑞气氤氲入绛纱。\n水沉香荐碧流霞。\n疏梅欲破风前蕊，冷菊犹开霜后花。\n销粉黛，减铅华。\n药炉经卷好生涯。\n络滨侍从他年贵，便是蟠桃王母家。",
        "dynasty": "宋",
        "collection_info": null
    },
    {
        "title": "南乡子 迟日惠风柔",
        "author": "张浚",
        "content": "迟日惠风柔。\n桃李成阴绿渐稠。\n把酒樽前逢盛旦，凝眸。\n十里松湖瑞气浮。\n功业古难侔。\n宜在凌烟更上头。\n已向眉间浮喜气，风流。\n千岁三分万户侯。",
        "dynasty": "宋",
        "collection_info": null
    },
    {
        "title": "水龙吟 玉梅冲腊传香",
        "author": "胡寅",
        "content": "玉梅冲腊传香，瑞蓂秀荚开三四。\n莲花沉漏，熊罴占应，洛阳名裔。\n岁比甘罗，便疏同队，累棋观志。\n向修文寓直，仙楼侍宴，梁王宝、真难俪。\n多少襟怀未试，暂超然、壶中游戏。\n行看献策，归瞻旒藻，常勋斿记。\n歌畔巫云，舞回邹管，金钗扶醉。\n有阴功不乞，丹砂十纪，寿祺全畀。",
        "dynasty": "宋",
        "collection_info": null
    },
    {
        "title": "满庭芳 坐啸蓬宫",
        "author": "鲁",
        "content": "坐啸蓬宫，移旌天府，往来三岛十洲。\n况瑞霭当年，初下琼楼。\n自是长生伴侣，那堪更河润神州。\n人争叹，威名福寿，衮衮压潮头。\n金瓯。\n须满泛，天厨禁脔，相酝□□。\n□□□□日，此会风流。\n正是湖山春媚，千秋岁、□□民猷。\n还知道，金瓯未拜，先拜富民侯。",
        "dynasty": "宋",
        "collection_info": null
    },
    {
        "title": "雨中花・夜行船 三百年间",
        "author": "陆凝之",
        "content": "三百年间，青史几多人物，俱委埃尘。\n独先生斯世，炼气成神。\n将我一支丹桂，换他千载青春。\n岳阳楼上，纱巾羽扇，谁识天人。\n千山短褐，掬水擎花，为君增祝灵椿。\n遥想望、吹笙坐殿，奏舞鸾裀。\n凤驭云帲不散，碧桃紫李长新。\n愿分馀沥，九霞光里，相继朝真。",
        "dynasty": "宋",
        "collection_info": null
    },
    {
        "title": "满庭芳 良月霜清",
        "author": "鲖阳居士",
        "content": "良月霜清，小春寒浅，瑞庭蓂荚双飞。\n岭梅香度，初发向南枝。\n此际高门袭庆，真金降、金璧生辉。\n传瀛海向歆父子，相继大名垂。\n广寒，山藉在，笔驱造化，夕照虹霓。\n暂徘徊、莲幕名誉交驰。\n行继夔龙步武，蓬山静、玉宇春迟。\n当清夜，神交大一，相对熟青藜。",
        "dynasty": "宋",
        "collection_info": null
    },
    {
        "title": "醉蓬莱 正春风初扇",
        "author": "赵士",
        "content": "正春风初扇，梅蕊飘香，雨馀晴昼。\n箫鼓声中，麝烟喷金兽。\n幕府宾僚，杜诗韩笔，竟吐奇争秀。\n共指乔松，同瞻峻岳，祝公眉寿。\n汉相功勋，陈思文藻，奕世风流，迥居人右。\n持节分符，屡试经邦手。\n天府剧烦，雍容谈笑，令闻光前后。\n君相恩隆，公圭金印，一时亲授。",
        "dynasty": "宋",
        "collection_info": null
    },
    {
        "title": "庆清朝 晓庭天离",
        "author": "李朴",
        "content": "晓庭天离，擎香肖紫，严瑞气满春彰。\n勋门旧擎，从来功在江南。\n二百岁中阴德去，今天府享潭潭。\n遵画一，记得那时，□□□□。\n且趁东风解冻，向柳梢青处，□□□□。\n□□听满，此夕何惜醺酣。\n醉挹寿卿春色，一帘花影转微蟾。\n千秋岁，愿祝算数□，多似彭聃。",
        "dynasty": "宋",
        "collection_info": null
    },
    {
        "title": "少年游 东风先报上林春",
        "author": "温镗",
        "content": "东风先报上林春。\n枝上晓莺新。\n凌虹御气，鞭鸾翳凤，来辅玉晨君。\n稳步丹墀青云路，金鼎侍调羹。\n南极光中，五云多处，长伴老人星。",
        "dynasty": "宋",
        "collection_info": null
    },
    {
        "title": "少年游 谢家庭槛晓无尘",
        "author": "温镗",
        "content": "谢家庭槛晓无尘。\n芳宴启良辰。\n风流妙舞，樱桃清唱，依约驻行云。\n榴花一盏浓香满，为寿百千春。\n岁岁年年，共同劝乐，喜庆与时新。",
        "dynasty": "宋",
        "collection_info": null
    },
    {
        "title": "少年游 芙蓉花发去年枝",
        "author": "温镗",
        "content": "芙蓉花发去年枝。\n双燕欲归飞。\n兰堂风软，金炉香暖，新曲动帘帷。\n家人拜上千春寿，深意满琼卮。\n绿鬓朱颜，道家装束。\n长似少年时。",
        "dynasty": "宋",
        "collection_info": null
    },
    {
        "title": "折丹桂 秋风秋露清秋节",
        "author": "温镗",
        "content": "秋风秋露清秋节。\n秋雨过、秋香初发。\n二仙生值好秋天，气却与、秋霜争烈。\n秋霄开宴群仙列。\n秋娘唱、秋云低遏。\n寿杯双劝祝千秋，镇长对、中秋皓月。",
        "dynasty": "宋",
        "collection_info": null
    },
    {
        "title": "念奴娇 化工着意",
        "author": "芮烨",
        "content": "化工着意，向柳稍梅萼，偷回春色。\n蓂叶双飞政天上，一点文星初谪。\n发藻儒林，当年荣耀，四海声名白。\n谪仙飞貌，澹然物外踪迹。\n且与笑傲瀛洲，风流词翰，自是西垣客。\n异日功成辞富贵，却与赤松游剧。\n一曲清歌，三千珠履，不愧非潘璧。\n满斟芳醑，仰称遐寿千百。",
        "dynasty": "宋",
        "collection_info": null
    },
    {
        "title": "蓦山溪 洪钧转处",
        "author": "傅自得",
        "content": "洪钧转处，都在熏陶内。\n瑞世得奇才，赞化工，协调和气。\n雄词健笔，谈笑斡千钧，馀闲手，尹王畿，治行称尤异。\n雍容儒雅，早合登高位。\n天路踏骅骝，看峨冠，羽仪班缀。\n东风骀荡，王斝酒鳞红，春不老，寿难穷，莫惜今朝醉。",
        "dynasty": "宋",
        "collection_info": null
    },
    {
        "title": "洞仙歌 馀寒未展",
        "author": "李鼐",
        "content": "馀寒未展，帘幕新来燕。\n杨柳梢头嫩黄染。\n小溪山缭绕，别是风烟，春澹澹，谁道蓬莱路远。\n冰姿人不老，长伴春闲，环佩声中度芳宴。\n宝屏开，烟袅袅，金鸭吹香，欢笑处，烛影花光共暖。\n便莫惜瑶觞醉如泥，占岁岁东风，舞衣歌扇。",
        "dynasty": "宋",
        "collection_info": null
    },
    {
        "title": "渔家傲 日借嫩黄初看柳",
        "author": "李鼐",
        "content": "日借嫩黄初看柳。\n池塘冰泮游鱼透。\n庭馆匆匆佳气候。\n□山透。\n膺时贤佐生天佑。\n寿者康宁还德厚。\n功名富贵须长久。\n从此安排千岁酒。\n常祝寿。\n一年一献黄金酎。",
        "dynasty": "宋",
        "collection_info": null
    },
    {
        "title": "鹧鸪天 种得门阑五福全",
        "author": "李鼐",
        "content": "种得门阑五福全。\n常珍初喜庆华筵。\n王环醉拍春衫舞，今见康强九九年。\n神爽朗，骨清坚。\n壶天日月旧因缘。\n从今把定春风笑，且作人间长寿仙。",
        "dynasty": "宋",
        "collection_info": null
    },
    {
        "title": "鹧鸪天 珍重高人阎右丞",
        "author": "李鼐",
        "content": "珍重高人阎右丞。\n胸中丘壑富丹青。\n暂从天下分轺使，来向人间作寿星。\n凉日挂，暑风轻。\n一番秋思十分清。\n细倾鹦鹉休辞劝，烂醉葡菊不用醒。",
        "dynasty": "宋",
        "collection_info": null
    },
    {
        "title": "一井金 绿阴清昼",
        "author": "李鼐",
        "content": "绿阴清昼。\n两茸茸、梅子黄时侯。\n华堂金兽。\n香润炉烟透。\n舞燕回轻袖。\n歌凤翻新奏。\n院静人稀，永日迟迟花漏。",
        "dynasty": "宋",
        "collection_info": null
    },
    {
        "title": "一井金 一杯为寿",
        "author": "李鼐",
        "content": "一杯为寿。\n笑捧处、自传织手钗头。\n况有瑞草，齐眉偕老，应难比效。\n鸳鸾镇日于飞，惟愿一百二十岁，永同欢，如鱼似水。",
        "dynasty": "宋",
        "collection_info": null
    },
    {
        "title": "风入松 翠烟笼日上花梢",
        "author": "李鼐",
        "content": "翠烟笼日上花梢。\n花外楼高。\n海犀不动帘栊静，昼长人懒莺娇。\n宝篆浓熏沉水，清商低按擅槽。\n画堂深处燕蟠桃。\n亲见仙曹。\n雾鬟不改朱颜好，年年长被春饶。\n一品疏封它日，十分沉醉今朝。",
        "dynasty": "宋",
        "collection_info": null
    },
    {
        "title": "玉蝴蝶 望处水寒云绕",
        "author": "李鼐",
        "content": "望处水寒云绕，倚栏千里，澹荡晴晖。\n梦燕门阑，和气喜动帘帏。\n舞裀重、花明彩凤，歌扇小、香暖金猊。\n漏声迟。\n洞天秋晓，风露霏霏。\n嘉时。\n谪仙高宴，华分玉蜡，艳列文姬。\n玉树临风，自然老月中枝。\n酒肠宽、胸容云梦，词源壮、笔勇助溪。\n且追随。\n伫看飞诏，稳步沙堤。",
        "dynasty": "宋",
        "collection_info": null
    },
    {
        "title": "满庭芳 腊雪溶酥",
        "author": "李鼐",
        "content": "腊雪溶酥，春冰浮玉，素蟾三五才过。\n晓来庭户，何事五云多。\n尽道九天麟坠，╆环佩、袅袅鸣珂。\n风标爽、胸中嵬磊，豪气挽天河。\n平生，横溯志，指挥夷虏，平定干戈。\n看它年功业，还让廉颇。\n且对江山难老，金樽满、鲸海翻波。\n歌声转，玉人扶处，拚取醉颜酡。",
        "dynasty": "宋",
        "collection_info": null
    },
    {
        "title": "鹧鸪天 雨歇云如隔座屏",
        "author": "韩元吉",
        "content": "雨歇云如隔座屏。\n熏风摇动一天青。\n今年五十平头过，又喜清歌洗耳听。\n浮世事，绝曾经。\n此生应直斗牛星。\n且倾田舍黄鸡酒，敢望君家白玉庭。",
        "dynasty": "宋",
        "collection_info": null
    },
    {
        "title": "鹧鸪天 万古光寒太白精",
        "author": "韩元吉",
        "content": "万古光寒太白精。\n直宜分作两郎星。\n不然安得难兄弟，先后尧蓂三荚生。\n霜月冷，斗杓横。\n老人今夜已齐明。\n他年莫作郎星看，两两台躔拱太清。",
        "dynasty": "宋",
        "collection_info": null
    },
    {
        "title": "满庭芳 威彻冰河",
        "author": "张抡",
        "content": "威彻冰河，兵严玉帐，济时人在壶天。\n妙龄谈笑，图画上凌烟。\n但见勋书鼎鼐，谁知道、名列高仙。\n风云会，钩陈羽卫，绿鬓影貂蝉。\n绵绵。\n流庆远，芝兰秀发，折桂争先。\n占盛一门，文武更双全。\n已饵琼英绛雪，灵龟寿、何止千年。\n年年看，笙歌丛里，金盏倒垂莲。",
        "dynasty": "宋",
        "collection_info": null
    },
    {
        "title": "鹧鸪天 鹤驭来从玉席前",
        "author": "张抡",
        "content": "鹤驭来从玉席前。\n笑谈勋业照凌烟。\n心游物外都无碍，春在壶中别有天。\n香似雾，酒如泉。\n华堂冰雪映神仙。\n灵椿不老青松健，花里年年醉管弦。",
        "dynasty": "宋",
        "collection_info": null
    },
    {
        "title": "鹧鸪天 彩舞萱堂喜气新",
        "author": "张抡",
        "content": "彩舞萱堂喜气新。\n年年今日庆生辰。\n碧凝香雾笼清晓，红入桃花媚小春。\n须酩酊，莫逡巡。\n九霞杯冷又重温。\n壶天自是人难老，长拥笙歌醉洞云。",
        "dynasty": "宋",
        "collection_info": null
    },
    {
        "title": "鹧鸪天 五福仙娥月殿来",
        "author": "张抡",
        "content": "五福仙娥月殿来。\n依稀微步彩云随。\n一从别有瑶池宴，不见蟠桃几度开。\n歌宛转，舞徘徊。\n碧梧秋意满池台。\n年年玉露收残暑，长送新凉入寿杯。",
        "dynasty": "宋",
        "collection_info": null
    },
    {
        "title": "鹧鸪天 消息枝头梅子黄",
        "author": "张抡",
        "content": "消息枝头梅子黄。\n两宫恩意酿湖光。\n长庚自是文章瑞，好伴前星烛万方。\n金鸭暖，玉杯香。\n换鹅笔墨醉淋浪。\n只将名字为公祝，便合千秋佐玉皇。",
        "dynasty": "宋",
        "collection_info": null
    },
    {
        "title": "鹧鸪天 福善天应锡寿祺",
        "author": "张抡",
        "content": "福善天应锡寿祺。\n人生七十古来稀。\n我翁更有椿龄在，馀庆堂前玉树辉。\n传世业，长孙枝。\n捧杯欢见老莱衣。\n一阳渐近门多喜，百禄争迎好事归。",
        "dynasty": "宋",
        "collection_info": null
    },
    {
        "title": "画堂春 月娥来自广寒宫",
        "author": "张抡",
        "content": "月娥来自广寒宫。\n步摇环佩丁东。\n戏鸾双舞驾天风。\n雪满云空。\n一剪玉梅花小，九霞琼醴杯浓。\n凤箫千载莫匆匆。\n且醉壶中。",
        "dynasty": "宋",
        "collection_info": null
    },
    {
        "title": "望仙门 玉池波浪碧如鳞",
        "author": "张抡",
        "content": "玉池波浪碧如鳞。\n露莲新。\n新歌一曲翠眉嚬。\n舞乖裀。\n满酌兰英酒，须知献寿千春。\n太平无事荷君恩，齐唱望仙门。",
        "dynasty": "宋",
        "collection_info": null
    },
    {
        "title": "望仙门 玉京清漏起微凉",
        "author": "张抡",
        "content": "玉京清漏起微凉。\n好秋光。\n金杯潋滟酌琼浆。\n会仙乡。\n新曲调丝管，新声更飐霓裳。\n博山炉暖泛浓香。\n为寿百千长。",
        "dynasty": "宋",
        "collection_info": null
    },
    {
        "title": "望仙门 紫微枝上露华浓",
        "author": "张抡",
        "content": "紫微枝上露华浓。\n起秋风。\n管弦声细出帘栊。\n象筵中。\n仙酒斟云液，山歌转绕梁虹。\n此时佳会庆相逢。\n欢醉且从容。",
        "dynasty": "宋",
        "collection_info": null
    },
    {
        "title": "水调歌头 白鹤到时节",
        "author": "侯置",
        "content": "白鹤到时节，霜信满南州。\n金盘露重，银潢波浪载天流。\n岳渎千龄锺秀，赋出人间英气，清照洞庭秋。\n烈日严霜操，竹简万年留。\n苏属国，二千秩，若为酬。\n杜园阴密，未央前席动宸旒。\n入践紫薇郎省，擢赞绿槐公位，指日凤池游。\n千顷玉芝熟，准备饭青牛。",
        "dynasty": "宋",
        "collection_info": null
    },
    {
        "title": "水调歌头 八月秋欲半",
        "author": "无名氏",
        "content": "八月秋欲半，后夜月将圆。\n天潢当日流润，□派落人寰。\n尘扫长淮千里，威振南蛮八郡，梓里绣衣还。\n芳毓燕山桂，庆衍谢庭兰。\n小山阴，长松下，白云间。\n壶中自有天地，闻早挂逢冠。\n笑指横空丹壑，闲倚拿云竹杖，佳处日跻攀。\n山色既无尽，公寿亦如山。",
        "dynasty": "宋",
        "collection_info": null
    },
    {
        "title": "水龙吟 两山空翠烟霏",
        "author": "赵彦端",
        "content": "两山空翠烟霏，几□又入东君□。\n□□但见，肉红染杏，眉黄着柳。\n彩燕风轻，宝灯月满，欢连清昼。\n是香山行处，苏仙座上，春不老，人依旧。\n闻道新骑白凤，过章台、天香满袖。\n英姿不向，通明宫殿，人间未有。\n况是从来，爱留南国，名高北斗。\n看君恩，却与西湖涨绿，作长生酒。",
        "dynasty": "宋",
        "collection_info": null
    },
    {
        "title": "菩萨蛮 晴云低蘸湖光湿",
        "author": "芮辉",
        "content": "晴云低蘸湖光湿。\n新凉远带江声入。\n风影逼中秋。\n移樽月在楼。\n蓝田栽竹手。\n借竹为君寿。\n苍翠一年年。\n长承雨露边。",
        "dynasty": "宋",
        "collection_info": null
    },
    {
        "title": "虞美人 翠屏罗幕遮前后",
        "author": "芮辉",
        "content": "翠屏罗幕遮前后。\n舞袖翻长寿。\n紫髯冠佩御炉香。\n看取明年归奉、万年觞。\n今宵池上蟠桃席。\n咫尺长安日。\n宝烟飞焰万花浓。\n试看中间白鹤、驾仙风。",
        "dynasty": "宋",
        "collection_info": null
    },
    {
        "title": "念奴娇 三光五岳",
        "author": "刘季裴",
        "content": "三光五岳，震干坤英彩，非金非玉。\n赫赫岩岩真相种，来跨横空仙鹄。\n十万儿童，和丰堂下，齐把梅山祝。\n黑头难老，岁寒苍桧修竹。\n须信自有家传，中庸一卷，是长生真箓。\n借问河阳公去后，几度桃开桃熟。\n十九年间，梦回天上，又见棠阴绿。\n看看促觐，喜传沙路新筑。",
        "dynasty": "宋",
        "collection_info": null
    },
    {
        "title": "满庭芳 丹染吴枫",
        "author": "姜特立",
        "content": "丹染吴枫，青环越岫，镜天霁色凝鲜。\n华堂珊佩，非务拥神仙。\n天遣澄清海岳，亲曾授黄石奇编。\n兴王略，智名俱泯，功业妙难言。\n翩翩。\n真迥立，香飘绣衮，色映貂蝉。\n有清诗千首，美酒如川。\n长与嫦娥共约，放冰轮，今夕先圆。\n中秋月，从今屈指，更借一千年。",
        "dynasty": "宋",
        "collection_info": null
    },
    {
        "title": "促拍满路花 人间秋正好",
        "author": "徐叔至",
        "content": "人间秋正好，天上月才圆。\n玉霄人不老，对婵娟。\n五龙护日，一笑着貂蝉。\n禁殿开金钥，宝炬宫壶，诏催移下钓天。\n昴奎分秀采，箕翼与长年。\n华堂歌宛转，舞蹁跹。\n醉围红袖，妙墨起风烟。\n回首恩波地，身在江湖，为公一赋新篇。",
        "dynasty": "宋",
        "collection_info": null
    },
    {
        "title": "鹧鸪天 两两台符映昴躔",
        "author": "徐叔至",
        "content": "两两台符映昴躔，南熏披拂寿炉烟。\n宝图继统千龄会，金铉调元一相贤。\n兰玉满，庆蝉联。\n天教世有鲁山川。\n霞觞更对瑶池佲，共看蟠桃着子年。",
        "dynasty": "宋",
        "collection_info": null
    },
    {
        "title": "鹧鸪天 仗下仪客笔下文",
        "author": "范成大",
        "content": "仗下仪客笔下文。\n天风驾鹤住仙真。\n榴花三日迎端午，蕉叶千春纪诞辰。\n经圀志，立朝身。\n暂烦高手活吴民。\n明朝莫遣书丹篆，怕引新符刻玉麟。",
        "dynasty": "宋",
        "collection_info": null
    },
    {
        "title": "洞仙歌 碧城风物",
        "author": "范成大",
        "content": "碧城风物，有湖中天地。\n长笑羲娥不停轨。\n记蟠桃枝上，金母嗔尝，回首处，还又三千岁矣。\n料仙人拊顶，曾授长生，名在云琼赐书里。\n懒上郁萧台，应厌高寒，飘然下，赤城游戏。\n且山泽留连作臞仙，不要管蓬莱海中尘起。",
        "dynasty": "宋",
        "collection_info": null
    },
    {
        "title": "西江月 樱笋园林绿暗",
        "author": "范成大",
        "content": "樱笋园林绿暗，槐榆院落清和，年年高会引笙歌，戏彩人随燕贺。\n一笑难逢身健，十分休惜颜酡。\n还将瓜枣送金荷，遍照金章满座。",
        "dynasty": "宋",
        "collection_info": null
    },
    {
        "title": "临江仙 功行三千宜五福",
        "author": "范成大",
        "content": "功行三千宜五福，长生何假金丹。\n从教沧海又成田。\n琼枝春不老，壁月夜长妍。\n上界从来官府满，何妨游戏人间。\n年年强健到樽前。\n莫辞杯潋滟，君是酒中仙。",
        "dynasty": "宋",
        "collection_info": null
    },
    {
        "title": "鹧鸪天 绣户当年瑞气充",
        "author": "范成大",
        "content": "绣户当年瑞气充。\n紫阳驾鹤下天风。\n万山秀色浑锺尽，六月炎光一洗空。\n蕉叶满，彩衣重。\n刻符持节尽人雄。\n坐中金母欣馀庆，劝醉周公劝鲁公。",
        "dynasty": "宋",
        "collection_info": null
    },
    {
        "title": "满江红 天气新晴",
        "author": "范成大",
        "content": "天气新晴，寻昨梦，池塘春早。\n雨过湔裙，水上柳丝风袅。\n却忆去年今日，桃花人面依前好。\n怪今年、酒量却添多，银杯小。\n谁劝我，玉山倒。\n催细抹，翻新调。\n渐金狎压锦，喷首云绕。\n笼柏飞来双翠袖，弓弯内样人间少。\n为留连、春色伴山翁，都休老。",
        "dynasty": "宋",
        "collection_info": null
    },
    {
        "title": "清平乐 降嵩储昂",
        "author": "范成大",
        "content": "降嵩储昂，仙驭来尘表。\n身佩安危人不老。\n化国风光长好。\n功名南北天涯，欢声蛮峤胡沙。\n草木何□□露，小春桃李都花。",
        "dynasty": "宋",
        "collection_info": null
    },
    {
        "title": "清平乐 何须轻举",
        "author": "范成大",
        "content": "何须轻举，上界多官府。\n身似灵光长镇鲁。\n俯仰人间今古。\n雨馀帘卷江流，朱颜流映琼舟。\n不假岗陵□寿，西山低似西楼。",
        "dynasty": "宋",
        "collection_info": null
    },
    {
        "title": "八声甘州 渐纷纷、木叶下亭皋",
        "author": "□阳",
        "content": "渐纷纷、木叶下亭皋，秋容际寒空。\n庆屏山南畔，龟游绿藻，鹤舞青松。\n缥缈非烟非雾，喜色有无中。\n帘幕金风细，香篆迷蒙。\n好是庭闱称寿，簇舞裙歌板，欢意重重。\n况芝兰满砌，行见黑头公。\n看升平、乌栖画戟，更重开、大国荷荣封。\n人难老，年年醉赏，满院芙蓉。",
        "dynasty": "宋",
        "collection_info": null
    },
    {
        "title": "点绛唇 春到皇都",
        "author": "赵彦逾",
        "content": "春到皇都，日边已觉风光丽。\n异人名世。\n独禀阳和粹。\n福寿川增，行庆鸳行缀。\n笙歌重。\n几多珠翠。\n拚取今宵醉。",
        "dynasty": "宋",
        "collection_info": null
    },
    {
        "title": "南歌子 俭德仁诸族",
        "author": "张孝祥",
        "content": "俭德仁诸族，阴功格上清。\n焚香扫地夜朝真。\n看取名花浮玉、鉴齐精。\n宝篆融融满，□流细细倾。\n双亲俱寿八千龄。\n却捧紫皇飞诏、上蓬瀛。",
        "dynasty": "宋",
        "collection_info": null
    },
    {
        "title": "水调歌头 骑鲸紫霞客",
        "author": "卫时敏",
        "content": "骑鲸紫霞客，来作世耆英。\n襟怀金玉循良，名字古无人。\n所至民歌遗爱，脱屣归来绿野，笑傲乐天真。\n不学渭滨老，公子自长生。\n一杯酒，再三祝，八十春。\n从今细数庆集，百度似今辰。\n绿鬓朱颜长好，何事紫芝仙草，兰玉自诜诜。\n盛事有如此，谁道四难并。",
        "dynasty": "宋",
        "collection_info": null
    },
    {
        "title": "念奴娇 春风桃李",
        "author": "卫时敏",
        "content": "春风桃李，问耐寒何似，霜松雪柏。\n珍重拨烦京兆手，早岁声名霹雳。\n收卷经论，摆遗荣利，物外多间适。\n熊经龟咽，真传秘诀消息。\n奉秩初满华严，韶颜转映，绿鬓方瞳碧。\n况□□云供宴几，静对凫翁鹤客。\n只恐日边，蒲轮催动，密侍钧天席。\n上玉卮尧殿，长生倍注仙籍。",
        "dynasty": "宋",
        "collection_info": null
    },
    {
        "title": "汉宫春 绛阙朝元",
        "author": "高伯达",
        "content": "绛阙朝元。\n倦飞鸾控鹤，来寓人间。\n天教散舒和气，好与春还。\n蓬瀛罢宴，褪仙裳、欲冠貂蝉。\n应是念、潇湘胜概，来与蕃宣。\n宣室向来初见，叹不如、文帝夜半虚前。\n多情吊沉赋罢，莫负留连。\n经纶事叶，向朝廷、谁与争先。\n明岁好，云屏间坐，十分宣劝金船。",
        "dynasty": "宋",
        "collection_info": null
    },
    {
        "title": "千秋岁 影摇波动",
        "author": "高伯达",
        "content": "影摇波动。\n晓日浮华栋。\n庆麟绂，征兰梦。\n绿擎龟叶小，红拂莲腮重。\n帘幕外，半天仙驭来飞鞚。\n两两骖鸾凤。\n□窣珠衣纵。\n香雾散，祥云拥。\n口传金母信，酒为麻姑送。\n休惜醉，与君更下蟠桃种。",
        "dynasty": "宋",
        "collection_info": null
    },
    {
        "title": "鹧鸪天 海上蟠桃月样圆",
        "author": "高伯达",
        "content": "海上蟠桃月样圆。\n从头屈指几千年。\n双成已报春消息，输与萧郎半月前。\n风露晓，月华鲜。\n兽炉烟袅水沉烟。\n骑鸾ⅶ鹤休归去，留取人间作女仙。",
        "dynasty": "宋",
        "collection_info": null
    },
    {
        "title": "喜迁莺 风云际会",
        "author": "郝子直",
        "content": "风云际会。\n自军兴勋业，唯公屈指。\n中镝红心，骄虏胆丧，中正已回天意。\n采石扶危鏖战，激励熊罴乘势。\n震天地，沮金狄百万，元颜诛毙。\n英卫。\n摅红气，寰海共欣，雪恨亡胡岁。\n宸眷褒功，华衮貂蝉，荣拜济时左揆。\n圣君用贤终始，肯使留侯谦退。\n后范蠡，愿永佐中兴，庄椿同纪。",
        "dynasty": "宋",
        "collection_info": null
    },
    {
        "title": "画堂春 华堂当日诞今辰",
        "author": "郝子直",
        "content": "华堂当日诞今辰。\n庆门人降西真。\n一杯千岁祝遐龄。\n莫厌频斟。\n不愿头白还黑，不愿齿落重生。\n但容艳只如今。\n寿等松椿。",
        "dynasty": "宋",
        "collection_info": null
    },
    {
        "title": "天香 南国蜚声",
        "author": "何得之",
        "content": "南国蜚声，三鳌孕粹，中兴循吏称首。\n官在中都，斑参玉笋，妙简帝心应久。\n长材已试，名字向、金瓯先覆。\n貂冕冠蝉载服，鸾台凤池荣簉。\n年年桂觞介寿。\n正江梅、犯寒时候。\n料想舞僮歌女，翠鬟依旧。\n富贵人间罕有。\n任鼎沸笙箫对樽□。\n稳步堤沙，高攀禁柳。",
        "dynasty": "宋",
        "collection_info": null
    },
    {
        "title": "水调歌头 迟日笼晴昼",
        "author": "徐明仲",
        "content": "迟日笼晴昼，新火敛馀寒。\n东君着意，留恋春色在人间。\n故遣蓬瀛仙侣，来布阳和德泽，造化寄毫端。\n麾节经行处，喜气满江山。\n听歌谣，五裤暖，二天宽。\n汉朝侧席，英隽玺诏促征还。\n鞭算钱流粟腐，刃往剧剸烦解，启沃动龙颜。\n已有白麻笔，草制在金銮。",
        "dynasty": "宋",
        "collection_info": null
    },
    {
        "title": "水调歌头 宗社中兴佐",
        "author": "徐明仲",
        "content": "宗社中兴佐，廊庙黑头公。\n故家乔木，十年风虎会云龙。\n三镇上流藩翰，千里北门符钥，何许在民功。\n刀剑还牛犊，饥馑化登丰。\n政成时，春明媚，日和融。\n寿觞如海，愿公一酌倒三松。\n移取活人心手，归作调元勋业，谈笑共平戎。\n还使十书老，直与古人同。",
        "dynasty": "宋",
        "collection_info": null
    },
    {
        "title": "满江红 人物英雄",
        "author": "陈之贤",
        "content": "人物英雄，更独抱、无双才气。\n年正壮，文章武略，尽曾留意。\n破胆欲凭胸内甲，清原宴启舟中誓。\n笑区区、燕雀不能知，青云志。\n封侯貌，神人比。\n社下手，须荣试。\n况相门出将，君家常事。\n斗印垂金他日贵，寿杯浮玉今朝醉。\n看年年、南极倍明时，春明媚。",
        "dynasty": "宋",
        "collection_info": null
    },
    {
        "title": "念奴娇 炎精昌运",
        "author": "陈之贤",
        "content": "炎精昌运，庆天为笃生，中兴人杰。\n横臆甲兵三百万，要扫群胡妖孽。\n抚弱怜贫，排奸击暴，所至人推服。\n飘飘志气，伟哉一代英特。\n预信衮衮公侯，名闻英胄，素有阴功积。\n腾踏从天上去，笑作龙头奇客。\n相印重封，将符再绾，尽履青毡物。\n寿杯满泛，年年长醉正月。",
        "dynasty": "宋",
        "collection_info": null
    },
    {
        "title": "踏莎行 风卷霜浓",
        "author": "丁求安",
        "content": "风卷霜浓，寒销冰谢。\n一年皎月惟今夜。\n桑弧蓬矢庆门阑，云旌羽盖连车马。\n命服新翻，恩波如泻。\n海沂致锦傅声价。\n晓来和气着梅梢，春随温诏看看下。",
        "dynasty": "宋",
        "collection_info": null
    },
    {
        "title": "踏莎行 紫府延龄",
        "author": "丁求安",
        "content": "紫府延龄，瑶池开宴。\n人间好事都如愿。\n凤雏喜带桂宫香，东床镇压鸾台彦。\n酒泛金杯，香飘龙篆。\n大家齐把瑶觞献。\n中兴天子急贤才，相期共入金銮殿。",
        "dynasty": "宋",
        "collection_info": null
    },
    {
        "title": "念奴娇 镜天露洗",
        "author": "赵师律",
        "content": "镜天露洗，荡仁风，满县正开桃李。\n无讼堂深睛画永，帘卷鹅山浓翠。\n吏散棠阴，鸟啼花散，箫鼓弦歌地。\n印封碧藓，笑谈无限清致。\n佳会正属悬弧，十分蕉叶，共祝千秋岁。\n道骨仙风元自有，功业人间游戏。\n名覆金瓯，班联玉笋，行庆风云会。\n莲舟容与，此时归继仙裔。",
        "dynasty": "宋",
        "collection_info": null
    },
    {
        "title": "念奴娇 楚天春晚",
        "author": "赵师律",
        "content": "楚天春晚，尽替了，残红点成层碧。\n蝴蝶蜂儿娇未足，舞破游丝千尺。\n一夜风高，满天清露，冷浸琼楼彻。\n遮鸾绕凤，使君不是凡骨。\n游荡偶尔人间，铃斋谈笑，好作龚黄匹。\n火急功成天上去，却问蓬莱消息。\n酒泻鹅儿，十分金盏，染就眉间色。\n满城争看，一封鹗荐飞入。",
        "dynasty": "宋",
        "collection_info": null
    },
    {
        "title": "齐天乐 重阳还近秋光好",
        "author": "赵师律",
        "content": "重阳还近秋光好，银屏翠箔凉透。\n凤髓炉温，鱼轩瑞应，天与冰壶清透。\n多文在手。\n更赖玉腰肢，唾花衫袖。\n旧约梅仙，为来人世作珍偶。\n虚堂帘半卷，化工何限意，妆点时昼。\n裛真香葵倾劝盏，都把芳心为寿。\n当歌对酒。\n愿绿发朱颜，镇长依旧。\n宝箓名高，已书千岁久。",
        "dynasty": "宋",
        "collection_info": null
    },
    {
        "title": "蓦山溪 文章太守",
        "author": "赵师严",
        "content": "文章太守，今作湖山主。\n冰雪照人清，赋仙家、出尘风度。\n流芳积庆，故自有渊源，家将相，世侯王，勋德藏盟府。\n政修人治，千里歌来暮。\n有脚是阳春，鼓和风、遍充寰宇。\n芝泥封诏，肯为郡人留，苍玉佩，紫金貂，稳上星辰去。",
        "dynasty": "宋",
        "collection_info": null
    },
    {
        "title": "喜迁莺 光风转蕙",
        "author": "无名氏",
        "content": "光风转蕙，正中和节过，艳阳春半。\n暖日曈昽，瑞烟蓬勃，正是生申华旦。\n保厘东土三载，分却九重霄旰。\n政成也，且凝香燕寝，雍容方面。\n堪羡。\n德望重，敌国隐然，不假长江险。\n堂上奇兵，胸中妙画，便是当年韩范。\n况逢左辖虚位，早晚洪钧须转。\n来岁里，看内家敕使，传呼宣劝。",
        "dynasty": "宋",
        "collection_info": null
    },
    {
        "title": "蓦山溪 画堂帘卷",
        "author": "辛弃疾",
        "content": "画堂帘卷，贺燕双双语。\n花柳一番春，倚东风、雕红镂翠。\n草堂风月，还似旧家时，歌扇底，舞裀边，寿斝年年醉。\n兵符传垒，已莅葵丘戍。\n两手挽天河，要一洗、蛮烟瘴雨。\n貂蝉冠冕，应是出兜鍪，飡五鼎，梦三刀，侯印黄金铸。",
        "dynasty": "宋",
        "collection_info": null
    },
    {
        "title": "感皇恩 露染武夷秋",
        "author": "辛弃疾",
        "content": "露染武夷秋，千蛮耸翠。\n练色泓澄玉清水。\n十分冰鉴，未吐玉壶天地。\n精神先付与，人中瑞。\n青锁步趋，紫微标致。\n凤翼看看九十里。\n任挥金碗，莫负凉飚佳致。\n瑶台人度曲，千秋岁。",
        "dynasty": "宋",
        "collection_info": null
    },
    {
        "title": "水调歌头 簪履竟晴昼",
        "author": "辛弃疾",
        "content": "簪履竟晴昼，画戟插层霄。\n红莲幕底风定，香雾不成飘。\n螺髻梅妆环列，凤管檀糟交泰，回雪无纤腰。\n觞酒荡寒玉，冰颊醉江潮。\n颂丰功，祝难老，沸民谣。\n晓庭梅蕊初绽，定报鼎羹调。\n龙衮方思勋旧，已覆金瓯名姓，行看紫泥褒。\n重试补天手，高插侍中貂。",
        "dynasty": "宋",
        "collection_info": null
    },
    {
        "title": "望海潮 山连嵩岱",
        "author": "沈伯文",
        "content": "山连嵩岱，疆分齐鲁，济南自古多奇月。\n魄堕英星，芒剪瑞□，来参汉主龙飞。\n仙露浥繁枝。\n振家声赫奕，金印传龟。\n一种春风，后园桃李自成蹊。\n淮堧暂弭旌旗。\n庆歌浮绿野，人静圜扉。\n梅破粉痕，柳回星眼，相将紫诏催归。\n玉勒晓骢嘶。\n望天墀咫尺，香惹朝衣。\n最好朱颜绿发，劝宴凤凰池。",
        "dynasty": "宋",
        "collection_info": null
    },
    {
        "title": "念奴娇 勋门积庆",
        "author": "钱处仁",
        "content": "勋门积庆，为皇家此日，重生贤辅。\n崧岳储神须信道，非特当年申甫。\n清白传芳，高明驰誉，材更兼文武。\n黑头年少，风云还会龙虎。\n天为指日垂弧，张旜持节，不遣穹庐去。\n中使传宣，颁赐锡赍，清晓欢声旁午。\n两世光华，一门荣耀，盛事夸千古。\n祝公千岁，庙堂长佐贤主。",
        "dynasty": "宋",
        "collection_info": null
    },
    {
        "title": "醉蓬莱 正梧阴碧转",
        "author": "钱处仁",
        "content": "正梧阴碧转，扇浪凉生，渐回秋意。\n祥绕朱门，有崧灵锺瑞。\n笔走龙蛇，句雕风月，好客敦高谊。\n苏小琵琶，绿珠箫管，日添罗绮。\n邃阁清班，贰车清政，奕叶蝉联，世间谁比。\n行侍甘泉，趁青春荣贵。\n尽卷虾须，满斟鹦鹉，向画堂沉醉。\n铜狄摩挲，蓬莱清浅，八千椿岁。",
        "dynasty": "宋",
        "collection_info": null
    },
    {
        "title": "喜迁莺 云蒸雷动",
        "author": "李焕",
        "content": "云蒸雷动。\n庆瑞岳降真，祥生申甫。\n元后慈贤，勋臣英烈，百世显光家谱。\n久许致身忠孝，何止满怀今古。\n听舆论，是侯王苗裔，神仙俦侣。\n争睹藩尹盛，刑揩政成，和气横眉宇。\n北阙莺花，西湖风月，旌骑稳游天路。\n福海寿山无比，烂醉黄堂歌舞。\n正荣耀，有华姻宠授，清朝恩数。",
        "dynasty": "宋",
        "collection_info": null
    },
    {
        "title": "喜迁莺 风云嘉会",
        "author": "李焕",
        "content": "风云嘉会，有英杰瑞时，来符平泰。\n子建才华，平阳勋业，流庆至今犹在。\n闾史卿来曾记，骨相堂堂庞艾。\n少年日，已心包云泽，名高嵩岱。\n超迈人尽道，今代吏师，小试犹淹大。\n两路登车，三州出牧，游刃了无凝碍。\n便合进推荷橐，迤逦参陪天縡。\n愿从此，奉明君真相，优游千载。",
        "dynasty": "宋",
        "collection_info": null
    },
    {
        "title": "喜迁莺 百年卿族",
        "author": "林伯镇",
        "content": "百年卿族。\n更七叶桂籍，蝉联相续。\n早冠鳌峰，入持魁柄，却商野耕岩筑。\n搢绅望山瞻斗。\n勋业铭书金竹。\n倦陶冶，暂镜湖舒啸，琳宫休足。\n催促。\n归秉轴，须与君王，同享无疆福。\n缓访赤松，莫留绿野，宇县待公恢复。\n手把命珪堂印，腰束精镠寒玉。\n愿岁岁，看和羹梅绽，古阶槐绿。",
        "dynasty": "宋",
        "collection_info": null
    },
    {
        "title": "凤栖梧・蝶恋花 破腊星回春可数",
        "author": "林伯镇",
        "content": "破腊星回春可数。\n天佑中兴，岳降神生再。\n造膝一言曾寤主，翱翔历遍清华路。\n盖代功名知自许。\n倦把州麾，小向琳宫任。\n早晚诏催归禁署，致身宰相双亲具。",
        "dynasty": "宋",
        "collection_info": null
    },
    {
        "title": "南乡子 弥诞秩初筵",
        "author": "林伯镇",
        "content": "弥诞秩初筵。\n催舞春雷杂管弦。\n惊破梅梢香喷雪，都缘。\n王母瑶池会列仙。\n残腊嫩寒天。\n恰在正朝两日前。\n搀借椒花先献寿，新元。\n重数壬辰第一年。",
        "dynasty": "宋",
        "collection_info": null
    },
    {
        "title": "念奴娇 水沉香霭",
        "author": "王涣",
        "content": "水沉香霭，满钱塘千里，秋烟如织。\n万井欢声瞻宝钱，遥指明星南极。\n辇路看花，神旗垂彩，名冠金门籍。\n平阳家世，凌烟都减颜色。\n须信勋业风流，阳春有脚，到处开桃李。\n洊拥油幢宸眷重，吴越江南江北。\n认取疏梅，东君深意，遣调羹消息。\n凤书飞下，绿槐元自相识。",
        "dynasty": "宋",
        "collection_info": null
    },
    {
        "title": "水调歌头 明月双溪上",
        "author": "陈敷",
        "content": "明月双溪上，胜景号金华。\n当年此夕，多少鸾凤杂云霞。\n共拥飘飖倦伯，来作人间英杰，王谢旧名家。\n纶绋妙文采，帷幄富忠嘉。\n圣天子，形梦寐。\n眷尤加。\n麒麟烟上早晚，丹陛听宣麻。\n鼎袖无穷勋业，岁岁熏风日永，萱秀北堂花。\n潋滟绮筵酒，寿算等胡沙。",
        "dynasty": "宋",
        "collection_info": null
    },
    {
        "title": "满庭芳 杲杲重光",
        "author": "甄良友",
        "content": "杲杲重光，遥山耸翠，九天秋气高明。\n露团仙掌，初月挂前星。\n帝念吾君父子，亲传授、光启中兴。\n生储后，是为三圣，一道以相承。\n升平。\n当此际，黄花照座，丹桂充庭。\n对雨宫喜色，百辟欢声。\n好是橙黄桔绿，宣猷殿、酒碧香清。\n重重庆，尧仁舜孝，亲见禹功成。",
        "dynasty": "宋",
        "collection_info": null
    },
    {
        "title": "南乡子 十月小春天",
        "author": "甄良友",
        "content": "十月小春天。\n放榜梅花作状元。\n会庆礼成三日后，生贤。\n第一龙飞不偶然。\n劝酒自弹弦。\n更着班衣寿老仙。\n见说海坛沙张也，明年。\n此夜休嗔我近前。",
        "dynasty": "宋",
        "collection_info": null
    },
    {
        "title": "感皇恩 华表鹤重来",
        "author": "甄良友",
        "content": "华表鹤重来，嘉禾合穗。\n天命真人救斯世。\n故仙子来佐，中兴之际。\n这回真是个，风云会。\n天水庆源，钱塘潮势。\n主圣臣贤千岁。\n半钩月小，一剪梅花香细。\n太平无事也，休辞醉。",
        "dynasty": "宋",
        "collection_info": null
    },
    {
        "title": "水调歌头 直节傲山雪",
        "author": "甄良友",
        "content": "直节傲山雪，偃盖咏松风。\n天香真色来报，春信月明中。\n六七日分景纬，五百年间英气，相值产维崧。\n君子中庸也，天下有胡公。\n把州麾，将漕计，简渊衷。\n淳熙新政，往风虎，趁云龙。\n底用玉卮卜寿，看取天然难老，高竹与长松。\n更有红梅实，调鼎告成功。",
        "dynasty": "宋",
        "collection_info": null
    },
    {
        "title": "菩萨蛮 希夷本是儒先祖",
        "author": "甄良友",
        "content": "希夷本是儒先祖。\n云仍来自神仙所。\n前日一阳生。\n德星今夜明。\n灵椿殊未老。\n仙桂双双好。\n好是百花魁。\n年年称寿杯。",
        "dynasty": "宋",
        "collection_info": null
    },
    {
        "title": "蝶恋花 照水绮霞明木杪",
        "author": "甄良友",
        "content": "照水绮霞明木杪。\n彩翼双栖，未觉桐阴少。\n正是一年秋光好。\n世间重睹香山老。\n祝寿人如群玉绕。\n满酌金莲，愿永谐歌笑。\n仙客莫疑来不早。\n洞中日月天昏晓。",
        "dynasty": "宋",
        "collection_info": null
    },
    {
        "title": "水调歌头 富贵不难致",
        "author": "郑元秀",
        "content": "富贵不难致，名节几人全。\n渡江龙化，于今五十有三年。\n历数中兴诸老，谁似武夷仙伯，操行老弥坚。\n吾道方中否，一柱独擎天。\n江南北，湘左右，惠宣敷。\n见说韩公城下，米斗只三钱。\n人愿公归台鼎，我愿公归草隐，九老要齐肩。\n岁岁祝公寿，风月满梅川。",
        "dynasty": "宋",
        "collection_info": null
    },
    {
        "title": "水调歌头 园林夸富贵",
        "author": "郑元秀",
        "content": "园林夸富贵，红绿簇枝头。\n阳和毓秀，气劘屈贾压曹刘。\n翰墨场中独步，洒落胸中万卷，横截百川流。\n邈视青云侣，俯着看瀛洲。\n到如今，萦扃务，尚淹留。\n庙堂应得好语，早晚觐宸旒。\n从此立登要路，便可羽仪台阁，指日凤池游。\n岁岁蟠桃会，椿算八千秋。",
        "dynasty": "宋",
        "collection_info": null
    },
    {
        "title": "瑞鹤仙 飞花闲院落",
        "author": "黄人杰",
        "content": "飞花闲院落。\n渐燕觜泥融，蜂须香薄。\n风光未全恶。\n有出林青杏，殿春红药。\n东皇旧约。\n把馀芳、一时留着。\n等君侯维岳佳辰，惜景为供春酌。\n新乐。\n谁番清韵，非石非金，金城弦索。\n如闻荐鹗，青云外，有飞削。\n双凫容与，摩天东上，稳步鸾台凤阁。\n管平泉，昼锦归时，发犹未鹤。",
        "dynasty": "宋",
        "collection_info": null
    },
    {
        "title": "贺新郎 垛翠云蓬远",
        "author": "黄人杰",
        "content": "垛翠云蓬远。\n日鸟高、炎官直午，暑风微扇。\n二六尧蓂开秀荚，跨海冰轮待满。\n怪院落，笙箫如剪。\n太乙然藜天际下，度卯金仙子，生华旦。\n依日月，近云汉。\n经时持橐明光殿。\n问江乡年来有几，只君方见。\n入座夫人难老甚，炯炯金霞照眼。\n笑指点，琼舟权劝。\n愿得调元勋业就，为红泉石磴轻轩冕。\n归共作，赤松伴。",
        "dynasty": "宋",
        "collection_info": null
    },
    {
        "title": "贺新郎 突屼金仙屋",
        "author": "黄人杰",
        "content": "突屼金仙屋。\n素秋深、长空霁雨，万山如浴。\n惊破元戎呼小队，来看飞泉喷玉。\n正晚谷，清镜圆熟。\n还是紫微初度至，对禅关，自奏长生曲。\n留杖屦，倚松竹。\n汉中念远眉休蹙。\n问擎天拄地，个事只今谁独。\n看领召环回鹢首，笑把江神要束。\n任碾破，澄波新绿。\n去了中兴台辅叶，挂貂蝉莫受风埃触。\n归绿野，种瑶簌。",
        "dynasty": "宋",
        "collection_info": null
    },
    {
        "title": "满江红 季管灰融",
        "author": "黄人杰",
        "content": "季管灰融，盛寒里、梅香乍放。\n元道是酿成和气，间生名将。\n马革裹尸男子志，虎头食肉通侯相。\n更胸中、十万拥奇兵，人皆仰。\n腰金印，垂玉帐。\n忠胆锐，雄心壮。\n倚辕门几望，北州驰想。\n且倒长江为寿酒，却翻银浦千寻浪。\n算时来、一笑洗胡尘，迎天仗。",
        "dynasty": "宋",
        "collection_info": null
    },
    {
        "title": "满江红 老子生朝",
        "author": "黄人杰",
        "content": "老子生朝，萧然坐离骚窟宅。\n更莫诧、才雄屈宋，诗高刘白。\n不向凤凰池上住，不逃鹦鹉洲边迹。\n谩一官、如水过称呼，诸侯客。\n平生志，水投石。\n首已皓，心犹赤。\n算陆沉雄奋，总非人力。\n广武成名惟孺子，高阳适意须欢伯。\n睨醉乡、一笑抚青萍，干坤窄。",
        "dynasty": "宋",
        "collection_info": null
    },
    {
        "title": "满江红 老火西流",
        "author": "黄人杰",
        "content": "老火西流，风露洗、银湾一色。\n还又近、半秋天气，月将成魄。\n玉燕来时清梦觉，书麟游处飞仙谪。\n问东南、一尉着斯人，如何得。\n君不学，吴门卒。\n君不问，长安狄。\n且持杯半揖，楚江鸂鶒。\n东府西台看历遍，归来绿野盟泉石。\n却从容、三万六千朝，追元白。",
        "dynasty": "宋",
        "collection_info": null
    },
    {
        "title": "满江红 小驻碧油",
        "author": "黄人杰",
        "content": "小驻碧油，公两载、重临初度。\n满全楚、袭人和气，拍天歌舞。\n波涌荆江流不断，地连巫峡山无数。\n指此山、此水诵公恩，难忘处。\n民有恨，来何暮。\n民有愿，归无遽。\n各相携卧断，衮衣归路。\n只恐九重劳梦寐，不容十国私霖雨。\n看便飞、丹诏日边来，朝天去。",
        "dynasty": "宋",
        "collection_info": null
    },
    {
        "title": "醉蓬莱 记征鸿归候",
        "author": "黄人杰",
        "content": "记征鸿归候，梦燕来时，雪清梅瘦。\n寒日迎长，觉微宽宫漏。\n翼轸分辉，斗牛呈瑞，间气维锺秀。\n江左风流，夷吾家世，尘源深厚。\n况是新闻，日边增秩，诰墨方妍，玉符将剖。\n五马西还，看鸳鸿为偶。\n我有新词，不论龟鹤，会祝公眉寿。\n南浦长春，西山不老，年华同久。",
        "dynasty": "宋",
        "collection_info": null
    },
    {
        "title": "念奴娇 菊黄萸紫",
        "author": "黄人杰",
        "content": "菊黄萸紫，近重阳、天气秋光如洗。\n怀燕占熊，还又应、崧岳生申时节。\n玉女擎香，金仙持送，锦里欢声彻。\n照人风度，满怀俱是冰雪。\n那更千里江城，政成人化，比春生秋杀。\n双凤云间御诏墨，将下十行新札。\n黄阁亨衢，碧油重幕，稳复清毡物。\n策勋归去，蟠桃犹许三窃。",
        "dynasty": "宋",
        "collection_info": null
    },
    {
        "title": "念奴娇 山光堂下",
        "author": "黄人杰",
        "content": "山光堂下，恰催花雨过，韶华将半。\n蝶舞回风莺度曲，暖响笙箫庭院。\n泥轼仙翁，当时此夕，正梦投怀燕。\n紫髯黄发，到今如此清健。\n岂但风月平分，海沂千里，流得欢声遍。\n屈宋江山，还助说，莫惜金荷频卷。\n问寿何如，凤池三到，却放壶天晚。\n赤松应待，挂冠归伴萧散。",
        "dynasty": "宋",
        "collection_info": null
    },
    {
        "title": "玉楼春 生申时节书云月",
        "author": "黄人杰",
        "content": "生申时节书云月。\n惊怪玉梅开不彻。\n犯寒那得一枝春，要与邦君供胜绝。\n可轩有个词清切。\n解送双凫朝降阙。\n一声声祝一千年，试倩雪儿歌几阕。",
        "dynasty": "宋",
        "collection_info": null
    },
    {
        "title": "贺新郎 晓色收梅雨",
        "author": "黄人杰",
        "content": "晓色收梅雨。\n玉衡高、寒杓插午，月生银浦。\n一片祥光横碧落，幻出新晴院宇。\n拥阆苑、擎香天女。\n簇引飞仙来瑞世，向乌衣巷陌，生文度。\n人物似，古怀祖。\n履声合上尧阶去。\n问如何低回计幕，蜀山深处。\n金字催还知有日，且听尊前妙语。\n更领略、双成歌舞。\n愿借流三峡水，与君侯尽作流霞注。\n觞百举，寿千数。",
        "dynasty": "宋",
        "collection_info": null
    },
    {
        "title": "渔家傲 桔绿橙黄霜落候",
        "author": "黄人杰",
        "content": "桔绿橙黄霜落候。\n小春天气宜晴昼。\n一片祥光横宇宙。\n仙乐奏。\n千官共祝南山寿。\n湛露恩波浓似酒。\n□堂宴罢嵩呼后。\n压帽宫花红欲溜。\n还拜手。\n瞻天望圣徘徊久。",
        "dynasty": "宋",
        "collection_info": null
    },
    {
        "title": "祝英台近 绛河清",
        "author": "黄人杰",
        "content": "绛河清，丹阙晓。\n云路烛龙照。\n鹤发仙翁，笞凤下天眇。\n莹然璞玉襟怀，层冰风表。\n镇长住、人间三岛。\n怎知道。\n不用九转丹砂，灵椿自难老。\n骥子麟儿、勋业付渠了。\n已持红药开时，赤松游处，寿觞对、壶天倾倒。",
        "dynasty": "宋",
        "collection_info": null
    },
    {
        "title": "胜胜慢・声声慢 荣喉娇脆",
        "author": "黄人杰",
        "content": "荣喉娇脆，燕体轻盈，争翻妙舞新声。\n元是君侯生日，爽气澄清。\n天应人为献寿。\n春着意、花也留情。\n恣豪饮，似流觞曲水，前度兰亭。\n况遇湖山官满，无一事、身心分外安宁。\n买个归舟，随鸥趁鹭长征。\n逢时了些事业，还未遇、月钓云耕。\n世尘外，看西真桃熟，南极星明。",
        "dynasty": "宋",
        "collection_info": null
    },
    {
        "title": "临江仙 六月炎官收火伞",
        "author": "黄人杰",
        "content": "六月炎官收火伞，南熏尽洗烦蒸。\n十三蓂荚又争青。\n问知陈仲举，元是此时生。\n别驾功成清暇日，题舆尚带屏星。\n黑头非晚至公卿。\n且倾浮蚁酒，来听祝龟龄。",
        "dynasty": "宋",
        "collection_info": null
    },
    {
        "title": "临江仙 江上小春来几许",
        "author": "黄人杰",
        "content": "江上小春来几许，湘桃已发微妍。\n开云今夕降飞仙。\n花神回暖律，天女炷祥烟。\n见说士元方展骥，低回共应尘缘。\n人间更住一千年。\n却骑丹凤去，归到五云边。",
        "dynasty": "宋",
        "collection_info": null
    },
    {
        "title": "临江仙 秋色三分绕过二",
        "author": "黄人杰",
        "content": "秋色三分绕过二，江城又近重阳。\n翠蓂双荚为谁芳。\n梅仙生此日，神物自呈祥。\n陶菊半黄萸斗紫，一时来共飞觞。\n祝君腾踏比奇章。\n玉枝元不许，眉寿与天长。",
        "dynasty": "宋",
        "collection_info": null
    },
    {
        "title": "临江仙 解事西风真可意",
        "author": "黄人杰",
        "content": "解事西风真可意，秋声不到尧蓂。\n尚馀□荚十分清。\n知君当此际，清梦应长庚。\n道骨仙风元不老，天开鹤算龟龄。\n更看宝带换红鞓。\n拂衣辞管库，谈笑取功名。",
        "dynasty": "宋",
        "collection_info": null
    },
    {
        "title": "蝶恋花 问讯梅花开也未",
        "author": "黄人杰",
        "content": "问讯梅花开也未。\n孕雪┭香，春在寒梢尾。\n试与折来供一醉。\n寿乡容与生春意。\n律转黄锺霜小霁。\n月姊乘鸾，伴我浮尘世。\n结取年年今日誓。\n梅花影里看仙桂。",
        "dynasty": "宋",
        "collection_info": null
    },
    {
        "title": "贺新郎 三月桃花浪",
        "author": "黄人杰",
        "content": "三月桃花浪。\n涌荆红、浮光散彩，倚空千丈。\n杨柳阴中长堤路，一片笙歌暖响。\n春待晚、气清天亮。\n闻道君侯生此日，具虎头、飞食封侯相。\n风度远，襟怀爽。\n宝杯为我倾家酿。\n醉乡深，何妨更尽，吸川鲸量。\n富贵时来应自有，岂在随人俯仰。\n且共把、眉头开放。\n但得仙风长不老，又安知、不做东南将。\n勋业付，云台上。",
        "dynasty": "宋",
        "collection_info": null
    },
    {
        "title": "瑞鹧鸪 江梅还是嫁东风",
        "author": "黄人杰",
        "content": "江梅还是嫁东风。\n夜半春心一点融。\n知道个人生此日，暗香浮雪荐金锺。\n阳春一曲无他愿，长愿梅花似玉容。\n教见夫荣并子贵，与梅同过百年冬。",
        "dynasty": "宋",
        "collection_info": null
    },
    {
        "title": "清平乐 西风猎猎",
        "author": "黄人杰",
        "content": "西风猎猎，秋到双蓂荚。\n天女擎香开寿□，寿酒浮花蘸甲。\n眉间一点轻黄。\n归帆已载斜阳。\n去矣留中好住，尧天日月偏长。",
        "dynasty": "宋",
        "collection_info": null
    },
    {
        "title": "沁园春 金虎鸣秋",
        "author": "黄人杰",
        "content": "金虎鸣秋，玉龙ㄏ月，天气正凉。\n应梦熊时侯，叶丹苔碧，栖鸾亭馆，桔绿橙黄。\n人在兰台公子上，更身寄风流屈宋卿。\n登赏处，记含情纾思，曾赋高唐。\n春明旧家不远，算蝉嫣袭庆，都付仇香。\n况鵾弦初续，和生角征，鹗书频下，名厕循良。\n但得西风吹峡水，尽倒卷波澜添寿觞。\n功业事，有朱颜领略，未许称量。",
        "dynasty": "宋",
        "collection_info": null
    },
    {
        "title": "满江红 腊近嘉平",
        "author": "黄人杰",
        "content": "腊近嘉平，谁教放、梅梢弄雪。\n更为问、霜前甘泽，应何时节。\n十荚尧蓂开翠羽，一番潘貌蒸红颊。\n是武夷、六六洞王中，生贤哲。\n头未雪，心犹铁。\n柔不茹，刚难折。\n个功名怀抱，试看摅发。\n渌水中间辞地角，绛霄高处朝天阙。\n管痴儿、事了挂冠归，方华发。",
        "dynasty": "宋",
        "collection_info": null
    },
    {
        "title": "满江红 居士生朝",
        "author": "黄人杰",
        "content": "居士生朝，元来是、湖山胜日。\n长共荐、霜前篱落，半黄橙桔。\n酒压浮蛆新旨酽，香浮瑞兽祥烟密。\n更小蛮、清唱入时宜，声飘逸。\n湖海量，冰霜质。\n年未老，身犹屈。\n记平生操履，几曾亏失。\n季野阳秋虽有自，伯仁崆峒原无物。\n待着君、添个老人星，人间出。",
        "dynasty": "宋",
        "collection_info": null
    },
    {
        "title": "满江红 解语宫商",
        "author": "黄人杰",
        "content": "解语宫商，为谁奏、长生一曲。\n见说道、密堂深处，宝香芬馥。\n月里飞仙云际下，乘鸾来伴凫仙宿。\n约年年、生日醉冰篘，簪梅玉。\n花与貌，争清淑。\n云共发，斗新绿。\n尽壶觞为寿，苦无他说。\n有子有孙真老大，无嗔无妒家和睦。\n更鸾花、剩着几番封，平生足。",
        "dynasty": "宋",
        "collection_info": null
    },
    {
        "title": "贺新郎 逗晓晴烟敛",
        "author": "黄人杰",
        "content": "逗晓晴烟敛。\n过书云、祥开五日，漏添宫线。\n葭莞飞灰微度暖，眷着梅梢尚浅。\n怪深院、笙箫如剪。\n非雾非烟浮月观，应麟书，吐处豪英产。\n迟绣斧，启华宴。\n楚腰舞彻霓裳遍。\n拥金船，柔纤莹玉，十分争劝。\n醉入无何休莫问，日下长安非远。\n况一点、眉黄新见。\n掩鼻功名须办了，赋归来、却访乔松伴。\n应未许，雪枝汗。",
        "dynasty": "宋",
        "collection_info": null
    },
    {
        "title": "贺新郎 急雨收庚暑",
        "author": "黄人杰",
        "content": "急雨收庚暑。\n倚三峰、祥光万丈，晓窥临汝。\n金石台边人语闹，惊怪麟书夜吐。\n又却是、重生申甫。\n笔底婆澜翻瀚海，更风流，不减王文度。\n冰共雪，是标榘。\n双凫有底人间住。\n为萍江，一齐洗尽，吏奸民蠹。\n见说王堂新有诏，趣近尧天尺五。\n看紫闼黄扉平步。\n我有新翻长寿曲，愿淮波、衮衮长东注。\n波未竭，寿无数。",
        "dynasty": "宋",
        "collection_info": null
    },
    {
        "title": "鹧鸪天 挺挺君家有祖风",
        "author": "黄人杰",
        "content": "挺挺君家有祖风。\nō任馀庆尚无穷。\n钓鳌莫问当年事，汗马须收第一功。\n何日是，梦维熊。\n麦光摇翠浪花红。\n一尊敬为祈难老，要作人间矍铄翁。",
        "dynasty": "宋",
        "collection_info": null
    },
    {
        "title": "鹧鸪天 落落南班间世英",
        "author": "黄人杰",
        "content": "落落南班间世英。\n风流人物汉更生。\n当时良月垂孤处，天女惊香下广庭。\n鲸作量，兕为觥。\n尽倾家酿祝修龄。\n校雠天禄须君辈，藜杖看陪太乙星。",
        "dynasty": "宋",
        "collection_info": null
    },
    {
        "title": "鹧鸪天 瑞霭朝迷紫极宫",
        "author": "黄人杰",
        "content": "瑞霭朝迷紫极宫。\n梅香轻度琐窗风。\n关西都护生时节，来吐芳心献寿锺。\n头来白，频先红。\n臂强方解挽雕功。\n银符玉帐轻毡在，稳着功名继乃翁。",
        "dynasty": "宋",
        "collection_info": null
    },
    {
        "title": "菩萨蛮 小春撋就双桃靥",
        "author": "黄人杰",
        "content": "小春撋就双桃靥。\n伴他二六尧蓂荚。\n红绿若为新。\n个时生玉人。\n玉人持酒笑。\n笑与仙翁道。\n从此百年中，莺花几度封。",
        "dynasty": "宋",
        "collection_info": null
    },
    {
        "title": "虞美人 瑶台夜冷清霜泣",
        "author": "黄人杰",
        "content": "瑶台夜冷清霜泣。\n听得双成语。\n有人乘月下云端。\n吹彻凤箫来此、伴栖鸾。\n尊前有个新番曲。\n不唱蟠桃熟。\n一杯聊驻玉精神，长与雪梅争韵、更争春。",
        "dynasty": "宋",
        "collection_info": null
    },
    {
        "title": "虞美人 吕城春色知何处",
        "author": "黄人杰",
        "content": "吕城春色知何处。\n试听流莺语。\n江头别有小壶天，唤起一番花柳、弄芳妍。\n主人元是虬髯种。\n胸次吞云梦。\n一尊何翅祝长年。\n看取金枝从此、更关联。",
        "dynasty": "宋",
        "collection_info": null
    },
    {
        "title": "虞美人 菊花不等重阳到",
        "author": "黄人杰",
        "content": "菊花不等重阳到。\n昨夜都开了。\n问知仙子是生辰。\n采翠浮金来供、玉壶春。\n周郎莫计文君寿。\n头白须相守。\n从今更数百年期。\n月底云间同跨、彩鸾归。",
        "dynasty": "宋",
        "collection_info": null
    },
    {
        "title": "虞美人 蓂飞八叶书云后",
        "author": "黄人杰",
        "content": "蓂飞八叶书云后。\n此日孙枝秀。\n爱他风味似吾人。\n都是笔头能篆、又能文。\n青青两鬓年方壮。\n儿女俱成长。\n要添福寿与荣华。\n教取一庭兰玉、共成家。",
        "dynasty": "宋",
        "collection_info": null
    },
    {
        "title": "虞美人 疏梅淡月年年好",
        "author": "黄人杰",
        "content": "疏梅淡月年年好。\n景思今年早。\n迎长时节近佳辰。\n看取衮衣华发、尽麒麟。\n酒中倒卧南山绿。\n起舞人如玉。\n风流椿树可怜生。\n长与柳枝桃叶、共青青。",
        "dynasty": "宋",
        "collection_info": null
    },
    {
        "title": "念奴娇 挽红留翠",
        "author": "黄人杰",
        "content": "挽红留翠，为东皇、那住二分春色。\n燕舞回风莺度曲，晴昼光生瑶席。\n天女擎香，长庚入梦，还有飞仙谪。\n方瞳方颊，玉壶清浸胸臆。\n休问辟谷延年，介君眉寿，自有阴功□。\n膝下鹓雏俱擢秀，争奋摩天云翼。\n白雪声中，黄流影里，且放琼舟侧。\n醉乡深处，兴来时拊金伏。",
        "dynasty": "宋",
        "collection_info": null
    },
    {
        "title": "满江红 分景亭前",
        "author": "石孝友",
        "content": "分景亭前，梅红糁、柳金谁粟。\n芳意闹，烧灯初过，坠萱才六。\n此日悔康歌别驾，当年神降生崧岳。\n看邦人，称寿雾凝香，杯丛玉。\n采石月，光天禄。\n姑溪水，增川福。\n炳灵祥曾产，瑞枝奇木。\n秋露短檠诗礼训，春风小院琵琶曲。\n愿长眉疏鬓等松椿，年年绿。",
        "dynasty": "宋",
        "collection_info": null
    },
    {
        "title": "鹧鸪天 贤圣相逢信有因",
        "author": "石孝友",
        "content": "贤圣相逢信有因。\n同年同月下穹庭。\n紫薇花下丝纶手，采石江边衮绣身。\n梅破腊，酒浮春。\n锦绷行弄掌珠新。\n那人请效封人祝，愿寿尧君与舜臣。",
        "dynasty": "宋",
        "collection_info": null
    },
    {
        "title": "南乡子 梅雪弄芳馨",
        "author": "石孝友",
        "content": "梅雪弄芳馨。\n饯日迎辰契月蓂。\n争着琴堂称贺处，娉婷。\n满捧霞觞璨鲤庭。\n鹤等更龟龄。\n八十仙翁醉复醒。\n好倩洛阳驰誉手，丹青。\n乞与人间作寿星。",
        "dynasty": "宋",
        "collection_info": null
    },
    {
        "title": "满江红 帘卷南熏",
        "author": "石孝友",
        "content": "帘卷南熏，微雨过、天容似沐。\n开绮燕，红蕖别馆，绿槐高屋。\n灵寿杖横龙脊瘦，长年酒酿鹅儿熟。\n唤飞琼、亲捧紫霞杯，歌新曲。\n双凤好，温和玉。\n谈俭幕，嬉莱眼。\n且功成身退，注名仙箓。\n莲社焚香冰琢句，兰亭泚笔云翻墨。\n愿朱颜、长伴赤松游，骑黄鹄。",
        "dynasty": "宋",
        "collection_info": null
    },
    {
        "title": "满江红 且转桐阴",
        "author": "石孝友",
        "content": "且转桐阴，正玉燕、飞来夏屋。\n帘幕映，海留红艳，麝重兰馥。\n风采传闻瞻瑞节，婉谋曾是回钧轴。\n卷秦淮、吹入酒杯中，波翻绿。\n丹诏下，公归速。\n看日奏，三千牍。\n想春迷柳院，夜分莲烛。\n清暑声寒苍玉佩，月娥笑捧长生箓。\n问瑶池、阿母手栽花，何年熟。",
        "dynasty": "宋",
        "collection_info": null
    },
    {
        "title": "满庭芳 黄蕊封金",
        "author": "周云",
        "content": "黄蕊封金，素英缕玉，此花端为君开。\n五云深处，昨夜见三台。\n天相勋门庆胄，嫖姚后，重产英材。\n蝉宫客，胸中万卷，荷橐久徘徊……。",
        "dynasty": "宋",
        "collection_info": null
    },
    {
        "title": "洞仙歌 千崖滴翠",
        "author": "周云",
        "content": "千崖滴翠。\n正秋高时侯。\n橙黄桔绿又重九。\n有蓬壶仙子、赤鲤来游，风云会，施展经纶妙手。\n去年称寿处，北斗天浆，今夜天浆挹南斗。\n听笙箫云里奏，月满琼楼，瑶台上、拥出嫦娥观酒。\n待脚踏层云倒天河，尽倾向霞觞，与君为寿。",
        "dynasty": "宋",
        "collection_info": null
    },
    {
        "title": "水调歌头 灵谷有荚气",
        "author": "俞国宝",
        "content": "灵谷有荚气，盘结在巴山。\n云蒸雨朵欲遣，奇怪出人间。\n不作丰城宝剑，不作渥洼灵种，不作化龙竿。\n生此济时杰，理乱总相关。\n入为相，出为将，两馀闲。\n忠肝义胆，曾将鲠论破天颜。\n好把昪平勋业，趁取河清桃熟，千岁奉金銮。\n草却登封检，双鬓未曾斑。",
        "dynasty": "宋",
        "collection_info": null
    },
    {
        "title": "满庭芳 南省西清",
        "author": "俞国宝",
        "content": "南省西清，黄扉青琐，五年历遍中都。\n一封朝奏，无乃爱君欤。\n便作筠阳胜赏，东溪上、鸥鸟相娱。\n谁知道，心存魏阙，身暂寄江湖。\n东溪，何所有，冬梅夏柳，春杞秋蕖。\n谩回首，多少笼鸟池鱼。\n细看山林朝市，经行处、等是蘧庐。\n今朝好，一杯寿酒，一卷养生书。",
        "dynasty": "宋",
        "collection_info": null
    },
    {
        "title": "临江仙 落落江湖三岛",
        "author": "俞国宝",
        "content": "落落江湖三岛，才高懒住清都。\n手携黄石一编书。\n醉眠莘垅月，闲钓渭川鱼。\n见说玉阶三尺地，思君来讲唐虞。\n夜来南极一星孤。\n不知天子梦，曾到傅岩无。",
        "dynasty": "宋",
        "collection_info": null
    },
    {
        "title": "蓦山溪 木犀开了",
        "author": "俞国宝",
        "content": "木犀开了。\n还是生辰到。\n一笑对东风，喜人与、花容俱好。\n寿筵启处，香雾扑帘帏，星河晓，晚丝簧奏，拚取金尊倒。\n当年仙子，容易抛蓬岛。\n月窟与花期，要同向、人间不老。\n拈枝弄蕊，此乐几时穷，一岁里，一番新，莫与蟠桃道。",
        "dynasty": "宋",
        "collection_info": null
    },
    {
        "title": "临江仙 春到江南江北了",
        "author": "俞国宝",
        "content": "春到江南江北了，东皇未识花权。\n直将和气入巴川。\n逢迎天上客，来作地行仙。\n满捧一杯听细说，只今谁似公贤。\n愿推功业辅尧年。\n都将闲日月，来醉百花前。",
        "dynasty": "宋",
        "collection_info": null
    },
    {
        "title": "蓦山溪 群花烂熳",
        "author": "俞国宝",
        "content": "群花烂熳，春色浓如酒。\n芳草绿铺茵，正荼䕷、牡丹时侯。\n佳辰协瑞，来降蕊宫仙，珠帘卷，画堂深，香雾腾金兽。\n朱颜绿鬓，不改长安旧。\n金盏莫辞深，拚通宵、尽从银漏。\n笙歌丛里，欢笑度年华。\n看荣贵，有儿孙，永祝松椿寿。",
        "dynasty": "宋",
        "collection_info": null
    },
    {
        "title": "蓦山溪 江天霜晓",
        "author": "俞国宝",
        "content": "江天霜晓，梅粉参差吐。\n剪剪暗香风，自吹到、瑶台仙路。\n辎軿缥缈，昨夜出蓬莱，云鬓薄，月眉纤，元是飞琼侣。\n知书识字，书带先生女。\n来配计然家，货财等、封君千户。\n谷量牛马，更用斗量金，年不老，富无穷，常作蟠桃主。",
        "dynasty": "宋",
        "collection_info": null
    },
    {
        "title": "念奴娇 云收雾敛",
        "author": "俞国宝",
        "content": "云收雾敛，过一番疏雨，秋容新沐。\n月满巴山天似水，满眼祥云飞扑。\n一点长庚，瑞腾光彩，独照梅仙屋。\n十洲三岛，有人初降凡俗。\n长怪李白疏狂，骑鲸一去，千载无人逐。\n也解重来应尚欠，多少人间传曲。\n只怨君王，促归批诏，夜对金莲烛。\n蓬莱日醉，不知海岛桃熟。",
        "dynasty": "宋",
        "collection_info": null
    },
    {
        "title": "念奴娇 昨宵灰动",
        "author": "王孝严",
        "content": "昨宵灰动，有阶前春草，侵凌春雪。\n碧玉堂前为寿处，齐祝遐龄千百。\n夜冷笙箫，庭深灯火，应照梅妆额。\n容华依旧，向来姑射标格。\n独恨绾系日边，东风回首，还有溪山隔。\n怅望云飞，凝伫久，空使怀英心折。\n遥折一枝，饱斟花露，再拜瞻南极。\n愿言来岁，凤池同看春色。",
        "dynasty": "宋",
        "collection_info": null
    },
    {
        "title": "南歌子 腰下重金贵",
        "author": "陈晔",
        "content": "腰下重金贵，眉间一点黄。\n定知从此庆非常。\n况有阴功宜寿、等天长。\n乞得仙家酒，来称诞日觞。\n乃翁阿母醉何妨。\n行见诸郎接武、上明光。",
        "dynasty": "宋",
        "collection_info": null
    },
    {
        "title": "满庭芳 翠竹阴团",
        "author": "陈晔",
        "content": "翠竹阴团，绿荷芗嫩，朝来和气盈盈。\n熏风楼阁，玉燕梦初成。\n便有功名壮志，持符节，麟虎频。\n更归来后，挂冠神武，四海□高名。\n今年，方八十，莱衣舞处，岨拜霞觥。\n想笙歌递奏，鼎沸欢声。\n何用渠渠颂祝，自应合、福禄安荣。\n丹台上，玉清山籍，金字注长生。",
        "dynasty": "宋",
        "collection_info": null
    },
    {
        "title": "醉蓬莱 算当年紫府",
        "author": "陈晔",
        "content": "算当年紫府，乘兴霓车，世间游戏。\n符节功名，谩略儿小试。\n自挂衣冠，旋栽松菊，占水云佳致。\n九人年高，重重恩渥，丝纶光贲。\n十里西湖，九霞仙酿，举劝吾翁，诞辰一醉。\n窦氏阴功，筹彭篯久视。\n啸傲壶中，燕超尘外，此乐谁能继。\n庭砌年年，斑斓□济，朱颜见喜。",
        "dynasty": "宋",
        "collection_info": null
    },
    {
        "title": "耍鼓令 化日长",
        "author": "陈晔",
        "content": "化日长。\n政莺语，啭新篁。\n到处园林垂绿幄，槐风细，梅雨凉。\n见庭户，瑞霭回翔。\n拥真仙，鸾驭临华堂。\n阗阗珠履争相庆，笙箫奏，绮筵张，捧玉觞。\n好深酌九霞浆，舞袖弓弯呈妙态，更……。",
        "dynasty": "宋",
        "collection_info": null
    },
    {
        "title": "水调歌头 双阙步云尾",
        "author": "邵元实",
        "content": "双阙步云尾，六阁上鳌头。\n侍臣冠底，英英人物是君侯。\n闻道东皇深意，回想西清往事，早晚启金瓯。\n丹扆伫宏略，黄阁待名流。\n九秋天，千岁日，一樽酬。\n策勋黄石，相期茅土更封侯。\n稳扈钩陈天仗，净扫搀抢氛祲，按辔入神州。\n收了卢龙塞，却访赤松游。",
        "dynasty": "宋",
        "collection_info": null
    },
    {
        "title": "喜迁莺 春回天际",
        "author": "卑叔文",
        "content": "春回天际，见柳眼翠窥，梅腮粉腻。\n日庆三阳，时逢千载，帷幄挺生元帅。\n亘古抚今忠义，天下安危注意。\n负英伟，信功高耿贾，勋侔霍卫。\n和气。\n东风里，楼阁五云，玉帐环珠翠。\n庙食真扬，人怀邵父，当代虎臣难比。\n拟把倩桃为寿，莫惜金花沉醉。\n受阃寄，佐君王神武，复恢舆地。",
        "dynasty": "宋",
        "collection_info": null
    },
    {
        "title": "满庭芳 澹露零空",
        "author": "臧鲁子",
        "content": "澹露零空，好风光袂，月华飞入觥筹。\n青莲碧藕，芡实与鸡头。\n笑傲纶巾羽扇，有如此、人物风流。\n西湖上，不妨游戏，民富自封侯。\n骈蕃。\n新宠渥，弃华延阁，领事园丘。\n看木牛流马，恢复神州。\n万里凉霄浩渺，使星共、南极光浮。\n从今好，一秋长醉，直醉过千秋。",
        "dynasty": "宋",
        "collection_info": null
    },
    {
        "title": "鹧鸪天 虎踞龙蟠万古雄",
        "author": "臧鲁子",
        "content": "虎踞龙蟠万古雄。\n横飞一节大江东。\n今归定作鸾坡客，笔底山川写不穷。\n吟絮柳，赋东风。\n年年春在建章宫。\n天教随佛生人世，恰似河沙寿我公。",
        "dynasty": "宋",
        "collection_info": null
    },
    {
        "title": "满庭芳 露洗银潢",
        "author": "臧鲁子",
        "content": "露洗银潢，风来玉宇，正当□□□□。\n□□□阁，争看拥冰轮。\n共指银河影里，依稀见、执斧仙人。\n还知么，天教此夕，嵩岳再生申。\n夤缘，当阃寄，高明洞物，爽气侵云。\n记广寒宫殿，曾对高真。\n玉兔捣馀灵药，霞觞化、万种花春。\n嫦娥嘱，愿公难老，长似月精神。",
        "dynasty": "宋",
        "collection_info": null
    },
    {
        "title": "满庭芳 山涌银涛",
        "author": "陈秉文",
        "content": "山涌银涛，屏间绣巘，太平今日皇州。\n共惟京牧，昭裔本宗周。\n好是王春正月，维岳降，膺此神休。\n尧阶下，蓂存八荚，长应八千秋。\n优游。\n兼国计，丰财重谷，首善承流。\n更刑清讼简，政入歌讴。\n已副貂蝉眷宠，夸中外，耸动□讴。\n居恩重，苍生望切，好个富民侯。",
        "dynasty": "宋",
        "collection_info": null
    },
    {
        "title": "满庭芳 星宿呈祥",
        "author": "谈羲仲",
        "content": "星宿呈祥，溪山锺秀，凛然生此真贤。\n冰清玉润，还称岁寒天。\n正是梅梢酝雪，探江南，春信先傅。\n庭轩爽，涓涓皎月，今夜十分圆。\n开筵。\n称寿处，歌尘飞动，舞袖蹁跹。\n愿公与椿松，对阅天年。\n第恐宏才重望，不容暂吟醉苕川。\n龙光近，行看凤诏，来自日华边。",
        "dynasty": "宋",
        "collection_info": null
    },
    {
        "title": "点绛唇 冰玉神人",
        "author": "谈羲仲",
        "content": "冰玉神人，岁寒时节迎初诞。\n照溪梅绽。\n秀岭孤松远。\n香雾氤氲，不放重帘卷。\n歌声缓。\n酒杯深劝。\n此会年年见。",
        "dynasty": "宋",
        "collection_info": null
    },
    {
        "title": "水调歌头 千枝蔓仙牒",
        "author": "王高",
        "content": "千枝蔓仙牒，眉宇肖苍龙。\n就中天赋英杰，玉磬照金锺。\n满袖春风和气，散在苕溪霅水，讴歌颂儿童。\n好个庙堂样，貂弁马头公。\n烛如椽，香似雾，宴蓬瀛。\n我家寿酒须信，不与世间同。\n昨夜欢传清禁，今日黄堂歌舞，千载一相逢。\n来岁五云里，宣劝折黄封。",
        "dynasty": "宋",
        "collection_info": null
    },
    {
        "title": "水调歌头 今夕是何夕",
        "author": "王高",
        "content": "今夕是何夕，南极见祥光。\n自天飘下佳气，五色覆黄堂。\n为借盐梅妙手，暂对裤襦欢颂，森戟护凝香。\n馀事剩吟咏，金薤灿琳琅。\n眷田园，松径旧，菊畦荒。\n欲乘风驭归去，策杖纵相羊。\n物外干坤自在，壶里无尘日月，千岁傲羲皇。\n天意未应许，军国要平章。",
        "dynasty": "宋",
        "collection_info": null
    },
    {
        "title": "蝶恋花 身世谁人知觉梦",
        "author": "江袤",
        "content": "身世谁人知觉梦。\n阳焰空花，尽被三彭弄。\n可但运机畦上瓮。\n由来不了轻根重。\n休要寻文披大洞。\n丹鼎屯蒙，养取元珠动。\n意马此时何用鞚。\n长生自与天齐共。",
        "dynasty": "宋",
        "collection_info": null
    },
    {
        "title": "瑞鹧鸪 挑尽银缸半夜花",
        "author": "华岳",
        "content": "挑尽银缸半夜花。\n拍帘风劲卷龙沙。\n香传梅福深深意，春在钱塘小小家。\n鸳被半闲才子恨，莺簧初转史君夸。\n归来醉体娇无力，压尽名园无限花。",
        "dynasty": "宋",
        "collection_info": null
    },
    {
        "title": "瑞鹧鸪 华月楼前见玉容",
        "author": "华岳",
        "content": "华月楼前见玉容。\n凤钗斜褪鬓云松。\n梅花体态香凝雪，杨柳腰肢瘦怯风。\n几向白云寻楚□，难凭红叶到吴宫。\n别来风韵浑如旧，犹恐相逢是梦中。",
        "dynasty": "宋",
        "collection_info": null
    },
    {
        "title": "满江红 自古称稀",
        "author": "华岳",
        "content": "自古称稀，须信道、人生七十。\n当七月、庆生佳节，更逢七夕。\n丹鼎麻姑多两转，蟠桃王母无双实。\n更竹林、作者茂芝兰，俱无敌。\n持觞劝，辰拱北。\n阴功在，头俱黑。\n况轲亲教子，同声战国。\n九万鹏程当不二，八千椿寿看逾一。\n愿从今、屈指再从头，山中日。",
        "dynasty": "宋",
        "collection_info": null
    },
    {
        "title": "菩萨蛮 玉纤倒把罗纨扇",
        "author": "华岳",
        "content": "玉纤倒把罗纨扇。\n屏山半倚羞人见。\n回首忽相逢。\n桃花生嫩红。\n见了娇无语。\n还向屏山去。\n略略转秋波。\n客愁无奈何。",
        "dynasty": "宋",
        "collection_info": null
    },
    {
        "title": "念奴娇 倚藤临水",
        "author": "华岳",
        "content": "倚藤临水，照丰姿自笑，天然丘壑。\n利鞅名缰成底事，空把此身缠缚。\n李杜文章，良平事业，且束之高阁。\n浩然归去，暮霞残照零落。\n闻道西北埃尘，东南形胜，次第清河岳。\n此等功名尘世事，与我初无关约。\n十里松萝，一蓑烟雨，说甚扬州鹤。\n倚栏长啸，玉轮飞上天角。",
        "dynasty": "宋",
        "collection_info": null
    },
    {
        "title": "满江红 懒取冠儿",
        "author": "华岳",
        "content": "懒取冠儿，只偏带、一枝翠柏。\n记刺指、封书罗带，尚馀残血。\n愁入柳眉云黛蹙，汗凝桃脸胭脂湿。\n把玉纤、掩定古词名，猜谁识。\n瓶已坠，宁无阙。\n盟已负，难成匹。\n念当年亭院，画楼东北。\n烛影烧残蝴蝶梦，縠纹皱起鸳鸯翼。\n叹如今、憔悴忆前欢，重门隔。",
        "dynasty": "宋",
        "collection_info": null
    },
    {
        "title": "霜天晓角 裙儿六幅",
        "author": "华岳",
        "content": "裙儿六幅，谁染秋波绿。\n一搦柳腰两过，樽前粲粲玉。\n暑气消烦溽。\n日月飞车轴。\n线幕黄帘风露。\n那堪人在天北。",
        "dynasty": "宋",
        "collection_info": null
    },
    {
        "title": "蝶恋花 叶底无风池面静",
        "author": "华岳",
        "content": "叶底无风池面静。\n掬水佳人，拍破青铜镜。\n残月朦胧花弄影，新梳斜插乌云鬓。\n拍索闷怀添酒兴。\n旋撷园蔬，随分成盘饤。\n说与翠微休急性，功名富贵皆前定。",
        "dynasty": "宋",
        "collection_info": null
    },
    {
        "title": "南歌子 粉絮飘琼树",
        "author": "华岳",
        "content": "粉絮飘琼树，摇花结玉池。\n蕊仙滕六逞瑰奇。\n都把银河细剪、做花飞。\n小院风声急，歌楼酒力微。\n闷中犹记去年时。\n呵手牵人相伴、塑狮儿。",
        "dynasty": "宋",
        "collection_info": null
    },
    {
        "title": "望江南・忆江南 罗雾薄、绀绿拥重重",
        "author": "华岳",
        "content": "罗雾薄、绀绿拥重重。\n八幅宝香熏锦绣，一床烟浪卷芙蓉。\n屏翠叠东风。\n云点缀，香汗透玲珑。\n螺髻松松沾玉润，樱唇浅浅印珠红。\n人在翠华中。",
        "dynasty": "宋",
        "collection_info": null
    },
    {
        "title": "霜天晓角 情刀无斸",
        "author": "华岳",
        "content": "情刀无斸。\n割尽相思肉。\n说后说应难尽，除非是、写成轴。\n帖儿烦付祝。\n休对傍人读。\n恐怕那懑知后，和它也泪瀑漱。",
        "dynasty": "宋",
        "collection_info": null
    },
    {
        "title": "霜天晓角 蒲帆十幅",
        "author": "华岳",
        "content": "蒲帆十幅。\n飞破秋江绿。\n天际彩虹千丈，阑干外、泻寒玉。\n一雨收残溽。\n云山开画轴。\n试问故人何处，青楼在画桥北。",
        "dynasty": "宋",
        "collection_info": null
    },
    {
        "title": "满江红 ……正秋容万里",
        "author": "华岳",
        "content": "……正秋容万里，十分明洁。\n后羿久忘逃去处，东方尚忆来年月。\n但无端、燕贺赋声诗，容凡客。",
        "dynasty": "宋",
        "collection_info": null
    },
    {
        "title": "满江红 庙社如今",
        "author": "华岳",
        "content": "庙社如今，谁复问、夏松殷柏。\n最苦是、二江涂脑，两淮流血。\n壮士气虹箕斗贯，征夫汗马兜鍪湿。\n问孙吴、黄石几编书，何曾识。\n青玉锁，黄金阙。\n车万乘，骓□匹。\n看长驱万里，直冲燕北。\n禹地悉归龙虎掌，尧天更展鵾鹏翼。\n指凌烟、去路复何忧，关山隔。",
        "dynasty": "宋",
        "collection_info": null
    },
    {
        "title": "渔家傲 昨夜寿星朝北极",
        "author": "华岳",
        "content": "昨夜寿星朝北极。\n牵牛织女排筵席。\n闻有谪仙先一夕。\n方知得。\n凮流倬底人生日。\n慷慨英雄当路识。\n鹗书已凝循京秩。\n试问遐龄谁与敌。\n回ò绎。\n撇头添个长长十。",
        "dynasty": "宋",
        "collection_info": null
    },
    {
        "title": "水调歌头 英荚才开六",
        "author": "华岳",
        "content": "英荚才开六，宝历已当千。\n人间收尽繁溽，凉意入虞弦。\n尽道荐衡交剡，更值生申佳节，喜色动闾阎。\n终夜望银汉，文宿贯台躔。\n定燕秦，封晋魏，信当然。\n处处红莲开幕，曹掾岂能淹。\n见说玉堂飞诏，已许金闺通籍，蓬岛伴神仙。\n来岁寿卮酒，应醉御炉烟。",
        "dynasty": "宋",
        "collection_info": null
    },
    {
        "title": "水调歌头 万里楚天阔",
        "author": "华岳",
        "content": "万里楚天阔，一点寿星明。\n庭语以识歌舞，拍拍□秋声。\n会过牛郎六夕，圆欠嫦娥一夜，此际是佳辰。\n□□□□□，□□□□□赍予说，□神岳，庆生申。\n□领仓符，□兼漕节握藩旌。\n但□闽山建水，无地不阳春。\n今日范滂刘宴，来岁周公伊尹，元化斡洪钧。\n北阙中书今，南极老人星。",
        "dynasty": "宋",
        "collection_info": null
    },
    {
        "title": "满江红 帘拍风颠",
        "author": "华岳",
        "content": "帘拍风颠，云共雨、商量欲雪。\n愁不寐、兽炉灰冷，寸肠千结。\n罗带只贪珠泪擤，金钗不整乌云侧。\n对菱花、空自敛双蛾，伤离别。\n心下事，凭谁说。\n愁与恨，如山积。\n被傍人调闻，呢龟成鳖。\n塞雁来时空怅望，梅花开后无消息。\n恨薄情、拚却与分飞，还重忆。",
        "dynasty": "宋",
        "collection_info": null
    },
    {
        "title": "瑞鹧鸪 强将纸帐醉梅花",
        "author": "赵希蓬",
        "content": "强将纸帐醉梅花。\n千劫应知作热沙。\n梦逐梨云迷去路，曲随杨柳到伊家。\n客怀暗遣心头恨，醉眼休将口上夸。\n清晓酒醒人不见，离愁片片逐飞花。",
        "dynasty": "宋",
        "collection_info": null
    },
    {
        "title": "瑞鹧鸪 把定离觞不肯斟",
        "author": "赵希蓬",
        "content": "把定离觞不肯斟。\n闻君未醉尽衷情。\n丁香空结千般恨，柳线难萦一片心。\n只把文章酬素愿，莫贪歌舞阻归程。\n凭君试问湘江竹，班是阿谁旧染成。",
        "dynasty": "宋",
        "collection_info": null
    },
    {
        "title": "瑞鹧鸪 长亭无路对孤斟",
        "author": "赵希蓬",
        "content": "长亭无路对孤斟。\n自古离家三日情。\n慷慨要酬平昔志，猖狂休起少年心。\n兰闺寂寂空回首，松盖亭亭认去程。\n展转清宵成不寐，巫山有梦几时成。",
        "dynasty": "宋",
        "collection_info": null
    },
    {
        "title": "瑞鹧鸪 温柔乡里睹春容",
        "author": "赵希蓬",
        "content": "温柔乡里睹春容。\n无语闲将脚带松。\n魂梦阳台迷暮雨，丰姿洛浦挹仙风。\n追陪梅下黄昏路，仿佛槐安富贵宫。\n旧恨上心空有感，扫除全付一杯中。",
        "dynasty": "宋",
        "collection_info": null
    },
    {
        "title": "念奴娇 功名富贵",
        "author": "赵希蓬",
        "content": "功名富贵，算到头，怎免委沟填壑。\n曳钓抱琴秋水畔，肯与微官空缚。\n五亩苍阴，一丘寒碧，说甚凌烟阁。\n静观物理，从他荣悴开落。\n任待入谷鸣雏，不须歆艳，免使朝南岳。\n修竹长松常与伴，更有寒梅堪约。\n夜且三更，西风万籁，入耳悲猿鹤。\n从头洗去，更无一点圭角。",
        "dynasty": "宋",
        "collection_info": null
    },
    {
        "title": "蝶恋花 昼永无人深院静",
        "author": "赵希蓬",
        "content": "昼永无人深院静。\n一枕春醒，犹未忺临镜。\n帘卷新蟾光射影。\n连忙掠起蓬松鬓。\n对景沉吟嗟没兴。\n薄幸不来，空把杯盘饤。\n休道妇人多水性。\n今宵独自言无定。",
        "dynasty": "宋",
        "collection_info": null
    },
    {
        "title": "南歌子 玉立亭亭树",
        "author": "赵希蓬",
        "content": "玉立亭亭树，水澌小小池。\n园林遍地幻珍奇。\n战罢奇鳞无数、满天飞。\n云冻风威惨，天低月色微。\n红绡暖帐浅斟时。\n那更樽前清韵、听歌儿。",
        "dynasty": "宋",
        "collection_info": null
    },
    {
        "title": "霜天晓角 枕痕如斫",
        "author": "赵希蓬",
        "content": "枕痕如斫。\n一线红生肉。\n睡起娇羞无语，远山坐对横轴。\n烧香频祷祝。\n偷把简儿读。\n字在那人何在，泪珠飞下蔌蔌。",
        "dynasty": "宋",
        "collection_info": null
    },
    {
        "title": "满江红 干结青铜",
        "author": "赵希蓬",
        "content": "干结青铜，根走石、参天古柏。\n最好是、苍阴不怕，火云如血。\n雪里直疑神物护，雨馀任待霜皮湿。\n但只愁、涧底老风烟，无人识。\n栋梁用，知难缺。\n轮囷辈，俱非匹。\n望长松万丈，徂徕山北，一种刚姿雕样劲，共扶大厦翚斯翼。\n便作舟、归去也何愁，蓬莱隔。",
        "dynasty": "宋",
        "collection_info": null
    },
    {
        "title": "满江红 休羡莺花",
        "author": "赵希蓬",
        "content": "休羡莺花，春富贵、韶光九十。\n最好是、清秋时候，人间何夕。\n天上紫云车趣驾，殿中青鸟音传实。\n正女牛、南极一齐明，光相敌。\n诗在手，堂趋北。\n染豪处，池翻黑。\n看回鸾飞诰，宠封新国。\n福比箕畴兼备五，寿除彭祖千中一。\n更好将、大衍数重推，来复日。",
        "dynasty": "宋",
        "collection_info": null
    },
    {
        "title": "满江红 七叶蓂开",
        "author": "赵希蓬",
        "content": "七叶蓂开，正祈巧、穿针时节。\n织女不骖王母驾，谪生名阅。\n鹤算七旬书宝箓，鹊桥千丈飞银阙。\n更玳筵、银烛照红妆，神仙列。\n歌宛转，莺调舌。\n番舞袖，风回雪。\n对寿觞频劝，寿星明洁。\n今日汉宫千岁药，明年唐殿长生月。\n问班衣、戏彩是何人，蓝袍客。",
        "dynasty": "宋",
        "collection_info": null
    },
    {
        "title": "满江红 缟兔黔乌",
        "author": "赵希蓬",
        "content": "缟兔黔乌，送不了、人间昏晓。\n问底事、红尘野马，浮生扰扰。\n万古末来千古往，人生得失知多少。\n叹荣华、过眼只须臾，如风扫。\n篱下菊，门前柳。\n身外事，杯中酒。\n肯教它萧瑟，负持螯手。\n漠漠江南天万里，白云入望何时到。\n倚西风、吼彻剑花寒，频搔首。",
        "dynasty": "宋",
        "collection_info": null
    },
    {
        "title": "菩萨蛮 何人四座环歌扇",
        "author": "赵希蓬",
        "content": "何人四座环歌扇。\n平生有限何曾见。\n今日忽遭逢，流霞映脸红。\n此恨凭谁语，梦逐巫山去。\n对景苦奔波，其如愁思何。",
        "dynasty": "宋",
        "collection_info": null
    },
    {
        "title": "菩萨蛮 慧刀挥处人头落",
        "author": "赵希蓬",
        "content": "慧刀挥处人头落。\n虹霓万道冲云脚。\n灭尽我人心，何劳向外寻。\n白莲生火里，法忍无生死。\n忍辱两皆空，龟毛兔角同。",
        "dynasty": "宋",
        "collection_info": null
    },
    {
        "title": "渔家傲 怪见台星离紫极",
        "author": "赵希蓬",
        "content": "怪见台星离紫极。\n果然揆左还虚席。\n明日人间逢七夕。\n真难得。\n生贤特也涓良日。\n饤坐侯鲭人罕识。\n流璃都把宾筵秩。\n寿祝乔松谁与敌。\n珠落绎。\n樽前一列金钗十。",
        "dynasty": "宋",
        "collection_info": null
    },
    {
        "title": "水调歌头 熟见蟠桃几",
        "author": "赵希蓬",
        "content": "熟见蟠桃几，岁阅大椿千。\n鞭鸾间出簇拥，仙仗蔼丝弦。\n落尽纨罗习气，都把诗书酝籍，忧念到闾阎。\n人物降崧岳，文采焕奎躔。\n抟扶摇，游汗漫，气飘然。\n珠曹莲区区，州县步难淹。\n鹗荐交腾当路，凤诏飞来伊夕，称寿萃群仙。\n事业登黄阁，图绘上凌烟。",
        "dynasty": "宋",
        "collection_info": null
    },
    {
        "title": "满江红 劲节刚姿",
        "author": "赵希蓬",
        "content": "劲节刚姿，谁与比、岁寒松柏。\n几度欲、排云呈腹，叩头流血。\n杜老爱君□谩苦，贾生流涕衣空湿。\n为国家、子细计安危，渊然识。\n英雄士，非全阙。\n东南富，尤难匹。\n却甘心修好，无心逐北。\n螳怒空横林影臂，鹰扬不展秋空翼。\n但只将、南北限藩篱，长江隔。",
        "dynasty": "宋",
        "collection_info": null
    },
    {
        "title": "满江红 海阔何人",
        "author": "赵希蓬",
        "content": "海阔何人，工剪水、飞花作雪。\n刚不北、秋高风劲，露凝霜洁。\n遍地直疑琼玉砌，对人恍在珠玑侧。\n比寻常、万翠与千红，浑然别。\n梁园内，都休说。\n蓝关路，堆如积。\n把行人冻得，头颅如鳌。\n翡翠帘中杯潋滟，销金帐里姑情息。\n偶兴来、访戴起山阴，真相忆。",
        "dynasty": "宋",
        "collection_info": null
    },
    {
        "title": "水调歌头 功名果何物",
        "author": "程伯春",
        "content": "功名果何物，天欲付英豪。\n请看襄汉，今日谁驾六灵鳌。\n阅礼崇诗元帅，大纛高牙临塞，砥柱一洪涛。\n百辟拱辰极，欢动赭黄袍。\n策无遗，勋益着，德弥高。\n定知阳报，谢庭兰玉付儿曹。\n秀发如君独擅，浑似当年幼度，文武素兼韬。\n岁岁长为寿，霞液荐蟠桃。",
        "dynasty": "宋",
        "collection_info": null
    },
    {
        "title": "满庭芳 红杏香中",
        "author": "赵良玉",
        "content": "红杏香中，绿杨影里，画桥春水泠泠。\n深沉院满，风送卖花声。\n又是清明近也，粉墙畔，时有迁莺。\n当此际，人传天上，特降玉麒麟。\n风云。\n今会遇，名邦坐抚，入侍严宸。\n更儿孙兰玉，都是宁馨。\n脆管繁弦竞奏，蕙炉袅，沉水烟轻。\n华筵罢，江城回首，一点寿星明。",
        "dynasty": "宋",
        "collection_info": null
    },
    {
        "title": "减字木兰花 荣魁鹗荐",
        "author": "赵孟谦",
        "content": "荣魁鹗荐。\n一举南宫膺妙选。\n人物规模。\n楚楚吾家千里驹。\n彩衣侍酒。\n更祝二亲无限寿。\n父子荣迁。\n俱侍玉皇香案前。",
        "dynasty": "宋",
        "collection_info": null
    },
    {
        "title": "贺新郎 卓茕欧阳子",
        "author": "张明中",
        "content": "卓茕欧阳子。\n是江山、毓秀锺灵，异才间世。\n恰则韶光三月暮，蓂叶尧阶有四。\n正天启、悬弧盛事。\n金鸭亭亭书云篆，散非烟、南极真仙至。\n来为尔，荐嘉瑞。\n神清洞府丹书字。\n拥笙歌、绮席高张，更罗珠翠。\n千里长春人不老，仙籍玉环暗记。\n但判取、醄醄沉醉。\n拟作新诗八千首，待一年、一献称俾尔。\n耆而艾，昌而炽。",
        "dynasty": "宋",
        "collection_info": null
    },
    {
        "title": "卜算子 四大因缘做",
        "author": "刘克庄",
        "content": "四大因缘做，苦海凭船渡。\n一棹清风到岸头，得上无生路。\n人叹风贫苦，我步闲闲趣。\n脱体全空没一文，胜似石崇富。",
        "dynasty": "宋",
        "collection_info": null
    },
    {
        "title": "卜算子 自入玄门户",
        "author": "刘克庄",
        "content": "自入玄门户，寂寂清虚做。\n静里披搜四假身，勘破尘行路。\n悟上还重悟，得得真闲趣。\n收住身中无价真，岂逐人情去。",
        "dynasty": "宋",
        "collection_info": null
    },
    {
        "title": "卜算子 风汉闲中做",
        "author": "刘克庄",
        "content": "风汉闲中做，彼岸神舟渡。\n万里晴空无片云，月照南溪路。\n割断冤情苦，默默明玄趣。\n一任傍人笑我贫，肚里非常富。",
        "dynasty": "宋",
        "collection_info": null
    },
    {
        "title": "卜算子 纤软小腰身",
        "author": "刘克庄",
        "content": "纤软小腰身，明秀天真面。\n淡画修眉小作春，中有相思怨。\n昔立向人羞，颜破因谁倩。\n不比阳台梦里逢，亲向尊前见。",
        "dynasty": "宋",
        "collection_info": null
    },
    {
        "title": "卜算子 梅岭数枝春",
        "author": "刘克庄",
        "content": "梅岭数枝春，疏影斜临水。\n不借芳华只自香，娇面长如洗。\n还把最繁枝，过与偏怜底。\n试把鸾台子细看，何似丹青里。",
        "dynasty": "宋",
        "collection_info": null
    },
    {
        "title": "满江红 晓傍苍崖",
        "author": "方岳",
        "content": "晓傍苍崖，滴寒露、研朱点易。\n五十四卦为归姝，惟幽人吉。\n彼美人兮春上下，如吾徒者山南北。\n辨一生、坚壁卧烟霞，诗无敌。\n人间世，胶中漆。\n功名事，刀头蜜。\n放干坤醉眼，看朱成碧。\n曾共梅花相尔汝，仅教雪后无消息。\n莫怕寒、容易嫁东风，春狼藉。",
        "dynasty": "宋",
        "collection_info": null
    },
    {
        "title": "水调歌头 老子兴不浅",
        "author": "方岳",
        "content": "老子兴不浅，归矣复言归。\n不知归又何处，知我者何希。\n幸有青山一片，付与白云千载，便可乐渔矶。\n且尽一杯酒，春瓮晓生肥。\n倩梅花，邀涧叟，醉林扉。\n五年今已如此，莫倚健于飞。\n日月笼中双鸟，今古人间一马，五十五年非。\n归去不归去，未了比山薇。",
        "dynasty": "宋",
        "collection_info": null
    },
    {
        "title": "满庭芳 雨带苍烟",
        "author": "方岳",
        "content": "雨带苍烟，须粘残雪，几年今日秋崖。\n梅花篱落，不减旧情怀。\n更觉神仙有分，一条冰、羽客官阶。\n朝真外，研朱点易，风露滴松钗。\n蓬莱。\n清浅未，吾将游戏，月坞云齐。\n已相期汗漫，鹤蜕青鞋。\n一念人间尘土，为雏孙、留醉茅柴。\n今而后，村书杂字，仅有老生涯。",
        "dynasty": "宋",
        "collection_info": null
    },
    {
        "title": "江城子 几年诗骨雪槎牙",
        "author": "方岳",
        "content": "几年诗骨雪槎牙。\n痼烟霞。\n老生涯。\n五十八翁，堪喜亦堪嗟。\n忽忆香山居士语，还失笑，较争些。\n荒寒梅坞月横斜。\n短篱遮。\n野人家。\n枝北枝南，须有两三花。\n紧闭竹门传语客，那得暇，尽由他。",
        "dynasty": "宋",
        "collection_info": null
    },
    {
        "title": "永遇乐 多种阴功",
        "author": "郭子正",
        "content": "多种阴功，后蒙天报，荣贵长久。\n一片灵台，丹青要画，画请看人间秀。\n慈仁雅着，延永松年，内鼎有丹方就。\n想除非，真的高人，五福自然兼有。\n从来义方，今见公辅，量运夔龙居后。\n承北门风，相传世业，都是经邦手。\n狂歌将意，知公难老，永助庆堂尊酒。\n有重重，腰金孙子，继来献寿。",
        "dynasty": "宋",
        "collection_info": null
    },
    {
        "title": "菩萨蛮 酴醿浴罢温香玉",
        "author": "朱子厚",
        "content": "酴醿浴罢温香玉。\n牡丹睡起歌云绿。\n弹压属东阳。\n留春在庆堂。\n简端新组绶。\n辉映烟岚秀。\n妙曲倩清妍。\n祝君无尽年。",
        "dynasty": "宋",
        "collection_info": null
    },
    {
        "title": "失调名 玉宇风清",
        "author": "张埴",
        "content": "玉宇风清，金茎露爽，五日新秋。\n正好小轩，相逢初度，七十边头。\n满前白发けけ。\n有抱得曾孙弄否。\n从此长看，星明南极，人醉西楼。",
        "dynasty": "宋",
        "collection_info": null
    },
    {
        "title": "瑞鹧鸪 内家雨宿日辉辉",
        "author": "汪元量",
        "content": "内家雨宿日辉辉。\n夹遥桃花张锦机。\n黄纛软舆抬圣母，红罗凉伞罩贤妃。\n龙舟缥缈摇红影，羯鼓喧哗撼绿漪。\n阿监柳亭排燕处，美人斗把玉箫吹。",
        "dynasty": "宋",
        "collection_info": null
    },
    {
        "title": "汉宫春 玉砌雕栏",
        "author": "汪元量",
        "content": "玉砌雕栏。\n见吴宫西子，一笑嫣然。\n舞困人间半亸，艳粉争妍。\n珠帘尽卷，看人间、金屋神仙。\n歌队里，霞裾袅娜，百般娇态堪怜。\n别有一枝仙种，更同心并蒂，来奉君筵。\n猩蜃若教解语，曲谱应传。\n柘黄独步，昼笼睛，锦幄张天。\n试剪插，金瓶千朵，醉时细看婵娟。",
        "dynasty": "宋",
        "collection_info": null
    },
    {
        "title": "瑶花 天中树木",
        "author": "汪元量",
        "content": "天中树木，高耸玲珑，向濯缨亭曲。\n繁枝缀玉。\n开朵朵九出。\n飞琼环簇。\n唐昌曾见，有玉女、来送春目，更月夜、八仙相聚。\n素质粲然幽独。\n江淮倦客再游，访后土琼英，树已倾覆，攀条掐干，细嗅来、尚有微微清馥。\n却疑天上列燕赏，催汝归速。\n恐后时、重谪人间，剩把铅华妆束。",
        "dynasty": "宋",
        "collection_info": null
    },
    {
        "title": "莺啼序 檀栾宫墙数仞",
        "author": "汪元量",
        "content": "檀栾宫墙数仞，敞朱帘绣户。\n正春暖、飘拂和风，衮入红尘香雾。\n见丝柳青青，袅娜如学宫腰舞。\n有黄莺、恰恰飞来，一梭金羽。\n小巧身儿，锦心绣口，圆滑遽如许。\n避人，渐飞入琼林藏身，桃杏深处。\n对银屏、珠圆翠陈，隔叶底、恣歌金缕。\n忽群妃，拍手惊飞，奋然高举。\n晓来雨湿，花娜柳垂，误投罗网去。\n缓缓访、六宫寻问，玉纤争握。\n放入金笼，眼娇眉妩。\n身如旅琐，无心求友。\n烟窗分影光阴里，听蛮声，似怨还如诉。\n青山隔断，红妆满眼，谁怜一匊。\n幽恨难吐，沉香拂拂。\n亭北阑干，已得君王顾。\n但暗忆、西湖美景，雨色晴光，入翠穿红，巧转娇语。\n莺莺休怨天家，已赠金衣公子。\n生前号这恩荣，物类将何补。\n娇黄白奏词臣，为尔翻成，太平乐府。",
        "dynasty": "宋",
        "collection_info": null
    },
    {
        "title": "失调名 绿荷初展",
        "author": "汪元量",
        "content": "绿荷初展。\n海榴花半吐，绣帘高卷。\n整顿朱弦，奏霓裳初遍，音清意远。\n恍然在广寒宫殿，窈窕柔情，绸缪细意，闲愁难剪。\n曲中似哀似怨。\n似梧桐叶落，秋雨声颤。\n岂待闻铃，自泪珠如霰。\n春纤罢按，早心已笑慵歌懒。\n脉脉凭栏，槐阴转午，轻摇歌扇。",
        "dynasty": "宋",
        "collection_info": null
    },
    {
        "title": "忆王孙 神舟稳驾出沉流",
        "author": "汪元量",
        "content": "神舟稳驾出沉流。\n明月辉辉命自周。\n两个先生暗点头。\n有来由。\n万劫轮回向此休。",
        "dynasty": "宋",
        "collection_info": null
    },
    {
        "title": "忆王孙 修行谁会把心降",
        "author": "汪元量",
        "content": "修行谁会把心降。\n赤凤驱将饮碧江。\n调引婴娇笑舞双。\n剔银缸。\n物物头头现晓窗。",
        "dynasty": "宋",
        "collection_info": null
    },
    {
        "title": "忆王孙 从初得得便风流",
        "author": "汪元量",
        "content": "从初得得便风流。\n降伏龟蛇住定州。\n千日丹成永永收。\n好因由。\n自在逍遥万事休。",
        "dynasty": "宋",
        "collection_info": null
    },
    {
        "title": "忆王孙 心中无事气神和",
        "author": "汪元量",
        "content": "心中无事气神和。\n不觉忻忻言语多。\n剑用道钢磨更磨。\n害风哥。\n割了舌头赶退魔。",
        "dynasty": "宋",
        "collection_info": null
    },
    {
        "title": "忆王孙 尘寰财色苦相萦",
        "author": "汪元量",
        "content": "尘寰财色苦相萦。\n着爱浮华役此身。\n好收灵源一点真。\n绝贪嗔。\n便是逍遥到岸人。",
        "dynasty": "宋",
        "collection_info": null
    },
    {
        "title": "忆王孙 无无无有有无无",
        "author": "汪元量",
        "content": "无无无有有无无，悟得无无便不愚。\n日月年时损壮粗。\n见元初。\n万道霞光攒宝珠。",
        "dynasty": "宋",
        "collection_info": null
    },
    {
        "title": "忆王孙 茫茫苦海两无边",
        "author": "汪元量",
        "content": "茫茫苦海两无边。\n无限迷鱼戏黑渊。\n我掷金钩钓有缘。\n线儿牵。\n引上神州采玉莲。",
        "dynasty": "宋",
        "collection_info": null
    },
    {
        "title": "忆秦娥 笑盈盈",
        "author": "汪元量",
        "content": "笑盈盈。\n晓妆扫出长眉青。\n长眉青。\n双开雉扇，六曲鸳屏。\n少年心在尚多情。\n酒边银甲弹长筝。\n弹长筝。\n碧桃花下，醉到三更。",
        "dynasty": "宋",
        "collection_info": null
    },
    {
        "title": "忆秦娥 雪霏霏",
        "author": "汪元量",
        "content": "雪霏霏。\n蓟门冷落人行稀。\n人行稀。\n秦娥渐老，着破宫衣。\n强将纤指按金徽。\n未成曲调心先悲。\n心先悲。\n更无言语，玉箸双垂。",
        "dynasty": "宋",
        "collection_info": null
    },
    {
        "title": "忆秦娥 天沉沉",
        "author": "汪元量",
        "content": "天沉沉。\n香罗拭泪行穷阴。\n行穷阴。\n左霜右雪，冷气难禁。\n几回相忆成孤斟。\n塞边鞞鼓愁人心。\n愁人心。\n北鱼南雁，望到而今。",
        "dynasty": "宋",
        "collection_info": null
    },
    {
        "title": "忆秦娥 水悠悠",
        "author": "汪元量",
        "content": "水悠悠。\n长江望断无归舟。\n无归舟。\n欲携斗酒，怕上高楼。\n当年出塞拥貂裘。\n更听马上弹箜篌。\n弹箜篌。\n万般哀怨，一种离愁。",
        "dynasty": "宋",
        "collection_info": null
    },
    {
        "title": "忆秦娥 风声恶",
        "author": "汪元量",
        "content": "风声恶。\n个人蕉萃凭高阁。\n凭高阁。\n相思无尽，泪珠偷落。\n锦书欲寄鸿难托。\n那堪更听边城角。\n边城角。\n又添烦恼，又添萧索。",
        "dynasty": "宋",
        "collection_info": null
    },
    {
        "title": "忆秦娥 如何说",
        "author": "汪元量",
        "content": "如何说。\n人生自古多离别。\n多离别。\n年年辜负，海棠时节。\n娇娇独坐成愁绝。\n胡笳吹落关山月。\n关山月。\n春来秋去，几番圆缺。",
        "dynasty": "宋",
        "collection_info": null
    },
    {
        "title": "忆秦娥 马萧萧",
        "author": "汪元量",
        "content": "马萧萧。\n燕支山中风飘飘。\n风飘飘。\n黄昏寒雨，直是无憀。\n玉人何处教吹箫。\n十年不见心如焦。\n心如焦。\n彩笺难寄，水远山遥。",
        "dynasty": "宋",
        "collection_info": null
    },
    {
        "title": "人月圆 钱塘江上春潮急",
        "author": "汪元量",
        "content": "钱塘江上春潮急，风卷锦帆飞。\n不堪回首，离宫别馆，杨柳依依。\n蓟门听雨，燕台听雪，寒入宫衣。\n娇鬟慵理，香肌瘦损，红泪双垂。",
        "dynasty": "宋",
        "collection_info": null
    },
    {
        "title": "太常引 广寒宫殿五云边",
        "author": "汪元量",
        "content": "广寒宫殿五云边。\n看天上、烛金莲。\n香袅御炉烟。\n拥彩仗、千官肃然。\n世间王母，月中仙子，花甲一周天。\n乐指沸华年，更福寿，千年万年。",
        "dynasty": "宋",
        "collection_info": null
    },
    {
        "title": "婆罗门引 一生富贵",
        "author": "汪元量",
        "content": "一生富贵，岂知今日有离愁。\n锦帆风力难收。\n望断燕山蓟水，万里到幽州。\n恨病馀双眼，冷泪交流。\n行年已休岁，七十又平头。\n梦破银屏金屋，此意悠悠。\n几度见青冢，虚名不足留。\n且把酒、细听箜篌。",
        "dynasty": "宋",
        "collection_info": null
    },
    {
        "title": "锦瑟清商引 玉窗夜静月流光",
        "author": "汪元量",
        "content": "玉窗夜静月流光。\n拂鸳弦、先奏清商。\n天外塞鸿飞呼，群夜渡潇湘。\n风回处，戛玉铿金，翩翩作新势，声声字字，历历锵锵。\n忽低颦有恨，此意极凄凉。\n炉香帘栊正清洒，转调促柱成行。\n机籁杂然鸣素手，击碎琳琅。\n翠云深梦里昭阳。\n此心长。\n回顾穷阴绝漠，片影悠扬。\n那昭君更苦，香泪湿红裳。",
        "dynasty": "宋",
        "collection_info": null
    },
    {
        "title": "玉楼春 咸淳十载聪明帝",
        "author": "汪元量",
        "content": "咸淳十载聪明帝。\n不见宋家陵寝废。\n暂离绛阙九重天，飞过黄河千丈水。\n长春宫殿仙璈沸。\n嘉会今辰为愍忌。\n小儒百拜酹霞觞，寡妇孤儿流血泪。",
        "dynasty": "宋",
        "collection_info": null
    },
    {
        "title": "玉楼春 帝乡春色浓于雾",
        "author": "汪元量",
        "content": "帝乡春色浓于雾。\n谁遣双环堆绣户。\n金张公子总封侯，姚魏弟兄皆列士。\n碧纱窗下修花谱。\n交颈鸳鸯娇欲语。\n绛绡新结转官球，桃李仆奴何足数。",
        "dynasty": "宋",
        "collection_info": null
    },
    {
        "title": "满庭芳 道格天渊",
        "author": "丁无悔",
        "content": "道格天渊，令行海岳，凛然名德尊崇。\n云烟千里，分付笑谈中。\n川后波神效职，潮声细、一鉴涵空。\n风樯便，蛮珠贾舶，累译更遥通。\n雍容。\n廊庙手，蓍龟先见，日月精忠。\n自丛机初解，眷渥尤隆。\n共道奇庞福艾，衮衣到，宁久居东。\n谁门晓，高牙大纛，辉映醉颜红。",
        "dynasty": "宋",
        "collection_info": null
    },
    {
        "title": "满庭芳 偃屋霜清",
        "author": "丁无悔",
        "content": "偃屋霜清，棱层烟碧，玲珑移在人间。\n山光林色，常伴主人闲。\n元有仙风道骨，无心趁、玉简朝班。\n归来赋，不因五斗，谈笑挂衣冠。\n尤难。\n谁不羡，商山桔乐，湄水渔竿。\n引相君王子，助发幽欢。\n满泛寿觞多祝，南溟共、比海波澜。\n君知否，庙堂有意，相与问寒岩。",
        "dynasty": "宋",
        "collection_info": null
    },
    {
        "title": "喜迁莺 腊天初晓",
        "author": "杨再可",
        "content": "腊天初晓，庆五色瑞云，华轩呈绕。\n紫府真人，丹台仙伯，合降世间荣耀。\n彩笔素题，篇翰未减，家声词藻。\n秀眉宇，俊丰标阀阅，声名都好。\n富贵长欢笑。\n此际锦堂，移下蓬莱岛。\n妙舞蹁跹，清歌宛转，两行翠娥燕赵。\n劝饮百千锺酒，岁岁朱颜不老。\n春近也，看香红又怕，小桃开了。",
        "dynasty": "宋",
        "collection_info": null
    },
    {
        "title": "水调歌头 昨夜乘秋兴",
        "author": "刘仲讷",
        "content": "昨夜乘秋兴，长啸驭清风。\n飘然玉宇虚廓，忽到广寒宫。\n解后姮娥相见，为问中秋诞节，奇特世难同。\n底事长庚梦，独占此宵中。\n呼金兔，寻玉策，检前踪。\n自从盘古有月，便有此山仙翁。\n公向人间游戏，月在天衢来往，清气每相通。\n明月既无尽，公寿亦无穷。",
        "dynasty": "宋",
        "collection_info": null
    },
    {
        "title": "水调歌头 紫府掣金钥",
        "author": "蒋思恭",
        "content": "紫府掣金钥，银汉夜乘槎。\n老仙暂驻幢节，来佐玉皇家。\n翠发朱颜好在，肘后有方医国，宝鼎养丹砂。\n谈笑功名了，身退饭胡麻。\n游物外，聚紫脑，炼青芽。\n星坦寓直有子，曾步八砖花。\n来岁称觞寿宴，衮绣彩衣交映，重荐枣如瓜。\n俯首拾瑶草，长啸卧烟霞。",
        "dynasty": "宋",
        "collection_info": null
    },
    {
        "title": "水调歌头 风流九霞客",
        "author": "蒋思恭",
        "content": "风流九霞客，名在五云乡。\n十年出入华禁，簪橐奉君王。\n黄伞西清日转，宝月红鸾影里，长近赭袍光。\n彩笔赓歌处，殿阁有馀凉。\n跨秋风，凌宝鼎，笑芝房。\n人间争识奇贵，妙帖焕名章。\n莫羡碧幢金印，换取玉堂清琐，翰墨看淋浪。\n岁岁宫壶酒，雨露带天香。",
        "dynasty": "宋",
        "collection_info": null
    },
    {
        "title": "洞仙歌 熏风池阁",
        "author": "张成可",
        "content": "熏风池阁，八叶蓂初展。\n紫府当年侍香案。\n见蟠桃频着子，偷荐瑶觞，贪醉寐，谪向人间未满。\n青禽传近信，催赴仙班，怪我尘缘未能断。\n爱吴中山色好，抹日批风，蓑共笠，纵有金章不换。\n待驾鹤遨访蓬壶，问海水从来，几番增减。",
        "dynasty": "宋",
        "collection_info": null
    },
    {
        "title": "醉蓬莱 正霜融日暖",
        "author": "丁仲远",
        "content": "正霜融日暖，风淡寒轻，小春时候。\n后苑疏梅早放，数枝开就。\n知是花工，预回天气，与作仙翁寿。\n君看侯门，祥云锁戟，瑞烟笼昼。\n天赋麒麟风骨，尽道德耀宗盟，名高星斗。\n两郡甘棠，惠爱传民口。\n宣室思贤，锋车促召，行矣应非久。\n衣锦归来，双亲笑喜，朱颜如旧。",
        "dynasty": "宋",
        "collection_info": null
    },
    {
        "title": "水龙吟 碧霄彩旆垂铃",
        "author": "真知柔",
        "content": "碧霄彩旆垂铃，应南极星躔光灿。\n巍巍名阀，芳传汉相，貂蝉炳焕。\n德莹冰壶，量包沧海，神锺岩电。\n向宝储内阁，英摽才华，声猷着膺宸眷。\n荐领名都屏翰，更循良、歌腾畿甸。\n峻专剧郡，荣登法从，光生尧殿。\n密勿论思，雍容启沃，才华独冠。\n愿年年长见，兰芽玉喷，柳梢金嫩。",
        "dynasty": "宋",
        "collection_info": null
    },
    {
        "title": "玉楼春 姑苏台上春光发",
        "author": "张时甫",
        "content": "姑苏台上春光发。\n菊老寒轻香未歇。\n人言太守是龚黄，天为吾君生稷契。\n月良庆会俱良月。\n万岁千秋同瑞节。\n明朝仙领趣提鳌，十万人家齐卧辙。",
        "dynasty": "宋",
        "collection_info": null
    },
    {
        "title": "玉楼春 蟠桃十月惊春早",
        "author": "张时甫",
        "content": "蟠桃十月惊春早。\n春到玉梅枝上小。\n和羹人物应时生，天上骑鲸生凤沼。\n万家宝篆祥烟晓。\n竞祝史君长不老。\n夜来南极照元台，见说沙堤新筑了。",
        "dynasty": "宋",
        "collection_info": null
    },
    {
        "title": "玉楼春 谪仙暂下金銮殿",
        "author": "李朝卿",
        "content": "谪仙暂下金銮殿。\n开宴瑶池春未晚。\n飞琼献舞锦靴寒，弄玉吹箫银字暖。\n奉觞阿母年年劝，犹道碧桃香尚浅。\n花开更待几东风，应见年华千岁换。",
        "dynasty": "宋",
        "collection_info": null
    },
    {
        "title": "玉楼春 炉烟不断腾金兽",
        "author": "李朝卿",
        "content": "炉烟不断腾金兽。\n香雾入帘波影皱。\n秋堂锦席艳群仙，不惜绮罗萦舞袖。\n昼弦素管春风手，娇妙如花轻似柳。\n劝君须尽眼中欢，绿酒十分千秋寿。",
        "dynasty": "宋",
        "collection_info": null
    },
    {
        "title": "玉楼春 厌玉为浆麟作□",
        "author": "李朝卿",
        "content": "厌玉为浆麟作□。\n玉树琼葩长不谢。\n翠帘绣暖燕归来，宝鸭花香蜂上下。\n沙堤佩马催公驾，月白风清天不夜。\n重来赫赫照岩廊，不动堂堂凝泰华。",
        "dynasty": "宋",
        "collection_info": null
    },
    {
        "title": "小重山 春正浓时月正圆",
        "author": "李朝卿",
        "content": "春正浓时月正圆。\n华堂初燕喜，雨真仙。\n霞衣相对旧貂蝉。\n人间少，福寿子孙贤。\n□□佳非烟。\n花光羞粉艳，敢争妍。\n笑歌声里捧金舡。\n深深愿，松柏永同坚。",
        "dynasty": "宋",
        "collection_info": null
    },
    {
        "title": "鹧鸪天 万里霜空爽气高",
        "author": "李朝卿",
        "content": "万里霜空爽气高。\n翩翩天雁薄云霄。\n佳祥已协当年梦，岂但非熊可珥貂。\n金笏带，紫花袍。\n朱衣双引玉宸朝。\n百年富贵须平步，仍有功名信史褒。",
        "dynasty": "宋",
        "collection_info": null
    },
    {
        "title": "西江月 盛德须知异禀",
        "author": "李朝卿",
        "content": "盛德须知异禀，天教占尽秋光。\n一轮明月照华堂。\n荐寿笙歌嘹亮。\n座上簪缨并列，庭前兰玉成行。\n只应难老胜松篁。\n五福人间供仰。",
        "dynasty": "宋",
        "collection_info": null
    },
    {
        "title": "踏莎行 月挂琼钩",
        "author": "李朝卿",
        "content": "月挂琼钩，日添绣线。\n骑花翻浪重帘卷。\n风传环佩晓珊珊，画堂羯鼓催开宴。\n翠缕香凝，玉膏酒滟。\n仙翁莫诉玻璃满。\n凤衔丹诏下云电。\n千秋长在黄金殿。",
        "dynasty": "宋",
        "collection_info": null
    },
    {
        "title": "鹧鸪天 九凤箫低彩雾高",
        "author": "李朝卿",
        "content": "九凤箫低彩雾高。\n鸾车鹤驭下层霄。\n天教来辅长生帝，宝殿千秋侍赭袍。\n飞急召，促归朝。\n沙路稳为马蹄娇。\n功成并画兰台上，奎画重看御赞褒。",
        "dynasty": "宋",
        "collection_info": null
    },
    {
        "title": "青玉案 虾须帘上银钩小",
        "author": "谈元范",
        "content": "虾须帘上银钩小。\n筵内轻寒绕。\n红叶征香侵语笑。\n金钗珠履，凤萧龟鼓，疑是蓬莱岛。\n萱堂日日春生貌。\n嫩绿休然鬓边好。\n赋得修龄应不少。\n年年长见，画梁双燕，楼外青袍草。",
        "dynasty": "宋",
        "collection_info": null
    },
    {
        "title": "青玉案 烟浓水淡荷香浅",
        "author": "倪翼周",
        "content": "烟浓水淡荷香浅。\n近翠幕、闻弦管。\n逸气棱层冲碧汉。\n绝无风骨，炼成铅鼎，未许童颜换。\n长门深锁文君院。\n前度蛮笺泪痕满。\n为问乘槎人不远。\n只消丹桂，一枝分付，早早随伊愿。",
        "dynasty": "宋",
        "collection_info": null
    },
    {
        "title": "青玉案 四时令节惟重九",
        "author": "倪翼周",
        "content": "四时令节惟重九。\n况此日、逢佳偶。\n金菊已花杯有酒。\n瑶池宴罢，一枝斜插，好作渊朋友。\n翠眉淡淡匀宫柳。\n比似年时更清瘦。\n双绾带儿新结就。\n长情恩爱，随家俭约，素与君同寿。",
        "dynasty": "宋",
        "collection_info": null
    },
    {
        "title": "青玉案 熏风解尽吾民愠",
        "author": "倪翼周",
        "content": "熏风解尽吾民愠。\n正蓬渚芳遍。\n昨夜商周生伊旦。\n从来仁者，仲尼称寿，更捧金杯劝。\n我有诗词三百卷。\n待留取、频频献。\n且看明年秋欲半。\n紫薇花下，绿槐阴外，天语颁新宴。",
        "dynasty": "宋",
        "collection_info": null
    },
    {
        "title": "青玉案 熙春堂下花无数",
        "author": "倪翼周",
        "content": "熙春堂下花无数。\n红紫映、桃溪路。\n蝶往蜂来知几许。\n翠筠亭外，绿阳堤畔，时听娇莺语。\n绮筵罗列开樽俎。\n况总是、神仙侣。\n竞举笙歌持玉醑。\n介公眉寿，年年此日，常与花为主。",
        "dynasty": "宋",
        "collection_info": null
    },
    {
        "title": "醉蓬莱 正星杓首舍",
        "author": "段倚",
        "content": "正星杓首舍，月律开祥，嗣兴芳序。\n梦协长庚，诞清朝仪羽。\n运继姬周，庆流嵩岳，认再生申甫。\n职尹京华，功宣国计，声猷兼着。\n子建文章，懿侯宗范，叔度襟怀，紫芝眉宇。\n燕启佳辰，满东风兰雾，脆管繁弦，绣裀檀板，会饭中仙侣。\n世仰真贤，朝尊大老，长亲尧主。",
        "dynasty": "宋",
        "collection_info": null
    },
    {
        "title": "新荷叶 莲萼飘香",
        "author": "贺及",
        "content": "莲萼飘香，金风乍扇轻凉。\n郁郁葱葱，瑞烟萦绕华堂。\n星辰孕秀，良霄梦、吉协熊祥。\n紫芝眉宇，莹然如峙圭璋。\n忠孝传芳，集庆门、奕世簪裳。\n他日岩廊，致君直上虞唐。\n百千椿算，争期并、鹤老龟长。\n年年今日，会拚一醉觥觞。",
        "dynasty": "宋",
        "collection_info": null
    },
    {
        "title": "沁园春 白帝司权",
        "author": "傅伯达",
        "content": "白帝司权，炎宫回驭，一叶报秋。\n正银河高泻，金风作扇，冰轮将满，火伞初收。\n吴越传芳，斗牛锺秀，间世生贤谁与俦。\n那堪更负，过人才气，济世谋猷。\n风流花县优游，有善政廉名达郡侯。\n鹗书朝荐，泥封暮召，荣登闺籍，平步瀛洲。\n歌驻行云，舞翔回雪，寿酒深倾碧玉瓯。\n从今愿，愿龄齐鼻祖，名在丹丘。",
        "dynasty": "宋",
        "collection_info": null
    },
    {
        "title": "满庭芳 肥绽梅红",
        "author": "郑达可",
        "content": "肥绽梅红，嫩翻荷绿，微凉时起青萍。\n人间福艾，都属老人星。\n累建高牙大纛，循良治、是处彬彬。\n棠阴里，丰碑纪德，仁爱浃生民。\n纶巾。\n风物裹，一筇徒倚，傲睨寰瀛。\n况清朝黄发，尤急咨询。\n第恐商山芝客，岂容便、蝉蜕功名。\n他时看，腰横玉带，朱紫列云仍。",
        "dynasty": "宋",
        "collection_info": null
    },
    {
        "title": "念奴娇 嫩凉如水",
        "author": "郑达可",
        "content": "嫩凉如水，正一天风露，秋容如沐。\n明日中秋今夜月，千里清辉光足。\n周室姬公，唐家元轨，来享人间福。\n老人星瑞，光芒南照檐曲。\n行看裂土分茅，朱颜青鬓，好称腰横玉。\n便挽银河斟北斗，倾作千锺醽醁。\n子舍荣华，孙枝赫奕，茂盛同松竹。\n尊前欢笑，竞将椿算为祝。",
        "dynasty": "宋",
        "collection_info": null
    },
    {
        "title": "南歌子 桔里风烟好",
        "author": "臧馀庆",
        "content": "桔里风烟好，壶中日月长。\n松身鹤发自安强。\n应有老人呈瑞、动光芒。\n酒饮无边酒，香烧不断香。\n从今乞与醉为乡。\n更醉百年三万、六千场。",
        "dynasty": "宋",
        "collection_info": null
    },
    {
        "title": "鹧鸪天 天与君王管晏才",
        "author": "臧馀庆",
        "content": "天与君王管晏才。\n尚书两曳履声来。\n今朝望着楼头看，已有台星照斗魁。\n金蹀躞，玉崔嵬。\n天香满袖早朝回。\n中书尚享无穷考，长揖南风醉寿杯。",
        "dynasty": "宋",
        "collection_info": null
    },
    {
        "title": "鹧鸪天 寿菊才开三四葩",
        "author": "臧馀庆",
        "content": "寿菊才开三四葩。\n秋光着意主人家。\n清香未许人间识，先占重阳醉紫霞。\n儿绿绶，母金花。\n斑衣庭下乐无涯。\n要知他日中书考，细数沙堤堤上沙。",
        "dynasty": "宋",
        "collection_info": null
    },
    {
        "title": "清平乐 梦魂寻遍",
        "author": "李从周",
        "content": "梦魂寻遍。\n忽向尊前见。\n好似乌衣春社燕。\n软语东风庭院。\n叮咛记取儿家。\n碧云隐映红霞。\n直下小桥流水，门前一树桃花。",
        "dynasty": "宋",
        "collection_info": null
    },
    {
        "title": "九张机 一张机",
        "author": "无名氏",
        "content": "一张机。\n织梭光景去如飞。\n兰房夜永愁无寐。\n呕呕轧轧，织成春恨，留着待郎归。\n两张机。\n月明人静漏声稀。\n千丝万缕相萦系。\n织成一段，回纹锦字，将去寄呈伊。\n三张机。\n中心有朵耍花儿。\n娇红嫩绿春明媚。\n君须早折，一枝浓艳，莫待过芳菲。\n四张机。\n鸳鸯织就欲双飞。\n可怜未老头先白。\n春波碧草，晓寒深处，相对浴红衣。\n五张机。\n芳心密与巧心期。\n合欢树上枝连理。\n双头花下，两同心处，一对化生儿。\n六张机。\n雕花铺锦半离披。\n兰房别有留春计。\n炉添小篆，日长一线，相对绣工迟。\n七张机。\n春蚕吐尽一生丝。\n莫教容易裁罗绮。\n无端翦破，仙鸾彩凤，分作两般衣。\n八张机。\n纤纤玉手住无时。\n蜀江濯尽春波媚。\n香遗囊麝，花房绣被，归去意迟迟。\n九张机。\n一心长在百花枝。\n百花共作红堆被。\n都将春色，藏头裏面，不怕睡多时。\n轻丝。\n象床玉手出新奇。\n千花万草光凝碧。\n裁缝衣着，春天歌舞，飞蝶语黄鹂。\n春衣。\n素丝染就已堪悲。\n尘世昏污无颜色。\n应同秋扇，从兹永弃，无復奉君时。\n歌声飞落画梁尘，舞罢香风捲绣茵。\n更欲缕陈机上恨，尊前忽有断肠人。",
        "dynasty": "宋",
        "collection_info": null
    },
    {
        "title": "浣溪沙 只倚精忠不要兵",
        "author": "张孝祥",
        "content": "只倚精忠不要兵。\n卷旗直入蔡州城。\n贼营半夜落妖星。\n万旅云屯看整暇，十眉环坐却娉婷。\n白麻早晚下天庭。",
        "dynasty": "宋",
        "collection_info": null
    },
    {
        "title": "感皇恩 消息近春来",
        "author": "臧馀庆",
        "content": "消息近春来，东风还又。\n先借椒盘劝金斗。\n坐间和气，压尽一番梅柳。\n掖庭频寓直，君恩厚。\n天佑两宫，南山齐寿。\n况有仙丹在公手。\n论功医国，合在药王之右。\n不妨千岁饮，长生酒。",
        "dynasty": "宋",
        "collection_info": null
    },
    {
        "title": "感皇恩 南岳有真仙",
        "author": "臧馀庆",
        "content": "南岳有真仙，人间祥瑞。\n酒量诗豪世无比。\n晚年林下，做个清闲活计。\n诮如千岁鹤，巢云际。\n此日大家，广排筵会。\n酒劝千锺莫辞醉。\n昔时彭祖，寿年八百馀岁。\n十分才一分，那里暨。",
        "dynasty": "宋",
        "collection_info": null
    },
    {
        "title": "感皇恩 交广出沉香",
        "author": "臧馀庆",
        "content": "交广出沉香，路遥难致。\n何况卑人更不易。\n寿星香帕，我又几曾识置。\n有般祝寿底，忒忔戏。\n剪下一张，池州表纸。\n拈得轻圆更滑腻。\n五双纸拈，管打十个喷嚏。\n□□□□儿，一百岁。",
        "dynasty": "宋",
        "collection_info": null
    },
    {
        "title": "鹧鸪天 去日清霜菊满丛",
        "author": "胡于",
        "content": "去日清霜菊满丛。\n归来高柳絮缠空。\n长驱万里山收瘴，径度层波海不风。\n阴德遍，岭西东。\n天教慈母寿无穷。\n遥知今夕称觞处，衣彩还将衣绣同。",
        "dynasty": "宋",
        "collection_info": null
    },
    {
        "title": "鹧鸪天 阿母蟠桃下记春",
        "author": "胡于",
        "content": "阿母蟠桃下记春。\n长沙星里寿星明。\n金花罗纸新裁诏，具叶傍行别绶经。\n同龙子，祝龟龄。\n天教二老鬓长青。\n明年今日称觞处，更有孙枝满谢庭。",
        "dynasty": "宋",
        "collection_info": null
    },
    {
        "title": "鹧鸪天 楚楚吾家千里驹",
        "author": "胡于",
        "content": "楚楚吾家千里驹。\n老人心事正开渠。\n风流不减庭前玉，爱惜真如掌上珠。\n纡绿绶，荐方壶。\n老人沉醉弟兄扶。\n问将何物为儿寿，付与家传万卷书。",
        "dynasty": "宋",
        "collection_info": null
    },
    {
        "title": "鹧鸪天 袅袅熏风响佩环",
        "author": "胡于",
        "content": "袅袅熏风响佩环。\n广寒仙子跨清鸾。\n谁教瑞世仪周间，自赋多才继小山。\n铃阁静，画堂闲。\n衮衣象服镇团栾。\n年年此日称觞处，留待菖蒲驻玉颜。",
        "dynasty": "宋",
        "collection_info": null
    },
    {
        "title": "鹧鸪天 十载分符衣绣衣",
        "author": "申国章",
        "content": "十载分符衣绣衣。\n裳阴处处浙东西。\n政成已可书银笔，词鹿仍堪付雪儿。\n春未半，日方迟。\n御沟金袅柳如丝。\n凤池留得梅花住，欲与先生荐寿卮。",
        "dynasty": "宋",
        "collection_info": null
    },
    {
        "title": "鹧鸪天 内乐清虚息万缘",
        "author": "陈日章",
        "content": "内乐清虚息万缘。\n逍遥真是地行仙。\n徙他玉带金鱼贵，听我纶巾羽扇便。\n倾九酝，祝长年。\n休辞潋滟十分舡。\n来年此日称觞处，定有重孙戏膝前。",
        "dynasty": "宋",
        "collection_info": null
    },
    {
        "title": "鹧鸪天 清晓祥云绕碧天",
        "author": "李景良",
        "content": "清晓祥云绕碧天。\n老人星忽下南躔。\n庭兰共酌长生酒，持上华堂彩侍前。\n开绮席，舞朱颜。\n轻红莲叶荐金盘。\n沉香小院浑先暑，更有杯传数百年。",
        "dynasty": "宋",
        "collection_info": null
    },
    {
        "title": "鹧鸪天 衣润红绡梅欲黄",
        "author": "张思济",
        "content": "衣润红绡梅欲黄。\n几年欢意属华堂。\n红颜阿母逢占虺，班鬓儿童尽举觞。\n麟作脯，玉为浆。\n从今三万六千场。\n桑麻休说桑田变，自是经门日月长。",
        "dynasty": "宋",
        "collection_info": null
    },
    {
        "title": "减字木兰花 幕天席地",
        "author": "李夫人",
        "content": "幕天席地。\n瑞脑香浓笙歌沸。\n白纻衣轻。\n鹓发霜髯照座明。\n轻簪小珥。\n却是人间真富贵。\n好着丹青。\n画与人间作寿星。",
        "dynasty": "宋",
        "collection_info": null
    },
    {
        "title": "蝶恋花 急鼓疏钟声报晓",
        "author": "李夫人",
        "content": "急鼓疏钟声报晓，楼上今朝，卷起重帘早。\n环佩珊珊香袅袅。\n尘埃不到如蓬岛。\n何用珠玑相映照。\n韵胜形清，自有天然好。\n莫向尊前辞醉倒。\n松枝鹤骨偏宜老。",
        "dynasty": "宋",
        "collection_info": null
    },
    {
        "title": "瑞鹧鸪 新晴庭院暑风轻",
        "author": "李夫人",
        "content": "新晴庭院暑风轻。\n瑞气朝来特地清。\n霞帔羽衣筠竹杖，萱堂真有寿星明。\n自来忠孝传家世，所以芝兰满户庭。\n簪笏成行称寿处，老来皆已鬓星星。",
        "dynasty": "宋",
        "collection_info": null
    },
    {
        "title": "望海潮 露零金井",
        "author": "张藻",
        "content": "露零金井，尘清玉宇，双蓂呈瑞新秋。\n佳气郁葱，祥烟缭绕，玉门初诞风流。\n宾客竞回眸。\n庆虎头食肉，燕颔封侯。\n骨相非凡，便宜谈笑上瀛洲。\n青衫莫欢淹留。\n有儿孙兰玉，不负箕裘。\n莲幕向来，花城今日，不妨小试良筹。\n名姓在金瓯。\n看佩珂鸣玉，促侍宸旒。\n直待功成名遂，归作赤松游。",
        "dynasty": "宋",
        "collection_info": null
    },
    {
        "title": "虞美人 枢庭喜庆生辰到",
        "author": "胡文卿",
        "content": "枢庭喜庆生辰到。\n仙伯离蓬岛。\n鲁台云物正呈祥。\n线绣工夫从此、日添长。\n满斟绿醑深深劝。\n岁岁长相见。\n蟠桃结子几番红。\n笑赏清歌声调、叶黄锺。",
        "dynasty": "宋",
        "collection_info": null
    },
    {
        "title": "虞美人 香烟绕遍兰堂宴",
        "author": "胡文卿",
        "content": "香烟绕遍兰堂宴。\n香鸭珠帘卷。\n香风转后送韶音。\n香酝佳筵今日、庆佳辰。\n香山烧尽禽飞放。\n香袖佳人唱。\n香醪满满十分斟。\n香信传时延寿、保千春。",
        "dynasty": "宋",
        "collection_info": null
    },
    {
        "title": "虞美人 寿香烟篆金炉细",
        "author": "胡文卿",
        "content": "寿香烟篆金炉细。\n寿酒邀宾至。\n寿筵两畔列红妆。\n寿曲仙音一品、舞霓裳。\n寿星高挂生祥瑞。\n寿祝长生意。\n寿杯满劝庆遐龄。\n寿比南山松柏、永长春。",
        "dynasty": "宋",
        "collection_info": null
    },
    {
        "title": "虞美人 香云佳气交盘结",
        "author": "胡文卿",
        "content": "香云佳气交盘结。\n又庆生申节，满堂簪绂奉霞觞。\n瑞应台躔南极、见光芒。\n心田积累阴功足。\n来受人天福。\n从今几度见河清。\n笑傲壶中日月、镇长春。",
        "dynasty": "宋",
        "collection_info": null
    },
    {
        "title": "虞美人 昨霄南极星光现",
        "author": "胡文卿",
        "content": "昨霄南极星光现。\n今日开华宴。\n朱颜翠鬓占春多。\n且向博山香袅、卷金荷。\n龟游鹤舞千年寿。\n更酌千锺酒。\n满庭佳客捧殷勤。\n此日蒲菊新绿、瓮头春。",
        "dynasty": "宋",
        "collection_info": null
    },
    {
        "title": "阮郎归 良辰佳景列华筵",
        "author": "胡文卿",
        "content": "良辰佳景列华筵。\n笙歌奏管弦。\n位居荣显子孙贤。\n功名事双全。\n庆祝寿，拜尊前。\n重重福禄坚。\n愿如彭祖寿齐年。\n金杯劝寿仙。",
        "dynasty": "宋",
        "collection_info": null
    },
    {
        "title": "阮郎归 谢娘诗礼有家风",
        "author": "胡文卿",
        "content": "谢娘诗礼有家风。\n吹窗清昼同。\n笑言偕老与梁鸿。\n闺门喜气融。\n来月殿，下珠宫。\n人间春意浓。\n一尊仙酝祝芳丛。\n蟠桃千岁红。",
        "dynasty": "宋",
        "collection_info": null
    },
    {
        "title": "阮郎归 熏风吹尽不多云",
        "author": "胡文卿",
        "content": "熏风吹尽不多云。\n晓天如水清。\n哦松庭院忽闻笙。\n帘疏香篆明。\n兰玉盛，凤和鸣。\n家声留汉庭。\n狨鞍长傍九重城。\n年年双鬓青。",
        "dynasty": "宋",
        "collection_info": null
    },
    {
        "title": "蝶恋花 气禀五行天与秀",
        "author": "杨道居",
        "content": "气禀五行天与秀。\n瑞见枢延，况是黄锺奏。\n日影量来添午昼。\n柳梅消息年时侯。\n红粉吹香帘幕透。\n深院笙歌，劝饮金锺酒。\n乐事赏心千岁有。\n黑头人做三公有。",
        "dynasty": "宋",
        "collection_info": null
    },
    {
        "title": "苏幕遮 柳垂金",
        "author": "史佐尧",
        "content": "柳垂金，梅褪玉。\n昴宿呈祥，符应生公族。\n盖世功名夸九牧。\n黼衮褒扬，庆阀辉南北。\n赐宫醪，分笃耨。\n天与长生，谩把仙椿祝。\n好继平阳腾茂躅。\n富贵千秋，饮听瑶池曲。",
        "dynasty": "宋",
        "collection_info": null
    },
    {
        "title": "满庭芳 凤历书元",
        "author": "徐去非",
        "content": "凤历书元，龟图画泰，瑞蓂两两初开。\n舞风仙子，飞雪拥春来。\n平荡人间险秽，端为你没点尘埃。\n清明世，冰辉太洁，鸥鹭莫惊猜。\n儿孙，同劝寿，桃添西阆，兰绕南陔。\n看琼玉妆成，万瓦楼台。\n飘洒风流酥满盏，浑疑醉，月影蓬莱。\n从今去，诗高未老，点化尽多才。",
        "dynasty": "宋",
        "collection_info": null
    },
    {
        "title": "锦被堆 一种两容仪",
        "author": "徐去非",
        "content": "一种两容仪，红共白、交映南枝。\n紫霞仙指冰翁语，花如醉玉，香同臭雪，别样风姿。\n相守岁寒期。\n春造化、密与天知。\n羞将脂粉隈桃李，独先结实，还同戴胜，归宴瑶池。",
        "dynasty": "宋",
        "collection_info": null
    },
    {
        "title": "卷珠帘・蝶恋花 祥景飞光衮绣",
        "author": "徐去非",
        "content": "祥景飞光衮绣。\n流庆昆台，自是神仙胄。\n谁遣阳和放春透。\n化工重入丹青手。\n云筝锦瑟争为寿。\n玉带金鱼，共愿人长久。\n偷取蟠桃荐芳酒，更看南极星朝斗。",
        "dynasty": "宋",
        "collection_info": null
    },
    {
        "title": "点绛唇 祝寿筵开",
        "author": "舒大成",
        "content": "祝寿筵开，华堂深映花如绣。\n瑞烟喷兽。\n帘幕香风透。\n一点台星，化作人间秀。\n韶音奏。\n两行红袖。\n争劝长生酒。",
        "dynasty": "宋",
        "collection_info": null
    },
    {
        "title": "临江仙 月寺星轺尘梦断",
        "author": "贾少卿",
        "content": "月寺星轺尘梦断，如今平地仙人。\n烟霞卷起旧精神。\n焚香金鸾鷟，书奏玉麒麟。\n闻道枫宸求侍从，看庆命重新。\n且将风月剩酬身。\n樽中长有酒，花下不辜春。",
        "dynasty": "宋",
        "collection_info": null
    },
    {
        "title": "江城子 绿莺庭院燕莺啼",
        "author": "陆汉广",
        "content": "绿莺庭院燕莺啼。\n绣帘垂。\n瑞烟霏。\n一片笙箫，声过彩云低。\n疑是蕊宫仙子降，翻玉袖，舞瑶姬。\n冰姿玉质自清奇。\n看孙枝。\n列班衣。\n画鼓新歌，喜映两疏眉。\n袖里蟠桃花露湿，应不惜，醉金卮。",
        "dynasty": "宋",
        "collection_info": null
    },
    {
        "title": "临江仙 家法从来师静治",
        "author": "王阜民",
        "content": "家法从来师静治，赵张高掩前踪。\n清才八斗继宗风。\n年年正月尾，桃李满城中。\n已把长江成九酝，请将太白浮公。\n更移春槛向房栊。\n有花虽解语，莫负锦熏笼。",
        "dynasty": "宋",
        "collection_info": null
    },
    {
        "title": "感皇恩 十月小春天",
        "author": "霍安人",
        "content": "十月小春天，梅飘香细。\n九叶尧蓂已呈瑞。\n寿阳仙子，暂降羽衣环佩。\n林间风味，别人难比。\n齐眉共庆，劝声鼎沸。\n有子知书继家世。\n兼金五福，行被君恩宠贲。\n愿祈龟鹤算，千千岁。",
        "dynasty": "宋",
        "collection_info": null
    },
    {
        "title": "醉蓬莱 正朱明时侯",
        "author": "霍安人",
        "content": "正朱明时侯，院宇清和，庆逢佳节。\n梦应熊罴，尧蓂翻三叶，罗绮如云，寿杯争劝，竞起歌新阕。\n瑞气氤氲，祥云缭绕，玉炉频爇。\n溪室封功，几多勋业，首冠今朝，一时英杰。\n得配侯门，岂不惭疏拙。\n彩凤和鸣，早膺荣擢。\n增盛斑衣列。\n福禄无穷，年过卫武，辉光阀阅。",
        "dynasty": "宋",
        "collection_info": null
    },
    {
        "title": "满庭芳 桐叶霜干",
        "author": "霍安人",
        "content": "桐叶霜干，芦花风软，晓来一色新秋。\n碧光无际，良夜月明楼。\n瑞应长庚入梦，锺奇秀、特产贤侯。\n堪夸处，雄姿英发，连箭射双雕。\n回头。\n思往事，皂囊三进，豪气冲牛。\n记前回凤诏，空下南洲。\n冷笑浮云坠甑，鲈鱼美、归老扁舟。\n祝君寿，青山不尽，绿水自悠悠。",
        "dynasty": "宋",
        "collection_info": null
    },
    {
        "title": "瑞鹤仙 燕堂秋未老",
        "author": "希叟",
        "content": "燕堂秋未老。\n正木犀香散，芙蓉红小。\n门阑瑞烟绕。\n望银河月暗，寿星偏照。\n碧霞道要。\n有真人、亲传最妙。\n况桃源旧约，重寻鬓发，胜如年少。\n缥缈。\n六铢衣降，九转丹成，五云齐到。\n十洲三岛。\n神仙路，终须到。\n对芝兰玉树，宝杯交劝，何惜玉山醉倒。\n看乘鸾跨鹤，归来洞天未晓。",
        "dynasty": "宋",
        "collection_info": null
    },
    {
        "title": "水调歌头 金关五云里",
        "author": "沈元实",
        "content": "金关五云里，玉座太微间。\n凌虚新就燕间，宣唤侍臣班。\n丹扆坐移前席，禁漏声传高阁，喜气满龙颜。\n天语眷畴昔，政路稳跻攀。\n酒如渑，香袅穗，寿南山。\n橙黄桔绿，樽前辉映菊花团。\n清晓凉风凝露，晴昼秋光满院，岁岁奉君。\n待看云台画，荣观侈人寰。",
        "dynasty": "宋",
        "collection_info": null
    },
    {
        "title": "满江红 春玉苍山",
        "author": "游子蒙",
        "content": "春玉苍山，屏星暖、佳辰难得。\n看柳眼梅金，全似海沂春色。\n和气欢声俄尔许，祥烟瑞霭今何夕。\n是风流、儒雅黑头公，悬弧日。\n福不尽，贵无敌。\n愿岁岁，见华席。\n捧霞觞称寿，寿如南极。\n见说蟠桃花正发，柔风暖日瑶池碧。\n待他年、结子欲成时，留君摘。",
        "dynasty": "宋",
        "collection_info": null
    },
    {
        "title": "满江红 雪坞霜林",
        "author": "游子蒙",
        "content": "雪坞霜林，一夜报、春归消息。\n看是处、春回柳眼，粉匀梅额。\n和气已欣回北陆，寿星更喜明南极。\n问四井、节物奉谁欢，辽东客。\n熊梦旦，非常日。\n珠履闹，金钗密。\n指双溪千顷，共斟琼液。\n不用殷勤千岁祝，姓名已上神仙籍。\n但时从、王母借蟠桃，躬亲摘。",
        "dynasty": "宋",
        "collection_info": null
    },
    {
        "title": "清平乐 熏梅染柳",
        "author": "贾逋",
        "content": "熏梅染柳。\n借得东君手。\n柳色梅香到樽前，摅写才华八斗。\n当年占梦佳辰。\n今年乐事尤新。\n日侍玉皇香案，钧天日月常春。",
        "dynasty": "宋",
        "collection_info": null
    },
    {
        "title": "蝶恋花 玉宇生凉秋恰半",
        "author": "吴文若",
        "content": "玉宇生凉秋恰半。\n月到今霄，分外清光满。\n兔魄呈祥冰�昀谩�\n广寒仙子生华旦。\n聪慧风流天与擅，淑质冰婆，本是飞琼伴。\n□领彩衣椿祝劝。\n蟠桃待熟瑶池宴。",
        "dynasty": "宋",
        "collection_info": null
    },
    {
        "title": "满庭芳 龙角辉春",
        "author": "去非",
        "content": "龙角辉春，蛾春惊晓，梦阑金翠屏开。\n异芬熏室，风送蕊仙来。\n玉女擎香沐浴，人间世、洗彻凡埃。\n梅开后，留花酝染，清味俗难猜。\n东君，尤雅爱，传香芳畹，香发庭陔。\n宁馨满尊前，喜奏瑶台。\n便好纽为佩王，瀛洲路、同赏蓬莱。\n蟠桃宴，从今曼倩，三骋奇材。",
        "dynasty": "宋",
        "collection_info": null
    },
    {
        "title": "南乡子 十日后重阳",
        "author": "潘熊飞",
        "content": "十日后重阳。\n甘菊阶前满意黄。\n生日无钱留贺客，何妨。\n尚有儿曹理寿觞。\n双鬓已沧浪。\n休问金门与玉堂。\n二仲相期三径在，徜徉。\n何用功成似子房。",
        "dynasty": "宋",
        "collection_info": null
    },
    {
        "title": "水调歌头 露着桂枝晓",
        "author": "黄庭佐",
        "content": "露着桂枝晓，霜护菊篱秋。\n无尘玉宇南极，一点瑞光浮。\n崧岳精英瑞世，河洛图书寓直，琳馆奉宸游。\n独袖功名手，谁与复神州。\n带垂金，头尚黑，紫绮裘。\n年年今日，灵寿扶出富民侯。\n应为娉婷一笑，烂醉葡萄新熟，明月满西楼。\n西北雨峰峙，端与寿山侔。",
        "dynasty": "宋",
        "collection_info": null
    },
    {
        "title": "失调名 寸心千里",
        "author": "赵□",
        "content": "寸心千里。",
        "dynasty": "宋",
        "collection_info": null
    },
    {
        "title": "失调名 剪新幡儿",
        "author": "吴氏3",
        "content": "剪新幡儿，斜插真珠髻。",
        "dynasty": "宋",
        "collection_info": null
    },
    {
        "title": "南乡子 楼台里",
        "author": "吴氏3",
        "content": "楼台里，春风淡荡。",
        "dynasty": "宋",
        "collection_info": null
    },
    {
        "title": "南乡子 乍卷珠帘新燕入",
        "author": "吴氏3",
        "content": "乍卷珠帘新燕入。",
        "dynasty": "宋",
        "collection_info": null
    },
    {
        "title": "多丽 几声天外归鸿",
        "author": "吴氏3",
        "content": "几声天外归鸿。",
        "dynasty": "宋",
        "collection_info": null
    },
    {
        "title": "渔家傲 鶗鴂一声初报晓",
        "author": "吴氏3",
        "content": "鶗鴂一声初报晓。",
        "dynasty": "宋",
        "collection_info": null
    },
    {
        "title": "蓦山溪 一阳才动",
        "author": "向子諲",
        "content": "一阳才动，万物生春意。\n试与问宫梅，到东阁、花枝第几。\n疏疏淡淡，冷艳雪中明，无俗调，有真香，正与人相倚。\n非烟非雾，瑞色门阑喜。\n再拜引杯长，看两颊、红潮欲起。\n天教难老，风鬓绿如云，对玉笥，与芗林，岁岁花前醉。",
        "dynasty": "宋",
        "collection_info": null
    },
    {
        "title": "水龙吟 华灯明月光中",
        "author": "向子諲",
        "content": "华灯明月光中，绮罗弦管春风路。\n龙如骏马，车如流水，软红成雾。\n太一池边，葆真宫里，玉楼珠树。\n见飞琼伴侣，霓裳缥缈，星回眼、莲承步。\n笑入彩云深处。\n更冥冥、一帘花雨。\n金钿半落，宝钗斜坠，乘鸾归去。\n醉失桃源，梦回蓬岛，满身风露。\n到而今江上，愁山万叠，鬓丝千缕。",
        "dynasty": "宋",
        "collection_info": null
    },
    {
        "title": "水龙吟 梦回寒入衾绸",
        "author": "向子諲",
        "content": "梦回寒入衾绸，晓惊忽堕瑶林里。\n穿帷透隙，落花飞絮，难穷巧思。\n着帽披裘，挈壶呼友，倚空临水。\n望琼田不尽，银涛无际，浮皓色、来天地。\n遥想吴郎病起。\n政冷窗、微吟拥鼻。\n持笺赠我，新词绝唱，珠零玉碎。\n馀兴追游，清芬坐对，高谈倾耳。\n晚归来，风扫停云，万里月华如洗。",
        "dynasty": "宋",
        "collection_info": null
    },
    {
        "title": "八声甘州 恨中秋、多雨及晴景",
        "author": "向子諲",
        "content": "恨中秋、多雨及晴景，追赏且探先。\n纵玉钩初上，冰轮未正，无奈婵娟。\n饮客不来自酌，对影亦清妍。\n任笑芗林老，雪鬓霜髯。\n好在章江西畔，有凌云玉笥，空翠相连。\n懒崎岖林麓，则窈窕溪边。\n自断此生休问，愿瓮中、长有酒如泉。\n人间是，更谁得似，月下尊前。",
        "dynasty": "宋",
        "collection_info": null
    },
    {
        "title": "卜算子 千古一灵根",
        "author": "向子諲",
        "content": "千古一灵根，本妙元明静。\n道个如如已是差，莫认风番影。\n枯木夜堂深，默坐时观省。\n月落乌鸡出户飞，万里关河冷。",
        "dynasty": "宋",
        "collection_info": null
    },
    {
        "title": "三字令 春尽日",
        "author": "向子諲",
        "content": "春尽日，雨馀时。\n红蔌蔌，绿漪漪。\n花满地，水平池。\n烟光里，云影上，画船移。\n纹鸳并，白鸥飞。\n歌韵响，酒行迟。\n将我意，入新诗。\n春欲去，留且住，莫教归。",
        "dynasty": "宋",
        "collection_info": null
    },
    {
        "title": "长相思 年重月",
        "author": "向子諲",
        "content": "年重月，月重光。\n万瓦千林白似霜。\n扁舟入醉乡。\n山苍苍。\n水茫茫。\n严濑当时不是狂。\n高风引兴长。",
        "dynasty": "宋",
        "collection_info": null
    },
    {
        "title": "南歌子 柳眼风前动",
        "author": "向子諲",
        "content": "柳眼风前动，梅心雪后寒。\n年光浑似雾中看。\n抱答风光无处、可为欢。\n一曲聊收泪，三杯强自宽。\n新愁不奈上眉端。\n怕见长安归路、懒凭栏。",
        "dynasty": "宋",
        "collection_info": null
    },
    {
        "title": "减字木兰花 无穷白水",
        "author": "向子諲",
        "content": "无穷白水。\n无限芰荷红翠里。\n几点青山。\n半在云烟暗霭间。\n移舟横截。\n卧看碧天流素月。\n此意虚徐。\n好把芗林入画图。",
        "dynasty": "宋",
        "collection_info": null
    },
    {
        "title": "南歌子 江左称岩桂",
        "author": "向子諲",
        "content": "江左称岩桂，吴中说木犀。\n水沈为骨郁金衣。\n却恨疏梅恼我、得香迟。\n叶借山光润，花蒙水色奇。\n年年勾引赋新诗。\n应笑芗林冷淡、独心知。",
        "dynasty": "宋",
        "collection_info": null
    },
    {
        "title": "南歌子 病着连三月",
        "author": "向子諲",
        "content": "病着连三月，谁能慰老夫。\n萧萧短发不胜梳。\n风里支离欲倒、要人扶。\n秋月明如水，岩花忽起予。\n旋篘白酒入盘盂。\n报答风光不醉、更何如。",
        "dynasty": "宋",
        "collection_info": null
    },
    {
        "title": "南歌子 我入三摩地",
        "author": "向子諲",
        "content": "我入三摩地，人疑小有天。\n君王送老白云边。\n不用丹青图画、上凌烟。\n喜揽澄清辔，能同载酒船。\n相逢忽谩别经年。\n好是两身强健、在尊前。",
        "dynasty": "宋",
        "collection_info": null
    },
    {
        "title": "桂殿秋 秋色里",
        "author": "向子諲",
        "content": "秋色里，月明中。\n红旌翠节下蓬宫。\n蟠桃已结瑶池露，桂子初开玉殿风。",
        "dynasty": "宋",
        "collection_info": null
    },
    {
        "title": "朝中措 满城腊雪净无埃",
        "author": "向子諲",
        "content": "满城腊雪净无埃。\n触处是花开。\n天上琼林珠树，谁知夜半移来。\n黄堂荐寿，请君着意，和气潜回。\n化作一江春酒，都将注入尊罍。",
        "dynasty": "宋",
        "collection_info": null
    },
    {
        "title": "菩萨蛮 天仙醉把真珠掷",
        "author": "向子諲",
        "content": "天仙醉把真珠掷。\n荷翻写入玻璃碧。\n雨过酒尊凉。\n红蕖苒苒香。\n飞来双白鹭。\n屡作僛僛舞。\n山鸟起清歌。\n晚来情更多。",
        "dynasty": "宋",
        "collection_info": null
    },
    {
        "title": "好事近 多病卧江干",
        "author": "向子諲",
        "content": "多病卧江干，过尽春花秋叶。\n又见横斜疏影，弄阶前明月。\n呼儿取酒据胡床，尚喜知时节。\n宜与老夫情厚，有鬓边残雪。",
        "dynasty": "宋",
        "collection_info": null
    },
    {
        "title": "好事近 风劲入平林",
        "author": "向子諲",
        "content": "风劲入平林，扫尽一林黄叶。\n惟有长松千丈，挂娟娟霜月。\n使君和气动江城，疑是芳菲节。\n忽到小园游戏，见南枝如雪。",
        "dynasty": "宋",
        "collection_info": null
    },
    {
        "title": "减字木兰花 两峰对起",
        "author": "向子諲",
        "content": "两峰对起。\n象阙端门云雾里。\n千嶂排空。\n虎节龙旗指顾中。\n箫韶妙曲。\n我试与听音韵足。\n借问谁传。\n松上清风石上泉。",
        "dynasty": "宋",
        "collection_info": null
    },
    {
        "title": "减字木兰花 翠鬟双小",
        "author": "向子諲",
        "content": "翠鬟双小。\n绿绮朱弦心未了。\n画戟森间。\n玉子纹楸手共谈。\n不妨扶老。\n未说他年无限笑。\n且要忘忧。\n莫问今朝胜几筹。",
        "dynasty": "宋",
        "collection_info": null
    },
    {
        "title": "减字木兰花 腊前雪里",
        "author": "向子諲",
        "content": "腊前雪里。\n几处梅梢初破蕊。\n年后江边。\n是处花开晚更妍。\n绝知春意。\n不耐愁何心与醉。\n更有难忘。\n宋玉墙头婉婉香。",
        "dynasty": "宋",
        "collection_info": null
    },
    {
        "title": "减字木兰花 谁知莹澈",
        "author": "向子諲",
        "content": "谁知莹澈。\n惟有碧天云外月。\n一见风流。\n洗尽胸中万斛愁。\n剩烧蜜炬。\n只恐夜深花睡去。\n想得横陈。\n全是巫山一段云。",
        "dynasty": "宋",
        "collection_info": null
    },
    {
        "title": "减字木兰花 千山万水",
        "author": "向子諲",
        "content": "千山万水。\n望极不知何处是。\n小院回廊。\n梦去相寻未觉长。\n绝怜清瘦。\n雪里梅梢春未透。\n常记分携。\n雨后梨花晓尚啼。",
        "dynasty": "宋",
        "collection_info": null
    },
    {
        "title": "减字木兰花 去年端午",
        "author": "向子諲",
        "content": "去年端午。\n共结彩丝长命缕。\n今日重阳。\n同泛黄花九酝觞。\n经时离缺。\n不为莱菔髭似雪。\n一笑逢迎。\n休觅空青眼自明。",
        "dynasty": "宋",
        "collection_info": null
    },
    {
        "title": "满庭芳 天宇长闲",
        "author": "向子諲",
        "content": "天宇长闲，飞仙狂醉，挼云碎玉沈空。\n谢家庭院，争道絮因风。\n不怕寒生宝粟，深调护、犀幕重重。\n瑶林里，疏梅献笑，小萼露轻红。\n瑞龙。\n香绕处，云间弦管，尘外帘栊。\n须烂醉流霞，莫诉千锺。\n闻道蟠桃正好，蓬瀛路、消息潜通。\n飞琼伴，偷将春色，分付入芳容。",
        "dynasty": "宋",
        "collection_info": null
    },
    {
        "title": "水调歌头 天公深藏巧",
        "author": "向子諲",
        "content": "天公深藏巧，雪里放春回。\n不到闲花凡草，都付与疏梅。\n独立水边林下，萧萧冰容孤艳，清瘦玉腰支。\n触拨暗香动，风味欲愁谁。\n姮娥携，青女过，夜阑时。\n瑶冠琼佩，粲然一笑亦何奇。\n剩欲举觞对饮，不怕月明霜重，寒色着人衣。\n只恐邻笛起，化作玉尘飞。",
        "dynasty": "宋",
        "collection_info": null
    },
    {
        "title": "梅花引 花如颊",
        "author": "向子諲",
        "content": "花如颊。\n梅如叶。\n小时笑弄阶前月。\n最盈盈。\n最惺惺。\n闲愁未识、无计定深情。\n十年空省春风面。\n花落花开不相见。\n要相逢。\n得相逢。\n须信灵犀，中自有心通。\n同杯勺。\n同斟酌。\n千愁一醉都推却。\n花阴边。\n柳阴边。\n几回拟待、偷怜不成怜。\n伤春玉瘦慵梳掠。\n抛掷琵琶闲处着。\n莫猜疑。\n莫嫌迟。\n鸳鸯翡翠，终是一双飞。",
        "dynasty": "宋",
        "collection_info": null
    },
    {
        "title": "人娇 白似雪花",
        "author": "向子諲",
        "content": "白似雪花，柔于柳絮。\n胡蝶儿、镇长一处。\n春风骀荡，蓦然吹去。\n得游丝、半空惹住。\n波上精神，掌中态度。\n分明是、彩云团做。\n当年飞燕，从今不数。\n只恐是、高唐梦中神女。",
        "dynasty": "宋",
        "collection_info": null
    },
    {
        "title": "玉楼春 记得江城春意动",
        "author": "向子諲",
        "content": "记得江城春意动。\n两行疏梅龙脑冻。\n佳人不用辟寒犀，踏雪穿花云鬓重。\n真珠旋滴留人共。\n更爇沈香暖金凤。\n只今梅雪可怜时，都似绿窗前日梦。",
        "dynasty": "宋",
        "collection_info": null
    },
    {
        "title": "玉楼春 云窗雾阁春风透",
        "author": "向子諲",
        "content": "云窗雾阁春风透。\n蝶绕蜂围花气漏。\n恼人风味恰如梅，倚醉腰肢全是柳。\n细传一曲情偏厚。\n淡扫两山缘底皱。\n归时好月已沈空，只有真香犹满袖。",
        "dynasty": "宋",
        "collection_info": null
    },
    {
        "title": "鹧鸪天 小院深明别有天",
        "author": "向子諲",
        "content": "小院深明别有天。\n花能笑语柳能眠。\n雪肌得酒于中暖，莲步凌波分外妍。\n钗燕重，髻荷偏。\n两山斜叠翠连娟。\n朝云无限矜春态，暮雨情知更可怜。",
        "dynasty": "宋",
        "collection_info": null
    },
    {
        "title": "鹧鸪天 斗帐欢盟不计年",
        "author": "向子諲",
        "content": "斗帐欢盟不计年。\n谁知蓦地远如天。\n何曾一霎离心上，怎得而今在眼前。\n鱼不断，雁相连。\n可无小字寄芳笺。\n薄情已是抛人去，更与新愁到酒边。",
        "dynasty": "宋",
        "collection_info": null
    },
    {
        "title": "上西平・金人捧露盘 卧扁舟",
        "author": "张元干",
        "content": "卧扁舟，闻寒雨，数佳期。\n又还是、轻误仙姿。\n小楼梦冷，觉来应恨我归迟。\n鬓云松处，枕檀斜、露泣花枝。\n名利空萦系，添憔悴，谩孤恓。\n得见了、说与教知。\n偎香倚暖，夜炉围定酒温时。\n任他飞雪洒江天，莫下层梯。",
        "dynasty": "宋",
        "collection_info": null
    },
    {
        "title": "春光好 花恨雨",
        "author": "张元干",
        "content": "花恨雨，柳嫌风。\n客愁浓。\n坐久霜刀飞碎雪，一尊同。\n劳烦玉指春葱。\n未放箸、金盘已空。\n更与个中寻尺素，两情通。",
        "dynasty": "宋",
        "collection_info": null
    },
    {
        "title": "春光好 寒食近",
        "author": "张元干",
        "content": "寒食近，踏青时。\n画堂西。\n可是春来偏倦绣，乍生儿。\n香绵轻拂胭脂。\n加文褓、初试班衣。\n诮没功夫存问我，且怜伊。",
        "dynasty": "宋",
        "collection_info": null
    },
    {
        "title": "清平乐 乱山深处",
        "author": "张元干",
        "content": "乱山深处。\n雪拥溪桥路。\n晓日乍明催客去。\n惊起玉鸦翻树。\n翠衾香暖檀灰。\n一枝想见疏梅。\n凭仗东风说与，画眉人共春回。",
        "dynasty": "宋",
        "collection_info": null
    },
    {
        "title": "清平乐 明珠翠羽",
        "author": "张元干",
        "content": "明珠翠羽。\n小绾同心缕。\n好去吴松江上路。\n寄与双鱼尺素。\n兰桡飞取归来。\n愁眉待得伊开。\n相见嫣然一笑，眼波先入郎怀。",
        "dynasty": "宋",
        "collection_info": null
    },
    {
        "title": "菩萨蛮 天涯客里秋容晚",
        "author": "张元干",
        "content": "天涯客里秋容晚。\n妖红聊戏思乡眼。\n一朵醉深妆。\n羞渠照鬓霜。\n开时谁断送。\n不待司共花。\n有脚号阳春。\n芳菲属主人。",
        "dynasty": "宋",
        "collection_info": null
    },
    {
        "title": "菩萨蛮 拍堤绿涨桃花水",
        "author": "张元干",
        "content": "拍堤绿涨桃花水。\n画船稳泛东风里。\n丝雨湿苔钱。\n浅寒生禁烟。\n江山留不住。\n却载笙歌去。\n醉倚玉搔头。\n几曾知旅愁。",
        "dynasty": "宋",
        "collection_info": null
    },
    {
        "title": "菩萨蛮 春来春去催人老",
        "author": "张元干",
        "content": "春来春去催人老。\n老夫争肯输年少。\n醉后少年狂。\n白髭殊未妨。\n插花还起舞。\n管领风光处。\n把酒共留春。\n莫教花笑人。",
        "dynasty": "宋",
        "collection_info": null
    },
    {
        "title": "菩萨蛮 雨馀翠袖琼肤润",
        "author": "张元干",
        "content": "雨馀翠袖琼肤润。\n一枝想像伤春困。\n老眼见花时。\n惜花心未衰。\n酿成谁与醉。\n应把流苏缀。\n泪沁枕囊香。\n恼侬归梦长。",
        "dynasty": "宋",
        "collection_info": null
    },
    {
        "title": "菩萨蛮 黄莺啼破纱窗晓",
        "author": "张元干",
        "content": "黄莺啼破纱窗晓。\n兰缸一点窥人小。\n春浅锦屏寒。\n麝煤金博山。\n梦回无处觅。\n细雨梨花湿。\n正是踏青时。\n眼前偏少伊。",
        "dynasty": "宋",
        "collection_info": null
    },
    {
        "title": "菩萨蛮 甘林玉蕊生香雾",
        "author": "张元干",
        "content": "甘林玉蕊生香雾。\n游蜂争采清晨露。\n芳意着人浓。\n微烘曲室中。\n春来瀛海外。\n沈水迎风碎。\n好事富馀熏。\n频分几缕云。",
        "dynasty": "宋",
        "collection_info": null
    },
    {
        "title": "楼上曲 楼外夕阳明远水",
        "author": "张元干",
        "content": "楼外夕阳明远水。\n楼中人倚东风里。\n何事有情怨别离。\n低鬟背立君应知。\n东望云山君去路。\n断肠迢迢尽愁处。\n明朝不忍见云山。\n从今休傍曲阑干。",
        "dynasty": "宋",
        "collection_info": null
    },
    {
        "title": "楼上曲 清夜灯前花报喜",
        "author": "张元干",
        "content": "清夜灯前花报喜。\n心随社燕凉风起。\n云路修成宝月时。\n东楼怅望君先归。\n沆瀣秋香生玉井。\n画檐深转梧桐影。\n看君西去侍明光。\n杯中丹桂一枝芳。",
        "dynasty": "宋",
        "collection_info": null
    },
    {
        "title": "豆叶黄・忆王孙 冰溪疏影竹边春",
        "author": "张元干",
        "content": "冰溪疏影竹边春。\n翠袖天寒炯暮云。\n雪里精神澹伫人。\n隔重门。\n宝粟生香玉半温。",
        "dynasty": "宋",
        "collection_info": null
    },
    {
        "title": "豆叶黄・忆王孙 疏枝冷蕊忽惊春",
        "author": "张元干",
        "content": "疏枝冷蕊忽惊春。\n一点芳心入鬓云。\n风韵情知似玉人。\n笑迎门。\n香暖红炉酒未温。",
        "dynasty": "宋",
        "collection_info": null
    },
    {
        "title": "满庭芳 梁苑春归",
        "author": "张元干",
        "content": "梁苑春归，章街雪霁，柳梢华萼初萌。\n非烟非雾，新岁乐升平。\n京兆雍容报政，金狨过、九陌尘轻。\n朝回处，青霄路稳，黄色起天庭。\n东风，吹绿鬓，薄罗剪彩，小绾流莺。\n比渭滨甲子，尚父难兄。\n满泛椒觞献寿，斑衣侍、云母分屏。\n明年会，双衣对引，谈笑秉钧衡。",
        "dynasty": "宋",
        "collection_info": null
    },
    {
        "title": "满庭芳 韩国殊勋",
        "author": "张元干",
        "content": "韩国殊勋，洛都西内，名园甲第相连。\n当年绿鬓，独占地行仙。\n文彩风流瑞世，延朱履、丝竹喧阗。\n人皆仰，一门相业，心许子孙贤。\n中兴，方庆会，再逢甲子，重数天元。\n问千龄谁比，五福俱全。\n此去沙堤步稳，调金鼎、七叶貂蝉。\n香檀缓，杯传鹦鹉，新月正娟娟。",
        "dynasty": "宋",
        "collection_info": null
    },
    {
        "title": "满庭芳 玉叶联芳",
        "author": "张元干",
        "content": "玉叶联芳，天潢分润，寿筵长对熏风。\n间平襟度，濮邸行尊崇。\n忠孝家传大雅，无喜愠、一种宽容。\n芝兰盛，彩衣嬉戏，亲睦冠西宗。\n丝纶，膺重寄，遥防迁美，本镇恩隆。\n应萱堂齐福，诞月仍同。\n花蕊香浓气暖，凝瑞露、满酌金锺。\n龙光近，星飞驿马，宣入嗣王封。",
        "dynasty": "宋",
        "collection_info": null
    },
    {
        "title": "满庭芳 三十年来",
        "author": "张元干",
        "content": "三十年来，云游行化，草鞋踏破尘沙。\n遍参尊宿，曾记到京华。\n衲子如麻似粟，谁会笑、瞿老拈花。\n经离乱，青山尽处，海角又天涯。\n今宵，闲打睡，明朝粥饭，随分僧家。\n把木佛烧却，除是丹霞。\n撞着门徒施主，蓦然个、喜舍由他。\n庐陵米，还知价例，毫发更无差。",
        "dynasty": "宋",
        "collection_info": null
    },
    {
        "title": "瑞鹤仙 倚格天峻阁",
        "author": "张元干",
        "content": "倚格天峻阁。\n舞庭槐阴转，盆榴红烁。\n香风泛帘幕。\n拥霞裾琼佩，真珠璎珞。\n华阳庆渥。\n诞兰房、流芳秀萼。\n有赤绳系足，从来相门，自然媒妁。\n游戏人间荣贵，道要元微，水源清浊。\n长生大药。\n彩鸾韵，凤箫鹤。\n对木公金母，子孙三世，妇姑为寿满酌。\n看千龄，举家飞升，玉京更乐。",
        "dynasty": "宋",
        "collection_info": null
    },
    {
        "title": "瑞鹤仙 喜西园放钥",
        "author": "张元干",
        "content": "喜西园放钥。\n对燕寝香润，棠阴寒薄。\n东风夜来恶。\n禁烟时天气，莺啼花落。\n新晴共约。\n怕韶光、容易过却。\n把铜壶、缓浮金杯，禊游行乐。\n弦索。\n笙簧声里，还记兰房，正垂罗幕。\n初眠弱柳。\n梅如豆，玉如琢。\n向凤凰池上，鸳鸯影里，他年何啻紫橐。\n看流芳，继踵韦平，盛传巩洛。",
        "dynasty": "宋",
        "collection_info": null
    },
    {
        "title": "瑶台第一层 宝历祥开飞练上",
        "author": "张元干",
        "content": "宝历祥开飞练上，青冥万里光。\n石城形胜，秦淮风景，威凤来翔。\n腊馀春色早，兆钓璜、贤佐兴王。\n对熙旦，正格天同德，全魏分疆。\n荧煌。\n五云深处，化钧独运斗魁旁。\n绣裳龙尾，千官师表，万事平章。\n景锺文瑞世，醉尚方、难老金浆。\n庆垂芳。\n看云屏间坐，象笏堆床。",
        "dynasty": "宋",
        "collection_info": null
    },
    {
        "title": "瑶台第一层 江左风流锺间气",
        "author": "张元干",
        "content": "江左风流锺间气，洲分二水长。\n凤凰台畔，投怀玉燕，照射神光。\n豆花初秀雨，散暑空、洗出秋凉。\n庆生旦，正圆蟾呈瑞、仙桂飘香。\n肝肠。\n掞文摛锦，驾云乘鹤下鹓行。\n紫枢将命，紫微如绋，常近君王。\n旧山同梓里，荷月旦、久已平章。\n九霞觞。\n荐刀圭丹饵，衮绣朝裳。",
        "dynasty": "宋",
        "collection_info": null
    },
    {
        "title": "望海潮 苍山烟澹",
        "author": "张元干",
        "content": "苍山烟澹，寒溪风定，玉簪罗带绸缪。\n轻霭暮飞，青冥远净，珠星璧月光浮。\n城际踊层楼。\n正翠帘高卷，绿琐低钩。\n影落尊罍，气和歌管共清游。\n史君冠世风流。\n拥香鬟凭槛，雾鬓凝眸。\n银烛暖宵，花光照席，谯门莫报更筹。\n逸兴醉无休。\n赋探梅芳信，翻曲新讴。\n想见疏枝冷蕊，春意到沙洲。",
        "dynasty": "宋",
        "collection_info": null
    },
    {
        "title": "望海潮 麒麟图画",
        "author": "张元干",
        "content": "麒麟图画，貂蝉冠冕，青毡自属元勋。\n绿野旧游，平泉雅咏，霞舒烟卷朝昏。\n风月小阳春。\n照玳筵珠履，公子王孙。\n雪度嵩高，影横伊水庆生申。\n早梅长醉芳尊。\n况中兴盛际，宥密宗臣。\n琳馆奉祠，金瓯覆字，和羹妙手还新。\n光射紫微垣。\n看五云朝斗，千载逢辰。\n开取八荒寿域，一气转洪钧。",
        "dynasty": "宋",
        "collection_info": null
    },
    {
        "title": "十月桃 年华催晚",
        "author": "张元干",
        "content": "年华催晚，听尊前偏唱，冲暖欺寒。\n乐府谁知，分付点化金丹。\n中原旧游何在，频入梦、老眼空潸。\n撩人冷蕊，浑似当时，无语低鬟。\n有多情多病文园。\n向雪后寻春，醉里凭阑。\n独步群芳，此花风度天然。\n罗浮淡妆素质，呼翠凤、飞舞斓斑。\n参横月落，留恨醒来，满地香残。",
        "dynasty": "宋",
        "collection_info": null
    },
    {
        "title": "十月桃 蟠桃三熟",
        "author": "张元干",
        "content": "蟠桃三熟，正清霜吹冷，爱日烘香。\n小试芳菲，时候无限风光。\n洛滨老人星见，□少室、云雾开祥。\n丹青万汇，熊兆昆台，凤举朝阳。\n向元枢会辅岩廊。\n记名着金瓯，位入中堂。\n梦熟钧天，屡惊颠倒衣裳。\n黄发更宜补衮，归去定、军国平章。\n管弦珠翠，兰玉簪缨，岁岁称觞。",
        "dynasty": "宋",
        "collection_info": null
    },
    {
        "title": "感皇恩 绿发照魁星",
        "author": "张元干",
        "content": "绿发照魁星，平康争看。\n锦绣肝肠五千卷。\n出逢熙运，早侍玉皇香案。\n禁涂扬历遍，纡宸眷。\n安养老成，十年萧散。\n天要中兴相公健。\n生朝开宴，长是通宵弦管。\n藕花香不断，南风远。",
        "dynasty": "宋",
        "collection_info": null
    },
    {
        "title": "感皇恩 年少太平时",
        "author": "张元干",
        "content": "年少太平时，名园甲第。\n谈笑雍容万锺贵。\n姚黄重绽，长对小春天气。\n绮罗丛里惯，今朝醉。\n台衮向贤，元枢虚位。\n壮岁青云自曾致。\n流霞麟脯，难老洛滨风味。\n谢公须再为，苍生起。",
        "dynasty": "宋",
        "collection_info": null
    },
    {
        "title": "感皇恩 荔子着花繁",
        "author": "张元干",
        "content": "荔子着花繁，清微庭院。\n贺厦双飞画梁燕。\n绮罗丛里，百和炉烟祝愿。\n愿从今日去，身长健。\n檀板竞催，榕阴初转。\n舞袖风前翠翘颤。\n明年开府，锡宴金锺宣劝。\n寿星朝北斗，君王眷。",
        "dynasty": "宋",
        "collection_info": null
    },
    {
        "title": "感皇恩 豹尾引黄幡",
        "author": "张元干",
        "content": "豹尾引黄幡，宣麻金殿。\n雨露恩浓自天遣。\n搢绅交誉，最乐至诚为善。\n信知宗姓喜，君王眷。\n宝炬密香，玉卮波滟。\n醉拥笙歌夜深院。\n西清班近，雅称元戎同燕。\n要看茅土相，貂蝉面。",
        "dynasty": "宋",
        "collection_info": null
    },
    {
        "title": "夏云峰 涌冰轮",
        "author": "张元干",
        "content": "涌冰轮，飞沆瀣，霄汉万里云开。\n南极瑞占象纬，寿应三台。\n锦肠珠唾，锺间气、卓荦天才。\n正暑，有祥光照社，玉燕投怀。\n新堂深处捧杯，乍香泛水芝，空翠风回。\n凉送燕歌缓舞，醉罥瑶钗。\n长生难老，都道是、柏叶仙阶。\n笑傲，且山中宰相，平地蓬莱。",
        "dynasty": "宋",
        "collection_info": null
    },
    {
        "title": "千秋岁 相门出相",
        "author": "张元干",
        "content": "相门出相，和气浓春酿。\n传家冠佩云台上。\n庞眉扶寿杖。\n绿发披仙氅。\n星两两。\n泰阶已应升平象。\n玉砌兰芽长。\n定向东风赏。\n添彩袖，褰罗幌。\n丝簧俱妙手，珠翠争宫样。\n江海量。\n年年醉里翻新唱。",
        "dynasty": "宋",
        "collection_info": null
    },
    {
        "title": "水龙吟 水晶宫映长城",
        "author": "张元干",
        "content": "水晶宫映长城，藕花万顷开浮蕊。\n红妆翠盖，生朝时候，湖山摇曳。\n珠露争圆，香风不断，普熏沈水。\n似瑶池侍女，霞裾缓步，寿烟光里。\n霖雨已沾千里。\n兆丰年、十分和气。\n星郎绿鬓，锦波春酿，碧筒宜醉。\n荷橐还朝，青毡奕世，除书将至。\n看巢龟戏叶，蟠桃着子，祝三千岁。",
        "dynasty": "宋",
        "collection_info": null
    },
    {
        "title": "南乡子 山寺辋川图",
        "author": "张元干",
        "content": "山寺辋川图。\n霜叶云林锦绣居。\n寿斝浮春珠翠拥，欢娱。\n满院流泉绕绮疏。\n道气自肤腴。\n几席轻尘一点无。\n天要耆英修相业，清都。\n已有泥书降玉除。",
        "dynasty": "宋",
        "collection_info": null
    },
    {
        "title": "卷珠帘・蝶恋花 祥景飞光盈衮绣",
        "author": "张元干",
        "content": "祥景飞光盈衮绣。\n流庆昆台，自是神仙胄。\n谁遣阳和放春透。\n化工重入丹青手。\n云璈锦瑟争为寿。\n玉带金鱼，共愿人长久。\n偷取蟠桃荐芳酒。\n更看南极星朝斗。",
        "dynasty": "宋",
        "collection_info": null
    },
    {
        "title": "醉蓬莱 对小春桃艳",
        "author": "张元干",
        "content": "对小春桃艳，曲室炉红，乍寒天气。\n七叶蓂开，应金章通贵。\n梦草银钩，灿花珠唾，是素来风味。\n满腹经纶，回天议论，昆台仙裔。\n秘殿升华，紫枢勋旧，退步真祠，简心端扆。\n迎日天元，听正衙宣制。\n尽洗中原，遍为霖雨，宴后堂歌吹。\n柏子千秋，丹砂九转，今宵长醉。",
        "dynasty": "宋",
        "collection_info": null
    },
    {
        "title": "陇头泉・多丽 少年时",
        "author": "张元干",
        "content": "少年时，壮怀谁与重论。\n视文章、真成小技，要知吾道称尊。\n奏公车、治安秘计，乐油幕、谈笑从军。\n百镒黄金，一双白璧，坐看同辈上青云。\n事大谬，转头流落，徒走出修门。\n三十载，黄梁未熟，沧海扬尘。\n念向来、浩歌独往，故园松菊犹存。\n送飞鸿、五弦寓目，望爽气、西山忘言。\n整顿干坤，廓清宇宙，男儿此志会须伸。\n更有几、渭川垂钓，投老策奇勋。\n天难问，何妨袖手，且做闲人。",
        "dynasty": "宋",
        "collection_info": null
    },
    {
        "title": "天仙子 楼外轻阴春澹伫",
        "author": "张元干",
        "content": "楼外轻阴春澹伫。\n数点杏梢寒食雨。\n少年油壁记寻芳，梁苑路。\n今何处。\n千树红云空梦去。\n惊见此花须折取。\n明日满城传侍女。\n情知醉里惜花深，留春住。\n听莺语。\n一段风流天赋与。",
        "dynasty": "宋",
        "collection_info": null
    },
    {
        "title": "鹊桥仙 靓妆艳态",
        "author": "张元干",
        "content": "靓妆艳态，娇波流盼，双靥横涡半笑。\n尊前烛畔粉生光，更低唱、新翻转调。\n花房结子，冰枝清瘦。\n醉依香浓寒峭。\n雏莺新啭上林声，惊梦断、池堂春草。",
        "dynasty": "宋",
        "collection_info": null
    },
    {
        "title": "渔父家风・诉衷情令 八年不见荔枝红",
        "author": "张元干",
        "content": "八年不见荔枝红。\n肠断故园东。\n风枝露叶新采，怅望冷香浓。\n冰透骨，玉开容。\n想筠笼。\n今宵归去，满颊天浆，更御冷风。",
        "dynasty": "宋",
        "collection_info": null
    },
    {
        "title": "生查子 天生几种香",
        "author": "张元干",
        "content": "天生几种香，风味因花见。\n旖旎透香肌，仿佛飞花片。\n雨润惜馀熏，烟断犹相恋。\n不似薄情人，浓淡分深浅。",
        "dynasty": "宋",
        "collection_info": null
    },
    {
        "title": "减字木兰花 客亭小会",
        "author": "张元干",
        "content": "客亭小会。\n可惜无欢容易醉。\n归去更阑。\n细雨鸣窗一夜寒。\n昏然独坐。\n举世疏狂谁似我。\n强拨炉烟。\n也道今宵是上元。",
        "dynasty": "宋",
        "collection_info": null
    },
    {
        "title": "眼儿媚 萧萧疏雨滴梧桐",
        "author": "张元干",
        "content": "萧萧疏雨滴梧桐。\n人在绮窗中。\n离愁遍绕，天涯不尽，却在眉峰。\n娇波暗落相思泪，流破脸边红。\n可怜瘦似，一枝春柳，不奈东风。",
        "dynasty": "宋",
        "collection_info": null
    },
    {
        "title": "昭君怨 春院深深莺语",
        "author": "张元干",
        "content": "春院深深莺语。\n花怨一帘烟雨。\n禁火已销魂。\n更黄昏。\n衾暖麝灯落灺。\n雨过重门深夜。\n枕上百般猜。\n未归来。",
        "dynasty": "宋",
        "collection_info": null
    },
    {
        "title": "夜游宫 半吐寒梅未拆",
        "author": "张元干",
        "content": "半吐寒梅未拆。\n双鱼洗、冰澌初结。\n户外明帘风任揭。\n拥红炉，洒窗间，闻霰雪。\n比去年时节。\n这心事、有人忺说。\n斗帐重熏鸳被叠。\n酒微醺，管灯花，今夜别。",
        "dynasty": "宋",
        "collection_info": null
    },
    {
        "title": "杨柳枝 深院今宵枕簟凉",
        "author": "张元干",
        "content": "深院今宵枕簟凉。\n烛花光。\n更筹何事促行觞。\n恼刚肠。\n老去一蓑烟雨里，钓沧浪。\n看君鸣凤向朝阳。\n且腰黄。",
        "dynasty": "宋",
        "collection_info": null
    },
    {
        "title": "彩鸾归令 珠履争围",
        "author": "张元干",
        "content": "珠履争围。\n小立春风趁拍低。\n态闲不管乐催伊。\n整铢衣。\n粉融香润随人劝，玉困花娇越样宜。\n凤城灯夜旧家时。\n数他谁。",
        "dynasty": "宋",
        "collection_info": null
    },
    {
        "title": "江神子・江城子 梦中北去又南来",
        "author": "张元干",
        "content": "梦中北去又南来。\n饱风埃。\n鬓华衰。\n浮木飞蓬，踪迹为谁催。\n自笑自悲还自语，一杯酒，鼻如雷。\n晓舆行处觉春回。\n屑琼瑰。\n糁莓苔。\n病眼冲寒，欲闭又还开。\n水近人家篱落畔，遥认得，一枝梅。",
        "dynasty": "宋",
        "collection_info": null
    },
    {
        "title": "西江月 小阁劣容老子",
        "author": "张元干",
        "content": "小阁劣容老子，北窗仍递南风。\n维摩丈室久空空。\n不与散花同梦。\n且作大真游戏，未甘金粟龙锺。\n怜君病后颊颧隆。\n识取小儿戏弄。",
        "dynasty": "宋",
        "collection_info": null
    },
    {
        "title": "诉衷情 儿时初未识方红",
        "author": "张元干",
        "content": "儿时初未识方红。\n学语问西东。\n对客呼为红蕊，此兴已偏浓。\n嗟白首，抗尘容。\n费牢笼。\n星球何在，鹤顶长丹，谁寄南风。",
        "dynasty": "宋",
        "collection_info": null
    },
    {
        "title": "采桑子 华堂清暑榕阴重",
        "author": "张元干",
        "content": "华堂清暑榕阴重，梦里江寒。\n火齐星繁。\n兴在冰壶玉井栏。\n风枝露叶谁新采，欲饱防悭。\n遗恨空盘。\n留取香红满地看。",
        "dynasty": "宋",
        "collection_info": null
    },
    {
        "title": "菩萨蛮 山城何岁无风雨",
        "author": "张元干",
        "content": "山城何岁无风雨。\n楼台底事随波去。\n归棹望谯门。\n沙痕炯断云。\n诗成空吊古。\n想像经行处。\n陵谷有馀悲。\n举觞浇别离。",
        "dynasty": "宋",
        "collection_info": null
    },
    {
        "title": "菩萨蛮 微云红衬馀霞绮",
        "author": "张元干",
        "content": "微云红衬馀霞绮。\n明星碧浸银河水。\n猗枕画檐风。\n愁生草际蛩。\n雁行离塞晚。\n不道衡阳远。\n归恨隔重山。\n楼高莫凭栏。",
        "dynasty": "宋",
        "collection_info": null
    },
    {
        "title": "浣溪沙 睡起中庭月未蹉",
        "author": "张元干",
        "content": "睡起中庭月未蹉。\n繁香随影上轻罗。\n多情肯放一春过。\n比似雪时犹带韵，不如梅处却缘多。\n酒边枕畔奈愁何。",
        "dynasty": "宋",
        "collection_info": null
    },
    {
        "title": "好事近 华烛炯离觞",
        "author": "张元干",
        "content": "华烛炯离觞，山吐四更寒月。\n公子唾花枝玉，尽一时豪杰。\n三冬兰若读书灯，想见太清绝。\n纸帐地炉香暖，傲一窗风月。",
        "dynasty": "宋",
        "collection_info": null
    },
    {
        "title": "南歌子 玉斧修圆了",
        "author": "张元干",
        "content": "玉斧修圆了，冰轮分外清。\n共看星向绣衣明。\n元是生朝为寿、对难兄。\n鸿雁翻秋影，埙篪和笑声。\n他年中令彩衣荣。\n记取今宵丹荔、醉瑶觥。",
        "dynasty": "宋",
        "collection_info": null
    },
    {
        "title": "醉花阴 紫菊红萸开犯早",
        "author": "张元干",
        "content": "紫菊红萸开犯早。\n独占秋光老。\n酝造一般清，比着芝兰，犹自争多少。\n霜刀剪叶呈纤巧。\n手拈迎人笑。\n云鬓一枝斜，小阁幽窗，是处都香了。",
        "dynasty": "宋",
        "collection_info": null
    },
    {
        "title": "点绛唇 小雨忺晴",
        "author": "张元干",
        "content": "小雨忺晴，坐来池上荷珠碎。\n倬眉浓翠。\n怎不交人醉。\n美盼流觞，白鹭窥秋水。\n天然媚。\n大家休睡。\n笑倚西风里。",
        "dynasty": "宋",
        "collection_info": null
    },
    {
        "title": "花心动 水馆风亭",
        "author": "张元干",
        "content": "水馆风亭，晚香浓、一番芰荷新雨。\n簟枕乍闲，襟裾初试，散尽满天袢暑。\n断云却送轻雷去。\n疏林外、玉钩微吐。\n夜渐永，秋惊败叶，凉生亭户。\n天上佳期久阻。\n银河畔、仙车缥缈云路。\n旧怨未平，幽欢驻，恨入半天风露。\n绮罗人散金猊冷，醉魂到、华胥深处。\n洞户悄、南楼画角自语。",
        "dynasty": "宋",
        "collection_info": null
    },
    {
        "title": "蓦山溪 一番小雨",
        "author": "张元干",
        "content": "一番小雨，陡觉添秋色。\n桐叶下银床，又送个、凄凉消息。\n故乡何处，搔首对西风，衣线断，带围宽，衰鬓添新白。\n钱塘江上，冠盖如云积。\n骑马傍朱门，谁肯念、尘埃墨客。\n佳人信杳，日暮碧云深，楼独倚，镜频看，此意无人识。",
        "dynasty": "宋",
        "collection_info": null
    },
    {
        "title": "西楼月・春晓曲 瑶轩倚槛春风度",
        "author": "张元干",
        "content": "瑶轩倚槛春风度。\n柳垂烟，花带露。\n半闲鸳被怯馀寒，燕子时来窥绣户。",
        "dynasty": "宋",
        "collection_info": null
    },
    {
        "title": "瑞鹧鸪 北书一纸惨天容",
        "author": "邓肃",
        "content": "北书一纸惨天容。\n花柳春风不敢秾。\n未学宣尼歌凤德，姑从阮籍哭途穷。\n此身已落千山外，旧事回思一梦中。\n何日中兴烦吉甫，洗开阴翳放晴空。",
        "dynasty": "宋",
        "collection_info": null
    },
    {
        "title": "临江仙 带雨梨花看上马",
        "author": "邓肃",
        "content": "带雨梨花看上马，问人底事匆匆。\n于飞有愿恨难从。\n大鹏抟九万，鹦鹉锁金笼。\n忽忽便为千里隔，危岑已接高穹。\n回头那忍问前踪。\n家留烟雨外，人在斗牛中。",
        "dynasty": "宋",
        "collection_info": null
    },
    {
        "title": "临江仙 百尺危楼初过雨",
        "author": "邓肃",
        "content": "百尺危楼初过雨，清风凛作轻寒。\n一声渔笛在云端。\n黄昏帘幕卷，新月半阑干。\n青翼不来音信断，云窗杳隔三山。\n何当携手便骖鸾。\n今宵同胜景，玉斝不留残。",
        "dynasty": "宋",
        "collection_info": null
    },
    {
        "title": "临江仙 春雪一瓯扶醉玉",
        "author": "邓肃",
        "content": "春雪一瓯扶醉玉，翩翩两腋生风。\n柳腰无力殢云踪。\n陈郎投辖意，分袂忍匆匆。\n白玉琢杯龙麝泛，瀼瀼天酒争浓。\n何妨一饮上青骢。\n晴空行夜月，缓辔水晶宫。",
        "dynasty": "宋",
        "collection_info": null
    },
    {
        "title": "临江仙 剑水泠泠行碧玉",
        "author": "邓肃",
        "content": "剑水泠泠行碧玉，扁舟一叶吹风。\n玉人招手画桥东。\n浩歌随月去，春在小楼中。\n帘幕低垂围笃耨，雕觞笑捧春葱。\n谩将雨意作云浓。\n单于吹未彻，门外响玲珑。",
        "dynasty": "宋",
        "collection_info": null
    },
    {
        "title": "临江仙 雨过荼縻春欲放",
        "author": "邓肃",
        "content": "雨过荼縻春欲放，轻寒约住馀芳。\n南园今日被朝阳。\n琼葩开万点，尘世满天香。\n百卉丛中红紫乱，玉肌自笑孤光。\n清风翦翦过纱窗。\n馀酲空一洗，不数寿阳妆。",
        "dynasty": "宋",
        "collection_info": null
    },
    {
        "title": "临江仙 独宿禅房清梦断",
        "author": "邓肃",
        "content": "独宿禅房清梦断，鸡声唤起晨钟。\n出门晓月耿寒空。\n小池凝翡翠，竹外跨飞虹。\n梅坞不知何处了，傍篱临水重重。\n啸歌都在冷香中。\n人间那有此，天上广寒宫。",
        "dynasty": "宋",
        "collection_info": null
    },
    {
        "title": "临江仙 夜饮不知更漏永",
        "author": "邓肃",
        "content": "夜饮不知更漏永，馀酣困染朝阳。\n庭前莺燕乱丝簧。\n醉眠犹未起，花影满晴窗。\n帘外报言天色好，水沈已染罗裳。\n檀郎欲起趁春狂。\n佳人嗔不语，劈面噀丁香。",
        "dynasty": "宋",
        "collection_info": null
    },
    {
        "title": "临江仙 夜静黄云承宝袜",
        "author": "邓肃",
        "content": "夜静黄云承宝袜，九疑人到羊家。\n蕊宫仙曲送流霞。\n东陵分玉井，远胜隔荷花。\n绰约旗亭沾一笑，众惊食枣如瓜。\n画桥烟柳忽翻鸦。\n醉鬟倾绿醑，参月共横斜。",
        "dynasty": "宋",
        "collection_info": null
    },
    {
        "title": "临江仙 楼北楼南青不断",
        "author": "邓肃",
        "content": "楼北楼南青不断，晴空总是春容。\n先来无处问郎踪。\n那堪风不定，雨尽一窗红。\n初恨水中徒捉月，而今水月俱空。\n谩将雨意伴云浓。\n临风千点泪，不到浙江东。",
        "dynasty": "宋",
        "collection_info": null
    },
    {
        "title": "浣溪沙 雨入空阶滴夜长",
        "author": "邓肃",
        "content": "雨入空阶滴夜长。\n月行云外借孤光。\n独将心事步长廊。\n深锁重门飞不去，巫山何日梦襄王。\n一床衾枕冷凄香。",
        "dynasty": "宋",
        "collection_info": null
    },
    {
        "title": "浣溪沙 傍竹柴门俯碧流",
        "author": "邓肃",
        "content": "傍竹柴门俯碧流。\n见人无语眼横秋。\n鸣机轧轧弄纤柔。\n定有回文传窦子，何时银汉渡牵牛。\n归来风雨夜飕飕。",
        "dynasty": "宋",
        "collection_info": null
    },
    {
        "title": "浣溪沙 宿雨潜回海宇春",
        "author": "邓肃",
        "content": "宿雨潜回海宇春。\n晓风徐散日边云。\n熙熙人意一番新。\n破睡海棠能媚客，舞风垂柳似招人。\n春衫归去马蹄轻。",
        "dynasty": "宋",
        "collection_info": null
    },
    {
        "title": "浣溪沙 阑外彤云已满空",
        "author": "邓肃",
        "content": "阑外彤云已满空。\n帘旌不动石榴红。\n谁将秋色到楼中。\n玛瑙一泓浮翠玉，瓠犀终日凛天风。\n炎洲人到广寒宫。",
        "dynasty": "宋",
        "collection_info": null
    },
    {
        "title": "浣溪沙 高会横山酒八仙",
        "author": "邓肃",
        "content": "高会横山酒八仙。\n烟云不减九华妍。\n暖风琼树倚楼前。\n妙唱一声尘暗落，靓妆四座玉相连。\n骖鸾何日共翩翩。",
        "dynasty": "宋",
        "collection_info": null
    },
    {
        "title": "浣溪沙 二八佳人宴九仙",
        "author": "邓肃",
        "content": "二八佳人宴九仙。\n华堂清静斗春妍。\n琼枝相倚妙无前。\n良夜黄云来缥缈，东风碧酒意留连。\n花间蝶梦想翩翩。",
        "dynasty": "宋",
        "collection_info": null
    },
    {
        "title": "浣溪沙 半醉倚人落珥簪",
        "author": "邓肃",
        "content": "半醉倚人落珥簪。\n天香不数海南沈。\n时倾秋水话春心。\n已觉吹箫归碧落，从今禊饮笑山阴。\n金杯休惜十分深。",
        "dynasty": "宋",
        "collection_info": null
    },
    {
        "title": "浣溪沙 海畔山如碧玉簪",
        "author": "邓肃",
        "content": "海畔山如碧玉簪。\n天涯消息叹鱼沈。\n赖逢倾国洗愁心。\n莫为世情生旅况，且因乐事惜光阴。\n明朝红雨已春深。",
        "dynasty": "宋",
        "collection_info": null
    },
    {
        "title": "菩萨蛮 隔窗瑟瑟闻飞雪",
        "author": "邓肃",
        "content": "隔窗瑟瑟闻飞雪。\n洞房半醉回春色。\n银烛照更长。\n罗屏围夜香。\n玉山幽梦晓。\n明日天涯杳。\n倚户黯芙蓉。\n涓涓秋露浓。",
        "dynasty": "宋",
        "collection_info": null
    },
    {
        "title": "菩萨蛮 萋萋欲遍池塘草",
        "author": "邓肃",
        "content": "萋萋欲遍池塘草。\n轻寒却怕春光老。\n微雨湿昏黄。\n梨花啼晚妆。\n低垂帘四面。\n沈水环深院。\n太白困鸳鸯。\n天风吹梦长。",
        "dynasty": "宋",
        "collection_info": null
    },
    {
        "title": "菩萨蛮 飞红欲带春风去",
        "author": "邓肃",
        "content": "飞红欲带春风去。\n柳丝却织春风住。\n去住任春风。\n只愁尊俎空。\n今朝鞭马去。\n又得高阳侣。\n半醉踏花归。\n霜蹄骄欲飞。",
        "dynasty": "宋",
        "collection_info": null
    },
    {
        "title": "菩萨蛮 帘旌不动熏馀热",
        "author": "邓肃",
        "content": "帘旌不动熏馀热。\n高堂谁送能言雪。\n一笑下人间。\n天风袭坐寒。\n歌声云外去。\n句句苏仙语。\n曲罢一尊空。\n飘然欲驭风。",
        "dynasty": "宋",
        "collection_info": null
    },
    {
        "title": "菩萨蛮 廉纤细雨连天远",
        "author": "邓肃",
        "content": "廉纤细雨连天远。\n纱窗不隔斜风冷。\n花柳自生春。\n无聊空闭门。\n双双携手处。\n回首烟汀暮。\n嬉笑在高楼。\n知人牢落否。",
        "dynasty": "宋",
        "collection_info": null
    },
    {
        "title": "菩萨蛮 垂杨袅袅腰肢软",
        "author": "邓肃",
        "content": "垂杨袅袅腰肢软。\n寒溪练练琉璃浅。\n短艇卧吹风。\n生涯一叶中。\n五湖须径去。\n何用若耶女。\n烟雨暝沙汀。\n花香唤酒醒。",
        "dynasty": "宋",
        "collection_info": null
    },
    {
        "title": "菩萨蛮 腰肢欲趁杨花去",
        "author": "邓肃",
        "content": "腰肢欲趁杨花去。\n歌声能遏行云住。\n杯酒醉东风。\n羁愁一洗空。\n谪仙清饮露。\n意在飞琼侣。\n未醉即求归。\n新词句欲飞。",
        "dynasty": "宋",
        "collection_info": null
    },
    {
        "title": "菩萨蛮 归心谩逐飞云去",
        "author": "邓肃",
        "content": "归心谩逐飞云去。\n欢情却为芳菲住。\n翠袖拥香风。\n宁辞玉斝空。\n主人承湛露。\n元是皋夔侣。\n早晚定遄归。\n商霖四海飞。",
        "dynasty": "宋",
        "collection_info": null
    },
    {
        "title": "菩萨蛮 骑鲸好向云端去",
        "author": "邓肃",
        "content": "骑鲸好向云端去。\n踏花偶为狂朋住。\n笑语凛生风。\n眼高四海空。\n羊裘冲雨露。\n我是渔樵侣。\n已趁白鸥归。\n长江自在飞。",
        "dynasty": "宋",
        "collection_info": null
    },
    {
        "title": "菩萨蛮 一心唯欲南园去",
        "author": "邓肃",
        "content": "一心唯欲南园去。\n东山着意留难住。\n曾惯识追风。\n马群今已空。\n金盘盛玉露。\n情绝鸳鸯侣。\n破贼凯还归。\n冲天看一飞。",
        "dynasty": "宋",
        "collection_info": null
    },
    {
        "title": "南歌子 竹影窥灯暗",
        "author": "邓肃",
        "content": "竹影窥灯暗，泉声语夜长。\n小窗无梦到高唐。\n独引三杯长啸、步修廊。\n月午衣衫冷，莲开风露香。\n阑干西角下银潢。\n我欲乘槎天上、泛寒光。",
        "dynasty": "宋",
        "collection_info": null
    },
    {
        "title": "南歌子 皓月明腮雪",
        "author": "邓肃",
        "content": "皓月明腮雪，冷风乱鬓云。\n高楼帘幕夜生春。\n半醉倚人秋水、欲斜倾。\n晓雨双溪涨，归舟一叶轻。\n杳无青翼寄殷勤。\n目断烟波渔火、又黄昏。",
        "dynasty": "宋",
        "collection_info": null
    },
    {
        "title": "南歌子 云绕风前鬓",
        "author": "邓肃",
        "content": "云绕风前鬓，春开槛里妆。\n凤屏清昼蔼龙香。\n浅画娥眉新样、远山长。\n比翼曾同梦，双鱼隔异乡。\n玉楼依旧暗垂杨。\n楼下落花流水、自斜阳。",
        "dynasty": "宋",
        "collection_info": null
    },
    {
        "title": "南歌子 驿畔争挦草",
        "author": "邓肃",
        "content": "驿畔争挦草，车前自喂牛。\n凤城一别几经秋。\n身在天涯海角、忍回头。\n旅梦惊残月，劳生寄小舟。\n都人应也望宸游。\n早晚葱葱佳气、满皇州。",
        "dynasty": "宋",
        "collection_info": null
    },
    {
        "title": "诉衷情 乘鸾缥缈过三山",
        "author": "邓肃",
        "content": "乘鸾缥缈过三山。\n游戏下人间。\n金尊不辞频倒，春色上朱颜。\n依暖玉，掠风鬟。\n语关关。\n惟愁漏短，雨散云飞，骑月空还。",
        "dynasty": "宋",
        "collection_info": null
    },
    {
        "title": "诉衷情 龙头一语定闽山",
        "author": "邓肃",
        "content": "龙头一语定闽山。\n黄色上眉间。\n诏书促归金阙，玉带侍天颜。\n拢象板，亸宫鬟。\n唱阳关。\n从容禁闼，若念林泉，应寄书还。",
        "dynasty": "宋",
        "collection_info": null
    },
    {
        "title": "诉衷情 从来云雨过巫山",
        "author": "邓肃",
        "content": "从来云雨过巫山。\n只托梦魂间。\n何如醉逢倾国，春到一瓢颜。\n歌窈窕，舞双鬟。\n掩云关。\n重城五鼓，月下西楼，不忍轻还。",
        "dynasty": "宋",
        "collection_info": null
    },
    {
        "title": "长相思令・长相思 一重山",
        "author": "邓肃",
        "content": "一重山。\n两重山。\n山远天高烟水寒。\n相思枫叶丹。\n菊花开，菊花残。\n雁已西飞人未还。\n一帘风月闲。",
        "dynasty": "宋",
        "collection_info": null
    },
    {
        "title": "长相思令・长相思 一重溪",
        "author": "邓肃",
        "content": "一重溪。\n两重溪。\n溪转山回路欲迷。\n朱阑出翠微。\n梅花飞。\n雪花飞。\n醉卧幽亭不掩扉。\n冷香寻梦归。",
        "dynasty": "宋",
        "collection_info": null
    },
    {
        "title": "长相思令・长相思 红花飞",
        "author": "邓肃",
        "content": "红花飞。\n白花飞。\n郎与春风同别离。\n春归郎不归。\n雨霏霏。\n雪霏霏。\n又是黄昏独掩扉。\n孤灯隔翠帷。",
        "dynasty": "宋",
        "collection_info": null
    },
    {
        "title": "西江月 腊雪犹埋石巘",
        "author": "邓肃",
        "content": "腊雪犹埋石巘，春风已入梅梢。\n冷香随马上琼瑶。\n不与时人同到。\n拍手恐惊星斗，高歌已在烟霄。\n醉呼玉女解金貂。\n笑问何如蓬岛。",
        "dynasty": "宋",
        "collection_info": null
    },
    {
        "title": "西江月 风荐荷香翦翦",
        "author": "邓肃",
        "content": "风荐荷香翦翦，月行竹影徐徐。\n微闻环佩过庭除。\n恐是阳台行雨。\n玉笋轻笼乐句，流莺夜转诗馀。\n酒酣风劲露凝珠。\n我欲骖鸾归去。",
        "dynasty": "宋",
        "collection_info": null
    },
    {
        "title": "水调歌头 湖波涨新绿",
        "author": "林淳",
        "content": "湖波涨新绿，环绕越王山。\n棠斋清昼馀暇，赢得静中观。\n四面屏围碧玉，十里障开云锦，冰鉴倒晴澜。\n目送孤鸿远，心与白鸥闲。\n隘游人，喧鼓吹，杂歌欢。\n晓天澄霁，花羞柳妒怯春寒。\n好在风光满眼，只恐阳春有脚，催诏下天关。\n剩写鹅溪幅，归去凤池看。",
        "dynasty": "宋",
        "collection_info": null
    },
    {
        "title": "水调歌头 疏水绕城郭",
        "author": "林淳",
        "content": "疏水绕城郭，农利遍三山。\n使君重本，雅志初不在游观。\n化出玉壶境界，挥洒锦囊词翰，笔下涌波澜。\n天巧无馀蕴，意匠自舒闲。\n拥鳌头，民同乐，颂声欢。\n养花天气，云柔烟腻护朝寒。\n桃李满城阴合，杨柳绕堤绿暗，幽鸟语间关。\n似诉风光好，留与后人看。",
        "dynasty": "宋",
        "collection_info": null
    },
    {
        "title": "水调歌头 螺水亘千古",
        "author": "林淳",
        "content": "螺水亘千古，鳌顶冠三山。\n年丰帅阃尘静，栏槛纵遐观。\n四望潮登浦溆，万顷绿浮原野，堤岸溢波澜。\n畎浍皆沾足，日永桔槔闲。\n肆华筵，鱼鸟乐，众宾欢。\n良辰好景，年年莫放此盟寒。\n且念新湖遗爱，莫作故园遐想，到处是乡关。\n勋业知非晚，聊把镜频看。",
        "dynasty": "宋",
        "collection_info": null
    },
    {
        "title": "菩萨蛮 鹅溪净称烟笼月",
        "author": "林淳",
        "content": "鹅溪净称烟笼月。\n澄心白称光浮雪。\n净白两俱宜。\n天然浓淡枝。\n花光神意远。\n吮墨含毫浅。\n依约有香来。\n春风随手开。",
        "dynasty": "宋",
        "collection_info": null
    },
    {
        "title": "减字木兰花 嫣然笑粲",
        "author": "林淳",
        "content": "嫣然笑粲。\n醉靥融滋春意烂。\n侍宴终宵。\n欢动帘帏酒易消。\n尊前狂客。\n惊见蕊仙新谪籍。\n珠阁深关。\n丹就同归海上山。",
        "dynasty": "宋",
        "collection_info": null
    },
    {
        "title": "减字木兰花 烛花呈灿",
        "author": "林淳",
        "content": "烛花呈灿。\n瑞气满筵春欲烂。\n月色中宵。\n疑是阶前雪未消。\n骚人词客。\n魂断蜡梅香已籍。\n谁更情关。\n一点新愁入远山。",
        "dynasty": "宋",
        "collection_info": null
    },
    {
        "title": "浣溪沙 冒雪休寻访戴船",
        "author": "林淳",
        "content": "冒雪休寻访戴船。\n红炉剩爇宝香然。\n阁儿煨暖两三椽。\n更有玉杯传素手，梅花相对两争妍。\n停杯听唱月娟娟。",
        "dynasty": "宋",
        "collection_info": null
    },
    {
        "title": "洞仙歌 虞弦挥按",
        "author": "廖行之",
        "content": "虞弦挥按，甫奏熏风曲。\n两两尧蓂长新绿。\n揖鳌峰、连雁峤，轇轕圆融，总里许、北郭门围全属。\n年年才见夏，喜溢枌榆，龙穴霏烟霭晴谷。\n向氤氲和气里，岁奉瑶觞，试屈指、几阅梅林初熟。\n待一品官高见玄孙，算八十彩衣，更饶遐福。",
        "dynasty": "宋",
        "collection_info": null
    },
    {
        "title": "念奴娇 熏风庭院",
        "author": "廖行之",
        "content": "熏风庭院，报槐阴拥翠，池波凝绿。\n瑞气葱葱浮燕寝，羽仗霓旌相属。\n鸑鷟开祥，长庚入梦，诧列仙图箓。\n林泉高迈，肯应轩冕尘俗。\n好是妙舞清歌，浮瓜沈李，荐杯中醽醁。\n鹊尾炉生香篆细，又作如何祈祝。\n试问蓬莱，丹崖胜处，几摘蟠桃熟。\n东方何在，凛然能继高躅。",
        "dynasty": "宋",
        "collection_info": null
    },
    {
        "title": "贺新郎 玉宇□蓬户",
        "author": "廖行之",
        "content": "玉宇□蓬户。\n渺凉声、箾槮梧井，乱零枫浦。\n得得西山朝来爽，碧瘦千崖万树。\n清兴在、烟霞深处。\n拄笏风流今谁是，但闻鸡、夜半犹狂舞。\n试举看，渠多许。\n青云万里君夷路。\n肯区区、辀张兔穴，沈迷金坞。\n流水高山真难料，休把朱弦浪抚。\n任展转、翻云覆雨。\n且对佳时随意乐，更从今、莫问惊人句。\n算万事，总天赋。",
        "dynasty": "宋",
        "collection_info": null
    },
    {
        "title": "贺新郎 修月三千户",
        "author": "廖行之",
        "content": "修月三千户。\n拥冰轮、同游碧落，问津牛浦。\n上界真仙多才思，乞与瑶阶玉树。\n渺万里、人间何处。\n云叶依依分清荫，忆当时、掩映霓裳舞。\n算万木，宁如许。\n年年萧爽幽岩路。\n倚西风、吹香金粟，超然云坞。\n一洗纷纷凡花尽，堪写清商对抚。\n为豁散、蛮烟瘴雨。\n脱俗高标谁能领，向骚人、正欠题新句。\n须大手，与君赋。",
        "dynasty": "宋",
        "collection_info": null
    },
    {
        "title": "水调歌头 林梢挂弦月",
        "author": "廖行之",
        "content": "林梢挂弦月，江路粲寒梅。\n一年清绝，好是造物巧安排。\n今日不知何日，佳气更随喜气，满室已春回。\n欢事一时足，黄色两眉开。\n紫髯公，平日事，亦高哉。\n都将功业，分付兰玉满庭阶。\n慈爱浑嗤张傅，信义更高吴李，别是一襟怀。\n岁岁长生酒，剩□紫霞杯。",
        "dynasty": "宋",
        "collection_info": null
    },
    {
        "title": "水调歌头 天下伟人物",
        "author": "廖行之",
        "content": "天下伟人物，荆楚号名流。\n幅员千里，英气磅礴岳南州。\n雁峤高参翼轸，石鼓下盘朱府，衮衮应公侯。\n常记生申旦，明日是中秋。\n挈明月，翳翔凤，驷飞虬。\n东南一尉，何事三载漫淹留。\n谈笑洞庭青草，从此阆风阊阖，高处看鳌头。\n更种阶庭玉，慈母念方稠。",
        "dynasty": "宋",
        "collection_info": null
    },
    {
        "title": "水调歌头 祥起玉龙甲",
        "author": "廖行之",
        "content": "祥起玉龙甲，庆衍紫枢垣。\n奎文得岁，佳气磅礴斗牛间。\n天意方扶兴运，贤业更看奕世，衮衮照英躔。\n四海具瞻久，膏泽满湘川。\n岁六月，苏大旱，作丰年。\n喁喁百万生齿，何处不沾恩。\n此是鸿钧事业，那更青毡步武，早晚即调元。\n混一车书了，还领赤松仙。",
        "dynasty": "宋",
        "collection_info": null
    },
    {
        "title": "水调歌头 黄色起犀表",
        "author": "廖行之",
        "content": "黄色起犀表，紫绶照金章。\n两朝耆德，应是南国旧龚黄。\n曾上方壶蓬岛，万里鲸波不作，炎海赖清凉。\n缓造鹓鸿地，高卧水云乡。\n近新来，春色好，遍潇湘。\n不知今日何日，佳气拥高堂。\n竞把芳尊为寿，细祝遐龄难老，福禄未渠央。\n国栋欠元老，仙桂看诸郎。",
        "dynasty": "宋",
        "collection_info": null
    },
    {
        "title": "水调歌头 凉吹起空阔",
        "author": "廖行之",
        "content": "凉吹起空阔，疏雨敛轻阴。\n潇湘江上秋色，佳处不胜清。\n拄笏西山一望，气与千崖高爽，天意属奇英。\n威凤下瑶阙，丹桂矗云根。\n汉元侯，流德厚，在云孙。\n金昆玉季，曾共接武上青云。\n堂上瑶池仙姥，庭下芝兰玉树，好事萃于门。\n剩讲经纶事，早晚自公卿。",
        "dynasty": "宋",
        "collection_info": null
    },
    {
        "title": "水调歌头 苍立箨龙秀",
        "author": "廖行之",
        "content": "苍立箨龙秀，青压雨梅肥。\n清和天气，无限佳景属斯时。\n试听虞弦初理，便有熏兮入奏，风物正熙熙。\n此日定何日，香篆袅金猊。\n记当年，蓂两荚，应熊罴。\n男儿壮志，端在伊傅与皋夔。\n况是从容书史，养就经纶功业，早晚帝王师。\n但了公家事，方与赤松期。",
        "dynasty": "宋",
        "collection_info": null
    },
    {
        "title": "水调歌头 韩国武中令",
        "author": "廖行之",
        "content": "韩国武中令，公望乃云孙。\n平生壮志，凛凛长剑倚天门。\n郁积胸中谋虑，慷慨尊前谈笑，袖手看风云。\n唾手功名事，诗句自朝昏。\n况高怀，吾所敬，果难能。\n千金生产，一笑推尽与诸昆。\n所至才成辄去，不为区区芥蒂，此意有谁论。\n且举杯中酒，今日是生辰。",
        "dynasty": "宋",
        "collection_info": null
    },
    {
        "title": "沁园春 直下承当",
        "author": "廖行之",
        "content": "直下承当，本来能解，莫遣干休。\n算如今蹉过，峥嵘岁月，分阴可惜，一日三秋。\n闹里偷声，日中逃影，用尽机关无少留。\n争知道，是沤生即水，水外无沤。\n世人等是悠悠。\n谁着个工夫向里求。\n但掩耳窃钟，将泥洗块，觅花空里，舐蜜刀头。\n何以忙中，尻舆浸假，邀取三彭同载游。\n真如界，向毗庐顶上，荐取无忧。",
        "dynasty": "宋",
        "collection_info": null
    },
    {
        "title": "千秋岁 腊馀时候",
        "author": "廖行之",
        "content": "腊馀时候，天意收寒早。\n梅信动，春先到。\n晓来湘水上，有底风光好。\n春有意，惯随仙仗来蓬岛。\n一念到人间，依约瑶池道。\n心好在，慈为宝。\n蟠桃多岁月，不数如瓜枣。\n千岁也，朱颜绿鬓人难老。",
        "dynasty": "宋",
        "collection_info": null
    },
    {
        "title": "青玉案 片帆稳送扁舟去",
        "author": "廖行之",
        "content": "片帆稳送扁舟去。\n又还踏、江湖路。\n回首京城旧游处。\n断魂南浦，满怀装恨，别后凭谁诉。\n长歌击剑论心素。\n有志功名未应暮。\n自诵百僚端复许。\n归来犹记，东坡诗语，但草凌云赋。",
        "dynasty": "宋",
        "collection_info": null
    },
    {
        "title": "青玉案 家山此去无多路",
        "author": "廖行之",
        "content": "家山此去无多路。\n久没个、音书去。\n一别而今佳节度。\n黄花开未，白衣到否，篱落荒凉处。\n峥嵘岁月远秋暮。\n空腹便便无好句。\n菊意愆期浑未许。\n那堪惹恨，年来此日，长是潇潇雨。",
        "dynasty": "宋",
        "collection_info": null
    },
    {
        "title": "满庭芳 五甲科名",
        "author": "廖行之",
        "content": "五甲科名，半生蹭蹬，胸中可谓忘奇。\n荣华外物，算岂是人为。\n自有吾身事业，最难得、□养亲时。\n萱堂好，紫鸾重诰，寿与岳山齐。\n世间，欢乐事，争名蜗角，伐性蛾眉。\n谩须臾变化，苍狗云衣。\n那似千秋寿母，功名事、分付吾儿。\n从今去，捧觞戏彩，双绶更相宜。",
        "dynasty": "宋",
        "collection_info": null
    },
    {
        "title": "凤栖梧・蝶恋花 吾母慈祥膺上寿",
        "author": "廖行之",
        "content": "吾母慈祥膺上寿。\n福庇吾家，近世真希有。\n丘嫂今年逾六九。\n康宁可嗣吾慈母。\n我愿慈闱多福厚。\n更祝遐龄，与母齐长久。\n鸾诰联翩双命妇。\n华堂千岁长生酒。",
        "dynasty": "宋",
        "collection_info": null
    },
    {
        "title": "凤栖梧・蝶恋花 破腊先春梅有意",
        "author": "廖行之",
        "content": "破腊先春梅有意。\n管领年华，总在清香蕊。\n不逐浮花红与紫。\n岁寒来寿仙翁醉。\n衮衮诸公名又利。\n谁似高标，摆却人间事。\n长对南枝添兴致。\n尊前好在三千岁。",
        "dynasty": "宋",
        "collection_info": null
    },
    {
        "title": "临江仙 春意茫茫春色里",
        "author": "廖行之",
        "content": "春意茫茫春色里，又还几度花期。\n淡晴时候尽融怡。\n梅腮翻白后，柳眼弄青时。\n正是江城天气好，楼台灯火星移。\n相逢无处不相宜。\n轻狂行乐处，明月夜深归。",
        "dynasty": "宋",
        "collection_info": null
    },
    {
        "title": "西江月 绀滑一篙春水",
        "author": "廖行之",
        "content": "绀滑一篙春水，云横几里江山。\n一番烟雨洗晴岚。\n向晓碧天如鉴。\n客枕谩劳魂梦，心旌长系乡关。\n封姨悭与送归帆。\n愁对绿波肠断。",
        "dynasty": "宋",
        "collection_info": null
    },
    {
        "title": "西江月 试数阶蓂有几",
        "author": "廖行之",
        "content": "试数阶蓂有几，昨朝看到今朝。\n南熏早动舜琴谣。\n端为熊罴梦兆。\n学粹昔人经制，文高古乐箫韶。\n天风从此上扶摇。\n回首不劳耕钓。",
        "dynasty": "宋",
        "collection_info": null
    },
    {
        "title": "鹧鸪天 飞尽林花绿叶丝",
        "author": "廖行之",
        "content": "飞尽林花绿叶丝。\n十分春色在荼䕷。\n多情几日风朝雨，留恋东风未许归。\n天意好，与君期。\n如今且醉□蛾眉。\n明年上国春风里，赏遍名花得意时。",
        "dynasty": "宋",
        "collection_info": null
    },
    {
        "title": "鹧鸪天 腊月今朝恰一旬",
        "author": "廖行之",
        "content": "腊月今朝恰一旬。\n梅花开遍陇头春。\n篆烟起处人称寿，从昔家和福自生。\n新喜事，得佳姻。\n贤郎顺妇正充庭。\n从今更祝千千岁，要与邦人作典型。",
        "dynasty": "宋",
        "collection_info": null
    },
    {
        "title": "鹧鸪天 细数元正隔两朝",
        "author": "廖行之",
        "content": "细数元正隔两朝。\n眼看杨柳又新条。\n岁寒独有江梅耐，曾伴瑶池下绛霄。\n香篆袅，烛花烧。\n团栾喜气沸欢谣。\n慈祥自是长生乐，不用春醪飶与椒。",
        "dynasty": "宋",
        "collection_info": null
    },
    {
        "title": "鹧鸪天 送了春归雨未收",
        "author": "廖行之",
        "content": "送了春归雨未收。\n雨肥梅子满枝头。\n心知办此和羹品，正为和羹国手谋。\n蓂两荚，岁千秋。\n崧高神气禀公侯。\n好将一卷周公礼，起佐皇家定九州。",
        "dynasty": "宋",
        "collection_info": null
    },
    {
        "title": "鹧鸪天 曾宴瑶池万玉宫",
        "author": "廖行之",
        "content": "曾宴瑶池万玉宫。\n鸾骖此日自从容。\n杓携鹑首坤维外，岁在降娄虎坎中。\n生指李，寿方瞳。\n云仍今有鹊巢风。\n传家自得长年诀，安用人祈鹤与松。",
        "dynasty": "宋",
        "collection_info": null
    },
    {
        "title": "鹧鸪天 兰谷清香入岭梅",
        "author": "廖行之",
        "content": "兰谷清香入岭梅。\n多根应尔暖先回。\n腊前似得真消息，争逐尧蓂十叶开。\n春满室，酒盈杯。\n百花宁许到尊罍。\n仙姿要是仙家伴，长为遐龄岁一来。",
        "dynasty": "宋",
        "collection_info": null
    },
    {
        "title": "鹧鸪天 畴昔君王庆诞辰",
        "author": "廖行之",
        "content": "畴昔君王庆诞辰。\n欢传金母下瑶城。\n祗应仙子陪仙仗，却向人间作寿星。\n萧史伴，更和鸣。\n殷勤好嗣太夫人。\n直须同饮长生酒，剩看芝兰照谢庭。",
        "dynasty": "宋",
        "collection_info": null
    },
    {
        "title": "卜算子 云破露新晴",
        "author": "廖行之",
        "content": "云破露新晴，月上输清气。\n最是江城有底佳，灯火人烟沸。\n行乐尽欢娱，眼界尤妍媚。\n多少江滨解佩人，邂逅无穷意。",
        "dynasty": "宋",
        "collection_info": null
    },
    {
        "title": "点绛唇 屈指家山",
        "author": "廖行之",
        "content": "屈指家山，匆匆又数今朝过。\n客情那可。\n愁似天来大。\n烟雨蒙蒙，细浥轻尘堕。\n君知么。\n却成甚个。\n春暮犹江左。",
        "dynasty": "宋",
        "collection_info": null
    },
    {
        "title": "点绛唇 秋兴连天",
        "author": "廖行之",
        "content": "秋兴连天，又还不分秋光老。\n莼鲈犹好。\n莫落秋归后。\n有底从人，上马皆东首。\n君知否。\n阳关三奏。\n消黯情多少。",
        "dynasty": "宋",
        "collection_info": null
    },
    {
        "title": "点绛唇 音信西来",
        "author": "廖行之",
        "content": "音信西来，匆匆思作东归计。\n别怀萦系。\n为个人留滞。\n尊酒团栾，莫惜通宵醉。\n还来未。\n满期君至。\n只在初三四。",
        "dynasty": "宋",
        "collection_info": null
    },
    {
        "title": "点绛唇 年少清新",
        "author": "廖行之",
        "content": "年少清新，襟裾那受红尘污。\n还他礼数。\n莫遣衣冠粗。\n拟倩东风，西逐轮蹄去。\n泠然御。\n飘飘仙趣。\n直到骖鸾处。",
        "dynasty": "宋",
        "collection_info": null
    },
    {
        "title": "点绛唇 此去何之",
        "author": "廖行之",
        "content": "此去何之，骈阗车马朝来起。\n扬鞭西指。\n意气眉间是。\n闾里儿童，竞瞩秦萧史。\n归时几。\n快瞻行李。\n还看如云喜。",
        "dynasty": "宋",
        "collection_info": null
    },
    {
        "title": "点绛唇 玳席华筵",
        "author": "廖行之",
        "content": "玳席华筵，嘉宾环集三千履。\n兰膏芬芷。\n一簇红莲里。\n花覆玉郎，苒苒青衫媺。\n咸倾企。\n小登科第。\n有底新桃李。",
        "dynasty": "宋",
        "collection_info": null
    },
    {
        "title": "点绛唇 玉树芝兰",
        "author": "廖行之",
        "content": "玉树芝兰，冰清况有闺房秀。\n画堂如昼。\n相对倾醇酎。\n合卺同牢，二姓欢佳耦。\n凭谁手。\n鬓丝同纽。\n共祝齐眉寿。",
        "dynasty": "宋",
        "collection_info": null
    },
    {
        "title": "丑奴儿・采桑子 一春底事多佳气",
        "author": "廖行之",
        "content": "一春底事多佳气，非雾非云。\n郁郁氲氲。\n端为君家诞阿兴。\n庆源衮衮由高密，福有多根。\n百子千孙。\n此是元侯嫡耳孙。",
        "dynasty": "宋",
        "collection_info": null
    },
    {
        "title": "如梦令 雨歇凉生枕簟",
        "author": "廖行之",
        "content": "雨歇凉生枕簟。\n不梦大槐宫殿。\n惟对谪仙人，一笑高情眷眷。\n离恨。\n离恨。\n无奈晓窗鸡啭。",
        "dynasty": "宋",
        "collection_info": null
    },
    {
        "title": "如梦令 应是南枝向暖",
        "author": "廖行之",
        "content": "应是南枝向暖。\n那更青春未晚。\n竹外见红腮，芳意与香撩乱。\n肠断。\n肠断。\n无奈东风独占。",
        "dynasty": "宋",
        "collection_info": null
    },
    {
        "title": "鹧鸪天 九日东篱已泛觞",
        "author": "廖行之",
        "content": "九日东篱已泛觞。\n陇头犹待返魂香。\n那知此日花神约，得得同登君子堂。\n迎腊雪，傲晴霜。\n西湖风韵接柴桑。\n寿潭更酌长生水，岁岁和羹入帝乡。",
        "dynasty": "宋",
        "collection_info": null
    },
    {
        "title": "减字木兰花 相从归去",
        "author": "廖行之",
        "content": "相从归去。\n行尽江吴到湘楚。\n欲话离怀。\n万事须凭酒一杯。\n临歧握手。\n赠子一言君听否。\n舌在何忧。\n莫作人间儿女愁。",
        "dynasty": "宋",
        "collection_info": null
    },
    {
        "title": "醉落魄・一斛珠 芳尘休扑",
        "author": "京镗",
        "content": "芳尘休扑。\n名花唤我相追逐。\n浅妆不比梅敧竹。\n深注朱颜，娇面称红烛。\n阿娇合贮黄金屋。\n是谁却遣来空谷。\n酡颜遍倚阑干曲。\n一段风流，不枉到西蜀。",
        "dynasty": "宋",
        "collection_info": null
    },
    {
        "title": "好事近 急雨逐骄阳",
        "author": "京镗",
        "content": "急雨逐骄阳，洗出长空新月。\n更对银河风露，觉今宵都别。\n不须乞巧拜中庭，枉共天孙说。\n且信平生拙极，耐岁寒霜雪。",
        "dynasty": "宋",
        "collection_info": null
    },
    {
        "title": "好事近 杰阁耸层霄",
        "author": "京镗",
        "content": "杰阁耸层霄，几度晓风残月。\n同是鹓行旧侣，慰十年离别。\n一杯相属莫留残，试倚阑干说。\n趁取簪花绿鬓，未骎骎如雪。",
        "dynasty": "宋",
        "collection_info": null
    },
    {
        "title": "定风波 何必穿针上彩楼",
        "author": "京镗",
        "content": "何必穿针上彩楼。\n剖瓜插竹诉穷愁。\n闻道天孙相会处，银汉无津，不待泛兰舟。\n动是隔年寻素约，何似，每逢清梦且嬉游。\n但得举杯开笑口，对月临风，总胜鹊桥秋。",
        "dynasty": "宋",
        "collection_info": null
    },
    {
        "title": "定风波 休卧元龙百尺楼",
        "author": "京镗",
        "content": "休卧元龙百尺楼。\n眼高照破古今愁。\n若不擎天为八柱，且学鸱夷，归泛五湖舟。\n万里西南天一角，骑气乘风，也作等闲游。\n莫道玉关人老矣，壮志凌云，依旧不惊秋。",
        "dynasty": "宋",
        "collection_info": null
    },
    {
        "title": "水调歌头 杨卢万人杰",
        "author": "京镗",
        "content": "杨卢万人杰，见我眼俱青。\n锦官城里胜概，在在款经行。\n笔底烟云飞走，胸次干坤吐纳，议论总纵横。\n觉我形秽处，相并玉壶清。\n二使者，弦样直，水般平。\n岷峨洗净凄怆，威与惠相并。\n闻道东来有诏，却恐西留无计，顿使雪山轻。\n滚滚蜀江水，不尽是声名。",
        "dynasty": "宋",
        "collection_info": null
    },
    {
        "title": "满江红 乘兴西来",
        "author": "京镗",
        "content": "乘兴西来，问谁是、平生相识。\n算惟有、瑶台明月，照人如昔。\n万里清凉银世界，放教千丈冰轮出。\n便招邀、我辈上层楼，横孤笛。\n阴晴事，人难必。\n欢乐处，天常惜。\n幸星稀河澹，云收风息。\n更着两贤陪胜赏，此身如与尘寰隔。\n笑谪仙、对影足成三，空孤寂。",
        "dynasty": "宋",
        "collection_info": null
    },
    {
        "title": "满江红 喜见中秋",
        "author": "京镗",
        "content": "喜见中秋，急载酒、登楼邀月。\n谁料得、狂风作祟，浮云为孽。\n孤负阑干凝望眼，不教宝鉴悬银阙。\n但筵前、依旧舞腰斜，歌喉咽。\n阴与霁，圆并缺，难指准，休分别。\n况赏心乐事，从来磨折。\n常把一尊陪笑语，也胜虚度佳时节。\n怪坡仙、底事太愁生，惊华发。",
        "dynasty": "宋",
        "collection_info": null
    },
    {
        "title": "满江红 才近重阳",
        "author": "京镗",
        "content": "才近重阳，喜风露、酝成爽气。\n应料有、悲秋情绪，澹妆慵试。\n黄菊篱边开遍否，紫鸿塞外归来未。\n但倚阑、高处望长空，无穷意。\n名利鼎，从渠沸。\n穷达路，非人致。\n又何须咄咄，向空书字。\n西风正好狂吹帽，庾尘那解关吾事。\n纵嬉游、也不学山翁，如泥醉。",
        "dynasty": "宋",
        "collection_info": null
    },
    {
        "title": "木兰花慢 算秋来景物",
        "author": "京镗",
        "content": "算秋来景物，皆胜赏、况重阳。\n正露冷欲霜，烟轻不雨，玉宇开张。\n蜀人从来好事，遇良辰、不肯负时光。\n药市家家帘幕，酒楼处处丝簧。\n婆娑老子兴难忘。\n聊复与平章。\n也随分登高，茱萸缀席，菊蕊浮觞。\n明年未知谁健，笑杜陵、底事独凄凉。\n不道频开笑口，年年落帽何妨。",
        "dynasty": "宋",
        "collection_info": null
    },
    {
        "title": "绛都春 升平似旧",
        "author": "京镗",
        "content": "升平似旧。\n正锦里元夕，轻寒时候。\n十里轮蹄，万户帘帷香风透。\n火城灯市争辉照。\n谁撒□、满空星斗。\n玉箫声里，金莲影下，月明如画。\n知否。\n良辰美景，□丰岁乐国，从来希有。\n坐上两贤，白玉为山联翩秀。\n笙歌一片围红袖。\n切莫遣、铜壶催漏。\n杯行且与邦人，共开笑口。",
        "dynasty": "宋",
        "collection_info": null
    },
    {
        "title": "满江红 锦里先生",
        "author": "京镗",
        "content": "锦里先生，草堂筑、浣花溪上。\n料饱看、阶前雀食，篱边渔网。\n跨鹄骑鲸归去后，桥西潭北留佳赏。\n况依然、一曲抱村流，江痕涨。\n鱼龙戏，相浩荡。\n禽鸟乐，增舒畅。\n更绮罗十里，棹歌来往。\n上坐英贤今李郭，邦人应作仙舟想。\n但□呼、落日未西时，船休放。",
        "dynasty": "宋",
        "collection_info": null
    },
    {
        "title": "念奴娇 扪参历井",
        "author": "京镗",
        "content": "扪参历井，恰匆匆三见，西州七夕。\n怪得骄阳回避晚，犹去新秋两日。\n天上良宵，人间佳节，初不分今昔。\n夜来急雨，洗成风露清绝。\n因念万里飘零，君平何在，谁识乘槎客。\n插竹剖瓜休妄想，巧处那容人乞。\n院宇初凉，楼台不夜，漫说经年隔。\n引杯长啸，醉看天地空阔。",
        "dynasty": "宋",
        "collection_info": null
    },
    {
        "title": "水调歌头 明月四时好",
        "author": "京镗",
        "content": "明月四时好，何事喜中秋。\n瑶台宝鉴，宜挂玉宇最高头。\n放出白毫千丈，散作太虚一色，万象入吾眸。\n星斗避光彩，风露助清幽。\n等闲来，天一角，岁三周。\n东奔西走，在处依旧若从游。\n照我尊前只影，催我镜中华发，蟾兔漫悠悠。\n连璧有佳客，乘兴且登楼。",
        "dynasty": "宋",
        "collection_info": null
    },
    {
        "title": "洞仙歌 三年锦里",
        "author": "京镗",
        "content": "三年锦里，见重阳药市。\n车马喧阗管弦沸。\n笑篱边孤寂，台上疏狂，争得似，此日西南都会。\n痴儿官事了，乐与民同，况值高秋好天气。\n□不羞华发，不照衰颜，聊满插、黄花一醉。\n道物外、高人有时来，问混杂龙蛇，个中谁是。",
        "dynasty": "宋",
        "collection_info": null
    },
    {
        "title": "水龙吟 夜来井络参躔",
        "author": "京镗",
        "content": "夜来井络参躔，使星一点明如昼。\n谁将天上麒麟，锺作人间英秀。\n从橐仪刑，御屏名姓，暂烦衣绣。\n问西川父老，新来喜跃，缘何事、曾知否。\n今代澄清妙手。\n为公家、忧心如疚。\n几年繁赋，一朝输代，恩民特厚。\n初度佳辰，恰逢长至，从来希有。\n但只将一部，欢声百万，与公为寿。",
        "dynasty": "宋",
        "collection_info": null
    },
    {
        "title": "汉宫春 看透尘寰",
        "author": "京镗",
        "content": "看透尘寰。\n更禅心似水，道力如山。\n前身青冥跨鹄，紫府乘鸾。\n世缘一念，便等闲、游戏人间。\n须信道，云霄步武，不应权牧西南。\n此日重临初度，正绣衣辉映，彩服斓斑。\n人生显途易到，容养难攀。\n一时庆事，问谁家、得似门阑。\n知未艾，百千寿算，慈闱长奉亲欢。",
        "dynasty": "宋",
        "collection_info": null
    },
    {
        "title": "汉宫春 暖律初回",
        "author": "京镗",
        "content": "暖律初回。\n又烧灯市井，卖酒楼台。\n谁将星移万点，月满千街。\n轻车细马，隘通衢、蹴起香埃。\n今岁好，土牛作伴，挽留春色同来。\n不是天公省事，要一时壮观，特地安排。\n何妨彩楼鼓吹，绮席尊罍。\n良宵胜景，语邦人、莫惜徘徊。\n休笑我，痴顽不去，年年烂醉金钗。",
        "dynasty": "宋",
        "collection_info": null
    },
    {
        "title": "洞仙歌 东皇着意",
        "author": "京镗",
        "content": "东皇着意，妙出妆春手。\n点缀名花胜于绣。\n向鱼凫国里，琴鹤堂前，仍共赏，蜀锦堆红炫昼。\n娇娆真绝艳，尽是天然，莫恨无香欠檀口。\n幸今年风雨，不苦摧残，还肯为、游人再三留否。\n算魏紫姚黄号花王，若定价收名，未应居右。",
        "dynasty": "宋",
        "collection_info": null
    },
    {
        "title": "念奴娇 锦城城北",
        "author": "京镗",
        "content": "锦城城北，有平湖、仿佛西湖西畔。\n载酒郊垧修禊事，雅称兰舟同泛。\n麦垅黄轻，桤林绿重，莫厌春光晚。\n棹歌声发，飞来鸥鹭惊散。\n好是水涨弥漫，山围周币，不尽青青岸。\n除却钱塘门外见，只说此间奇观。\n句引游人，追陪佳客，三载成留恋。\n古今陈迹，从教分付弦管。",
        "dynasty": "宋",
        "collection_info": null
    },
    {
        "title": "满江红 雨后晴初",
        "author": "京镗",
        "content": "雨后晴初，觉春在、桤村柳陌。\n修禊事、郊垧寻胜，特邀君出。\n缭绕群山疑虎踞，弥漫一水容鲸吸。\n怪西湖、底事却移来，龟城北。\n酬令节，逢佳日。\n风递暖，烟凝碧。\n趁兰舟游玩，尽杯中物。\n十里轮蹄尘不断，几多粉黛花无色。\n笑杜陵、昔赋丽人行，空遗迹。",
        "dynasty": "宋",
        "collection_info": null
    },
    {
        "title": "念奴娇 郎闱夙望",
        "author": "京镗",
        "content": "郎闱夙望，问何因袖手，双流溪畔。\n忆昔班行曾接武，今喜一尊同泛。\n骥枥难淹，鹏程方远，大器成须晚。\n等闲访我，又惊云雨分散。\n最是游子悲乡，小人怀土，梦绕江南岸。\n楚尾吴头家住处，满自山川遐观。\n归兴虽浓，俞音尚閟，此地非贪恋。\n东西惟命，去留迟速休管。",
        "dynasty": "宋",
        "collection_info": null
    },
    {
        "title": "水调歌头 百堞龟城北",
        "author": "京镗",
        "content": "百堞龟城北，江势远连空。\n杠梁济涉，浑似溪涧饮长虹。\n覆以翚飞华宇，载以鱼浮叠石，守护有神龙。\n好看发源水，滚滚尽流东。\n司马氏，凌云气，盖群公。\n当年题柱，从此奏赋动天容。\n果驾轺车使蜀，能致诸蛮臣汉，邛筰道仍通。\n寄语登桥者，努力继前功。",
        "dynasty": "宋",
        "collection_info": null
    },
    {
        "title": "念奴娇 绣天锦地",
        "author": "京镗",
        "content": "绣天锦地，浣花溪风物，尤为奇绝。\n无限兰舟相荡漾，缯彩重重装结。\n冀国遗踪，杜陵陈迹，疑信俱休说。\n笙歌丛里，旌旗光映林樾。\n自笑与蜀缘多，沧浪亭下，饱看烟波阔。\n屡疏求归才请得，知我家山心切。\n已是行人，犹陪佳客，莫放回船发。\n来年今日，相思惟共明月。",
        "dynasty": "宋",
        "collection_info": null
    },
    {
        "title": "洞庭春色・沁园春 命驾访嵇",
        "author": "京镗",
        "content": "命驾访嵇，泛舟思戴，此兴甚浓。\n料情侔杨恽，乌乌拊缶，意轻殷浩，咄咄书空。\n莫讶群芳淹速异，到时序推排元自同。\n休怅望，任春来桃李，秋后芙蓉。\n因嗟锦城四载，漫赢得、齿豁头童。\n叹里门密迩，易成间阔，诗筒频寄，难续新工。\n我已怀归今得请，念此地迟回谁似公。\n经济手，看鸾台凤阁，晚节收功。",
        "dynasty": "宋",
        "collection_info": null
    },
    {
        "title": "满江红 雨洗新秋",
        "author": "京镗",
        "content": "雨洗新秋，遣凉意、驱除残暑。\n还又是、天孙河鼓，一番相遇。\n银汉桥成乌鹊喜，金奁丝巧蜘蛛吐。\n见几多、结彩拜楼前，穿针女。\n舟楫具，将归去。\n尊俎胜，休匆遽。\n被西川七夕，四回留住。\n此地关心能几辈，他年会面知何处。\n更倚阑、豪饮莫辞频，歌金缕。",
        "dynasty": "宋",
        "collection_info": null
    },
    {
        "title": "贺新郎 试与姮娥语",
        "author": "京镗",
        "content": "试与姮娥语。\n问因何、年年此夜，月明如许。\n万顷熔成银世界，是处玉壶风露。\n又岂比、寻常三五。\n变化干坤同一色，觉星躔、斗柄皆回互。\n须要我，共分付。\n平生脚踏红尘处。\n漫纷纷、鸡虫厚薄，燕鸿来去。\n只有婵娟多情在，依旧当时雅素。\n空自叹、归心难住。\n留取清光岷江畔，照扁舟、送我章江路。\n频引满，莫匆遽。",
        "dynasty": "宋",
        "collection_info": null
    },
    {
        "title": "雨中花・夜行船 玉局祠前",
        "author": "京镗",
        "content": "玉局祠前，铜壶阁畔，锦城药市争奇。\n正紫萸缀席，黄菊浮卮。\n巷陌联镳并辔，楼台吹竹弹丝。\n登高望远，一年好景，九日佳期。\n自怜行客，犹对佳宾，留连岂是贪痴。\n谁会得、心驰北阙，兴寄东篱。\n惜别未催鹢首，追欢且醉蛾眉。\n明年此会，他乡今日，总是相思。",
        "dynasty": "宋",
        "collection_info": null
    },
    {
        "title": "雨中花・夜行船 跨鹤仙姿",
        "author": "京镗",
        "content": "跨鹤仙姿，掣鲸老手，从来眼赤腰黄。\n更词源峡水，才刃干将。\n处处欢谣载路，时时秀句盈囊。\n牛头山畔，烦公敛惠，许我分光。\n逢迎锦里，话旧从容，谁知各整行装。\n况正好、登高怀古，择胜寻芳。\n少缓红莲开幕，何妨黄菊浮觞。\n等闲分首，征尘去后，目断斜阳。",
        "dynasty": "宋",
        "collection_info": null
    },
    {
        "title": "瑞鹤仙 鸳行旧俦侣",
        "author": "京镗",
        "content": "鸳行旧俦侣。\n问底事、迟回西州西处。\n闲居久如许。\n相邻翁对饮，诗人联句。\n夤缘会遇。\n过高轩、相逢喜舞。\n正菊天、景物澄鲜，切莫趣归言去。\n看取。\n星扉月户。\n雾阁云窗，非公孰住。\n从容笑语。\n人生易别难聚。\n恨分违有日，留连无计，满目离愁忍觑。\n若他时、鱼雁南来，把书寄与。",
        "dynasty": "宋",
        "collection_info": null
    },
    {
        "title": "水调歌头 身去日华远",
        "author": "京镗",
        "content": "身去日华远，举首望长安。\n四年留蜀，那复有梦到金銮。\n遥想将芜三径，自笑己穷五技，无语倚阑干。\n欲作天涯别，犹对俎尊闲。\n秋意晚，风色厉，叶声干。\n阳关三叠缓唱，一醉且酡颜。\n聚散燕鸿南北，得失触蛮左右，莫较去仍还。\n后日相思处，烟水与云山。",
        "dynasty": "宋",
        "collection_info": null
    },
    {
        "title": "水龙吟 四年留蜀惭无补",
        "author": "京镗",
        "content": "四年留蜀惭无补，好是求归得去。\n风帆百尺，烟波万里，宁辞掀舞。\n楚尾吴头，我家何在，西山南浦。\n想珠帘画栋，倚阑凝望，依然卷云飞雨。\n最好九霞光处。\n见当时、结知明主。\n冰霜节操，斗星词采，羽仪朝路。\n邂逅开怀，等闲分手，满斟绿醑。\n道日边好语，相将飞下，有人知否。",
        "dynasty": "宋",
        "collection_info": null
    },
    {
        "title": "满江红 外省抡才",
        "author": "京镗",
        "content": "外省抡才，诏书下、芝泥犹湿。\n应料得、出奇锦绣，争辉金碧。\n三级浪高鱼已化，九霄路远鹏方息。\n有宗工、此地独持衡，将专席。\n岁月晚，霜风急。\n嗟老子，为行客。\n念昔陪班缀，今亲辞色。\n握手方成同社款，消魂又作歧亭别。\n也不须、因赋大刀头，归心折。",
        "dynasty": "宋",
        "collection_info": null
    },
    {
        "title": "念奴娇 文章太守",
        "author": "京镗",
        "content": "文章太守，问何事、犹带天庭黄色。\n上界一时官府足，聊下神仙宫阙。\n剖竹新游，握兰旧梦，此意谁人识。\n千军笔阵，争先曾夺矛槊。\n好是万里相逢，一尊同醉，倾吐平边策。\n聚散人生浑惯见，莫为分襟呜咽。\n借箸机筹，着鞭功业，只合从君说。\n明朝回首，天涯何处风月。",
        "dynasty": "宋",
        "collection_info": null
    },
    {
        "title": "水调歌头 衮衮长江水",
        "author": "京镗",
        "content": "衮衮长江水，策策晓霜风。\n求归得请，特地送我布帆东。\n出处何关轻重，去住不拘淹速，社燕与秋鸿。\n父老休相恋，四载愧无功。\n谁知有，楼百尺，卧元龙。\n来从天上，一麾游戏斗牛中。\n闻道君王前席，见说从臣虚位，变化待鲲鸿。\n一笑同锦里，万事付金锺。",
        "dynasty": "宋",
        "collection_info": null
    },
    {
        "title": "水龙吟 推移随牒红尘里",
        "author": "京镗",
        "content": "推移随牒红尘里，试问几时肩息。\n家乡何在，烟迷波渺，云横山屹。\n分阃无功，临民有愧，裤今襦昔。\n想征帆万里，阳关三叠，肠空断、人谁忆。\n多谢殷勤绮席。\n苦留连、不容浮鹢。\n九霞光外，五云深畔，君宜鹄立。\n自笑衰迟，未能轩轾，漫劳嘘吸。\n愿锋车趣召，吴天楚地，相逢他日。",
        "dynasty": "宋",
        "collection_info": null
    },
    {
        "title": "酹江月・念奴娇 蟆颐江畔",
        "author": "京镗",
        "content": "蟆颐江畔，问收拾多少，山光水色。\n此是朝宗东去路，准拟鸣鼍浮鹢。\n儒馆英游，侯藩贤望，便合还丹极。\n九重渴想，甘泉闻道虚席。\n因念北阙同朝，西州联事，久矣心相得。\n邂逅天涯拼一笑，洗我尘胸俗臆。\n报国无功，归田有兴，寤寐松坡侧。\n他时音问，且凭来信鳞翼。",
        "dynasty": "宋",
        "collection_info": null
    },
    {
        "title": "水调歌头 与蜀有缘法",
        "author": "京镗",
        "content": "与蜀有缘法，见我眼俱青。\n征车到处，弦管无限作离声。\n自笑四年留滞，漫说三边安静，分阃愧长城。\n一念天地阔，万事羽毛轻。\n欲归去，诗入社，酒寻盟。\n骎骎双鬓，老矣祗觉壮心惊。\n虽是东西惟命，已断行藏在己，何必问君平。\n举似铜梁守，怀抱好同倾。",
        "dynasty": "宋",
        "collection_info": null
    },
    {
        "title": "水调歌头 雪岭倚空白",
        "author": "京镗",
        "content": "雪岭倚空白，霜柏傲寒青。\n千岩万壑奇秀，禽鸟寂无声。\n好是群贤四集，同访宝仙九室，中有玉京城。\n眼底尘嚣远，胸次利名轻。\n云山旁，烟水畔，肯渝盟。\n传呼休要喝道，方外恐猜惊。\n雅羡林泉胜概，倘遂田园归计，志愿足平生。\n此意只自解，聊复为君倾。",
        "dynasty": "宋",
        "collection_info": null
    },
    {
        "title": "水调歌头 数月已办去",
        "author": "京镗",
        "content": "数月已办去，今日始成行。\n天公怜我，特地趁晓作霜晴。\n万里奔驰为米，四载淹留为豆，自笑太劳生。\n父老漫遮道，抚字愧阳城。\n君有命，难俟驾，合兼程。\n故山心切，猿鹤应是怨仍惊。\n多谢使华追路，不忍客亭分袂，已醉酒犹倾。\n莫久西南往，汉代急公卿。",
        "dynasty": "宋",
        "collection_info": null
    },
    {
        "title": "满江红 道骨仙风",
        "author": "京镗",
        "content": "道骨仙风，合笞凤、鞭鸾归去。\n底事为、三峨九顶，等闲留住。\n揽辔聊施经济手，凝旒屡出褒嘉语。\n算只今、人物更谁归，心如许。\n嗟我拙，才不武。\n惭我陋，文非古。\n纵策迟鞭钝，也难追步。\n虽喜故人逢异县，却嫌游子贪行路。\n但着公、西掖北门中，相期处。",
        "dynasty": "宋",
        "collection_info": null
    },
    {
        "title": "水调歌头 四载分蜀阃",
        "author": "京镗",
        "content": "四载分蜀阃，万里下吴樯。\n老怀易感，厌听催别笛横羌。\n自愧谋非经远，更笑才非任剧，安得召公棠。\n有志但碌碌，无绩可章章。\n汉嘉守，明似月，洁如霜。\n邦人鼓舞，爱戴惟恐趣归忙。\n况是水曹宗派，仍得苏州句法，燕寝昼凝香。\n且趁东风去，步武近明光。",
        "dynasty": "宋",
        "collection_info": null
    },
    {
        "title": "水调歌头 挺挺祖风烈",
        "author": "京镗",
        "content": "挺挺祖风烈，再岁滞偏州。\n元龙豪气，宜卧百尺最高楼。\n万丈文章光焰，一段襟怀洒落，风露玉壶秋。\n乱石惊涛处，也作等闲游。\n适相逢，君去骑，我归舟。\n清都绛阙密迩，切莫小迟留。\n趁取亲庭强健，好向圣朝倾吐，事业肯悠悠。\n回首藩宣地，恩与大江流。",
        "dynasty": "宋",
        "collection_info": null
    },
    {
        "title": "蝶恋花 梅子初青春已暮",
        "author": "张震",
        "content": "梅子初青春已暮。\n芳草连云，绿遍西池路。\n小院绣垂帘半举。\n衔泥紫燕双飞去。\n人在赤阑桥畔住。\n不解伤春，还解相思否。\n清梦欲寻犹间阻。\n沙窗一夜萧萧雨。",
        "dynasty": "宋",
        "collection_info": null
    },
    {
        "title": "鹧鸪天 宽尽香罗金缕衣",
        "author": "张震",
        "content": "宽尽香罗金缕衣。\n心情不似旧家时。\n万丝柳暗才飞絮，一点梅酸已着枝。\n金底背，玉东西。\n前欢赢得两相思。\n伤心不及风前燕，犹解穿帘度幕飞。",
        "dynasty": "宋",
        "collection_info": null
    },
    {
        "title": "鹧鸪天 横素桥边景最佳",
        "author": "张震",
        "content": "横素桥边景最佳。\n绿波清浅见琼沙。\n衔泥燕子迎风絮，得食鱼儿趁浪花。\n春已暮，日初斜。\n画船箫鼓是谁家。\n兰桡欲去空留恋，醉倚阑干看晚霞。",
        "dynasty": "宋",
        "collection_info": null
    },
    {
        "title": "蓦山溪 青梅如豆",
        "author": "张震",
        "content": "青梅如豆，断送春归去。\n小绿间长红，看几处、云歌柳舞。\n偎花识面，对月共论心，携素手，采香游，踏遍西池路。\n水边朱户。\n曾记销魂处。\n小立背秋千，空怅望、娉婷韵度。\n杨花扑面，香糁一帘风，情脉脉，酒厌厌，回首斜阳暮。",
        "dynasty": "宋",
        "collection_info": null
    },
    {
        "title": "蓦山溪 春光如许",
        "author": "张震",
        "content": "春光如许。\n春到江南路。\n柳眼弄晴晖，笑梅老、落英无数。\n峭寒庭院，罗幕护窗纱，金鸭暖，锦屏深，曾记看承处。\n云边尺素。\n何计传心缕。\n无处说相思，空惆怅、朝云暮雨。\n曲阑干外，小立近黄昏，心下事，眼边愁，借问春知否。",
        "dynasty": "宋",
        "collection_info": null
    },
    {
        "title": "水调歌头 雨后烟景绿",
        "author": "张",
        "content": "雨后烟景绿，春水涨桃花。\n系舟溪上，笋舆十里达平沙。\n路转峰回胜处，无数青荧玉树，飘缈羽人家。\n楼观倚空碧，水竹湛清华。\n纵幽寻，携蜡屐，上苍霞。\n古仙何在，空馀药灶委岩洼。\n他日倘然归老，乞取一庵云卧，随分了生涯。\n底用更辛苦，九转炼黄芽。",
        "dynasty": "宋",
        "collection_info": null
    },
    {
        "title": "蝶恋花 纤手行杯红玉润",
        "author": "王炎2",
        "content": "纤手行杯红玉润。\n满眼花枝，雨过胭脂嫩。\n新月一眉生浅晕。\n酒阑无奈添春困。\n唤起醉魂君不问。\n憔悴颜容，羞与花相近。\n人自无情花有韵。\n风光易老何须恨。",
        "dynasty": "宋",
        "collection_info": null
    },
    {
        "title": "蝶恋花 柳暗西湖春欲暮",
        "author": "王炎2",
        "content": "柳暗西湖春欲暮。\n无数青丝，不系行人住。\n一点心情千万绪。\n落花寂寂风吹雨。\n唤起声中人独睡。\n千里明驼，不踏山间路。\n谩道遣愁除是醉。\n醉还易醒愁难去。",
        "dynasty": "宋",
        "collection_info": null
    },
    {
        "title": "点绛唇 雨湿东风",
        "author": "王炎2",
        "content": "雨湿东风，谁家燕子穿庭户。\n孤村薄暮。\n花落春归去。\n浪走天涯，归思萦心绪。\n家何处。\n乱山无数。\n不记来时路。",
        "dynasty": "宋",
        "collection_info": null
    },
    {
        "title": "水调歌头 江月冷如水",
        "author": "王炎2",
        "content": "江月冷如水，江水碧于空。\n晚来一霎过雨，为我洗秋容。\n悄悄四山人静，凛凛三更露下，天阔叫孤鸿。\n唤醒蓬窗梦，身在水晶宫。\n揖湘妃，招月娣，御清风。\n素琴韵远，不觉醉眼杏花红。\n禹穴骑鲸仙去，东海钓鳌人远，此意与谁同。\n倚柁一长啸，出壑舞鱼龙。",
        "dynasty": "宋",
        "collection_info": null
    },
    {
        "title": "水调歌头 千里倦游客",
        "author": "王炎2",
        "content": "千里倦游客，老眼厌尘烟。\n蒸湘平远，他处无此好江山。\n把酒一听欸乃，过了黄花时节，水国倍生寒。\n输与沧浪叟，长伴白鸥闲。\n傍江亭，穷杳霭，踞巉岩。\n水深石冷，闻道别有洞中天。\n待倩灵妃调曲，唤起冯夷短舞，从此问群仙。\n云海渺无际，波涌缓移船。",
        "dynasty": "宋",
        "collection_info": null
    },
    {
        "title": "念奴娇 小妆朱槛",
        "author": "王炎2",
        "content": "小妆朱槛，护秋英千点，金钿如簇。\n黄叶白苹朝露冷，只有孤芳幽馥。\n华发苍头，宦情羁思，来伴花幽独。\n巡檐无语，清愁何啻千斛。\n因念爱酒渊明，东篱雅意，千载无人续。\n身在花边须一醉，小覆杯中醽醁。\n过了重阳，捻枝嗅蕊，休叹年华速。\n明年春到，陈根更有新绿。",
        "dynasty": "宋",
        "collection_info": null
    },
    {
        "title": "鹧鸪天 淡淡疏疏不惹尘",
        "author": "王炎2",
        "content": "淡淡疏疏不惹尘。\n暗香一点静中闻。\n人间怪有晴时雪，天上偷回腊里春。\n疑浅笑，又轻颦。\n虽然无语意相亲。\n老来尚可花边饮，惆怅相携失玉人。",
        "dynasty": "宋",
        "collection_info": null
    },
    {
        "title": "西江月 一柱中擎远碧",
        "author": "辛弃疾",
        "content": "一柱中擎远碧，两峰旁依高寒。\n横陈削就短长山。\n莫把一分增减。\n我望云烟目断，人言风景天悭。\n被公诗笔尽追还。\n更上层楼一览。",
        "dynasty": "宋",
        "collection_info": null
    },
    {
        "title": "西江月 堂上谋臣帷幄",
        "author": "辛弃疾",
        "content": "堂上谋臣帷幄，边头猛将干戈。\n天时地利与人和。\n燕可伐与曰可。\n此日楼台鼎鼐，他时剑履山河。\n都人齐和大风歌。\n管领群臣来贺。",
        "dynasty": "宋",
        "collection_info": null
    },
    {
        "title": "生查子 青山招不来",
        "author": "辛弃疾",
        "content": "青山招不来，偃蹇谁怜汝。\n岁晚太寒生，唤我溪边住。\n山头明月来，本在高高处。\n夜夜入清溪，听读《离骚》去。",
        "dynasty": "宋",
        "collection_info": null
    },
    {
        "title": "生查子 高人千丈崖",
        "author": "辛弃疾",
        "content": "高人千丈崖，千古储冰雪。\n六月火云时，一见森毛发。\n俗人如盗泉，照眼多昏浊。\n高处挂吾瓢，不饮吾宁渴。",
        "dynasty": "宋",
        "collection_info": null
    },
    {
        "title": "卜算子 盗跖傥名丘",
        "author": "辛弃疾",
        "content": "盗跖傥名丘，孔子还名跖。\n跖圣丘愚直至今，美恶无真实。\n简册写虚名，蝼蚁侵枯骨。\n千古光阴一霎时，且进杯中物。",
        "dynasty": "宋",
        "collection_info": null
    },
    {
        "title": "卜算子 一个去学仙",
        "author": "辛弃疾",
        "content": "一个去学仙，一个去学佛。\n仙饮千杯醉似泥，皮骨如金石。\n不饮便康强，佛寿须千百。\n八十馀年入涅槃，且进杯中物。",
        "dynasty": "宋",
        "collection_info": null
    },
    {
        "title": "卜算子 一饮动连宵",
        "author": "辛弃疾",
        "content": "一饮动连宵，一醉长三日。\n废尽寒暄不写书，富贵何由得。\n请看冢中人，冢似当时笔。\n万札千书只恁休，且进杯中物。",
        "dynasty": "宋",
        "collection_info": null
    },
    {
        "title": "卜算子 刚者不坚牢",
        "author": "辛弃疾",
        "content": "刚者不坚牢，柔者难摧挫。\n不信张开口了看，舌在牙先堕。\n已阙两边厢，又豁中间个。\n说与儿曹莫笑翁，狗窦从君过。",
        "dynasty": "宋",
        "collection_info": null
    },
    {
        "title": "卜算子 一以我为牛",
        "author": "辛弃疾",
        "content": "一以我为牛，一以吾为马。\n人与之名受不辞，善学庄周者。\n江海任虚舟，风雨从飘瓦。\n醉者乘车坠不伤，全得于天也。",
        "dynasty": "宋",
        "collection_info": null
    },
    {
        "title": "卜算子 夜雨醉瓜庐",
        "author": "辛弃疾",
        "content": "夜雨醉瓜庐，春水行秧马。\n点检田间快活人，未有如翁者。\n秃尽兔豪锥，磨透铜台瓦。\n谁伴扬雄作解嘲，乌有先生也。",
        "dynasty": "宋",
        "collection_info": null
    },
    {
        "title": "卜算子 珠玉作泥沙",
        "author": "辛弃疾",
        "content": "珠玉作泥沙，山谷量牛马。\n试上累累丘垅看，谁是强梁者。\n水浸浅深檐，山压高低瓦。\n山水朝来笑问人，翁早归来也。",
        "dynasty": "宋",
        "collection_info": null
    },
    {
        "title": "卜算子 千古李将军",
        "author": "辛弃疾",
        "content": "千古李将军，夺得胡儿马。\n李蔡为人在下中，却是封侯者。\n芸草去阵根，笕竹添新瓦。\n万一朝家举力田，舍我其谁也。",
        "dynasty": "宋",
        "collection_info": null
    },
    {
        "title": "哨遍 池上主人",
        "author": "辛弃疾",
        "content": "池上主人，人适忘鱼，鱼适还忘水。\n洋洋乎，翠藻青萍里。\n想鱼兮、无便于此。\n尝试思，庄周正谈两事。\n一明豕虱一羊蚁。\n说蚁慕于膻，于蚁弃知，又说于羊弃意。\n甚虱焚于豕独忘之。\n却骤说于鱼为得计。\n千古遗文，我不知言，以我非子。\n子固非鱼，噫。\n鱼之为计子焉知。\n河水深且广，风涛万倾堪依。\n有网罟如云，鹈鹕成阵，过而留泣计应非。\n其外海茫茫，下有龙伯，饥时一啖千里。\n更任公五十犗为饵。\n使海上人人厌腥味。\n似鲲鹏、变化能几。\n东游入海，此计直以命为嬉。\n古来谬算狂图，五鼎烹死，指为平地。\n嗟鱼欲事远游时。\n请三思而行可矣。",
        "dynasty": "宋",
        "collection_info": null
    },
    {
        "title": "兰陵王 恨之极",
        "author": "辛弃疾",
        "content": "恨之极。\n恨极销磨不得。\n苌弘事，人道后来，其血三年化为碧。\n郑人缓也泣。\n吾父攻儒助墨。\n十年梦，沈痛化余，秋柏之间既为实。\n相思重相忆。\n被怨结中肠，潜动精魄。\n望夫江上岩岩立。\n嗟一念中变，后期长绝。\n君看启母愤所激。\n又俄倾为石。\n难敌。\n最多力。\n甚一忿沈渊，精气为物。\n依然困斗牛磨角。\n便影入山骨，至今雕琢。\n寻思人间，只合化，梦中蝶。",
        "dynasty": "宋",
        "collection_info": null
    },
    {
        "title": "贺新郎 着厌霓裳素",
        "author": "辛弃疾",
        "content": "着厌霓裳素。\n染胭脂、苎罗山下，浣沙溪渡。\n谁与流霞千古酝，引得东风相误。\n从臾入、吴宫深处。\n鬓乱钗横浑不醒，转越江、刬地迷归路。\n烟艇小，五湖去。\n当时倩得春留住。\n就锦屏一曲，种种断肠风度。\n才是清明三月近，须要诗人妙句。\n笑援笔、殷勤为赋。\n十样蛮笺纹错绮，粲珠玑、渊掷惊风雨。\n重唤酒，共花语。",
        "dynasty": "宋",
        "collection_info": null
    },
    {
        "title": "贺新郎 碧海成桑野",
        "author": "辛弃疾",
        "content": "碧海成桑野。\n笑人间，江翻平陆，水云高下。\n自是三山颜色好，更着雨婚烟嫁。\n料未必、龙眠能画。\n拟向诗人求幼妇，倩诸君、妙手皆谈马。\n须进酒，为陶写。\n回头鸥鹭瓢泉社。\n莫吟诗、莫抛尊酒，是吾盟也。\n千骑而今遮白发，忘却沧浪亭榭。\n但记得、灞陵呵夜。\n我辈从来文字饮，怕壮怀、激烈须歌者。\n蝉噪也，绿阴夏。",
        "dynasty": "宋",
        "collection_info": null
    },
    {
        "title": "贺新郎 鸟倦飞还矣",
        "author": "辛弃疾",
        "content": "鸟倦飞还矣。\n笑渊明、瓶中储粟，有无能几。\n莲社高人留翁语，我醉宁论许事。\n试沽酒、重斟翁喜。\n一见箫然音韵古，想东篱、醉卧参差是。\n千载下，竟谁似。\n元龙百尺高楼里。\n把新诗、殷勤问我，停云情味。\n北夏门高从拉攞，何事须人料理。\n翁曾道、繁华朝起。\n尘土人言宁可用，顾青山、与我何如耳。\n歌且和，楚狂子。",
        "dynasty": "宋",
        "collection_info": null
    },
    {
        "title": "贺新郎 肘后俄生柳",
        "author": "辛弃疾",
        "content": "肘后俄生柳。\n叹人生、不如意事，十常八九。\n右手淋浪才有用，闲却持螯左手。\n谩赢得、伤今感旧。\n投阁先生惟寂寞，笑是非、不了身前后。\n持此语，问乌有。\n青山幸自重重秀。\n问新来、萧萧木落，颇堪秋否。\n总被西风都瘦损，依旧千岩万岫。\n把万事、无言搔首。\n翁比渠侬人谁好，是我常、与我周旋久。\n宁作我，一杯酒。",
        "dynasty": "宋",
        "collection_info": null
    },
    {
        "title": "念奴娇 风狂雨横",
        "author": "辛弃疾",
        "content": "风狂雨横，是邀勒园林，几多桃李。\n待上层楼无气力，尘满栏干谁倚。\n就火添衣，移香傍枕，莫卷朱帘起。\n元宵过也，春寒犹自如此。\n为问几日新晴，鸠鸣屋上，鹊报檐前喜。\n揩试老来诗句眼，要看拍堤春水。\n月下凭肩，花边系马，此兴今休矣。\n溪南酒贱，光阴只在弹指。",
        "dynasty": "宋",
        "collection_info": null
    },
    {
        "title": "念奴娇 洞庭春晚",
        "author": "辛弃疾",
        "content": "洞庭春晚，旧传恐是，人间尤物。\n收拾瑶池倾国艳，来向朱栏一壁。\n透户龙香，隔帘莺语，料得肌如血。\n月妖真态，是谁教避人杰。\n酒罢归对寒窗，相留昨夜，应是梅花发。\n赋了高唐犹想像，不管孤灯明灭。\n半面难期，多情易感，愁点星星发。\n绕梁声在，为伊忘味三月。",
        "dynasty": "宋",
        "collection_info": null
    },
    {
        "title": "念奴娇 是谁调护",
        "author": "辛弃疾",
        "content": "是谁调护，岁寒枝、都把苍苔封了。\n茅舍疏篱江上路，清夜月高山小。\n摸索应知，曹刘沈谢，何况霜天晓。\n芬芳一世，料君长被花恼。\n惆怅立马行人，一枝最爱，竹外横斜好。\n我向东邻曾醉里，唤起诗家二老。\n拄杖而今，婆娑雪里，又识商山皓。\n请君置酒，看渠与我倾倒。",
        "dynasty": "宋",
        "collection_info": null
    },
    {
        "title": "沁园春 老子平生",
        "author": "辛弃疾",
        "content": "老子平生，笑尽人间，儿女怨恩。\n况白头能几，定应独往，青云得意，见说长存。\n抖擞衣冠，怜渠无恙，合挂当年神武门。\n都如梦，算能争几许，鸡晓钟昏。\n此心无有新冤。\n况抱瓮年来自灌园。\n但凄凉顾影，频悲往事，殷勤对佛，欲问前因。\n却怕青山，也妨贤路，休斗尊前见在身。\n山中友，试高吟楚些，重与招魂。",
        "dynasty": "宋",
        "collection_info": null
    },
    {
        "title": "沁园春 有美人兮",
        "author": "辛弃疾",
        "content": "有美人兮，玉佩琼踞，吾梦见之。\n问斜阳犹照，渔樵故里，长桥谁记，今故期思。\n物化苍茫，神游仿佛，春与猿吟秋鹤飞。\n还惊笑，向晴波忽见，千丈虹霓。\n觉来西望崔嵬。\n更上有青枫下有溪。\n待空山自荐，寒泉秋菊，中流却送，桂棹兰旗。\n万事长嗟，百年双鬓，吾非斯人谁与归。\n凭阑久，正清愁未了，醉墨休题。",
        "dynasty": "宋",
        "collection_info": null
    },
    {
        "title": "沁园春 我试评君",
        "author": "辛弃疾",
        "content": "我试评君，君定何如，玉川似之。\n记李花初发，乘云共语，梅花开后，对月相思。\n白发重来，画桥一望，秋水长天孤鹜飞。\n同吟处，看佩摇明月，衣卷青霓。\n相君高节崔嵬。\n是此处耕岩与钓溪。\n被西风吹尽，村箫社鼓，青山留得，松盖云旗。\n吊古愁浓，怀人日暮，一片心从天外归。\n新词好，似凄凉楚些，字字堪题。",
        "dynasty": "宋",
        "collection_info": null
    },
    {
        "title": "沁园春 我醉狂吟",
        "author": "辛弃疾",
        "content": "我醉狂吟，君作新声，倚歌和之。\n算芬芳定向，梅间得意，轻清多是，雪里寻思。\n朱雀桥边，何人会道，野草斜阳春燕飞。\n都休问，甚元无霁雨，却有晴霓。\n诗坛千丈崔嵬。\n更有笔如山墨作溪。\n看君才未数，曹刘敌手，风骚合受，屈宋降旗。\n谁识相如，平生自许，慷慨须乘驷马归。\n长安路，问垂虹千柱，何处曾题。",
        "dynasty": "宋",
        "collection_info": null
    },
    {
        "title": "水调歌头 落日古城角",
        "author": "辛弃疾",
        "content": "落日古城角，把酒劝君留。\n长安路远，何事风雪敝貂裘。\n散尽黄金身世，不管秦楼人怨，归计狎沙鸥。\n明夜扁舟去，和月载离愁。\n功名事，身未老，几时休。\n诗书万卷，致身须到古伊周。\n莫学班超投笔，纵得封侯万里，憔悴老边州。\n何处依刘客，寂寞赋《登楼》。",
        "dynasty": "宋",
        "collection_info": null
    },
    {
        "title": "水调歌头 官事未易了",
        "author": "辛弃疾",
        "content": "官事未易了，且向酒边来。\n君如无我，问君怀抱向谁开。\n但放平生丘壑，莫管旁人嘲骂，深蛰要惊雷。\n白发还自笑，何地置衰颓。\n五车书，千古饮，百篇才。\n新词未到，琼瑰先梦满吾怀。\n已过西风重九，且要黄花入手，诗兴未关梅。\n君要花满县，桃李趁时栽。",
        "dynasty": "宋",
        "collection_info": null
    },
    {
        "title": "水调歌头 千里渥洼种",
        "author": "辛弃疾",
        "content": "千里渥洼种，名动帝王家。\n金銮当日奏草，落笔万龙蛇。\n带得无边春下，等待江山都老，教看鬓方鸦。\n莫管钱流地，且拟醉黄花。\n唤双成，歌弄玉，舞绿华。\n一觞为饮千岁，江海吸流霞。\n闻道清都帝所，要挽银河仙浪，西北洗胡沙。\n回首日边去，云里认飞车。",
        "dynasty": "宋",
        "collection_info": null
    },
    {
        "title": "水调歌头 千古老蟾口",
        "author": "辛弃疾",
        "content": "千古老蟾口，云洞插天开。\n涨痕当日何事，汹涌到崔嵬。\n攫土抟沙儿戏，翠谷苍崖几变，风雨化人来。\n万里须臾耳，野马骤空埃。\n笑年来，蕉鹿梦，画蛇杯。\n黄花憔悴风露，野碧涨荒莱。\n此会明年谁健，后日犹今视昔，歌舞只空台。\n爱酒陶元亮，无酒正徘徊。",
        "dynasty": "宋",
        "collection_info": null
    },
    {
        "title": "水调歌头 文字觑天巧",
        "author": "辛弃疾",
        "content": "文字觑天巧，亭榭定风流。\n平生丘壑，岁晚也作稻粱谋。\n五亩园中秀野，一水田将绿绕，䆉稏不胜秋。\n饭饱对花竹，可是便忘忧。\n吾老矣，探禹穴，欠东游。\n君家风月几许，白鸟去悠悠。\n插架牙签万轴，射虎南山一骑，容我揽鬚不。\n更欲劝君酒，百尺卧高楼。",
        "dynasty": "宋",
        "collection_info": null
    },
    {
        "title": "水调歌头 日月如磨蚁",
        "author": "辛弃疾",
        "content": "日月如磨蚁，万事且浮休。\n君看檐外江水，滚滚自东流。\n风雨瓢泉夜半，花草雪楼春到，老子已菟裘。\n岁晚问无恙，归计橘千头。\n梦连环，歌《弹铗》，赋《登楼》。\n黄鸡白酒，君去村社一番秋。\n长剑倚天谁问，夷甫诸人堪笑，西北有神州。\n此事君自了，千古一扁舟。",
        "dynasty": "宋",
        "collection_info": null
    },
    {
        "title": "水调歌头 说与西湖客",
        "author": "辛弃疾",
        "content": "说与西湖客，观水更观山。\n淡妆浓抹西子，唤起一时观。\n种柳人今天上，对酒歌翻《水调》，醉墨卷秋澜。\n老子兴不浅，歌舞莫教闲。\n看尊前，轻聚散，少悲欢。\n城头无限今古，落日晓霜寒。\n谁唱黄鸡白酒，犹记红旗清夜，千骑月临关。\n莫说西州路，且尽一杯看。",
        "dynasty": "宋",
        "collection_info": null
    },
    {
        "title": "水调歌头 万事一杯酒",
        "author": "辛弃疾",
        "content": "万事一杯酒，长叹复长歌。\n杜陵有客，刚赋云外筑婆娑。\n须信功名儿辈，谁识年来心事，古井不生波。\n种种看余发，积雪就中多。\n二三子，问丹桂，倩素娥。\n平生萤雪，男儿无奈五车何。\n看取长安得意，莫恨春风看尽，花柳自蹉砣。\n今夕且欢笑，明月镜新磨。",
        "dynasty": "宋",
        "collection_info": null
    },
    {
        "title": "水调歌头 岁岁有黄菊",
        "author": "辛弃疾",
        "content": "岁岁有黄菊，千载一东篱。\n悠然政须两字，长笑退之诗。\n自古此山元有，何事当时才见，此意有谁知。\n君起更斟酒，我醉不须辞。\n回首处，云正出，鸟倦飞。\n重来楼上，一句端的与君期。\n都把轩窗写遍，更使儿童诵得，归去来兮辞。\n万卷有时用，植杖且耘耔。",
        "dynasty": "宋",
        "collection_info": null
    },
    {
        "title": "水调歌头 渊明最爱菊",
        "author": "辛弃疾",
        "content": "渊明最爱菊，三径也栽松。\n何人收拾，千载风味此山中。\n手把离骚读遍，自扫落英餐罢，杖屦晓霜浓。\n皎皎太独立，更插万芙蓉。\n水潺湲，云澒洞，石巃嵸。\n素琴浊酒唤客，端有古人风。\n却怪青山能巧，政尔横看成岭，转面已成峰。\n诗句得活法，日月有新工。",
        "dynasty": "宋",
        "collection_info": null
    },
    {
        "title": "满江红 美景良辰",
        "author": "辛弃疾",
        "content": "美景良辰，算只是、可人风月。\n况素节扬辉，长是十分清彻。\n着意登楼瞻玉兔，何人张幕遮银阙。\n倩飞帘、得得为吹开，凭谁说。\n弦与望，从园缺。\n今与昨，何区别。\n羡夜来手把，桂花堪折。\n安得便登天柱上，从容陪伴酬佳节。\n更如今，不听麈谈清，愁如发。",
        "dynasty": "宋",
        "collection_info": null
    },
    {
        "title": "满江红 点火樱桃",
        "author": "辛弃疾",
        "content": "点火樱桃，照一架、荼䕷如雪。\n春正好，见龙孙穿破，紫苔苍壁。\n乳燕引雏飞力弱，流莺唤友娇声怯。\n问春归、不肯带愁归，肠千结。\n层楼望，春山叠。\n家何在，烟波隔。\n把古今遗恨，向他谁说。\n蝴碟不传千里梦，子规叫断三更月。\n听声声、枕上劝人归，归难得。",
        "dynasty": "宋",
        "collection_info": null
    },
    {
        "title": "满江红 汉水东流",
        "author": "辛弃疾",
        "content": "汉水东流，都洗尽、髭胡膏血。\n人尽说、君家飞将，旧时英烈。\n破敌金城雷过耳，谈兵玉帐冰生颊。\n想王郎、结发赋从戎，传遗业。\n腰间剑，聊弹铗。\n尊中酒，堪为别。\n况故人新拥，汉坛旌节。\n马革裹尸当自誓，蛾眉伐性休重说。\n但从今、记取楚楼风，裴台月。",
        "dynasty": "宋",
        "collection_info": null
    },
    {
        "title": "满江红 风卷庭梧",
        "author": "辛弃疾",
        "content": "风卷庭梧，黄叶坠、新凉如洗。\n一笑折、秋英同赏，弄香挼蕊。\n天远难穷休久望，楼高欲下还重倚。\n拼一襟、寂寞泪弹秋，无人会。\n今古恨，沈荒垒。\n悲欢事，随流水。\n想登楼青鬓，未堪憔悴。\n极目烟横山数点，孤舟月淡人千里。\n对婵娟、从此话离愁，金尊里。",
        "dynasty": "宋",
        "collection_info": null
    },
    {
        "title": "满江红 紫陌飞尘",
        "author": "辛弃疾",
        "content": "紫陌飞尘，望十里、雕鞍绣毂。\n春未老、已惊台榭，瘦红肥绿。\n睡雨海棠犹倚醉，舞风杨柳难成曲。\n问流莺、能说故园无，曾相熟。\n岩泉上，飞凫浴。\n巢林下，栖禽宿。\n恨荼䕷开晚，谩翻船玉。\n莲社岂堪谈昨梦，兰亭何处寻遗墨。\n但羁怀、空自倚秋千，无心蹴。",
        "dynasty": "宋",
        "collection_info": null
    },
    {
        "title": "满江红 汉节东南",
        "author": "辛弃疾",
        "content": "汉节东南，看驷马、光华周道。\n须信是、七闽还有，福星来到。\n庭草自生心意足，榕阴不动秋光好。\n问不知，何处着君侯，蓬莱岛。\n还自笑，人今老。\n空有恨，萦怀抱。\n记江湖十载，厌持旌纛。\n濩落我材无所用，易除殆类无根潦。\n但欲搜、好语谢新词，羞琼报。",
        "dynasty": "宋",
        "collection_info": null
    },
    {
        "title": "满江红 半山佳句",
        "author": "辛弃疾",
        "content": "半山佳句，最好是、吹香隔屋。\n又还怪、冰霜侧畔，蜂儿成簇。\n更把香来熏了月，却教影去斜侵竹。\n似神清、骨冷住西湖，何由俗。\n根老大，穿坤轴。\n枝夭袅，蟠龙斛。\n快酒兵长俊，诗坛高筑。\n一再人来风味恶，两三杯后花缘熟。\n记五更、联句失弥明，龙衔烛。",
        "dynasty": "宋",
        "collection_info": null
    },
    {
        "title": "满江红 老子平生",
        "author": "辛弃疾",
        "content": "老子平生，原自有、金盘华屋。\n还又要、万间寒士，眼前突兀。\n一舸归来轻似叶，两翁相对清如鹄。\n道如今、吾亦爱吾庐，多松菊。\n人道是，荒年毂。\n还又似，丰年玉。\n甚等闲却为，鲈鱼归速。\n野鹤溪边留杖屦，行人墙外听丝竹。\n问近来、风月几篇诗，三千轴。",
        "dynasty": "宋",
        "collection_info": null
    },
    {
        "title": "满江红 两峡崭岩",
        "author": "辛弃疾",
        "content": "两峡崭岩，问谁占、清风旧筑。\n更满眼、云来鸟去，涧红山绿。\n世上无人供笑傲，门前有客休迎肃。\n怕凄凉、无物伴君时，多栽竹。\n风采妙，凝冰玉。\n诗句好，馀膏馥。\n叹只今人物，一夔应足。\n人似秋鸿无定住，事如飞弹须园熟。\n笑君侯、陪酒又陪歌，阳春曲。",
        "dynasty": "宋",
        "collection_info": null
    },
    {
        "title": "永遇乐 千古江山",
        "author": "辛弃疾",
        "content": "千古江山，英雄无觅，孙仲谋处。\n舞榭歌台，风流总被，雨打风吹去。\n斜阳草树，寻常巷陌，人道寄奴曾住。\n想当年，金戈铁马，气吞万里如虎。\n元嘉草草，封狼居胥，赢得仓皇北顾。\n四十三年，望中犹记，烽火扬州路。\n可堪回首，佛狸祠下，一片神鸦社鼓。\n凭谁问，廉颇老矣，尚能饭否。",
        "dynasty": "宋",
        "collection_info": null
    },
    {
        "title": "归朝欢 见说岷峨千古雪",
        "author": "辛弃疾",
        "content": "见说岷峨千古雪。\n都作岷峨山上石。\n君家右史老泉公，千金费尽勤收拾。\n一堂真石室。\n空庭更与添突兀。\n记当时，长编笔砚，日日云烟湿。\n野老时逢山鬼泣。\n谁夜持山去难觅。\n有人依样入明光，玉阶之下岩岩立。\n琅玕无数碧。\n风流不数平原物。\n欲重吟，青葱玉树，须倩子云笔。",
        "dynasty": "宋",
        "collection_info": null
    },
    {
        "title": "瑞鹤仙 雁霜寒透幕",
        "author": "辛弃疾",
        "content": "雁霜寒透幕。\n正护月云轻，嫩冰犹薄。\n溪奁照梳掠。\n想含香弄粉，艳妆难学。\n玉肌瘦弱。\n更重重、龙绡衬着。\n倚东风，一笑嫣然，转盼万花羞落。\n寂寞。\n家山何在，雪后园林，水边楼阁。\n瑶池旧约。\n鳞鸿更杖谁托。\n粉蝶儿只解，寻桃觅柳，开遍南枝未觉。\n但伤心，冷落黄昏，数声画角。",
        "dynasty": "宋",
        "collection_info": null
    },
    {
        "title": "声声慢 东南形胜",
        "author": "辛弃疾",
        "content": "东南形胜，人物风流，白头见君恨晚。\n便觉君家叔度，去人未远。\n长怜士元骥足，道直须、别驾方展。\n问个里，待怎生销杀，胸中万卷。\n况有星辰剑履，是传家合在，玉皇香案。\n零落新诗，我欠可人消遣。\n留君再三不住，便直饶、万家泪眼。\n怎抵得，这眉间、黄色一点。",
        "dynasty": "宋",
        "collection_info": null
    },
    {
        "title": "汉宫春 秦望山头",
        "author": "辛弃疾",
        "content": "秦望山头，看乱云急雨，倒立江湖。\n不如云者为雨，雨者云乎。\n长空万里，被西风、变灭须臾。\n回首听，月明天籁，人间万窍号呼。\n谁向若耶溪上，倩美人西去，麋鹿姑苏。\n至今故国人望，一舸归欤。\n岁云暮矣，问何不、鼓瑟吹竽。\n君不间，王亭谢馆，冷烟寒树啼乌。",
        "dynasty": "宋",
        "collection_info": null
    },
    {
        "title": "汉宫春 亭上秋风",
        "author": "辛弃疾",
        "content": "亭上秋风，记去年袅袅，曾到吾庐。\n山河举目虽异，风景非殊。\n功成者去，觉团扇、便与人疏。\n吹不断，斜阳依旧，茫茫禹迹都无。\n千古茂陵词在，甚风流章句，解拟相如。\n只今木落江冷，眇眇愁余。\n故人书报，莫因循、忘却莼鲈。\n谁念我，新凉灯火，一编太史公书。",
        "dynasty": "宋",
        "collection_info": null
    },
    {
        "title": "汉宫春 心似孤僧",
        "author": "辛弃疾",
        "content": "心似孤僧，更茂林修竹，山上精庐。\n维摩定自非病，谁遣文殊。\n白头自昔，叹相逢、语密情疏。\n倾盖处，论心一语，只今还有公无。\n最喜《阳春》妙句，被西风吹堕，金玉铿如。\n夜来归梦江上，父老欢予。\n荻花深处，唤儿童、吹火烹鲈。\n归去也，绝交何必，更修山巨源书。",
        "dynasty": "宋",
        "collection_info": null
    },
    {
        "title": "汉宫春 达则青云",
        "author": "辛弃疾",
        "content": "达则青云，便玉堂金马，穷则茅庐。\n逍遥小大自适，鹏鷃何殊。\n君如星斗，灿中天、密密疏疏。\n荒草外，自怜萤火，清光暂有还无。\n千古季鹰犹在，向松江道我，问讯何如。\n白头爱山下去，翁定嗔予。\n人生谩尔，岂食鱼、必鲙之鲈。\n还自笑，君诗顿觉，胸中万卷藏书。",
        "dynasty": "宋",
        "collection_info": null
    },
    {
        "title": "洞仙歌 冰姿玉骨",
        "author": "辛弃疾",
        "content": "冰姿玉骨，自是清凉〔态〕。\n此度浓妆为谁改。\n向竹篱茅舍，几误佳期。\n招伊怪，满脸颜红微带。\n寿阳妆鉴里，应是承恩，纤手重匀异香在。\n怕等闲、春未到，雪里先开，风流㬠、说与群芳不解。\n更总做、北人未识伊，据品调，难作杏花看待。",
        "dynasty": "宋",
        "collection_info": null
    },
    {
        "title": "洞仙歌 贤愚相去",
        "author": "辛弃疾",
        "content": "贤愚相去，算其间能几。\n差以毫厘缪千里。\n细思量义利，舜跖之分，孳孳者，等是鸡鸣而起。\n味甘终易坏，岁晚还知，君子之交淡如水。\n一饷聚飞蚊，其响如雷，深自觉、昨非今是。\n羡安乐窝中泰和汤，更剧饮，无过半醺而已。",
        "dynasty": "宋",
        "collection_info": null
    },
    {
        "title": "上西平・金人捧露盘 九衢中",
        "author": "辛弃疾",
        "content": "九衢中，杯逐马，带随车。\n问谁解、爱惜琼华。\n何如竹外，静听窣窣蟹行沙。\n自怜是，海山头，种玉人家。\n纷如斗，娇如舞，才整整，又斜斜。\n要图画，还我渔蓑。\n冻吟应笑，羔儿无分谩煎茶。\n起来极目，向弥茫、数尽归鸦。",
        "dynasty": "宋",
        "collection_info": null
    },
    {
        "title": "上西平・金人捧露盘 恨如新",
        "author": "辛弃疾",
        "content": "恨如新，新恨了，又重新。\n看天上、多少浮云。\n江南好景，落花时节又逢君。\n夜来风雨，春归似欲留人。\n尊如海，人如玉，诗如锦，笔如神。\n能几字、尽殷勤。\n江天日暮，何时重与细论文。\n绿杨阴里，听阳关、门掩黄昏。",
        "dynasty": "宋",
        "collection_info": null
    },
    {
        "title": "婆罗门引 不堪鶗鴂",
        "author": "辛弃疾",
        "content": "不堪鶗鴂，早教百草放春归。\n江头愁杀吾累。\n却觉君侯雅句，千载共心期。\n便留春甚乐，乐了须悲。\n琼而素而。\n被花恼、只莺知。\n正要千锺角酒，五字栽诗。\n江东日暮，道绣斧、人去未多时。\n还又要、玉殿论思。",
        "dynasty": "宋",
        "collection_info": null
    },
    {
        "title": "千年调 卮酒向人时",
        "author": "辛弃疾",
        "content": "卮酒向人时，和气先倾倒。\n最要然然可可，万事称好。\n滑稽坐上，更对鸱夷笑。\n寒与热，总随人，甘国老。\n少年使酒，出口人嫌拗。\n此个和合道理，近日方晓。\n学人言语，未会十分巧。\n看他门，得人怜，秦吉了。",
        "dynasty": "宋",
        "collection_info": null
    },
    {
        "title": "江神子・江城子 暗香横路雪垂垂",
        "author": "辛弃疾",
        "content": "暗香横路雪垂垂。\n晚风吹。\n晓风吹。\n花意争春，先出岁寒枝。\n毕竟一年春事了，缘太早，却成迟。\n未应全是雪霜姿。\n欲开时。\n未开时。\n粉面朱唇，一半点胭脂。\n醉里谤花花莫恨，浑冷淡，有谁知。",
        "dynasty": "宋",
        "collection_info": null
    },
    {
        "title": "江神子・江城子 五云高处望西清",
        "author": "辛弃疾",
        "content": "五云高处望西清。\n玉阶升。\n棣华荣。\n筑屋溪头，楼观画难成。\n长夜笙歌还起问，谁放月，又西沉。\n家传《鸿宝》旧知名。\n看长生。\n奉严宸。\n且把风流，水北画耆英。\n咫尺西风诗酒社，石鼎句，要弥明。",
        "dynasty": "宋",
        "collection_info": null
    },
    {
        "title": "一翦梅 忆对中秋丹桂丛",
        "author": "辛弃疾",
        "content": "忆对中秋丹桂丛。\n花在杯中。\n月在杯中。\n今宵楼上一尊同。\n云湿纱窗。\n雨湿纱窗。\n浑欲乘风问化工。\n路也难通。\n信也难通。\n满堂惟有烛花红。\n杯且从容。\n歌且从容。",
        "dynasty": "宋",
        "collection_info": null
    },
    {
        "title": "踏莎行 夜月楼台",
        "author": "辛弃疾",
        "content": "夜月楼台，秋香院宇。\n笑吟吟地人来去。\n是谁秋到便凄凉，当年宋玉悲如许。\n随分杯盘，等闲歌舞。\n问他有甚堪悲处。\n思量却也有悲时，重阳节近多风雨。",
        "dynasty": "宋",
        "collection_info": null
    },
    {
        "title": "踏莎行 弄影阑干",
        "author": "辛弃疾",
        "content": "弄影阑干，吹香岩谷。\n枝枝点点黄金粟。\n未堪收拾付熏炉，窗前且把《离骚》读。\n奴仆葵花，儿曹金菊。\n一秋风露清凉足。\n傍边只欠个姮娥，分明身在蟾宫宿。",
        "dynasty": "宋",
        "collection_info": null
    },
    {
        "title": "踏莎行 吾道悠悠",
        "author": "辛弃疾",
        "content": "吾道悠悠，忧心悄悄。\n最无聊处秋光到。\n西风林外有啼鸦，斜阳山下多衰草。\n长忆商山，当年四老。\n尘埃也走咸阳道。\n为谁书到便幡然，至今此意无人晓。",
        "dynasty": "宋",
        "collection_info": null
    },
    {
        "title": "定风波 金印累累佩陆离",
        "author": "辛弃疾",
        "content": "金印累累佩陆离。\n河梁更赋断肠诗。\n莫拥旌旗真个去。\n何处。\n玉堂元自要论思。\n且约风流三学士。\n同醉。\n春风看试几枪旗。\n从此酒酣明月夜。\n耳热。\n那边应是说侬时。",
        "dynasty": "宋",
        "collection_info": null
    },
    {
        "title": "定风波 野草闲花不当春",
        "author": "辛弃疾",
        "content": "野草闲花不当春。\n杜鹃却是旧知闻。\n谩道不如归去住。\n梅雨。\n石榴花又是离魂。\n前殿群臣深殿女。\n赭袍一点万红巾。\n莫问兴亡今几主。\n听取。\n花前毛羽已羞人。",
        "dynasty": "宋",
        "collection_info": null
    },
    {
        "title": "破阵子 菩萨丛中惠眼",
        "author": "辛弃疾",
        "content": "菩萨丛中惠眼，硕人诗里娥眉。\n天上人间真福相，画就描成好靥儿。\n行时娇更迟。\n劝酒偏他最劣，笑时犹有些痴。\n更着十年君看取，两国夫人更是谁。\n殷勤秋水词。",
        "dynasty": "宋",
        "collection_info": null
    },
    {
        "title": "临江仙 小靥人怜都恶瘦",
        "author": "辛弃疾",
        "content": "小靥人怜都恶瘦，曲眉天与长颦。\n沈思欢事惜腰身。\n枕添离别泪，粉落却深匀。\n翠袖盈盈浑力薄，玉笙袅袅愁新。\n夕阳依旧倚窗尘。\n叶红苔郁碧，深院断无人。",
        "dynasty": "宋",
        "collection_info": null
    },
    {
        "title": "临江仙 逗晓莺啼声昵昵",
        "author": "辛弃疾",
        "content": "逗晓莺啼声昵昵，掩关高树冥冥。\n小渠春浪细无声。\n井床听夜雨，出藓辘轳青。\n碧草旋荒金谷路，乌丝重记《兰亭》。\n强扶残醉绕云屏。\n一枝风露湿，花重入疏棂。",
        "dynasty": "宋",
        "collection_info": null
    },
    {
        "title": "临江仙 春色饶君白发了",
        "author": "辛弃疾",
        "content": "春色饶君白发了，不妨倚绿偎红。\n翠鬟催唤出房栊。\n垂肩金缕窄，蘸甲宝杯浓。\n睡起鸳鸯飞燕子，门前沙暖泥融。\n画楼人把玉西东。\n舞低花外月，唱澈柳边风。",
        "dynasty": "宋",
        "collection_info": null
    },
    {
        "title": "临江仙 金谷无烟宫树绿",
        "author": "辛弃疾",
        "content": "金谷无烟宫树绿，嫩寒生怕春风。\n博山微透暖熏笼。\n小楼春色里，幽梦雨声中。\n别浦鲤鱼何日到，锦书封恨重重。\n海棠花下去年逢。\n也应随分瘦，忍泪觅残红。",
        "dynasty": "宋",
        "collection_info": null
    },
    {
        "title": "临江仙 手种门前乌桕树",
        "author": "辛弃疾",
        "content": "手种门前乌桕树，而今千尺苍苍。\n田园只是旧耕桑。\n杯盘风月夜，箫鼓子孙忙。\n七十五年无事客，不妨两鬓如霜。\n绿窗刬地调红妆。\n更从今日醉，三万六千场。",
        "dynasty": "宋",
        "collection_info": null
    },
    {
        "title": "临江仙 手拈黄花无意绪",
        "author": "辛弃疾",
        "content": "手拈黄花无意绪，等闲行尽回廊。\n卷帘芳桂散馀香。\n枯荷难睡鸭，疏雨暗池塘。\n忆得旧时携手处，如今水远山长。\n罗巾浥泪别残妆。\n旧欢新梦里，闲处却思量。",
        "dynasty": "宋",
        "collection_info": null
    },
    {
        "title": "临江仙 冷雁寒云渠有恨",
        "author": "辛弃疾",
        "content": "冷雁寒云渠有恨，春风自满余怀。\n更教无日不花开。\n未须愁菊尽，相次有梅来。\n多病近来浑止酒，小槽空压新醅。\n青山却自要安排。\n不须连日醉，且进两三杯。",
        "dynasty": "宋",
        "collection_info": null
    },
    {
        "title": "临江仙 六十三年无限事",
        "author": "辛弃疾",
        "content": "六十三年无限事，从头悔恨难追。\n已知六十二年非。\n只应今日是，后日又寻思。\n少是多非惟有酒，何须过后方知。\n从今休似去年时。\n病中留客饮，醉里和人诗。",
        "dynasty": "宋",
        "collection_info": null
    },
    {
        "title": "临江仙 窄样金杯教换了",
        "author": "辛弃疾",
        "content": "窄样金杯教换了，房栊试听珊珊。\n莫教秋扇雪团团。\n古今悲笑事，长付后人看。\n记取桔槔春雨后，短畦菊艾相连。\n拙于人处巧于天。\n君看流水地，难得正方园。",
        "dynasty": "宋",
        "collection_info": null
    },
    {
        "title": "临江仙 醉帽吟鞭花不住",
        "author": "辛弃疾",
        "content": "醉帽吟鞭花不住，却招花共商量。\n人生何必醉为乡。\n从教斟酒浅，休更和诗忙。\n一斗百篇风月地，饶他老子当行。\n从今三万六千场。\n青青头上发，还作柳丝长。",
        "dynasty": "宋",
        "collection_info": null
    },
    {
        "title": "临江仙 祗恐牡丹留不住",
        "author": "辛弃疾",
        "content": "祗恐牡丹留不住，与春约束分明。\n未开微雨半开晴。\n要花开定准，又更与花盟。\n魏紫朝来将进酒，玉盘盂样先呈。\n鞓红似向舞腰横。\n风流人不见，锦绣夜间行。",
        "dynasty": "宋",
        "collection_info": null
    },
    {
        "title": "临江仙 老去浑身无着处",
        "author": "辛弃疾",
        "content": "老去浑身无着处，天教只住山林。\n百年光景百年心。\n更欢须叹息，无病也呻吟。\n试向浮瓜沈李处，清风散发披襟。\n莫嫌浅后更频斟。\n要他诗句好，须是酒杯深。",
        "dynasty": "宋",
        "collection_info": null
    },
    {
        "title": "临江仙 偶向停云堂上坐",
        "author": "辛弃疾",
        "content": "偶向停云堂上坐，晓猿夜鹤惊猜。\n主人何事太尘埃。\n低头还说向，被召又重来。\n多谢北山山下老，殷勤一语佳哉。\n借君竹杖与芒鞋。\n径须从此去，深入白云堆。",
        "dynasty": "宋",
        "collection_info": null
    },
    {
        "title": "蝶恋花 泪眼送君倾似雨",
        "author": "辛弃疾",
        "content": "泪眼送君倾似雨。\n不折垂杨，只倩愁随去。\n有底风光留不住。\n烟波万顷春江橹。\n老马临流痴不渡。\n应惜障泥，忘了寻春路。\n身在稼轩安稳处。\n书来不用多行数。",
        "dynasty": "宋",
        "collection_info": null
    },
    {
        "title": "蝶恋花 燕语莺啼人乍远",
        "author": "辛弃疾",
        "content": "燕语莺啼人乍远。\n却恨西园，依旧莺和燕。\n笑语十分愁一半。\n翠围特地春光暖。\n只道书来无过雁。\n不道柔肠，近日无肠断。\n柄玉莫摇湘泪点。\n怕君唤作秋风扇。",
        "dynasty": "宋",
        "collection_info": null
    },
    {
        "title": "蝶恋花 洗尽机心随法喜",
        "author": "辛弃疾",
        "content": "洗尽机心随法喜。\n看取尊前，秋思如春意。\n谁与先生宽发齿。\n醉时惟有歌而已。\n岁月何须溪上记。\n千古黄花，自有渊明比。\n高卧石龙呼不起。\n微风不动天如醉。",
        "dynasty": "宋",
        "collection_info": null
    },
    {
        "title": "蝶恋花 何物能令公怒喜",
        "author": "辛弃疾",
        "content": "何物能令公怒喜。\n山要人来，人要山无意。\n恰似哀筝弦下齿。\n千情万意无时已。\n自要溪堂韩作记。\n今代机云，好语花难比。\n老眼狂花空处起。\n银钩未见心先醉。",
        "dynasty": "宋",
        "collection_info": null
    },
    {
        "title": "南乡子 何处望神州",
        "author": "辛弃疾",
        "content": "何处望神州。\n满眼风光北固楼。\n千古兴亡多少事，悠悠。\n不尽长江衮衮流。\n年少万兜鍪。\n坐断东南战未休。\n天下英雄谁敌手。\n曹刘。\n生子当如孙仲谋。",
        "dynasty": "宋",
        "collection_info": null
    },
    {
        "title": "鹧鸪天 别恨妆成白发新",
        "author": "辛弃疾",
        "content": "别恨妆成白发新。\n空教儿女笑阵人。\n醉寻夜雨旗亭酒，梦断东风辇路尘。\n骑騄駬，籋青云。\n看公冠佩玉阶春。\n忠言句句唐虞际，便是人间要路津。",
        "dynasty": "宋",
        "collection_info": null
    },
    {
        "title": "鹧鸪天 樽俎风流有几人",
        "author": "辛弃疾",
        "content": "樽俎风流有几人。\n当年未遇已心亲。\n金陵种柳欢娱地，庾岭逢梅寂寞滨。\n樽似海，笔如神。\n故人南北一般春。\n玉人好把新妆样，淡画眉儿浅注唇。",
        "dynasty": "宋",
        "collection_info": null
    },
    {
        "title": "鹧鸪天 指点斋尊特地开",
        "author": "辛弃疾",
        "content": "指点斋尊特地开。\n风帆莫引酒船回。\n方惊共折津头柳，却喜重寻岭上梅。\n催月上，唤风来。\n莫愁瓶罄耻金罍。\n只愁画角楼头起，急管哀弦次第催。",
        "dynasty": "宋",
        "collection_info": null
    },
    {
        "title": "鹧鸪天 困不成眠奈夜何",
        "author": "辛弃疾",
        "content": "困不成眠奈夜何。\n情知归未转愁多。\n暗将往事思量遍，谁把多情恼乱他。\n些底事，误人哪。\n不成真个不思家。\n娇痴却妒香香睡，唤起醒松说梦些。",
        "dynasty": "宋",
        "collection_info": null
    },
    {
        "title": "鹧鸪天 梦断京华故倦游",
        "author": "辛弃疾",
        "content": "梦断京华故倦游。\n只今芳草替人愁。\n阳关莫作三叠唱，越女应须为我留。\n看逸韵，自名流。\n青衫司马且江州。\n君家兄弟真堪笑，个个能修五凤楼。",
        "dynasty": "宋",
        "collection_info": null
    },
    {
        "title": "鹧鸪天 一夜清霜变鬓丝",
        "author": "辛弃疾",
        "content": "一夜清霜变鬓丝。\n怕愁刚把酒禁持。\n玉人今夜相思不，想见频将翠枕移。\n真个恨，未多时。\n也应香雪减些儿。\n菱花照面须频记，曾道偏宜浅画眉。",
        "dynasty": "宋",
        "collection_info": null
    },
    {
        "title": "鹧鸪天 木落山高一夜霜",
        "author": "辛弃疾",
        "content": "木落山高一夜霜。\n北风驱雁又离行。\n无言每觉情怀好，不饮能令兴味长。\n频聚散，试思量。\n为谁春草梦池塘。\n中年长作东山恨，莫遣离歌苦断肠。",
        "dynasty": "宋",
        "collection_info": null
    },
    {
        "title": "鹧鸪天 抛却山中诗酒窠",
        "author": "辛弃疾",
        "content": "抛却山中诗酒窠。\n却来官府听笙歌。\n闲愁做弄天来大，白发栽埋日许多。\n新剑戟，旧风波。\n天生予懒奈予何。\n此身已觉浑无事，却教儿童莫恁么。",
        "dynasty": "宋",
        "collection_info": null
    },
    {
        "title": "鹧鸪天 桃李漫山过眼空",
        "author": "辛弃疾",
        "content": "桃李漫山过眼空。\n也宜恼损杜陵翁。\n若将玉骨冰姿比，李蔡为人在下中。\n寻驿使，寄芳容。\n垅头休放马蹄松。\n吾家离落黄昏后，剩有西湖处士风。",
        "dynasty": "宋",
        "collection_info": null
    },
    {
        "title": "鹧鸪天 晚岁躬耕不怨贫",
        "author": "辛弃疾",
        "content": "晚岁躬耕不怨贫。\n只鸡斗酒聚比邻。\n都无晋宋之间事，自是羲皇以上人。\n千载后，百篇存。\n更无一字不清真。\n若教王谢诸郎在，未抵柴桑陌上尘。",
        "dynasty": "宋",
        "collection_info": null
    },
    {
        "title": "鹧鸪天 发底青青无限春",
        "author": "辛弃疾",
        "content": "发底青青无限春。\n落红飞雪谩纷纷。\n黄花也伴秋光老，何事尊前见在身。\n书万卷，笔如神。\n眼看同辈上青云。\n个中不许儿童会，只恐功名更逼人。",
        "dynasty": "宋",
        "collection_info": null
    },
    {
        "title": "鹧鸪天 老退何曾说着官",
        "author": "辛弃疾",
        "content": "老退何曾说着官。\n今朝放罪上恩宽。\n便支香火真侍俸，更缀文书旧殿班。\n扶病脚，洗衰颜。\n快从老病借衣冠。\n此身忘世浑容易，使世相忘却自难。",
        "dynasty": "宋",
        "collection_info": null
    },
    {
        "title": "鹧鸪天 绿鬓都无白发侵",
        "author": "辛弃疾",
        "content": "绿鬓都无白发侵。\n醉时拈笔越精神。\n爱将芜语追前事，更把梅花比那人。\n回急雪，遏行云。\n近时歌舞旧时情。\n君侯要识谁轻重，看取金杯几许深。",
        "dynasty": "宋",
        "collection_info": null
    },
    {
        "title": "鹧鸪天 泉上长吟我独清",
        "author": "辛弃疾",
        "content": "泉上长吟我独清。\n喜君来共雪争明。\n已惊并水鸥无色，更怪行沙蟹有声。\n添爽气，动雄情。\n奇因六出忆陈平。\n却嫌鸟雀投林去，触破当楼云母屏。",
        "dynasty": "宋",
        "collection_info": null
    },
    {
        "title": "鹧鸪天 莫殢春光花下游",
        "author": "辛弃疾",
        "content": "莫殢春光花下游。\n便须准备落花愁。\n百年雨打风吹却，万事三平二满休。\n将扰扰，付悠悠。\n此生于世百无忧。\n新愁次第相抛舍，要伴春归天尽头。",
        "dynasty": "宋",
        "collection_info": null
    },
    {
        "title": "瑞鹧鸪 暮年不赋短长词",
        "author": "辛弃疾",
        "content": "暮年不赋短长词。\n和得渊明数首诗。\n君自不归归甚易，今犹未足足何时。\n偷闲定向山中老，此意须教鹤辈知。\n闻道只今秋水上，故人曾榜《北山移》。",
        "dynasty": "宋",
        "collection_info": null
    },
    {
        "title": "瑞鹧鸪 声名少日畏人知",
        "author": "辛弃疾",
        "content": "声名少日畏人知。\n老去行藏与愿违。\n山草旧曾呼远志，故人今又寄当归。\n何人可觅安心法，有客来观杜德机。\n却笑使君那得似，清江万顷白鸥飞。",
        "dynasty": "宋",
        "collection_info": null
    },
    {
        "title": "瑞鹧鸪 胶胶扰扰几时休",
        "author": "辛弃疾",
        "content": "胶胶扰扰几时休。\n一出山来不自由。\n秋水观中山月夜，停云堂下菊花秋。\n随缘道理应须会，过分功名莫强求。\n先自一身愁不了，那堪愁上更添愁。",
        "dynasty": "宋",
        "collection_info": null
    },
    {
        "title": "摸鱼子 向天涯、水流云散",
        "author": "张炎",
        "content": "向天涯、水流云散，依依往事非旧。\n西湖见说鸥飞去，知有海翁来否。\n风雨后。\n甚客里逢春，尚记花间酒。\n空嗟皓首。\n对茂苑残红，携歌占地，相趁小垂手。\n归时候。\n花径青红尚有。\n好游何事诗瘦。\n龟蒙未肯寻幽兴，曾恋志和渔叟。\n吟啸久。\n爱如此清奇，岁晚忘年友。\n呼船渡口。\n叹西出阳关，故人何处，愁在渭城柳。",
        "dynasty": "宋",
        "collection_info": null
    },
    {
        "title": "南乡子 风月似孤山",
        "author": "张炎",
        "content": "风月似孤山。\n千树斜横水一环。\n天与清香心独领，怡颜。\n冰雪中间屋数间。\n庭户隔尘寰。\n自有云封底用关。\n却笑桃源深处隐，跻攀。\n引得渔翁见不难。",
        "dynasty": "宋",
        "collection_info": null
    },
    {
        "title": "南楼令・唐多令 一见又天涯",
        "author": "张炎",
        "content": "一见又天涯。\n人生可叹嗟。\n想难忘、江上琵琶。\n诗酒一瓢风雨外，都莫问，是谁家。\n怜我鬓先华。\n何愁归路赊。\n向西湖、重隐烟霞。\n说与山童休放鹤，最零落，是梅花。",
        "dynasty": "宋",
        "collection_info": null
    },
    {
        "title": "醉落魄・一斛珠 镂花镌叶",
        "author": "张炎",
        "content": "镂花镌叶。\n满枝风露和香撷。\n引将芳思归吟箧。\n梦与魂同，闲了弄香蝶。\n小楼帘卷歌声歇。\n幽篁独处泉呜咽。\n短笺空在愁难说。\n霜角寒梅，吹碎半江月。",
        "dynasty": "宋",
        "collection_info": null
    },
    {
        "title": "壶中天・念奴娇 西秦倦旅",
        "author": "张炎",
        "content": "西秦倦旅。\n是几年不听，西湖风雨。\n我托长镵垂短发，心事时看天语。\n吟箧空随，征衣休换，薜荔犹堪补。\n山能招隐，一瓢闲挂烟树。\n方叹旧国人稀，花间忽见，倾盖浑如故。\n客里不须谈世事，野老安知今古。\n海上盟鸥，门深款竹，风月平分取。\n陶然一醉，此时愁在何处。",
        "dynasty": "宋",
        "collection_info": null
    },
    {
        "title": "声声慢 鬟丝湿雾",
        "author": "张炎",
        "content": "鬟丝湿雾，扇锦翻桃，尊前乍识欧苏。\n赋笔吟笺，光动万颗骊珠。\n英英岁华未老，怨歌长、空击铜壶。\n细看取，有飘然清气，自与尘疏。\n两水犹存三径，叹绿窗窈窕，谩长新浦。\n茂苑扁舟，底事夜雨江湖。\n当年柳枝放却，又不知、樊素何如。\n向醉里，暗传香、还记也无。",
        "dynasty": "宋",
        "collection_info": null
    },
    {
        "title": "清平乐 黑云飞起",
        "author": "张炎",
        "content": "黑云飞起。\n夜月啼湘鬼。\n魂返灵根无二纸。\n千古不随流水。\n香心淡染清华。\n似花还似非花。\n要与闲梅相处，孤山山下人家。",
        "dynasty": "宋",
        "collection_info": null
    },
    {
        "title": "台城路・齐天乐 几年槐市槐花冷",
        "author": "张炎",
        "content": "几年槐市槐花冷，天风又还吹起。\n故箧重寻，闲书再整，犹记灯窗滋味。\n浑如梦里。\n见说道如今，早催行李。\n快买扁舟，第一桥边趁流水。\n阳关须是醉酒，柳条休要折，争似攀桂。\n旧有家声，荣看世美，方了平生英气。\n琼林宴喜。\n带雪絮归来，满庭春意。\n事业方新，大鹏九万里。",
        "dynasty": "宋",
        "collection_info": null
    },
    {
        "title": "壶中天・念奴娇 万尘自远",
        "author": "张炎",
        "content": "万尘自远，径松存、彷佛斜川深意。\n乌石罔边犹记得，竹里吟安一字。\n暗叶禽幽，虚阑荷近，暑薄迟花气。\n行行且止，枯瓢枝上闲寄。\n不恨老却流光，可怜归未得，翻恨流水。\n落落岭头云尚在，一笑生涯如此。\n树老梅荒，山孤人共，隔浦船归未。\n划然长啸，海风吹下空翠。",
        "dynasty": "宋",
        "collection_info": null
    },
    {
        "title": "如梦令 隐隐烟痕轻注",
        "author": "张炎",
        "content": "隐隐烟痕轻注。\n拂拂脂香微度。\n十二小红楼，人与玉箫何处。\n归去。\n归去。\n醉插一枝风露。",
        "dynasty": "宋",
        "collection_info": null
    },
    {
        "title": "祝英台近 路重寻",
        "author": "张炎",
        "content": "路重寻，门半掩、苔老旧时树。\n采药云深，童子更无语。\n怪他流水迢迢，湖天日暮，想只在、芦花多处。\n谩延伫。\n姓名题上芭蕉，凉夜未风雨。\n赋了秋声，还赋断肠句。\n几回独立长桥，扁舟欲唤，待招取、白鹤归去。",
        "dynasty": "宋",
        "collection_info": null
    },
    {
        "title": "如梦令 不是潇湘风雨",
        "author": "张炎",
        "content": "不是潇湘风雨。\n不是洞庭烟树。\n醉倒古干坤，人在孤篷来处。\n休去。\n休去。\n见说桃源无路。",
        "dynasty": "宋",
        "collection_info": null
    },
    {
        "title": "桂枝香 琴书半室",
        "author": "张炎",
        "content": "琴书半室。\n向桂边偶然，一见秋色。\n老树香迟，清露缀花疑滴。\n山翁翻笑如泥醉，笑生平、无此狂逸。\n晋人游处，幽情付与，酒尊吟笔。\n任萧散、披襟岸帻。\n叹千古犹今，休问何夕。\n发短霜浓，却恐浩歌消得。\n明年野客重来此，探枝头、几分消息。\n望西楼远，西湖更远，也寻梅驿。",
        "dynasty": "宋",
        "collection_info": null
    },
    {
        "title": "瑶台聚八仙・新雁过妆楼 春树江东",
        "author": "张炎",
        "content": "春树江东。\n吟正远、清气竟入崆峒。\n问余栖处，只在缥缈山中。\n此去山中何所有，芰荷制了集芙蓉。\n且扶筇。\n倦游万里，独对青松。\n行藏也须在我，笑晋人为菊，出岫方浓。\n淡然无心，古意且许谁同。\n飞符夜深润物，自呼起苍龙雨太空。\n舒还卷，看满楼依旧，霁日光风。",
        "dynasty": "宋",
        "collection_info": null
    },
    {
        "title": "瑶台聚八仙・新雁过妆楼 近水横斜",
        "author": "张炎",
        "content": "近水横斜。\n先得月、玉树宛若笼纱。\n散迹苔裀，墨晕净洗铅华。\n误入罗浮身外梦，似花又却似非花。\n探寒葩。\n倩人醉里，扶过溪沙。\n竹篱几番倦倚，看乍无乍有，如寄生涯。\n更好一枝，时到素壁檐牙。\n香深与春暗却，且休把江头千树夸。\n东家女，试淡妆颠倒，难胜西家。",
        "dynasty": "宋",
        "collection_info": null
    },
    {
        "title": "瑶台聚八仙・新雁过妆楼 老圃堪嗟",
        "author": "张炎",
        "content": "老圃堪嗟。\n深夜雨、紫英犹傲霜华。\n暖宿篱根，飞去想怯寒沙。\n采摘浮杯如戏水，晚香淡似夜来些。\n背风斜。\n翠苔径里，描绣人夸。\n白头共开笑口，看试妆满插，云髻双丫。\n蝶也休愁，不是旧日疏葩。\n连枝愿为比翼，问因甚寒城独自花。\n悠然意，对九江山色，还醉陶家。",
        "dynasty": "宋",
        "collection_info": null
    },
    {
        "title": "西江月 花气烘人尚暖",
        "author": "张炎",
        "content": "花气烘人尚暖，珠光出海犹寒。\n如今贺老见应难。\n解道江南肠断。\n谩击铜壶浩叹，空存锦瑟谁弹。\n庄生蝴蝶梦春还。\n帘外一声莺唤。",
        "dynasty": "宋",
        "collection_info": null
    },
    {
        "title": "霜叶飞 绣屏开了",
        "author": "张炎",
        "content": "绣屏开了。\n惊诗梦、娇声啼破春悄。\n隐将谱字转清圆，正杏梁声绕。\n看帖帖、蛾眉淡扫。\n不知能聚愁多少。\n叹客里凄凉，尚记得当年雅音，低唱还好。\n同是流落殊乡，相逢何晚，坐对被真花恼。\n贞元朝士已无多，但暮烟衰草。\n未忘得春风窈窕。\n却怜张绪如今老。\n且慰我留连意，莫说西湖，那时苏小。",
        "dynasty": "宋",
        "collection_info": null
    },
    {
        "title": "蝶恋花 济楚衣裳眉目秀",
        "author": "张炎",
        "content": "济楚衣裳眉目秀。\n活脱梨园，子弟家声旧。\n诨砌随机开笑口。\n筵前戏谏从来有。\n戛玉敲金裁锦绣。\n引得传情，恼得娇娥瘦。\n离合悲欢成正偶。\n明珠一颗盘中走。",
        "dynasty": "宋",
        "collection_info": null
    },
    {
        "title": "甘州・八声甘州 见梅花、斜倚竹篱边",
        "author": "张炎",
        "content": "见梅花、斜倚竹篱边。\n休道北枝寒。\n□□□翠袖，情随眼盼，愁接眉弯。\n一串歌珠清润，绾结玉连环。\n苏小无寻处，元在人间。\n何事凄凉蚓窍，向尊前一笑，歌倒狂澜。\n叹从来古雅，欲觅赏音难。\n有如此、和声软语，甚韩湘、风雪度蓝关。\n君知否，挽樱评柳，却是香山。",
        "dynasty": "宋",
        "collection_info": null
    },
    {
        "title": "甘州・八声甘州 俯长江、不占洞庭波",
        "author": "张炎",
        "content": "俯长江、不占洞庭波，山拔地形高。\n对扶疏古木，浮图倒影，势压雄涛。\n门掩翠微僧院，应有月明敲。\n物换堂安在，断碣闲抛。\n不识庐山真面，是谁将此屋，突兀林坳。\n上层台回首，万境入诗豪。\n响天心、数声长啸，任清风、吹顶发萧骚。\n凭栏久，青琴何处，独立琼瑶。",
        "dynasty": "宋",
        "collection_info": null
    },
    {
        "title": "瑶台聚八仙・新雁过妆楼 屋上青山",
        "author": "张炎",
        "content": "屋上青山。\n青未了、凌虚试一凭栏。\n乱峰叠嶂，无限古色苍寒。\n正喜云闲云又去，片云未识我心闲。\n对林峦。\n底须谢屐，何用跻攀。\n三十六梯眺远，任半空笑语，飞落人间。\n赋笔吟笺，尘事竟不相关。\n朝来自然气爽，更好是秋屏宜晚看。\n蓬壶里，有天开图画，休唤边鸾。",
        "dynasty": "宋",
        "collection_info": null
    },
    {
        "title": "壶中天・念奴娇 长流万里",
        "author": "张炎",
        "content": "长流万里。\n与沈沈沧海，平分一水。\n孤白争流蟾不没，影落潜蛟惊起。\n莹玉悬秋，绿房迎晓，楼观光疑洗。\n紫箫声袅，四檐吹下清气。\n遥睇浪擎空明，古愁休问，消长盈虚理。\n风入芦花歌忽断，知有渔舟闲舣。\n露已沾衣，鸥犹栖草，一片潇湘意。\n人方酣梦，长翁元自如此。",
        "dynasty": "宋",
        "collection_info": null
    },
    {
        "title": "台城路・齐天乐 翠屏缺处添奇观",
        "author": "张炎",
        "content": "翠屏缺处添奇观，修眉远浮孤碧。\n天影微茫，烟痕黯淡，不与千峰同色。\n凭高望极。\n向帘幕中间，冷光流入。\n料得吟僧，数株松下坐苍石。\n泉源犹是故迹。\n煮茶曾味古，还记游历。\n调水符闲，登山屐在，却倚阑干斜日。\n轻阴易□。\n看飘忽风云，晦明朝夕。\n为我飞来，傍江横峭壁。",
        "dynasty": "宋",
        "collection_info": null
    },
    {
        "title": "江城子 下临无地手扪天",
        "author": "张炎",
        "content": "下临无地手扪天。\n上云烟。\n俯山川。\n栖止危巢，不隔道林禅。\n坐处清高风雨隔，全万境，一壶悬。\n我来直欲挟飞仙。\n海为田。\n是何年。\n如此江声，啸咏白鸥前。\n老树无根云懵懂，凭寄语、米家船。",
        "dynasty": "宋",
        "collection_info": null
    },
    {
        "title": "木兰花慢 风雷开万象",
        "author": "张炎",
        "content": "风雷开万象，散天影、入虚坛。\n看峭壁重云，奇峰献玉，光洗琅玕。\n青苔古痕暗裂，映参差、石乳倒悬山。\n那得虚无幻境，元来透澈玄关。\n跻攀。\n竟日忘还。\n空翠滴、逼衣寒。\n想邃宇阴阴，炉存太乙，难觅飞丹。\n泠然洞灵去远，甚千年、都不到人间。\n见说寻真有路，也须容我清闲。",
        "dynasty": "宋",
        "collection_info": null
    },
    {
        "title": "台城路・齐天乐 扁舟忽过芦花浦",
        "author": "张炎",
        "content": "扁舟忽过芦花浦。\n闲情便随鸥去。\n水国吹箫，虹桥问月，西子如今何许。\n危栏谩抚。\n正独立苍茫，半空飞露。\n倒影虚明，洞庭波映广寒府。\n鱼龙吹浪自舞。\n渺然凌万顷，如听风雨。\n夜气浮山，晴晖荡日，一色无寻秋处。\n惊凫自语。\n尚记得当时，故人来否。\n胜景平分，此心游太古。",
        "dynasty": "宋",
        "collection_info": null
    },
    {
        "title": "月下笛 千里行秋",
        "author": "张炎",
        "content": "千里行秋，支筇背锦，顿怀清友。\n殊乡聚首。\n爱吟犹自诗瘦。\n山人不解思猿鹤，笑问我、韦娘在否。\n记长堤画舫，花柔春闹，几番携手。\n别后都依旧。\n但靖节门前，近来无柳。\n盟鸥尚有。\n可怜西塞渔叟。\n断肠不恨江南老，恨落叶、飘零最久。\n倦游处，减羁愁，犹未消磨是酒。",
        "dynasty": "宋",
        "collection_info": null
    },
    {
        "title": "台城路・齐天乐 桃花零落玄都观",
        "author": "张炎",
        "content": "桃花零落玄都观，刘郎此情谁语。\n鬓发萧疏，襟怀淡薄，空赋天涯羁旅。\n离情万缕。\n第一是难招，旧鸥今雨。\n锦瑟年华，梦中犹记艳游处。\n依依心事最苦。\n片帆浑是月，独抱凄楚。\n屋破容秋，床空对雨，迷却青门瓜圃。\n初荷未暑。\n叹极目烟波，又歌南浦。\n燕忽归来，翠帘深几许。",
        "dynasty": "宋",
        "collection_info": null
    },
    {
        "title": "惜红衣 两翦秋痕",
        "author": "张炎",
        "content": "两翦秋痕，平分水影，炯然冰洁。\n未识新愁，眉心倩人贴。\n无端醉里，通一笑、柔花盈睫。\n痴绝。\n不解送情，倚银屏斜瞥。\n长歌短舞，换羽移宫，飘飘步回雪。\n扶娇倚扇，欲把艳怀说。\n□□杜郎重到，只虑空江桃叶。\n但数峰犹在，如傍那家风月。",
        "dynasty": "宋",
        "collection_info": null
    },
    {
        "title": "满江红 江上相逢",
        "author": "张炎",
        "content": "江上相逢，更秉烛、浑疑梦里。\n寂寞久，瑟弦尘断，为君重理。\n紫绶金章都莫问，醉中□送揶揄鬼。\n看满头、白雪欲消难，春风起。\n云一片，身千里。\n漂泊地，东西水。\n叹十年不见，我生能几。\n慷慨悲歌惊泪落，古人未必皆如此。\n想今人、愁似古人多，如何是。",
        "dynasty": "宋",
        "collection_info": null
    },
    {
        "title": "壶中天・念奴娇 奚囊谢屐",
        "author": "张炎",
        "content": "奚囊谢屐。\n向芙蓉城下，□□游历。\n江上沙鸥何所似，白发飘飘行客。\n旷海乘风，长波垂钓，欲把珊瑚拂。\n近来杨柳，却怜浑是秋色。\n日暮空想佳人，楚芳难赠，烟水分明隔。\n老病孤舟天地里，惟有歌声消得。\n故国荒城，斜阳古道，可奈花狼藉。\n他时一笑，似曾何处相识。",
        "dynasty": "宋",
        "collection_info": null
    },
    {
        "title": "红情・暗香 无边香色",
        "author": "张炎",
        "content": "无边香色。\n记涉江自采，锦机云密。\n翦翦红衣，学舞波心旧曾识。\n一见依然似语，流水远、几回空忆。\n看□□、倒影窥妆，玉润露痕湿。\n闲立。\n翠屏侧。\n爱向人弄芳，背酣斜日。\n料应太液。\n三十六宫土花碧。\n清与凌风更爽，无数满汀洲如昔。\n泛片叶、烟浪里，卧横紫笛。",
        "dynasty": "宋",
        "collection_info": null
    },
    {
        "title": "绿意・疏影 碧圆自洁",
        "author": "张炎",
        "content": "碧圆自洁。\n向浅洲远渚，亭亭清绝。\n犹有遗簪，不展秋心，能卷几多炎热。\n鸳鸯密语同倾盖，且莫与、浣纱人说。\n恐怨歌、忽断花风，碎却翠云千叠。\n回首当年汉舞，怕飞去、谩皱留仙裙摺。\n恋恋青衫，犹染枯香，还叹鬓丝飘雪。\n盘心清露如铅水，又一夜、西风吹折。\n喜静看、匹练秋光，倒泻半湖明月。",
        "dynasty": "宋",
        "collection_info": null
    },
    {
        "title": "虞美人 黄金谁解教歌舞",
        "author": "张炎",
        "content": "黄金谁解教歌舞。\n留得当时谱。\n断情残意落人间。\n汉上行云迷却、旧巫山。\n妆楼何处寻樊素。\n空误周郎顾。\n一帘秋雨翦灯看。\n无限羁愁分付、玉箫寒。",
        "dynasty": "宋",
        "collection_info": null
    },
    {
        "title": "踏莎行 清气崖深",
        "author": "张炎",
        "content": "清气崖深，斜阳木末。\n松风泉水声相答。\n光浮碗面啜先春，何须美酒吴姬压。\n头上乌巾，鬓边白发。\n数间破屋从芜没。\n山中有此玉川人，相思一夜梅花发。",
        "dynasty": "宋",
        "collection_info": null
    },
    {
        "title": "南乡子 晴野事春游",
        "author": "张炎",
        "content": "晴野事春游。\n老去寻诗苦未休。\n一似浣花溪上路，清幽。\n烟草纤纤水自流。\n何处偶迟留。\n犹未忘情是酒筹。\n童子策驴人已醉，知不。\n醉里眉攒万国愁。",
        "dynasty": "宋",
        "collection_info": null
    },
    {
        "title": "临江仙 忆得沈香歌断后",
        "author": "张炎",
        "content": "忆得沈香歌断后，深宫客梦迢遥。\n研池残墨溅花妖。\n青山人独自，早不侣渔樵。\n石壁苍寒巾尚挂，松风顶上飘飘。\n神仙那肯混尘嚣。\n诗魂元在此，空向水中招。",
        "dynasty": "宋",
        "collection_info": null
    },
    {
        "title": "南楼令・唐多令 云冷未全开",
        "author": "张炎",
        "content": "云冷未全开。\n檐冰雨冱苔。\n入花根、暧意先回。\n一夜绿房迎晓白，空忆遍、岭头梅。\n如幻旧情怀。\n寻春上吹台。\n正泥深、十二香街。\n且问谢家池畔草，春必定、几时来。",
        "dynasty": "宋",
        "collection_info": null
    },
    {
        "title": "摸鱼子 步高寒、下观浮远",
        "author": "张炎",
        "content": "步高寒、下观浮远，清晖隔断风雨。\n醉魂误入滁阳路。\n落莫不知何处。\n栏屡拊。\n又却是，秋城自有芙蓉主。\n重游倦旅。\n对万壑千岩，长江巨浪，空翠洒衣履。\n景如许。\n都被楼台占取。\n晴岚暖霭朝暮。\n干坤静里闲居赋。\n评泊水经茶谱。\n留胜侣。\n更底用，林泉曳杖寻桑苎。\n休休访古。\n看排闼青来，书床啸咏，莫向惠峰去。",
        "dynasty": "宋",
        "collection_info": null
    },
    {
        "title": "台城路・齐天乐 清时乐事中园赋",
        "author": "张炎",
        "content": "清时乐事中园赋，怡情楚花湘草。\n秀色通帘，生香聚酒，修景常留池沼。\n闲居自好。\n奈车马喧尘，未教闲了。\n把菊清游，冷红飞下洞庭晓。\n寻泉同步翠杳。\n更将秋共远，书画船小。\n款竹谁家，盟鸥某水，白月光涵圆峤。\n天浮浩渺。\n称绿发飘飘，溯风舒啸。\n缓筑堤沙，渭滨人未老。",
        "dynasty": "宋",
        "collection_info": null
    },
    {
        "title": "华胥引 温泉浴罢",
        "author": "张炎",
        "content": "温泉浴罢，酣酒才苏，洗妆犹湿。\n落暮云深，瑶台月下逢太白。\n素衣初染天香，寻东风倾国。\n惆怅东栏，炯然玉树独立。\n只恐江空，顿忘却、锦袍清逸。\n柳迷归院，欲远花妖未得。\n谁写一枝淡雅，傍沈香亭北。\n说与莺莺，怕人错认秋色。",
        "dynasty": "宋",
        "collection_info": null
    },
    {
        "title": "风入松 松风掩昼隐深清",
        "author": "张炎",
        "content": "松风掩昼隐深清。\n流水自泠泠。\n一从柯烂归来后，爱弦声。\n不爱枰声。\n颇笑山中散木，翻怜爨下劳薪。\n透云远响正丁丁。\n孤凤划然鸣。\n疑行岭上千秋雪，语高寒、相应何人。\n回首更无寻处，一江风雨潮生。",
        "dynasty": "宋",
        "collection_info": null
    },
    {
        "title": "浪淘沙 万里一飞篷",
        "author": "张炎",
        "content": "万里一飞篷。\n吟老丹枫。\n潮生潮落海门东。\n三两点鸥沙外月，闲意谁同。\n一色与天通。\n绝去尘红。\n渔歌忽断荻花风。\n烟水自流心不竞，长笛霜空。",
        "dynasty": "宋",
        "collection_info": null
    },
    {
        "title": "夜飞鹊・夜飞鹊慢 林霏散浮暝",
        "author": "张炎",
        "content": "林霏散浮暝，河汉空云，都缘水国秋清。\n绿房一夜迎向晓，海影飞落寒冰。\n蓬莱在何处，但危峰缥缈，玉籁无声。\n文箫素约，料相逢、依旧花阴。\n登眺尚馀佳兴，零露下衣襟，欲醉还醒。\n明月明年此夜，颉颃万里，同此阴晴。\n霓裳梦断，到如今、不许人听。\n正婆娑桂底，谁家弄笛，风起潮生。",
        "dynasty": "宋",
        "collection_info": null
    },
    {
        "title": "风入松 晴岚暖翠护烟霞",
        "author": "张炎",
        "content": "晴岚暖翠护烟霞。\n乔木晋人家。\n幽居只恐归图画，唤樵青、多种桑麻。\n门掩推敲古意，泉分冷淡生涯。\n无边风月乐年华。\n留客可茶瓜。\n任他车马虽嫌僻，笑喧喧、流水寒鸦。\n小隐正宜深静，休栽湖上梅花。",
        "dynasty": "宋",
        "collection_info": null
    },
    {
        "title": "石州慢 野色惊秋",
        "author": "张炎",
        "content": "野色惊秋，随意散愁，踏碎黄叶。\n谁家篱院闲花，似语试妆娇怯。\n行行步影，未教背写腰肢，一搦犹立门前雪。\n依约镜中春，又无端轻别。\n痴绝。\n汉皋何处，解佩何人，底须情切。\n空引东邻，遗恨丁香空结。\n十年旧梦，谩馀恍惚云窗，可怜不是当时蝶。\n深夜醉醒来，好一庭风月。",
        "dynasty": "宋",
        "collection_info": null
    },
    {
        "title": "清平乐 百花开后",
        "author": "张炎",
        "content": "百花开后。\n一朵疑堆绣。\n绝色年年常似旧。\n因甚不随春瘦。\n脂痕淡约蜂黄。\n可怜独倚新妆。\n太白醉游何处，定应忘了沈香。",
        "dynasty": "宋",
        "collection_info": null
    },
    {
        "title": "点绛唇 独殿春光",
        "author": "张炎",
        "content": "独殿春光，此花开后无花了。\n丹青人巧。\n不许芳心老。\n密影翻阶，曾为寻诗到。\n竹西好。\n采香歌杳。\n十里红楼小。",
        "dynasty": "宋",
        "collection_info": null
    },
    {
        "title": "卜算子 雅淡浅深黄",
        "author": "张炎",
        "content": "雅淡浅深黄，顾影敧秋雨。\n碧带犹皴笋指痕，不解擎芳醑。\n休唱古阳关，如把相思铸。\n却忆铜盘露已干，愁在倾心处。",
        "dynasty": "宋",
        "collection_info": null
    },
    {
        "title": "蝶恋花 花占枝头忺日焙",
        "author": "张炎",
        "content": "花占枝头忺日焙。\n金汞初抽，火鼎铅华退。\n还似瘢痕涂獭髓。\n胭脂淡抹微酣醉。\n数朵折来春槛外。\n欲染清香，只许梅相对。\n不是临风珠蓓蕾。\n山童隔竹休敲碎。",
        "dynasty": "宋",
        "collection_info": null
    },
    {
        "title": "新雁过妆楼 遍插茱萸",
        "author": "张炎",
        "content": "遍插茱萸。\n人何处、客里顿懒携壶。\n雁影涵秋，绝似暮雨相呼。\n料得曾留堤上月，旧家伴侣有书无。\n谩嗟吁。\n数声怨抑，翻致无书。\n谁识飘零万里，更可怜倦翼，同此江湖。\n饮啄关心，知是近日何如。\n陶潜尚存菊径，且休羡松风陶隐居。\n沙汀冷，拣寒枝、不似烟水黄芦。",
        "dynasty": "宋",
        "collection_info": null
    },
    {
        "title": "洞仙歌 中峰壁立",
        "author": "张炎",
        "content": "中峰壁立，挂飞来孤剑。\n苍雪纷纷堕晴藓。\n自当年诗酒，客里相逢，春尚好，鸥散烟波茂苑。\n只今谁最老，种玉人间，消得梅花共清浅。\n问我入山期，但恐山深，松风把红尘吹断。\n望蓬莱、知隔几重云，料只隔中间，白云一片。",
        "dynasty": "宋",
        "collection_info": null
    },
    {
        "title": "风入松 门前山可久长看",
        "author": "张炎",
        "content": "门前山可久长看。\n留住白云难。\n溪虚却与云相傍，对白云、何必深山。\n爽气潜生树石，晴光竟入栏干。\n旧家三径竹千竿。\n苍雪拂衣寒。\n绿蓑青笠玄真子，钓风波、不是真闲。\n得似壶中日月，依然只在人间。",
        "dynasty": "宋",
        "collection_info": null
    },
    {
        "title": "小重山 淡色分山晓气浮",
        "author": "张炎",
        "content": "淡色分山晓气浮。\n疏林犹剩叶，不多秋。\n林深彷佛昔曾游。\n频唤酒，渔屋岸西头。\n不拟此凝眸。\n朦胧清影里，过扁舟。\n行行应到白萍洲。\n烟水冷，传语旧沙鸥。",
        "dynasty": "宋",
        "collection_info": null
    },
    {
        "title": "浪淘沙 拂袖入山阿",
        "author": "张炎",
        "content": "拂袖入山阿。\n深隐松萝。\n掬流洗耳厌尘多。\n石上一般清意味，不羡渔蓑。\n日月静中过。\n俗□消磨。\n风瓢分付与清波。\n却笑唐求因底事，无奈诗何。",
        "dynasty": "宋",
        "collection_info": null
    },
    {
        "title": "忆王孙 争棋赌墅意欣然",
        "author": "张炎",
        "content": "争棋赌墅意欣然。\n心似游丝扬碧天。\n只为当时一着玄。\n笑苻坚。\n百万军声屐齿前。",
        "dynasty": "宋",
        "collection_info": null
    },
    {
        "title": "蝶恋花 秦地瓜分候已故",
        "author": "张炎",
        "content": "秦地瓜分候已故。\n不学渊明，种秫辞归去。\n薄有田园还种取。\n养成碧玉甘如许。\n卜隐青门真得趣。\n蕙帐空闲，鹤怨来何暮。\n莫说蜗名催及戍。\n长安城下锄烟雨。",
        "dynasty": "宋",
        "collection_info": null
    },
    {
        "title": "如梦令 苔径独行清昼",
        "author": "张炎",
        "content": "苔径独行清昼。\n瑟瑟松风如旧。\n出岫本无心，迟种门前杨柳。\n回首。\n回首。\n篱下白衣来否。",
        "dynasty": "宋",
        "collection_info": null
    },
    {
        "title": "丑奴儿・采桑子 山人去后知何处",
        "author": "张炎",
        "content": "山人去后知何处，风月清虚。\n来往无拘。\n戏引儿孙乐有馀。\n悬崖挂树如相语，常守枯株。\n久与人疏。\n闲了当年一卷书。",
        "dynasty": "宋",
        "collection_info": null
    },
    {
        "title": "浣溪沙 空色庄严玉版师",
        "author": "张炎",
        "content": "空色庄严玉版师。\n老斑遮护锦绷儿。\n只愁一夜被风吹。\n润处似沾篔谷雨，斫来如带渭川泥。\n从空托出镇帷犀。",
        "dynasty": "宋",
        "collection_info": null
    },
    {
        "title": "清平乐 辔摇衔铁",
        "author": "张炎",
        "content": "辔摇衔铁。\n蹴踏平原雪。\n勇趁军声曾汗血。\n闲过升平时节。\n茸茸春草天涯。\n涓涓野水晴沙。\n多少骅骝老去，至今犹困盐车。",
        "dynasty": "宋",
        "collection_info": null
    },
    {
        "title": "木兰花慢 二分春到柳",
        "author": "张炎",
        "content": "二分春到柳，青未了，欲婆娑。\n甚书剑飘零，身犹是客，岁月频过。\n西湖故园在否，怕东风、今日落梅多。\n抱瑟空行古道，盟鸥顿冷清波。\n知么。\n老子狂歌。\n心未歇，鬓先斑。\n叹敝却貂裘，驱车万里，风雪关河。\n灯前恍疑梦醒，好依然、只着旧渔蓑。\n流水桃花渐暖，酒船不去如何。",
        "dynasty": "宋",
        "collection_info": null
    },
    {
        "title": "长相思 去来心",
        "author": "张炎",
        "content": "去来心。\n短长亭。\n只隔中间一片云。\n不知何处寻。\n闷还颦。\n恨还瞋。\n同是天涯流落人。\n此情烟水深。",
        "dynasty": "宋",
        "collection_info": null
    },
    {
        "title": "南楼令・唐多令 湖上景消磨",
        "author": "张炎",
        "content": "湖上景消磨。\n飘零有梦过。\n问堤边、春事如何。\n可是而今张绪老，见说道、柳无多。\n客里醉时歌。\n寻思安乐窝。\n买扁舟、重缉渔蓑。\n欲趁桃花流水去，又却怕、有风波。",
        "dynasty": "宋",
        "collection_info": null
    },
    {
        "title": "清平乐 一犁初卸",
        "author": "张炎",
        "content": "一犁初卸。\n息影斜阳下。\n角上汉书何不挂。\n老子近来慵跨。\n烟村草树离离。\n卧看流水忘归。\n莫饮山中清味，怕教洗耳人知。",
        "dynasty": "宋",
        "collection_info": null
    },
    {
        "title": "满江红 近日衰迟",
        "author": "张炎",
        "content": "近日衰迟，但随分、蜗涎自足。\n底须共、红尘争道，顿荒松菊。\n壮志已荒圯上履，正音恐是沟中木。\n又安知、幕下有词人，归心速。\n书尚在，怜鱼腹。\n珠何处，惊鱼目。\n且依然诗思，灞桥人独。\n不用回头看堕甑，不愁抱石疑非玉。\n忽一声、长啸出山来，黄粱熟。",
        "dynasty": "宋",
        "collection_info": null
    },
    {
        "title": "法曲献仙音 梅失黄昏",
        "author": "张炎",
        "content": "梅失黄昏，雁惊白昼，脉脉斜飞云表。\n絮不生萍，水疑浮玉，此景正宜舒啸。\n记夜悄、曾乘兴，何必见安道。\n系船好。\n想前村、未知甚处。\n吟思苦，谁游灞桥路杳。\n清饮一瓢寒，又何妨、分傍茶灶。\n野屋萧萧，任楼中、低唱人笑。\n渐东风解冻，怕有桃花流到。",
        "dynasty": "宋",
        "collection_info": null
    },
    {
        "title": "浣溪沙 昨夜蓝田采玉游",
        "author": "张炎",
        "content": "昨夜蓝田采玉游。\n向阳瑶草带花收。\n如今风雨不须愁。\n零落依稀倾凿落，碎琼重叠缀搔头。\n白云黄鹤思悠悠。",
        "dynasty": "宋",
        "collection_info": null
    },
    {
        "title": "浣溪沙 半面妆凝镜里春",
        "author": "张炎",
        "content": "半面妆凝镜里春。\n同心带舞掌中身。\n因沾弱水褪精神。\n冷艳喜寻梅共笑，枯香羞与佩同纫。\n湘皋犹有未归人。",
        "dynasty": "宋",
        "collection_info": null
    },
    {
        "title": "一枝春 竹外横枝",
        "author": "张炎",
        "content": "竹外横枝，并栏干、试数风才一信。\n么禽对语，彷佛醉眠初醒。\n遥知是雪，甚都把、暮寒消尽。\n清更润。\n明月飞来，瘦却旧时疏影。\n东阁谩撩诗兴。\n料西湖树老，难认和靖。\n晴窗自好，胜事每来独领。\n融融向暖，笑尘世、万花犹冷。\n须酿成、一点春腴，暗香在鼎。",
        "dynasty": "宋",
        "collection_info": null
    },
    {
        "title": "水调歌头 白发已如此",
        "author": "张炎",
        "content": "白发已如此，岁序更骎骎。\n化机消息，壮生天籁雍门琴。\n颇笑论文说剑，休问高车驷马，衮衮□黄金。\n蚁在元无梦，水竞不流心。\n绝交书，招隐操，恶圆箴。\n世尘空扰，脱巾挂壁且松阴。\n谁对紫微阁下，我对白萍洲畔，朝市与山林。\n不用一钱买，风月短长吟。",
        "dynasty": "宋",
        "collection_info": null
    },
    {
        "title": "南楼令・唐多令 聚首不多时",
        "author": "张炎",
        "content": "聚首不多时。\n烟波又别离。\n有黄金、应铸相思。\n折得梅花先寄我，山正在、里湖西。\n风雪脆荷衣。\n休教鸥鹭知。\n鬓丝丝、犹混尘泥。\n何日束书归旧隐，只恐怕、种瓜迟。",
        "dynasty": "宋",
        "collection_info": null
    },
    {
        "title": "南乡子 爱此碧相依",
        "author": "张炎",
        "content": "爱此碧相依。\n卜筑西园隐逸时。\n三径成阴门可款，幽栖。\n苍雪纷纷冷不飞。\n青眼旧心知。\n瘦节终看岁晚期。\n人在清风来往处，吟诗。\n更好梅花着一枝。",
        "dynasty": "宋",
        "collection_info": null
    },
    {
        "title": "朝中措 清明时节雨声哗",
        "author": "张炎",
        "content": "清明时节雨声哗。\n潮拥渡头沙。\n翻被梨花冷看，人生苦恋天涯。\n燕帘莺户，云窗雾阁，酒醒啼鸦。\n折得一枝杨柳，归来插向谁家。",
        "dynasty": "宋",
        "collection_info": null
    },
    {
        "title": "采桑子 西园冷罥秋千索",
        "author": "张炎",
        "content": "西园冷罥秋千索，雨透花颦。\n雨过花皴。\n近觉江南无好春。\n杜郎不恨寻芳晚，梦里行云。\n陌上行尘。\n最是多愁老得人。",
        "dynasty": "宋",
        "collection_info": null
    },
    {
        "title": "阮郎归 钿车骄马锦相连",
        "author": "张炎",
        "content": "钿车骄马锦相连。\n香尘逐管弦。\n瞥然飞过水秋千。\n清明寒食天。\n花贴贴，柳悬悬。\n莺房几醉眠。\n醉中不信有啼鹃。\n江南二十年。",
        "dynasty": "宋",
        "collection_info": null
    },
    {
        "title": "浣溪沙 艾蒳香消火未残",
        "author": "张炎",
        "content": "艾蒳香消火未残。\n便能晴去不多寒。\n冶游天气却身闲。\n带雨移花浑懒看，应时插柳日须攀。\n最堪惆怅是东栏。",
        "dynasty": "宋",
        "collection_info": null
    },
    {
        "title": "风入松 向人圆月转分明",
        "author": "张炎",
        "content": "向人圆月转分明。\n箫鼓又逢迎。\n风吹不老蛾儿闹，绕玉梅、犹恋香心。\n报道依然放夜，何妨款曲行春。\n锦灯重见丽繁星。\n水影动梨云。\n今朝准拟花朝醉，奈今宵、别是光阴。\n帘底听人笑语，莫教迟了□青。",
        "dynasty": "宋",
        "collection_info": null
    },
    {
        "title": "踏莎行 瑶草收香",
        "author": "张炎",
        "content": "瑶草收香，琪花采汞。\n冰轮碾处芳尘动。\n竹炉汤暖火初红，玉纤调罢歌声送。\n麾去茶经，袭藏酒颂。\n一杯清味佳宾共。\n从来采药得长生，蓝桥休被琼浆弄。",
        "dynasty": "宋",
        "collection_info": null
    },
    {
        "title": "鹧鸪天 楼上谁将玉笛吹",
        "author": "张炎",
        "content": "楼上谁将玉笛吹。\n山前水阔暝云低。\n劳劳燕子人千里，落落梨花雨一枝。\n修禊近，卖饧时。\n故乡惟有梦相随。\n夜来折得江头柳，不是苏堤也皱眉。",
        "dynasty": "宋",
        "collection_info": null
    },
    {
        "title": "摸鱼子 又孤吟、灞桥深雪",
        "author": "张炎",
        "content": "又孤吟、灞桥深雪，千山绝尽飞鸟。\n梅花也着东风笑，一夜瘦添多少。\n春悄悄。\n正断梦愁诗，忘却池塘草。\n前村路杳。\n看野水流冰，舟闲渡口，何必见安道。\n慵登眺。\n脉脉霏霏未了。\n寒威犹自清峭。\n终须几日开晴去，无奈此时怀抱。\n空暗恼。\n料酒兴歌情，未肯随人老。\n惜花起早。\n拚醉□忘归，接䍦更好，一笑任倾倒。",
        "dynasty": "宋",
        "collection_info": null
    },
    {
        "title": "满江红 老子今年",
        "author": "张炎",
        "content": "老子今年，多准备、吟笺赋笔。\n还自喜、锦囊添富，顿非畴昔。\n书册琴棋清队仗，云山水竹闲踪迹。\n任醉筇、游屐过平生，千年客。\n回首梦，东隅失。\n乘兴去，桑榆得。\n且怡然一笑，探梅消息。\n天下神仙何处有，神仙只向人间觅。\n折梅花、横挂酒壶归，白鸥识。",
        "dynasty": "宋",
        "collection_info": null
    },
    {
        "title": "木兰花慢 锦街穿戏鼓",
        "author": "张炎",
        "content": "锦街穿戏鼓，听铁马、响春冰。\n甚舞绣歌云，欢情未足，早已收灯。\n从今便须胜赏，步青青、野色一枝藤。\n落魄花间酒侣，温存竹里吟朋。\n休憎。\n短发鬅鬙。\n游兴懒、我何曾。\n任蹴踏芳尘，寻蕉覆鹿，自笑无能。\n清狂尚如旧否，倚东风、啸咏古兰陵。\n十里梅花霁雪，水边楼观先登。",
        "dynasty": "宋",
        "collection_info": null
    },
    {
        "title": "木兰花慢 江南无贺老",
        "author": "张炎",
        "content": "江南无贺老，看万壑、出清冰。\n想柳思周情，长歌短咏，密与传灯。\n山川润分秀色，称醉挥、健笔剡溪藤。\n一语不谈俗事，几人来结吟朋。\n堪憎。\n我发鬅鬙。\n频赋曲、旧时曾。\n但春蚓秋蛩，寒篱晚砌，颇叹非能。\n何如种瓜种秫，带一锄、归去隐东陵。\n野啸天风两耳，翠微深处孙登。",
        "dynasty": "宋",
        "collection_info": null
    },
    {
        "title": "浪淘沙 寒食不多时",
        "author": "张炎",
        "content": "寒食不多时。\n燕燕才归。\n杏花零落水痕肥。\n浅碧分山初过雨，一霎晴晖。\n闲折小桃枝。\n蝶也相随。\n晚妆不合整蛾眉。\n蓦忽思量张敞画，又被愁知。",
        "dynasty": "宋",
        "collection_info": null
    },
    {
        "title": "临江仙 一点白鸥何处去",
        "author": "张炎",
        "content": "一点白鸥何处去，半江潮落沙虚。\n淡黄柳上月痕初。\n暇观情悄悄，凝想步徐徐。\n每一相思千里梦，十年有此相疏。\n休休寄雁问何如。\n如何休寄雁，难写绝交书。",
        "dynasty": "宋",
        "collection_info": null
    },
    {
        "title": "壶中天・念奴娇 绕枝倦鹊",
        "author": "张炎",
        "content": "绕枝倦鹊，鬓萧萧、肯信如今犹客。\n风雪荷衣寒叶补，一点灯花悬壁。\n万里舟车，十年书剑，此意青天识。\n泛然身世，故家休问清白。\n却笑醉倒衰翁，石床飞梦，不入槐安国。\n只恐溪山游未了，莫叹飘零南北。\n滚滚江横，呜呜歌罢，渺渺情何极。\n正无聊赖，天风吹下孤笛。",
        "dynasty": "宋",
        "collection_info": null
    },
    {
        "title": "谒金门 晚晴薄",
        "author": "张炎",
        "content": "晚晴薄。\n一片杏花零落。\n纵是东风浑未恶。\n二分春过却。\n可怪寒生池阁。\n下了重重帘幕。\n忽见旧巢还是错。\n燕归何处着。",
        "dynasty": "宋",
        "collection_info": null
    },
    {
        "title": "清平乐 采芳人杳",
        "author": "张炎",
        "content": "采芳人杳。\n顿觉游情少。\n客里看春多草草。\n总被诗愁分了。\n去年燕子天涯。\n今年燕子谁家。\n三月休听夜雨，如今不是催花。",
        "dynasty": "宋",
        "collection_info": null
    },
    {
        "title": "渔家傲 门掩新阴孤馆静",
        "author": "张炎",
        "content": "门掩新阴孤馆静。\n杨花却解来相趁。\n几日方知因酒病。\n无憀甚。\n脱巾挂壁将书枕。\n见说红堆满径。\n不知何处游人盛。\n自笑扁舟犹未定。\n清和近。\n寻诗已约兰陵令。",
        "dynasty": "宋",
        "collection_info": null
    },
    {
        "title": "渔家傲 辛苦移家聊处静",
        "author": "张炎",
        "content": "辛苦移家聊处静。\n扫除花径歌声趁。\n也学维摩闲示病。\n迂疏甚。\n松风两耳和衣枕。\n颇倦扶筇寻捷径。\n东墙蔼蔼红香盛。\n少待摇人波自定。\n蓬壶近。\n且呼白鹤招韩令。",
        "dynasty": "宋",
        "collection_info": null
    },
    {
        "title": "壶中天・念奴娇 苔根抱古",
        "author": "张炎",
        "content": "苔根抱古，透阳春、挺挺林间英物。\n隔水笛声那得到，斜日空明绝壁。\n半树篱边，一枝竹外，冷艳凌苍雪。\n淡然相对，万花无此清杰。\n还念庾岭幽情，江南聊折，赠行人应发。\n寂寂西窗闲弄影，深夜寒灯明灭。\n且浸芳壶，休簪短帽，照见萧萧发。\n几时归去，朗吟湖上香月。",
        "dynasty": "宋",
        "collection_info": null
    },
    {
        "title": "南楼令・唐多令 曾记宴蓬壶",
        "author": "张炎",
        "content": "曾记宴蓬壶。\n寻思认得无。\n醉归来、事已模糊。\n忽对画图如梦寐，又因甚、下清都。\n拍手笑相呼。\n应书缩地符。\n恐人间、天上同途。\n隔水一声何处笛，正月满、洞庭湖。",
        "dynasty": "宋",
        "collection_info": null
    },
    {
        "title": "清平乐 丹丘瑶草",
        "author": "张炎",
        "content": "丹丘瑶草。\n不许秋风扫。\n记得对花曾被恼。\n犹似前时春好。\n湘皋闲立双清。\n相看波冷无声。\n独说长生未老，不知老却梅兄。",
        "dynasty": "宋",
        "collection_info": null
    },
    {
        "title": "浪淘沙 回首欲婆娑",
        "author": "张炎",
        "content": "回首欲婆娑。\n淡扫修蛾。\n盈盈不语奈情何。\n应恨梅兄矾弟远，云隔山阿。\n弱水夜寒多。\n带月曾过。\n羽衣飞过染馀波。\n白鹤难招归未得，天阔星河。",
        "dynasty": "宋",
        "collection_info": null
    },
    {
        "title": "西江月 缥缈波明洛浦",
        "author": "张炎",
        "content": "缥缈波明洛浦，依稀玉立湘皋。\n独将兰蕙入离骚。\n不识山中瑶草。\n月照英翘楚楚，江空醉魄陶陶。\n犹疑颜色尚清高。\n一笑出门春老。",
        "dynasty": "宋",
        "collection_info": null
    },
    {
        "title": "壶中天・念奴娇 异乡倦旅",
        "author": "张炎",
        "content": "异乡倦旅，问扁舟东下，归期何日。\n琴剑空随身万里，天地谁非行客。\n李杜飘零，羊昙悲感，回首俱陈迹。\n羁怀难写，豆虫吟破孤寂。\n柳外门掩疏阴，佳人何处，溪上苹花白。\n留得一方无用月，隐隐山阳闻笛。\n旧雨不来，风流云散，惟有长相忆。\n雁书休寄，寸心分付梅驿。",
        "dynasty": "宋",
        "collection_info": null
    },
    {
        "title": "甘州・八声甘州 听江湖、夜雨十年灯",
        "author": "张炎",
        "content": "听江湖、夜雨十年灯，孤影尚中州。\n对荒凉茂苑，吟情渺渺，心事悠悠。\n见说寒梅犹在，无处认西楼。\n招取楼边月，同载扁舟。\n明日琴书何处，正风前堕叶，草外闲鸥。\n甚消磨不尽，惟有古今愁。\n总休问、西湖南浦，渐春来、烟水入天流。\n清游好，醉招黄鹤，一啸清秋。",
        "dynasty": "宋",
        "collection_info": null
    },
    {
        "title": "风入松 爱闲能有几人来",
        "author": "张炎",
        "content": "爱闲能有几人来。\n松下独徘徊。\n清虚冷淡神仙事，笑名场、多少尘埃。\n漱齿石边危坐，洗心易里舒怀。\n划然长啸白云堆。\n更待月明□。\n一瓢春水山中饮，喜无人、踏破苍苔。\n开了桃花半树，此游不是天台。",
        "dynasty": "宋",
        "collection_info": null
    },
    {
        "title": "风入松 一瓢饮水曲肱眠",
        "author": "张炎",
        "content": "一瓢饮水曲肱眠。\n此乐不知年。\n今朝忽上龙峰顶，却原来、有此甘泉。\n洗却平生尘土，慵游万里山川。\n照人如鉴止如渊。\n古窦暗涓涓。\n当时桑苎今何在，想松风、吹断茶烟。\n着我白云堆里，安知不是神仙。",
        "dynasty": "宋",
        "collection_info": null
    },
    {
        "title": "浪淘沙 玉立水云乡",
        "author": "张炎",
        "content": "玉立水云乡。\n尔我相忘。\n披离寒羽庇风霜。\n不趁白鸥游海上，静看鱼忙。\n应笑我凄凉。\n客路何长。\n犹将孤影侣斜阳。\n花底鹓行无认处，却对秋塘。",
        "dynasty": "宋",
        "collection_info": null
    },
    {
        "title": "菩萨蛮 天生体态腰肢细",
        "author": "陈义",
        "content": "天生体态腰肢细。\n新词唱彻歌声利。\n出口便清奇。\n扬尘簌簌飞。\n主人恩义重。\n宴出红妆宠。\n便要赏新荷。\n时光也不多。",
        "dynasty": "宋",
        "collection_info": null
    },
    {
        "title": "菩萨蛮 去年共饮菖蒲酒",
        "author": "陈义",
        "content": "去年共饮菖蒲酒。\n今年却向僧房守。\n好事更多磨。\n教人没奈何。\n主人恩义重。\n知我心头痛。\n待要赏新荷。\n争知疾愈么。",
        "dynasty": "宋",
        "collection_info": null
    },
    {
        "title": "满庭芳 一种阳和",
        "author": "梅娇",
        "content": "一种阳和，玉英初纵，雪天分外精神。\n冰肌肉骨，别是一家春。\n楼上笛声三弄，百花都未知音。\n明窗畔，临风对月，曾结岁寒盟。\n笑杏花何太晚，迟疑不发，等待春深。\n只宜远望，举目似烧林。\n丽质芳姿虽好，一时取媚东君。\n争如我，青青结子，金鼎内调羹。",
        "dynasty": "宋",
        "collection_info": null
    },
    {
        "title": "满庭芳 景傍清明",
        "author": "杏俏",
        "content": "景傍清明，日和风暖，数枝浓淡胭脂。\n春来早起，惟我独芳菲。\n门外几番雨过，似佳人、细腻香肌。\n堪赏处，玉楼人醉，斜插满头归。\n梅花何太早，消疏骨肉，叶密花稀。\n不逢媚景，开后甚孤栖。\n恐怕百花笑你，甘心受、雪压霜欺。\n争如我，年年得意，占断踏青时。",
        "dynasty": "宋",
        "collection_info": null
    },
    {
        "title": "飞龙宴 炎炎暑气时",
        "author": "苏小娘",
        "content": "炎炎暑气时，流光闪烁，闲扃深院。\n水阁凉亭，半开帘幕遥观。\n灼灼榴花吐艳。\n细雨洒、小荷香浅。\n树影竹影，清凉潇洒，枕簟摇纨扇。\n堪叹浮世忙如箭。\n对良辰欢乐，莫辞频劝。\n遇酒逢歌，恣情遂意迷恋。\n须信人生聚散。\n奈区区、利牵名绊。\n少年未倦。\n良天皓月金尊满。",
        "dynasty": "宋",
        "collection_info": null
    },
    {
        "title": "踏莎行 凤髻堆鸦",
        "author": "张魁",
        "content": "凤髻堆鸦，香酥莹腻。\n雨中花占街前地。\n弓鞋湿透立多时，无人为问深深意。\n眉上新愁，手中文字。\n如何不倩鳞鸿去。\n想伊只诉薄情人，官中不管闲公事。",
        "dynasty": "宋",
        "collection_info": null
    },
    {
        "title": "声声慢 星冠懒带",
        "author": "张枢密",
        "content": "星冠懒带，鹤氅慵披，色心顿起兰房。\n离了三清归去，作个新郎。\n良宵自有佳景，更烧甚、清香德香。\n瑶台上，便玉皇亲诏，也则寻常。\n常观里、孤孤令令，争如赴鸳闱，夜夜成双。\n救苦天尊，你且远离他方。\n更深酒阑歌罢，殢玉人、云雨交相。\n问则甚，咱门这里拜章。",
        "dynasty": "宋",
        "collection_info": null
    },
    {
        "title": "踏莎行 葱草身才、灯心脚手",
        "author": "申二官人",
        "content": "葱草身才、灯心脚手。\n闲时与蝶花间走。\n有时跌倒屋檐头，蜘蛛网里翻筋斗。\n水马驰来，藕丝缠就。\n鹅毛般上三杯酒。\n等闲试把秤儿秤，平盘分上何曾有。",
        "dynasty": "宋",
        "collection_info": null
    },
    {
        "title": "失调名 待得团圆时候",
        "author": "杨岛仙",
        "content": "待得团圆时候，樽前问这时节。",
        "dynasty": "宋",
        "collection_info": null
    },
    {
        "title": "失调名 过平康巷陌绮罗丛",
        "author": "吴德远",
        "content": "过平康巷陌绮罗丛。\n赢得佳人，妙舞艳歌，争劝金锺。",
        "dynasty": "宋",
        "collection_info": null
    },
    {
        "title": "失调名 朦胧月影",
        "author": "连静女",
        "content": "朦胧月影，黯淡花阴，独立等多时。\n只恐冤家误约，又怕他、侧近人知。\n千回作念，万般思忆，心下暗猜疑。\n蓦地偷来厮见，抱着郎、语颤声低。\n轻移莲步，暗褪罗裳，携手过廊西。\n已是更阑人静，粉郎恣意怜伊。\n霎时云雨，半晌欢娱，依旧两分飞。\n去也回眸告道，待等奴、兜上鞋儿。",
        "dynasty": "宋",
        "collection_info": null
    },
    {
        "title": "武陵春 人道有情须有梦",
        "author": "连静女",
        "content": "人道有情须有梦，无梦岂无情。\n夜夜相思直到明。\n有梦怎生成。\n伊若忽然来梦里，邻笛又还惊。\n笛里声声不忍听。\n浑是断肠声。",
        "dynasty": "宋",
        "collection_info": null
    },
    {
        "title": "生查子 去年梅雪天",
        "author": "楚娘",
        "content": "去年梅雪天，千里人归远。\n今岁雪梅天，千里人追怨。\n铁石作心肠，铁石刚犹软。\n江海比君恩，江海深犹浅。",
        "dynasty": "宋",
        "collection_info": null
    },
    {
        "title": "南歌子 闲傍药栏西",
        "author": "谢福娘",
        "content": "闲傍药栏西。\n正是春光三月时。\n深紫浅红光照眼，依稀。\n有似西施醉枕敧。\n摘放胆瓶儿。\n冷艳幽光映酒卮。\n曾记古人题品语，祆知。\n今夜花王得艳妻。",
        "dynasty": "宋",
        "collection_info": null
    },
    {
        "title": "南歌子 暖日未斜西",
        "author": "张时",
        "content": "暖日未斜西。\n正是迷花殢酒时。\n红药雕阑呈冷艳，依稀。\n花重枝柔压半敧。\n相对耍猴儿。\n一捻幽芳劝酒卮。\n魏紫姚黄来觑着，方知。\n准拟今宵醉伴妻。",
        "dynasty": "宋",
        "collection_info": null
    },
    {
        "title": "人月圆 碧纱低映秦娥面",
        "author": "双渐",
        "content": "碧纱低映秦娥面，咫尺暗香浓。\n瑶池春晚，长天共恨，烟锁芙蓉。\n夭桃再赏，流莺声巧，不待春工。\n樽前潜想，樱桃破处，得似香红。",
        "dynasty": "宋",
        "collection_info": null
    },
    {
        "title": "鹧鸪天 先自春光似酒浓",
        "author": "黄夫人",
        "content": "先自春光似酒浓。\n时听莺语透帘栊。\n小桥杨柳飘香絮，山寺绯桃散落红。\n莺渐老，蝶西东。\n春归难觅恨无穷。\n侵阶草色迷朝雨，满地梨花逐晓风。",
        "dynasty": "宋",
        "collection_info": null
    },
    {
        "title": "醉亭楼 平生性格",
        "author": "刘使君",
        "content": "平生性格，随分好些春色。\n沉醉恋花陌。\n虽然年老心未老，满头花压巾帽侧。\n鬓如霜，须似雪，自嗟恻。\n几个相知劝我染，几个相知劝我摘。\n染摘有何益。\n当初怕成短命鬼，如今已过中年客。\n且留些，妆晚景，尽教白。",
        "dynasty": "宋",
        "collection_info": null
    },
    {
        "title": "浣溪沙 无力蔷薇带雨低",
        "author": "李氏2",
        "content": "无力蔷薇带雨低。\n多情蝴蝶趁花飞。\n流水飘香乳燕啼。\n南浦魂销春不管，东阳衣减镜仙知。\n小楼今夜月依依。",
        "dynasty": "宋",
        "collection_info": null
    },
    {
        "title": "失调名 苦汝临期话别",
        "author": "朱希真",
        "content": "苦汝临期话别，与君挽手叮咛。\n归期誓约十馀朝，去后又经三四月，鱼沉雁杳，空倚着六曲阑干。\n凤只鸾孤，谩独宿半床衾枕。\n欲寄花牌传密意，奈无黄耳堪凭。\n待修锦字诉离情。",
        "dynasty": "宋",
        "collection_info": null
    },
    {
        "title": "采桑子 王孙去后无芳草",
        "author": "朱希真",
        "content": "王孙去后无芳草，绿遍书阶。\n尘满妆台。\n粉面羞搽泪满腮。\n教我甚情怀。\n去时梅蕊全然少，等到花开花已成梅。\n梅子青青又待黄。\n兀自未归来。",
        "dynasty": "宋",
        "collection_info": null
    },
    {
        "title": "一翦梅 同年同日又同窗",
        "author": "张幼谦",
        "content": "同年同日又同窗。\n不似鸾凰。\n谁似鸾凰。\n石榴树下事匆忙。\n惊散鸳鸯。\n拆散鸳鸯。\n一年不到读书堂。\n教不思量。\n怎不思量。\n朝朝暮暮只烧香。\n有分成双。\n愿早成双。",
        "dynasty": "宋",
        "collection_info": null
    },
    {
        "title": "长相思 天有神",
        "author": "张幼谦",
        "content": "天有神。\n地有神。\n海誓山盟字字真。\n如今墨尚新。\n过一春。\n又一春。\n不解金钱变作银。\n如何忘却人。",
        "dynasty": "宋",
        "collection_info": null
    },
    {
        "title": "卜算子 去时不由人",
        "author": "张幼谦",
        "content": "去时不由人，归怎由人也。\n罗带同心结到成，底事教┾舍。\n心是十分真，情没些儿假。\n若道归迟打棹篦，甘受三千下。",
        "dynasty": "宋",
        "collection_info": null
    },
    {
        "title": "卜算子 幸得那人归",
        "author": "罗惜惜",
        "content": "幸得那人归，怎便教来也。\n一日相思十二辰，真是情难舍。\n本是好因缘，又怕因缘假。\n若是教随别个人，相见黄泉下。",
        "dynasty": "宋",
        "collection_info": null
    },
    {
        "title": "应景乐 金陵故国",
        "author": "萧回",
        "content": "金陵故国。\n极目长江浩渺，千重隔。\n山无际，临湍怒涛碛。\n俯春城苇寂。\n芳昼迤逦，一簇烟村将晚，严光旧台侧。\n何处倦游客。\n对此景惹起离怀，顿觉旧日意，魂黯愁积。\n幽恨绵绵，何计消溺。\n回首洛城东，千里暮云碧。",
        "dynasty": "宋",
        "collection_info": null
    },
    {
        "title": "阮郎归 胡虏中原乱似麻",
        "author": "春娘",
        "content": "胡虏中原乱似麻。\n此景依稀似永嘉。\n丁珠片玉落泥沙。\n何时返翠华。\n呈祥鸾凤失仙槎。\n因循离恨加。\n前生应是负偿他。\n思量无岸涯。",
        "dynasty": "宋",
        "collection_info": null
    },
    {
        "title": "西江月 一望朱楼巧小",
        "author": "张生2",
        "content": "一望朱楼巧小，四边绣幕低垂。\n个人活脱似杨妃。\n倚遍阑干十二。\n最苦两双情眼，难禁四只愁眉。\n无言回首日沉西。\n不道一声安置。",
        "dynasty": "宋",
        "collection_info": null
    },
    {
        "title": "小重山 杏火无烟烧断肠",
        "author": "张生2",
        "content": "杏火无烟烧断肠。\n织成春恨切，柳丝长。\n当时谁是种花郎。\n却不教，柳近杏花傍。\n柳道不须忙。\n春深须是有，絮飞扬。\n等闲扑着杏腮香。\n恁时节，选甚隔池塘。",
        "dynasty": "宋",
        "collection_info": null
    },
    {
        "title": "西江月 一片冰轮皎洁",
        "author": "郑云娘",
        "content": "一片冰轮皎洁，十分桂魄婆娑。\n不施方便是何如。\n莫是嫦娥妒我。\n虽则清光可爱，奈缘好事多磨。\n仗谁传与片云呵。\n遮取霎时则个。",
        "dynasty": "宋",
        "collection_info": null
    },
    {
        "title": "减字木兰花 暂游大庾",
        "author": "吕岩",
        "content": "暂游大庾。\n白鹤飞来谁共语。\n岭畔人家。\n曾见寒梅几度花。\n春来春去。\n人在落花流水处。\n花满前溪。\n藏尽神仙人不知。",
        "dynasty": "宋",
        "collection_info": null
    },
    {
        "title": "渔家傲 二月江南山水路",
        "author": "吕岩",
        "content": "二月江南山水路。\n李花零落春无主。\n一个鱼儿无觅处。\n风和雨。\n玉龙生甲归天去。",
        "dynasty": "宋",
        "collection_info": null
    },
    {
        "title": "望江南・忆江南 瑶池上",
        "author": "吕岩",
        "content": "瑶池上，瑞雾霭群仙。\n素练金童锵凤板，青衣玉女啸鸾笙。\n身在大罗天。\n沉醉处，缥缈玉京山。\n唱彻步虚清燕罢，不知今夕是何年。\n海水又桑田。",
        "dynasty": "宋",
        "collection_info": null
    },
    {
        "title": "梧桐影 落日斜",
        "author": "吕岩",
        "content": "落日斜，西风冷。\n幽人今夜来不来，教人立尽梧桐影。",
        "dynasty": "宋",
        "collection_info": null
    },
    {
        "title": "促拍满路花 秋风吹渭水",
        "author": "吕岩",
        "content": "秋风吹渭水，落叶满长安。\n黄尘车马道、独清闲。\n自然炉鼎，虎绕与龙盘。\n九转丹砂就，琴心三叠，蕊宫看舞胎仙。\n任万钉、宝带貂蝉。\n富贵欲熏天。\n黄粱炊未熟、梦惊残。\n是非海里，直道作人难。\n袖手江南去，白苹红寥，又寻湓浦庐山。",
        "dynasty": "宋",
        "collection_info": null
    },
    {
        "title": "沁园春 七返还丹",
        "author": "吕岩",
        "content": "七返还丹，在人先须，炼已待时。\n正一阳初动，中宵漏永，温温铅鼎，光透帘帏。\n造化争驰，虎龙交合，进火工夫犹斗危。\n曲江上，看月华莹静，有个乌飞。\n当时。\n自饮刀圭。\n又谁信无中养就儿。\n辨水源清浊，木金间隔，不因师指，此事难知。\n道要玄微，天机深远，下手速修犹太迟。\n蓬莱路，仗三千行满，动步云归。",
        "dynasty": "宋",
        "collection_info": null
    },
    {
        "title": "浪淘沙 我有屋三间",
        "author": "吕岩",
        "content": "我有屋三间。\n柱用八山。\n周回四壁海遮拦。\n万象森罗为斗栱，瓦盖青天。\n无漏得多年。\n结就因缘。\n修成功行满三千。\n降得火龙伏得虎，陆地通仙。",
        "dynasty": "宋",
        "collection_info": null
    },
    {
        "title": "失调名 别无巧妙",
        "author": "吕岩",
        "content": "别无巧妙，与你方儿一个。\n子后午前定息坐。\n夹脊双门昆仑过。\n恁时得气力，思量我。",
        "dynasty": "宋",
        "collection_info": null
    },
    {
        "title": "步蟾宫 坎离干兑分子午",
        "author": "吕岩",
        "content": "坎离干兑分子午。\n但认取、自家宗祖。\n炼甲庚、更降龙虎。\n地雷震动山头雨。\n要浇灌、黄芽出土。\n有人若问是谁传，但说道、先生姓吕。",
        "dynasty": "宋",
        "collection_info": null
    },
    {
        "title": "西江月 落日数声啼鸟",
        "author": "吕岩",
        "content": "落日数声啼鸟，香风满路吹花。\n道人邀我煮新茶。\n荡涤胸中潇洒。\n世事不堪回首，梦魂犹绕天涯。\n凤停桥畔即吾家，管甚月明今夜。",
        "dynasty": "宋",
        "collection_info": null
    },
    {
        "title": "沁园春 琳馆清标",
        "author": "吕岩",
        "content": "琳馆清标，琼台丽质，何年天上飞来。\n扬州暂倚，后土为深栽。\n独立干坤一树，春风占、万朵齐开。\n天然巧，蕊珠圆簇，玉瓣轻裁。\n见一花九朵，类玲珑玉斝，错落琼杯。\n得满盛香露，洗荡尘埃。\n是真元孕育，有仙风道骨，岂是凡胎。\n问真宰，难留下土，携而上蓬莱。",
        "dynasty": "宋",
        "collection_info": null
    },
    {
        "title": "失调名 海哥风措",
        "author": "海哥",
        "content": "海哥风措。\n被渔人、下网打住。\n将在帝城中，每日教言语。\n甚时节、放我归去。\n龙王传语。\n这里思量你。\n千回万度。\n螃蟹最恓惶，鲇鱼尤忧虑。",
        "dynasty": "宋",
        "collection_info": null
    },
    {
        "title": "八声甘州 千门万户",
        "author": "何仙姑",
        "content": "千门万户，尽七颠八倒，掘地寻天。\n真个玄妙，返作笑胡言。\n无为大道人行少，向捏怪途中有万千。\n伤感。\n蜣转却做灵丹。\n无奈伤嗟最苦，又不知端的，枉弃了家缘。\n时间清净，岂解汞收铅。\n心思意想，何曾遣暂合眼。\n阴魔作睡缠。\n展转。\n越思深返作仇冤。\n谁信无中生有，有中生无，万派归源。",
        "dynasty": "宋",
        "collection_info": null
    },
    {
        "title": "蝶恋花 云破蟾光穿晓户",
        "author": "宋媛",
        "content": "云破蟾光穿晓户。\n敧枕凄凉，多少伤心处。\n惟有相思情最苦。\n檀郎咫尺千山阻。\n莫学飞花兼落絮。\n摇荡春风，迤逦抛人去。\n结尽寸肠千万缕。\n如今认得先辜负。",
        "dynasty": "宋",
        "collection_info": null
    },
    {
        "title": "阮郎归 东风成阵送春归",
        "author": "宋媛",
        "content": "东风成阵送春归。\n庭花高下飞。\n柔条缭绕入帘帏。\n斑斑装舞衣。\n云鬓乱，坐偷啼。\n郎来何负期。\n人生恰似这芳菲。\n芳菲能几时。",
        "dynasty": "宋",
        "collection_info": null
    },
    {
        "title": "清平乐令・清平乐 帘卷曲栏独倚",
        "author": "吴城小龙女",
        "content": "帘卷曲栏独倚。\n江展暮天无际。\n泪眼不曾晴，家在吴头楚尾。\n数点雪花乱委。\n扑漉沙鸥惊起。\n诗句欲成时，没入苍烟丛里。",
        "dynasty": "宋",
        "collection_info": null
    },
    {
        "title": "望江南・忆江南 阑干曲",
        "author": "蔡真人",
        "content": "阑干曲，红扬绣帘旌。\n花嫩不禁纤手捻，被风吹去意还惊。\n眉黛蹙山青。\n铿铁板，闲引步虚声。\n尘世无人知此曲，却骑黄鹤上瑶京。\n风冷月华清。",
        "dynasty": "宋",
        "collection_info": null
    },
    {
        "title": "烛影摇红 绿净湖光",
        "author": "懒堂女子",
        "content": "绿净湖光，浅寒先到芙蓉岛。\n谢池幽梦属才郎，几度生春草。\n尘世多情易老。\n更那堪、秋风袅袅。\n晓来羞对，香芷汀洲，枯荷池沼。\n恨锁横波，远山浅黛无人扫。\n湘江人去叹无依，此意从谁表。\n喜趁良宵月皎。\n况难逢、人间两好。\n莫辞沉醉，醉入屏山，只愁天晓。",
        "dynasty": "宋",
        "collection_info": null
    },
    {
        "title": "惜奴娇 瑶阙琼宫",
        "author": "巫山神女",
        "content": "瑶阙琼宫，高枕巫山十二。\n睹瞿塘、千载滟滟云涛沸。\n异景无穷好，闲吟满酌金卮。\n忆前时。\n楚襄王，曾来梦中相会。\n吾正鬓乱钗横，敛霞衣云缕。\n向前低揖。\n问我仙职。\n桃杏遍开，绿草萋萋铺地。\n燕子来时，向巫山、朝朝行雨暮行云，有闲时，只恁画堂高枕。",
        "dynasty": "宋",
        "collection_info": null
    },
    {
        "title": "惜奴娇 绕绕云梯",
        "author": "巫山神女",
        "content": "绕绕云梯，上彻青霄霞外。\n与诸仙同饮，镇长春醉。\n虎啸猿吟，碧桃香异风飘细。\n希奇。\n想人间难识，这般滋味。\n姮娥奏乐箫韶，有仙音异品，自然清脆。\n遏住行云不敢飞。\n空凝滞。\n好是波澜澄湛，一溪香水。",
        "dynasty": "宋",
        "collection_info": null
    },
    {
        "title": "惜奴娇 山染青螺缥渺",
        "author": "巫山神女",
        "content": "山染青螺缥渺，人间难陟。\n有珍珠光照，昼夜无休息。\n仙景无极。\n欲言时。\n汝等何知。\n且修心，要观游，亦非。\n大段难易。\n下俯浮生，尚自争名逐利。\n岂不省，来岁扰扰兵戈起。\n天惨云愁，念时衰如何是。\n使我辈、终日蓬宫下泪。",
        "dynasty": "宋",
        "collection_info": null
    },
    {
        "title": "惜奴娇 再启诸公",
        "author": "巫山神女",
        "content": "再启诸公，百岁还如电急。\n高名显位瞬息尔。\n泛水轻沤，霎那间、难久立。\n画烛当风里。\n安能久之。\n速往茅峰割爱，休名避世。\n等功成、须有上真相引指。\n放死求生，施良药、功无比。\n千万记。\n此个奇方第一。",
        "dynasty": "宋",
        "collection_info": null
    },
    {
        "title": "惜奴娇 方结实累累",
        "author": "巫山神女",
        "content": "方结实累累。\n翠枝交映，蟠桃颗颗，仙味真香美。\n遂命双成，持灵刀割来，耳服一粒，令我延年万岁。\n堪笑东方，便启私心盗饵。\n使宫中仙伴，递互相尤殢。\n无奈双成，向王母高陈之。\n遂指方，偷了蟠桃是你。",
        "dynasty": "宋",
        "collection_info": null
    },
    {
        "title": "惜奴娇 紫云绛霭",
        "author": "巫山神女",
        "content": "紫云绛霭，高拥瑶砌。\n晓光中、无限剖列。\n肃整天仙队。\n又有殊音欲举，声还止。\n朝罢时。\n亦有清香飘世。\n玉驾才兴，高上真仙尽退。\n有琼花如雪，散漫飞空里。\n玉女金童，捧丹文、传仙诲。\n抚诸仙，早起劳卿过耳。",
        "dynasty": "宋",
        "collection_info": null
    },
    {
        "title": "惜奴娇 光阴奇",
        "author": "巫山神女",
        "content": "光阴奇。\n扶桑宫里。\n日月常昼，风物鲜明可爱。\n无阴晦。\n大帝频銮于瑶池。\n朱阑外，乘凤飞。\n教主开颜命醉。\n宝乐齐吹。\n尽是琼姿天妓。\n每三杯，须用圣母亲来揖。\n异果名花几千般，香盈袂。\n意欲归。\n却乘鸾车凤翼。",
        "dynasty": "宋",
        "collection_info": null
    },
    {
        "title": "惜奴娇 显焕明霞",
        "author": "巫山神女",
        "content": "显焕明霞，万丈祥云高布，望仙官衣带，曳曳临香砌。\n玉兽齐焚，满高穹、盘龙势。\n大帝起。\n玉女金童遍侍。\n奉敕宣言，甚荷诸仙厚意。\n复回奏，感恩顿首皆躬袂。\n奏毕还宫，尚依然云霞密，奇更异。\n非我君，何闻耳。",
        "dynasty": "宋",
        "collection_info": null
    },
    {
        "title": "惜奴娇 吾归矣",
        "author": "巫山神女",
        "content": "吾归矣。\n仙宫久离。\n洞户无人管之。\n专俟吾归。\n欲要开金燧。\n千万频修己。\n言讫无忘之。\n哩啰哩。\n此去无由再至。\n事冗难言，尔辈须能自会。\n汝之言，还便是如吾意。\n大抵方寸平平，无忧耳。\n虽改易之。\n愁何畏。",
        "dynasty": "宋",
        "collection_info": null
    },
    {
        "title": "浪淘沙 塞上早春时",
        "author": "玉英",
        "content": "塞上早春时。\n暖律犹微。\n柳舒金线拂回堤。\n料得江乡应更好，开尽梅溪。\n昼漏渐迟迟。\n愁损仙机。\n几回无语敛双眉。\n凭遍阑干十二曲，日下楼西。",
        "dynasty": "宋",
        "collection_info": null
    },
    {
        "title": "白苎 绣帘垂",
        "author": "紫姑",
        "content": "绣帘垂，画堂悄，寒风淅沥。\n遥天万里，黯淡同云幂幂。\n渐纷纷、六花零乱散空碧。\n姑射宴瑶池，把碎玉、零珠抛掷。\n林峦望中，高下琼瑶一白。\n严子陵钓台迷踪迹。\n追惜。\n燕然画角，宝钥珊瑚，是时丞相，虚作银城换得。\n当此际、偏宜访袁安宅。\n醺醺醉了，任他金钗舞困，玉壶频侧。\n又是东君，暗遣花神，先报南国。\n昨夜江梅，漏泄春消息。",
        "dynasty": "宋",
        "collection_info": null
    },
    {
        "title": "望江南・忆江南 才举意",
        "author": "清源真君",
        "content": "才举意，玄象照离宫。\n坎女离男金水火，几多铁骑漫英雄。\n最苦是云中。\n辽阳鹤，惊起老苍龙。\n四海九州沾惠泽，狼烟影里弄清风。\n堪作主人公。",
        "dynasty": "宋",
        "collection_info": null
    },
    {
        "title": "木兰花・玉楼春 东风忽起黄昏雨",
        "author": "李季萼",
        "content": "东风忽起黄昏雨。\n红紫飘残香满路。\n凭阑空有惜春心，浓绿满枝无处诉。\n春光背我堂堂去。\n纵有黄金难买住。\n欲将春去问残花，花亦不言春已暮。",
        "dynasty": "宋",
        "collection_info": null
    },
    {
        "title": "天仙子 别酒未斟心先醉",
        "author": "随车娘子",
        "content": "别酒未斟心先醉。\n忽听阳关辞故里。\n扬鞭勒马到皇都，三题尽，当际会。\n稳跳龙门三级水。\n天意令吾先送喜。\n不审君侯知得未。\n蔡邕博识爨桐声，君背负，只此是。\n酒满金杯来劝你。",
        "dynasty": "宋",
        "collection_info": null
    },
    {
        "title": "瑞鹤仙 睹娇红细捻",
        "author": "紫姑",
        "content": "睹娇红细捻。\n是西子、当日留心千叶。\n西都竞栽接。\n赏园林台榭，何妨日涉。\n轻罗慢褶。\n费多少、阳和调燮。\n向晓来、露浥芳苞，一点醉红潮颊。\n双靥。\n姚黄国艳，魏紫天香，倚风羞怯。\n云鬓试插。\n引动狂蜂浪蝶。\n况东君开宴，赏心乐事，莫惜献酬频叠。\n看相将，红药翻阶，尚馀侍妾。",
        "dynasty": "宋",
        "collection_info": null
    },
    {
        "title": "杨柳枝 已谢芳华更不留",
        "author": "玉真",
        "content": "已谢芳华更不留。\n几经秋。\n故宫台榭只荒邱。\n忍回头。\n塞外风霜家万里，望中愁。\n楚魂湘血恨悠悠。\n此生休。",
        "dynasty": "宋",
        "collection_info": null
    },
    {
        "title": "忆少年 凄凉天气",
        "author": "乩仙",
        "content": "凄凉天气，凄凉院落，凄凉时候。\n孤鸿叫斜月，伴寒灯残漏。\n落尽梧桐秋影瘦。\n菱鉴古、画眉难就。\n重阳又近也，对黄花依旧。",
        "dynasty": "宋",
        "collection_info": null
    },
    {
        "title": "鹊桥仙 鸾舆初驾",
        "author": "乩仙",
        "content": "鸾舆初驾，牛车齐发，隐隐鹊桥咿轧。\n尤云殢雨正欢浓，但只怕、来朝初八。\n霞垂彩幔，月明银烛，馥郁香喷金鸭。\n年年此际一相逢，未审是、甚时结煞。",
        "dynasty": "宋",
        "collection_info": null
    },
    {
        "title": "千金意 音音音",
        "author": "琴精",
        "content": "音音音。\n音音你负心。\n你真负心。\n孤负我到如今。\n记的年时，低低唱、浅浅斟。\n一曲值千金。\n如今寂寞古墙阴。\n秋风荒草白云深。\n断桥流水何处寻。\n凄凄切切，冷冷清清，教奴怎禁。",
        "dynasty": "宋",
        "collection_info": null
    },
    {
        "title": "浣溪沙 溪雾溪烟溪景新",
        "author": "珍娘",
        "content": "溪雾溪烟溪景新。\n溶溶春水浸春云。\n碧琉璃底静无尘。\n风扬游丝随蝶翅，雨飘飞絮湿鸳唇。\n桃花片片送残春。",
        "dynasty": "宋",
        "collection_info": null
    },
    {
        "title": "青玉案 江南十月春风早",
        "author": "刘清之",
        "content": "江南十月春风早。\n见枝上、梅英小。\n爱日初升清雾晓。\n绣筵中启，星图高挂，膝下斑衣绕。\n今年献寿多欢笑。\n弄玉新将二雏好。\n此曲尊前何所祷。\n十分康乐，十分强健，一树庄椿老。",
        "dynasty": "宋",
        "collection_info": null
    },
    {
        "title": "玉交枝・忆秦娥 念谁伴、茜裙翠袖",
        "author": "刘焘",
        "content": "念谁伴、茜裙翠袖。",
        "dynasty": "宋",
        "collection_info": null
    },
    {
        "title": "失调名 映竹园啼乌",
        "author": "田为",
        "content": "映竹园啼乌。",
        "dynasty": "宋",
        "collection_info": null
    },
    {
        "title": "沁园春 自己阳生",
        "author": "崔中",
        "content": "自己阳生，正是中虚，静极动时。\n默地雷微震，冲开玉户，天心朗彻，放下帘帏。\n真火冲融，灵泉复凑，不昧谷神何险危。\n自然妙，若三川龙跃，九万鹏飞。\n中中二土成圭。\n意眷恋浓如母护儿。\n这恍惚真容，不空不色，窈冥妙象，无识无知。\n命住丹圆，全真体道，夺志精修休自迟。\n收功了，把三才全理，一贯全归。",
        "dynasty": "宋",
        "collection_info": null
    },
    {
        "title": "满庭芳 二气旋还",
        "author": "何锄翁",
        "content": "二气旋还，三宫升降，往来于是无穷。\n透关神水，铅汞过三峰。\n返复周流八脉，戊己炼、阴虎阳龙。\n凝情处，金光朗朗，身外见形容。\n灵光，真造化，天机深远，推测难通。\n算利名酒色，恰似秋风。\n大道玄炉进火，三田内养出神功。\n功成后，金书来诏，平步赴瑶宫。",
        "dynasty": "宋",
        "collection_info": null
    },
    {
        "title": "醉落魄・一斛珠 红牙板歇",
        "author": "无名氏",
        "content": "红牙板歇。\n韶声断、六么初彻。\n小槽酒滴真珠竭。\n紫玉瓯圆，浅浪泛春雪。\n香芽嫩蕊清心骨。\n醉中襟量与天阔。\n夜阑似觉归仙阙。\n走马章台，踏碎满街月。",
        "dynasty": "宋",
        "collection_info": null
    },
    {
        "title": "满江红 浪蕊浮花",
        "author": "无名氏",
        "content": "浪蕊浮花，当不住、晚风吹了。\n微雨过，池塘飞絮，一帘晴画。\n寂寂山光春似梦，依依草色熏如酒。\n近新来、怕上小红楼，凭阑眺。\n心事阻，诗情少。\n东皇去，良辰杳。\n想故园闲趣，水村烟柳。\n此日鹃声天不管，当年燕子人何有。\n叹江南、离别酒初醒，频回首。",
        "dynasty": "宋",
        "collection_info": null
    },
    {
        "title": "西江月 三级掀腾波浪",
        "author": "无名氏",
        "content": "三级掀腾波浪，一堂庆会风云。\n快乘霹雳化龙门。\n头角人中有分。\n谁状个中佳致，须还笔扫千军。\n是他画手亦通神。\n同向来春夺迅。",
        "dynasty": "宋",
        "collection_info": null
    },
    {
        "title": "西江月 身禀五行正气",
        "author": "无名氏",
        "content": "身禀五行正气，此心如鉴光明。\n不从龟鹤问年龄。\n万物有衰有盛。\n多谢道人着眼，我于身世常轻。\n任从性巧与心灵，此事从来分定。",
        "dynasty": "宋",
        "collection_info": null
    },
    {
        "title": "谒金门 真个美",
        "author": "无名氏",
        "content": "真个美。\n水墨观音难比。\n闻道观音谁不害。\n见来须顶礼。\n徐步金莲满地。\n那更兰心聪慧。\n一曲清歌离皓齿。\n梁尘飞不已。",
        "dynasty": "宋",
        "collection_info": null
    },
    {
        "title": "水龙吟 邦人前世条缘",
        "author": "无名氏",
        "content": "邦人前世条缘，福星遇得长庚李。\n光芒初照，一声霹雳，重开天地。\n试问年来，民间安枕，伊谁之赐。\n有青天白日，和风甘雨，公如父、氏如子。\n今度虎牌重到，感皇恩、欢声千里。\n衮归未晚，纱笼人物，御屏名字。\n碧嶂长春，清江不尽，棠阴堪憩。\n愿年年把酒，庆公初度，祝公千岁。",
        "dynasty": "宋",
        "collection_info": null
    },
    {
        "title": "永遇乐 个个修行",
        "author": "无名氏",
        "content": "个个修行，人人咽纳，谁悟真道。\n曲径多岐，旁门小法，误了人多少。\n容成岂是，神仙究竟，采药谩多炉灶。\n忽一朝，脱却桶底，性根坏倒。\n争如内观，无为清净，学取本来庄老。\n匹配阴阳，抽添铅汞，八卦为端表。\n人生如梦，流年似箭，回首也须闻早。\n贪迷恋，春花秋月，何时是了。",
        "dynasty": "宋",
        "collection_info": null
    },
    {
        "title": "永遇乐 万法由心",
        "author": "无名氏",
        "content": "万法由心，应观法界，一切心造。\n老子瞿昙，同归去揆，不离心是道。\n自从识得，坎离交济，炼药粗知昏晓。\n云腾雨飞，蟾宫兔走，丹阙更无烦恼。\n气中真液，液中真气，和合不多不少。\n种出黄芽，炼成赤水，龙虎交围绕。\n七返九还，工夫到后，还我旧时年少。\n待三千、功圆行满，恁时是了。",
        "dynasty": "宋",
        "collection_info": null
    },
    {
        "title": "永遇乐 学道修心",
        "author": "无名氏",
        "content": "学道修心，存神炼性，直要轻举。\n补脑还精，流水不腐，户枢终不蠹。\n日魂月魄，抟归炉鼎，真气自然流聚。\n把心猿缚住，意马追回，迥无尘虑。\n定中明有，阳龙阴火，水火透时为度。\n八段奇文，千口活法，向上有一路。\n吕公高尚，未离人世，有分也须相遇。\n约十洲三岛，骖鸾跨鹤，大家同去。",
        "dynasty": "宋",
        "collection_info": null
    },
    {
        "title": "永遇乐 养水养精",
        "author": "无名氏",
        "content": "养水养精，养神养血，先须养气。\n日月阴阳，六爻八卦，细看参同契。\n灵躯灵宝，千言万语，不过坎离两字。\n向昆仑顶上，返本还元，要明终始。\n一身虽小，如同天地，八万四千馀里。\n玄牝之门，生生万化，都在冲和内。\n此真真外，别无真谛，方信道一而已。\n异时见锺吕，如有未明，请师指示。",
        "dynasty": "宋",
        "collection_info": null
    },
    {
        "title": "渔家傲 至道不遥只在迩",
        "author": "无名氏",
        "content": "至道不遥只在迩。\n毫厘差失如千里。\n道是难来元却易。\n如相契。\n一超直入如来地。\n水火交时为既济。\n三尸六贼都回避。\n只此长生仍久视。\n身口意。\n化成一点冲和气。",
        "dynasty": "宋",
        "collection_info": null
    },
    {
        "title": "渔家傲 神是性兮气是命",
        "author": "无名氏",
        "content": "神是性兮气是命。\n神不外驰气自定。\n幸有崔公入药镜。\n如究竟。\n全真固蒂归根静。\n主客内明方外应。\n灵台粲发天光莹。\n两个壶中一片景。\n急修省。\n莫待临渴去掘井。",
        "dynasty": "宋",
        "collection_info": null
    },
    {
        "title": "渔家傲 精养灵根神守气",
        "author": "无名氏",
        "content": "精养灵根神守气。\n天然子母何曾离。\n昼夜六时长在意。\n三田内。\n温温天地中和水。\n十二楼前白雪腻。\n九宫台畔黄芽遂。\n日月山头朝上帝。\n神光起。\n腾身直出烟霄外。",
        "dynasty": "宋",
        "collection_info": null
    },
    {
        "title": "渔家傲 我有光珠无买价",
        "author": "无名氏",
        "content": "我有光珠无买价。\n光明常照芝田下。\n更没之乎并者也。\n知音寡。\n世间谁是能行者。\n一万精光浑守舍。\n四百四病都齐罢。\n透出火龙归造化。\n回仙驾。\n更无一点尘随马。",
        "dynasty": "宋",
        "collection_info": null
    },
    {
        "title": "促拍满路花 抱元能守一",
        "author": "无名氏",
        "content": "抱元能守一，四大自轻安。\n心中须返照，几曾闲。\n金乌衔耀，飞入烂银盘。\n心心心是道，只在心心，更于何处求仙。\n又何须衣冕，燕处欲超然。\n荣华能几日，便凋残。\n修真甚易，积行累功难。\n劝君强为善，五浊三途，便为云岛神山。",
        "dynasty": "宋",
        "collection_info": null
    },
    {
        "title": "促拍满路花 人能常清静",
        "author": "无名氏",
        "content": "人能常清静，天涤悉皆归。\n一真含众妙，入希夷。\n昭文不会，气候有成亏。\n妄心寂灭尽，困睡饥餐，更无作用施为。\n自然，炉鼎就，光彩透帘帏。\n玉池神水涌，上生肥。\n如人饮水，冷暖自家知。\n自家性命事，自家了得，自家性命便宜。",
        "dynasty": "宋",
        "collection_info": null
    },
    {
        "title": "促拍满路花 若论修养事",
        "author": "无名氏",
        "content": "若论修养事，知有几多门。\n谛当归宿处，是灵根。\n至真至道，简易合干坤。\n坎离并水火，止是筌蹄，粹然一点长存。\n个中如荐得，悟了五千言。\n金晶飞肘后，透昆仑。\n清江九曲，一棹破烟昏。\n水击三千里，九万鹏程，化成元是冥鲲。",
        "dynasty": "宋",
        "collection_info": null
    },
    {
        "title": "沁园春 一粒金丹",
        "author": "衣白山人",
        "content": "一粒金丹，大如黍米，定中降胎。\n运阴阳根本，东龙西虎，结凝金水，择地深栽。\n九载无亏，三田功满，卦气周圆炉鼎开。\n偷元化，用自然宗祖，全在灵台。\n真才。\n休恋尘埃。\n况颖悟明堂婴未孩。\n幸淮滨相遇，灵丹付了，亲留玄旨，期进仙阶。\n此去何时，水云高会，更上烟霞岐路哉。\n人间世，任王侯贵显，同委蒿莱。",
        "dynasty": "宋",
        "collection_info": null
    },
    {
        "title": "失调名 鼎里坎离",
        "author": "吕岩",
        "content": "鼎里坎离，壶中天地，满怀风月，一吸虚空。\n尘寰里，何人识我，开口问鸿蒙。\n云中。\n三弄笛，岳阳楼外，天远霞红。\n笑骑黄鹤，暂过海陵东。\n拂袖呵呵归去，銮和玉佩，风响乔松。\n君若要，知吾踪迹，试与问仙翁。",
        "dynasty": "宋",
        "collection_info": null
    },
    {
        "title": "西江月 葆炼中分相火",
        "author": "吕岩",
        "content": "葆炼中分相火，行持外借方鞋。\n清虚爽彻御□□。\n□□□□□□。\n□□□□□□，□□灵宝为胎。\n十分无极至真来。\n恍惚芝骈羽盖。",
        "dynasty": "宋",
        "collection_info": null
    },
    {
        "title": "西江月 一日清欢何往",
        "author": "吕岩",
        "content": "一日清欢何往，十年旧事重拈。\n细风斜日到江南。\n春满平湖潋滟。\n黄简手题龙篆，绿舆前控鸾骖。\n玉清真軿署仙衔。\n列职灵台书监。",
        "dynasty": "宋",
        "collection_info": null
    },
    {
        "title": "霜天晓角 干坤未裂",
        "author": "吕岩",
        "content": "干坤未裂。\n有物如何别。\n解把鸿蒙擘破，说不知、知不说。\n妙诀。\n真难彻。\n知音世所绝。\n要识阴阳颠倒，月中日、日中月。",
        "dynasty": "宋",
        "collection_info": null
    },
    {
        "title": "贺新郎 旧事凭谁诉",
        "author": "熊禾",
        "content": "旧事凭谁诉。\n记锦宫、初试浓妆，前身天女。\n玉辇行春娇侍夜，浴殿温泉轻注。\n一点点、猩红啼吐。\n绣屋篝香春睡足，细温存，怕遣惊风雨。\n春孟散，暗凝伫。\n韶华寂寞今何许。\n想故宫、柳亦凝愁，倚栏停舞。\n欲趁啼鹃归月下，可奈川回山阻。\n倩万里、鹄来衔子。\n工部无诗虽结恨，道无香、更恨痴人语。\n拌绝艳，付黄土。",
        "dynasty": "宋",
        "collection_info": null
    },
    {
        "title": "临江仙 清润奇峰名韫玉",
        "author": "李之仪",
        "content": "清润奇峰名韫玉，温其质并琼瑶。\n中分瀑布写云涛。\n双峦呈翠色，气象两相高。\n珍重幽人诚好事，绿窗聊助风骚。\n寄言俗客莫相嘲。\n物轻人意重，千里赠鹅毛。",
        "dynasty": "宋",
        "collection_info": null
    },
    {
        "title": "点绛唇 匀妆了",
        "author": "李之仪",
        "content": "匀妆了。\n背人微笑。\n风入玲珑罩。",
        "dynasty": "宋",
        "collection_info": null
    },
    {
        "title": "水调歌头 何处难忘酒",
        "author": "叶梦得",
        "content": "何处难忘酒，朱夏日偏长。\n湖山地胜潇湘，十里芰荷香。\n柳外新蝉惊晚，楼上疏帘垂翠，簟枕晚生凉。\n纨扇摇霜月，曲水泛流觞。\n流年去，今古梦，几千场。\n虚名浮利，输却几许好时光。\n幸有碧云深处，存取朱颜绿鬓，流落又何妨。\n莫厌人世间，频入醉中乡。\n蔺卿全璧我蹉跎。",
        "dynasty": "宋",
        "collection_info": null
    },
    {
        "title": "失调名 屋角数声鸦噪柳",
        "author": "黄庭坚",
        "content": "屋角数声鸦噪柳。",
        "dynasty": "宋",
        "collection_info": null
    },
    {
        "title": "失调名 旧家杨柳依依绿",
        "author": "黄庭坚",
        "content": "旧家杨柳依依绿，长锁春来庭院。",
        "dynasty": "宋",
        "collection_info": null
    },
    {
        "title": "菩萨蛮 轻风袅断沈烟炷",
        "author": "黄庭坚",
        "content": "轻风袅断沈烟炷。\n霏微尽日寒塘雨。\n残绣没心情。\n鸟啼花外声。\n离愁难自制。\n年少乖盟誓。\n寂寞掩朱门。\n罗衣空泪痕。",
        "dynasty": "宋",
        "collection_info": null
    },
    {
        "title": "渔家傲 荡漾生涯身已老",
        "author": "黄庭坚",
        "content": "荡漾生涯身已老。\n短蓑箬笠扁舟小。\n深入水云人不到。\n吟复笑。\n一轮明月长相照。\n谁谓阿师来问道。\n一桡直与传心要。\n船子踏翻才是了。\n波渺渺。\n长鲸万古无人钓。",
        "dynasty": "宋",
        "collection_info": null
    },
    {
        "title": "南乡子 落帽晚风回",
        "author": "黄叔达",
        "content": "落帽晚风回。\n又报黄花一番开。\n扶杖老人心未老，堪咍。\n漫有才情付与谁。\n芳意正徘徊。\n传与西风且慢吹。\n明日馀尊还共倒，重来。\n未必秋香一夜衰。",
        "dynasty": "宋",
        "collection_info": null
    },
    {
        "title": "惜花容 少年看花双鬓绿",
        "author": "盼盼",
        "content": "少年看花双鬓绿。\n走马章台管弦逐。\n而今老更惜花深，终日看花看不足。\n坐中美女颜如玉。\n为我一歌金缕曲。\n归时压得帽檐敧，头上春风红蔌蔌。",
        "dynasty": "宋",
        "collection_info": null
    },
    {
        "title": "绿头鸭・多丽 锦堂深",
        "author": "晁端礼",
        "content": "锦堂深，兽炉轻喷沈烟。\n紫檀槽、金泥花面，美人斜抱当筵。\n挂罗绶、素肌莹玉，近鸾翅、云鬓梳蝉。\n玉笋轻拢，龙香细抹，凤凰飞出四条弦。\n碎牙板、烦襟消尽，秋气满庭轩。\n今宵月，依稀向人，欲斗婵娟。\n变新声、能翻往事，眼前风景依然。\n路漫漫、汉妃出塞，夜悄悄、商妇移船。\n马上愁思，江边怨感，分明都向曲中传。\n困无力、劝人金盏，须要倒垂莲。\n拼沈醉，身世恍然，一梦游仙。",
        "dynasty": "宋",
        "collection_info": null
    },
    {
        "title": "绿头鸭・多丽 晚云收",
        "author": "晁端礼",
        "content": "晚云收，淡天一片琉璃。\n烂银盘、来从海底，皓色千里澄辉。\n莹无尘、素娥淡伫，静可数、丹桂参差。\n玉露初零，金风未凛，一年无似此佳时。\n露坐久，疏莹时度，乌鹊正南飞。\n瑶台冷，栏干凭暖，玉下迟迟。\n念佳人，音尘别后，对此应解相思。\n最关情、漏声正永，暗断肠、花影偷移。\n料得来宵，清光未减，阴晴天气又争知。\n共凝恋、如今别后，还是隔年期。\n人强健，清尊素影，长愿相随。",
        "dynasty": "宋",
        "collection_info": null
    },
    {
        "title": "望海潮 高阳方面",
        "author": "晁端礼",
        "content": "高阳方面，河间都会，三关地最称雄。\n粉堞万层，金城百雉，楼横一带长虹。\n烟素敛晴空。\n正望迷平野，目断飞鸿。\n易水风烟，范阳山色有无中。\n安边暂倚元戎。\n看纶巾对酒，羽扇摇风。\n金勒少年，吴钩壮士，宁论卫霍前功。\n乃眷在清衷。\n恐凤池虚久，归去匆匆。\n幸有佳人锦瑟，玉笋且轻拢。",
        "dynasty": "宋",
        "collection_info": null
    },
    {
        "title": "水龙吟 夜来深雪前村路",
        "author": "晁端礼",
        "content": "夜来深雪前村路，应是早梅初绽。\n故人赠我，江头春信，南枝向暖。\n疏影横斜，暗香浮动，月明溪浅。\n向亭边驿畔，行人立马，频回首、空肠断。\n别有玉溪仙馆。\n寿阳人、初匀妆面。\n天教占了，百花头上，和羹未晚。\n最是关情处，高楼上、一声羌管。\n仗谁人向道，何如留取，倚朱栏看。",
        "dynasty": "宋",
        "collection_info": null
    },
    {
        "title": "水龙吟 岭梅香雪飘零尽",
        "author": "晁端礼",
        "content": "岭梅香雪飘零尽，繁杏枝头犹未。\n小桃一种，妖娆偏占，春工用意。\n微喷丹砂，半含朝露，粉墙低倚。\n似谁家丱女，娇痴怨别，空凝睇、东风里。\n好是佳人半醉。\n近横波、一枝争媚。\n元都观里，武陵溪上，空随流水。\n惆怅如红雨，风不定、五更天气。\n念当年门里，如今陌上，洒离人泪。",
        "dynasty": "宋",
        "collection_info": null
    },
    {
        "title": "水龙吟 小桃零落春将半",
        "author": "晁端礼",
        "content": "小桃零落春将半。\n双燕却来池馆。\n名园相倚，初开繁杏，一枝遥见。\n竹外斜穿，柳间深映，粉愁香怨。\n任红敧宋玉，墙头千里，曾牵惹、人肠断。\n常记山城斜路，喷清香、日迟风暖。\n春阴挫后，马前惆怅，满枝红浅。\n深院帘垂雨，愁人处、碎红千片。\n料明年更发，多应更好，约邻翁看。",
        "dynasty": "宋",
        "collection_info": null
    },
    {
        "title": "水龙吟 倦游京洛风尘",
        "author": "晁端礼",
        "content": "倦游京洛风尘，夜来病酒无人问。\n九衢雪小，千门月淡，元宵灯近。\n香散眉梢，冻消池面，一番春信。\n记南楼醉里，西城宴阙，都不管、人春困。\n屈指流年未几，早人惊、潘郎双鬓。\n当时体态，如今情绪，多应瘦损。\n马上墙头，纵教瞥见，也难相认。\n凭栏干，但有盈盈泪眼，把罗襟搵。",
        "dynasty": "宋",
        "collection_info": null
    },
    {
        "title": "上林春・一落萦 霖雨成功",
        "author": "晁端礼",
        "content": "霖雨成功，堂称继美，旧说安阳家世。\n峻岳降神，长庚应梦，佳辰况当秋霁。\n玉函金篆，帝锡与、寿眉齯齿。\n向清时、便告老，尽取貂蝉轻弃。\n把朝庭旧勋屈指。\n有谁人似此，能全终始。\n谤书顿释，先芬未泯，君王自为知己。\n看花临水。\n算已号、醉吟居士。\n奈苍生，尚满望、谢公重起。",
        "dynasty": "宋",
        "collection_info": null
    },
    {
        "title": "上林春・一落萦 伊洛清波",
        "author": "晁端礼",
        "content": "伊洛清波，嵩山秀色，共与皇家为瑞。\n挺生异质，亲逢盛旦，簪缨旧传家世。\n雁炉烟里，罩一段、照人清气。\n灿金章、映紫绶，自是真官标致。\n把朝廷缙绅屈指。\n有谁人似得，多才多艺。\n片言悟主，封侯赐璧，君王自为知己。\n暂来卧治。\n况廊庙、正多虚位。\n看登庸，辅圣主、万年康济。",
        "dynasty": "宋",
        "collection_info": null
    },
    {
        "title": "满庭芳 天与疏慵",
        "author": "晁端礼",
        "content": "天与疏慵，人怜憔悴，分甘抛弃簪缨。\n有时乘兴，波上叶舟轻。\n十里横塘过雨，荷香细、苹末风清。\n真如画，残霞淡日，偏向柳梢明。\n凝情。\n尘网外，鲈鱼旋鲙。\n芳酒深倾。\n又算来、何须身后浮名。\n无限沧浪好景，蓑笠下、且遣馀生。\n长歌去，机心尽矣，鸥鹭莫相惊。",
        "dynasty": "宋",
        "collection_info": null
    },
    {
        "title": "满庭芳 绿绕群峰",
        "author": "晁端礼",
        "content": "绿绕群峰，红摇千柄，夜来暑雨初收。\n共君乘兴，轻舸信悠悠。\n且尽一尊别酒，荷香里、满酌轻讴。\n明朝去，征帆夜落，何处好汀洲。\n风流。\n吾小阮，朝辞东观，夕向南州。\n况圣时、争教贾傅淹留。\n若过寻阳亭上，琵琶泪、莫洒清秋。\n堤边柳，从今爱惜，留待系归舟。",
        "dynasty": "宋",
        "collection_info": null
    },
    {
        "title": "满庭芳 北渚澄兰",
        "author": "晁端礼",
        "content": "北渚澄兰，南山凝翠，望中浑似仙乡。\n万家烟霭，朱户锁垂杨。\n好是飞泉漱玉，回环遍、小曲深坊。\n西风里，芙蕖带雨，飘散满城香。\n微凉。\n湖上好，桥虹倒影，月练飞光。\n命玳簪促席，云鬓分行。\n谁似风流太守，端解道、春草池塘。\n须留恋，神京纵好，此地也难忘。",
        "dynasty": "宋",
        "collection_info": null
    },
    {
        "title": "满庭芳 雪满貂裘",
        "author": "晁端礼",
        "content": "雪满貂裘，风摇金辔，笑看锦带吴钩。\n照人清鬓，年少定封侯。\n此去马啼何处，山万叠、济水南州。\n君知否，卢郎未老，曾是恣狂游。\n风流。\n佳丽地，十年屈指，一梦回头。\n最难忘，西湖北渚澄秋。\n玉砌雕栏好在，桃共李、能忆人不。\n衰翁也，多情为我，将恨寄红楼。",
        "dynasty": "宋",
        "collection_info": null
    },
    {
        "title": "满庭芳 浅约鸦黄",
        "author": "晁端礼",
        "content": "浅约鸦黄，轻匀螺黛，故教取次梳妆。\n减轻琶面，新样小鸾凰。\n每为花娇玉嫩，容对客、斜倚银床。\n春来病，兰熏半歇，一管舞衣裳。\n悲凉。\n人事改，三春秾艳，一夜繁霜。\n似人归洛浦，云散高唐。\n痛念你、平生分际，辜负我、临老风光。\n罗裙在，凭谁为我，求取返魂香。",
        "dynasty": "宋",
        "collection_info": null
    },
    {
        "title": "雨中花・夜行船 倦贰文昌",
        "author": "晁端礼",
        "content": "倦贰文昌，乐请左符，双旌去指东藩。\n有腰金新宠，昼锦荣观。\n独步文章，家传素业，世宝青毡。\n动欢声和气，里巷初惊，侍从衣冠。\n朱门映柳，绮窗临水，盛游应记当年。\n端解道、香留罗袜，墨在蛮笺。\n惆怅江边侧帽，寻似花底遗鞭。\n不如沈醉，莫思身外，且斗樽前。",
        "dynasty": "宋",
        "collection_info": null
    },
    {
        "title": "雨中花・夜行船 豆蔻梢头",
        "author": "晁端礼",
        "content": "豆蔻梢头，鸳鸯帐里，扬州一梦初惊。\n忆当时相见，双眼偏明。\n南浦绿波，西城杨柳，痛悔多情。\n望征鞍不见，况是并州，自古高城。\n几多映月凭肩私语，傍花和泪深盟。\n争信道、三年虚负，一事无成。\n瑶佩空传好好，秦筝闻说琼琼。\n此心在了，半边明镜，终遇今生。",
        "dynasty": "宋",
        "collection_info": null
    },
    {
        "title": "雨中花・夜行船 流水知音",
        "author": "晁端礼",
        "content": "流水知音，轻裘共敝，相逢才换星霜。\n多少风亭棋酒，画阁丝簧。\n纤指声犹馀响，红粉泪已成行。\n怅绿波浦上，芳草堤边，又整归航。\n新移槛竹，手种庭花，未容烂熳飞觞。\n归去也、重趋丹禁，密侍清光。\n醉帽斜萦御柳，朝衣浓惹天香。\n帝城春好，多应不念，水郭渔乡。",
        "dynasty": "宋",
        "collection_info": null
    },
    {
        "title": "玉楼宴 记红颜日、向瑶阶",
        "author": "晁端礼",
        "content": "记红颜日、向瑶阶，得俊饮、散蓬壶。\n绣鞍纵骄马，故坠鞭柳径，缓辔花衢。\n斗帐兰釭曲，曾是振、声名上都。\n醉倒旗亭，更深未归，笑倩人扶。\n光阴到今二纪，算难寻前好，懒访仙居。\n近来似闻道，向雾关云洞，自乐清虚。\n月帔与星冠，不念我、华鬚皓鬓。\n纵教重有相逢，似得旧时无。",
        "dynasty": "宋",
        "collection_info": null
    },
    {
        "title": "醉蓬莱 正中秋初过",
        "author": "晁端礼",
        "content": "正中秋初过，淡碧云容，嫩凉天气。\n紫府真仙，暂谪居尘世。\n慕道高情，照人清骨，是寿星标致。\n德在民心，勋藏帝室，清芬相继。\n庭有芝兰，世调鼎鼐，晋美乌衣，汉称韦氏。\n未必当时，解功成身退。\n天下苍生，未知此意，望谢公重起。\n善颂阴资，何须更觅，西山灵剂。",
        "dynasty": "宋",
        "collection_info": null
    },
    {
        "title": "醉蓬莱 看梅梢初动",
        "author": "晁端礼",
        "content": "看梅梢初动，池面冰澌，小春时候。\n当日生贤，庆黄家忠厚。\n龙种殊常，照人眉宇，似汝阳端秀。\n世取贤科，胪传圣语，增光华胃。\n天汉灵源，最为亲近，茅土真封，旧相传授。\n开府新恩，拜除书非久。\n鸣佩拖绅，曳香摇翠，向画堂称寿。\n物外光阴，樽前笑语，年年依旧。",
        "dynasty": "宋",
        "collection_info": null
    },
    {
        "title": "醉蓬莱 乍酒醒孤馆",
        "author": "晁端礼",
        "content": "乍酒醒孤馆，梦断幽窗，嫩凉天气。\n潇洒情怀，想乡关迢递。\n一枕清风，半帘残月，是闷人滋味。\n南浦离多，东阳带缓，新来憔悴。\n因念当时，乱花深径，画楫环溪，屡陪欢醉。\n踪迹飘流，顿相望千里。\n水远山高，雁沈鱼阻，奈信音难寄。\n吟社阑珊，酒徒零落，重寻无计。",
        "dynasty": "宋",
        "collection_info": null
    },
    {
        "title": "金人捧露盘 天锡禹圭尧瑞",
        "author": "晁端礼",
        "content": "天锡禹圭尧瑞，君王受厘，未央宫殿。\n三五庆元宵，扫春寒、花外蕙风轻扇。\n龙阙前瞻，凤楼背耸，中有鳌峰见。\n渐紫宙、星河晚。\n放桂华浮动，金莲开遍。\n御帘卷。\n须臾万乐喧天，群仙扶辇。\n云间，都人望天表，正仙葩竞插，异香飘散。\n春宵苦长短。\n指花阴，愁听漏传银箭。\n京国繁华，太平盛事，野老何因见。\n但时效华封祝，愿岁岁闻道，金舆游宴。\n暗魂断。\n天涯望极长安远。",
        "dynasty": "宋",
        "collection_info": null
    },
    {
        "title": "玉女摇仙佩 宫梅弄粉",
        "author": "晁端礼",
        "content": "宫梅弄粉，御柳摇金，又喜皇州春早。\n盛世生贤，真仙应运，当日来从三岛。\n车马喧青晓。\n看千锺赐饮，中人传诏。\n最好是、芝兰并砌，鸣佩腰金，彩衣相照。\n炉烟袅。\n高堂半卷珠帘，神仙飘缈。\n须信槐庭荫美，凤沼波澄，屈指十年三到。\n九叙重歌，元圭再锡，已把成功来告。\n四海瞻仪表。\n庆君臣会集，诗符天保。\n况自有、仙风道骨，玉函金篆，阴功须报。\n方知道。\n八千岁月椿难老。",
        "dynasty": "宋",
        "collection_info": null
    },
    {
        "title": "蓦山溪 轻衫短帽",
        "author": "晁端礼",
        "content": "轻衫短帽，重入长安道。\n屈指十年中，一回来、一回渐老。\n朋游在否，落托更能无，朱弦悄。\n知音少。\n拨断相思调。\n花边柳外，潇洒愁重到。\n深院锁春风，悄无人、桃花自笑。\n金钗一股，拟欲问音尘，天杳杳。\n波渺渺。\n何处寻蓬岛。",
        "dynasty": "宋",
        "collection_info": null
    },
    {
        "title": "蓦山溪 栏干十二",
        "author": "晁端礼",
        "content": "栏干十二，倚遍还重倚。\n一曲一般愁，对芳草、伤春千里。\n绮窗深处，还解忆人无，碧云辞，红叶字。\n曾仗东风寄。\n缭墙深院，无路通深意。\n纵使得新声，又争知、相如名字。\n从来风韵，潇洒不禁愁，拈梨花，看菊蕊。\n应也成憔悴。",
        "dynasty": "宋",
        "collection_info": null
    },
    {
        "title": "蓦山溪 广寒宫殿",
        "author": "晁端礼",
        "content": "广寒宫殿，千里同云晓。\n飞雪满空来，翦云英、群仙齐到。\n乱飘僧舍，密处洒歌楼，闲日少。\n风光好。\n且共宾朋笑。\n华堂深处，满满觥船掉。\n梅蕊拆来看，已偷得、春风些小。\n绮罗香暖，不怕卷珠帘，沈醉了。\n樽前倒。\n红袖休来叫。",
        "dynasty": "宋",
        "collection_info": null
    },
    {
        "title": "蓦山溪 春来心事",
        "author": "晁端礼",
        "content": "春来心事，分付千锺酒。\n午醉梦还醒，两眉愁、才消又有。\n天涯远梦，归路日中迷，楚云深，孤馆静，潇洒梨花手。\n回文歌罢，幽恨新兼旧。\n帘影卷斜阳，乱红飞、风摇暮柳。\n独携此意，和泪上层楼，尽平芜，穷远目，认断千山首。",
        "dynasty": "宋",
        "collection_info": null
    },
    {
        "title": "喜迁莺 嫩柳初摇翠",
        "author": "晁端礼",
        "content": "嫩柳初摇翠。\n怪朝来早有，飞花零坠。\n洞门斜开，珠帘初卷，惊起谢娘吟缀。\n蕊珠宫殿晓，谁乱把、云英揉碎。\n气候晚，被寒风卷渡，龙沙千里。\n沈醉。\n深院里。\n粉面照人，疑是瑶池会。\n润拂炉烟，寒欺酒力，低压管弦声沸。\n艳阳过半也，应是好、郊原新霁。\n待更与上层楼，遍倚栏干十二。",
        "dynasty": "宋",
        "collection_info": null
    },
    {
        "title": "喜迁莺 伫立蘅皋暮",
        "author": "晁端礼",
        "content": "伫立蘅皋暮，冻云乍敛，霜飙微列。\n怅饮杯深，阳关声苦，愁见画船催发。\n夜来红泪烛，还解惜、王孙轻别。\n怅望处，乍金丝冷落，兰熏销歇。\n闻说。\n归兴切。\n华鬓未生，得意浓时节。\n画楫门开，斑衣追逐，晓日凤凰双阙。\n帝城春信早，随处有、江梅攀折。\n烂熳赏，也多应忘了，东堂风月。",
        "dynasty": "宋",
        "collection_info": null
    },
    {
        "title": "喜迁莺 清和时序",
        "author": "晁端礼",
        "content": "清和时序。\n望桂影渐生，熏风微度。\n挺秀金芝，传芳玉叶，天上瑞麟重睹，竞爽谢庭兰玉，信美西壅鸳鸯。\n庆门里，把丹枝争折，青云平步。\n声誉。\n喧盛世，人咏少年，古锦囊中句。\n艺祖诸孙，宗王贤子，偏爱汝阳眉宇。\n画堂令辰称寿，愿与冈陵同固。\n更看取，继汧公勋业，东平茅土。",
        "dynasty": "宋",
        "collection_info": null
    },
    {
        "title": "沁园春 络纬催凉",
        "author": "晁端礼",
        "content": "络纬催凉，断虹收雨，庭梧报秋。\n绕郡城、千顷烟波绿，正鱼肥酒美，名冠东州。\n芰荷风细，蒹葭烟淡，宛在潇湘南岸头。\n凝望处，似桃源洞口，初泛兰舟。\n贤侯。\n酝藉风流。\n向庭讼闲时多宴游。\n有信陵家世，梁园客右，才华高掩，沈谢何刘。\n政声朝奏，除书夕至，即看归趋丹凤楼。\n须眷恋，况新堂莹澈，好共迟留。",
        "dynasty": "宋",
        "collection_info": null
    },
    {
        "title": "水调歌头 忆昔红颜日",
        "author": "晁端礼",
        "content": "忆昔红颜日，金玉等泥沙。\n青楼紫陌，惟解惜月与贪花。\n谁信如今憔悴，尘暗金徽玉轸，藓污匣中蛇。\n一事都无就，双鬓只堪嗟。\n恨无情，乌与兔，送年华。\n不如归去，无限云水好生涯。\n未用轻蓑短棹，犹有青鞋黄帽，行处即吾家。\n回首人间世，幽意在青霞。",
        "dynasty": "宋",
        "collection_info": null
    },
    {
        "title": "金盏倒垂莲 流水漂花",
        "author": "晁端礼",
        "content": "流水漂花，记同寻阆苑，曾宴桃源。\n痛饮狂歌，金盏倒垂莲。\n未省负、佳时良夜，烂游风月三年。\n别后空报瑶琴，谁听朱弦。\n风流少年儒将，有威名震虏，谈笑安边。\n寄我新诗，何事赋归田。\n想歌酒、情怀如旧，后房应也依然。\n此外莫问升沈，且斗樽前。",
        "dynasty": "宋",
        "collection_info": null
    },
    {
        "title": "百宝装・新燕过妆楼 枫叶初丹",
        "author": "晁端礼",
        "content": "枫叶初丹，苹花渐老，蘅皋谁系扁舟。\n故人思我，征棹少淹留。\n一尊潋滟西风里，共醉倒、同销万古愁。\n况今宵自有，明月照人，逼近中秋。\n常爱短李家声，金闺彦士，才高沈谢何刘。\n片帆初卷，歌吹是扬州。\n此心自难拘形役，恨未能、相从烂熳游。\n酒醒时，路遥人远，为我频上高楼。",
        "dynasty": "宋",
        "collection_info": null
    },
    {
        "title": "玉胡蝶・玉蝴蝶 淡淡春阳天气",
        "author": "晁端礼",
        "content": "淡淡春阳天气，夜来一霎，微雨初晴。\n向暖犹寒，时候又是清明。\n乱沾衣、桃花雨闹，微弄袖、杨柳风轻。\n晓莺声。\n唤回幽梦，犹困春酲。\n牵萦。\n伤春怀抱，东郊烟暖，南浦波平。\n况有良朋，载酒同放彩舟行。\n劝人归、啼禽有意，催棹去、烟水无情。\n黯销凝。\n暮云回首，何处高城。",
        "dynasty": "宋",
        "collection_info": null
    },
    {
        "title": "木兰花・玉楼春 苦春宵漏短",
        "author": "晁端礼",
        "content": "苦春宵漏短，梦回晚、酒醒迟。\n正小雨初收，馀寒未放，怯试单衣。\n娇痴。\n最尤殢处，被罗襟、印了宿妆眉。\n潇洒春工斗巧，算来不在花枝。\n芳菲。\n正好踏春，携素手、暂分飞。\n料恨月愁花，多应瘦损，风柳腰肢。\n归期。\n况春未老，过南园、尚及牡丹时。\n拼却栏边醉倒，共伊插满头归。",
        "dynasty": "宋",
        "collection_info": null
    },
    {
        "title": "金盏子 断魂凝睇",
        "author": "晁端礼",
        "content": "断魂凝睇。\n望故国迢迢，倦摇征辔。\n恨满西风，有千里云山，万重烟水。\n遥夜枕冷衾寒，数更筹无寐。\n想伊家、应也背着孤灯，暗弹珠泪。\n屈指。\n重算归期，知他是何时见去里。\n翻思绣阁旧时，无一事，只管爱争闲气。\n及至恁地单栖，却千般追悔。\n从今后，彼此记取，厌厌况味。",
        "dynasty": "宋",
        "collection_info": null
    },
    {
        "title": "洞仙歌 年时此际",
        "author": "晁端礼",
        "content": "年时此际，向扁舟同载。\n风送征帆暮天外。\n对沙汀宿鹭，与波上轻鸥，双双处，相唤相呼自在。\n如今重整棹，烟景依然，谁念轻分绣罗带。\n向蓬窗独坐，不觉徊徨，鸥与鹭、想一齐惊怪。\n怎生得、今宵梦还家，又譬如秉烛，夜阑相对。",
        "dynasty": "宋",
        "collection_info": null
    },
    {
        "title": "安公子 帝里重阳好",
        "author": "晁端礼",
        "content": "帝里重阳好。\n又对短发来吹帽。\n满目风光还似旧，奈樽前人老。\n暗忆当年，伴侣同倾倒。\n夸俊游、争买千金笑。\n到如今憔悴，恰似华胥一觉。\n此恨何时了。\n旧游屈指愁重到。\n小曲深坊闲信马，掩朱扉悄悄。\n怎得个多情，为我传音耗。\n但向伊、耳边轻轻道。\n道近来应是，望了卢郎年少。",
        "dynasty": "宋",
        "collection_info": null
    },
    {
        "title": "庆寿光 丹扆疏恩",
        "author": "晁端礼",
        "content": "丹扆疏恩，庆闱受命，圣朝广孝非常。\n大邑高封，名兼寿考辉光。\n闾巷相传盛事，焕丝五色成章。\n崇新栋，天语荣夸，共瞻积善华堂。\n灵龟荐祉，紫鸾称寿，千锺泛酒，百和焚香。\n况有新教歌舞，妙选丝篁。\n馀庆从今沓至，看儿孙、朱紫成行。\n闻说道，贤得阴功，姓名仍在仙乡。",
        "dynasty": "宋",
        "collection_info": null
    },
    {
        "title": "黄鹂绕碧树 鸳瓦霜轻",
        "author": "晁端礼",
        "content": "鸳瓦霜轻，玳帘风细，高门瑞气非烟。\n积厚源深，有长庚应梦，乔岳生贤。\n妙龄秀发，庆谢庭、兰玉争妍。\n名动缙绅，况文章政术，俱是家传。\n别有阴功厚德，向东州、治狱平反。\n玉函高篆，仙风道骨，锡与长年。\n最好素秋新霁，对画堂、高启宾筵。\n何妨纵乐笙歌，剩举觥船。",
        "dynasty": "宋",
        "collection_info": null
    },
    {
        "title": "永遇乐 龙阁先芬",
        "author": "晁端礼",
        "content": "龙阁先芬，凤毛荣继，当世英妙。\n峻岳储灵，长庚应梦，还庆佳辰到。\n黄花浥露，碧瓦凝霜，香馥郡齐清晓。\n忆当年、青云平步，共喜骤跻华要。\n阴功厚德，玉符金篆，锡与世间难老。\n注意方浓，分符屡请，雅志人应少。\n棠阴无讼，乐府新教，正醉山频倒。\n有谁莱衣游戏，萱堂寿考。",
        "dynasty": "宋",
        "collection_info": null
    },
    {
        "title": "满江红 五两风轻",
        "author": "晁端礼",
        "content": "五两风轻，移舟向、斜阳岛外。\n最好是、潇湘烟景，自然心会。\n倒影芙蓉明镜底，更折花嗅西风里。\n待问君、明日向何州，东南指。\n人生事，谁如意。\n剩拼取，尊前醉。\n想升沈有命，去来非己。\n菊老松深三径在，田园已有归来计。\n问甚时、重此望归舟，远相对。",
        "dynasty": "宋",
        "collection_info": null
    },
    {
        "title": "春晴 燕子来时",
        "author": "晁端礼",
        "content": "燕子来时，清明过了，桃花乱飘红雨。\n倦客凄凉，千里云山将暮。\n泪眸回望，人在玉楼深处。\n向此多应念远，凭栏无语。\n芳菲可惜轻负。\n空鞭弄游丝，帽冲飞絮。\n恨满东风，谁识此时情绪。\n数声啼鸟，劝我不如归去。\n纵写香笺，仗谁寄与。",
        "dynasty": "宋",
        "collection_info": null
    },
    {
        "title": "河满子 满浦亭前杨柳",
        "author": "晁端礼",
        "content": "满浦亭前杨柳，一年两度攀条。\n瞬息光阴都几许，离情常是迢迢。\n须信沈腰易瘦，争教潘鬓相饶。\n不忍重寻香径，还来独立溪桥。\n唯有无情东去水，来时曾傍兰桡。\n今夜欲求好梦，望中莫遣魂销。",
        "dynasty": "宋",
        "collection_info": null
    },
    {
        "title": "醉桃源・阮郎归 又是青春将暮",
        "author": "晁端礼",
        "content": "又是青春将暮。\n望极桃溪归路。\n洞户悄无人，空锁一庭红雨。\n凝伫。\n凝伫。\n人面不知何处。",
        "dynasty": "宋",
        "collection_info": null
    },
    {
        "title": "一丛花 谪仙海上驾鲸鱼",
        "author": "晁端礼",
        "content": "谪仙海上驾鲸鱼。\n谈笑下蓬壶。\n神寒骨重真男子，是我家、千里龙驹。\n经纶器业，文章光焰，流辈更谁如。\n渊明元与世情疏。\n松菊爱吾庐。\n他年定契非熊卜，也未应、鹤发樵渔。\n手栽露桃，亲移云杏，真是种星榆。",
        "dynasty": "宋",
        "collection_info": null
    },
    {
        "title": "感皇恩 蜀锦满林花",
        "author": "晁端礼",
        "content": "蜀锦满林花，三年重到。\n应被花枝笑人老。\n半开微谢，占得几多时好。\n便须拼痛饮、花前倒。\n醉中但记，红围绿绕。\n人面花光斗相照。\n缭墙重院，爱惜遮藏须早。\n免如攀折柳，临官道。",
        "dynasty": "宋",
        "collection_info": null
    },
    {
        "title": "御街行 柳条弄色梅飘粉",
        "author": "晁端礼",
        "content": "柳条弄色梅飘粉。\n还是元宵近。\n小楼深巷月胧明，记得恁时风景。\n庭花影转，珠帘人静，依旧厌厌闷。\n如今对酒翻成恨。\n春瘦罗衣褪。\n王孙何处草萋萋，辜负小欢幽兴。\n谁知此际，有人灯下，偷把归期问。",
        "dynasty": "宋",
        "collection_info": null
    },
    {
        "title": "踏莎行 萱草栏干",
        "author": "晁端礼",
        "content": "萱草栏干，榴花庭院。\n悄无人语重帘卷。\n屏山掩梦不多时，斜风雨细江南岸。\n昼漏初传，林莺百啭。\n日长暗记残香篆。\n洞房消息有谁知，几回欲问梁间燕。",
        "dynasty": "宋",
        "collection_info": null
    },
    {
        "title": "踏莎行 柳暗重门",
        "author": "晁端礼",
        "content": "柳暗重门，花深小院。\n盆池昨夜新荷卷。\n银床斜倚小屏风，吴波澄淡春山远。\n纨扇风轻，熏炉烟断。\n日高睡起眉山浅。\n尘侵鸾镜懒匀妆，谁人与整钗头燕。",
        "dynasty": "宋",
        "collection_info": null
    },
    {
        "title": "踏莎行 衰柳残荷",
        "author": "晁端礼",
        "content": "衰柳残荷，长山远水。\n扁舟荡漾烟波里。\n离杯莫厌百分斟，船头转便三千里。\n红日初斜，西风渐起。\n琵琶休洒青衫泪。\n区区游宦亦何为，林泉早作归来计。",
        "dynasty": "宋",
        "collection_info": null
    },
    {
        "title": "蝶恋花 潋滟长波迎鹢首",
        "author": "晁端礼",
        "content": "潋滟长波迎鹢首。\n雨淡烟轻，过了清明候。\n岸草汀花浑似旧。\n行人只是添清瘦。\n沈水香消罗袂透。\n双橹声中，午梦初惊后。\n枕上懵腾犹病酒。\n卷帘数尽长堤柳。",
        "dynasty": "宋",
        "collection_info": null
    },
    {
        "title": "蝶恋花 骨秀肌香冰雪莹",
        "author": "晁端礼",
        "content": "骨秀肌香冰雪莹。\n潇洒风标，赋得温柔性。\n松髻遗钿慵不整。\n花时长是厌厌病。\n枕上晓来残酒醒。\n一带屏山，千里江南景。\n指点烟村横小艇。\n何时携手重寻胜。",
        "dynasty": "宋",
        "collection_info": null
    },
    {
        "title": "定风波 花倚东风柳弄春",
        "author": "晁端礼",
        "content": "花倚东风柳弄春。\n分明浅笑与轻嚬。\n更忆当时声细细，偎人。\n秦筝轻衬砑罗裙。\n别后此欢谁更共。\n春梦。\n只凭胡蝶伴飞魂。\n独倚高楼还日暮。\n情绪。\n浮烟漠漠雨昏昏。",
        "dynasty": "宋",
        "collection_info": null
    },
    {
        "title": "江城子 幽香闲艳露华浓",
        "author": "晁端礼",
        "content": "幽香闲艳露华浓。\n晚妆慵。\n略匀红。\n春困厌厌，常爱鬓云松。\n早是自来莲步小，新样子，为谁弓。\n画堂西下小栏东。\n醉醒中。\n苦匆匆。\n卷上珠帘，依旧半床空。\n香灺满炉人未寝，花弄月，竹摇风。",
        "dynasty": "宋",
        "collection_info": null
    },
    {
        "title": "江城子 石榴双叶忆同寻",
        "author": "晁端礼",
        "content": "石榴双叶忆同寻。\n卜郎心。\n向谁深。\n长恁娇痴，尤殢怎生禁。\n内样双眉新画得，还印了，在罗襟。\n相思幽怨付鸣琴。\n望来音。\n久沈沈。\n若论当初，谁信有如今。\n瘦尽标容羞见也，明镜子，任尘侵。",
        "dynasty": "宋",
        "collection_info": null
    },
    {
        "title": "临江仙 今夜征帆何处落",
        "author": "晁端礼",
        "content": "今夜征帆何处落，烟村几点人家。\n莫惊双泪向风斜。\n渔人西塞曲，商女后庭花。\n从此五湖归去好，一杯酒送生涯。\n多情犹解惜年华。\n春闺重见处，霜鬓不须嗟。",
        "dynasty": "宋",
        "collection_info": null
    },
    {
        "title": "西江月 去路湘桃破萼",
        "author": "晁端礼",
        "content": "去路湘桃破萼，归时乳燕巢梁。\n不成一事又还乡。\n也是经春游荡。\n香炉重燃鸂鶒，罗衾再拂鸳鸯。\n今宵应解话愁肠。\n指点尘生绣帐。",
        "dynasty": "宋",
        "collection_info": null
    },
    {
        "title": "西江月 洛浦神仙流品",
        "author": "晁端礼",
        "content": "洛浦神仙流品，姑山冰雪肌肤。\n谁家池馆雨晴初。\n肠断风标白鹭。\n国艳枉教无语，玉颜不待施朱。\n采菱人散夜蟾孤。\n冷落西溪风露。",
        "dynasty": "宋",
        "collection_info": null
    },
    {
        "title": "诉衷情 红窗小艇雨馀天",
        "author": "晁端礼",
        "content": "红窗小艇雨馀天。\n李郭未神仙。\n片时篷底幽梦，即是五湖船。\n追往事，惜流年。\n恨风烟。\n向人依旧，两行垂杨，一片新蝉。",
        "dynasty": "宋",
        "collection_info": null
    },
    {
        "title": "诉衷情 吴宫绝艳楚宫腰",
        "author": "晁端礼",
        "content": "吴宫绝艳楚宫腰。\n怯挂紫檀槽。\n纤纤玉笋轻拈，莺语弄春娇。\n松钿带，亸金翘。\n暗香飘。\n红牙拍碎，绛蜡烧残，月淡天高。",
        "dynasty": "宋",
        "collection_info": null
    },
    {
        "title": "诉衷情 金盆水冷又重煨",
        "author": "晁端礼",
        "content": "金盆水冷又重煨。\n不肯傍妆台。\n从教髻鬟松慢，斜亸卷云钗。\n莲步稳，黛眉开。\n后园回。\n手挼柳带，鬓插梅梢，探得春来。",
        "dynasty": "宋",
        "collection_info": null
    },
    {
        "title": "清平乐 朦胧月午",
        "author": "晁端礼",
        "content": "朦胧月午。\n点滴梨花雨。\n青翼欺人多谩语。\n消息知他真否。\n兽炉鸳被重熏。\n故将灯火挑昏。\n最恨西风摇幕，误人几度迎门。",
        "dynasty": "宋",
        "collection_info": null
    },
    {
        "title": "清平乐 深沈玉宇",
        "author": "晁端礼",
        "content": "深沈玉宇。\n枕簟清无暑。\n睡起花阴初转午。\n一霎飞云过雨。\n雨馀隐隐残雷。\n夕阳却照庭槐。\n莫把绣帘垂下，妨它双燕归来。",
        "dynasty": "宋",
        "collection_info": null
    },
    {
        "title": "清平乐 琐窗朱户",
        "author": "晁端礼",
        "content": "琐窗朱户。\n曾是娇眠处。\n只有馀香留得住。\n满地花钿翠羽。\n三年宋玉东邻。\n断肠月夕烟春。\n看取画屏深处，题诗欲付何人。",
        "dynasty": "宋",
        "collection_info": null
    },
    {
        "title": "清平乐 清樽泛菊",
        "author": "晁端礼",
        "content": "清樽泛菊。\n共剪西窗烛。\n一抹朱弦新按曲。\n更遣歌喉细逐。\n明朝匹马西风。\n黄云衰草重重。\n试问剑歌悲壮，何如玉指轻拢。",
        "dynasty": "宋",
        "collection_info": null
    },
    {
        "title": "浣溪沙 误入仙家小洞来",
        "author": "晁端礼",
        "content": "误入仙家小洞来。\n碧桃花落乱浮杯。\n满身罗绮裛香煤。\n醉倒任眠深迳里，醒时须插满头归。\n更收馀蕊酿新醅。",
        "dynasty": "宋",
        "collection_info": null
    },
    {
        "title": "浣溪沙 紫蔓凝阴绿四垂",
        "author": "晁端礼",
        "content": "紫蔓凝阴绿四垂。\n暗香撩乱扑罗衣。\n醉眠惟有落花知。\n玉笋纤纤初嗅罢，乌云娜娜乱簪时。\n此般风韵雅相宜。",
        "dynasty": "宋",
        "collection_info": null
    },
    {
        "title": "浣溪沙 阆苑瑶台指旧居",
        "author": "晁端礼",
        "content": "阆苑瑶台指旧居。\n当年一念别仙都。\n庆门曾梦得明珠。\n赋畀已教尘累浅，修持更与俗缘疏。\n慧心从此悟真如。",
        "dynasty": "宋",
        "collection_info": null
    },
    {
        "title": "浣溪沙 似火山榴映翠娥",
        "author": "晁端礼",
        "content": "似火山榴映翠娥。\n依依香汗浥轻罗。\n恼人无奈是横波。\n金凿落倾欢事少，玉搔头袅闷时多。\n不留人住意如何。",
        "dynasty": "宋",
        "collection_info": null
    },
    {
        "title": "浣溪沙 一见郎来双眼明",
        "author": "晁端礼",
        "content": "一见郎来双眼明。\n春风楼上玉箫声。\n谁信同心双结子、苦难成。\n瑶佩空传张好好，钿筝谁继薛琼琼。\n若是今生无此分、有来生。",
        "dynasty": "宋",
        "collection_info": null
    },
    {
        "title": "浣溪沙 清润风光雨后天",
        "author": "晁端礼",
        "content": "清润风光雨后天。\n蔷薇花谢绿窗前。\n碧琉璃瓦欲生烟。\n十里闲情凭蝶梦，一春幽怨付鲲弦。\n小楼今夜月重圆。",
        "dynasty": "宋",
        "collection_info": null
    },
    {
        "title": "浣溪沙 昼漏迟迟出建章",
        "author": "晁端礼",
        "content": "昼漏迟迟出建章。\n惊回残梦日犹长。\n风微歌吹度昭阳。\n沈水烧残金鸭冷，胭脂匀罢紫绵香。\n一枝花影上东廊。",
        "dynasty": "宋",
        "collection_info": null
    },
    {
        "title": "浣溪沙 湘簟纱厨午睡醒",
        "author": "晁端礼",
        "content": "湘簟纱厨午睡醒。\n起来庭院雨初晴。\n夕阳偏向柳梢明。\n懒炷熏炉沈水冷，罢摇纨扇晚凉生。\n莫将闲事恼卿卿。",
        "dynasty": "宋",
        "collection_info": null
    },
    {
        "title": "菩萨蛮 薄衾小枕重门闭",
        "author": "晁端礼",
        "content": "薄衾小枕重门闭。\n孤灯照着人无寐。\n风雨夜来多。\n春寒可奈何。\n深闺香暖处。\n还解怜人否。\n只道不来归。\n那知心似飞。",
        "dynasty": "宋",
        "collection_info": null
    },
    {
        "title": "菩萨蛮 午阴未转晴窗暖",
        "author": "晁端礼",
        "content": "午阴未转晴窗暖。\n无风着地杨花满。\n睡起日犹长。\n卷帘红杏香。\n春心无处定。\n又作花时病。\n芳草伴离愁。\n绵绵早晚休。",
        "dynasty": "宋",
        "collection_info": null
    },
    {
        "title": "菩萨蛮 百花未报芳菲信",
        "author": "晁端礼",
        "content": "百花未报芳菲信。\n一枝探得春风近。\n只有雪争光。\n更无花似香。\n孤标天赋与。\n冷艳谁能顾。\n庭院好深藏。\n莫教开路傍。",
        "dynasty": "宋",
        "collection_info": null
    },
    {
        "title": "菩萨蛮 卷帘风入双双燕",
        "author": "晁端礼",
        "content": "卷帘风入双双燕。\n燕双双入风帘卷。\n明月晓啼莺。\n莺啼晓月明。\n断肠空望远。\n远望空肠断。\n楼上几多愁。\n愁多几上楼。",
        "dynasty": "宋",
        "collection_info": null
    },
    {
        "title": "菩萨蛮 远山眉映横波脸",
        "author": "晁端礼",
        "content": "远山眉映横波脸。\n脸波横映眉山远。\n云鬓插花新。\n新花插鬓云。\n断魂离思远。\n远思离魂断。\n门掩未黄昏。\n昏黄未掩门。",
        "dynasty": "宋",
        "collection_info": null
    },
    {
        "title": "一落索 正向溪堂欢笑",
        "author": "晁端礼",
        "content": "正向溪堂欢笑。\n忽惊传新诏。\n马啼准拟乐郊行，又却近、长安道。\n鹳鹊楼边初到。\n未花残莺老。\n崔徽歌舞有馀风，应忘了、东平好。",
        "dynasty": "宋",
        "collection_info": null
    },
    {
        "title": "虞美人 木兰舟稳桃花浪",
        "author": "晁端礼",
        "content": "木兰舟稳桃花浪。\n重到清溪上。\n刘郎惆怅武陵迷。\n无限落英飞絮、水东西。\n玉觞潋滟谁相送。\n一觉扬州梦。\n不知何物最多情。\n惟有南山不改、旧时青。",
        "dynasty": "宋",
        "collection_info": null
    },
    {
        "title": "虞美人 短亭过尽长亭到",
        "author": "晁端礼",
        "content": "短亭过尽长亭到。\n未忍过征棹。\n天涯自是别离身。\n更折一枝杨柳、赠行人。\n淮阴堤上残阳里，暮草连空翠。\n一樽别酒苦匆匆。\n还似陇头流水、各西东。",
        "dynasty": "宋",
        "collection_info": null
    },
    {
        "title": "一斛珠 伤春怀抱",
        "author": "晁端礼",
        "content": "伤春怀抱。\n清明过后莺声老。\n劝君莫向愁人道。\n又被香轮，碾破青青草。\n夜来风雨连清晓。\n秋千院落无人到。\n梦回酒醒愁多少。\n犹赖春寒，未放花开了。",
        "dynasty": "宋",
        "collection_info": null
    },
    {
        "title": "少年游 建溪灵草已先尝",
        "author": "晁端礼",
        "content": "建溪灵草已先尝。\n欢意尚难忘。\n未放笙歌，暂留簪佩。\n犹有紫芝汤。\n醉中纤手殷勤捧，欲去断人肠。\n绛蜡迎归，绣鞍扶下，笑语尽闻香。",
        "dynasty": "宋",
        "collection_info": null
    },
    {
        "title": "鹊桥仙 多情应解",
        "author": "晁端礼",
        "content": "多情应解，留连春意，满地萦花惹絮。\n王孙何在不归来，又遍满、闲门要路。\n咸阳原上，姑苏台下，肠断绿波南浦。\n迢迢归思碧连云，解送我、春山尽处。",
        "dynasty": "宋",
        "collection_info": null
    },
    {
        "title": "点绛唇 洞户深沈",
        "author": "晁端礼",
        "content": "洞户深沈，起来闲绕回郎转。\n凤箫声远。\n小院杨花满。\n旧曲重寻，移遍秦筝雁。\n芳心乱。\n栏干凭暖。\n目向天涯断。",
        "dynasty": "宋",
        "collection_info": null
    },
    {
        "title": "鹧鸪天 并蒂芙蓉本自双",
        "author": "晁端礼",
        "content": "并蒂芙蓉本自双。\n晓来波上斗新妆。\n朱匀檀口都无语，酒入圆腮各是香。\n辞汉曲，别高唐。\n芳心应解妒鸳鸯。\n不封虢国并秦国，应嫁刘郎与阮郎。",
        "dynasty": "宋",
        "collection_info": null
    },
    {
        "title": "鹧鸪天 红紫飘零绿满城",
        "author": "晁端礼",
        "content": "红紫飘零绿满城。\n春风于此独留情。\n谁将十幅吴绫被，扑向熏笼一夜明。\n风不定，雨初晴。\n晓来苔上拾残英。\n连教贮向鸳鸯枕，犹有馀香入梦清。",
        "dynasty": "宋",
        "collection_info": null
    },
    {
        "title": "武陵春 湖上风光寒食近",
        "author": "晁端礼",
        "content": "湖上风光寒食近，准拟醉花枝。\n不忍东风烂熳时。\n红泪湿胭脂。\n情知今后游从少，鸾镜懒重窥。\n金凤衔花旧绣衣。\n憔悴舞腰肢。",
        "dynasty": "宋",
        "collection_info": null
    },
    {
        "title": "苏幕遮 碧桃花",
        "author": "晁端礼",
        "content": "碧桃花，春婉娩。\n未断尘缘，暂别瑶池宴。\n谪限迢迢应未满。\n乘月骖鸾，曾有深深愿。\n帝城赊，凤楼远。\n长寿杯深，此际谁人劝。\n闷倚屏山凝泪眼。\n百和烟中，细想千娇面。",
        "dynasty": "宋",
        "collection_info": null
    },
    {
        "title": "朝中措 短亭杨柳接长亭",
        "author": "晁端礼",
        "content": "短亭杨柳接长亭。\n攀折赠君行。\n莫怪尊前无语，大多分外多情。\n何须苦计，时间利禄，身后功名。\n且尽十分芳酒，共倾一梦浮生。",
        "dynasty": "宋",
        "collection_info": null
    },
    {
        "title": "丑奴儿・采桑子 小庭数朵寒梅放",
        "author": "晁端礼",
        "content": "小庭数朵寒梅放，雪缀霜棱。\n装点香英。\n玉软琼娇两未胜。\n佳人皓腕争攀取，插向壶冰。\n素色相乘。\n不羡高花万万层。",
        "dynasty": "宋",
        "collection_info": null
    },
    {
        "title": "丑奴儿・采桑子 来朝匹马萧萧去",
        "author": "晁端礼",
        "content": "来朝匹马萧萧去，且醉芳卮。\n明夜天涯。\n浅酌低吟欲殢谁。\n归来应过重阳也，菊有残枝。\n纤手重携。\n未必秋香一夜衰。",
        "dynasty": "宋",
        "collection_info": null
    },
    {
        "title": "惜双双・惜分飞 天上星杓春又到",
        "author": "晁端礼",
        "content": "天上星杓春又到。\n应律管、微阳已报。\n暖信惊梅早。\n昨夜南枝，先得芳菲耗。\n迟日曈胧光破晓。\n馥绣幄、麝炉烟袅。\n为寿金壶倒。\n四坐簪缨，共比松筠老。",
        "dynasty": "宋",
        "collection_info": null
    },
    {
        "title": "脱银袍 纤条绿沁",
        "author": "晁端礼",
        "content": "纤条绿沁。\n春色为伊难禁。\n传芳意、东君信任。\n燕愁莺懒，怕轻寒犹禁。\n护占得、幽香转甚。\n粉面初匀，冰肌未饮。\n何须爱、妖桃胜锦。\n夜阑人静，任月华来浸。\n待抱着、花枝醉寝。",
        "dynasty": "宋",
        "collection_info": null
    },
    {
        "title": "行香子 别恨绵绵",
        "author": "晁端礼",
        "content": "别恨绵绵。\n屈指三年。\n再相逢、情分依然。\n君初霜鬓，我已华颠。\n况其间有，多少恨，不堪言。\n小庭幽槛，菊蕊阑斑。\n近清宵、月已婵娟。\n莫思身外，且斗樽前。\n愿花长好，人长健，月长圆。",
        "dynasty": "宋",
        "collection_info": null
    },
    {
        "title": "小重山 朱户深深小洞房",
        "author": "晁端礼",
        "content": "朱户深深小洞房。\n曲屏龟甲样，画潇湘。\n纱轻蓝嫩镂牙床。\n人如玉，一见已心凉。\n午枕梦悠扬。\n流莺声唤觉，日犹长。\n几回烟断玉炉香。\n庭花影，不肯上东廊。",
        "dynasty": "宋",
        "collection_info": null
    },
    {
        "title": "雨霖铃 槐阴添绿",
        "author": "晁端礼",
        "content": "槐阴添绿。\n雨馀花落，酒病相续。\n闲寻双杏凝伫，池塘暖、鸳鸯浴。\n却向窗昼卧，正春睡难足。\n叹好梦、一一无凭，帐掩金花座凝目。\n当时共赏移红烛。\n向花间、小饮杯盘促。\n蔷薇花下曾记，双凤带、索题诗曲。\n别后厌厌，应是香肌，瘦减罗幅。\n问燕子、不肯传情，甚入华堂宿。",
        "dynasty": "宋",
        "collection_info": null
    },
    {
        "title": "玉叶重黄 玉纤初拈梅花蕊",
        "author": "晁端礼",
        "content": "玉纤初拈梅花蕊。\n早忆着、上元天气。\n重寻旧曲声韵，收拾放灯欢计。\n况人生、百岁能几。\n任东风、笑我双鬓里。\n重来花下醉也，不减旧时风味。",
        "dynasty": "宋",
        "collection_info": null
    },
    {
        "title": "金蕉叶 楼头已报咚咚鼓",
        "author": "晁端礼",
        "content": "楼头已报咚咚鼓。\n华堂渐、停杯投箸。\n更闻急管频催，凤口香销炷。\n花映玉山倾处。\n主人无计留宾住。\n溪泉泛、越瓯春乳。\n醉魂一啜都醒，绛蜡迎归去。\n更看后房歌舞。",
        "dynasty": "宋",
        "collection_info": null
    },
    {
        "title": "南歌子 月到中秋夜",
        "author": "晁端礼",
        "content": "月到中秋夜，还胜别夜圆。\n高河瑟瑟转金盘。\n三十六宫深处、卷帘看。\n香雾云鬟湿，清辉玉臂寒。\n寻常岂是不婵娟。\n吟赏莫辞终夕、动经年。",
        "dynasty": "宋",
        "collection_info": null
    },
    {
        "title": "鹧鸪天 霜压天街不动尘",
        "author": "晁端礼",
        "content": "霜压天街不动尘。\n千官环佩贺成禋。\n三竿阊阖楼边日，五色蓬莱顶上云。\n随步辇，卷香裀。\n六宫红粉倍添春。\n乐章近与中声合，一片仙韶特地新。",
        "dynasty": "宋",
        "collection_info": null
    },
    {
        "title": "鹧鸪天 数骑飞尘入凤城",
        "author": "晁端礼",
        "content": "数骑飞尘入凤城。\n朔方诸部奏河清。\n圜扉木索频年静，大晟箫韶九奏成。\n流协气，溢欢声。\n更将何事卜升平。\n天颜不禁都人看，许近黄金辇路行。",
        "dynasty": "宋",
        "collection_info": null
    },
    {
        "title": "鹧鸪天 阆苑瑶台路暗通",
        "author": "晁端礼",
        "content": "阆苑瑶台路暗通。\n皇州佳气正葱葱。\n半天楼殿朦胧月，午夜笙歌淡荡风。\n车流水，马游龙。\n万家行乐醉醒中。\n何须更待元宵到，夜夜莲灯十里红。",
        "dynasty": "宋",
        "collection_info": null
    },
    {
        "title": "鹧鸪天 洛水西来泛绿波",
        "author": "晁端礼",
        "content": "洛水西来泛绿波。\n北瞻丹阙正嵯峨。\n先皇秘聿无人解，圣子神孙果众多。\n民物阜，岁时和。\n帝居不用壮山河。\n卜年卜世过周室，亿万斯年入咏歌。",
        "dynasty": "宋",
        "collection_info": null
    },
    {
        "title": "鹧鸪天 壁水溶溶漾碧漪",
        "author": "晁端礼",
        "content": "壁水溶溶漾碧漪。\n桥门清晓驻鸾旗。\n三千儒服鸳兼鹭，十万犀兵虎与貔。\n春服就，舞雩归。\n四方争颂育莪诗。\n熙丰教养今成效，已见夔龙集凤池。",
        "dynasty": "宋",
        "collection_info": null
    },
    {
        "title": "鹧鸪天 八彩眉开喜色新",
        "author": "晁端礼",
        "content": "八彩眉开喜色新。\n边陲来奏捷书频。\n百蛮洞穴皆王土，万里戎羌尽汉臣。\n丹转毂，锦拖绅。\n充庭列贡集珠珍。\n宫花御柳年年好，万岁声中过一春。",
        "dynasty": "宋",
        "collection_info": null
    },
    {
        "title": "鹧鸪天 圣泽昭天下漏泉",
        "author": "晁端礼",
        "content": "圣泽昭天下漏泉。\n君王慈孝自天然。\n四民有养跻仁寿，九族咸亲迈古先。\n歌舜日，咏尧年。\n竞翻玉管播朱弦。\n须知大观崇宁事，不愧生民下武篇。",
        "dynasty": "宋",
        "collection_info": null
    },
    {
        "title": "鹧鸪天 日日仙韶度曲新",
        "author": "晁端礼",
        "content": "日日仙韶度曲新。\n万机多暇宴游频。\n歌馀兰麝生纨扇，舞罢珠玑落绣絪。\n金屋暖，璧台春。\n意中情态掌中身。\n近来谁解辞同辇，似说昭阳第一人。",
        "dynasty": "宋",
        "collection_info": null
    },
    {
        "title": "鹧鸪天 万国梯航贺太平",
        "author": "晁端礼",
        "content": "万国梯航贺太平。\n天人协赞甚分明。\n两阶羽舞三苗格，九鼎神金一铸成。\n仙鹤唳，玉芝生。\n包茅三脊已充庭。\n翠华脉脉东封事，日观云深万仞青。",
        "dynasty": "宋",
        "collection_info": null
    },
    {
        "title": "鹧鸪天 金碧觚棱斗极边",
        "author": "晁端礼",
        "content": "金碧觚棱斗极边。\n集英深殿听胪传。\n齐开雉扇双分影，不动金炉一喷烟。\n红锦地，碧罗天。\n升平楼上语喧喧。\n依稀曾听钧天奏，耳冷人间四十年。",
        "dynasty": "宋",
        "collection_info": null
    },
    {
        "title": "并蒂芙蓉 太液波澄",
        "author": "晁端礼",
        "content": "太液波澄，向鉴中照影，芙蓉同蒂。\n千柄绿荷深，并丹脸争媚。\n天心眷临圣日，殿宇分明敞嘉瑞。\n弄香嗅蕊。\n愿君王，寿与南山齐比。\n池边屡回翠辇，拥群仙醉赏，凭栏凝思。\n萼绿揽飞琼，共波上游戏。\n西风又看露下，更结双双新莲子。\n斗状竞美。\n问鸳鸯、向谁留意。",
        "dynasty": "宋",
        "collection_info": null
    },
    {
        "title": "寿星明・沁园春 露湿晴花",
        "author": "晁端礼",
        "content": "露湿晴花，散红香清影，建章宫殿。\n玉宇风来，银河云敛，天外老人星现。\n向晓千官入，称庆山呼鳌抃。\n凤髓香飘，龙墀翡翠，帘栊高卷。\n朝罢仗卫再整，肃鸣鞘，又向瑶池高宴。\n海寓承平，君臣相悦，乐奏征招初遍。\n治极将何报，检玉泥金封禅。\n见说山中居民，待看雕辇。",
        "dynasty": "宋",
        "collection_info": null
    },
    {
        "title": "黄河清 晴景初升风细细",
        "author": "晁端礼",
        "content": "晴景初升风细细。\n云收天淡如洗。\n望外凤凰双阙，葱葱佳气。\n朝罢香烟满袖，近臣报、天颜有喜。\n夜来连得封章，奏大河、彻底清泚。\n君王寿与天齐，馨香动上穹，频降嘉瑞。\n大晟奏功，六乐初调清征。\n合殿春风乍转，万花覆、千官尽醉。\n内家传敕，重开宴、未央宫里。",
        "dynasty": "宋",
        "collection_info": null
    },
    {
        "title": "舜韶新 晨光射牖",
        "author": "晁端礼",
        "content": "晨光射牖，新燕子、一一穿帘飞去。\n露唏鸳瓦，萧瑟风生琼宇。\n香篆烟消昼永，锁深院、榴花半吐。\n映绛绡、冰雪肌肤，自是清凉无暑。\n浮荣何用萦怀，冷笑看、车马喧喧尘土。\n地偏心远，终日何妨扃户。\n一枕江南好梦，泛孤棹、轻烟细雨。\n被数声、幽鸟惊回，砌下槐阴亭午。",
        "dynasty": "宋",
        "collection_info": null
    },
    {
        "title": "上林春・一落萦 相识来来",
        "author": "晁端礼",
        "content": "相识来来，真个为伊，尽把精神役破。\n啼殢性□，娇痴做处，双眉镇长愁锁。\n为伊恁地，便诸事、自来饶过。\n暂时间未觑得，又早孜煎无那。\n想从来、性气恁么。\n那堪更等闲，经时抛亸。\n料得那里、千僝万僽，嗔我也思量我。\n再归见了，算应是、絮得些个。\n但初心、尚未改，任从摧挫。",
        "dynasty": "宋",
        "collection_info": null
    },
    {
        "title": "雨中花・夜行船 小小中庭",
        "author": "晁端礼",
        "content": "小小中庭，深深洞户，谁人笑里相迎。\n有三年窥宋，一顾倾城。\n舞态方浓，箫声未阕，又黯离情。\n怎奈向，赢得多情怀抱，薄幸声名。\n良宵记得，醉中携手，画楼月皎风清。\n难忘处、凭肩私语，和泪深盟。\n假使钗分金股，休论井引银瓶。\n但知记取，此心常在，好事须成。",
        "dynasty": "宋",
        "collection_info": null
    },
    {
        "title": "醉蓬莱 向重门深闭",
        "author": "晁端礼",
        "content": "向重门深闭，永夜孤眠，梦魂飞过。\n梦里分明，共玉人双卧。\n粉淡香浓，翠深红浅，是那回梳裹。\n楚雨难成，巫云易散，依前惊破。\n无绪无聊，向谁分诉，独语独言，自家摧挫。\n梦也多磨，更那堪真个。\n暗数残更，半敧孤枕，对夜深灯火。\n怨泪频弹，愁肠屡断，伊还知么。",
        "dynasty": "宋",
        "collection_info": null
    },
    {
        "title": "吴音子 细想当初事",
        "author": "晁端礼",
        "content": "细想当初事，又非是、取次相知。\n一年来、觑着尚迟。\n疑□时、敢共些儿。\n似恁秤停期克了，便一成望不相离。\n却何期、恩情陡变，中路分飞。\n都缘我自心肠软，润就得、转转娇痴。\n如今未中再偎随。\n选不甚，且从待他疏狂心性，足变堆垛，更吃禁持。\n管取你回心，却有投奔人时。",
        "dynasty": "宋",
        "collection_info": null
    },
    {
        "title": "洞仙歌 眼来眼去",
        "author": "晁端礼",
        "content": "眼来眼去，未肯分明道。\n有意于人甚不早。\n谩教我、心下终日悬悬，星□事，知他何时是了。\n几回猜伊意，也是难为，拟待偷怜又胆小。\n奈何我已狂迷，怎肯干休，情深后、不免求告。\n但只教、时时得些儿，便拼了一生，为伊烦恼。",
        "dynasty": "宋",
        "collection_info": null
    },
    {
        "title": "安公子 渐渐东风暖",
        "author": "晁端礼",
        "content": "渐渐东风暖。\n杏梢梅萼红深浅。\n正好花前携素手，却云飞雨散。\n是即是、从来好事多磨难。\n就中我与你才相见。\n便世间烦恼，受了千千万万。\n回首空肠断。\n甚时与你同欢宴。\n但得人心长在了，管天须开眼。\n又只恐、日疏日远衷肠变。\n便忘了、当本深深愿。\n待寄封书去，更与丁宁一遍。",
        "dynasty": "宋",
        "collection_info": null
    },
    {
        "title": "河满子 草草时间欢笑",
        "author": "晁端礼",
        "content": "草草时间欢笑，厌厌别后情怀。\n留下一场烦恼去，今回不比前回。\n幸自一成休也，阿谁教你重来。\n眠梦何曾安稳，身心没处安排。\n今世因缘如未断，终期他日重谐。\n但愿人心长在，到头天眼须开。",
        "dynasty": "宋",
        "collection_info": null
    },
    {
        "title": "踏莎行 骂女嗔男",
        "author": "晁端礼",
        "content": "骂女嗔男，呼奴喝爪。\n新来司户多心躁。\n家中幸自好熙熙，眉儿皱着干烦恼。\n饱喜饥嗔，多愁早老。\n古人言语分明道。\n剩须将息少孜煎，人生万事何时了。",
        "dynasty": "宋",
        "collection_info": null
    },
    {
        "title": "临江仙 火冷灯□山驿静",
        "author": "晁端礼",
        "content": "火冷灯□山驿静，无人与暖香衾。\n阿谁教你惜人深。\n一成迷后，不忘有如今。\n枕畔耳边都悄悄，忆伊模样声音。\n些儿年纪正难禁。\n盟言虽在，只恐我痴心。",
        "dynasty": "宋",
        "collection_info": null
    },
    {
        "title": "清平乐 娇羞未惯",
        "author": "晁端礼",
        "content": "娇羞未惯。\n长是低花面。\n笑里爱将红袖掩。\n遮却双双笑靥。\n早来帘下逢伊。\n怪生频整衫儿。\n元是那回欢会，齿痕犹在凝脂。",
        "dynasty": "宋",
        "collection_info": null
    },
    {
        "title": "一落索 道着明朝分袂",
        "author": "晁端礼",
        "content": "道着明朝分袂。\n早眉头攒翠。\n不言不语只偎人，满眼里、汪汪地。\n向道不须如此。\n转吞声饮气。\n一团儿肌骨不禁春，甚有得、许多泪。",
        "dynasty": "宋",
        "collection_info": null
    },
    {
        "title": "一斛珠 相思最苦",
        "author": "晁端礼",
        "content": "相思最苦。\n别来有甚好情绪。\n夜间无限凄惶处。\n睡不着时，没个人言语。\n所恨不能飞上路。\n书书直怪迟归去。\n外边闲事无心觑。\n直自我咱，怕你恶肠肚。",
        "dynasty": "宋",
        "collection_info": null
    },
    {
        "title": "少年游 眼来眼去又无言",
        "author": "晁端礼",
        "content": "眼来眼去又无言。\n教我怎生团。\n又不分明，许人一句，纵未也心安。\n是即自古常言道，色须是艰难。\n愿早得来，虽然容易，管不等闲看。",
        "dynasty": "宋",
        "collection_info": null
    },
    {
        "title": "鹊桥仙 从来因被",
        "author": "晁端礼",
        "content": "从来因被，薄情相误，误得人来已怕。\n那回时、有愿不昏沈，甚近日、依前又也。\n你莫撋就，偎随人便，却骑墙两下。\n自家懑、都望有前程，背地里、莫教人咒骂。",
        "dynasty": "宋",
        "collection_info": null
    },
    {
        "title": "点绛唇 我也从来",
        "author": "晁端礼",
        "content": "我也从来，唤作真个收拾定。\n据伊情性。\n怎到如今恁。\n撋就百般，终是心肠狠。\n应难更。\n是我薄命。\n不怨奴薄幸。",
        "dynasty": "宋",
        "collection_info": null
    },
    {
        "title": "卜算子 恩义重如山",
        "author": "晁端礼",
        "content": "恩义重如山，情意深如海。\n假使黄金北斗高，这一分、何由买。\n领家看取彩。\n莫要胡厮赖。\n堂印旁边更碧油，但管取、无人赛。",
        "dynasty": "宋",
        "collection_info": null
    },
    {
        "title": "柳初新 些儿柄把天来大",
        "author": "晁端礼",
        "content": "些儿柄把天来大。\n闷损也、还知么。\n共伊合下、深盟厚约，比望收因结果。\n这好事、难成易破。\n到如今、彼此无那。\n终日行行坐坐。\n未曾识、展眉则个。\n若还不是、前生注定，甚得许多摧挫。\n去你行、有甚罪过。\n送一场、烦恼与我。",
        "dynasty": "宋",
        "collection_info": null
    },
    {
        "title": "步蟾宫 昨宵争个甚闲事",
        "author": "晁端礼",
        "content": "昨宵争个甚闲事。\n又不道、被谁调戏。\n任孜孜、求告不回头，诮满眼、汪汪地泪。\n奴哥一向不赌是。\n算谁敢、共他争气。\n且偎随、须有喜欢时，待款款、说些道理。",
        "dynasty": "宋",
        "collection_info": null
    },
    {
        "title": "千秋岁 飞云骤雨",
        "author": "晁端礼",
        "content": "飞云骤雨。\n草草成暌阻。\n寸肠结尽千千缕。\n别离谁是没，惟我于中苦。\n最苦是，看奴未足抛奴去。\n一句临歧语。\n忍泪奴听取。\n身可舍，情难负。\n纵非瓶断绠，也是钗分股。\n再见了，知他似得如今否。",
        "dynasty": "宋",
        "collection_info": null
    },
    {
        "title": "人娇 旋剔银灯",
        "author": "晁端礼",
        "content": "旋剔银灯，高褰斗帐。\n孜孜地、看伊模样。\n端相一饷，揉搓一饷。\n不会得、知他甚家娘养。\n不见些儿，行思坐想。\n分飞后、怎生□向。\n天天若许，长长偎傍。\n顶带着、一生也即不枉。",
        "dynasty": "宋",
        "collection_info": null
    },
    {
        "title": "遍地花 密约幽欢试思忖",
        "author": "晁端礼",
        "content": "密约幽欢试思忖。\n教人又、怎生安稳。\n算都来、些子精神，诮烦恼、看看瘦损。\n也拟待、罗织伊家，图开解、较些可闷。\n把从前、已往寻思，又无可、教人得恨。",
        "dynasty": "宋",
        "collection_info": null
    },
    {
        "title": "梁州令 各自寻思取",
        "author": "晁端礼",
        "content": "各自寻思取。\n更莫怨他人做。\n如今刬地怕相逢，愁多正在相逢处。\n人前不敢分明语。\n暗里频回顾。\n罗襟滴泪无数。\n匆匆又是空归去。",
        "dynasty": "宋",
        "collection_info": null
    },
    {
        "title": "滴滴金 庞儿周正心儿得",
        "author": "晁端礼",
        "content": "庞儿周正心儿得。\n眼儿单、鼻儿直。\n口儿香、发儿黑。\n脚儿一折。\n从来薄命多阻隔。\n未曾有恁相识。\n除非烧香做功德。\n且图消得。",
        "dynasty": "宋",
        "collection_info": null
    },
    {
        "title": "失调名 花前月下堪垂泪",
        "author": "晁端礼",
        "content": "花前月下堪垂泪，水边楼上总关心。",
        "dynasty": "宋",
        "collection_info": null
    },
    {
        "title": "蓦山溪 风流心胆",
        "author": "晁端礼",
        "content": "风流心胆，直把春偿酒。\n选得一枝花，绮罗中、算来未有。\n名园翠苑，风月最佳时，夜迢迢，车款款，是处曾携手。\n重来一梦，池馆皆依旧。\n幽恨写新诗，托何人、章台问柳。\n渔舟归后，云锁武陵溪，水潺潺，花片片，舣棹空回首。",
        "dynasty": "宋",
        "collection_info": null
    },
    {
        "title": "好事近 岁晚凤山阴",
        "author": "曾肇",
        "content": "岁晚凤山阴，看尽楚天冰雪。\n不待牡丹时候，又使人轻别。\n如今归去老江南，扁舟载风月。\n不似画梁双燕，有重来时节。",
        "dynasty": "宋",
        "collection_info": null
    },
    {
        "title": "调笑转踏・调笑令 归去",
        "author": "郑仅",
        "content": "归去。\n携笼女。\n南陌柔桑三月暮。\n使君春思如飞絮。\n五马徘徊频驻。\n蚕饥日晚空留顾。\n笑指秦楼归去。",
        "dynasty": "宋",
        "collection_info": null
    },
    {
        "title": "调笑转踏・调笑令 双桨",
        "author": "郑仅",
        "content": "双桨。\n小舟荡。\n唤取莫愁迎叠浪。\n武陵豪客青楼上。\n不道风高江广。\n千金难买倾城样。\n那听绕梁清唱。",
        "dynasty": "宋",
        "collection_info": null
    },
    {
        "title": "调笑转踏・调笑令 草草",
        "author": "郑仅",
        "content": "草草。\n最年少。\n袖户银屏人窈窕。\n瑶琴暗写相思调。\n一曲关心多少。\n临邛客舍成都道。\n苦恨相逢不早。",
        "dynasty": "宋",
        "collection_info": null
    },
    {
        "title": "调笑转踏・调笑令 烟暖",
        "author": "郑仅",
        "content": "烟暖。\n武陵晚。\n洞里春长花烂熳。\n红英满地溪流浅。\n渐听云中鸡犬。\n刘朗迷路香风远。\n误到蓬莱仙馆。",
        "dynasty": "宋",
        "collection_info": null
    },
    {
        "title": "调笑转踏・调笑令 春艳",
        "author": "郑仅",
        "content": "春艳。\n桃花脸。\n笑倚银屏施宝靥。\n良人少有平戎胆。\n归路光生弓剑。\n青楼春永香帏掩。\n独把韶华都占。",
        "dynasty": "宋",
        "collection_info": null
    },
    {
        "title": "调笑转踏・调笑令 相慕",
        "author": "郑仅",
        "content": "相慕。\n酒家女。\n巧笑明眸年十五。\n当垆春永寻芳去。\n门外落花飞絮。\n银鞍白马金吾子。\n多谢结裙情素。",
        "dynasty": "宋",
        "collection_info": null
    },
    {
        "title": "调笑转踏・调笑令 肠断",
        "author": "郑仅",
        "content": "肠断。\n浙江岸。\n楼上青帘新酒软。\n吴姬绰约开金盏。\n的的娇波流盼。\n采菱歌罢行云散。\n望断侬家心眼。",
        "dynasty": "宋",
        "collection_info": null
    },
    {
        "title": "调笑转踏・调笑令 苏小",
        "author": "郑仅",
        "content": "苏小。\n最娇妙。\n几度尊前曾调笑。\n云情雨态知多少。\n悔恨相逢不早。\n刘郎襟韵正年少。\n风月今宵偏好。",
        "dynasty": "宋",
        "collection_info": null
    },
    {
        "title": "调笑转踏・调笑令 梦悄",
        "author": "郑仅",
        "content": "梦悄。\n翠屏晓。\n帐里熏炉残蜡照。\n赏心乐事能多少。\n忍听阳关声调。\n明朝门外长安道。\n怅望王孙芳草。",
        "dynasty": "宋",
        "collection_info": null
    },
    {
        "title": "调笑转踏・调笑令 时节",
        "author": "郑仅",
        "content": "时节。\n白银阙。\n洞里春晴百和爇。\n兰心底事多悲切。\n消尽一团冰雪。\n明皇恩爱云山绝。\n谁道蓬莱安悦。",
        "dynasty": "宋",
        "collection_info": null
    },
    {
        "title": "调笑转踏・调笑令 调笑",
        "author": "郑仅",
        "content": "调笑。\n楚江渺。\n粉面修眉花斗好。\n擎荷折柳争相调。\n惊起鸳鸯多少。\n渔歌齐唱催残照。\n一叶归舟轻小。",
        "dynasty": "宋",
        "collection_info": null
    },
    {
        "title": "调笑转踏・调笑令 声切",
        "author": "郑仅",
        "content": "声切。\n恨难说。\n千里潮平春浪阔。\n梅风不解相思结。\n忍送落花飞雪。\n多才一去芳音绝。\n更对珠帘新月。",
        "dynasty": "宋",
        "collection_info": null
    },
    {
        "title": "西江月 八十一年住世",
        "author": "蔡京",
        "content": "八十一年住世，四千里外无家。\n如今流落向天涯。\n梦到瑶池阙下。\n玉殿五回命相，彤庭几度宣麻。\n止因贪此恋荣华。\n便有如今事也。",
        "dynasty": "宋",
        "collection_info": null
    },
    {
        "title": "西江月 韩愈文章盖世",
        "author": "苏琼",
        "content": "韩愈文章盖世，谢安情性风流。\n良辰美景在西楼。\n敢劝一卮芳酒。\n记得南宫高第，弟兄争占鳌头。\n金炉玉殿瑞烟浮。\n高占甲科第九。",
        "dynasty": "宋",
        "collection_info": null
    },
    {
        "title": "茶瓶儿 去年相逢深院宇",
        "author": "李元膺",
        "content": "去年相逢深院宇。\n海棠下、曾歌金缕。\n歌罢花如雨。\n翠罗衫上，点点红无数。\n今岁重寻携手处。\n空物事、人非春暮。\n回首青门路。\n乱红飞絮，相逐东风去。",
        "dynasty": "宋",
        "collection_info": null
    },
    {
        "title": "洞仙歌 廉纤细雨",
        "author": "李元膺",
        "content": "廉纤细雨，殢东风如困。\n萦断千丝为谁恨。\n向楚宫一梦，千古悲凉，无处问。\n愁到而今未尽。\n分明都是泪，泣柳沾花，常与骚人伴孤闷。\n记当年，得意处，酒力方融，怯轻寒、玉炉香润。\n又岂识、情怀苦难禁，对点滴檐声，夜寒灯晕。",
        "dynasty": "宋",
        "collection_info": null
    },
    {
        "title": "洞仙歌 雪云散尽",
        "author": "李元膺",
        "content": "雪云散尽，放晓晴池院。\n杨柳于人便青眼。\n更风流多处，一点梅心、相映远。\n约略嚬轻笑浅。\n一年春好处，不在浓芳，小艳疏香最娇软。\n到清明时候，百紫千红花正乱。\n已失春风一半。\n蚤占取韶光，共追游，但莫管春寒，醉红自暖。",
        "dynasty": "宋",
        "collection_info": null
    },
    {
        "title": "蓦山溪 溪堂欢燕",
        "author": "李元膺",
        "content": "溪堂欢燕。\n惯捧玻璃盏。\n今日祖西城，更忍把、一杯重劝。\n别离情味，自古不堪秋，催泪雨，湿西风，肠共危弦断。\n夕阳去路，五马旌旗乱。\n便是古都春，应醉恋，曲江池馆。\n须知别后，叠翠倚阑情，青嶂晚，碧云深，日近长安远。",
        "dynasty": "宋",
        "collection_info": null
    },
    {
        "title": "鹧鸪天 寂寞秋千两绣旗",
        "author": "李元膺",
        "content": "寂寞秋千两绣旗。\n日长花影转阶迟。\n燕惊午梦周遮语，蝶困春游落拓飞。\n思往事，入颦眉。\n柳梢阴重又当时。\n薄情风絮难拘束，飞过东墙不肯归。",
        "dynasty": "宋",
        "collection_info": null
    },
    {
        "title": "菩萨蛮 彩旗画柱清明后",
        "author": "李元膺",
        "content": "彩旗画柱清明后。\n花前姊妹争携手。\n先紧绣罗裙。\n轻衫束领巾。\n琐绳金钏响。\n渐出花梢上。\n笑里问高低。\n盘云亸玉螭。",
        "dynasty": "宋",
        "collection_info": null
    },
    {
        "title": "一落索 天上粉云如扫",
        "author": "李元膺",
        "content": "天上粉云如扫。\n放小楼清晓。\n古今何处想风流，最潇洒，龙山帽。\n人似年华易老。\n且芳樽频倒。\n西风于我更多情，露金靥，篱边笑。",
        "dynasty": "宋",
        "collection_info": null
    },
    {
        "title": "浣溪沙 乞与安仁掠鬓霜",
        "author": "李元膺",
        "content": "乞与安仁掠鬓霜。\n不须红线小机窗。\n剪刀疏下蜀罗长。\n纤手捻残针缕细，金钗翻过齿痕香。\n同心小绾寄思量。",
        "dynasty": "宋",
        "collection_info": null
    },
    {
        "title": "浣溪沙 饮散兰堂月未中",
        "author": "李元膺",
        "content": "饮散兰堂月未中。\n骅骝娇簇绛纱笼。\n玳簪促坐客从容。\n已醉人间千日酒，赐来天上密云龙。\n蓬仙清兴欲乘风。",
        "dynasty": "宋",
        "collection_info": null
    },
    {
        "title": "调笑令 行客",
        "author": "吕南公",
        "content": "行客。\n行客。\n身世东西南北。\n家林迢递不归。\n岁时悲盛泪垂。\n垂泪。\n垂泪。\n两鬓与霜相似。",
        "dynasty": "宋",
        "collection_info": null
    },
    {
        "title": "调笑令 华草",
        "author": "吕南公",
        "content": "华草。\n华草。\n秀发乘春更好。\n深心密竹纷纷。\n妖韶随处动人。\n人动。\n人动。\n王孙公子情重。",
        "dynasty": "宋",
        "collection_info": null
    },
    {
        "title": "瑶台第一层 西母池边宴罢",
        "author": "赵顼",
        "content": "西母池边宴罢，赠南枝、步玉霄。\n绪风和扇，冰华发秀，雪质孤高。\n汉陂呈练影，问是谁、独立江皋。\n便凝望、壶中珪璧，天下琼瑶。\n清标。\n曾陪胜赏，坐望愁、解使尘消。\n况双成与乳丹点染，都付香梢。\n寿妆酥冷，郢韵佩举，麝卷云绡。\n乐逍遥。\n凤凰台畔，取次忆吹箫。",
        "dynasty": "宋",
        "collection_info": null
    },
    {
        "title": "临江仙 □□□□□□□",
        "author": "吕希纯",
        "content": "□□□□□□□，□□□□□□。\n莫交闲虑到心头。\n有来忧不得，无后不须忧。\n□□□□□□□，□□□□□□。\n万般希望不如休。\n无来求不得，有后不须求。",
        "dynasty": "宋",
        "collection_info": null
    },
    {
        "title": "蜡梅香 晓日初长",
        "author": "喻陟",
        "content": "晓日初长，正锦里轻阴，小寒天气。\n未报春消息，早瘦梅先发，浅苞纤蕊。\n搵玉匀香，天赋与，风流标致。\n问陇头人，音容万里。\n待凭谁寄。\n一样晓妆新，倚朱楼凝盼，素英如坠。\n映月临风处，度几声羌管，愁生乡思。\n电转光阴，须信道、飘零容易。\n且频欢赏，柔芳正好，满簪同醉。",
        "dynasty": "宋",
        "collection_info": null
    },
    {
        "title": "渔家傲 小雨廉纤风细细",
        "author": "朱服",
        "content": "小雨廉纤风细细。\n万家杨柳轻烟里。\n恋树湿花飞不起。\n愁无比。\n和春付与西流水。\n九十光阴能有几。\n金龟解尽留无计。\n寄语东城沽酒市。\n拼一醉。\n而今乐事他年泪。",
        "dynasty": "宋",
        "collection_info": null
    },
    {
        "title": "无闷 风急还收",
        "author": "丁注",
        "content": "风急还收，云冻又开，海阔无人翦水。\n算六出工夫，怎教容易。\n刚被郢歌楚舞。\n镇独向，尊前夸轻细。\n想谢庭诗咏，梁园赋赏，未成欢计。\n天意。\n是则是。\n便下得控持，柳梢梅蕊。\n又争奈、看看渐回春意。\n好趁东君未觉，预先把、园林都装缀。\n看是处，玉树琼枝，胜却万红千翠。",
        "dynasty": "宋",
        "collection_info": null
    },
    {
        "title": "宝鼎现 浓阴堆积",
        "author": "刘弇",
        "content": "浓阴堆积，回野空旷，将回微煦。\n还是觉、早梅依旧，清艳枝枝攒晓树。\n弄霁影、尽脂凝香蒂，琼削纤葩竞吐。\n对几处园林，芳菲消息，都因传去。\n取次台榭，等闲院落，偏宜独擅芳步。\n长恁恐、寿阳妆面，姑射冰肤成暗妒。\n笑杏坞、共桃蹊夸丽，一霎狂风骤雨。\n又争似、年年此际，先得东皇为主。\n好似雪里精神，曾解恼、游人吟顾。\n想当时折赠，端的凭谁付与。\n荡醉目、恨同云阻。\n画角声将暮。\n想异时成实，和羹止渴，还应得路。",
        "dynasty": "宋",
        "collection_info": null
    },
    {
        "title": "洞仙歌 凄凉楚弄",
        "author": "刘弇",
        "content": "凄凉楚弄，行客肠曾断。\n涛卷秋容暗淮甸。\n去年时、还是今日孤舟，烟浪里，身与江云共远。\n别来丹枕梦，几过沧洲，皓月而今为谁满。\n薄幸苦无端，误却婵娟，有人在、玉楼天半。\n最不愤、西风破帆来，甚时节，收拾望中心眼。",
        "dynasty": "宋",
        "collection_info": null
    },
    {
        "title": "金明春・金明池 宝历延洪",
        "author": "刘弇",
        "content": "宝历延洪，昌辰开泰，崧岳储灵特异。\n贤才并、□时间出，尽一一惊人绝艺。\n捧乡书、气格飘飘，似阆苑神仙，参差相继。\n纵子墨文章，相如才调，骤觉雷声平地。\n太守宾兴当此际。\n正瑞霭寒轻，虚堂风细。\n舞腰旋、飞尘仿佛，歌管递、清声嘹唳。\n况相将、桂籍荣登，对酒面鳞红，何妨沈醉。\n但管取明年，宫花重戴，共赏金明春意。",
        "dynasty": "宋",
        "collection_info": null
    },
    {
        "title": "内家娇 绰约群芳里",
        "author": "刘弇",
        "content": "绰约群芳里，阳和意，偏向一枝浓。\n南国骤惊，动人奇艳，未饶西洛，百本千丛。\n斩新弄，晓来无比格，半坼断肠红。\n三月洞天，又还疑是，赋情楚客，窥见墙东。\n朱阑干、遍倚生愁，怕无计、奈雨禁风。\n别有瑞烟幕幕，时与遮笼。\n便纵使当日，文忠品第，赵昌模写，难更形容。\n应念故园桃李，羞怨春工。",
        "dynasty": "宋",
        "collection_info": null
    },
    {
        "title": "安平乐慢 细想劳生",
        "author": "刘弇",
        "content": "细想劳生，等闲聚散，冉冉轻似秋烟。\n莲心暗苦，月意难圆。\n神京去路三千。\n当日风流，有妖饶枕上，软媚尊前。\n何计访蓬仙。\n断肠中、一叶晴川。\n到而今、追思往事，奈向梦也难到奴边。\n自恨不如兰灯，通宵尚照伊眠。\n恰道无缘。\n被人劝休莫瞒天。\n多应是、前生负你，今世使我偿填。",
        "dynasty": "宋",
        "collection_info": null
    },
    {
        "title": "佳人醉 月到楼台第几",
        "author": "刘弇",
        "content": "月到楼台第几。\n十里金虫成缀。\n袅琅玕、争罥绛球起。\n试新妆、嬉春粉黛，盈盈暗香，接谁家秾李。\n拥缇骑。\n箫鼓沸三市。\n别指春风画隼，归度鳌山影里。\n闲红翠。\n挥觞不待、游人分袂。\n悄珠帘十二。",
        "dynasty": "宋",
        "collection_info": null
    },
    {
        "title": "惜双双令・惜分飞 风外桔花香暗度",
        "author": "刘弇",
        "content": "风外桔花香暗度。\n飞絮绾、残春归去。\n酝造黄梅雨。\n冷烟晓占横塘路。\n翠屏人在天低处。\n惊梦断、行云无据。\n此恨凭谁诉。\n恁情却情危弦语。",
        "dynasty": "宋",
        "collection_info": null
    },
    {
        "title": "清平乐 东风依旧",
        "author": "刘弇",
        "content": "东风依旧。\n着意随堤柳。\n搓得鹅儿黄欲就。\n天色清明厮句。\n去年紫陌朱门。\n今朝雨魄云魂。\n断送一生憔悴，知他几个黄昏。",
        "dynasty": "宋",
        "collection_info": null
    },
    {
        "title": "青门饮 胡马嘶风",
        "author": "时彦",
        "content": "胡马嘶风，汉旗翻雪，彤云又吐，一竿残照。\n古木连空，乱山无数，行尽暮沙衰草。\n星斗横幽馆，夜无眠、灯花空老。\n雾浓香鸭，冰凝泪烛，霜天难晓。\n长记晓妆才了，一杯未尽，离怀多少。\n醉里秋波，梦中朝雨，都是醒时烦恼。\n料有牵情处，忍思量、耳边曾道。\n甚时跃马归来，认得迎门轻笑。",
        "dynasty": "宋",
        "collection_info": null
    },
    {
        "title": "瑶池宴令・越江吟 飞花成阵",
        "author": "廖正一",
        "content": "飞花成阵。\n春心困。\n寸寸。\n别肠多少愁闷。\n无人问。\n偷啼自搵。\n残妆粉。\n抱瑶琴、寻出新韵。\n玉纤趁。\n南风未解幽愠。\n低云鬓。\n眉峰敛晕。\n娇和恨。",
        "dynasty": "宋",
        "collection_info": null
    },
    {
        "title": "失调名 畴昔寻芳秘殿西",
        "author": "董武子",
        "content": "畴昔寻芳秘殿西。\n日压金铺，宫柳垂垂。",
        "dynasty": "宋",
        "collection_info": null
    },
    {
        "title": "醉落魄・一斛珠 风波未息",
        "author": "哑女",
        "content": "风波未息。\n虚名浮利终无益。\n不如早去备蓑笠。\n高卧烟霞，千古企难及。\n君今既已装行色。\n定应雁塔题名籍。\n他年若到南雄驿。\n玉石休分，徒累卞和泣。",
        "dynasty": "宋",
        "collection_info": null
    },
    {
        "title": "望海潮 星分牛斗",
        "author": "秦观",
        "content": "星分牛斗，疆连淮海，扬州万井提封。\n花发路香，莺啼人起，珠帘十里东风。\n豪俊气如虹。\n曳照春金紫，飞盖相从。\n巷入垂杨，画桥南北翠烟中。\n追思故国繁雄。\n有迷楼挂斗，月观横空。\n纹锦制帆，明珠溅雨，宁论爵马鱼龙。\n往事逐孤鸿。\n但乱云流水，萦带离宫。\n最好挥毫万字，一饮拼千锺。",
        "dynasty": "宋",
        "collection_info": null
    },
    {
        "title": "望海潮 秦峰苍翠",
        "author": "秦观",
        "content": "秦峰苍翠，耶溪潇洒，千岩万壑争流。\n鸳瓦雉城，谯门画戟，蓬莱燕阁三休。\n天际识归舟。\n泛五湖烟月，西子同游。\n茂草台荒，苎萝村冷起闲愁。\n何人览古凝眸。\n怅朱颜易失，翠被难留。\n梅市旧书，兰亭古墨，依稀风韵生秋。\n狂客鉴湖头。\n有百年台沼，终日夷犹。\n最好金龟换酒，相与醉沧洲。",
        "dynasty": "宋",
        "collection_info": null
    },
    {
        "title": "望海潮 梅英疏淡",
        "author": "秦观",
        "content": "梅英疏淡，冰澌溶泄，东风暗换年华。\n金谷俊游，铜驼巷陌，新晴细履平沙。\n长记误随车。\n正絮翻蝶舞，芳思交加。\n柳下桃蹊，乱分春色到人家。\n西园夜饮鸣笳。\n有华灯碍月，飞盖妨花。\n兰苑未空，行人渐老，重来是事堪嗟。\n烟暝酒旗斜。\n但倚楼极目，时见栖鸦。\n无奈归心。\n暗随流水到天涯。",
        "dynasty": "宋",
        "collection_info": null
    },
    {
        "title": "望海潮 奴如飞絮",
        "author": "秦观",
        "content": "奴如飞絮，郎如流水，相沾便肯相随。\n微月户庭，残灯帘幕，匆匆共惜佳期。\n才话暂分携。\n早抱人娇咽，双泪红垂。\n画舸难停，翠帷轻别两依依。\n别来怎表相思。\n有分香帕子，合数松儿。\n红粉脆痕，青笺嫩约，丁宁莫遣人知。\n成病也因谁。\n更自言秋杪，亲去无疑。\n但恐生时注着，合有分于飞。",
        "dynasty": "宋",
        "collection_info": null
    },
    {
        "title": "沁园春 宿霭迷空",
        "author": "秦观",
        "content": "宿霭迷空，腻云笼日，昼景渐长。\n正兰皋泥润，谁家燕喜，蜜脾香少，触处蜂忙。\n尽日无人帘幕挂，更风递游丝时过墙。\n微雨后，有桃愁杏怨，红泪淋浪。\n风流寸心易感，但依依伫立，回尽柔肠。\n念小奁瑶鉴，重匀绛蜡，玉笼金斗，时熨沈香。\n柳下相将游冶处，便回首青楼成异乡。\n相忆事，纵蛮笺万叠，难写微茫。",
        "dynasty": "宋",
        "collection_info": null
    },
    {
        "title": "水龙吟 小楼连远横空",
        "author": "秦观",
        "content": "小楼连远横空，下窥绣毂雕鞍骤。\n朱帘半卷，单衣初试，清明时候。\n破暖轻风，弄晴微雨，欲无还有。\n卖花声过尽，斜阳院落，红成阵、飞鸳甃。\n玉佩丁东别后。\n怅佳期、参差难又。\n名缰利锁，天还知道，和天也瘦。\n花下重门，柳边深巷，不堪回首。\n念多情但有，当时皓月，向人依旧。",
        "dynasty": "宋",
        "collection_info": null
    },
    {
        "title": "八六子 倚危亭",
        "author": "秦观",
        "content": "倚危亭。\n恨如芳草，萋萋刬尽还生。\n念柳外青骢别后，水边红袂分时，怆然暗惊。\n无端天与娉婷。\n夜月一帘幽梦，春风十里柔情。\n怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。\n正销凝。\n黄鹂又啼数声。",
        "dynasty": "宋",
        "collection_info": null
    },
    {
        "title": "风流子 东风吹碧草",
        "author": "秦观",
        "content": "东风吹碧草，年华换、行客老沧洲。\n见梅吐旧英，柳摇新绿，恼人春色，还上枝头。\n寸心乱，北随云黯黯，东逐水悠悠。\n斜日半山，暝烟两岸，数声横笛，一叶扁舟。\n青门同携手，前欢记、浑似梦里扬州。\n谁念断肠南陌，回首西楼。\n算天长地久，有时有尽，奈何绵绵，此恨难休。\n拟待倩人说与，生怕人愁。",
        "dynasty": "宋",
        "collection_info": null
    },
    {
        "title": "梦扬州 晚云收",
        "author": "秦观",
        "content": "晚云收。\n正柳塘、烟雨初休。\n燕子未归，恻恻清寒如秋。\n小阑外、东风软，透绣帷、花蜜香稠。\n江南远，人何处，鹧鸪啼破春愁。\n长记曾陪燕游。\n酬妙舞清歌，丽锦缠头。\n殢酒为花，十载因谁淹留。\n醉鞭拂面归来晚，望翠楼、帘卷金钩。\n佳会阻，离情正乱，频梦扬州。",
        "dynasty": "宋",
        "collection_info": null
    },
    {
        "title": "雨中花・夜行船 指点虚无征路",
        "author": "秦观",
        "content": "指点虚无征路，醉乘斑虬，远访西极。\n正天风吹落，满空寒白。\n玉女明星迎笑，何苦自淹尘域。\n正火轮飞上，雾卷烟开，洞观金碧。\n重重观阁，横枕鳌峰，水面倒衔苍石。\n随处有、奇香幽火，杳然难测。\n好是蟠桃熟后，阿环偷报消息。\n在青天碧海，一枝难遇，占取春色。",
        "dynasty": "宋",
        "collection_info": null
    },
    {
        "title": "一丛花 年时今夜见师师",
        "author": "秦观",
        "content": "年时今夜见师师。\n双颊酒红滋。\n疏帘半卷微灯外，露华上、烟袅凉风。\n簪髻乱抛，偎人不起，弹泪唱新词。\n佳期。\n谁料久参差。\n愁绪暗萦丝。\n想应妙舞清歌罢，又还对、秋色嗟咨。\n惟有画楼，当时明月，两处照相思。",
        "dynasty": "宋",
        "collection_info": null
    },
    {
        "title": "鼓笛慢・水龙吟 乱花丛里曾携手",
        "author": "秦观",
        "content": "乱花丛里曾携手，穷艳景，迷欢赏。\n到如今谁把，雕鞍锁定，阻游人来往。\n好梦随春远，从前事、不堪思想。\n念香闺正杳，佳欢未偶，难留恋、空惆怅。\n永夜婵娟未满，叹玉楼，几时重上。\n那堪万里，却寻归路，指阳关孤唱。\n苦恨东流水，桃源路、欲回双桨。\n仗何人，细与丁宁问呵，我如今怎向。",
        "dynasty": "宋",
        "collection_info": null
    },
    {
        "title": "促拍满路花 露颗添花色",
        "author": "秦观",
        "content": "露颗添花色。\n月彩投窗隙。\n春思如中酒，恨无力。\n洞房咫尺，曾寄情鸾翼。\n云散无踪迹。\n罗帐熏残，梦回无处寻觅。\n轻红腻白。\n步步熏兰泽。\n约腕金环重，宜妆饰。\n未知安否，一向无消息。\n不似寻常忆。\n忆后教人，片时存济不得。",
        "dynasty": "宋",
        "collection_info": null
    },
    {
        "title": "长相思 铁瓮城高",
        "author": "秦观",
        "content": "铁瓮城高，蒜山渡阔，干云十二层楼。\n开尊待月，掩箔披风，依然灯火扬州。\n绮陌南头。\n记歌名宛转，乡号温柔。\n曲槛俯清流。\n想花阴、谁系兰舟。\n念凄绝秦弦，感深荆赋，相望几许凝愁。\n勤勤裁尺素，奈双鱼、难渡瓜洲。\n晓鉴堪羞。\n潘鬓点、吴霜渐稠。\n幸于飞、鸳鸯未老，不应同是悲秋。",
        "dynasty": "宋",
        "collection_info": null
    },
    {
        "title": "满庭芳 山抹微云",
        "author": "秦观",
        "content": "山抹微云，天连衰草，画角声断谯门。\n暂停征棹，聊共引离尊。\n多少蓬莱旧事，空回首、烟霭纷纷。\n斜阳外，寒鸦万点，流水绕孤村。\n销魂。\n当此际，香囊暗解，罗带轻分。\n谩赢得、青楼薄幸名存。\n此去何时见也，襟袖上、空惹啼痕。\n伤情处，高城望断，灯火已黄昏。",
        "dynasty": "宋",
        "collection_info": null
    },
    {
        "title": "满庭芳 红蓼花繁",
        "author": "秦观",
        "content": "红蓼花繁，黄芦叶乱，夜深玉露初零。\n霁天空阔，云淡楚江清。\n独棹孤篷小艇，悠悠过、烟渚沙汀。\n金钩细，丝纶慢卷，牵动一潭星。\n时时，横短笛，清风浩月，相与忘形。\n任人笑生涯，泛梗飘萍。\n饮罢不妨醉卧，尘劳事、有耳谁听。\n江风静，日高未起，枕上酒微醒。",
        "dynasty": "宋",
        "collection_info": null
    },
    {
        "title": "满庭芳 碧水惊秋",
        "author": "秦观",
        "content": "碧水惊秋，黄云凝暮，败叶零乱空阶。\n洞房人静，斜月照徘徊。\n又是重阳近也，几处处，砧杵声催。\n西窗下，风摇翠竹，疑是故人来。\n伤怀。\n增怅望，新欢易失，往事难猜。\n问篱边黄菊，知为谁开。\n谩道愁须殢酒，酒未醒、愁已先回。\n凭阑久，金波渐转，白露点苍苔。",
        "dynasty": "宋",
        "collection_info": null
    },
    {
        "title": "江城子 西城杨柳弄春柔",
        "author": "秦观",
        "content": "西城杨柳弄春柔。\n动离忧。\n泪难收。\n犹记多情，曾为系归舟。\n碧野朱桥当日事，人不见，水空流。\n韶华不为少年留。\n恨悠悠。\n几时休。\n飞絮落花时候、一登楼。\n便做春江都是泪，流不尽，许多愁。",
        "dynasty": "宋",
        "collection_info": null
    },
    {
        "title": "江城子 南来飞燕北归鸿",
        "author": "秦观",
        "content": "南来飞燕北归鸿。\n偶相逢。\n惨愁容。\n绿鬓朱颜，重见两衰翁。\n别后悠悠君莫问，无限事，不言中。\n小槽春酒滴珠红。\n莫匆匆。\n满金锺。\n饮散落花流水、各西东。\n后会不知何处是，烟浪远，暮云重。",
        "dynasty": "宋",
        "collection_info": null
    },
    {
        "title": "江城子 枣花金钏约柔荑",
        "author": "秦观",
        "content": "枣花金钏约柔荑。\n昔曾携。\n事难期。\n咫尺玉颜，和泪锁春闺。\n恰似小园桃与李，虽同处，不同枝。\n玉笙初度颤鸾篦。\n落花飞。\n为谁吹。\n月冷风高，此恨只天知。\n任是行人无定处，重相见，是何时。",
        "dynasty": "宋",
        "collection_info": null
    },
    {
        "title": "满园花・促拍满路花 一向沈吟久",
        "author": "秦观",
        "content": "一向沈吟久。\n泪珠盈襟袖。\n我当初不和、苦撋就。\n惯纵得软顽，见底心先有。\n行待痴心守。\n甚捻着脉子，倒把人来僝僽。\n近日来、非常罗皂丑。\n佛也须眉皱。\n怎掩得众人口。\n待收了孛罗，罢了从来斗。\n从今后。\n休道共我，梦见也、不能得句。",
        "dynasty": "宋",
        "collection_info": null
    },
    {
        "title": "迎春乐 菖蒲叶叶知多少",
        "author": "秦观",
        "content": "菖蒲叶叶知多少。\n惟有个、蜂儿妙。\n雨晴红粉齐开了。\n露一点、娇黄小。\n早是被、晓风力暴。\n更春共、斜阳俱老。\n怎得香香深处，作个蜂儿抱。",
        "dynasty": "宋",
        "collection_info": null
    },
    {
        "title": "鹊桥仙 纤云弄巧",
        "author": "秦观",
        "content": "纤云弄巧，飞星传恨，银汉迢迢暗度。\n金风玉露一相逢，便胜却、人间无数。\n柔情似水，佳期如梦，忍顾鹊桥归路。\n两情若是长久时，又岂在、朝朝暮暮。",
        "dynasty": "宋",
        "collection_info": null
    },
    {
        "title": "菩萨蛮 虫声泣露惊秋枕",
        "author": "秦观",
        "content": "虫声泣露惊秋枕。\n罗帏泪湿鸳鸯锦。\n独卧玉肌凉。\n残更与恨长。\n阴风翻翠幔。\n雨涩灯花暗。\n毕竟不成眠。\n鸦啼金井寒。",
        "dynasty": "宋",
        "collection_info": null
    },
    {
        "title": "减字木兰花 天涯旧恨",
        "author": "秦观",
        "content": "天涯旧恨。\n独自凄凉人不问。\n欲见回肠。\n断尽金炉小篆香。\n黛峨长敛。\n任是春风吹不展。\n困倚危楼。\n过尽飞鸿字字愁。",
        "dynasty": "宋",
        "collection_info": null
    },
    {
        "title": "木兰花・玉楼春 秋容老尽芙蓉院",
        "author": "秦观",
        "content": "秋容老尽芙蓉院。\n草上霜花匀似翦。\n西楼促坐酒杯深，风压绣帘香不卷。\n玉纤慵整银筝雁。\n红袖时笼金鸭暖。\n岁华一任委西风，独有春红留醉脸。",
        "dynasty": "宋",
        "collection_info": null
    },
    {
        "title": "画堂春 落红铺尽水平池",
        "author": "秦观",
        "content": "落红铺尽水平池。\n弄晴小雨霏霏。\n杏园憔悴杜鹃啼。\n无奈春归。\n柳外画楼独上，凭阑手拈花枝。\n放花无语对斜晖。\n此恨谁知。",
        "dynasty": "宋",
        "collection_info": null
    },
    {
        "title": "千秋岁 水边沙外",
        "author": "秦观",
        "content": "水边沙外。\n城郭春寒退。\n花影乱，莺声碎。\n飘零疏酒盏，离别宽衣带。\n人不见，碧云暮合空相对。\n忆昔西池会。\n鹓鹭同飞盖。\n携手处，今谁在。\n日边清梦断，镜里朱颜改。\n春去也，飞红万点愁如海。",
        "dynasty": "宋",
        "collection_info": null
    },
    {
        "title": "踏莎行 雾失楼台",
        "author": "秦观",
        "content": "雾失楼台，月迷津渡。\n桃源望断无寻处。\n可堪孤馆闭春寒，杜鹃声里斜阳暮。\n驿寄梅花，鱼传尺素。\n砌成此恨无重数。\n郴江幸自绕郴山，为谁流下潇湘去。",
        "dynasty": "宋",
        "collection_info": null
    },
    {
        "title": "蝶恋花 晓日窥轩双燕语",
        "author": "秦观",
        "content": "晓日窥轩双燕语。\n似与佳人，共惜春将暮。\n屈指艳阳都几许。\n可无时霎闲风雨。\n流水落花无问处。\n只有飞云，冉冉来还去。\n持酒劝云云且住。\n凭君碍断春归路。",
        "dynasty": "宋",
        "collection_info": null
    },
    {
        "title": "一落索 杨花终日空飞舞",
        "author": "秦观",
        "content": "杨花终日空飞舞。\n奈久长难驻。\n海潮虽是暂时来，却有个、堪凭处。\n紫府碧云为路。\n好相将归去。\n肯如薄幸五更风，不解与、花为主。",
        "dynasty": "宋",
        "collection_info": null
    },
    {
        "title": "丑奴儿・采桑子 夜来酒醒清无梦",
        "author": "秦观",
        "content": "夜来酒醒清无梦，愁倚阑干。\n露滴轻寒。\n雨打芙蓉泪不干。\n佳人别后音尘悄，瘦尽难拼。\n明月无端。\n已过红楼十二间。",
        "dynasty": "宋",
        "collection_info": null
    },
    {
        "title": "南乡子 妙手写徽真",
        "author": "秦观",
        "content": "妙手写徽真。\n水翦双眸点绛唇。\n疑是昔年窥宋玉，东邻。\n只露墙头一半身。\n往事已酸辛。\n谁记当年翠黛颦。\n尽道有些堪恨处，无情。\n任是无情也动人。",
        "dynasty": "宋",
        "collection_info": null
    },
    {
        "title": "醉桃源・阮郎归 碧天如水月如眉",
        "author": "秦观",
        "content": "碧天如水月如眉。\n城头银漏迟。\n绿波风动画船移。\n娇羞初见时。\n银烛暗，翠帘垂。\n芳心两自知。\n楚台魂断晓云飞。\n幽欢难再期。",
        "dynasty": "宋",
        "collection_info": null
    },
    {
        "title": "河传 乱花飞絮",
        "author": "秦观",
        "content": "乱花飞絮。\n又望空斗合，离人愁苦。\n那更夜来，一霎薄情风雨。\n暗掩将、春色去。\n篱枯壁尽因谁做。\n若说相思，佛也眉儿聚。\n莫怪为伊，底死萦肠惹肚。\n为没教、人恨处。",
        "dynasty": "宋",
        "collection_info": null
    },
    {
        "title": "河传 恨眉醉眼",
        "author": "秦观",
        "content": "恨眉醉眼。\n甚轻轻觑着，神魂迷乱。\n常记那回，小曲阑干西畔。\n鬓云松、罗袜刬。\n丁香笑吐娇无限。\n语软声低，道我何曾惯。\n云雨未谐，早被东风吹散。\n闷损人、天不管。",
        "dynasty": "宋",
        "collection_info": null
    },
    {
        "title": "浣溪沙 漠漠轻寒上小楼",
        "author": "秦观",
        "content": "漠漠轻寒上小楼。\n晓阴无赖似穷秋。\n淡烟流水画屏幽。\n自在飞花轻似梦，无边丝雨细如愁。\n宝帘闲挂小银钩。",
        "dynasty": "宋",
        "collection_info": null
    },
    {
        "title": "浣溪沙 香靥凝羞一笑开",
        "author": "秦观",
        "content": "香靥凝羞一笑开。\n柳腰如醉暖相挨。\n日长春困下楼台。\n照水有情聊整鬓，倚阑无绪更兜鞋。\n眼边牵系懒归来。",
        "dynasty": "宋",
        "collection_info": null
    },
    {
        "title": "浣溪沙 霜缟同心翠黛连",
        "author": "秦观",
        "content": "霜缟同心翠黛连。\n红绡四角缀金钱。\n恼人香爇是龙涎。\n枕上忽收疑是梦，灯前重看不成眠。\n又还一断恶因缘。",
        "dynasty": "宋",
        "collection_info": null
    },
    {
        "title": "浣溪沙 脚上鞋儿四寸罗",
        "author": "秦观",
        "content": "脚上鞋儿四寸罗。\n唇边朱粉一樱多。\n见人无语但回波。\n料得有心怜宋玉，只应无奈楚襄何。\n今生有分共伊么。",
        "dynasty": "宋",
        "collection_info": null
    },
    {
        "title": "浣溪沙 锦帐重重卷暮霞",
        "author": "秦观",
        "content": "锦帐重重卷暮霞。\n屏风曲曲斗红牙。\n恨人何事苦离家。\n枕上梦魂飞不去，觉来红日又西斜。\n满庭芳草衬残花。",
        "dynasty": "宋",
        "collection_info": null
    },
    {
        "title": "如梦令 门外鸦啼杨柳",
        "author": "秦观",
        "content": "门外鸦啼杨柳。\n春色着人如酒。\n睡起熨沈香，玉腕不胜金斗。\n消瘦。\n消瘦。\n还是褪花时候。",
        "dynasty": "宋",
        "collection_info": null
    },
    {
        "title": "如梦令 遥夜沈沈如水",
        "author": "秦观",
        "content": "遥夜沈沈如水。\n风紧驿亭深闭。\n梦破鼠窥灯，霜送晓寒侵被。\n无寐。\n无寐。\n门外马嘶人起。",
        "dynasty": "宋",
        "collection_info": null
    },
    {
        "title": "如梦令 幽梦匆匆破后",
        "author": "秦观",
        "content": "幽梦匆匆破后。\n妆粉乱痕沾袖。\n遥想酒醒来，无奈玉销花瘦。\n回首。\n回首。\n绕岸夕阳疏柳。",
        "dynasty": "宋",
        "collection_info": null
    },
    {
        "title": "如梦令 楼外残阳红满",
        "author": "秦观",
        "content": "楼外残阳红满。\n春入柳条将半。\n桃李不禁风，回首落英无限。\n肠断。\n肠断。\n人共楚天俱远。",
        "dynasty": "宋",
        "collection_info": null
    },
    {
        "title": "如梦令 池上春归何处",
        "author": "秦观",
        "content": "池上春归何处。\n满目落花飞絮。\n孤馆悄无人，梦断月堤归路。\n无绪。\n无绪。\n帘外五更风雨。",
        "dynasty": "宋",
        "collection_info": null
    },
    {
        "title": "阮郎归 褪花新绿渐团枝",
        "author": "秦观",
        "content": "褪花新绿渐团枝。\n扑人风絮飞。\n秋千未拆水平堤。\n落红成地衣。\n游蝶困，乳莺啼。\n怨春春怎知。\n日长早被酒禁持。\n那堪更别离。",
        "dynasty": "宋",
        "collection_info": null
    },
    {
        "title": "阮郎归 宫腰袅袅翠鬟松",
        "author": "秦观",
        "content": "宫腰袅袅翠鬟松。\n夜堂深处逢。\n无端银烛殒秋风。\n灵犀得暗通。\n身有恨，恨无穷。\n星河沈晓空。\n陇头流水各西东。\n佳期如梦中。",
        "dynasty": "宋",
        "collection_info": null
    },
    {
        "title": "阮郎归 潇湘门外水平铺",
        "author": "秦观",
        "content": "潇湘门外水平铺。\n月寒征棹孤。\n红妆饮罢少踟蹰。\n有人偷向隅。\n挥玉箸，洒真珠。\n梨花春雨馀。\n人人尽道断肠初。\n那堪肠已无。",
        "dynasty": "宋",
        "collection_info": null
    },
    {
        "title": "阮郎归 湘天风雨破寒初",
        "author": "秦观",
        "content": "湘天风雨破寒初。\n深沈庭院虚。\n丽谯吹罢《小单于》。\n迢迢清夜徂。\n乡梦断，旅魂孤。\n峥嵘岁又除。\n衡阳犹有雁传书。\n郴阳和雁无。",
        "dynasty": "宋",
        "collection_info": null
    },
    {
        "title": "满庭芳 北苑研膏",
        "author": "秦观",
        "content": "北苑研膏，方圭圆璧，名动万里京关。\n碎身粉骨，功合上凌烟。\n尊俎风流战胜，降春睡、开拓愁边。\n纤纤捧，香泉溅乳，金缕鹧鸪斑。\n相如，方病酒，一觞一咏，宾有群贤。\n便扶起灯前，醉玉颓山。\n搜揽胸中万卷，还倾动，三峡词源。\n归来晚，文君未寝，相对晓妆残。",
        "dynasty": "宋",
        "collection_info": null
    },
    {
        "title": "满庭芳 晓色云开",
        "author": "秦观",
        "content": "晓色云开，春随人意，骤雨才过还晴。\n古台芳榭，飞燕蹴红英。\n舞困榆钱自落，秋千外、绿水桥平。\n东风里，朱门映柳，低底按小秦筝。\n多情。\n行乐处，珠钿翠盖，玉辔红缨。\n渐酒空金榼，花困蓬瀛。\n豆蔻梢头旧恨，十年梦，屈指堪惊。\n凭阑久，疏烟淡日，寂寞下芜城。",
        "dynasty": "宋",
        "collection_info": null
    },
    {
        "title": "满庭芳 雅燕飞觞",
        "author": "秦观",
        "content": "雅燕飞觞，清谈挥座，使君高会群贤。\n密云双凤，初破缕金团。\n窗外炉烟似动，开瓶试、一品香泉。\n轻淘起，香生玉尘，雪溅紫瓯圆。\n娇鬟。\n宜美盼，双擎翠袖，稳步红莲。\n坐中客翻愁，酒醒歌阑。\n点上纱笼画烛，花骢弄、月影当轩。\n频相顾，馀欢未尽，欲去且流连。",
        "dynasty": "宋",
        "collection_info": null
    },
    {
        "title": "桃源忆故人 玉楼深锁薄情种",
        "author": "秦观",
        "content": "玉楼深锁薄情种。\n清夜悠悠谁共。\n羞见枕衾鸳凤。\n闷即和衣拥。\n无端画角严城动。\n惊破一番新梦。\n窗外月华霜重。\n听彻梅花弄。",
        "dynasty": "宋",
        "collection_info": null
    },
    {
        "title": "调笑令 回顾",
        "author": "秦观",
        "content": "回顾。\n汉宫路。\n捍拨檀槽鸾对舞。\n玉容寂寞花无主。\n顾影偷弹玉箸。\n未央宫殿知何处。\n目送征鸿南去。",
        "dynasty": "宋",
        "collection_info": null
    },
    {
        "title": "调笑令 辇路",
        "author": "秦观",
        "content": "辇路。\n江枫古。\n楼上吹箫人在否。\n菱花半璧香尘污。\n往日繁华何处。\n旧欢新爱谁是主。\n啼笑两难分付。",
        "dynasty": "宋",
        "collection_info": null
    },
    {
        "title": "调笑令 翡翠",
        "author": "秦观",
        "content": "翡翠。\n好容止。\n谁使庸奴轻点缀。\n裴郎一见心如醉。\n笑里偷传深意。\n罗衣中夜与门吏。\n暗结城西幽会。",
        "dynasty": "宋",
        "collection_info": null
    },
    {
        "title": "调笑令 相慕",
        "author": "秦观",
        "content": "相慕。\n无双女。\n当日尚书先曾许。\n王郎明俊神仙侣。\n肠断别离情苦。\n数年睽恨今复遇。\n笑指襄江归去。",
        "dynasty": "宋",
        "collection_info": null
    },
    {
        "title": "调笑令 肠断",
        "author": "秦观",
        "content": "肠断。\n绣帘卷。\n妾愿身为梁上燕。\n朝朝暮暮长相见。\n莫遣恩迁情变。\n红绡粉泪知何限。\n万古空传遗怨。",
        "dynasty": "宋",
        "collection_info": null
    },
    {
        "title": "调笑令 恋恋",
        "author": "秦观",
        "content": "恋恋。\n楼中燕。\n燕子楼空春色晚。\n将军一去音容远。\n空锁楼中深怨。\n春风重到人不见。\n十二阑干倚遍。",
        "dynasty": "宋",
        "collection_info": null
    },
    {
        "title": "调笑令 春梦",
        "author": "秦观",
        "content": "春梦。\n神仙洞。\n冉冉拂墙花树动。\n西厢待月知谁共。\n更觉玉人情重。\n红娘深夜行云送。\n困亸钗横金凤。",
        "dynasty": "宋",
        "collection_info": null
    },
    {
        "title": "调笑令 柳岸",
        "author": "秦观",
        "content": "柳岸。\n水清浅。\n笑折荷花呼女伴。\n盈盈日照新妆面。\n水调空传幽怨。\n扁舟日暮笑声远。\n对此令人肠断。",
        "dynasty": "宋",
        "collection_info": null
    },
    {
        "title": "调笑令 眷恋",
        "author": "秦观",
        "content": "眷恋。\n西湖岸。\n湖面楼台侵云汉。\n阿溪本是飞琼伴。\n风月朱扉斜掩。\n谢郎巧思诗裁翦。\n能动芳怀幽怨。",
        "dynasty": "宋",
        "collection_info": null
    },
    {
        "title": "调笑令 心素",
        "author": "秦观",
        "content": "心素。\n与谁语。\n始信别离情最苦。\n兰舟欲解春江暮。\n精爽随君归去。\n异时携手重来处。\n梦觉春风庭户。",
        "dynasty": "宋",
        "collection_info": null
    },
    {
        "title": "虞美人 高城望断尘如雾",
        "author": "秦观",
        "content": "高城望断尘如雾。\n不见联骖处。\n夕阳村外小湾头。\n只有柳花无数、送归舟。\n琼枝玉树频相见。\n只恨离人远。\n欲将幽事寄青楼。\n争奈无情江水、不西流。",
        "dynasty": "宋",
        "collection_info": null
    },
    {
        "title": "虞美人 碧桃天上栽和露",
        "author": "秦观",
        "content": "碧桃天上栽和露。\n不是凡花数。\n乱山深处水潆回。\n可惜一枝如画、为谁开。\n轻寒细雨情何限。\n不道春难管。\n为君沈醉又何妨。\n祗怕酒醒时候、断人肠。",
        "dynasty": "宋",
        "collection_info": null
    },
    {
        "title": "虞美人 行行信马横塘畔",
        "author": "秦观",
        "content": "行行信马横塘畔。\n烟水秋平岸。\n绿荷多少夕阳中。\n知为阿谁凝恨、背西风。\n红妆艇子来何处。\n荡桨偷相顾。\n鸳鸯惊起不无愁。\n柳外一双飞去、却回头。",
        "dynasty": "宋",
        "collection_info": null
    },
    {
        "title": "点绛唇 醉漾轻舟",
        "author": "秦观",
        "content": "醉漾轻舟，信流引到花深处。\n尘缘相误。\n无计花间住。\n烟水茫茫，千里斜阳暮。\n山无数。\n乱红如雨。\n不记来时路。",
        "dynasty": "宋",
        "collection_info": null
    },
    {
        "title": "点绛唇 月转乌啼",
        "author": "秦观",
        "content": "月转乌啼，画堂宫征生离恨。\n美人愁闷。\n不管罗衣褪。\n清泪斑斑，挥断柔肠寸。\n嗔人问。\n背灯偷搵。\n拭尽残妆粉。",
        "dynasty": "宋",
        "collection_info": null
    },
    {
        "title": "品令 幸自得",
        "author": "秦观",
        "content": "幸自得。\n一分索强，教人难吃。\n好好地恶了十来日。\n恰而今、较些不。\n须管啜持教笑，又也何须肐织。\n衠倚赖脸儿得人惜。\n放软顽、道不得。",
        "dynasty": "宋",
        "collection_info": null
    },
    {
        "title": "品令 掉又惧",
        "author": "秦观",
        "content": "掉又惧。\n天然个品格。\n于中压一。\n帘儿下时把鞋儿踢。\n语低低、笑咭咭。\n每每秦楼相见，见了无限怜惜。\n人前强不欲相沾识。\n把不定、脸儿赤。",
        "dynasty": "宋",
        "collection_info": null
    },
    {
        "title": "南歌子 玉漏迢迢尽",
        "author": "秦观",
        "content": "玉漏迢迢尽，银潢淡淡横。\n梦回宿酒未全醒。\n已被邻鸡催起、怕天明。\n臂上妆犹在，襟间泪尚盈。\n水边灯火渐人行。\n天外一钩残月、带三星。",
        "dynasty": "宋",
        "collection_info": null
    },
    {
        "title": "南歌子 愁鬓香云坠",
        "author": "秦观",
        "content": "愁鬓香云坠，娇眸水玉裁。\n月屏风幌为谁开。\n天外不知音耗、百般猜。\n玉露沾庭砌，金风动管灰。\n相看有似梦初回。\n只恐又抛人去、几时来。",
        "dynasty": "宋",
        "collection_info": null
    },
    {
        "title": "南歌子 香墨弯弯画",
        "author": "秦观",
        "content": "香墨弯弯画，燕脂淡淡匀。\n揉蓝衫子杏黄裙。\n独倚玉阑无语、点檀唇。\n人去空流水，花飞半掩门。\n乱山何处觅行云。\n又是一钩新月、照黄昏。",
        "dynasty": "宋",
        "collection_info": null
    },
    {
        "title": "临江仙 千里潇湘挼蓝浦",
        "author": "秦观",
        "content": "千里潇湘挼蓝浦，蓝桡昔日曾经。\n月高风定露华清。\n微波澄不动，冷浸一天星。\n独倚危樯情悄悄，遥闻妃瑟泠泠。\n新声寒尽古今情。\n曲终人不见，江上数峰青。",
        "dynasty": "宋",
        "collection_info": null
    },
    {
        "title": "临江仙 髻子偎人娇不整",
        "author": "秦观",
        "content": "髻子偎人娇不整，眼儿失睡微重。\n寻思模样早心忪。\n断肠携手，何事太匆匆。\n不忍残红犹在臂，翻疑梦里相逢。\n遥怜南埭上孤篷。\n夕阳流水，红满泪痕中。",
        "dynasty": "宋",
        "collection_info": null
    },
    {
        "title": "好事近 春路雨添花",
        "author": "秦观",
        "content": "春路雨添花，花动一山春色。\n行到小溪深处，有黄鹂千百。\n飞云当面化龙蛇，夭矫转空碧。\n醉卧古藤阴下，了不知南北。",
        "dynasty": "宋",
        "collection_info": null
    },
    {
        "title": "失调名 我会从事风流府",
        "author": "秦观",
        "content": "我会从事风流府。",
        "dynasty": "宋",
        "collection_info": null
    },
    {
        "title": "添春色・醉乡春 唤起一声人悄",
        "author": "秦观",
        "content": "唤起一声人悄。\n衾冷梦寒窗晓。\n瘴雨过，海棠晴，春色又添多少。\n社瓮酿成微笑。\n半缺瘿瓢共舀。\n觉健倒，急投床，醉乡广大人间小。",
        "dynasty": "宋",
        "collection_info": null
    },
    {
        "title": "南柯子・南歌子 霭霭迷春态",
        "author": "秦观",
        "content": "霭霭迷春态，溶溶媚晓光。\n不应容易下巫阳。\n祗恐翰林前世、是襄王。\n暂为清歌驻，还因暮雨忙。\n瞥然飞去断人肠。\n空使兰台公子、赋高唐。",
        "dynasty": "宋",
        "collection_info": null
    },
    {
        "title": "失调名 天若有情",
        "author": "秦观",
        "content": "天若有情，天也为人烦恼。",
        "dynasty": "宋",
        "collection_info": null
    },
    {
        "title": "失调名 粽团桃柳",
        "author": "秦观",
        "content": "粽团桃柳，盈门共垒，把菖蒲、旋刻个人人。",
        "dynasty": "宋",
        "collection_info": null
    },
    {
        "title": "画堂春 东风吹柳日初长",
        "author": "秦观",
        "content": "东风吹柳日初长。\n雨馀芳草斜阳。\n杏花零落燕泥香。\n睡损红妆。\n香篆暗消鸾凤，画屏萦绕潇湘。\n暮寒轻透薄罗裳。\n无限思量。",
        "dynasty": "宋",
        "collection_info": null
    },
    {
        "title": "木兰花慢 过秦淮旷望",
        "author": "秦观",
        "content": "过秦淮旷望，回萧洒、绝纤尘。\n爱清景风蛩，吟鞭醉帽，时度疏林。\n秋来政情味淡，更一重烟水一重云。\n千古行人旧恨，尽应分付今人。\n渔村。\n望断横门。\n芦荻浦、雁先闻。\n对触目凄凉，红凋岸蓼，翠减汀苹。\n凭高正千嶂暗，便无情到此也销魂。\n江月知人念远，上楼来照黄昏。",
        "dynasty": "宋",
        "collection_info": null
    },
    {
        "title": "御街行 银烛生花如红豆",
        "author": "秦观",
        "content": "银烛生花如红豆。\n这好事、而今有。\n夜阑人静曲屏深，借宝瑟、轻轻招手。\n一阵白苹风，故灭烛、教相就。\n花带雨、冰肌香透。\n恨啼鸟、辘轳声晓。\n岸柳微风吹残酒。\n断肠时、至今依旧。\n镜中消瘦。\n那人知后，怕你来僝僽。",
        "dynasty": "宋",
        "collection_info": null
    },
    {
        "title": "青门饮 风起云间",
        "author": "秦观",
        "content": "风起云间，雁横天末，严城画角，梅花三奏。\n塞草西风，冻云笼月，窗外晓寒轻透。\n人去香犹在，孤衾长闲馀绣。\n恨与宵长，一夜熏炉，添尽香兽。\n前事空劳回首。\n虽梦断春归，相思依旧。\n湘瑟声沈，庾梅信断，谁念画眉人瘦。\n一句难忘处，怎忍辜、耳边轻咒。\n任人攀折，可怜又学，章台杨柳。",
        "dynasty": "宋",
        "collection_info": null
    },
    {
        "title": "夜游宫 何事东君又去",
        "author": "秦观",
        "content": "何事东君又去。\n空满院、落花飞絮。\n巧燕昵喃向谁语。\n何曾解、说伊家、些子苦。\n况是伤心绪。\n念个人、又成睽阻。\n一觉相思梦回处。\n连宵雨、更那堪、闻杜宇。",
        "dynasty": "宋",
        "collection_info": null
    },
    {
        "title": "醉蓬莱 见扬州独有",
        "author": "秦观",
        "content": "见扬州独有，天下无双，号为琼树。\n占断天风，岁花开两次。\n九朵一苞，攒成环玉，心似珠玑缀。\n瓣瓣玲珑，枝枝洁净，世上无花类。\n冷露朝凝，香风远送，信是琼瑶贵。\n料得天宫有，此地久难留住。\n翰苑才人，贵家公子，都要看花去。\n莫吝金钱，好寻诗伴，日日花前醉。",
        "dynasty": "宋",
        "collection_info": null
    },
    {
        "title": "满江红 越艳风流",
        "author": "秦观",
        "content": "越艳风流，占天上、人间第一。\n须信道、绝尘标致，倾城颜色。\n翠绾垂螺双髻小，柳柔花媚娇无力。\n笑从来、到处只闻名，今相识。\n脸儿美，鞋儿窄。\n玉纤嫩，酥胸白。\n自觉愁肠搅乱，坐中狂客。\n金缕和杯曾有分，宝钗落枕知何日。\n谩从今、一点在心头，空成忆。",
        "dynasty": "宋",
        "collection_info": null
    },
    {
        "title": "一斛珠 碧云寥廓",
        "author": "秦观",
        "content": "碧云寥廓。\n倚阑怅望情离索。\n悲秋自怯罗衣薄。\n晓镜空悬，懒把青丝掠。\n江山满眼今非昨。\n纷纷木叶风中落。\n别巢燕子辞帘幕。\n有意东君，故把红丝缚。",
        "dynasty": "宋",
        "collection_info": null
    },
    {
        "title": "西江月 溪面荷香粲粲",
        "author": "米芾",
        "content": "溪面荷香粲粲，林端远岫青青。\n楚天秋色太多情。\n云卷烟收风定。\n夜静冰娥欲上，梦回醉眼初醒。\n玉瓶未耻有新声。\n一曲请君来听。",
        "dynasty": "宋",
        "collection_info": null
    },
    {
        "title": "菩萨蛮 蒹葭风外烟笼柳",
        "author": "米芾",
        "content": "蒹葭风外烟笼柳。\n数叠遥山眉黛秀。\n微雨过江来。\n烦襟为一开。\n沙边临望处。\n紫燕双飞语。\n举酒送飞云。\n夜凉愁梦频。",
        "dynasty": "宋",
        "collection_info": null
    },
    {
        "title": "水调歌头 砧声送风急",
        "author": "米芾",
        "content": "砧声送风急，蟋蟀思高秋。\n我来对景，不学宋玉解悲愁。\n收拾凄凉兴况，分付尊中醽醁，倍觉不胜幽。\n自有多情处，明月挂南楼。\n怅襟怀，横玉笛，韵悠悠。\n清时良夜，借我此地倒金瓯。\n可爱一天风物，遍倚阑干十二，宇宙若萍浮。\n醉困不知醒，敧枕卧江流。",
        "dynasty": "宋",
        "collection_info": null
    },
    {
        "title": "渔家傲 昔日丹阳行乐里",
        "author": "米芾",
        "content": "昔日丹阳行乐里。\n紫金浮玉临无地。\n宝阁化成弥勒世。\n龙宫对。\n时时更有天花坠。\n浩渺一天秋水至。\n鲸鲵鼓鬣连山沸。\n员峤岱舆更赑屃。\n无根蒂。\n莫教龙伯邦人戏。",
        "dynasty": "宋",
        "collection_info": null
    },
    {
        "title": "丑奴儿・采桑子 踯蹰山下濡须水",
        "author": "米芾",
        "content": "踯蹰山下濡须水，我更委佗。\n物阜时和。\n迨暇相逢笑复歌。\n江湖楼上凭阑久，极目沧波。\n天鉴如磨。\n偏映华簪雪一窝。",
        "dynasty": "宋",
        "collection_info": null
    },
    {
        "title": "减字木兰花 云间皓月",
        "author": "米芾",
        "content": "云间皓月。\n光照银淮来万折。\n海岱楼中。\n拂袖雄披楚岸风。\n醉馀清夜。\n羽扇纶巾人入画。\n江远淮长。\n举首宗英醒更狂。",
        "dynasty": "宋",
        "collection_info": null
    },
    {
        "title": "减字木兰花 平生真赏",
        "author": "米芾",
        "content": "平生真赏。\n纸上龙蛇三五行。\n富贵功名。\n老境谁堪宠辱惊。\n寸心谁语。\n只有当年袁与许。\n归到寥阳。\n玉简霞衣侍帝旁。",
        "dynasty": "宋",
        "collection_info": null
    },
    {
        "title": "点绛唇 莘野寥寥",
        "author": "米芾",
        "content": "莘野寥寥，渭滨漠漠情何限。\n万重堆案。\n懒更重经眼。\n儿辈休惊，头上霜华满。\n功名晚。\n水云萧散。\n漫就驿亭看。",
        "dynasty": "宋",
        "collection_info": null
    },
    {
        "title": "阮郎归 双双鸳鸯戏苹洲",
        "author": "米芾",
        "content": "双双鸳鸯戏苹洲。\n几行烟柳柔。\n一声长笛咽清秋。\n碧云生暮愁。\n钩月挂，绮霞收。\n浦南人泛舟。\n娟娟何处烛明眸。\n相望徒倚楼。",
        "dynasty": "宋",
        "collection_info": null
    },
    {
        "title": "蝶恋花 千古涟漪清绝地",
        "author": "米芾",
        "content": "千古涟漪清绝地。\n海岱楼高，下瞰秦淮尾。\n水浸碧天天似水。\n广寒宫阙人间世。\n霭霭春和生海市。\n鳌戴三山，顷刻随轮至。\n宝月圆时多异气。\n夜光一颗千金贵。",
        "dynasty": "宋",
        "collection_info": null
    },
    {
        "title": "诉衷情 熏风吹动满池莲",
        "author": "米芾",
        "content": "熏风吹动满池莲。\n晓云楼阁鲜。\n绣阁华堂嘉会，齐拜玉炉烟。\n斟美酒，奉觥船。\n祝芳筵。\n宜春耐夏，多福壮严，富贵长年。",
        "dynasty": "宋",
        "collection_info": null
    },
    {
        "title": "诉衷情 劳生奔走困粗官",
        "author": "米芾",
        "content": "劳生奔走困粗官。\n揽镜鬓毛斑。\n物外平生萧散，微宦兴阑珊。\n奇胜处，每平阑。\n定望远。\n好山如画，水绕云萦，无计成闲。",
        "dynasty": "宋",
        "collection_info": null
    },
    {
        "title": "鹧鸪天 暖日晴烘候小春",
        "author": "米芾",
        "content": "暖日晴烘候小春。\n际天和气与精神。\n灵台静养千年寿，丹灶全无一点尘。\n寿彭祖，寿广成。\n华阳仙裔是今身。\n夜来银汉清如洗，南极星中见老人。",
        "dynasty": "宋",
        "collection_info": null
    },
    {
        "title": "鹧鸪天 云液无声白似银",
        "author": "米芾",
        "content": "云液无声白似银。\n红霞一抹百花新。\n觞多莫压频频劝，一片花飞减却春。\n蜂翅乱，蝶眉颦。\n花间啼鸟劝游人。\n人生无事须行乐，富贵何时且健身。",
        "dynasty": "宋",
        "collection_info": null
    },
    {
        "title": "浪淘沙 祝寿庆生申",
        "author": "米芾",
        "content": "祝寿庆生申。\n德日维新。\n期颐眉寿寿长春。\n五福三灵禄永永，长寿仙人。\n遐算等庄椿。\n□德康宁。\n年年欢会笑欣欣。\n岁岁仰依□寿域，彭祖广成。",
        "dynasty": "宋",
        "collection_info": null
    },
    {
        "title": "浣溪沙 日射平溪玉宇中",
        "author": "米芾",
        "content": "日射平溪玉宇中。\n云横远渚岫重重。\n野花犹向涧边红。\n静看沙头鱼入网，闲支藜杖醉吟风。\n小春天气恼人浓。",
        "dynasty": "宋",
        "collection_info": null
    },
    {
        "title": "醉太平 风炉煮茶",
        "author": "米芾",
        "content": "风炉煮茶。\n霜刀剖瓜。\n暗香微透窗纱。\n是池中藕花。\n高梳髻鸦。\n浓妆脸霞。\n玉尖弹动琵琶。\n问香醪饮么。",
        "dynasty": "宋",
        "collection_info": null
    },
    {
        "title": "望云涯引 秋容江上",
        "author": "李甲",
        "content": "秋容江上，岸花老，苹洲白。\n露湿蒹葭，浦屿渐增寒色。\n闲渔唱晚，鹜雁惊飞处，映远碛。\n数点轻帆，送天际归客。\n凤台人散，漫回首。\n沈消息。\n素鲤无凭，楼上暮云凝碧。\n时向西风下，认远笛。\n宋玉悲怀，未信金樽消得。",
        "dynasty": "宋",
        "collection_info": null
    },
    {
        "title": "吊严陵 蕙兰香泛",
        "author": "李甲",
        "content": "蕙兰香泛，孤屿潮平，惊鸥散雪。\n迤逦点破，澄江秋色。\n暝霭向敛，疏雨乍收，染出蓝峰千尺。\n渔舍孤烟锁寒碛。\n画鹢翠帆旋解，轻舣晴霞岸侧。\n正念往悲酸，怀乡惨切。\n何处引羌笛。\n追惜。\n当时富春佳地，严光钓址空遗迹。\n华星沈后，扁舟泛去，萧洒闲名图籍。\n离觞吊终寓目，意断魂消泪滴。\n渐洞天晚，回首暮云千古碧。",
        "dynasty": "宋",
        "collection_info": null
    },
    {
        "title": "梦玉人引 渐东风暖",
        "author": "李甲",
        "content": "渐东风暖，陇梅残，霁云碧。\n嫩草柔条，又回江城春色。\n乍促银签，便篆香纹蜡有馀迹。\n愁梦相兼，尽日高无力。\n这些离恨，依然是、酒醒又如织。\n料伊怀情，也应向人端的。\n何故近日，全然无消息。\n问伊看，伊教人到此，如何休得。",
        "dynasty": "宋",
        "collection_info": null
    },
    {
        "title": "过秦楼 卖酒炉边",
        "author": "李甲",
        "content": "卖酒炉边，寻芳原上，乱花飞絮悠悠。\n已蝶稀莺散，便拟把长绳、系日无由。\n谩道草忘忧。\n也徒将，酒解闲愁。\n正江南春尽，行人千里，苹满汀洲。\n有翠红径里，盈盈似簇，芳茵禊饮，时笑时讴。\n当暖风迟景，任相将永日，烂熳狂游。\n谁信盛狂中，有离情、忽到心头。\n向尊前拟问，双燕来时，曾过秦楼。",
        "dynasty": "宋",
        "collection_info": null
    },
    {
        "title": "帝台春 芳草碧色",
        "author": "李甲",
        "content": "芳草碧色，萋萋遍南陌。\n暖絮乱红，也知人、春愁无力。\n忆得盈盈拾翠侣，共携赏、凤城寒食。\n到今来，海角逢春，天涯为客。\n愁旋释。\n还似织。\n泪暗拭。\n又偷滴。\n谩伫立、遍倚危阑，尽黄昏，也只是、暮云凝碧。\n拼则而已今拼了，忘则怎生便忘得。\n又还问鳞鸿，试重寻消息。",
        "dynasty": "宋",
        "collection_info": null
    },
    {
        "title": "击梧桐 杳杳春江阔",
        "author": "李甲",
        "content": "杳杳春江阔。\n收细雨、风蹙波声无歇。\n雁去汀洲暖，岸芜静，翠染遥山一抹。\n群鸥聚散，征航来去，隔水相望楚越。\n对此、凝情久，念往岁上国，嬉游时节。\n斗草园林，卖花巷陌，触处风光奇绝。\n正恁浓欢里，悄不意、顿有天涯离别。\n看那梅生翠实，柳飘狂絮，没个人共折。\n把而今、愁烦滋味，教向谁说。",
        "dynasty": "宋",
        "collection_info": null
    },
    {
        "title": "幔卷绸・慢卷绸 绝羽沈鳞",
        "author": "李甲",
        "content": "绝羽沈鳞，埋花葬玉，杳杳悲前事。\n对一盏寒灯，数点流萤，悄悄画屏，巫山十二。\n蕣脸星眸，蕙情兰性，一旦成流水。\n便纵有、甘泉妙手，洪都方士何济。\n香闺宝砌。\n临妆处，迤逦苔痕翠。\n更不忍看伊，绣残鸳侣，而今尚有，啼红粉渍。\n好梦不来，断云飞去，黯黯情无际。\n谩饮尽香醪，奈向愁肠，消遣无计。",
        "dynasty": "宋",
        "collection_info": null
    },
    {
        "title": "望春回 霁霞散晓",
        "author": "李甲",
        "content": "霁霞散晓，射水村渐明，渔火方绝。\n滩露夜潮痕，注冻濑凄咽。\n征鸿来时应负书，见疏柳、更忆伊同折。\n异乡憔悴，那堪更逢，岁穷时节。\n东风暗回暖律。\n算拆遍江梅，消尽岩雪。\n唯有这愁肠，也依旧千结。\n私言窃语些誓约，便眠思梦想无休歇。\n这些离恨，除非对着、说似明月。",
        "dynasty": "宋",
        "collection_info": null
    },
    {
        "title": "少年游 江国陆郎封寄后",
        "author": "李甲",
        "content": "江国陆郎封寄后，独自冠群芳。\n折时雪里，带时灯下，香面讶争光。\n而今不怕吹羌管，一任更繁霜。\n玳筵赏处，玉纤整后，犹胜岭头香。",
        "dynasty": "宋",
        "collection_info": null
    },
    {
        "title": "蝶恋花 丽质仙娥生月殿",
        "author": "赵令畤",
        "content": "丽质仙娥生月殿。\n谪向人间，未免凡情乱。\n宋玉墙东流美盼。\n乱花深处曾相见。\n密意浓欢方有便。\n不奈浮名，旋遣轻分散。\n最恨多才情太浅。\n等闲不念离人怨。",
        "dynasty": "宋",
        "collection_info": null
    },
    {
        "title": "蝶恋花 锦额重帘深几许",
        "author": "赵令畤",
        "content": "锦额重帘深几许。\n绣履弯弯，未省离朱户。\n强出娇羞都不语。\n绛绡频掩酥胸素。\n黛浅愁红妆淡伫。\n怨绝情凝，不肯聊回顾。\n媚脸未匀新泪污。\n梅英犹带春朝露。",
        "dynasty": "宋",
        "collection_info": null
    },
    {
        "title": "蝶恋花 懊恼娇痴情未惯",
        "author": "赵令畤",
        "content": "懊恼娇痴情未惯。\n不道看看，役得人肠断。\n万语千言都不管。\n兰房跬步如天远。\n废寝忘餐思想遍。\n赖有青鸾，不必凭鱼雁。\n密写香笺论缱绻。\n春词一纸芳心乱。",
        "dynasty": "宋",
        "collection_info": null
    },
    {
        "title": "蝶恋花 庭院黄昏春雨霁",
        "author": "赵令畤",
        "content": "庭院黄昏春雨霁。\n一缕深心，百种成牵系。\n青翼蓦然来报喜。\n鱼笺微谕相容意。\n待月西厢人不寐。\n帘影摇光，朱户犹慵闭。\n花动拂墙红萼坠。\n分明疑是情人至。",
        "dynasty": "宋",
        "collection_info": null
    },
    {
        "title": "蝶恋花 屈指幽期惟恐误",
        "author": "赵令畤",
        "content": "屈指幽期惟恐误。\n恰到春宵，明月当三五。\n红影压墙花密处。\n花阴便是桃源路。\n不谓兰诚金石固。\n敛袂怡声，恣把多才数。\n惆怅空回谁共语。\n只应化作朝云去。",
        "dynasty": "宋",
        "collection_info": null
    },
    {
        "title": "蝶恋花 数夕孤眠如度岁",
        "author": "赵令畤",
        "content": "数夕孤眠如度岁。\n将谓今生，会合终无计。\n正是断肠凝望际。\n云心捧得嫦娥至。\n玉困花柔羞抆泪。\n端丽妖娆，不与前时比。\n人去月斜疑梦寐。\n衣香犹在妆留臂。",
        "dynasty": "宋",
        "collection_info": null
    },
    {
        "title": "蝶恋花 一梦行云还暂阻",
        "author": "赵令畤",
        "content": "一梦行云还暂阻。\n尽把深诚，缀作新诗句。\n幸有青鸾堪密付。\n良宵从此无虚度。\n两意相欢朝又暮。\n争奈郎鞭，暂指长安路。\n最是动人愁怨处。\n离情盈抱终无语。",
        "dynasty": "宋",
        "collection_info": null
    },
    {
        "title": "蝶恋花 碧沼鸳鸯交颈舞",
        "author": "赵令畤",
        "content": "碧沼鸳鸯交颈舞。\n正恁双栖，又遣分飞去。\n洒翰赠言终不许。\n援琴请尽奴衷素。\n曲未成声先怨慕。\n忍泪凝情，强作霓裳序。\n弹到离愁凄咽处。\n弦肠俱断梨花雨。",
        "dynasty": "宋",
        "collection_info": null
    },
    {
        "title": "蝶恋花 别后相思心目乱",
        "author": "赵令畤",
        "content": "别后相思心目乱。\n不谓芳音，忽寄南来雁。\n却写花笺和泪卷。\n细书方寸教伊看。\n独寐良宵无计遣。\n梦里依稀，暂若寻常见。\n幽会未终魂已断。\n半衾如暖人犹远。",
        "dynasty": "宋",
        "collection_info": null
    },
    {
        "title": "蝶恋花 尺素重重封锦字",
        "author": "赵令畤",
        "content": "尺素重重封锦字。\n未尽幽闺，别后心中事。\n佩玉采丝文竹器。\n愿君一见知深意。\n环玉长圆丝万系。\n竹上斓斑，总是相思泪。\n物会见郎人永弃。\n心驰魂去神千里。",
        "dynasty": "宋",
        "collection_info": null
    },
    {
        "title": "蝶恋花 梦觉高唐云雨散",
        "author": "赵令畤",
        "content": "梦觉高唐云雨散。\n十二巫峰，隔断相思眼。\n不为旁人移步懒。\n为郎憔悴羞郎见。\n青翼不来孤凤怨。\n露失桃源，再会终无便。\n旧恨新愁无计遣。\n情深何似情俱浅。",
        "dynasty": "宋",
        "collection_info": null
    },
    {
        "title": "蝶恋花 镜破人离何处问",
        "author": "赵令畤",
        "content": "镜破人离何处问。\n路隔银河，岁会知犹近。\n只道新来消瘦损。\n玉容不见空传信。\n弃掷前欢俱未忍。\n岂料盟言，陡顿无凭准。\n地久天长终有尽，绵绵不似无穷恨。",
        "dynasty": "宋",
        "collection_info": null
    },
    {
        "title": "天仙子 宿雨洗空台榭莹",
        "author": "赵令畤",
        "content": "宿雨洗空台榭莹。\n下尽珠帘寒未定。\n花开花落几番晴，春欲竟。\n愁未醒。\n池面杏花红透影。\n一纸短书言不尽。\n明月清风还记省。\n玉楼香断又天香，闲展兴。\n临好景。\n心似乱萍何处整。",
        "dynasty": "宋",
        "collection_info": null
    },
    {
        "title": "浣溪沙 稳小弓鞋三寸罗",
        "author": "赵令畤",
        "content": "稳小弓鞋三寸罗。\n歌唇清韵一樱多。\n灯前秀艳总横波。\n指下鸣泉清杳渺，掌中回旋小婆娑。\n明朝归路奈情何。",
        "dynasty": "宋",
        "collection_info": null
    },
    {
        "title": "菩萨蛮 轻鸥欲下春塘浴",
        "author": "赵令畤",
        "content": "轻鸥欲下春塘浴。\n双双飞破春烟绿。\n两岸野蔷薇。\n翠笼熏绣衣。\n凭船闲弄水。\n中有相思意。\n忆得去年时。\n水边初别离。",
        "dynasty": "宋",
        "collection_info": null
    },
    {
        "title": "菩萨蛮 长淮渺渺寒烟白",
        "author": "赵令畤",
        "content": "长淮渺渺寒烟白。\n凭阑人是霜台客。\n诗句妙春豪。\n风云不啻高。\n樽前人已老。\n馀恨连芳草。\n一曲酒醒时。\n梧桐月欲低。",
        "dynasty": "宋",
        "collection_info": null
    },
    {
        "title": "菩萨蛮 春风试手先梅蕊",
        "author": "赵令畤",
        "content": "春风试手先梅蕊。\n頩姿冷艳明沙水。\n不受众芳知。\n端须月与期。\n清香闲自远。\n先向钗头见。\n雪后燕瑶池。\n人间第一枝。",
        "dynasty": "宋",
        "collection_info": null
    },
    {
        "title": "好事近 急雨涨溪浑",
        "author": "赵令畤",
        "content": "急雨涨溪浑，小树带山秋色。\n轻棹暮天归路，袅芙蓉烟白。\n酒醒香冷梦回时，虫声正凄绝。\n只觉小窗风月，与昨宵都别。",
        "dynasty": "宋",
        "collection_info": null
    },
    {
        "title": "小重山 楼上风和玉漏迟",
        "author": "赵令畤",
        "content": "楼上风和玉漏迟。\n秋千庭院静，百花飞。\n午窗才起暖金卮。\n匀面了，阑畔看春池。\n何事苦颦眉。\n碧云春信断，尽来时。\n鸳鸯游戏镇相随。\n云雾敛，新月挂天西。",
        "dynasty": "宋",
        "collection_info": null
    },
    {
        "title": "小重山 雨霁风高天气清",
        "author": "赵令畤",
        "content": "雨霁风高天气清。\n玉盘浮出海，转空明。\n小窗帘影冷如冰。\n愁不寐，独自傍阶行。\n情似浪头轻。\n一番销欲尽，一番生。\n无言惆怅到参横。\n人欲起，鹎鵊几声鸣。",
        "dynasty": "宋",
        "collection_info": null
    },
    {
        "title": "蝶恋花 欲减罗衣寒未去",
        "author": "赵令畤",
        "content": "欲减罗衣寒未去。\n不卷珠帘，人在深深处。\n红杏枝头花几许。\n啼痕止恨清明雨。\n尽日沈烟香一缕。\n宿酒醒迟，恼破春情绪。\n飞燕又将归信误。\n小屏风上西江路。",
        "dynasty": "宋",
        "collection_info": null
    },
    {
        "title": "蝶恋花 卷絮风头寒欲尽",
        "author": "赵令畤",
        "content": "卷絮风头寒欲尽。\n坠粉飘香，日日红成阵。\n新酒又添残酒困。\n今春不减前春恨。\n蝶去莺飞无处问。\n隔水高楼，望断双鱼信。\n恼乱横波秋一寸。\n斜阳只与黄昏近。",
        "dynasty": "宋",
        "collection_info": null
    },
    {
        "title": "西江月 人世一场大梦",
        "author": "赵令畤",
        "content": "人世一场大梦，我生魔了十年。\n明窗千古探遗编。\n不救饥寒一点。\n更被维摩老子，不教此处容言。\n炉熏清炷坐安禅。\n物物头头显现。",
        "dynasty": "宋",
        "collection_info": null
    },
    {
        "title": "满庭芳 玉枕生凉",
        "author": "赵令畤",
        "content": "玉枕生凉，金缸传晓，败叶飞破清秋。\n雨馀翻浪，渺渺阻行舟。\n暂系汀洲侧畔，风夜起、荻叶添愁。\n银屏远，龙香渐尽，还是梦扬州。\n更筹。\n何太永，当年情事，今日堪酬。\n最苦恨红楼，笑我飘浮。\n为寄相思细字，教字字、愁蹙眉头。\n凄凉久，渔人唱晓，随月过横沟。",
        "dynasty": "宋",
        "collection_info": null
    },
    {
        "title": "清平乐 春风依旧",
        "author": "赵令畤",
        "content": "春风依旧。\n着意随堤柳。\n搓得蛾儿黄欲就。\n天气清明时候。\n去年紫陌青门。\n今霄雨魄云魂。\n断送一生憔悴，只销几个黄昏。",
        "dynasty": "宋",
        "collection_info": null
    },
    {
        "title": "思远人 素玉朝来有好怀",
        "author": "赵令畤",
        "content": "素玉朝来有好怀。\n一枝梅粉照人开。\n晴云欲向杯中起，春色先从脸上来。\n深院落，小楼台。\n玉盘香篆看徘徊。\n须知月色撩人恨，数夜春寒不下阶。",
        "dynasty": "宋",
        "collection_info": null
    },
    {
        "title": "临江仙 枝上粉香吹欲尽",
        "author": "赵令畤",
        "content": "枝上粉香吹欲尽，依前庭院春风。\n更谁同绕摘芳丛。\n漏残金兽冷，信断锦屏空。\n看结灯花愁不睡，酒阑无梦相逢。\n凄凉长判一生中。\n不如云外月，永夜在房栊。",
        "dynasty": "宋",
        "collection_info": null
    },
    {
        "title": "虞美人 画船稳泛春波渺",
        "author": "赵令畤",
        "content": "画船稳泛春波渺。\n夕雨寒声小。\n紫烟深处数峰横。\n惊起一滩鸥鹭、照川明。\n西楼今夜归期误。\n恨入阑干暮。\n可堪春事满春怀。\n不似珠帘新燕、早归来。",
        "dynasty": "宋",
        "collection_info": null
    },
    {
        "title": "浣溪沙 风急花飞昼掩门",
        "author": "赵令畤",
        "content": "风急花飞昼掩门。\n一帘残雨滴黄昏。\n便无离恨也销魂。\n翠被任熏终不暖，玉杯慵举几番温。\n个般情事与谁论。",
        "dynasty": "宋",
        "collection_info": null
    },
    {
        "title": "浣溪沙 槐柳春馀绿涨天",
        "author": "赵令畤",
        "content": "槐柳春馀绿涨天。\n酒旗高插夕阳边。\n谁家墙里笑秋千。\n往事不堪楼上看，新愁多向曲中传。\n此情销得是何年。",
        "dynasty": "宋",
        "collection_info": null
    },
    {
        "title": "浣溪沙 一朵梦云惊晓鸦",
        "author": "赵令畤",
        "content": "一朵梦云惊晓鸦。\n数枝春雨带梨花。\n坐来残月冷窗纱。\n钗凤谩曾留得半，枕山犹是枕时斜。\n对花今日奈天涯。",
        "dynasty": "宋",
        "collection_info": null
    },
    {
        "title": "浣溪沙 水满池塘花满枝",
        "author": "赵令畤",
        "content": "水满池塘花满枝。\n乱香深里语黄鹂。\n东风轻软弄帘帏。\n日正长时春梦短，燕交飞处柳烟低。\n玉窗红子斗棋时。",
        "dynasty": "宋",
        "collection_info": null
    },
    {
        "title": "浣溪沙 少日怀山老住山",
        "author": "赵令畤",
        "content": "少日怀山老住山。\n一官休务得身闲。\n几年食息白云间。\n似我乐来真是少，见人忙处不相关。\n养真高静出尘寰。",
        "dynasty": "宋",
        "collection_info": null
    },
    {
        "title": "鹧鸪天 可是相逢意便深",
        "author": "赵令畤",
        "content": "可是相逢意便深。\n为郎巧笑不须金。\n门前一尺春风髻，窗内三更夜雨衾。\n情渺渺，信沈沈。\n青莺无路寄芳音。\n山城钟鼓愁难听，不解襄王梦里寻。",
        "dynasty": "宋",
        "collection_info": null
    },
    {
        "title": "鹧鸪天 麝发雕炉小袖笼",
        "author": "赵令畤",
        "content": "麝发雕炉小袖笼。\n天教我被此时同。\n橼经雪重香方满，菊到秋深色自浓。\n船槛内，月明中。\n插花归去莫匆匆。\n人生更在艰难内，胜事年来不易逢。",
        "dynasty": "宋",
        "collection_info": null
    },
    {
        "title": "失调名 脸薄难藏泪",
        "author": "赵令畤",
        "content": "脸薄难藏泪，眉长易觉愁。",
        "dynasty": "宋",
        "collection_info": null
    },
    {
        "title": "临江仙 翠袖卷纱红映肉",
        "author": "赵令畤",
        "content": "翠袖卷纱红映肉，无风玉骨生寒。\n可堪新晓雨初残。\n颦眉谁恼着，粉泪滴阑干。\n闻道谪仙歌妙语，新妆再发愁颜。\n雾帘云幕荐金盘。\n笔间长借句，直莫放春还。",
        "dynasty": "宋",
        "collection_info": null
    },
    {
        "title": "乌夜啼 楼上萦帘弱絮",
        "author": "赵令畤",
        "content": "楼上萦帘弱絮，墙头凝月低花。\n年年春事关心事，肠断欲栖鸦。\n舞镜鸾衾翠减，啼珠凤蜡红斜。\n重门不锁相思梦，随意绕天涯。",
        "dynasty": "宋",
        "collection_info": null
    },
    {
        "title": "天宁乐・金人捧露盘 斗储祥",
        "author": "贺铸",
        "content": "斗储祥，虹流祉，兆黄虞。\n未□□、□圣真符。\n千龄叶应，九河清、神物出龟图。\n□□□□，□盛时、朝野欢娱。\n靡不覆，旋穹□，□□□，□坤舆。\n致万国、一变华胥。\n霞觞□□，□□□、□□□宸趋。\n五云长在，望子□、□□□□。",
        "dynasty": "宋",
        "collection_info": null
    },
    {
        "title": "□□□・七娘子 □波飞□□□向",
        "author": "贺铸",
        "content": "□波飞□□□向。\n□□□、□□□□样。\n拥鼻微吟，捋须遐想。\n□□□□□□上。\n会须加数□□酿。\n□□□、□□□□涨。\n美满孤帆，轻便双桨。\n中分□□□□往。",
        "dynasty": "宋",
        "collection_info": null
    },
    {
        "title": "鸳鸯语・七娘子 京江抵、海边吴楚",
        "author": "贺铸",
        "content": "京江抵、海边吴楚。\n铁瓮城、行胜无今古。\n北固陵高，西津横渡。\n几人携手分襟处。\n凄凉渌水桥南路。\n奈玉壶、难叩鸳鸯语。\n行雨行云，非花非雾。\n为谁来为谁还去。",
        "dynasty": "宋",
        "collection_info": null
    },
    {
        "title": "璧月堂・小重山 梦草池南璧月堂",
        "author": "贺铸",
        "content": "梦草池南璧月堂。\n绿阴深蔽日，啭鹂黄。\n淡蛾轻鬓似宜妆。\n歌扇小，烟雨画潇湘。\n薄晚具兰汤。\n雪肌英粉腻，更生香。\n簟纹如水竟檀床。\n雕枕并，得意两鸳鸯。",
        "dynasty": "宋",
        "collection_info": null
    },
    {
        "title": "群玉轩・小重山 群玉轩中迹已陈",
        "author": "贺铸",
        "content": "群玉轩中迹已陈。\n江南重喜见，广陵春。\n纤秾合度好腰身。\n歌水钓，清啭□□□。\n团扇掩樱唇。\n七双胡蝶子，表□□。\n□□□复旧东邻。\n风月夜，怜取眼前人。",
        "dynasty": "宋",
        "collection_info": null
    },
    {
        "title": "□□□・小重山 隔水桃花□□□",
        "author": "贺铸",
        "content": "隔水桃花□□□。\n□□□□□，□□□。\n□妆飞鹊镜台前。\n□□□，□□□□□。\n□首已依然。\n断云疏雨后，更闻蝉。\n□□□叶付漪涟。\n驰寄与，人住玉溪边。",
        "dynasty": "宋",
        "collection_info": null
    },
    {
        "title": "辨弦声・迎春乐 琼琼绝艺真无价",
        "author": "贺铸",
        "content": "琼琼绝艺真无价。\n指尖纤、态闲暇。\n几多方寸关情话。\n都付与、弦声写。\n三月十三寒食夜。\n映花月、絮风台榭。\n明月待欢来，久背面、秋千下。",
        "dynasty": "宋",
        "collection_info": null
    },
    {
        "title": "攀鞍态・迎春乐 逢迎一笑金难买",
        "author": "贺铸",
        "content": "逢迎一笑金难买。\n小樱唇、浅蛾黛。\n玉环风调依然在。\n想花下、攀鞍态。\n伫倚碧云如有待。\n望新月、为谁双拜。\n细语人不闻，微风动、罗裙带。",
        "dynasty": "宋",
        "collection_info": null
    },
    {
        "title": "辟寒金・迎春乐 六华应腊妆吴苑",
        "author": "贺铸",
        "content": "六华应腊妆吴苑。\n小山堂、晚张燕。\n赏心不厌杯行缓。\n待月度、银河半。\n缥缈郢人歌已断。\n归路指、玉溪南馆。\n谁似辟寒金，聊借与、空床暖。",
        "dynasty": "宋",
        "collection_info": null
    },
    {
        "title": "尔汝歌・清商怨 劳生羁宦未易处",
        "author": "贺铸",
        "content": "劳生羁宦未易处。\n赖醉□□□。\n白眼青天，忘形相尔汝。\n□□□□□□。\n□□□，送君南浦。\n雪暗沧江，□□□□□。",
        "dynasty": "宋",
        "collection_info": null
    },
    {
        "title": "□□□・清商怨 扬州商女□□□",
        "author": "贺铸",
        "content": "扬州商女□□□。\n□□□□□。\n□寄扁舟，江南湖北道。\n津头龙祠屡□。\n□信指、半春前到。\n笑倚危樯，朝来风色好。",
        "dynasty": "宋",
        "collection_info": null
    },
    {
        "title": "半死桐・鹧鸪天 重过阊门万事非",
        "author": "贺铸",
        "content": "重过阊门万事非。\n同来何事不同归。\n梧桐半死清霜后，头白鸳鸯失伴飞。\n原上草，露初晞。\n旧栖新垅两依依。\n空床卧听南窗雨，谁复挑灯夜补衣。",
        "dynasty": "宋",
        "collection_info": null
    },
    {
        "title": "翦朝霞・鹧鸪天 云弄轻阴谷雨干",
        "author": "贺铸",
        "content": "云弄轻阴谷雨干。\n半垂油幕护残寒。\n化工着意呈新巧，翦刻朝霞饤露盘。\n辉锦绣，掩芝兰。\n开元天宝盛长安。\n沈香亭子钩阑畔，偏得三郎带笑看。",
        "dynasty": "宋",
        "collection_info": null
    },
    {
        "title": "避少年・鹧鸪天 谁爱松林水似天",
        "author": "贺铸",
        "content": "谁爱松林水似天。\n画船听雨奈无眠。\n清风明月休论价，卖与愁人直几钱。\n挥醉笔，扫吟笺。\n一时朋辈饮中仙。\n白头□□江湖上，袖手低回避少年。",
        "dynasty": "宋",
        "collection_info": null
    },
    {
        "title": "□□□・鹧鸪天 留落吴门□□□",
        "author": "贺铸",
        "content": "留落吴门□□□。\n□□□□□□□。\n扁舟更入毗陵道，却□□□□□□。\n□□念，付清觞。\n樵青与我和沧浪。\n浮云□是无根物，南北东西不碍狂。",
        "dynasty": "宋",
        "collection_info": null
    },
    {
        "title": "千叶莲・鹧鸪天 闻你侬嗟我更嗟",
        "author": "贺铸",
        "content": "闻你侬嗟我更嗟。\n春霜一夜扫秾华。\n永无清啭欺头管，赖有浓香着臂纱。\n侵海角，抵天涯。\n行云谁为不知家。\n秋风想见西湖上，化出白莲千叶花。",
        "dynasty": "宋",
        "collection_info": null
    },
    {
        "title": "第一花・鹧鸪天 豆蔻梢头莫漫夸",
        "author": "贺铸",
        "content": "豆蔻梢头莫漫夸。\n春风十里旧繁华。\n金缕玉蕊皆殊艳，别有倾城第一花。\n春雀舫，紫云车。\n暗期归路指烟霞。\n无端却似堂前燕，飞入寻常百姓家。",
        "dynasty": "宋",
        "collection_info": null
    },
    {
        "title": "花想容・武陵春 南国家人推阿秀",
        "author": "贺铸",
        "content": "南国家人推阿秀，歌醉几相逢。\n云想衣裳花想容。\n春未抵情浓。\n津亭回首青楼远，帘箔更重重。\n今夜扁舟泪不供。\n犹听隔江钟。",
        "dynasty": "宋",
        "collection_info": null
    },
    {
        "title": "□□□・捣练子 楼上鼓",
        "author": "贺铸",
        "content": "楼上鼓，转□□。\n□□□□□□□。\n思妇想无肠可断，□□□□□□□。",
        "dynasty": "宋",
        "collection_info": null
    },
    {
        "title": "夜捣衣・捣练子 收锦字",
        "author": "贺铸",
        "content": "收锦字，下鸳机。\n净拂床砧夜捣衣。\n马上少年今健否，过瓜时见雁南归。",
        "dynasty": "宋",
        "collection_info": null
    },
    {
        "title": "杵声齐・捣练子 砧面莹",
        "author": "贺铸",
        "content": "砧面莹，杵声齐。\n捣就征衣泪墨题。\n寄到玉关应万里，戍人犹在玉关西。",
        "dynasty": "宋",
        "collection_info": null
    },
    {
        "title": "夜如年・捣练子 斜月下",
        "author": "贺铸",
        "content": "斜月下，北风前。\n万杵千砧捣欲穿。\n不为捣衣勤不睡，破除今夜夜如年。",
        "dynasty": "宋",
        "collection_info": null
    },
    {
        "title": "翦征袍・捣练子 抛练杵",
        "author": "贺铸",
        "content": "抛练杵，傍窗纱。\n巧翦征袍斗出花。\n想见陇头长戍客，授衣时节也思家。",
        "dynasty": "宋",
        "collection_info": null
    },
    {
        "title": "望书归・捣练子 边堠远",
        "author": "贺铸",
        "content": "边堠远，置邮稀。\n附与征衣衬铁衣。\n连夜不妨频梦见，过年惟望得书归。",
        "dynasty": "宋",
        "collection_info": null
    },
    {
        "title": "醉厌厌・南歌子 紫陌青丝鞚",
        "author": "贺铸",
        "content": "紫陌青丝鞚，红尘白纻衫。\n谁怜绣户闭香奁。\n分付一春心事、两眉尖。\n怯冷重熏被，羞明半卷帘。\n欢归斜□□□□。\n□□□□□□、醉厌厌。",
        "dynasty": "宋",
        "collection_info": null
    },
    {
        "title": "窗下绣・一落萦 初见碧纱窗下绣",
        "author": "贺铸",
        "content": "初见碧纱窗下绣。\n寸波频溜。\n错将黄晕压檀花，翠袖掩、纤纤手。\n金缕一双红豆。\n情通色授。\n不应学舞爱垂杨，甚长为、春风瘦。",
        "dynasty": "宋",
        "collection_info": null
    },
    {
        "title": "艳声歌・添声杨柳枝 蜀锦尘香生袜罗",
        "author": "贺铸",
        "content": "蜀锦尘香生袜罗。\n小婆娑。\n个侬无赖动人多。\n是横波。\n楼角云开风卷幕，月侵河。\n纤纤持酒艳声歌。\n奈情何。",
        "dynasty": "宋",
        "collection_info": null
    },
    {
        "title": "唤春愁・添声杨柳枝 天与多情不自由",
        "author": "贺铸",
        "content": "天与多情不自由。\n占风流。\n云闲草远絮悠悠。\n唤春愁。\n试作小妆窥晚镜，淡蛾羞。\n夕阳独倚水边楼。\n认归舟。",
        "dynasty": "宋",
        "collection_info": null
    },
    {
        "title": "花幕暗・添声杨柳枝 绿绮新声隔坐闻",
        "author": "贺铸",
        "content": "绿绮新声隔坐闻。\n认殷勤。\n尊前为舞郁金裙。\n酒微醺。\n月转参横花幕暗，夜初分。\n阳台拼作不归云。\n任郎嗔。",
        "dynasty": "宋",
        "collection_info": null
    },
    {
        "title": "晚云高・添声杨柳枝 秋尽江南叶未凋",
        "author": "贺铸",
        "content": "秋尽江南叶未凋。\n晚云高。\n情山隐隐水迢迢。\n接亭皋。\n二十四桥明月夜，弭兰桡。\n玉人何处教吹箫。\n可怜宵。",
        "dynasty": "宋",
        "collection_info": null
    },
    {
        "title": "钓船归・添声杨柳枝 绿净春深好染衣",
        "author": "贺铸",
        "content": "绿净春深好染衣。\n际柴扉。\n溶溶漾漾白鸥飞。\n两忘机。\n南去北来徒自老，故人稀。\n夕阳长送钓船归。\n鳜鱼肥。",
        "dynasty": "宋",
        "collection_info": null
    },
    {
        "title": "爱孤云・添声杨柳枝 闲爱孤云静爱僧",
        "author": "贺铸",
        "content": "闲爱孤云静爱僧。\n得良朋。\n清时有味是无能。\n矫聋丞。\n况复早年豪纵过，病婴仍。\n如今痴钝似寒蝇。\n醉懵腾。",
        "dynasty": "宋",
        "collection_info": null
    },
    {
        "title": "替人愁・添声杨柳枝 风紧云轻欲变秋",
        "author": "贺铸",
        "content": "风紧云轻欲变秋。\n雨初收。\n江城水路漫悠悠。\n带汀洲。\n正是客心孤回处，转归舟。\n谁家红袖倚津楼。\n替人愁。",
        "dynasty": "宋",
        "collection_info": null
    },
    {
        "title": "梦江南・忆江南 九曲池头三月三",
        "author": "贺铸",
        "content": "九曲池头三月三。\n柳毵毵。\n香尘扑马喷金衔。\n涴春衫。\n苦笋鲥鱼乡味美，梦江南。\n阊门烟水晚风恬。\n落归帆。",
        "dynasty": "宋",
        "collection_info": null
    },
    {
        "title": "愁风月・生查子 风清月正圆",
        "author": "贺铸",
        "content": "风清月正圆，信是佳时节。\n不会长年来，处处愁风月。\n心将熏麝焦，吟伴寒虫切。\n欲遽就床眠，解带翻成结。",
        "dynasty": "宋",
        "collection_info": null
    },
    {
        "title": "绿罗裙・生查子 东风柳陌长",
        "author": "贺铸",
        "content": "东风柳陌长，闭月花房小。\n应念画眉人，拂镜啼新晓。\n伤心南浦波，回首青门道。\n记得绿罗裙，处处怜芳草。",
        "dynasty": "宋",
        "collection_info": null
    },
    {
        "title": "陌上郎・生查子 西津海鹘舟",
        "author": "贺铸",
        "content": "西津海鹘舟，径渡沧江雨。\n双橹本无情，鸦轧如人语。\n挥金陌上郎，化石山头妇。\n何物系君心，三岁扶床女。",
        "dynasty": "宋",
        "collection_info": null
    },
    {
        "title": "卷春空・定风波 墙上夭桃簌簌红",
        "author": "贺铸",
        "content": "墙上夭桃簌簌红。\n巧随轻絮入帘栊。\n自是芳心贪结子。\n翻使。\n惜花人恨五更风。\n露萼鲜浓妆脸靓。\n相映。\n隔年情事此门中。\n粉面不知何处在。\n无奈。\n武陵流水卷春空。",
        "dynasty": "宋",
        "collection_info": null
    },
    {
        "title": "桃源行・蝶恋花 流水长烟何缥缈",
        "author": "贺铸",
        "content": "流水长烟何缥缈。\n诘□□□，□逗渔舟小。\n夹岸桃花烂□□。\n□□□□□□□。\n萧闲村落田畴好。\n避地移家，□□□□□。\n□□殷勤送归棹。\n闲边勿为他人道。",
        "dynasty": "宋",
        "collection_info": null
    },
    {
        "title": "西笑吟・蝶恋花 桃叶园林风日好",
        "author": "贺铸",
        "content": "桃叶园林风日好。\n曲径珍丛，处处闻啼鸟。\n翠珥金丸委芳草。\n袜罗尘动香裙扫。\n片帆乘兴东流早。\n每话长安，引领犹西笑。\n离索年多故人少。\n江南有燕无书到。",
        "dynasty": "宋",
        "collection_info": null
    },
    {
        "title": "望长安・蝶恋花 排办张灯春事早",
        "author": "贺铸",
        "content": "排办张灯春事早。\n十二都门，物色宜新晓。\n金犊车轻玉骢小。\n拂头杨柳穿驰道。\n莼羹鲈鲙非吾好。\n去国讴吟，半落江南调。\n满眼青山恨西照。\n长安不见令人老。",
        "dynasty": "宋",
        "collection_info": null
    },
    {
        "title": "呈纤手・玉楼春 秦弦络络呈纤手",
        "author": "贺铸",
        "content": "秦弦络络呈纤手。\n宝雁斜飞三十九。\n征韶新谱日边来，倾耳吴娃惊未有。\n文园老令难堪酒。\n蜜炬垂花知夜久。\n更须妩媚做腰肢，细学永丰坊畔柳。",
        "dynasty": "宋",
        "collection_info": null
    },
    {
        "title": "归风便・玉楼春 津亭薄晚张离燕",
        "author": "贺铸",
        "content": "津亭薄晚张离燕。\n红粉□歌持酒劝。\n歌声煎泪欲沾襟，酒色□□□□□。\n□□会有归风便。\n休道相忘秋后□。\n□□□抵故人心，惆怅故人心不见。",
        "dynasty": "宋",
        "collection_info": null
    },
    {
        "title": "续渔歌・玉楼春 中年多办收身具",
        "author": "贺铸",
        "content": "中年多办收身具。\n投老归来无着处。\n四肢安稳一渔舟，祗许樵青相伴去。\n沧洲大胜黄尘路。\n万顷月波难滓污。\n阿侬原是个中人，非谓鲈鱼留不住。",
        "dynasty": "宋",
        "collection_info": null
    },
    {
        "title": "惜馀春・踏莎行 急雨收春",
        "author": "贺铸",
        "content": "急雨收春，斜风约水。\n浮红涨绿鱼文起。\n年年有子惜馀春，春归不解招游子。\n留恨城隅，关情纸尾。\n阑干长对西曛倚。\n鸳鸯俱是白头时，江南渭北三千里。",
        "dynasty": "宋",
        "collection_info": null
    },
    {
        "title": "题醉袖・踏莎行 浅黛宜颦",
        "author": "贺铸",
        "content": "浅黛宜颦，明波欲溜。\n逢迎宛似平生旧。\n低鬟促坐认弦声，霞觞艳艳持为寿。\n浓染吟毫，偷题醉袖。\n寸心百意分携后。\n不胜风月两厌厌，年来一样伤春瘦。",
        "dynasty": "宋",
        "collection_info": null
    },
    {
        "title": "阳羡歌・踏莎行 山秀芙蓉",
        "author": "贺铸",
        "content": "山秀芙蓉，溪明罨画。\n真游洞穴沧波下。\n临风慨想斩蛟灵，长桥千载犹横跨。\n解组投簪，求田问舍。\n黄鸡白酒渝樵社。\n元龙非复少时豪，耳根清静功名话。",
        "dynasty": "宋",
        "collection_info": null
    },
    {
        "title": "芳心苦・踏莎行 杨柳回塘",
        "author": "贺铸",
        "content": "杨柳回塘，鸳鸯别浦。\n绿萍涨断莲舟路。\n断无蜂蝶慕幽香，红衣脱尽芳心苦。\n返照迎潮，行云带雨。\n依依伺与骚人语。\n当年不肯嫁春风，无端却被秋风误。",
        "dynasty": "宋",
        "collection_info": null
    },
    {
        "title": "平阳兴・踏莎行 凉叶辞风",
        "author": "贺铸",
        "content": "凉叶辞风，流云卷雨。\n寥寥夜色沈钟鼓。\n谁调清管度新声，有人高卧平阳坞。\n草暖沧洲，潮平别浦。\n双凫乘雁方容与。\n深藏华屋锁雕笼，此生乍可输鹦鹉。",
        "dynasty": "宋",
        "collection_info": null
    },
    {
        "title": "晕眉山・踏莎行 镜晕眉山",
        "author": "贺铸",
        "content": "镜晕眉山，囊熏水麝。\n凝然风度长闲暇。\n归来定解鹔鹴裘，唤时应倍骅骝价。\n殢酒伤春，添香惜夜。\n依惜待月西厢下。\n梨花庭院雪玲珑，微吟独倚秋千架。",
        "dynasty": "宋",
        "collection_info": null
    },
    {
        "title": "思牛女・踏莎行 楼角参横",
        "author": "贺铸",
        "content": "楼角参横，庭心月午。\n侵阶夜色凉经雨。\n轻罗小扇扑流萤，微云渡汉思牛女。\n拥髻柔情，扶肩昵语。\n可怜分破□□□。\n□□□□有佳期。\n人间底事长如许。",
        "dynasty": "宋",
        "collection_info": null
    },
    {
        "title": "负心期・浣溪沙 节物侵寻迫暮迟",
        "author": "贺铸",
        "content": "节物侵寻迫暮迟。\n可胜摇落长年悲。\n回首五湖乘兴地，负心期。\n惊雁失行风翦翦，冷云成阵雪垂垂。\n不拼尊前泥样醉，个能痴。",
        "dynasty": "宋",
        "collection_info": null
    },
    {
        "title": "醉中真・浣溪沙 不信芳春厌老人",
        "author": "贺铸",
        "content": "不信芳春厌老人。\n老人几度送春归。\n惜春行乐莫辞频。\n巧笑艳歌皆我意，恼花颠酒拼君嗔。\n物情惟有醉中真。",
        "dynasty": "宋",
        "collection_info": null
    },
    {
        "title": "频载酒・浣溪沙 金斗城南载酒频",
        "author": "贺铸",
        "content": "金斗城南载酒频。\n东西飞观跨通津。\n漾舟聊送雨馀春。\n桃李趣行无算酌，桑榆收得自由身。\n酣歌一曲太平人。",
        "dynasty": "宋",
        "collection_info": null
    },
    {
        "title": "掩萧斋・浣溪沙 落日逢迎朱雀街",
        "author": "贺铸",
        "content": "落日逢迎朱雀街。\n共乘青舫度秦淮。\n笑拈飞絮罥金钗。\n洞户华灯归别馆，碧梧红叶掩萧斋。\n愿随明月入君怀。",
        "dynasty": "宋",
        "collection_info": null
    },
    {
        "title": "杨柳陌・浣溪沙 兴庆宫池整月开",
        "author": "贺铸",
        "content": "兴庆宫池整月开。\n□□□□缕金鞋。\n后庭芳草绿缘阶。\n祓禊归□杨柳陌，□□□落凤凰钗。\n细风抛絮入人怀。",
        "dynasty": "宋",
        "collection_info": null
    },
    {
        "title": "换追风・浣溪沙 掌上香罗六寸弓",
        "author": "贺铸",
        "content": "掌上香罗六寸弓。\n雍容胡旋一盘中。\n目成心许两匆匆。\n别夜可怜长共月。\n当时曾约换追风。\n草生金埒画堂空。",
        "dynasty": "宋",
        "collection_info": null
    },
    {
        "title": "最多宜・浣溪沙 半解香绡扑粉肌",
        "author": "贺铸",
        "content": "半解香绡扑粉肌。\n避风长下绛纱帷。\n碧琉璃水浸琼枝。\n不学寿阳窥晓镜，何烦京兆画新眉。\n可人风调最多宜。",
        "dynasty": "宋",
        "collection_info": null
    },
    {
        "title": "锦缠头・浣溪沙 旧说山阴禊事休",
        "author": "贺铸",
        "content": "旧说山阴禊事休。\n漫书茧纸叙清游。\n吴门千载更风流。\n绕郭烟花莲茂苑，满船丝竹载凉州。\n一标争胜锦缠头。",
        "dynasty": "宋",
        "collection_info": null
    },
    {
        "title": "将进酒・梅花引 城下路",
        "author": "贺铸",
        "content": "城下路。\n凄风露。\n今人犁田古人墓。\n岸头沙。\n带蒹葭。\n漫漫惜时，流水今人家。\n黄埃赤日长安道。\n倦客无浆马无草。\n开函关。\n掩函关。\n千古如何，不见一人闲。\n六国扰。\n三秦扫。\n初谓商山遗四老。\n驰单车。\n致缄书。\n裂荷焚芰，接武曳长裙。\n高流端得酒中趣。\n深入醉乡安稳处。\n生忘行。\n死忘名。\n谁论二豪，初不数刘伶。",
        "dynasty": "宋",
        "collection_info": null
    },
    {
        "title": "行路难・梅花引 缚虎手",
        "author": "贺铸",
        "content": "缚虎手。\n悬河口。\n车如鸡栖马如狗。\n白纶巾。\n扑黄尘。\n不知我辈，可是蓬蒿人。\n衰兰送客咸阳道。\n天若有情天亦老。\n作雷颠。\n不论钱。\n谁问旗亭，美酒斗十千。\n酌大斗。\n更为寿。\n青鬓常青古无有。\n笑嫣然。\n舞翩然。\n当垆秦女，十五语如弦。\n遗音能记秋风曲。\n事去千年犹恨促。\n揽流光。\n系扶桑。\n争奈愁来，一日却为长。",
        "dynasty": "宋",
        "collection_info": null
    },
    {
        "title": "东邻妙・玉楼春 张灯结绮笼驰道",
        "author": "贺铸",
        "content": "张灯结绮笼驰道。\n六六洞天连夜到。\n韶华吹断紫云回，怊怅人间新梦觉。\n倾城犹记东邻妙。\n尊酒相逢留一笑。\n庐郎任老也多才，不数五陵狂侠少。",
        "dynasty": "宋",
        "collection_info": null
    },
    {
        "title": "问歌颦・雨中花令 清滑京江人物秀",
        "author": "贺铸",
        "content": "清滑京江人物秀。\n富美发、丰肌素手。\n宝子馀妍，阿娇馀韵，独步秋娘后。\n奈倦客襟怀先怯酒。\n问何意、歌颦易皱。\n弱柳飞绵，繁花结子，做弄伤春瘦。",
        "dynasty": "宋",
        "collection_info": null
    },
    {
        "title": "画楼空・诉衷情 吴门春水雪初融",
        "author": "贺铸",
        "content": "吴门春水雪初融。\n触处小桡通。\n满城弄黄杨柳，着意恼春风。\n弦管闹，绮罗丛。\n月明中。\n不堪回首，双板桥东，罨画楼空。",
        "dynasty": "宋",
        "collection_info": null
    },
    {
        "title": "偶相逢・诉衷情 采山涌起翠楼空",
        "author": "贺铸",
        "content": "采山涌起翠楼空。\n箫鼓沸春风。\n桂娥唤回清昼，夹路宝芙蓉。\n长步障，小纱笼。\n偶相逢。\n艳妆宜笑，隐语传情，半醉醒中。",
        "dynasty": "宋",
        "collection_info": null
    },
    {
        "title": "步花间・诉衷情 凭陵残醉步花间",
        "author": "贺铸",
        "content": "凭陵残醉步花间。\n风棹佩珊珊。\n踏青解红人散，不耐日长闲。\n纤手指，小金环。\n拥云鬟。\n一声水调，两点春愁，先占眉山。",
        "dynasty": "宋",
        "collection_info": null
    },
    {
        "title": "醉梦迷・采桑子 深坊别馆兰闺小",
        "author": "贺铸",
        "content": "深坊别馆兰闺小，障掩金泥，灯映玻璃。\n一枕浓香醉梦迷。\n醒来拟作清晨散，草草分携。\n柳巷鸦啼。\n又是明朝日向西。",
        "dynasty": "宋",
        "collection_info": null
    },
    {
        "title": "忍泪吟・采桑子 十年一觉扬州梦",
        "author": "贺铸",
        "content": "十年一觉扬州梦，雨散云沈。\n隔水登临。\n扬子湾西夕照深。\n当时玉管朱弦句，忍泪重吟。\n半取沾襟。\n饾饤西风□□□。",
        "dynasty": "宋",
        "collection_info": null
    },
    {
        "title": "凌・金人捧露盘 控沧江",
        "author": "贺铸",
        "content": "控沧江。\n排青嶂，燕台凉。\n驻采仗、乐未渠央。\n岩花磴蔓，妒千门、珠翠倚新妆。\n舞闲歌悄，恨风流、不管馀香。\n繁华梦，惊俄顷，佳丽地，指沧茫。\n寄一笑、何与兴亡。\n量船载酒，赖使君、相对两胡床。\n缓调清管，更为侬、三弄斜阳。",
        "dynasty": "宋",
        "collection_info": null
    },
    {
        "title": "秋风叹・燕瑶池 琼钩褰幔",
        "author": "贺铸",
        "content": "琼钩褰幔。\n秋风观。\n漫漫。\n白云聊度河汉。\n长宵半。\n参旗烂烂。\n何时旦。\n命闺人、金徽重按。\n商歌弹。\n依稀广陵清散。\n低眉叹。\n危弦未断。\n肠先断。",
        "dynasty": "宋",
        "collection_info": null
    },
    {
        "title": "断湘弦・万年欢 淑质柔情",
        "author": "贺铸",
        "content": "淑质柔情，靓妆艳笑，未容桃李争妍。\n红粉墙东，曾记窥宋三年。\n不间云朝雨暮，向西楼、南馆留连。\n何尝信，美景良辰，赏心乐事难全。\n青门解袂，画桥回首，初沈汉佩，永断湘弦。\n漫写浓愁幽恨，封寄鱼笺。\n拟话当时旧好，问同谁、与醉尊前。\n除非是，明月清风，向人今夜依然。",
        "dynasty": "宋",
        "collection_info": null
    },
    {
        "title": "子夜歌 三更月",
        "author": "贺铸",
        "content": "三更月。\n中庭恰照梨花雪。\n梨花雪。\n不胜凄断，杜鹃啼血。\n王孙何许音尘绝。\n柔桑陌上吞声别。\n吞声别。\n陇头流水，替人呜咽。",
        "dynasty": "宋",
        "collection_info": null
    },
    {
        "title": "独倚楼・更漏子 上东门",
        "author": "贺铸",
        "content": "上东门，门外柳。\n赠别每烦纤手。\n一叶落，几番秋。\n江南独倚楼。\n曲阑干，凝伫久。\n薄暮更堪搔首。\n无际恨，见闲愁。\n侵寻天尽头。",
        "dynasty": "宋",
        "collection_info": null
    },
    {
        "title": "翻翠袖・更漏子 绣罗垂",
        "author": "贺铸",
        "content": "绣罗垂，花蜡换。\n问夜何其将半。\n侵舄履，促杯盘。\n留欢不作难。\n令随阄，歌应弹。\n舞按霓裳前段。\n翻翠袖，怯春寒。\n玉阑风牡丹。",
        "dynasty": "宋",
        "collection_info": null
    },
    {
        "title": "付金钗・更漏子 付金钗",
        "author": "贺铸",
        "content": "付金钗，平斗酒。\n未许解携纤手。\n吟警句，写清愁。\n浮骖为少留。\n旧游赊，新梦后。\n月映隔窗疏柳。\n闲砚席，剩衾绸。\n今秋似去秋。",
        "dynasty": "宋",
        "collection_info": null
    },
    {
        "title": "伴登临・采桑子 中吴茂苑繁华地",
        "author": "贺铸",
        "content": "中吴茂苑繁华地。\n冠盖如林。\n桃李成阴。\n若个芳心、真个会琴心。\n高秋霁色清于水。\n月榭风襟。\n且伴登临。\n留与他年、尊酒话而今。",
        "dynasty": "宋",
        "collection_info": null
    },
    {
        "title": "苗而秀・采桑子 吴都佳丽苗而秀",
        "author": "贺铸",
        "content": "吴都佳丽苗而秀。\n燕样腰身。\n按舞华茵。\n促遍凉州、罗袜未生尘。\n□□□□□□透。\n歌怨眉颦。\n张燕宜频。\n□□□□、□□□□□。",
        "dynasty": "宋",
        "collection_info": null
    },
    {
        "title": "东吴乐・尉迟杯 胜游地",
        "author": "贺铸",
        "content": "胜游地。\n信东吴绝景饶佳丽。\n平湖底，见层岚，凉月下，闻清吹。\n人如秾李。\n泛金袂、香润苹风起。\n喜凌波、素袜逢迎，领略当歌深意。\n鄂君被。\n双鸳绮。\n垂杨阴，夷犹画舲相舣。\n宝瑟弦调，明珠佩委。\n回首碧云千里。\n归鸿后、芳音难寄。\n念怀县、青鬓今无几。\n枉分将、镜里华年，付与楼前流水。",
        "dynasty": "宋",
        "collection_info": null
    },
    {
        "title": "台城游・水调歌头 南国本潇洒",
        "author": "贺铸",
        "content": "南国本潇洒。\n六代浸豪奢。\n台城游冶。\n襞笺能赋属宫娃。\n云观登临清夏。\n璧月留连长夜。\n吟醉送年华。\n回首飞鸳瓦。\n却羡井中蛙。\n访乌衣，成白社。\n不容车。\n旧时王谢。\n堂前双燕过谁家。\n楼外河横斗挂。\n淮上潮平霜下。\n墙影落寒沙。\n商女篷窗罅。\n犹唱后庭花。",
        "dynasty": "宋",
        "collection_info": null
    },
    {
        "title": "潇湘雨・满庭芳 一阕离歌",
        "author": "贺铸",
        "content": "一阕离歌，满尊红泪，解携十里长亭。\n木兰归棹，犹倚采苹汀。\n鸦噪黄陵庙掩，因想像、鼓瑟湘灵。\n渔村远，烟昏雨淡，灯火两三星。\n愁听。\n墙影外，繁声骤点，□□□□。\n□□□□□，浓睡香屏。\n入梦难留□□，□□□、□□□□。\n□窗晓，云容四敛，江上数峰青。",
        "dynasty": "宋",
        "collection_info": null
    },
    {
        "title": "念离群・沁园春 宫烛分烟",
        "author": "贺铸",
        "content": "宫烛分烟，禁池开钥，凤城暮春。\n向落花香里，澄波影外，笙歌迟日，罗绮芳尘。\n载酒追游，联镳归晚，灯火平康寻梦云。\n逢迎处，最多才自负，巧笑相亲。\n离群。\n客浣漳滨。\n但惊见、来鸿归燕频。\n念日边消耗，天涯怅望，楼台清晓，帘暮黄昏。\n无限悲凉，不胜憔悴，断尽危肠销尽魂。\n方年少，恨浮名误我，乐事输人。",
        "dynasty": "宋",
        "collection_info": null
    },
    {
        "title": "宛溪柳・六么令 梦云萧散",
        "author": "贺铸",
        "content": "梦云萧散，帘卷画堂晓。\n残熏尽烛隐映，绮席金壶倒。\n尘送行鞭袅袅。\n醉指长安道。\n波平天渺。\n兰舟欲上，回首离愁满芳草。\n已恨归期不早。\n枉负狂年少。\n无奈风月多情，此去应相笑。\n心记新声缥缈。\n翻是相思调。\n明年春杪。\n宛溪杨柳，依旧青青为谁好。",
        "dynasty": "宋",
        "collection_info": null
    },
    {
        "title": "伤春曲・满江红 火禁初开",
        "author": "贺铸",
        "content": "火禁初开，深深院、尽重帘箔。\n人自起、翠衾寒梦，夜来风恶。\n肠断残红和泪落。\n半随经雨飘池角。\n记采兰、携手曲江游，年时约。\n芳物大，都如昨。\n自怨别，疏行乐。\n被无情双燕，短封难托。\n谁念东阳销瘦骨。\n更堪白纻衣衫薄。\n向小窗、题满杏花笺，伤春作。",
        "dynasty": "宋",
        "collection_info": null
    },
    {
        "title": "横塘路・青玉案 凌波不过横塘路",
        "author": "贺铸",
        "content": "凌波不过横塘路。\n但目送、芳尘去。\n锦瑟华年谁与度。\n月桥花院，琐窗朱户。\n只有春知处。\n飞云冉冉蘅皋暮。\n彩笔新题断肠句。\n若问闲情都几许。\n一川烟草，满城风絮。\n梅子黄时雨。",
        "dynasty": "宋",
        "collection_info": null
    },
    {
        "title": "人南渡・感皇恩 兰芷满芳洲",
        "author": "贺铸",
        "content": "兰芷满芳洲，游思横路。\n罗袜尘生步。\n迎顾。\n整鬟颦黛，脉脉两情难语。\n细风吹柳絮。\n人南渡。\n回首旧游，山无重数。\n花底深朱户。\n何处。\n半黄梅子，向晚一帘疏雨。\n断魂分付与。\n春将去。",
        "dynasty": "宋",
        "collection_info": null
    },
    {
        "title": "薄幸 艳真多态",
        "author": "贺铸",
        "content": "艳真多态。\n更的的，频回眄睐。\n便认得、琴心相许，与写宜男双带。\n记画堂、斜月朦胧，轻颦微笑娇无奈。\n便翡翠屏开，芙蓉帐掩，与把香罗偷解。\n自过了收灯后，都不见、踏青挑菜。\n几回凭双燕，丁宁深意，往来翻恨重帘碍。\n约何时再。\n正春浓酒暖，人闲昼永无聊赖。\n厌厌睡起，犹有花梢日在。",
        "dynasty": "宋",
        "collection_info": null
    },
    {
        "title": "伴云来・天香 烟络横林",
        "author": "贺铸",
        "content": "烟络横林，山沈远照，逦迤黄昏钟鼓。\n烛映帘栊，蛩催机杼，共苦清秋风露。\n不眠思妇，齐应和、几声砧杵。\n惊动天涯倦宦，骎骎岁华行暮。\n当年酒狂自负。\n谓东君、已春相付。\n流浪征骖北道，客墙南浦。\n幽恨无人晤语。\n赖明月曾知旧游处。\n好伴云来，还将梦去。",
        "dynasty": "宋",
        "collection_info": null
    },
    {
        "title": "念良游・满江红 山缭平湖",
        "author": "贺铸",
        "content": "山缭平湖，寒飙扬、六英粉泊。\n清镜晓、倚岩琪树，挠云朱阁。\n窈窕缯窗褰翠募，尊前浩齿歌梅落。\n信醉乡、绝境待名流，供行乐。\n时易失，今犹昨。\n欢莫再，情何薄。\n扁舟幸不系，会寻佳约。\n想见徘徊华表下，个身似是辽东鹤。\n访旧游、人与物俱非，空城郭。",
        "dynasty": "宋",
        "collection_info": null
    },
    {
        "title": "寒松叹・声声慢 鹊惊桥断",
        "author": "贺铸",
        "content": "鹊惊桥断，凤怨箫闲，彩云薄晚苍凉。\n难致祖州灵草，方士神香。\n寒松半敧涧底，恨女萝、先委冰霜。\n宝琴尘网，□□□□，□□□□。\n依□履綦行处，酸心□，□□□□□□。\n□□帘垂窣地，簟竟空床。\n伤春燕归洞户，更悲秋、月皎回廊。\n同谁消遣，一年年夜夜长。",
        "dynasty": "宋",
        "collection_info": null
    },
    {
        "title": "凤求凰・声声慢 园林幕翠",
        "author": "贺铸",
        "content": "园林幕翠，燕寝凝香。\n华池缭绕飞廊。\n坐按吴娃清丽，楚调圆长。\n歌阑横流美眄，乍疑生、绮席辉光。\n文园属意，玉觞交劝，宝色高张。\n南熏难销幽恨，金徽上，殷勤彩凤求凰。\n便许卷收行雨，不恋高唐。\n东山胜游在眼，待纫阑、拮菊相将。\n双栖安稳，五云溪是故乡。",
        "dynasty": "宋",
        "collection_info": null
    },
    {
        "title": "国门东・好女儿 车马匆匆",
        "author": "贺铸",
        "content": "车马匆匆。\n会国门东。\n信人间、自古销魂处，指红尘北道，碧波南浦，黄叶西风。\n堠馆娟娟新月，从今夜、与谁同。\n想深闺独守空床思，但频占镜鹊，悔分钗燕，长望书鸿。",
        "dynasty": "宋",
        "collection_info": null
    },
    {
        "title": "九回肠・好女儿 削玉销香",
        "author": "贺铸",
        "content": "削玉销香。\n不喜浓妆。\n倚高楼、望断章台路，但垂杨永巷，落花微雨，芳草斜阳。\n赖有雕梁新燕，试寻访，武陵狂。\n小华笺、付与西飞去，印一双愁黛，再三归字，□九回肠。",
        "dynasty": "宋",
        "collection_info": null
    },
    {
        "title": "月先圆・好女儿 才色相怜",
        "author": "贺铸",
        "content": "才色相怜。\n难偶当年。\n屡逢迎、几许缠绵意，记秋千架底，摴蒲局上，祓禊池边。\n收贮一春幽恨，细书遍、砑绫笺。\n算蓬山、未抵屏山远，奈碧云易合，彩霞深闭，明月先圆。",
        "dynasty": "宋",
        "collection_info": null
    },
    {
        "title": "绮筵张・好女儿 绮绣张筵",
        "author": "贺铸",
        "content": "绮绣张筵。\n粉黛争妍。\n记六朝、旧数闺房秀，有长圆璧月，永新琼树，随步金莲。\n不减丽华标韵，更能唱、想夫怜。\n认情通、色受缠绵处，似灵犀一点，吴蚕八茧，汉柳三眠。",
        "dynasty": "宋",
        "collection_info": null
    },
    {
        "title": "舞迎春・迎春乐 云鲜日嫩东风软",
        "author": "贺铸",
        "content": "云鲜日嫩东风软。\n雪初融、水清浅。\n粉□舞按迎春遍。\n似飞动、钗头燕。\n深折梅花曾寄远。\n问谁为、倚楼凄怨。\n身伴未归鸿，犹顾恋、江南暖。",
        "dynasty": "宋",
        "collection_info": null
    },
    {
        "title": "城里钟・菩萨蛮 厌厌别酒商歌送",
        "author": "贺铸",
        "content": "厌厌别酒商歌送。\n萧萧凉叶秋声动。\n小泊画桥东。\n孤舟月满篷。\n高城遮短梦。\n衾藉馀香拥。\n多谢五更风。\n犹闻城里钟。",
        "dynasty": "宋",
        "collection_info": null
    },
    {
        "title": "望西飞・清商怨 十分持酒每□□",
        "author": "贺铸",
        "content": "十分持酒每□□。\n□□□□□。\n□计留春，春随人去远。\n东流□□□□。\n□□□、好凭双燕。\n望断西风，高楼帘暮卷。",
        "dynasty": "宋",
        "collection_info": null
    },
    {
        "title": "东阳叹・清商怨 流连狂乐恨景短",
        "author": "贺铸",
        "content": "流连狂乐恨景短。\n奈夕阳送晚。\n醉未成欢，醒来愁满眼。\n东阳消瘦带展。\n望日下、旧游天远。\n泪洒春风，春风谁复管。",
        "dynasty": "宋",
        "collection_info": null
    },
    {
        "title": "要销凝・清商怨 雕梁寻巢旧燕侣",
        "author": "贺铸",
        "content": "雕梁寻巢旧燕侣。\n似向人欲语。\n试问来时，逢郎郎健否。\n春风深闭绣户。\n尽便旋、一庭花絮。\n要自销凝，吟郎长短句。",
        "dynasty": "宋",
        "collection_info": null
    },
    {
        "title": "想车音・兀令 盘马楼前风日好",
        "author": "贺铸",
        "content": "盘马楼前风日好。\n雪销尘扫。\n楼上宫妆早。\n认帘箔微开，一面嫣妍笑。\n携手别院重廊，窈窕花房小。\n任碧罗窗晓。\n间阔时多书问少。\n镜鸾空老。\n身寄吴云杳。\n想轣辘车音，几度青门道。\n占得春色年年，随处随人到。\n恨不如芳草。",
        "dynasty": "宋",
        "collection_info": null
    },
    {
        "title": "荆溪咏・渔家傲 南岳去天才尺五",
        "author": "贺铸",
        "content": "南岳去天才尺五。\n荆溪笠泽相吞吐。\n十日一风仍再雨。\n宜禾黍。\n秋成处处宜禾黍。\n坊市万家连岛屿。\n长杨□□□□□。\n□□□□□□□。\n能歌舞。\n刘郎不□□□□。",
        "dynasty": "宋",
        "collection_info": null
    },
    {
        "title": "吹柳絮・瑞鹧鸪 月痕依约到西厢",
        "author": "贺铸",
        "content": "月痕依约到西厢。\n曾羡花枝拂短墙。\n初未识愁那得泪，每浑疑梦奈馀香。\n歌逢袅处眉先妩，酒半酣时眼更狂。\n闲倚绣帘吹柳絮，问何人似冶游郎。",
        "dynasty": "宋",
        "collection_info": null
    },
    {
        "title": "江如练・蝶恋花 睡鸭鲈寒熏麝煎",
        "author": "贺铸",
        "content": "睡鸭鲈寒熏麝煎。\n寂寂歌梁，无计留归燕。\n十二曲阑闲倚遍。\n一杯长待何人劝。\n不识当年桃叶面。\n吟咏佳词，想像犹曾见。\n两桨往来风与便。\n潮平月上江如练。",
        "dynasty": "宋",
        "collection_info": null
    },
    {
        "title": "宴齐云・南歌子 境跨三千里",
        "author": "贺铸",
        "content": "境跨三千里，楼侵尺五天。\n碧鸳鸯瓦昼生烟。\n未信西山台观、压当年。\n野色分禾黍，秋声入管弦。\n闲挥弹麈襞吟笺。\n三十万家风月、共流连。",
        "dynasty": "宋",
        "collection_info": null
    },
    {
        "title": "醉琼枝・定风波 槛外雨波新涨",
        "author": "贺铸",
        "content": "槛外雨波新涨，门前烟柳浑青。\n寂寞文园淹卧久，推枕援琴涕自零。\n无人着意听。\n绪绪风披芸幌，锓锓月到萱庭。\n长记合欢东管夜，与解香罗掩绣屏。\n琼枝半醉醒。",
        "dynasty": "宋",
        "collection_info": null
    },
    {
        "title": "□□□・更漏子 酒三行",
        "author": "贺铸",
        "content": "酒三行，琴再弄。\n宛是和鸣双凤。\n罗斗帐，绣屏风。\n浓香夜夜同。\n去年欢，今夕梦。\n怊怅晓钟初动。\n休道梦，觉来空。\n当时亦梦中。",
        "dynasty": "宋",
        "collection_info": null
    },
    {
        "title": "弄珠英・蓦山溪 楚乡新岁",
        "author": "贺铸",
        "content": "楚乡新岁。\n不放残寒退。\n月晓桂娥闲，弄珠英、因风委坠。\n清淮铺练，十二玉峰前，上帘栊，招佳丽。\n置酒成高会。\n江南芳信，目断何人寄。\n应占镜边春，想晨妆、膏浓压翠。\n此时乘兴，半道忍回桡，五云溪，门深闭。\n碧月长相对。",
        "dynasty": "宋",
        "collection_info": null
    },
    {
        "title": "梦相亲・玉楼春 清琴再鼓求凰弄",
        "author": "贺铸",
        "content": "清琴再鼓求凰弄。\n紫陌屡盘骄马鞚。\n远山眉样认心期，流水车音牵目送。\n归来翠被和衣拥。\n醉解寒生钟鼓动。\n此欢只许梦相亲，每向梦中还说梦。",
        "dynasty": "宋",
        "collection_info": null
    },
    {
        "title": "罗敷歌・采桑子 高楼帘卷秋风里",
        "author": "贺铸",
        "content": "高楼帘卷秋风里，目送斜阳。\n衾枕遗香。\n今夜还如昨夜长。\n玉人望月销凝处，应在西厢。\n半掩兰堂。\n惟有纱灯伴绣床。",
        "dynasty": "宋",
        "collection_info": null
    },
    {
        "title": "罗敷歌・采桑子 河阳官罢文园病",
        "author": "贺铸",
        "content": "河阳官罢文园病，触绪萧然。\n犀麈流连。\n喜见清蟾似旧圆。\n人生聚散浮云似，回首明年。\n何处尊前。\n怅望星河共一天。",
        "dynasty": "宋",
        "collection_info": null
    },
    {
        "title": "罗敷歌・采桑子 东南自古繁华地",
        "author": "贺铸",
        "content": "东南自古繁华地，歌吹扬州。\n十二青楼。\n最数秦娘第一流。\n季鹰久负鲈鱼兴，不住今秋。\n已办归舟。\n伴我江湖作胜游。",
        "dynasty": "宋",
        "collection_info": null
    },
    {
        "title": "罗敷歌・采桑子 自怜楚客悲秋思",
        "author": "贺铸",
        "content": "自怜楚客悲秋思，难写丝桐。\n目断书鸿。\n平淡江山落照中。\n谁家水调声声怨，黄叶西风。\n罨画桥东。\n十二玉楼空更空。",
        "dynasty": "宋",
        "collection_info": null
    },
    {
        "title": "罗敷歌・采桑子 东亭南馆逢迎地",
        "author": "贺铸",
        "content": "东亭南馆逢迎地，几醉红裙。\n凄怨临分。\n四叠阳关忍泪闻。\n谁怜今夜篷窗雨，何处渔村。\n酒冷灯昏。\n不许愁人不断魂。",
        "dynasty": "宋",
        "collection_info": null
    },
    {
        "title": "小重山 玉指金徽一再弹",
        "author": "贺铸",
        "content": "玉指金徽一再弹。\n新声传访戴，雪溪寒。\n两行墨妙破冰纨。\n牵情处，幽恨寄毫端。\n昵语强羞难。\n相逢真许似，镜中鸾。\n小梅疏影近杯盘。\n东风里，谁共倚阑干。",
        "dynasty": "宋",
        "collection_info": null
    },
    {
        "title": "小重山 帘影新妆一破颜",
        "author": "贺铸",
        "content": "帘影新妆一破颜。\n玳筵回雪舞，小云鬟。\n琼枝擢秀望难攀。\n凝情处，千里望蓬山。\n歌断酒阑珊。\n画船箫鼓转，绿杨湾。\n坠钿残燎水堂关。\n斜阳里，双燕伴人闲。",
        "dynasty": "宋",
        "collection_info": null
    },
    {
        "title": "小重山 枕上阊门五报更",
        "author": "贺铸",
        "content": "枕上阊门五报更。\n蜡灯香灺冷，恨天明。\n青苹风转彩帆轻。\n樯头燕，多谢伴人行。\n临镜想倾城。\n两尖愁黛浅，泪波横。\n艳歌重记遣离情。\n缠绵处，翻是断肠声。",
        "dynasty": "宋",
        "collection_info": null
    },
    {
        "title": "小重山 月月相逢只旧圆",
        "author": "贺铸",
        "content": "月月相逢只旧圆。\n迢迢三十夜，夜如年。\n伤心不照绮罗筵。\n孤舟里，单枕若为眠。\n茂苑想依然。\n花楼连苑起，压漪涟。\n玉人千里共婵娟。\n清琴怨，肠断亦如弦。",
        "dynasty": "宋",
        "collection_info": null
    },
    {
        "title": "河传 华堂张燕",
        "author": "贺铸",
        "content": "华堂张燕。\n向尊前妙选，舞裙歌扇。\n彼美个人，的的风流心眼。\n恨寻芳来晚。\n曲街灯火香尘散。\n犹约晨妆，一觇春风面。\n惆怅善和坊里，平桥南畔。\n小青楼、帘不卷。",
        "dynasty": "宋",
        "collection_info": null
    },
    {
        "title": "河传 华堂重厦",
        "author": "贺铸",
        "content": "华堂重厦，向尊前更听，碧云新怨。\n玉指钿徽，总是挑人心眼。\n恨随红蜡短。\n彩旗影动船头转。\n双桨凌波，惟念人留恋。\n江上暮潮，隐隐山横南岸。\n奈离愁、分不断。",
        "dynasty": "宋",
        "collection_info": null
    },
    {
        "title": "侍香金童 楚梦方回",
        "author": "贺铸",
        "content": "楚梦方回，翠被寒如水。\n尚想见、扬州桃李。\n姿秀韵闲何物比。\n玉管秋风，漫声流美。\n燕堂开，双按秦弦呈素指。\n宝雁参差飞不起。\n三五彩蟾明夜是。\n屈曲阑干，断肠千里。",
        "dynasty": "宋",
        "collection_info": null
    },
    {
        "title": "凤栖梧・蝶恋花 独立江东人婉娈",
        "author": "贺铸",
        "content": "独立江东人婉娈。\n粉本花真，千里依稀见。\n闲弄彩毫濡玉砚。\n缠绵春思□歌扇。\n爱我竹窗新句练。\n小砑凌笺、偷寄西风燕。\n乍可问名赊识面。\n十年多病风情浅。",
        "dynasty": "宋",
        "collection_info": null
    },
    {
        "title": "更漏子 芳草斜曛",
        "author": "贺铸",
        "content": "芳草斜曛。\n映画桥□□，翠阁临津。\n数阕清歌，两行红粉，厌厌别酒初曛。\n芳意赠我殷勤。\n罗巾双黛痕。\n便兰舟独上，洞府人闲，素手轻分。\n十里绮陌香尘。\n望紫云车远，已掩青门。\n迤逦黄昏，景阳钟动，临风隐隐犹闻。\n明朝水馆渔村。\n凭谁招断魂。\n恨不如今夜，明月多情，应待归云。",
        "dynasty": "宋",
        "collection_info": null
    },
    {
        "title": "玉京秋 陇首霜晴",
        "author": "贺铸",
        "content": "陇首霜晴，泗滨云晚，乍摇落。\n废榭苍苔，破台荒草，西楚霸图冥漠。\n记登临事，九日胜游，千载如昨。\n更想像，晋客□归，谢生能赋继高作。\n飘泊。\n尘埃倦客，风月羁心，潘鬓晓来清镜觉。\n蜡屐纶巾，羽觞象管，且追随、隼旟行乐。\n东山□，应笑个侬风味薄。\n念故园黄花，自有年年约。",
        "dynasty": "宋",
        "collection_info": null
    },
    {
        "title": "蕙清风 何许最悲秋",
        "author": "贺铸",
        "content": "何许最悲秋，凄风残照。\n临水复登山，莞然西笑。\n车马几番尘，自古长安道。\n问谁是、后来年少。\n飞集两悠悠，江滨海岛。\n乘雁与双凫，强分多少。\n传语酒家胡，岁晚从吾好。\n待做个、醉乡遗老。",
        "dynasty": "宋",
        "collection_info": null
    },
    {
        "title": "虞美人 粉娥齐敛千金笑",
        "author": "贺铸",
        "content": "粉娥齐敛千金笑。\n愁结眉峰小。\n渭城才唱浥轻尘。\n无奈两行红泪、湿香巾。\n伤心风月南城道。\n几纵朱轓到。\n明年载酒洛阳春。\n还念淮山楼上、倚阑人。",
        "dynasty": "宋",
        "collection_info": null
    },
    {
        "title": "下水船 芳草青门路",
        "author": "贺铸",
        "content": "芳草青门路。\n还拂京尘东去。\n回想当年离绪。\n送君南浦。\n愁几许。\n尊酒流连薄暮。\n帘卷津楼风雨。\n凭阑语。\n草草蘅皋赋。\n分首惊鸿不驻。\n灯火虹桥，难寻弄波微步。\n漫凝伫。\n莫怨无情流水，明月扁舟何处。",
        "dynasty": "宋",
        "collection_info": null
    },
    {
        "title": "点绛唇 见面无多",
        "author": "贺铸",
        "content": "见面无多，坐来百媚生馀态。\n后庭春在。\n折取残红戴。\n小小兰舟，荡桨东风快。\n何愁载。\n缠绵难解。\n不似罗裙带。",
        "dynasty": "宋",
        "collection_info": null
    },
    {
        "title": "渔家傲 莫厌香醪斟绣履",
        "author": "贺铸",
        "content": "莫厌香醪斟绣履。\n吐茵也是风流事。\n今夜夜寒愁不睡。\n披衣起。\n挑灯开卷花生纸。\n倩问尊前桃与李。\n重来若个犹相记。\n前度刘郎应老矣。\n行乐地。\n兔葵燕麦春风里。",
        "dynasty": "宋",
        "collection_info": null
    },
    {
        "title": "感皇恩 歌笑见馀妍",
        "author": "贺铸",
        "content": "歌笑见馀妍，情生眄睐。\n拥髻扬蛾黛。\n多态。\n小花深院，漏促离襟将解。\n恼人红蜡泪。\n啼相对。\n芳草唤愁，愁来难奈。\n兰叶犹堪向谁采。\n小楼妆晚，应念斑骓何在。\n碧云长有待。\n斜阳外。",
        "dynasty": "宋",
        "collection_info": null
    },
    {
        "title": "菩萨蛮 彩舟载得离愁动",
        "author": "贺铸",
        "content": "彩舟载得离愁动。\n无端更借樵风送。\n波渺夕阳迟。\n销魂不自持。\n良宵谁与共。\n赖有窗间梦。\n可奈梦回时。\n一番新别离。",
        "dynasty": "宋",
        "collection_info": null
    },
    {
        "title": "菩萨蛮 章台游冶金龟婿",
        "author": "贺铸",
        "content": "章台游冶金龟婿。\n归来犹带醺醺醉。\n花漏怯春宵。\n云屏无限娇。\n绛纱灯影背。\n玉枕钗声碎。\n不待宿酲销。\n马嘶催早朝。",
        "dynasty": "宋",
        "collection_info": null
    },
    {
        "title": "菩萨蛮 曲门南与鸣珂接",
        "author": "贺铸",
        "content": "曲门南与鸣珂接。\n小园绿径飞胡蝶。\n下马访婵娟。\n笑迎妆阁前。\n鹧鸪声几叠。\n艳艳金蕉叶。\n未许被香鞯。\n月生楼外天。",
        "dynasty": "宋",
        "collection_info": null
    },
    {
        "title": "菩萨蛮 绿窗残梦闻鶗鴂",
        "author": "贺铸",
        "content": "绿窗残梦闻鶗鴂。\n曲屏映枕春山叠。\n梳□发如蝉。\n镜生波上莲。\n绛裙金缕褶。\n学舞腰肢怯。\n帘下小凭肩。\n与人双翠钿。",
        "dynasty": "宋",
        "collection_info": null
    },
    {
        "title": "菩萨蛮 绿杨眠后拖烟穗",
        "author": "贺铸",
        "content": "绿杨眠后拖烟穗。\n日长扫尽青苔地。\n香断入帘风。\n炉心檀烬红。\n兰溪修祓禊。\n上巳明朝是。\n不许放春慵。\n景阳临晓钟。",
        "dynasty": "宋",
        "collection_info": null
    },
    {
        "title": "菩萨蛮 粉香映叶花羞日",
        "author": "贺铸",
        "content": "粉香映叶花羞日。\n窗间宛转蜂寻蜜。\n欢罢卷帘时。\n玉纤匀面脂。\n舞裙金斗熨。\n绛襭鸳鸯密。\n翠带一双垂。\n索人题艳诗。",
        "dynasty": "宋",
        "collection_info": null
    },
    {
        "title": "菩萨蛮 子规啼梦罗窗晓",
        "author": "贺铸",
        "content": "子规啼梦罗窗晓。\n开奁拂镜严妆早。\n彩碧画丁香。\n背垂裙带长。\n钿筝寻旧曲。\n愁结眉心绿。\n犹恨夜来时。\n酒狂归太迟。",
        "dynasty": "宋",
        "collection_info": null
    },
    {
        "title": "菩萨蛮 虚堂向壁青灯灭",
        "author": "贺铸",
        "content": "虚堂向壁青灯灭。\n觉来惊见横窗月。\n起看月平西。\n城头乌夜啼。\n兰衾羞更入。\n敧枕偷声泣。\n肠断数残更。\n望明天未明。",
        "dynasty": "宋",
        "collection_info": null
    },
    {
        "title": "菩萨蛮 芭蕉衬雨秋声动",
        "author": "贺铸",
        "content": "芭蕉衬雨秋声动。\n罗窗恼破鸳鸯梦。\n愁倚□帘栊。\n灯花落地红。\n枕横衾浪拥。\n好夜无人共。\n莫道粉墙东。\n蓬山千万重。",
        "dynasty": "宋",
        "collection_info": null
    },
    {
        "title": "菩萨蛮 朱甍碧树莺声晓",
        "author": "贺铸",
        "content": "朱甍碧树莺声晓。\n残醺残梦犹相恼。\n薄雨隔轻帘。\n寒侵白纻衫。\n锦屏人起早。\n惟见馀妆好。\n眉样学新蟾。\n春愁入翠尖。",
        "dynasty": "宋",
        "collection_info": null
    },
    {
        "title": "菩萨蛮 炉烟微度流苏帐",
        "author": "贺铸",
        "content": "炉烟微度流苏帐。\n孤衾冷叠芙蓉浪。\n蟋蟀不离床。\n伴人愁夜长。\n玉人飞阁上。\n见月还相望。\n相望莫相忘。\n应无未断肠。",
        "dynasty": "宋",
        "collection_info": null
    },
    {
        "title": "于飞乐 日薄云融",
        "author": "贺铸",
        "content": "日薄云融。\n满城罗绮芳丛。\n一枝粉淡香浓。\n几销魂，偏健羡、紫蝶黄蜂。\n繁华梦断，酒醒来、扫地春空。\n武陵原、回头何处，情随流水无穷。\n寄两行清泪，想几许残红。\n惜花人老，年年奈、依旧东风。",
        "dynasty": "宋",
        "collection_info": null
    },
    {
        "title": "浣溪沙 双鹤横桥阿那边",
        "author": "贺铸",
        "content": "双鹤横桥阿那边。\n静坊深院闭婵娟。\n五度花开三处见，两依然。\n水眄难禁频领□，歌云犹许小流连。\n破得尊前何限恨，不论钱。",
        "dynasty": "宋",
        "collection_info": null
    },
    {
        "title": "品令 怀彼美",
        "author": "贺铸",
        "content": "怀彼美。\n愁与泪。\n分占眉丛眼尾。\n求好梦、闲拥鸳鸯绮。\n恨啼鸟、唤人起。\n目断清淮楼上，心寄长洲坊里。\n迢迢地。\n七百三十里。\n几重山，几重水。",
        "dynasty": "宋",
        "collection_info": null
    },
    {
        "title": "海月谣 楼平叠巘",
        "author": "贺铸",
        "content": "楼平叠巘。\n瞰瀛海、波三面。\n碧云扫尽，桂轮滉玉，鲸波张练。\n化出无边宝界，是名壮观。\n追游汗漫。\n愿少借、长风便。\n麻姑相顾，□然笑指，寒潮清浅。\n顿觉蓬莱方丈，去人不远。",
        "dynasty": "宋",
        "collection_info": null
    },
    {
        "title": "风流子 何处最难忘",
        "author": "贺铸",
        "content": "何处最难忘。\n方豪健，放乐五云乡。\n彩笔赋诗，禁池芳草，香鞯调马，辇路垂杨。\n绮筵上，扇偎歌黛浅，汗浥舞罗香。\n兰烛伴归，绣轮同载，闭花别馆，隔水深坊。\n零落少年场。\n琴心漫流怨，带眼偷长。\n无奈占床燕月，侵鬓吴霜。\n念北里音尘，鱼封永断，便桥烟雨，鹤表相望。\n好在后庭桃李，应记刘郎。",
        "dynasty": "宋",
        "collection_info": null
    },
    {
        "title": "鹧鸪天 轰醉王孙玳瑁筵",
        "author": "贺铸",
        "content": "轰醉王孙玳瑁筵。\n渴虹垂地吸长川。\n侧商调里清歌送，破尽穷愁直几钱。\n孤棹舣，小江边。\n爱而不见酒中仙。\n伤心两岸官杨柳，已带斜阳又带蝉。",
        "dynasty": "宋",
        "collection_info": null
    },
    {
        "title": "忆仙姿・如梦令 白纻春衫新制",
        "author": "贺铸",
        "content": "白纻春衫新制。\n准拟采兰修禊。\n遮日走京尘，何啻分阴如岁。\n留滞。\n留滞。\n不似行云难系。",
        "dynasty": "宋",
        "collection_info": null
    },
    {
        "title": "忆仙姿・如梦令 日日春风楼上",
        "author": "贺铸",
        "content": "日日春风楼上。\n不见石城双桨。\n鸳枕梦回时，烛泪屏山相向。\n流荡。\n流荡。\n门外白苹溪涨。",
        "dynasty": "宋",
        "collection_info": null
    },
    {
        "title": "忆仙姿・如梦令 相见时难别易",
        "author": "贺铸",
        "content": "相见时难别易。\n何限玉琴心意。\n眉黛只供愁，羞见双鸳鸯字。\n憔悴。\n憔悴。\n蜡烛销成红泪。",
        "dynasty": "宋",
        "collection_info": null
    },
    {
        "title": "忆仙姿・如梦令 罗绮丛中初见",
        "author": "贺铸",
        "content": "罗绮丛中初见。\n理鬓横波流转。\n半醉不胜情，帘影犹招歌扇。\n留恋。\n留恋。\n秋夜辞巢双燕。",
        "dynasty": "宋",
        "collection_info": null
    },
    {
        "title": "忆仙姿・如梦令 雨后一分春减",
        "author": "贺铸",
        "content": "雨后一分春减。\n深院落红如糁。\n柳外出秋千，度日彩旗风飐。\n销黯。\n销黯。\n门共宝奁长掩。",
        "dynasty": "宋",
        "collection_info": null
    },
    {
        "title": "忆仙姿・如梦令 柳下玉骢双鞚",
        "author": "贺铸",
        "content": "柳下玉骢双鞚。\n蝉鬓宝钿浮动。\n半醉倚迷楼，聊送斜阳三弄。\n豪纵。\n豪纵。\n一觉扬州春梦。",
        "dynasty": "宋",
        "collection_info": null
    },
    {
        "title": "忆仙姿・如梦令 何处偷谐心赏",
        "author": "贺铸",
        "content": "何处偷谐心赏。\n促坐绮罗筵上。\n不记下楼时，醉□月侵书幌。\n怀想。\n怀想。\n清丽歌声妆样。",
        "dynasty": "宋",
        "collection_info": null
    },
    {
        "title": "忆仙姿・如梦令 江上潮回风细",
        "author": "贺铸",
        "content": "江上潮回风细。\n红袖倚楼凝睇。\n天际认归舟，但见平林如荠。\n迢递。\n迢递。\n人更远于天际。",
        "dynasty": "宋",
        "collection_info": null
    },
    {
        "title": "忆仙姿・如梦令 梦想山阴游冶",
        "author": "贺铸",
        "content": "梦想山阴游冶。\n深径碧桃花谢。\n曲水稳流觞，暖絮芳兰堪藉。\n萧洒。\n萧洒。\n月棹烟蓑东下。",
        "dynasty": "宋",
        "collection_info": null
    },
    {
        "title": "凤栖梧・蝶恋花 挑菜踏青都过却",
        "author": "贺铸",
        "content": "挑菜踏青都过却。\n杨柳风轻，摆动秋千索。\n啼鸟自惊花自落。\n有人同在真珠箔。\n淡净衣裳妆□薄。\n闲凭银筝，睡鬓慵梳掠。\n试问为谁添瘦弱。\n娇羞只把眉颦着。",
        "dynasty": "宋",
        "collection_info": null
    },
    {
        "title": "相思引 终日怀归翻送客",
        "author": "贺铸",
        "content": "终日怀归翻送客。\n春风祖席。\n南成陌。\n便莫惜。\n离觞频卷白。\n动管色。\n催行色。\n动管色。\n催行色。\n何处投鞍风雨夕。\n临水驿。\n空山驿。\n临水驿。\n空山驿。\n纵明月相思千里隔。\n梦咫尺。\n勤书尺。\n梦咫尺。\n勤书尺。",
        "dynasty": "宋",
        "collection_info": null
    },
    {
        "title": "芳草渡・系裙腰 留征辔",
        "author": "贺铸",
        "content": "留征辔，送离杯。\n羞泪下，拈青梅。\n低声问道几时回。\n秦筝雁促，此夜为谁排。\n君去也，远蓬莱。\n千里地，信音乖。\n相思成病底情怀。\n和烦恼，寻个便，送将来。",
        "dynasty": "宋",
        "collection_info": null
    },
    {
        "title": "雨中花・夜行船 回首扬州",
        "author": "贺铸",
        "content": "回首扬州，猖狂十载，依然一梦归来。\n但觉安仁愁鬓，几点尘埃。\n醉墨碧纱犹锁，春衫白纻新裁。\n认鸣珂曲里，旧日朱扉，闲闭青苔。\n人非物是，半晌鸾肠易断，宝勒空回。\n徒怅望、碧云销散，明月徘徊。\n忍过阳台折柳，难凭陇驿传梅。\n一番桃李，迎风无语，谁是怜才。",
        "dynasty": "宋",
        "collection_info": null
    },
    {
        "title": "花心动 西郭园林",
        "author": "贺铸",
        "content": "西郭园林，远尘烦，门临绿杨堤路。\n画□簟长，水馆帘空，竟日素襟销暑。\n小湾红芰清香里，深隐映、风标鸳鹭。\n指□□，相将故故，背人飞去。\n翻念多情自苦。\n当置酒征歌，梦云难驻。\n醉眼渐迷，花拂墙低，误认宋邻偷顾。\n彩阑倚遍平桥晚，空相望、凌波仙步。\n断魂处，黄昏翠荷□雨。",
        "dynasty": "宋",
        "collection_info": null
    },
    {
        "title": "浪淘沙 把酒欲歌骊",
        "author": "贺铸",
        "content": "把酒欲歌骊。\n浓醉何辞。\n玉京烟柳欲黄时。\n明日景阳门外路，相背春归。\n敛泪复牵衣。\n私语迟迟。\n可怜谁会两心期。\n惟有画帘斜月见，应共人知。",
        "dynasty": "宋",
        "collection_info": null
    },
    {
        "title": "浪淘沙 一十二都门",
        "author": "贺铸",
        "content": "一十二都门。\n梦想能频。\n无言桃李几经春。\n艳粉鲜香开自落，还为何人。\n白纻别时新。\n苒苒征尘。\n镜中消瘦老于真。\n赖有天涯风月在，依旧相亲。",
        "dynasty": "宋",
        "collection_info": null
    },
    {
        "title": "浪淘沙 潮涨湛芳桥",
        "author": "贺铸",
        "content": "潮涨湛芳桥。\n难渡兰桡。\n卷帘红袖莫相招。\n十二阑干今夜月，谁伴吹箫。\n烟草接亭皋。\n归思迢迢。\n兰成老去转无憀。\n偏恨秋风添鬓雪，不共魂销。",
        "dynasty": "宋",
        "collection_info": null
    },
    {
        "title": "浪淘沙 雨过碧云秋",
        "author": "贺铸",
        "content": "雨过碧云秋。\n烟草汀洲。\n远山相对一眉愁。\n可惜芳年桥畔柳，不系兰舟。\n为问木兰舟。\n何处淹留。\n相思今夜忍登楼。\n楼下谁家歌水调，明月扬州。",
        "dynasty": "宋",
        "collection_info": null
    },
    {
        "title": "夜游宫 江面波纹皱縠",
        "author": "贺铸",
        "content": "江面波纹皱縠。\n江南岸、草和烟绿。\n初过寒食一百六。\n采苹游，□香裙，鸣佩玉。\n心事偷相属。\n赋春恨、彩笺双幅。\n今夜小楼吹凤竹。\n谢东风，寄情人，肠断曲。",
        "dynasty": "宋",
        "collection_info": null
    },
    {
        "title": "忆仙姿・如梦令 莲叶初生南浦",
        "author": "贺铸",
        "content": "莲叶初生南浦。\n两岸绿杨飞絮。\n向晚鲤鱼风，断送彩帆何处。\n凝伫。\n凝伫。\n楼外一江烟雨。",
        "dynasty": "宋",
        "collection_info": null
    },
    {
        "title": "忆仙姿・如梦令 彩舫解维官柳",
        "author": "贺铸",
        "content": "彩舫解维官柳。\n楼上谁家红袖。\n团扇弄微风，如为行人招手。\n回首。\n回首。\n云断武陵溪口。",
        "dynasty": "宋",
        "collection_info": null
    },
    {
        "title": "菱花怨 叠鼓嘲喧",
        "author": "贺铸",
        "content": "叠鼓嘲喧，彩旗挥霍，苹汀薄晚，兰舟催解。\n别浦潮平，小山云断，十幅饱帆风快。\n回想牵衣，愁掩啼妆，一襟香在。\n纨扇惊秋，菱花怨晚，谁共蛾黛。\n何处玉尊空，对松陵正美，鲈鱼苽菜。\n露洗凉蟾，潦吞平野，三万顷非尘界。\n览胜情无奈。\n恨难招、越人同载。\n会凭紫燕西飞，更约黄鹂相待。",
        "dynasty": "宋",
        "collection_info": null
    },
    {
        "title": "望扬州・长相思慢 铁瓮城高",
        "author": "贺铸",
        "content": "铁瓮城高，蒜山渡阔，干云十二层楼。\n开尊待月，卷箔披风，依然灯火扬州。\n绣陌南头。\n记歌名宛转，乡号温柔。\n曲槛俯清流。\n想花阴、谁系兰舟。\n念凄绝秦弦，感深荆赋，相望几许凝愁。\n殷勤裁尺素，奈双鱼、难渡瓜洲。\n晓鉴堪羞。\n潘鬓点、吴霜渐稠。\n幸于飞、鸳鸯未老，不应同是悲秋。",
        "dynasty": "宋",
        "collection_info": null
    },
    {
        "title": "定情曲 沈水浓熏",
        "author": "贺铸",
        "content": "沈水浓熏，眉粉淡妆，露华鲜映春晓。\n浅颦轻笑。\n真物外，一种闲花风调。\n可待合欢翠被，不见忘忧芳草。\n拥膝浑忘羞，回身就郎抱。\n两点灵犀心颠倒。\n念乐事稀逢，归期须早。\n五云闻道。\n星桥畔、油壁车迎苏小。\n引领西陵自远，携手东山偕老。\n殷勤制、双凤新声，定情永为好。",
        "dynasty": "宋",
        "collection_info": null
    },
    {
        "title": "拥鼻吟・吴音子 别酒初销",
        "author": "贺铸",
        "content": "别酒初销，怃然弭棹蒹葭浦。\n回首不见高城，青楼更何许。\n大艑轲峨，越商巴贾。\n万恨龙锺，篷下对语。\n指征路。\n山缺处，孤烟起，历历闻津鼓。\n江豚吹浪，晚来风转夜深雨。\n拥鼻微吟，断肠新句。\n粉碧罗笺，封泪寄与。",
        "dynasty": "宋",
        "collection_info": null
    },
    {
        "title": "思越人・朝天子 京口瓜洲记梦间",
        "author": "贺铸",
        "content": "京口瓜洲记梦间。\n朱扉犹想映花关。\n东风太是无情思，不许扁舟兴尽还。\n春水漫，夕阳闲。\n乌樯几转绿杨湾。\n红尘十里扬州过，更上迷楼一借山。",
        "dynasty": "宋",
        "collection_info": null
    },
    {
        "title": "清平乐 吴波不动",
        "author": "贺铸",
        "content": "吴波不动。\n四际晴山拥。\n载酒一尊谁与共。\n回首江湖旧梦。\n长艚珠箔青篷。\n橹声鸦轧征鸿。\n泪□镂檀香枕，醉眠摇□春风。",
        "dynasty": "宋",
        "collection_info": null
    },
    {
        "title": "清平乐 宋邻东畔",
        "author": "贺铸",
        "content": "宋邻东畔。\n明月关深院。\n玉指金徽调旧怨。\n楚客归心欲断。\n城隅芳草初春。\n佳期重约临分。\n丽句漫题双带，也愁系住行云。",
        "dynasty": "宋",
        "collection_info": null
    },
    {
        "title": "清平乐 厌厌别酒",
        "author": "贺铸",
        "content": "厌厌别酒。\n更执纤纤手。\n指似归期庭下柳。\n一叶西风前后。\n无端不系孤舟。\n载将多少离愁。\n又是十分明月，照人两处登楼。",
        "dynasty": "宋",
        "collection_info": null
    },
    {
        "title": "木兰花・玉楼春 嫣然何啻千金价",
        "author": "贺铸",
        "content": "嫣然何啻千金价。\n意远态闲难入画。\n更无方便只尊前，说尽牵情多少话。\n别来乐事经春罢。\n枉度佳春抛好夜。\n如今触绪易销魂，最是不堪风月下。",
        "dynasty": "宋",
        "collection_info": null
    },
    {
        "title": "木兰花・玉楼春 朝来着眼沙头认",
        "author": "贺铸",
        "content": "朝来着眼沙头认。\n五两竿摇风色顺。\n佳期学取弄潮儿，人纵无情潮有信。\n纷纷花雨红成阵。\n冷酒青梅寒食近。\n漫将江水比闲愁，水尽江头愁不尽。",
        "dynasty": "宋",
        "collection_info": null
    },
    {
        "title": "减字木兰花 春容秀润",
        "author": "贺铸",
        "content": "春容秀润。\n二十四番花有信。\n鸾镜佳人。\n得得浓妆样样新。\n情无远近。\n水阔山长分不尽。\n一断音尘。\n泪眼花前只见春。",
        "dynasty": "宋",
        "collection_info": null
    },
    {
        "title": "减字木兰花 闲情减旧",
        "author": "贺铸",
        "content": "闲情减旧。\n无奈伤春能作瘦。\n桂楫兰舟。\n几送人归我滞留。\n西门官柳。\n满把青青临别手。\n谁共登楼。\n分取烟波一段愁。",
        "dynasty": "宋",
        "collection_info": null
    },
    {
        "title": "减字木兰花 南园清夜",
        "author": "贺铸",
        "content": "南园清夜。\n临水朱阑垂柳下。\n从坐莲花。\n潋滟觥船泛露华。\n酒阑歌罢。\n双□前愁东去也。\n回想人家。\n芳草平桥一径斜。",
        "dynasty": "宋",
        "collection_info": null
    },
    {
        "title": "减字木兰花 多情多病",
        "author": "贺铸",
        "content": "多情多病。\n万斛闲愁量有剩。\n一顾倾城。\n惟觉尊前笑不成。\n探香幽径。\n好住东风谁主领。\n多谢流莺。\n欲别频啼四五声。",
        "dynasty": "宋",
        "collection_info": null
    },
    {
        "title": "摊破木兰花・木兰花 南浦东风落暮潮",
        "author": "贺铸",
        "content": "南浦东风落暮潮。\n祓禊人归，相并兰桡。\n回身昵语不胜娇。\n犹碍华灯，扇影频摇。\n重泛青翰顿寂寥。\n魂断高城手漫招。\n佳期应待鹊成桥。\n为问行云，谁伴朝朝。",
        "dynasty": "宋",
        "collection_info": null
    },
    {
        "title": "摊破木兰花・木兰花 芳草裙腰一尺围",
        "author": "贺铸",
        "content": "芳草裙腰一尺围。\n粉郎香润，清洒蔷薇。\n为嫌风日下楼稀。\n杨柳青阴，深闭朱扉。\n枉是尊前调玉徽。\n彩鸾何事逐鸡飞。\n楚台赋客莫相违。\n留住行云，好待郎归。",
        "dynasty": "宋",
        "collection_info": null
    },
    {
        "title": "南乡子 秋半雨凉天",
        "author": "贺铸",
        "content": "秋半雨凉天。\n望后清蟾未破圆。\n二十四桥游冶处，留连。\n携手娇饶步步莲。\n眉宇有馀妍。\n初破瓜时正妙年。\n玉局弹棋无限意，缠绵。\n肠断吴蚕两处眠。",
        "dynasty": "宋",
        "collection_info": null
    },
    {
        "title": "南乡子 柳岸舣兰舟",
        "author": "贺铸",
        "content": "柳岸舣兰舟。\n更结东山谢氏游。\n红泪清歌催落景，回头。\n□出尊前一段愁。\n东水漫西流。\n谁道行云肯驻留。\n无限鲜飙吹芷若，汀洲。\n生羡鸳鸯得自由。",
        "dynasty": "宋",
        "collection_info": null
    },
    {
        "title": "临江仙 暂假临淮东道主",
        "author": "贺铸",
        "content": "暂假临淮东道主，每逃歌舞华筵。\n经年未办买山钱。\n筋骸难强，久坐沐猴禅。\n行拥一舟称浪士，五湖春水如天。\n越人相顾足嫣然。\n何须绣被，来伴拥蓑眠。",
        "dynasty": "宋",
        "collection_info": null
    },
    {
        "title": "罗敷歌・采桑子 东山未办终焉计",
        "author": "贺铸",
        "content": "东山未办终焉计，聊尔西来。\n花苑平台。\n倦客登临第几回。\n连延复道通驰道，十二门开。\n车马尘埃。\n怅望江南雪后梅。",
        "dynasty": "宋",
        "collection_info": null
    },
    {
        "title": "点绛唇 一幅霜绡",
        "author": "贺铸",
        "content": "一幅霜绡，麝煤熏腻纹丝缕。\n掩妆无语。\n的是销凝处。\n薄暮兰桡，漾下苹花渚。\n风留住。\n绿杨归路。\n燕子西飞去。",
        "dynasty": "宋",
        "collection_info": null
    },
    {
        "title": "南歌子 绣幕深朱户",
        "author": "贺铸",
        "content": "绣幕深朱户，熏炉小象床。\n扶肩醉被冒明珰。\n绣履可怜分破、两鸳鸯。\n梦枕初回雨，啼钿半□妆。\n一钩新月渡横塘。\n谁认凌波微步、袜尘香。",
        "dynasty": "宋",
        "collection_info": null
    },
    {
        "title": "南歌子 心蹙黄金缕",
        "author": "贺铸",
        "content": "心蹙黄金缕，梢垂白玉团。\n孤芳不怕雪霜寒。\n先向百花头上、探春□。\n傍水添新韵，横墙露粉颜。\n夜来和月起凭阑。\n认得暗香微度、有无间。",
        "dynasty": "宋",
        "collection_info": null
    },
    {
        "title": "小重山 一叶西风生嫩凉",
        "author": "贺铸",
        "content": "一叶西风生嫩凉。\n彩舟旗影动，背斜阳。\n溪流几曲似回肠。\n高城远，今夜为谁长。\n正节号清狂。\n苎萝标韵美，倚新妆。\n月华歌调转清商。\n尊酒畔，好住伴刘郎。",
        "dynasty": "宋",
        "collection_info": null
    },
    {
        "title": "清平乐 林皋叶脱",
        "author": "贺铸",
        "content": "林皋叶脱。\n楼下清江阔。\n船里琵琶金捍拨。\n弹断么弦再抹。\n夜潮州渚生寒。\n城头星斗阑干。\n忍话旧游新梦，三千里外长安。",
        "dynasty": "宋",
        "collection_info": null
    },
    {
        "title": "清平乐 沈侯销瘦",
        "author": "贺铸",
        "content": "沈侯销瘦。\n八咏新题就。\n惆怅酒醒兼梦后。\n带眼如何复旧。\n几时一叶兰舟。\n画桡鸦轧东流。\n新市小桥西畔，有人长倚妆楼。",
        "dynasty": "宋",
        "collection_info": null
    },
    {
        "title": "木兰花・玉楼春 罗巾粉汗和香浥",
        "author": "贺铸",
        "content": "罗巾粉汗和香浥。\n纤指留痕红一捻。\n离亭再卜和欢期，寻见石榴双翠叶。\n危楼欲上危肠怯。\n纵得鸾胶难寸接。\n西风燕子会来时，好付小笺封泪帖。",
        "dynasty": "宋",
        "collection_info": null
    },
    {
        "title": "玉连环・一落索 别酒更添红粉泪",
        "author": "贺铸",
        "content": "别酒更添红粉泪。\n促成愁醉。\n相逢浅笑合微吟，撩惹到、缠绵地。\n花下解携重附耳。\n佳期深记。\n青翰舟稳绣衾香，谁禁断、东流水。",
        "dynasty": "宋",
        "collection_info": null
    },
    {
        "title": "惜奴娇 玉立佳人",
        "author": "贺铸",
        "content": "玉立佳人，韵不减、吴苏小。\n赋深情、华年韶妙。\n叠鼓新歌，最能作、江南调。\n缥缈。\n似阳台、娇云弄晓。\n有客临风，梦后拟、池塘草。\n竟装怀、□愁多少。\n绿绮芳尊，映花月、东山道。\n正要。\n个卿卿、嫣然一笑。",
        "dynasty": "宋",
        "collection_info": null
    },
    {
        "title": "蓦山溪 画桥流水",
        "author": "贺铸",
        "content": "画桥流水，宛是南州路。\n转柁绿杨湾，恍然间、青楼旧处。\n回肠断尽，犹剩尔多愁，记新声，怀昵语。\n依约对眉宇。\n袜罗香在，祗欠莲随步。\n无物比朝云，恨难续、高唐后赋。\n迢遥此夜，泪枕不成眠，月侵窗，灯映户。\n应见可怜许。",
        "dynasty": "宋",
        "collection_info": null
    },
    {
        "title": "西江月 携手看花深径",
        "author": "贺铸",
        "content": "携手看花深径，扶肩待月斜廊。\n临分少伫已伥伥。\n此段不堪回想。\n欲寄书如天远，难销夜似年长。\n小窗风雨碎人肠。\n更在孤舟枕上。",
        "dynasty": "宋",
        "collection_info": null
    },
    {
        "title": "摊破木兰花・木兰花 桂叶眉丛恨自成",
        "author": "贺铸",
        "content": "桂叶眉丛恨自成。\n锦瑟弦调，双凤和鸣。\n钗梁玉胜挂兰缨。\n帘影沈沈，月堕参横。\n屏护文茵翠织成。\n摘佩牵裾，燕样腰轻。\n清溪百曲可怜生。\n大抵新欢，此夜□情。",
        "dynasty": "宋",
        "collection_info": null
    },
    {
        "title": "点绛唇 十二层楼",
        "author": "贺铸",
        "content": "十二层楼，梦回缥缈非烟里。\n此情何寄。\n赖尔荆江水。\n莫谓东君，触处逢桃李。\n留深意。\n温柔乡里。\n自有终焉计。",
        "dynasty": "宋",
        "collection_info": null
    },
    {
        "title": "诉衷情 不堪回首卧云乡",
        "author": "贺铸",
        "content": "不堪回首卧云乡。\n羁宦负清狂。\n年来镜湖风月，鱼鸟两相忘。\n秦塞险，楚山苍。\n更斜阳。\n画桥流水，曾见扁舟，几度刘郎。",
        "dynasty": "宋",
        "collection_info": null
    },
    {
        "title": "诉衷情 半销檀粉睡痕新",
        "author": "贺铸",
        "content": "半销檀粉睡痕新。\n背镜照樱唇。\n临风再歌团扇，深意属何人。\n轻调笑，浅凝颦。\n认情亲。\n最难堪酒，似不胜情，依样伤春。",
        "dynasty": "宋",
        "collection_info": null
    },
    {
        "title": "怨三三 玉津春水如蓝",
        "author": "贺铸",
        "content": "玉津春水如蓝。\n宫柳毵毵。\n桥上东风侧帽檐。\n记佳节、约是重三。\n飞楼十二珠帘。\n恨不贮、当年彩蟾。\n对梦雨廉纤。\n愁随芳草，绿遍江南。",
        "dynasty": "宋",
        "collection_info": null
    },
    {
        "title": "醉春风 楼外屏山秀",
        "author": "贺铸",
        "content": "楼外屏山秀。\n凭阑新梦后。\n归云何许误心期，候候候。\n到陇梅花，渡江桃叶，断魂招手。\n楚制汗衫旧。\n啼妆曾枕袖。\n东阳咏罢不胜情，瘦瘦瘦。\n隋岸伤离，渭城怀远，一枝烟柳。",
        "dynasty": "宋",
        "collection_info": null
    },
    {
        "title": "忆秦娥 晓朦胧",
        "author": "贺铸",
        "content": "晓朦胧。\n前溪百鸟啼匆匆。\n啼匆匆。\n凌波人去，拜月楼空。\n去年今日东门东。\n鲜妆辉映桃花红。\n桃花红。\n吹开吹落，一任东风。",
        "dynasty": "宋",
        "collection_info": null
    },
    {
        "title": "忆秦娥 风惊幕",
        "author": "贺铸",
        "content": "风惊幕。\n灯前细雨檐花落。\n檐花落。\n玉台清镜，泪淹妆薄。\n良时不再须行乐。\n王孙莫负东城约。\n东城约。\n一分春色，为君留着。",
        "dynasty": "宋",
        "collection_info": null
    },
    {
        "title": "忆秦娥 着春衫",
        "author": "贺铸",
        "content": "着春衫。\n玉鞭鞭马南城南。\n南城南。\n柔条芳草，留驻金衔。\n粉娥采叶供新蚕。\n蚕饥略许携纤纤。\n携纤纤。\n湔裙淇上，更待初三。",
        "dynasty": "宋",
        "collection_info": null
    },
    {
        "title": "河满子 每恨相逢薄处",
        "author": "贺铸",
        "content": "每恨相逢薄处，可怜欲去迟回。\n犹记新声团扇□，殷勤再引馀杯。\n为问依依杨柳，秋风好住章台。\n疏雨忽随云断，斜阳却送潮回。\n桃叶青山长在眼，几时双楫迎来。\n如待碧阑红药，一年两度花开。",
        "dynasty": "宋",
        "collection_info": null
    },
    {
        "title": "御街行 松门石路秋风扫",
        "author": "贺铸",
        "content": "松门石路秋风扫。\n似不许、飞尘到。\n双携纤手别烟萝，红粉清泉相照。\n几声歌管，正须陶写，翻作伤心调。\n岩阴暝色归云悄。\n恨易失、千金笑。\n更逢何物可忘忧，为谢江南芳草。\n断桥孤驿，冷云黄叶，相见长安道。",
        "dynasty": "宋",
        "collection_info": null
    },
    {
        "title": "连理枝 绣幌闲眠晓",
        "author": "贺铸",
        "content": "绣幌闲眠晓。\n处处闻啼鸟。\n枕上无情，斜风横雨，落花多少。\n想灞桥、春色老于人，恁江南梦杳。\n往事今何道。\n聊咏池塘草。\n怀县年来，萧萧壮发，可堪频照。\n赖醉乡、佳境许徜徉，惜归欤不早。",
        "dynasty": "宋",
        "collection_info": null
    },
    {
        "title": "金凤钩 江南又叹流寓",
        "author": "贺铸",
        "content": "江南又叹流寓。\n指芳物、伴人迟暮。\n搅晴风絮。\n弄寒烟雨。\n春去更无寻处。\n石城楼观青霞举。\n想艇子、寄谁容与。\n断云荆渚。\n限潮湓浦。\n不见莫愁归路。",
        "dynasty": "宋",
        "collection_info": null
    },
    {
        "title": "芳洲泊・踏莎行 露叶栖萤",
        "author": "贺铸",
        "content": "露叶栖萤，风枝袅鹊。\n水堂离燕褰珠箔。\n一声横玉吹流云，厌厌凉月西南落。\n江际吴边，山侵楚角。\n兰桡明夜芳洲泊。\n殷勤留语采香人，清尊不负黄花约。",
        "dynasty": "宋",
        "collection_info": null
    },
    {
        "title": "水调歌头 彼美吴姝唱",
        "author": "贺铸",
        "content": "彼美吴姝唱，繁会阖闾邦。\n千坊万井，斜桥曲水小轩窗。\n缥缈关山台观。\n罗绮云烟相半。\n金石压掁撞。\n痴信东归虏，黑自死心降。\n范夫子，高标韵，秀眉庞。\n功成长往，有人同载世无双。\n物外聊从吾好。\n赖尔工颦妍笑。\n伴醉玉连缸。\n尽任扁舟路，风雨卷秋江。",
        "dynasty": "宋",
        "collection_info": null
    },
    {
        "title": "摊破浣溪沙・山花子 曲磴斜阑出翠微",
        "author": "贺铸",
        "content": "曲磴斜阑出翠微。\n西州回首思依依。\n风物宛然长在眼，只人非。\n绿树隔巢黄鸟并，沧洲带雨白鸥飞。\n多谢子规啼劝我，不如归。",
        "dynasty": "宋",
        "collection_info": null
    },
    {
        "title": "江南曲・踏莎行 蝉韵清弦",
        "author": "贺铸",
        "content": "蝉韵清弦，溪横翠縠。\n翩翩彩鹢帆开幅。\n黄帘绛幕掩香风，当筵灿灿人如玉。\n浅黛凝愁，明波转瞩。\n兰情似怨临行促。\n不辞寸断九回肠，殷勤更唱江南曲。",
        "dynasty": "宋",
        "collection_info": null
    },
    {
        "title": "江南曲・踏莎行 鸦轧齐桡",
        "author": "贺铸",
        "content": "鸦轧齐桡，□冬叠鼓。\n浮骖晚下金牛渚。\n莫愁应自有愁时，篷窗今夜潇潇雨。\n杜若芳洲。\n芙蓉别浦。\n依依艳笑逢迎处。\n随潮风自石城来，潮回好寄人传语。",
        "dynasty": "宋",
        "collection_info": null
    },
    {
        "title": "江南曲・踏莎行 小苑浴兰",
        "author": "贺铸",
        "content": "小苑浴兰，微波寄叶。\n石城回首山重沓。\n绮窗烟雨梦佳期，飞霞艇子雕檀楫。\n楼回披襟，廊长响屧。\n供愁麝月眉心帖。\n紫箫闲捻度新声，有人偷倚阑干掐。",
        "dynasty": "宋",
        "collection_info": null
    },
    {
        "title": "楼下柳・天香 满马京□",
        "author": "贺铸",
        "content": "满马京□，装怀春思，翩然笑度江南。\n白鹭芳洲，青蟾雕舰，胜游三月初三。\n舞裙溅水，浴兰佩、绿染纤纤。\n归路要同步障，迎风会卷珠帘。\n离觞未容半酣。\n恨乌樯、已张轻帆。\n秋鬓重来淮上，几换新蟾。\n楼下会看细柳，正摇落清霜拂画檐。\n树犹如此，人何以堪。",
        "dynasty": "宋",
        "collection_info": null
    },
    {
        "title": "吴门柳・渔家傲 窈窕盘门西转路",
        "author": "贺铸",
        "content": "窈窕盘门西转路。\n残阳映带青山暮。\n最是长杨攀折苦。\n堪怜许。\n清霜翦断和烟缕。\n春水归期端不负。\n依依照影临南浦。\n留取木兰舟少住。\n无风雨。\n黄昏月上潮平去。",
        "dynasty": "宋",
        "collection_info": null
    },
    {
        "title": "吴门柳・渔家傲 啸度万松千步岭",
        "author": "贺铸",
        "content": "啸度万松千步岭。\n钱湖门外非尘境。\n见底碧漪如眼净。\n岚光映。\n镜屏百曲新磨莹。\n好月为人重破瞑。\n云头艳艳开金饼。\n传语桂娥应奈静。\n堪乘兴。\n尊前听我游仙咏。",
        "dynasty": "宋",
        "collection_info": null
    },
    {
        "title": "雁后归・临江仙 巧翦合欢罗胜子",
        "author": "贺铸",
        "content": "巧翦合欢罗胜子，钗头春意翩翩。\n艳歌浅拜笑嫣然。\n愿郎宜此酒，行乐驻华年。\n未是文园多病客，幽襟凄断堪怜。\n旧游梦挂碧云边。\n人归落雁后，思发在花前。",
        "dynasty": "宋",
        "collection_info": null
    },
    {
        "title": "雁后归・临江仙 鸦背夕阳山映断",
        "author": "贺铸",
        "content": "鸦背夕阳山映断，绿杨风扫津亭。\n月生河影带疏星。\n青松巢白鸟，深竹逗流萤。\n隔水彩舟然绛蜡，碧窗想见娉婷。\n浴兰熏麝助芳馨。\n湘弦弹未半，凄怨不堪听。",
        "dynasty": "宋",
        "collection_info": null
    },
    {
        "title": "雁后归・临江仙 翡翠楼高帘幕薄",
        "author": "贺铸",
        "content": "翡翠楼高帘幕薄，温家小玉妆台。\n画眉难称怯人催。\n羞从面色起，娇逐语声来。\n门外木兰花艇子，垂杨风扫纤埃。\n平湖一镜绿萍开。\n缓歌轻调笑，薄暮采莲回。",
        "dynasty": "宋",
        "collection_info": null
    },
    {
        "title": "鸳鸯梦・临江仙 午醉厌厌醒自晚",
        "author": "贺铸",
        "content": "午醉厌厌醒自晚，鸳鸯春梦初惊。\n闲花深院听啼莺。\n斜阳如有意，偏傍小窗明。\n莫倚雕阑怀往事，吴山楚水纵横。\n多情人奈物无情。\n闲愁朝复暮，相应两潮生。",
        "dynasty": "宋",
        "collection_info": null
    },
    {
        "title": "念彩云・夜游宫 流水苍山带郭",
        "author": "贺铸",
        "content": "流水苍山带郭。\n寻尘迹、宛然如昨。\n犹记黄花携手约。\n误重来，小庭花，空自落。\n不怨兰情薄。\n可怜许、彩云漂泊。\n紫燕西飞书漫托。\n碧城中，几青楼，垂画幕。",
        "dynasty": "宋",
        "collection_info": null
    },
    {
        "title": "烛影摇红 波影翻帘",
        "author": "贺铸",
        "content": "波影翻帘，泪痕凝蜡青山馆。\n故人千里念佳期，襟佩如相款。\n惆怅更长梦短。\n但衾枕、馀芬剩暖。\n半窗斜月，照人肠断，啼鸟不管。",
        "dynasty": "宋",
        "collection_info": null
    },
    {
        "title": "小重山 花院深疑无路通",
        "author": "贺铸",
        "content": "花院深疑无路通。\n碧纱窗影下，玉芙蓉。\n当时偏恨五更钟。\n分携处，斜月小帘栊。\n楚梦冷沈踪。\n一双金缕枕，半床空。\n画桥临水凤城东。\n楼前柳，憔悴几秋风。",
        "dynasty": "宋",
        "collection_info": null
    },
    {
        "title": "绿头鸭・多丽 玉人家",
        "author": "贺铸",
        "content": "玉人家，画楼珠箔临津。\n托微风、彩箫流怨，断肠马上曾闻。\n燕堂开、艳妆丛里，调琴思、认歌颦。\n麝蜡烟浓，玉莲漏短，更衣不待酒初醺。\n绣屏掩、枕鸳相就，香气渐暾暾。\n回廊影，疏钟淡月，几许销魂。\n翠钗分、银笺封泪，舞鞋从此生尘。\n住兰舟、载将离恨，转南浦、背西曛。\n记取明年，蔷薇谢后，佳期应未误行云。\n凤城远，楚梅香嫩，先寄一枝春。\n青门外，祗凭芳草，寻访郎君。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 秋水斜阳演漾金",
        "author": "贺铸",
        "content": "秋水斜阳演漾金。\n远山隐隐隔平林。\n几家村落几声砧。\n记得西楼凝醉眼，昔年风物似如今。\n只无人与共登临。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 三扇屏山匝象床",
        "author": "贺铸",
        "content": "三扇屏山匝象床。\n背灯偷解素罗裳。\n粉肌和汗自生香。\n易失旧欢劳蝶梦，难禁新恨费鸾肠。\n今宵风月两相忘。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 鼓动城头啼暮鸦",
        "author": "贺铸",
        "content": "鼓动城头啼暮鸦。\n过云时送雨些些。\n嫩凉如水透窗纱。\n弄影西厢侵户月，分香东畔拂墙花。\n此时相望抵天涯。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 烟柳春梢蘸晕黄",
        "author": "贺铸",
        "content": "烟柳春梢蘸晕黄。\n井阑风绰小桃香。\n觉时帘幕又斜阳。\n望处定无千里眼，断来能有几回肠。\n少年禁取恁凄凉。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 梦想西池辇路边",
        "author": "贺铸",
        "content": "梦想西池辇路边。\n玉鞍娇马小辎軿。\n春风十里斗婵娟。\n临水登山漂泊地，落花中酒寂寥天。\n个般情味已三年。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 莲烛啼痕怨漏长",
        "author": "贺铸",
        "content": "莲烛啼痕怨漏长。\n吟蛩随月到回廊。\n一屏烟景画潇湘。\n连夜断无行雨梦，隔年犹有着人香。\n此情须信是难忘。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 闲把琵琶旧谱寻",
        "author": "贺铸",
        "content": "闲把琵琶旧谱寻。\n四弦声怨却沈吟。\n燕飞人静画堂深。\n欹枕有时成雨梦，隔帘无处说春心。\n一从灯夜到如今。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 鹦鹉无言理翠襟",
        "author": "贺铸",
        "content": "鹦鹉无言理翠襟。\n杏花零落昼阴阴。\n画桥流水半篙深。\n芳径与谁寻斗草，绣床终日罢拈针。\n小笺香管写春心。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 鹦鹉惊人促下帘",
        "author": "贺铸",
        "content": "鹦鹉惊人促下帘。\n碧纱如雾隔香奁。\n雪儿窥镜晚蛾纤。\n乌鹊桥边河络角，鸳鸯楼外月西南。\n门前嘶马弄金衔。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 宫锦袍熏水麝香",
        "author": "贺铸",
        "content": "宫锦袍熏水麝香。\n越纱裙染郁金黄。\n薄罗依约见明妆。\n绣陌不逢携手伴，绿窗谁是画眉郎。\n春风十里断人肠。",
        "dynasty": "宋",
        "collection_info": null
    },
    {
        "title": "减字浣溪沙・浣溪沙 青翰舟中祓禊筵",
        "author": "贺铸",
        "content": "青翰舟中祓禊筵。\n粉娥窥影两神仙。\n酒阑飞去作非烟。\n重访旧游人不见，雨荷风蓼夕阳天。\n折花临水思茫然。",
        "dynasty": "宋",
        "collection_info": null
    },
    {
        "title": "水龙吟 水晶宫绕千家",
        "author": "晁补之",
        "content": "水晶宫绕千家，卞山倒影双溪里。\n白苹洲渚，诗成春晚，当年此地。\n行遍瑶台，弄英携手，月婵娟际。\n算多情小杜，风流未睹，空肠断、枝间子。\n一似君恩赐与，贺家湖、千峰凝翠。\n黄粱未熟，红旌已远，南柯旧事。\n常恐重来，夜阑相对，也疑非是。\n向松陵回首，平芜尽处，在青山外。",
        "dynasty": "宋",
        "collection_info": null
    },
    {
        "title": "八声甘州 谓东坡、未老赋归来",
        "author": "晁补之",
        "content": "谓东坡、未老赋归来，天未遣公归。\n向西湖两处秋波一种，飞蔼澄辉。\n又拥竹西歌吹，僧老木兰非。\n一笑千秋事，浮世危机。\n应倚平山栏槛，是醉翁饮处，江雨霏霏。\n送孤鸿相接，今古眼中稀。\n念平生、相从江海，任飘蓬、不遣此心违。\n登临事，更何须惜，吹帽淋衣。",
        "dynasty": "宋",
        "collection_info": null
    },
    {
        "title": "八声甘州 谓东风、定是海冬来",
        "author": "晁补之",
        "content": "谓东风、定是海冬来，海上最春先。\n乍微阳破腊，梅心已省，柳意都远。\n雪后南山耸翠，平野欲生烟。\n记得相逢日，如上林边。\n莫叹春光易老，算今年春老，还有明年。\n叹人生难得，常好是朱颜。\n有随轩、金钗十二，为醉娇、一曲踏珠筵。\n功名事，算何如此，花下尊前。",
        "dynasty": "宋",
        "collection_info": null
    },
    {
        "title": "满庭芳 鸥起苹中",
        "author": "晁补之",
        "content": "鸥起苹中，鱼惊荷底，画船天上来时。\n翠湾红渚，宛似武陵迷。\n更晚青山更好，孤云带、远雨丝垂。\n清歌里，金尊未掩，谁使动分携。\n竹林、高晋软，阿咸潇散，犹愧风期。\n便弃官终隐，钓叟苔矶。\n纵是鸣鸿云外，应念我、垂翼低飞。\n新词好，他年认取，天际片帆归。",
        "dynasty": "宋",
        "collection_info": null
    },
    {
        "title": "凤凰台上忆吹箫 千里相思",
        "author": "晁补之",
        "content": "千里相思，况无百里，何妨暮往朝还。\n又正是、梅初淡伫，禽未绵蛮。\n陌上相逢缓辔，风细细、云日斑斑。\n新晴好，得意未妨，行尽青山。\n应携后房小妓，来为我，盈盈对舞花间。\n便拼了、松醪翠满，蜜炬红残。\n谁信轻鞍射虎，清世里、曾有人闲。\n都休说，帘外夜久春寒。",
        "dynasty": "宋",
        "collection_info": null
    },
    {
        "title": "凤凰台上忆吹箫 才短宫慵",
        "author": "晁补之",
        "content": "才短宫慵，命奇人弃，年年故里来远。\n记往岁、莲塘送我，远赴荆蛮。\n莫道风情似旧，青镜里、绿鬓新斑。\n佳人怪，把盏为我，微敛眉山。\n从来嗣宗高韵，独见赏，青云忧绝尘间。\n谩回首、平生醉语，一梦惊残。\n莫笑移花种柳，应备办、投老同闲。\n纵枯槁，松桧奈得霜寒。",
        "dynasty": "宋",
        "collection_info": null
    },
    {
        "title": "摸鱼儿 买陂塘、旋栽杨柳",
        "author": "晁补之",
        "content": "买陂塘、旋栽杨柳，依稀淮岸江浦。\n东皋嘉雨新痕涨，沙觜鸥来鹭聚。\n堪爱处。\n最好是、一川夜月光流渚。\n无人独舞。\n任翠幄张天，柔茵藉地，酒尽未能去。\n青绫被，莫忆金闺故步。\n儒冠曾把身误。\n弓刀千骑成何事，荒了邵平瓜圃。\n君试觑。\n满青镜、星星鬓影今如许。\n功名浪语。\n便似得班超，封侯万里，归计恐迟春。",
        "dynasty": "宋",
        "collection_info": null
    },
    {
        "title": "永遇乐 松菊堂深",
        "author": "晁补之",
        "content": "松菊堂深，芰荷池小，长夏清暑。\n燕引雏还，鸠呼妇往，人静郊原趣。\n麦天已过，薄衣轻扇，试起绕园徐步。\n听衡宇、欣欣童稚，共说夜来初雨。\n苍菅径里，紫葳枝上，数点幽花垂露。\n东里催锄，西邻助晌，相戒清晨去。\n斜川归兴，け然满目，回首帝乡何处。\n只愁恐、轻鞭犯夜，灞陵旧路。",
        "dynasty": "宋",
        "collection_info": null
    },
    {
        "title": "过涧歇 归去",
        "author": "晁补之",
        "content": "归去。\n奈故人、尚作青眼相期，未许明时归去。\n放怀处。\n买得东皋数亩，静爱园林趣。\n任过客、剥啄相呼昼扃户。\n堪笑儿童事业，华颠向谁语。\n草塘人悄，圆荷过微雨。\n都付邯郸，一枕清风，好梦初觉，砌下槐影方停午。",
        "dynasty": "宋",
        "collection_info": null
    },
    {
        "title": "黄莺儿 南园佳枝偏宜暑",
        "author": "晁补之",
        "content": "南园佳枝偏宜暑。\n两两三三修篁，新篁新出初齐，猗猗过檐侵户。\n听乱飐芰荷风，细洒梧桐雨。\n午馀帘影参差，远林蝉声，幽梦残处。\n凝伫。\n既往尽成空，暂遇何曾住。\n算人间事、岂足追思，依依梦中情绪。\n观数点茗浮花，一缕香萦炷。\n怪来人道陶潜，作得羲皇侣。",
        "dynasty": "宋",
        "collection_info": null
    },
    {
        "title": "消息・永遇乐 红日葵开",
        "author": "晁补之",
        "content": "红日葵开，映墙遮牖，小斋端午。\n杯展荷金，簪抽笋玉，幽事还数。\n绿窗纤手，朱奁轻缕。\n争斗彩丝艾虎。\n想沈江怨魄归来，空惆怅、对菰黍。\n朱颜老去，清风好在，未减佳辰欢聚。\n趣蜡酒深斟，菖葅细糁，围坐从儿女。\n还同子美，江村长夏，闲对燕飞鸥舞。\n算何须、楚王雄风，方消畏暑。",
        "dynasty": "宋",
        "collection_info": null
    },
    {
        "title": "梁州令叠韵・梁州令 田野闲来惯",
        "author": "晁补之",
        "content": "田野闲来惯。\n睡起初惊晓燕。\n樵青走挂小帘钩，南园昨夜，细雨红芳遍。\n平芜一带烟光浅。\n过尽南归雁。\n俱远。\n凭阑送目空肠断。\n好景难常占。\n过眼韶华如箭。\n莫教鶗鴂送韶华，多情杨柳，为把长条绊。\n清尊满酌谁为伴。\n花下提壶劝。\n何妨醉卧花底，愁容不上春风面。",
        "dynasty": "宋",
        "collection_info": null
    },
    {
        "title": "酒泉子 萱草戎葵",
        "author": "晁补之",
        "content": "萱草戎葵，松菊堂深犹畏暑，晚云催雨霭帘栊。\n满楼风。\n池莲翻倒小莲红。\n看扫鉴、天清似水，一轮明月却当空。\n画栏中。",
        "dynasty": "宋",
        "collection_info": null
    },
    {
        "title": "归田乐 春又去",
        "author": "晁补之",
        "content": "春又去，似别佳人幽恨积。\n闲庭院，翠阴满，添昼寂。\n一枝梅最好，至今忆。\n正梦断，炉烟袅，参差疏帘隔。\n为何事、年年春恨，问花应会得。",
        "dynasty": "宋",
        "collection_info": null
    },
    {
        "title": "诉衷情 东城南陌路歧斜",
        "author": "晁补之",
        "content": "东城南陌路歧斜。\n芳草遍藏遮。\n黄鹂自是来晚，莫恨海棠花。\n惊雪絮，满天涯。\n送春赊。\n问春莫是，忆着东君，自去还家。",
        "dynasty": "宋",
        "collection_info": null
    },
    {
        "title": "金凤钩 春辞我向何处",
        "author": "晁补之",
        "content": "春辞我向何处。\n怪草草、夜来风雨。\n一簪华发，少欢饶恨，无计殢春且住。\n春回常恨寻无路。\n试向我、小园徐步。\n一阑红药，倚风含露。\n春自未曾归去。",
        "dynasty": "宋",
        "collection_info": null
    },
    {
        "title": "金凤钩 雪消闲步花畔",
        "author": "晁补之",
        "content": "雪消闲步花畔。\n试屈指、早春将半。\n樱桃枝上最先到，却恨小梅芳浅。\n忽惊拂水双来燕。\n暗自忆、故人犹远。\n一分风雨占春愁，一来又对花肠断。",
        "dynasty": "宋",
        "collection_info": null
    },
    {
        "title": "生查子 永日向人妍",
        "author": "晁补之",
        "content": "永日向人妍，百合忘忧草。\n午枕梦初回，远柳蝉声杳。\n藓井出冰泉，洗瀹烦襟了。\n却挂小帘钩，一缕炉烟袅。",
        "dynasty": "宋",
        "collection_info": null
    },
    {
        "title": "行香子 前岁栽桃",
        "author": "晁补之",
        "content": "前岁栽桃，今岁成蹊。\n更黄鹂、久住相知。\n微行清露，细履斜晖。\n对林中侣，闲中我，醉中谁。\n何妨到老，常闲常醉，任功名、生事俱非。\n衰颜难强，拙语多迟。\n但酒同行，月同坐，影同嬉。",
        "dynasty": "宋",
        "collection_info": null
    },
    {
        "title": "诉衷情 小园过午",
        "author": "晁补之",
        "content": "小园过午，便觉凉生翠柏。\n戎葵闲出墙红，萱草静依径绿。\n还是去年，浮瓜沈李，追凉故绕池边竹。\n小筵促。\n忽忆杨梅正熟。\n下山南畔，画舸笙歌逐。\n愁凝目。\n使君彩笔，佳人锦字，断弦怎续。\n尽日栏干曲。",
        "dynasty": "宋",
        "collection_info": null
    },
    {
        "title": "木兰花・玉楼春 小楼新创堪临远",
        "author": "晁补之",
        "content": "小楼新创堪临远。\n一带寒山都入眼。\n人间应未觉春归，楼上已先变柳眼。\n风威自与微阳战。\n雪意不遮残腊换。\n少须文栋燕双回，来看东城花一片。",
        "dynasty": "宋",
        "collection_info": null
    },
    {
        "title": "行香子 归鸟翩翩",
        "author": "晁补之",
        "content": "归鸟翩翩，楼上黄昏。\n黯天气、残照馀痕。\n曲阑干里，有个愁人。\n向不言中，千载事，一年春。\n春来似客，春归如云。\n付楼前、行路双轮。\n倾江变酒，举斛为尊。\n断浮生外，愁千丈，不关身。",
        "dynasty": "宋",
        "collection_info": null
    },
    {
        "title": "阮郎归 小楼独上暮锺时",
        "author": "晁补之",
        "content": "小楼独上暮锺时。\n红霞楼外飞。\n烟中远鸟一双归。\n城门灯火微。\n横短吹，傍危梯。\n冰轮涌海迟。\n天涯幽恨有谁知。\n凉风时动衣。",
        "dynasty": "宋",
        "collection_info": null
    },
    {
        "title": "引驾行 梅梢琼绽",
        "author": "晁补之",
        "content": "梅梢琼绽，东君次第开桃李。\n痛年年、好风景，无事对花垂泪。\n园里。\n旧赏处、幽葩柔条，一一动芳意。\n恨心事。\n春来间阻，忆年时、把罗袂。\n雅戏。\n樱桃红颗，为插边明丽。\n又渐是。\n樱桃尝新，忍把旧游重记。\n何意。\n便云收雨歇，瓶沈簪折两无计。\n谩追悔。\n凭谁向说，只厌厌地。",
        "dynasty": "宋",
        "collection_info": null
    },
    {
        "title": "碧牡丹 渐老闲情减",
        "author": "晁补之",
        "content": "渐老闲情减。\n春山事、撩心眼。\n似血桃花，似雪梨花相间。\n望极雅川，阳焰迷归雁。\n征鞍方长坂。\n正魂乱。\n旧事如云散。\n良游盛年俱换。\n罢说功名，但觉青山归晚。\n记插宫花，扶醉蓬莱殿。\n如今霜尘满。",
        "dynasty": "宋",
        "collection_info": null
    },
    {
        "title": "江神子・江城子 双鸳池沼水融融",
        "author": "晁补之",
        "content": "双鸳池沼水融融。\n桂堂东。\n又春风。\n今日看花，花胜去年红。\n把酒问花花不语，携手处，遍芳丛。\n留春且住莫匆匆。\n秉金笼。\n夜寒浓。\n沈醉插花，走马月明中。\n待得醒时君不见，不随水，即随风。",
        "dynasty": "宋",
        "collection_info": null
    },
    {
        "title": "好事近 风雨过中秋",
        "author": "晁补之",
        "content": "风雨过中秋，愁对画帘银烛。\n那更气迟节晚，负重阳金菊。\n月期花信尚参差。\n功名更难卜。\n何事四时俱好，□一杯一曲。",
        "dynasty": "宋",
        "collection_info": null
    },
    {
        "title": "洞仙歌 花恨月恼",
        "author": "晁补之",
        "content": "花恨月恼。\n更夏有凉风，冬轩雪皎。\n闲事不关心，算四时皆好。\n从来又说，春台登览，人意多同，常是惜、春过了。\n须痛饮，莫放欢情草草。\n年少。\n尚忆瑶阶，得隽寻芳，骖驔东城，适见垂鞭，酕醄南陌，又逢低帽。\n莺花荡眼，功名满意，无限嬉游，荣华事、如梦杳。\n伤富贵浮云，曾萦怀抱。\n为春醉倒。\n愿花更好。\n春休老。\n开口笑。\n占醉乡、莫教人到。",
        "dynasty": "宋",
        "collection_info": null
    },
    {
        "title": "洞仙歌 当时我醉",
        "author": "晁补之",
        "content": "当时我醉，美人颜色，如花堪悦。\n今日美人去，恨天涯离别。\n青楼朱箔，婵娟蟾桂，三五初圆，伤二八、还又缺。\n空伫立，一望一见心绝。\n心绝。\n顿成凄凉，千里音尘，一梦欢娱，推枕惊巫山远，洒泪对湘江阔。\n美人不见，愁人看花，心乱含愁，奏绿绮、弦清切。\n何处有知音，此恨难说。\n怨歌未阕。\n恐暮雨收、行云歇。\n窗梅发。\n乍似睹、芳容冰洁。",
        "dynasty": "宋",
        "collection_info": null
    },
    {
        "title": "水龙吟 问春何苦匆匆",
        "author": "晁补之",
        "content": "问春何苦匆匆，带风伴雨如驰骤。\n幽葩细萼，小园低槛，壅培未就。\n吹尽繁红，占春长久，不如垂柳。\n算春常不老，人愁春老，愁只是、人间有。\n春恨十常八九。\n忍轻辜、芳醪经口。\n那知自是，桃花结子，不因春瘦。\n世上功名，老来风味，春归时候。\n纵樽前痛饮，狂歌似旧，情难依旧。",
        "dynasty": "宋",
        "collection_info": null
    },
    {
        "title": "洞仙歌 裙芳老尽",
        "author": "晁补之",
        "content": "裙芳老尽，海棠花时候。\n雨过寒轻好清昼。\n最妖饶一段，全是初开，云鬟小，涂粉施朱未就。\n全开还自好，骀荡春馀，百样宫罗斗繁绣。\n纵无语也，心应恨我来迟，恰柳絮、将春归后。\n醉犹倚柔柯，怯黄昏，这一点愁，须共花同瘦。",
        "dynasty": "宋",
        "collection_info": null
    },
    {
        "title": "洞仙歌 年年青眼",
        "author": "晁补之",
        "content": "年年青眼。\n为江梅肠断。\n一句新诗思无限。\n向碧琼枝上，白玉葩中、春犹浅。\n一点龙香清远。\n谁抛倾国艳。\n昨夜前村，都恐东皇未曾见。\n正倚墙红杏，芳意浓时，惊千片。\n何许飘零仙馆。\n待冰雪丛中看奇姿，乍一笑能回，上林冬暖。",
        "dynasty": "宋",
        "collection_info": null
    },
    {
        "title": "行香子 雪里清香",
        "author": "晁补之",
        "content": "雪里清香，月下疏枝。\n更无花、比并琼姿。\n一年一见，千绕千回。\n向未开时，愁花放，恐花飞。\n芳樽移就，幽葩折取，似玉人，携手同归。\n杨州应记，东阁逢时。\n恨刘郎误，题诗句，怨桃溪。",
        "dynasty": "宋",
        "collection_info": null
    },
    {
        "title": "盐角儿 开时似雪",
        "author": "晁补之",
        "content": "开时似雪。\n谢时似雪。\n花中奇绝。\n香非在蕊，香非在萼，骨中香彻。\n占溪风，留溪月。\n堪羞损、山桃如血。\n直饶更、疏疏淡淡，终有一般情别。",
        "dynasty": "宋",
        "collection_info": null
    },
    {
        "title": "清平乐 黄花过也",
        "author": "晁补之",
        "content": "黄花过也。\n月酒何曾把。\n寒蝶多情爱潇洒。\n晴日双双飞下。\n沈吟独倚朱阑。\n采芳贻向□边。\n枕上醉排金靥，幽香付与谁怜。",
        "dynasty": "宋",
        "collection_info": null
    },
    {
        "title": "江神子・江城子 去年初见早梅芳",
        "author": "晁补之",
        "content": "去年初见早梅芳。\n一春忙。\n短红墙。\n马上不禁、花恼只颠狂。\n苏晋长斋犹好事，时唤我，举离觞。\n今年春事更茫茫。\n浅宫妆。\n断人肠。\n一点多情、天赐骨中香。\n赖有飞凫贤令尹，同我过，小横塘。",
        "dynasty": "宋",
        "collection_info": null
    },
    {
        "title": "望海潮 人间花老",
        "author": "晁补之",
        "content": "人间花老，天涯春去，扬州别是风光。\n红药万株，佳名千种，天然浩态狂香。\n尊贵御衣黄。\n未便教西洛，独占花王。\n困倚东风，汉宫谁敢斗新妆。\n年年高会维阳。\n看家夸绝艳，人诧奇芳。\n结蕊当屏，联葩就幄，红遮绿绕华堂。\n花面映交相。\n更秉菅观洧，幽意难忘。\n罢酒风亭，梦魂惊恐在仙乡。",
        "dynasty": "宋",
        "collection_info": null
    },
    {
        "title": "夜合花 百紫千红",
        "author": "晁补之",
        "content": "百紫千红，占春多少，共推绝世花王。\n西都万家俱好，不为姚黄。\n谩肠断巫阳。\n对沈香、亭北新妆。\n记清平调，词成进了，一梦仙乡。\n天葩秀出无双。\n倚朝晖，半如酣酒成狂。\n无言自有，檀心一点偷芳。\n念往事情伤。\n又新艳、曾说滁阳。\n纵归来晚，君王殿后，别是风光。",
        "dynasty": "宋",
        "collection_info": null
    },
    {
        "title": "下水船 百紫千红翠",
        "author": "晁补之",
        "content": "百紫千红翠。\n唯有琼花特异。\n便是当年，唐昌观中玉蕊。\n尚记得、月里仙人来赏，明日喧传都市。\n甚时又，分与扬州本，一朵冰姿难比。\n曾向无双亭边，半酣独倚。\n似梦觉，晓出瑶台十里。\n犹忆飞琼标致。",
        "dynasty": "宋",
        "collection_info": null
    },
    {
        "title": "浣溪沙 雨过园亭绿暗时",
        "author": "晁补之",
        "content": "雨过园亭绿暗时。\n樱桃红颗压枝低。\n绿兼红好眼中迷。\n荔子天教生处远，风流一种阿谁知。\n最红深处有黄鹂。",
        "dynasty": "宋",
        "collection_info": null
    },
    {
        "title": "万年欢 心忆春归",
        "author": "晁补之",
        "content": "心忆春归，似佳人未来，香径无迹。\n雪里江梅，因甚早知消息。\n百卉芳心正寂。\n夜不寐、幽姿脉脉。\n图清晓、先作宫妆，似防人见偷得。\n真香媚情动魄。\n算当时寿阳，无此标格。\n应寄扬州，何郎旧曾相识。\n花似何郎鬓白。\n恐花笑、逢花羞摘。\n那堪羌管惊心。\n也随繁杏抛掷。",
        "dynasty": "宋",
        "collection_info": null
    },
    {
        "title": "感皇恩 常岁海棠时",
        "author": "晁补之",
        "content": "常岁海棠时，偷闲须到。\n多病寻芳懒春老。\n偶来恰值，半谢妖绕犹好。\n便呼诗酒伴，同倾倒。\n繁枝高荫，疏枝低绕。\n花底杯盘花影照。\n多情一片，恨我归来不早。\n断肠铺碎锦，门前道。",
        "dynasty": "宋",
        "collection_info": null
    },
    {
        "title": "洞仙歌 今春闰好",
        "author": "晁补之",
        "content": "今春闰好。\n怪重阳菊早。\n满槛煌煌看霜晓。\n唤金钱翠雨，不称标容，潇洒意、陶潜诗中能道。\n不应夸绝艳，曾妒春华，因甚东君意不到。\n又似锁，三千汉女，偏教明妃、怨西风边草。\n也何必、牛山苦沾衣，算只好龙山，醉狂吹帽。",
        "dynasty": "宋",
        "collection_info": null
    },
    {
        "title": "喜朝天・踏莎行 众芳残",
        "author": "晁补之",
        "content": "众芳残。\n海棠正轻盈，绿鬓朱颜。\n碎锦繁绣，更柔柯映碧，纤搊匀殷。\n谁与将红间白，采熏笼、仙衣覆斑斓。\n如有意、浓妆淡抹，斜倚阑干。\n夭饶向晚春后，惯困欹晴景，愁怕朝寒。\n纵有狂雨，便离披损，不奈幽闲。\n素李来禽总俗，谩遮映、终羞格疏顽。\n谁采顾，斜风教舞，月下庭间。",
        "dynasty": "宋",
        "collection_info": null
    },
    {
        "title": "生查子 青帝晓来风",
        "author": "晁补之",
        "content": "青帝晓来风，偏傍梅梢紧。\n未放玉肌开，已觉龙香喷。\n此意比佳人，争奈非朱粉。\n惟有许飞琼，风味依稀近。",
        "dynasty": "宋",
        "collection_info": null
    },
    {
        "title": "少年游 庐山瑶草四时春",
        "author": "晁补之",
        "content": "庐山瑶草四时春。\n烟锁上宫门。\n记得南游，偶寻飞涧，一洗庾公尘。\n香炉高咏君家事，文采近前人。\n它日骑鲸，尚怜迷路，与问众仙真。",
        "dynasty": "宋",
        "collection_info": null
    },
    {
        "title": "少年游 如今田野谩抛春",
        "author": "晁补之",
        "content": "如今田野谩抛春。\n红雨掩衡门。\n懒读诗书，欠伸扶杖，几案任生尘。\n纵教便向东山老，谁知是个中人。\n莫怪年来，倦寻城市，嫌我性情真。",
        "dynasty": "宋",
        "collection_info": null
    },
    {
        "title": "满江红 华鬓春风",
        "author": "晁补之",
        "content": "华鬓春风，长歌罢、伤今感昨。\n春正好、瑶墀已叹，侍臣冥寞。\n牙帐尘昏馀剑戟，翠帷月冷虚弦索。\n记往岁、龙坂误曾登，今飘泊。\n贤人命，从来薄。\n流水意，知谁托。\n绕南枝身似，未眠飞鹊。\n射虎山边寻旧迹，骑鲸海上追前约。\n便江湖、与世永相忘，还堪乐。",
        "dynasty": "宋",
        "collection_info": null
    },
    {
        "title": "离亭宴 丹府黄香堪笑",
        "author": "晁补之",
        "content": "丹府黄香堪笑。\n章台坠鞭年少。\n细雨春风花落处，醉里中人传诏。\n却上五湖船，悲歌楚狂同调。\n青草荆江波渺。\n香炉紫霄簪小。\n人去江山长依旧，幼妇空传辞妙。\n洒泪作招魂，枫林子规啼晓。",
        "dynasty": "宋",
        "collection_info": null
    },
    {
        "title": "千秋岁 江头苑外",
        "author": "晁补之",
        "content": "江头苑外。\n常记同朝退。\n飞骑轧，鸣珂碎。\n齐呕云绕扇，赵舞风回带。\n严鼓断，杯盘藉草犹相对。\n洒涕谁能会。\n醉卧藤阴盖。\n人已去，词空在。\n兔园高宴悄，虎观英游改。\n重感慨，惊涛自卷珠沈海。",
        "dynasty": "宋",
        "collection_info": null
    },
    {
        "title": "迷神引 黯黯青山红日暮",
        "author": "晁补之",
        "content": "黯黯青山红日暮。\n浩浩大江东注。\n馀霞散绮，向烟波路。\n使人愁，长安远，在何处。\n几点渔灯小，迷近坞。\n一片客帆低，傍前浦。\n暗想平生，自悔儒冠误。\n觉阮途穷，归心阻。\n断魂素月，一千里、伤平楚。\n怪竹枝歌，声声怨，为谁苦。\n猿鸟一时啼，惊岛屿。\n烛暗不成眠，听津鼓。",
        "dynasty": "宋",
        "collection_info": null
    },
    {
        "title": "满江红 莫话南征",
        "author": "晁补之",
        "content": "莫话南征，船头转、三千馀里。\n未叹此、浮生飘荡，但伤佳会。\n满眼青山芳草外，半篙碧水斜阳里。\n问此中、何处芰荷深，渔人指。\n清时事，羁游意。\n尽付与，狂歌醉。\n有多才南阮，自为知己。\n不似朱公江海去，未成陶令田园计。\n便楚乡、风景胜吾乡，何人对。",
        "dynasty": "宋",
        "collection_info": null
    },
    {
        "title": "古阳关・阳关引 暮草蛩吟噎",
        "author": "晁补之",
        "content": "暮草蛩吟噎。\n暗柳萤飞灭。\n空庭雨过，西风紧，飘黄叶。\n卷书帷寂静，对此伤离别。\n重感叹、中秋数日又圆月。\n沙觜樯杆上，淮水阔。\n有飞凫客，词珠玉，气冰雪。\n且莫教皓月，照影惊华发。\n问几时、清尊夜景共佳节。",
        "dynasty": "宋",
        "collection_info": null
    },
    {
        "title": "玉蝴蝶 暗忆少年豪气",
        "author": "晁补之",
        "content": "暗忆少年豪气，烂南国、蓬岛风光。\n醉倚吴王宫殿，不解悲凉。\n舞犹慵、小腰似柳，歌尚怯、娇语如簧。\n好林塘。\n玳筵留住，彩舫携将。\n清狂。\n扬州一梦，中山千日，名利都忘。\n细数从前，眼中欢事尽成伤。\n去船迷，乱花流水，遗佩悄、寒草空江。\n黯愁肠。\n暮云吟断，青鬓成霜。",
        "dynasty": "宋",
        "collection_info": null
    },
    {
        "title": "安公子 柳老荷花尽",
        "author": "晁补之",
        "content": "柳老荷花尽。\n夜来霜落平湖净。\n征雁横天鸥舞乱，鱼游清镜。\n又还是、当年我向江南兴。\n移画船、深渚蒹葭映。\n对半篙碧水，满眼青山魂凝。\n一番伤华鬓。\n放歌狂饮犹堪逞。\n水驿孤帆明夜事，此欢重省。\n梦回处、诗塘春草愁难整。\n官情与、归期终朝竞。\n记它年相访，认取斜川三迳。",
        "dynasty": "宋",
        "collection_info": null
    },
    {
        "title": "惜分飞 山水光中清无暑",
        "author": "晁补之",
        "content": "山水光中清无暑。\n是我消魂别处。\n只有多情雨。\n会人深意留人住。\n不见梅花来已暮。\n未见荷花又去。\n图画他年觑。\n断肠千古苕溪路。",
        "dynasty": "宋",
        "collection_info": null
    },
    {
        "title": "惜分飞 消暑楼前双溪市",
        "author": "晁补之",
        "content": "消暑楼前双溪市。\n尽住水晶宫里。\n人共荷花丽。\n更无一点尘埃气。\n不会史君匆匆至。\n又作匆匆去计。\n谁解连红袂。\n大家都把兰舟系。",
        "dynasty": "宋",
        "collection_info": null
    },
    {
        "title": "离亭宴 忆向吴兴假守",
        "author": "晁补之",
        "content": "忆向吴兴假守。\n双溪四垂高柳。\n仪凤桥边兰舟过，映水雕甍华牖。\n烛下小红妆，争看史君归后。\n携手松亭难又。\n题诗水轩依旧。\n多少绿荷相倚恨，背立西风回首。\n怅望采莲人，烟波万重吴岫。",
        "dynasty": "宋",
        "collection_info": null
    },
    {
        "title": "满庭芳 欲买庐山",
        "author": "晁补之",
        "content": "欲买庐山，山前三亩，小桥横过松间。\n变名吴市，谁认旧容颜。\n最好栖贤峡外，应自此、都隔尘寰。\n人稀到，壶中化国，光景更堪闲。\n无心，求至道，柴门闭了，饱睡甘飡。\n幸儿成孙长，为扫家山。\n若问它年归去，蓦地也、双桨来还。\n愁难舍，清风万壑，高处正跻攀。",
        "dynasty": "宋",
        "collection_info": null
    },
    {
        "title": "满庭芳 闲说秋来",
        "author": "晁补之",
        "content": "闲说秋来，乘槎心懒，梦回三岛波间。\n便思黄帽，同我老山颜。\n上界仙人官府，何似我、萧散尘寰。\n云无止，流泉自急，此意本来闲。\n寂寥，松桂圃，陪君好语，亦可望飡。\n况琼枝玉蕊，秀满春山。\n若问幽栖何意，莫道是、飞鸟知还。\n无言处，孙登半岭，高韵更难攀。",
        "dynasty": "宋",
        "collection_info": null
    },
    {
        "title": "满庭芳 归去来兮",
        "author": "晁补之",
        "content": "归去来兮，名山何处，梦中庐阜嵯峨。\n二林深处，幽士往来多。\n自画远公莲社，教儿诵、李白长歌。\n如重到，丹崖翠户，琼草秀金坡。\n生绡，双幅上，诸贤中屦，文彩天梭。\n社中客，禅心古井无波。\n我似渊明逃社，怡颜盼、百尺庭柯。\n牛闲放，溪童任懒，吾已废鞭蓑。",
        "dynasty": "宋",
        "collection_info": null
    },
    {
        "title": "尾犯 庐山小隐",
        "author": "晁补之",
        "content": "庐山小隐。\n渐年来疏懒，浸浓归兴。\n彩桥飞过，深溪地底，奔雷馀韵。\n香炉照日，望处与、青霄近。\n想群仙，呼我应远，怪来须丝垂镜。\n海上云车回轫。\n少姑传、金母信。\n森翠裾琼佩，落日初霞，纷纭相映。\n谁见壶中景。\n花洞里、杳然渔艇。\n别是个、潇洒干坤，世情尘土休问。",
        "dynasty": "宋",
        "collection_info": null
    },
    {
        "title": "尉迟杯 去年时",
        "author": "晁补之",
        "content": "去年时。\n正愁绝，过却红杏飞。\n沈吟杏子青时。\n追悔负好花枝。\n今年又春到，傍小阑、日日数花期。\n花有信，人却无凭，故教芳意迟迟。\n及至待得融怡。\n未攀条拈蕊，已叹春归。\n怎得春如天不老，更教花与月相随。\n都将命、拼与酬花，似岘山、落日客犹迷。\n尽归路，拍手拦街，笑人沈醉如泥。",
        "dynasty": "宋",
        "collection_info": null
    },
    {
        "title": "八六子 喜秋晴",
        "author": "晁补之",
        "content": "喜秋晴。\n淡云萦缕，天高群雁南征。\n正露冷初减兰红，风紧潜雕柳翠，愁人漏长梦惊。\n重阳景物凄清。\n渐老何时无事，当歌好在多情。\n暗自想、朱颜并游同醉，官名缰锁，世路蓬萍。\n难相见，赖有黄花满把，从教渌酒深倾。\n醉休醒。\n醒来旧愁旋生。",
        "dynasty": "宋",
        "collection_info": null
    },
    {
        "title": "临江仙 尽说彭门新半刾",
        "author": "晁补之",
        "content": "尽说彭门新半刾，昆吾剸玉如泥。\n功名馀事不须为。\n才情诗里见，风味酒边知。\n好在阿咸同老也，青云往岁心期。\n千锺百首兴来时。\n伯伦从妇劝，元亮信儿痴。",
        "dynasty": "宋",
        "collection_info": null
    },
    {
        "title": "临江仙 十岁儿曹同砚席",
        "author": "晁补之",
        "content": "十岁儿曹同砚席，华裾织翠如葱。\n一生心事醉吟中。\n相逢俱白首，无语对西风。\n莫道尊前情调减，衰颜得酒能红。\n可怜此会意无穷。\n夜阑人总睡，独绕菊花丛。",
        "dynasty": "宋",
        "collection_info": null
    },
    {
        "title": "蓦山溪 谯园幽古",
        "author": "晁补之",
        "content": "谯园幽古，烟锁前朝桧。\n摇落枣红时，满园空、几株苍翠。\n史君才誉，金殿握兰人。\n将风调，改荒凉，便是嬉游地。\n刘郎莫问，去后桃花事。\n司马更堪怜，掩金觞、琵琶催泪。\n愁来不醉。\n不醉奈愁何，汝南周，东阳沈，劝我如何醉。",
        "dynasty": "宋",
        "collection_info": null
    },
    {
        "title": "蓦山溪 金樽玉酒",
        "author": "晁补之",
        "content": "金樽玉酒，佳味名仙桧。\n恐是九龙泉，堪一饮、霜毛却翠。\n何须说此，只但饮陶陶，灯光底，百花春，自是仙家地。\n星郎早贵，惯见风流事。\n留我不须归，倒尊空、烛堆红泪。\n飞凫令尹，才调更翩翩，休吊古，枉伤神，有兴来同醉。",
        "dynasty": "宋",
        "collection_info": null
    },
    {
        "title": "蓦山溪 兰台仙史",
        "author": "晁补之",
        "content": "兰台仙史，好在多情否。\n不寄一行书，过西风、飞鸿去后。\n功名心事，千载与君同，只狂饮，只狂吟，绿鬓殊非旧。\n山歌村馆，愁醉浔阳叟。\n且借两州春，看一曲、樽前舞袖。\n古来毕竟，何处是功名，不同饮，不同吟，也劝时开口。",
        "dynasty": "宋",
        "collection_info": null
    },
    {
        "title": "蓦山溪 扬州全盛",
        "author": "晁补之",
        "content": "扬州全盛，往事今何处。\n帆锦两明珠，罥蔷薇、月中嬉语。\n朱衣白面，公子似神仙，登云屿。\n临烟渚。\n狂醉成怀古。\n兰舟归后，谁与春为主。\n吟笑我重来，倚琼花、东风日暮。\n吴霜点鬓，流落共天涯，竹西路。\n高阳侣。\n魂梦应相遇。",
        "dynasty": "宋",
        "collection_info": null
    },
    {
        "title": "忆秦娥 牵人意",
        "author": "晁补之",
        "content": "牵人意。\n高堂照碧临烟水。\n清秋至。\n东山时伴，谢公携妓。\n黄菊虽残堪泛蚁。\n乍寒犹有重阳味。\n应相记。\n坐中少个，孟嘉狂醉。",
        "dynasty": "宋",
        "collection_info": null
    },
    {
        "title": "好事近 丝管闹南湖",
        "author": "晁补之",
        "content": "丝管闹南湖，湖上醉游时晚。\n独看小桥官柳，泪无言偷满。\n坐中谁唱解愁辞，红妆劝金盏。\n物是奈人非是，负东风心眼。",
        "dynasty": "宋",
        "collection_info": null
    },
    {
        "title": "阮郎归 西城北渚旧追随",
        "author": "晁补之",
        "content": "西城北渚旧追随。\n荒台今是非。\n白苹无主绿蒲迷。\n停舟忆旧时。\n双鸭戏，乱鸥飞。\n人家烟雨西。\n不成携手折芳菲。\n兰绕惆怅归。",
        "dynasty": "宋",
        "collection_info": null
    },
    {
        "title": "阮郎归 一濠秋水净涟漪",
        "author": "晁补之",
        "content": "一濠秋水净涟漪。\n红妆照水嬉。\n攀条寻藕怯船移。\n浮萍湿绣衣。\n临好景，惜轻归。\n夕阳州渚迷。\n城门灯火簇轮蹄。\n沙鸥飞去时。",
        "dynasty": "宋",
        "collection_info": null
    },
    {
        "title": "阮郎归 儿童嬉戏杏花堤",
        "author": "晁补之",
        "content": "儿童嬉戏杏花堤。\n春归不解悲。\n重来草露湿人衣。\n无花空绕枝。\n曾学道，久望机。\n一尊甘若饴。\n平生鱼鸟与同归。\n临风心自知。",
        "dynasty": "宋",
        "collection_info": null
    },
    {
        "title": "宴桃源・如梦令 往岁真源谪去",
        "author": "晁补之",
        "content": "往岁真源谪去。\n红泪扬州留住。\n饮罢一帆东，去入楚江寒雨。\n无绪。\n无绪。\n今夜秦淮泊处。",
        "dynasty": "宋",
        "collection_info": null
    },
    {
        "title": "一丛花 王孙眉宇凤凰雏",
        "author": "晁补之",
        "content": "王孙眉宇凤凰雏。\n天与世情疏。\n扬州坐上琼花底，佩锦囊、曾忆奚奴。\n金盏醉挥，满身花影，红袖竞来扶。\n十年一梦访林居。\n离缺重踯躇。\n应怜肺病临邛客，寄洞庭、春色双壶。\n天气未佳，梅花正好，曾醉燕堂无。",
        "dynasty": "宋",
        "collection_info": null
    },
    {
        "title": "一丛花 碧山无意解银鱼",
        "author": "晁补之",
        "content": "碧山无意解银鱼。\n花底且携壶。\n华颠又喜熊罴且，笑骐骥，老反为驹。\n文史渐抛，功名更懒，随处见真如。\n高情敢并汉庭疏。\n长揖去田庐。\n囊无上赐金堪散，也未妨、山猎溪渔。\n廉颇纵强，莫随年少，白马向黄榆。",
        "dynasty": "宋",
        "collection_info": null
    },
    {
        "title": "一丛花 飞凫仙令气如虹",
        "author": "晁补之",
        "content": "飞凫仙令气如虹。\n脱屐向尘笼。\n凌烟画像云台议，似眼前、百草春风。\n盏里圣贤，壶中天地，高兴更谁同。\n应怀得隽大明宫。\n无事老冯公。\n玉山且向花间倒，任从笑、老入花丛。\n三径步馀，一枝眠稳，心事付千锺。",
        "dynasty": "宋",
        "collection_info": null
    },
    {
        "title": "临江仙 曾唱牡丹留客饮",
        "author": "晁补之",
        "content": "曾唱牡丹留客饮，明年何处相逢。\n忽惊鹊起落梧桐。\n绿荷多少恨，回首背西风。\n莫叹今宵身是客，一尊未晓犹同。\n此身应似去来鸿。\n江湖春水阔，归梦故园中。",
        "dynasty": "宋",
        "collection_info": null
    },
    {
        "title": "临江仙 常记河阳花县里",
        "author": "晁补之",
        "content": "常记河阳花县里，恰如饭颗山逢。\n春城何处满丝桐。\n纶巾并羽扇，君有古人风。\n重向梁王台畔见，黄花绿酒谁同。\n新诗别后寄南鸿。\n回头思照碧，人在白云中。",
        "dynasty": "宋",
        "collection_info": null
    },
    {
        "title": "浣溪沙 帐饮都门春浪惊",
        "author": "晁补之",
        "content": "帐饮都门春浪惊。\n东飞身与白鸥轻。\n淮山一点眼初明。\n谁使梦回兰芷国，却将春去凤凰城。\n樯乌风转不胜情。",
        "dynasty": "宋",
        "collection_info": null
    },
    {
        "title": "忆少年 无穷官柳",
        "author": "晁补之",
        "content": "无穷官柳，无情画舸，无根行客。\n南山尚相送，只高城人隔。\n罨画园林溪绀碧。\n算重来、尽成陈迹。\n刘郎鬓如此，况桃花颜色。",
        "dynasty": "宋",
        "collection_info": null
    },
    {
        "title": "江神子・江城子 旧山铅椠倦栖迟",
        "author": "晁补之",
        "content": "旧山铅椠倦栖迟。\n叩宸闱。\n向淮圻。\n五马行春，初喜后车随。\n太守风流容客醉，花压帽，酒淋衣。\n隋宫烟外草萋萋。\n菊花时。\n动旌旗。\n起舞留公，且住慰相思。\n王粲诗成何处寄，人北去，雁南飞。",
        "dynasty": "宋",
        "collection_info": null
    },
    {
        "title": "虞美人 江南载酒平生事",
        "author": "晁补之",
        "content": "江南载酒平生事。\n游宦如萍寄。\n蓬山归路傍银台。\n还是扬州一梦、却惊回。\n年年后土春来早。\n不负金尊倒。\n明年珠履赏春时。\n应寄琼花一朵、慰相思。",
        "dynasty": "宋",
        "collection_info": null
    },
    {
        "title": "金盏倒垂莲 诸阮英游",
        "author": "晁补之",
        "content": "诸阮英游，尽千锺饮量，百丈词源。\n对舞春风，螺髻小双莲。\n念两处、登高临远，又伤芳物新年。\n此泪不待，桓伊危柱哀弦。\n身闲未应无事，趁栽梅径里，插柳池边。\n野鹤飘飖，幽兴在青田。\n也莫话、书生豪气，更铭功业燕然。\n毕竟得意，何如月下花前。",
        "dynasty": "宋",
        "collection_info": null
    },
    {
        "title": "金盏倒垂莲 休说将军",
        "author": "晁补之",
        "content": "休说将军，解弯弓掠地，昆岭河源。\n彩笔题诗，绿水映红莲。\n算总是、风流馀事，会须行乐□年。\n况有一部，随轩脆管繁弦。\n多情旧游尚忆，寄秋风万里，鸿雁天边。\n未学元龙，豪气笑求田。\n也莫为、庭槐兴叹，便伤摇落凄然。\n后会一笑，犹堪醉倒花前。",
        "dynasty": "宋",
        "collection_info": null
    },
    {
        "title": "西平乐 凤诏传来绛阕",
        "author": "晁补之",
        "content": "凤诏传来绛阕，当宁思贤辅。\n淮海甘棠惠化，霖雨商岩吉梦，熊虎周郊旧卜。\n千秋盛际，催促朝天归去。\n动离绪。\n空眷恋，难暂驻。\n新植双亭临水，风月佳名未睹。\n准拟金尊时举。\n况乐府、风流一部。\n妍歌妙舞，萦云回雪，亲教与，恨难诉。\n争欲攀辕借住。\n功成绣衮，重与江山作主。",
        "dynasty": "宋",
        "collection_info": null
    },
    {
        "title": "御街行 年年不放春闲了",
        "author": "晁补之",
        "content": "年年不放春闲了。\n今岁衔杯少。\n来时柳上浅金黄，归路玉眠吹帽。\n惜春长似，五陵狂俊，不道朱颜老。\n斜烟薄雨青林杳。\n犹有莺声到。\n西园红艳绿盘龙，辜负一年春好。\n锦城乐事，不关愁眼，何似还家早。",
        "dynasty": "宋",
        "collection_info": null
    },
    {
        "title": "生查子 宫里妒娥眉",
        "author": "晁补之",
        "content": "宫里妒娥眉，十载辞君去。\n翠袖怯天寒，修竹无人处。\n今日近君家，望极香车骛。\n一水是红墙，有恨无由语。",
        "dynasty": "宋",
        "collection_info": null
    },
    {
        "title": "青玉案 十年不向都门道",
        "author": "晁补之",
        "content": "十年不向都门道。\n信匹马、羞重道。\n玉府骖鸾犹年少。\n宫花头上，御炉烟底，常日朝回早。\n霞觞翻手群仙笑。\n恨尘土人间易春老。\n白发愁占彤庭杳。\n红墙天阻，碧濠烟锁，细雨迷芳草。",
        "dynasty": "宋",
        "collection_info": null
    },
    {
        "title": "水龙吟 去年暑雨钩盘",
        "author": "晁补之",
        "content": "去年暑雨钩盘，夜阑睡起同征辔。\n今年芳草，齐河古岸，扁舟同舣。\n萍梗孤踪，梦魂浮世。\n别离常是。\n念当时绿鬓，狂歌痛饮，今憔悴、东风里。\n此去济南为说。\n道愁肠、不醒犹醉。\n多情北渚，两行烟柳，一湖春水。\n还唱新声，后人重到，应悲桃李。\n待归时，揽取庭前皓月，也应堪寄。",
        "dynasty": "宋",
        "collection_info": null
    },
    {
        "title": "南歌子 霜细犹欺柳",
        "author": "晁补之",
        "content": "霜细犹欺柳，风柔已弄梅。\n东园捶鼓赏新醅。\n唤取舞周歌沈、探春回。\n妙舞堪千盏，长歌可百杯。\n笑人将恨上春台。\n劝我十分一举、两眉开。",
        "dynasty": "宋",
        "collection_info": null
    },
    {
        "title": "醉落魄・一斛珠 高鸿远骛",
        "author": "晁补之",
        "content": "高鸿远骛。\n溪山一带人烟簇。\n知君船近渔矶宿。\n轻素横溪，天淡挂寒玉。\n谁家红袖阑干曲。\n南陵风软波平绿。\n幽吟无伴芳尊独。\n清瘦休文，一夜伤单縠。",
        "dynasty": "宋",
        "collection_info": null
    },
    {
        "title": "万年欢 忆惜论心",
        "author": "晁补之",
        "content": "忆惜论心，尽青云少年，燕赵豪俊。\n二十南游，曾上会稽千仞。\n捐袂江中往岁，有骚人、兰荪遗韵。\n嗟管鲍、当日贫交，半成翻手难信。\n君知未遇元礼，肯抽身盛时，寻我幽隐。\n此事谈何容易，骥才方骋。\n彩舫红妆围定，笑西风、黄花班鬓。\n君欲问、投老生涯，醉乡歧路偏近。",
        "dynasty": "宋",
        "collection_info": null
    },
    {
        "title": "临江仙 谪宦江城无屋买",
        "author": "晁补之",
        "content": "谪宦江城无屋买，残僧野寺相依。\n松间药臼竹间衣。\n水穷行到处，云起坐看时。\n一个幽禽缘底事，苦来醉耳边啼。\n月斜西院愈声悲。\n青山无限好，犹道不如归。",
        "dynasty": "宋",
        "collection_info": null
    },
    {
        "title": "虞美人 原桑飞尽霜空杳",
        "author": "晁补之",
        "content": "原桑飞尽霜空杳。\n霜夜愁难晓。\n油灯野店怯黄昏。\n穷途不减酒杯深。\n故人心。\n羊山古道行人少。\n也送行人老。\n一般别语重千金。\n明年过我小园林。\n话如今。",
        "dynasty": "宋",
        "collection_info": null
    },
    {
        "title": "安公子 少日狂游好",
        "author": "晁补之",
        "content": "少日狂游好。\n阆苑花间同低帽。\n不恨千金轻散尽，恨花残莺老。\n命小辔、翩翩随处金尊倒。\n从市人、拍手拦街笑。\n镇琼楼归卧，丽日三竿未觉。\n迷路桃源了。\n乱山沈水何由到。\n拨断朱弦成底事，痛知音人悄。\n似近日、曾教青鸟传佳耗。\n学凤箫、拟入烟萝道。\n问刘郎何计，解使红颜却少。",
        "dynasty": "宋",
        "collection_info": null
    },
    {
        "title": "绿头鸭・多丽 新秋近",
        "author": "晁补之",
        "content": "新秋近，晋公别馆开筵。\n喜清时、衔杯乐圣，未饶绿野堂边。\n绣屏深、丽人乍出，坐中雷雨起鵾弦。\n花暖间关，冰凝幽咽，宝钗摇动坠金钿。\n未弹了、昭君遗怨，四坐已凄然。\n西风里、香街驻马，嬉笑微传。\n算从来、司空惯，断肠初对云鬟。\n夜将阑、井梧下叶，砌蛩收响悄林蝉。\n赖得多愁，浔阳司马，当时不在绮筵前。\n竞叹赏、檀槽倚困，沈醉到觥船。\n芳春调、红英翠萼，重变新妍。",
        "dynasty": "宋",
        "collection_info": null
    },
    {
        "title": "水龙吟 满湖高柳摇风",
        "author": "晁补之",
        "content": "满湖高柳摇风，坐看骤雨来湖面。\n跳珠溅玉，圆荷翻倒，轻鸥惊散。\n堂上凉生，槛前暑退，罗裾凌乱。\n想东山谢守，纶巾羽扇，高歌下、青天半。\n应记狂饮司马，去年时、黄花高宴。\n竹枝苦怨，琵琶多泪，新年鬓换。\n常恐归时，眼中物是，日边人远。\n望隋河一带，伤心雾霭，遣离魂断。",
        "dynasty": "宋",
        "collection_info": null
    },
    {
        "title": "惜奴娇 歌阕琼筵",
        "author": "晁补之",
        "content": "歌阕琼筵，暗失金貂侣。\n说衷肠、丁宁嘱付。\n棹举帆开，黯行色、秋将暮。\n欲去。\n待却回、高城已暮。\n渔火烟村，但触目伤离绪。\n此情向、阿谁分诉。\n那里思量，争知我，思量苦。\n最苦。\n睡不着、西风夜雨。",
        "dynasty": "宋",
        "collection_info": null
    },
    {
        "title": "临江仙 身外闲愁空满眼",
        "author": "晁补之",
        "content": "身外闲愁空满眼，就中欢事常稀。\n明年应赋送君诗。\n试从今夜数，相会几多时。\n浅酒欲邀谁共劝，深情唯有君知。\n东溪春近好同归。\n柳垂江上影，梅谢雪中枝。",
        "dynasty": "宋",
        "collection_info": null
    },
    {
        "title": "临江仙 自古齐山重九胜",
        "author": "晁补之",
        "content": "自古齐山重九胜，登临梦想依依。\n偶来恰值菊花时。\n难逢开口笑，须插满头归。\n昨夜一江风色好，平明秋浦帆飞。\n可怜如赴史君期。\n且当酬令节，不用叹斜晖。",
        "dynasty": "宋",
        "collection_info": null
    },
    {
        "title": "满庭芳 乡物牵情",
        "author": "晁补之",
        "content": "乡物牵情，家山回首，浩然归兴难收。\n报恩心事，投老拼悠悠。\n却笑当年牛下，轻自许、激烈寒讴。\n成何事，夷犹桂楫，兰芷咏芳洲。\n人生，萍梗迹，谁非乐土，何处吾州。\n算不须，临歧惝恍迟留。\n要看香炉瀑布，丹枫乱、江色凝秋。\n真堪与，潇湘暮雨，图上画扁舟。",
        "dynasty": "宋",
        "collection_info": null
    },
    {
        "title": "定风波 跨鹤扬州一梦回",
        "author": "晁补之",
        "content": "跨鹤扬州一梦回。\n东风佛面上平台。\n阆苑花前狂覆酒。\n拍手。\n东风骑凤却教来。\n谪好伯阳丹井畔。\n官满。\n平台还见片帆开。\n上界虽然官府好。\n总道。\n散仙无事好追陪。",
        "dynasty": "宋",
        "collection_info": null
    },
    {
        "title": "千秋岁 玉京仙侣",
        "author": "晁补之",
        "content": "玉京仙侣，同受琅函结。\n风雨隔，尘埃绝。\n霞觞翻手破，阆苑花前别。\n鹏翼敛，人间泛梗无由歇。\n岂忆山中酒，还共溪边月。\n愁闷火，时间灭。\n何妨心似水，莫遣头如雪。\n春近也，江南雁识归时节。",
        "dynasty": "宋",
        "collection_info": null
    },
    {
        "title": "千秋岁 叶舟容易",
        "author": "晁补之",
        "content": "叶舟容易。\n行尽江南地。\n南雁断，无书至。\n怜君羁旅处。\n见我飘蓬际。\n如梦寐。\n当年阆苑曾相对。\n休说深心事。\n但付狂歌醉。\n那更话，孤帆起。\n水精溪绕户。\n云母山相砌。\n君莫去。\n只堪伴我溪山里。",
        "dynasty": "宋",
        "collection_info": null
    },
    {
        "title": "鹧鸪天 欲上南湖采舫嬉",
        "author": "晁补之",
        "content": "欲上南湖采舫嬉。\n还思北渚与岚漪。\n圆荷盖水垂杨暗，鸂鶒鸳鸯总下时。\n持此意，遣谁知。\n清波还照鬓间丝。\n西楼重唱池塘好，应有红妆敛翠眉。",
        "dynasty": "宋",
        "collection_info": null
    },
    {
        "title": "清平乐 炎天畏景",
        "author": "晁补之",
        "content": "炎天畏景。\n午漏那堪永。\n何苦相仍愁簿领。\n短壑清溪牵兴。\n瑶台月下曾逢。\n何由却睹冰容。\n一笑为驱烦暑，故人元是清风。",
        "dynasty": "宋",
        "collection_info": null
    },
    {
        "title": "虞美人 荒城又见重阳到",
        "author": "晁补之",
        "content": "荒城又见重阳到。\n狂醉还吹帽。\n人生开口笑难逢。\n何况良辰一半，别离中。\n平台朱履登高处。\n犹自怀人否。\n且簪黄菊满头归。\n惟有此花风韵、似年时。",
        "dynasty": "宋",
        "collection_info": null
    },
    {
        "title": "浣溪沙 江上秋高风怒号",
        "author": "晁补之",
        "content": "江上秋高风怒号。\n江声不断雁嗷嗷。\n别魂调递为君销。\n一夜不眠孤客耳，耳边愁听雨萧萧。\n碧纱窗外有芭蕉。",
        "dynasty": "宋",
        "collection_info": null
    },
    {
        "title": "万年欢 十里环溪",
        "author": "晁补之",
        "content": "十里环溪，记当年并游，依旧风景。\n采舫红妆，重泛九秋清镜。\n莫叹歌台蔓草，喜相逢、欢情犹胜。\n苹洲畔、横玉惊鸾，半天云正愁凝。\n中秋醉魂未醒。\n又佳辰授衣，良会堪更。\n早岁功名，豪气尚凌汝颍。\n能致黄金一井，也莫负、鸱夷高兴。\n别有个、潇洒田园，醉乡天地同永。",
        "dynasty": "宋",
        "collection_info": null
    },
    {
        "title": "一丛花 东君密意在花心",
        "author": "晁补之",
        "content": "东君密意在花心。\n飞雪戏妆林。\n多情定怪春来晚，故穿花、千点深深。\n烟柳上轻，风丝漫袅，楼阁晚还阴。\n雕梁双燕悄来音。\n帘幕镇沈沈。\n西城未有花堪采，醉狂兴、冷落难禁。\n应约万红，商量细细，留向未开寻。",
        "dynasty": "宋",
        "collection_info": null
    },
    {
        "title": "减字木兰花 萍蓬行路",
        "author": "晁补之",
        "content": "萍蓬行路。\n来不多时还遣去。\n会有重来。\n还把清尊此地开。\n隋河杨柳。\n见我五年三执手。\n红泪多情。\n待得重来走马迎。",
        "dynasty": "宋",
        "collection_info": null
    },
    {
        "title": "菩萨蛮 玉京不许尘容到",
        "author": "晁补之",
        "content": "玉京不许尘容到。\n疏慵只合疏慵老。\n鸥鸟共烟波。\n田夫与醉歌。\n忘怀无物我。\n莫似陈惊坐。\n勋业付长闲。\n西山爽气间。",
        "dynasty": "宋",
        "collection_info": null
    },
    {
        "title": "鹧鸪天 吉梦灵蛇朱夏宜",
        "author": "晁补之",
        "content": "吉梦灵蛇朱夏宜。\n佳辰阿母会瑶池。\n竹风荷雨来消暑，玉李冰瓜可疗肌。\n心悟了，道成时。\n不劳龙女骋威仪。\n僧祗世界共游戏，贤懿光阴比寿期。",
        "dynasty": "宋",
        "collection_info": null
    },
    {
        "title": "凤箫吟・芳草 晓曈昽",
        "author": "晁补之",
        "content": "晓曈昽。\n雨和雨细，南园次第春融。\n岭梅犹妒雪，露桃云杏，已绽碧呈红。\n一年春正好，助人狂、飞燕游蜂。\n更吉梦良辰，对花忍负金锺。\n香浓。\n博山沈水，小楼清旦，佳气葱葱。\n旧游应未改，武陵花似锦，笑语相逢。\n蕊宫传妙诀，小金丹、同换冰容。\n况共有、芝田旧约，归去双峰。",
        "dynasty": "宋",
        "collection_info": null
    },
    {
        "title": "梁州令 二月春犹浅",
        "author": "晁补之",
        "content": "二月春犹浅。\n去年樱桃开遍。\n今年春色怪迟迟，红梅常早，未露胭脂脸。\n东君故遣春来缓。\n似会人深愿。\n蟠桃新镂，双盏相期，似此春长远。",
        "dynasty": "宋",
        "collection_info": null
    },
    {
        "title": "引驾行 春云轻锁",
        "author": "晁补之",
        "content": "春云轻锁，春风乍扇园林晓。\n扫华堂，正桃李芳时，诞辰还到。\n年少。\n记绛蜡光摇，金猊香郁宝妆了。\n骤骏马、天街向晚，喜同车、咏窈窕。\n多少。\n卢家壶范，杜曲家声荣耀。\n庆孟光齐眉，冯唐白首，镇同欢笑。\n缥缈。\n待琅函深讨。\n芝田高隐去偕老。\n自别有、壶中永日，比人间好。",
        "dynasty": "宋",
        "collection_info": null
    },
    {
        "title": "菩萨蛮 百花含蓓东风里",
        "author": "晁补之",
        "content": "百花含蓓东风里。\n南园小雨朱扉启。\n春色一年年。\n年年花共妍。\n清谈招隐去。\n莫认如宾处。\n华发好风光。\n林间此味长。",
        "dynasty": "宋",
        "collection_info": null
    },
    {
        "title": "点绛唇 回雁风微",
        "author": "晁补之",
        "content": "回雁风微，养花浓淡天容好。\n似春知道。\n吉梦佳辰到。\n共乐春台，携手蓬莱小。\n同倾祷。\n愿春不老。\n岁岁寻芳草。",
        "dynasty": "宋",
        "collection_info": null
    },
    {
        "title": "上林春・一落萦 天惜中秋",
        "author": "晁补之",
        "content": "天惜中秋，三夜淡云，占得今宵明月。\n孟陬岁好，金风气爽，清时挺生贤哲。\n相门出相，算锺庆、自应累叶。\n乍归来，暂燕处，共仰赤松高辙。\n想人生、会须自悦。\n浮云事，笑里尊前休说。\n旧有衮衣，公归未晚，千岁盛明时节。\n命圭相印，看重赏、晋公勋业。\n济生灵，共富寿，海山天阔。",
        "dynasty": "宋",
        "collection_info": null
    },
    {
        "title": "杨柳枝 素色清熏出俗华",
        "author": "晁补之",
        "content": "素色清熏出俗华。\n腊前花。\n轩前爱日扫云遮。\n几枝斜。\n月淡纱窗香暗透，白于纱。\n幽人独酌对芳葩。\n兴无涯。",
        "dynasty": "宋",
        "collection_info": null
    },
    {
        "title": "蓦山溪 凤凰山下",
        "author": "晁补之",
        "content": "凤凰山下，东畔青苔院。\n记得当初个，与玉人、幽欢小宴。\n黄昏风雨，人散不归家，帘旌卷。\n灯火颤。\n惊拥娇羞面。\n别来憔悴，偏我愁无限。\n歌酒情都减，也不独、朱颜改变。\n如今桃李，湖上泛舟时，青天晚。\n青山远。\n愿见无由见。",
        "dynasty": "宋",
        "collection_info": null
    },
    {
        "title": "蓦山溪 自来相识",
        "author": "晁补之",
        "content": "自来相识，比你情都可。\n咫尺千里算，惟孤枕、单衾知我。\n终朝尽日，无绪亦无言，我心里，忡忡也，一点全无那。\n香笺小字，写了千千个。\n我恨无羽翼，空寂寞、青苔院锁。\n昨朝冤我，却道不如休，天天天，不曾么，因甚须冤我。",
        "dynasty": "宋",
        "collection_info": null
    },
    {
        "title": "生查子 夜引别佳人",
        "author": "晁补之",
        "content": "夜引别佳人，梅小犹飘雪。\n忍泪一春愁，过却花时节。\n相见话相思，重与临风月。\n休似那回时，无事还轻别。",
        "dynasty": "宋",
        "collection_info": null
    },
    {
        "title": "少年游 当年携手",
        "author": "晁补之",
        "content": "当年携手，是处成双，无人不羡。\n自间阻、五年也，一梦拥、娇娇粉面。\n柳眉轻扫，杏腮微拂，依前双靥。\n盛睡里、起来寻觅，却眼前不见。",
        "dynasty": "宋",
        "collection_info": null
    },
    {
        "title": "青玉案 三年宋玉墙东畔",
        "author": "晁补之",
        "content": "三年宋玉墙东畔。\n怪相见、常低面。\n一曲文君芳心乱。\n匆匆依旧，吹散，月淡梨花馆。\n秋娘苦妒浮金盏。\n漏些子堪猜是娇盼。\n归去相思肠应断。\n五更无寐，一怀好事，依旧蓝桥远。",
        "dynasty": "宋",
        "collection_info": null
    },
    {
        "title": "江城子 娉娉闻道似轻盈",
        "author": "晁补之",
        "content": "娉娉闻道似轻盈。\n好佳名。\n也堪称。\n楚观云归，重见小樊惊。\n豆蔻梢头春尚浅，娇未顾，已倾城。\n章台休咏旧青青。\n惹离情。\n恨难平。\n无事飞花，撩乱扑旗亭。\n不似刘郎春草小，能步步，伴人行。",
        "dynasty": "宋",
        "collection_info": null
    },
    {
        "title": "青玉案 彩云易散琉璃脆",
        "author": "晁补之",
        "content": "彩云易散琉璃脆。\n念往事、心将碎。\n只合人间十三岁。\n百花开尽，丁香独自，结恨春风里。\n小圆幽槛经行地。\n恨春草佳名谩抛弃。\n簇蝶罗裙休将施。\n香残烛烬，微风触幔，仿佛娇嚬是。",
        "dynasty": "宋",
        "collection_info": null
    },
    {
        "title": "胜胜慢・声声慢 朱门深掩",
        "author": "晁补之",
        "content": "朱门深掩，摆荡春风，无情镇欲轻飞。\n断肠如雪，撩乱去点人衣。\n朝来半和细雨，向谁家、东馆西池。\n算未肯、似桃含红蕊，留待郎归。\n还记章台往事，别后纵青青，依旧时垂。\n灞岸行人多少，竟折柔枝。\n而今恨啼露叶，镇香街、抛掷因谁。\n又争可、妒郎夸春草，步步相随。",
        "dynasty": "宋",
        "collection_info": null
    },
    {
        "title": "点绛唇 檀口星眸",
        "author": "晁补之",
        "content": "檀口星眸，艳如桃李情柔惠。\n据我心里。\n不肯相抛弃。\n哭怕人猜，笑又无滋味。\n忡忡地。\n系人心里。\n一句临歧誓。",
        "dynasty": "宋",
        "collection_info": null
    },
    {
        "title": "永遇乐 银烛将残",
        "author": "晁补之",
        "content": "银烛将残，玳筵初散，依旧愁绪。\n醉里凝眸，娇来纵体，此意难分付。\n怜伊只似，风前轻燕，好语暂来还去。\n重楼静，珠帘休下，待扫画梁留住。\n青娥浩齿，云鬓花面，见了绮罗无数。\n只你厌厌，教人竟日，一点无由诉。\n如今拼了，萦眠惹梦，没个顿身心处。\n深诚事，骖鸾解佩，是许未许。",
        "dynasty": "宋",
        "collection_info": null
    },
    {
        "title": "虞美人 梅花时候君轻去",
        "author": "晁补之",
        "content": "梅花时候君轻去。\n曾寄红笺句。\n胡麻好种少人知。\n正是归时何处、误芳期。\n谁教又作狂游远。\n归路杨花满。\n当年不负琐窗春。\n老向长楸走马、更愁人。",
        "dynasty": "宋",
        "collection_info": null
    },
    {
        "title": "行香子 柳态纤柔",
        "author": "晁补之",
        "content": "柳态纤柔，雪艳疏明。\n问人来、人道轻盈。\n张琵莲脸，一寸横波。\n比潇洒处，犹难称，此嘉名。\n花前烛下，微频浅笑，要题诗、盏畔低声。\n司空自惯，狂眼须惊。\n也不辞写，双罗带，恐牵情。",
        "dynasty": "宋",
        "collection_info": null
    },
    {
        "title": "感皇恩 终岁忆春回",
        "author": "晁补之",
        "content": "终岁忆春回，西园行尽。\n欢喜梅梢上春信。\n去年携手，暗约芳时还近。\n燕来莺又到，人无准。\n凭谁向道，流光一瞬。\n佳景闲无事衣褪。\n春归何处，又对飞花难问。\n旧欢都未遇，成新恨。",
        "dynasty": "宋",
        "collection_info": null
    },
    {
        "title": "临江仙 马上匆匆听鹊喜",
        "author": "晁补之",
        "content": "马上匆匆听鹊喜，朦胧月淡黄昏。\n碧罗双扇拥朝云。\n粉光先辨脸，朱色怎分唇。\n暂别宝奁蛛网遍，春风泪污榴裙。\n香笺小字寄行云。\n纤腰非学楚，宽带为思君。",
        "dynasty": "宋",
        "collection_info": null
    },
    {
        "title": "碧牡丹 院宇帘垂地",
        "author": "晁补之",
        "content": "院宇帘垂地。\n银筝雁、低春水。\n送出灯前，婀娜腰枝柳细。\n步蹙香裀，红浪随鸳履。\n梁州紧凤翘坠。\n悚轻体。\n绣带因风起。\n霓裳恐非人世。\n调促香檀，困入流波生媚。\n上客休辞，眼乱尊中翠。\n玉阶霜、透罗袂。",
        "dynasty": "宋",
        "collection_info": null
    },
    {
        "title": "少年游 前时相见",
        "author": "晁补之",
        "content": "前时相见，楼头窗畔，尊酒望银蟾。\n如今间阻，银蟾又满，小阁下朱帘。\n愿得吴山山前雨，长恁晚帘纤。\n不见楼头婵娟月，且寂寞、闭窗眠。",
        "dynasty": "宋",
        "collection_info": null
    },
    {
        "title": "西江月 似有如无好事",
        "author": "晁补之",
        "content": "似有如无好事，多离少会幽怀。\n流莺过了又蝉催。\n肠断碧云天外。\n不寄书还可恨，全无梦也堪猜。\n秋风吹泪上楼台。\n只恐朱颜便改。",
        "dynasty": "宋",
        "collection_info": null
    },
    {
        "title": "鹧鸪天 绣幕低低拂地垂",
        "author": "晁补之",
        "content": "绣幕低低拂地垂。\n春风何事入罗帏。\n胡麻好种无人种，正是归时君未归。\n临晚景，忆当时。\n愁心一动乱如丝。\n夕阳芳草本无恨，才子佳人空自悲。",
        "dynasty": "宋",
        "collection_info": null
    },
    {
        "title": "满江红 月上西窗",
        "author": "晁补之",
        "content": "月上西窗，书帏静、灯明又减。\n水漏涩、铜壶香炉，夜霜如雪。\n睡眼不曾通夕闭，梦魂争得连宵接。\n念碧云、川路古来长，无由越。\n鸾钗重，青丝滑。\n罗带缓，小腰怯。\n伊多感那更，恨离伤别。\n正是少年佳意气，渐当故里春时节。\n归去来、莫教子规啼，芳菲歇。",
        "dynasty": "宋",
        "collection_info": null
    },
    {
        "title": "菩萨蛮 丝篁斗好莺羞巧",
        "author": "晁补之",
        "content": "丝篁斗好莺羞巧。\n红檀微映燕脂小。\n当□敛双蛾。\n曲中幽恨多。\n知君怜舞袖。\n舞要歌成就。\n独舞不成妍。\n因歌舞可怜。",
        "dynasty": "宋",
        "collection_info": null
    },
    {
        "title": "临江仙 离别寻常今白首",
        "author": "晁补之",
        "content": "离别寻常今白首，更须竹雨萧萧。\n不应都占世间豪。\n清风居士手，杨柳洛城腰。\n文字功名真自误，从今好月良宵。\n只消怜取董娇饶。\n修门君自到，不用我词招。",
        "dynasty": "宋",
        "collection_info": null
    },
    {
        "title": "临江仙 君似苍崖千仞竹",
        "author": "晁补之",
        "content": "君似苍崖千仞竹，一枝孤映蒿萧。\n箪瓢不减万锺豪。\n闲情搔短发，佳句咏纤腰。\n罢酒兰舟回楚柂，相思何处今宵。\n淮南幽桂水云饶。\n他年春草恨，应有小山招。",
        "dynasty": "宋",
        "collection_info": null
    },
    {
        "title": "紫玉箫 罗绮丛中",
        "author": "晁补之",
        "content": "罗绮丛中，笙歌丛里，眼狂初认轻盈。\n无花解比，似一钩新月，云际初生。\n算不虚得，都占与、第一佳名。\n轻归去，那知有人，别后牵情。\n襄王自是春梦，休谩说东墙，事更难凭。\n谁教慕宋，要题诗曾倚，宝柱低声。\n似瑶台晓，空暗想、众里飞琼。\n馀香冷、犹在小窗，一到魂惊。",
        "dynasty": "宋",
        "collection_info": null
    },
    {
        "title": "斗百草 别日常多",
        "author": "晁补之",
        "content": "别日常多，会时常少天难晓。\n正喜花开，又愁花谢，春也似人易老。\n惨无言、念旧日朱颜，清欢莫笑。\n便苒苒如云，霏霏似雨，去无音耗。\n追想墙头梅下，门里桃边，名利为伊都忘了。\n血写香笺，泪封罗帕，记三日、离肠恨搅。\n如今事，十二楼空凭谁到。\n此情悄。\n拟回船、武陵路杳。",
        "dynasty": "宋",
        "collection_info": null
    },
    {
        "title": "斗百草 往事临邛",
        "author": "晁补之",
        "content": "往事临邛，旧游雅态羞重忆。\n解赋才高，好音情慧，琴里句中暗识。\n正当年、似阆苑琼枝，朝朝相倚。\n便涤器何妨，当炉正好，镇同比翼。\n谁使褰裳佩失，推枕云归，惆怅至今遗恨积。\n双鲤书来，大刀诗意，纵章台、青青似昔。\n重寻事，前度刘郎转愁寂。\n谩赢得。\n对东风、对花叹息。",
        "dynasty": "宋",
        "collection_info": null
    },
    {
        "title": "斗百花 小小盈盈珠翠",
        "author": "晁补之",
        "content": "小小盈盈珠翠。\n忆得眉长眼细。\n曾共映花低语，已解伤春情意。\n重向溪堂，临风看舞梁州，依旧照人秋水。\n转更添姿媚。\n舆问阶上，簸钱时节，记微笑，但把纤腰，向人娇倚。\n不见还休，谁教见了厌厌，还是向来情味。",
        "dynasty": "宋",
        "collection_info": null
    },
    {
        "title": "斗百花 脸色朝霞红腻",
        "author": "晁补之",
        "content": "脸色朝霞红腻。\n眼色秋波明媚。\n云度小钗浓鬓，雪透轻绮香臂。\n不语凝情，教人唤得回头，斜盼未知何意。\n百态生珠翠。\n低问石上，凿井何由及底。\n微向耳边，同心有缘千里。\n饮散西池，凉蟾正满纱窗，一语系人心里。",
        "dynasty": "宋",
        "collection_info": null
    },
    {
        "title": "斗百花 斜日东风深院",
        "author": "晁补之",
        "content": "斜日东风深院。\n绣幕低迷归燕。\n潇洒小屏娇面，仿佛灯前初见。\n与选筵中，银盆半拆姚黄，插向凤凰钗畔。\n微笑遮纨扇。\n教展香裀，看舞霓裳促遍。\n红飐翠翻，惊鸿乍拂秋岸。\n柳困花慵，盈盈自整罗巾，须劝倒金盏。",
        "dynasty": "宋",
        "collection_info": null
    },
    {
        "title": "御街行 天街欲照珠帘粉",
        "author": "晁补之",
        "content": "天街欲照珠帘粉。\n亸辔曾相近。\n繁花乐事老来慵，对酒尚怜佳景。\n王孙年少，风流应更，无奈春愁闷。\n幽期莫误香闺恨。\n罗带今朝褪。\n月圆花好一般春，触处总堪乘兴。\n有人惆怅，何如归好，相见凭君问。",
        "dynasty": "宋",
        "collection_info": null
    },
    {
        "title": "南歌子 睡起临窗坐",
        "author": "晁补之",
        "content": "睡起临窗坐，妆成傍砌闲。\n春来莫卷绣帘看。\n嫌怕东风吹恨、在眉间。\n鹦鹉花前弄，琵琶月下弹。\n蓦然收袖倚栏干。\n一向思量何事、点云鬟。",
        "dynasty": "宋",
        "collection_info": null
    },
    {
        "title": "清平乐 寒风雁度",
        "author": "晁补之",
        "content": "寒风雁度。\n声向千门去。\n也到文闱校文处。\n也到文君绣户。\n背灯解带惊魂。\n长安此夜秋声。\n早是夜寒不寐，五更风雨无情。",
        "dynasty": "宋",
        "collection_info": null
    },
    {
        "title": "好事近 归路苦无多",
        "author": "晁补之",
        "content": "归路苦无多，正值早秋时节。\n应是画帘灵鹊，把归期先说。\n就中风送马蹄轻，人意渐欢悦。\n此夜醉眠无梦，任西楼斜月。",
        "dynasty": "宋",
        "collection_info": null
    },
    {
        "title": "调笑・调笑令 肠断",
        "author": "晁补之",
        "content": "肠断。\n越江岸。\n越女江头纱自浣。\n天然玉貌铅红浅。\n自弄芙蓉日晚。\n紫骝嘶去犹回盼。\n笑入荷花不见。",
        "dynasty": "宋",
        "collection_info": null
    },
    {
        "title": "调笑・调笑令 将暮",
        "author": "晁补之",
        "content": "将暮。\n乱心素。\n上客风流名重楚。\n临街下马当窗户。\n饭煮凋胡留住。\n瑶琴促轸传深语。\n万曲梁尘不顾。",
        "dynasty": "宋",
        "collection_info": null
    },
    {
        "title": "调笑・调笑令 波恶",
        "author": "晁补之",
        "content": "波恶。\n倚江阁。\n大艑轲峨帆夜落。\n横堂朱户多行乐。\n大堤花容绰约。\n宜城春酒郎同酌。\n醉倒银缸罗幕。",
        "dynasty": "宋",
        "collection_info": null
    },
    {
        "title": "调笑・调笑令 相误",
        "author": "晁补之",
        "content": "相误。\n空凝伫。\n郑子江头逢二女。\n霞衣曳玉非尘土。\n笑解明珰轻付。\n月从云堕劳相慕。\n自有骖鸾仙侣。",
        "dynasty": "宋",
        "collection_info": null
    },
    {
        "title": "调笑・调笑令 寸结",
        "author": "晁补之",
        "content": "寸结。\n肝肠切。\n织锦机边音韵咽。\n玉琴尘暗熏炉歇。\n望尽床头秋月。\n刀裁锦断诗可灭。\n恨似连环难绝。",
        "dynasty": "宋",
        "collection_info": null
    },
    {
        "title": "调笑・调笑令 心记",
        "author": "晁补之",
        "content": "心记。\n好心事。\n玉刻容颜眉刷翠。\n杜郎生得真男子。\n况是东家妖丽。\n眉尖春恨难凭寄。\n笑作空中唐字。",
        "dynasty": "宋",
        "collection_info": null
    },
    {
        "title": "调笑・调笑令 相忆",
        "author": "晁补之",
        "content": "相忆。\n顿轻掷。\n春草佳名渐赠璧。\n长洲茂苑吴王国。\n自有芊绵碧色。\n根生土长铜驼陌。\n纵欲随君争得。",
        "dynasty": "宋",
        "collection_info": null
    },
    {
        "title": "洞仙歌 青烟幂处",
        "author": "晁补之",
        "content": "青烟幂处，碧海飞金镜。\n永夜闲阶卧桂影。\n露凉时、零乱多少寒螀，神京远，惟有蓝桥路近。\n水晶帘不下，云母屏开，冷浸佳人淡脂粉。\n待都将许多明，付与金尊，投晓共、流霞倾尽。\n更携取、胡床上南楼，看玉做人间，素秋千倾。",
        "dynasty": "宋",
        "collection_info": null
    },
    {
        "title": "下水船 上客骊驹系",
        "author": "晁补之",
        "content": "上客骊驹系。\n惊唤银屏睡起。\n困倚妆台，盈盈正解罗髻。\n凤钗垂，缭绕金盘玉指。\n巫山一段云委。\n半窥镜、向我横秋水。\n斜颔花枝交镜里。\n淡拂铅华，匆匆自整罗绮。\n敛眉翠。\n虽有愔愔密意，空作江边解佩。",
        "dynasty": "宋",
        "collection_info": null
    },
    {
        "title": "失调名 残腊初雪霁",
        "author": "晁补之",
        "content": "残腊初雪霁。\n梅白飘香蕊。\n依前又还是，迎春时候，大家都备。\n灶马门神，酒酌酴酥，桃符尽书吉利。\n五更催驱傩，爆竹起。\n虚耗都教退。\n交年换新岁。\n长保身荣贵。\n愿与儿孙、尽老今生，祝寿遐昌，年年共同守岁。",
        "dynasty": "宋",
        "collection_info": null
    },
    {
        "title": "洞仙歌 江陵种橘",
        "author": "晁补之",
        "content": "江陵种橘，尚比封侯贵。\n何况江涛转千里。\n带天香，含洞乳，宜入春盘，红荔子，驰驿风流仅比。\n齿疏潘令老，怯咀冰霜，十颗金苞谩分遗。\n记觞前、须细认，别有馀甘，从此去，枉却栽桃种李。\n想相如酒渴对文君，迥不是人间，等闲风味。",
        "dynasty": "宋",
        "collection_info": null
    },
    {
        "title": "洞仙歌 温江异果",
        "author": "晁补之",
        "content": "温江异果，惟有泥山贵。\n驿送江南数千里。\n半含霜，轻噀雾，曾怯吴姬，亲赠我，绿桔黄柑怎比。\n双亲云水外，游子空怀，惆怅无人可归遗。\n报周郎、须念我，物少情多，春酒醉，独胜甜桃醋李。\n况灯火楼台近元宵，似不减年时，袖中香味。",
        "dynasty": "宋",
        "collection_info": null
    },
    {
        "title": "菩萨蛮 行云过尽星河烂",
        "author": "陈师道",
        "content": "行云过尽星河烂。\n炉烟未断蛛丝满。\n想得两眉颦。\n停针忆远人。\n河桥知有路。\n不解留郎住。\n天上隔年期。\n人间长别离。",
        "dynasty": "宋",
        "collection_info": null
    },
    {
        "title": "菩萨蛮 东风乌鹊西飞燕",
        "author": "陈师道",
        "content": "东风乌鹊西飞燕。\n盈盈一水经年见。\n急雨洗香车。\n天回河汉斜。\n离愁千载上。\n相远长相望。\n终不似人间。\n回头万里山。",
        "dynasty": "宋",
        "collection_info": null
    },
    {
        "title": "菩萨蛮 绮楼小小穿针女",
        "author": "陈师道",
        "content": "绮楼小小穿针女。\n秋光点点蛛丝雨。\n今夕是何宵。\n龙车乌鹊桥。\n经年谋一笑。\n岂解令人巧。\n不用问如何。\n人间巧更多。",
        "dynasty": "宋",
        "collection_info": null
    },
    {
        "title": "菩萨蛮 银潢清浅填乌鹊",
        "author": "陈师道",
        "content": "银潢清浅填乌鹊。\n画檐急雨长河落。\n初月未成圆。\n明星惜此筵。\n愁来无断绝。\n岁岁年年别。\n不用泪红滋。\n年年岁岁期。",
        "dynasty": "宋",
        "collection_info": null
    },
    {
        "title": "木兰花・玉楼春 阴阴云日江城晚",
        "author": "陈师道",
        "content": "阴阴云日江城晚。\n小院回廊春已满。\n谁教言语似鹂黄，深闭玉笼千万怨。\n蓬莱易到人难见。\n香火无凭空有愿。\n不辞歌里断人肠，只怕有肠无处断。",
        "dynasty": "宋",
        "collection_info": null
    },
    {
        "title": "南柯子・南歌子 故国山河在",
        "author": "陈师道",
        "content": "故国山河在，新堂冰雪生。\n万家和气贺初成。\n人在笙歌声里、暗生春。\n今代无双士，当年第一人。\n杯行到手莫辞频。\n明日凤池归路、隔清尘。",
        "dynasty": "宋",
        "collection_info": null
    },
    {
        "title": "西江月 楼上风生白羽",
        "author": "陈师道",
        "content": "楼上风生白羽，尊前笑出青春。\n破红展翠恰如今。\n把酒如何不饮。\n绣幕灯深绿暗，画帘人语黄昏。\n晚云将雨不成阴。\n竹月风窗弄影。",
        "dynasty": "宋",
        "collection_info": null
    },
    {
        "title": "菩萨蛮 喧喧车马西郊道",
        "author": "陈师道",
        "content": "喧喧车马西郊道。\n临行更觉人情好。\n住有一年情。\n去留千载名。\n离歌声欲尽。\n只作常时听。\n天上玉堂东。\n阳春是梦中。",
        "dynasty": "宋",
        "collection_info": null
    },
    {
        "title": "虞美人 城南观阁连云起",
        "author": "陈师道",
        "content": "城南观阁连云起。\n形像丹青里。\n使君笳鼓渡江来。\n尽带江南春色、放春回。\n青春欲住风催去。\n流水花无数。\n尊前触目一番新。\n只有玉楼明月、记游人。",
        "dynasty": "宋",
        "collection_info": null
    },
    {
        "title": "木兰花・玉楼春 湖平木落摇空阔",
        "author": "陈师道",
        "content": "湖平木落摇空阔。\n叶底流泉鸣复咽，酒边清漏往时同，花里朱弦纤手抹。\n风光过手春冰滑。\n十事违人常七八。\n不将白发并黄花，拟下清流揽明月。",
        "dynasty": "宋",
        "collection_info": null
    },
    {
        "title": "南乡子 晴野下田收",
        "author": "陈师道",
        "content": "晴野下田收。\n照影寒江落雁洲。\n禅榻茶炉深闭阁，飕飕。\n横雨旁风不到头。\n登览却轻酬。\n剩作新诗报答秋。\n人意自阑花自好，休休。\n今日看时蝶也愁。",
        "dynasty": "宋",
        "collection_info": null
    },
    {
        "title": "南乡子 潮落去帆收",
        "author": "陈师道",
        "content": "潮落去帆收。\n沙涨江回旋作洲。\n侧帽独行斜照里，飕飕。\n卷地风前更掉头。\n语妙后难酬。\n回雁峰南未得秋。\n唤取佳人听旧曲，休休。\n瘴雨无花孰与愁。",
        "dynasty": "宋",
        "collection_info": null
    },
    {
        "title": "西江月 点点轻黄减白",
        "author": "陈师道",
        "content": "点点轻黄减白，垂垂重露生鲜。\n肌香骨秀月中仙。\n雪满瑶台曳练。\n绰约却宜长见，清真不假馀妍。\n殷勤与插小婵娟。\n要试尊前玉面。",
        "dynasty": "宋",
        "collection_info": null
    },
    {
        "title": "西江月 叶叶枝枝绿暗",
        "author": "陈师道",
        "content": "叶叶枝枝绿暗，重重密密红滋。\n芳心应恨赏春迟。\n不会春工着意。\n晚照酒生娇面，新妆睡污胭脂。\n凭将双叶寄相思。\n与看钗头何似。",
        "dynasty": "宋",
        "collection_info": null
    },
    {
        "title": "菩萨蛮 髻钗初上朝云卷",
        "author": "陈师道",
        "content": "髻钗初上朝云卷。\n眼波翻动眉山远。\n一曲杜韦娘。\n当年枉断肠。\n佳期如好月。\n拟满还须缺。\n别易见应难。\n长须仔细看。",
        "dynasty": "宋",
        "collection_info": null
    },
    {
        "title": "减字木兰花 清尊白发",
        "author": "陈师道",
        "content": "清尊白发。\n曾是登临年少客。\n不似当年。\n人与黄花两并妍。\n来愁去恨。\n十载相看情不尽。\n莫更思量。\n梦破春回枉断肠。",
        "dynasty": "宋",
        "collection_info": null
    },
    {
        "title": "满庭芳 闽岭先春",
        "author": "陈师道",
        "content": "闽岭先春，琅函联璧，帝所分落人间。\n绮窗纤手，一缕破双团。\n云里游龙舞凤，香雾起、飞月轮边。\n华堂静，松风竹雪，金鼎沸湲潺。\n门阑。\n车马动，扶黄籍白，小袖高鬟。\n渐胸里轮囷，肺腑生寒。\n唤起谪仙醉倒，翻湖海、倾泻涛澜。\n笙歌散，风帘月幕，禅榻鬓丝斑。",
        "dynasty": "宋",
        "collection_info": null
    },
    {
        "title": "南乡子 急雨打寒窗",
        "author": "陈师道",
        "content": "急雨打寒窗。\n雨气侵灯暗壁缸。\n窗下有人挑锦字，行行。\n泪湿红绡减旧香。\n往事最难忘。\n更着秋声说断肠。\n曲渚圆沙风叶底，藏藏。\n谁使鸳鸯故作双。",
        "dynasty": "宋",
        "collection_info": null
    },
    {
        "title": "清平乐 休休莫莫",
        "author": "陈师道",
        "content": "休休莫莫。\n更莫思量着。\n记着不如浑忘着。\n百种寻思枉却。\n绣囊锦帐吹香。\n雄蜂雌蝶难双。\n眉上放开春色，眼前怜取新郎。",
        "dynasty": "宋",
        "collection_info": null
    },
    {
        "title": "清平乐 藏藏摸摸",
        "author": "陈师道",
        "content": "藏藏摸摸。\n好事争如莫。\n背后寻思浑是错。\n猛与将来放着。\n吹花卷絮无踪。\n晚妆知为谁红。\n梦断阳台云雨，世间不要春风。",
        "dynasty": "宋",
        "collection_info": null
    },
    {
        "title": "南乡子 阴重雨垂垂",
        "author": "陈师道",
        "content": "阴重雨垂垂。\n并马西郊试薄衣。\n红蕊未开花已过，迟迟。\n不见东风着意时。\n酒到更须辞。\n报答春光旧有期。\n勤苦着书妨作乐，痴痴。\n莫学衰翁万事非。",
        "dynasty": "宋",
        "collection_info": null
    },
    {
        "title": "罗敷媚・采桑子 春风吹尽秋光照",
        "author": "陈师道",
        "content": "春风吹尽秋光照，瘦减初黄。\n改样新妆。\n特地相逢只认香。\n南台九日登临处，不共飞觞。\n镜里伊傍。\n独秀钗头殿众芳。",
        "dynasty": "宋",
        "collection_info": null
    },
    {
        "title": "罗敷媚・采桑子 芙蓉不借韶华助",
        "author": "陈师道",
        "content": "芙蓉不借韶华助，故着缃黄。\n宿面留妆。\n不出寒花只暂香。\n伤春不尽悲秋苦，落蕊浮觞。\n知在谁傍。\n一笑盈盈百种芳。",
        "dynasty": "宋",
        "collection_info": null
    },
    {
        "title": "木兰花・玉楼春 荣光休气天为瑞",
        "author": "陈师道",
        "content": "荣光休气天为瑞。\n道祖当天传宝裔。\n千年昌运此时逢，四海欢声今日沸。\n蒙蒙香雾沾衣腻。\n漠漠轻寒梅柳细。\n封人长有祝尧心，从此年年并岁岁。",
        "dynasty": "宋",
        "collection_info": null
    },
    {
        "title": "木兰花减字・减字木兰花 娉婷娜袅",
        "author": "陈师道",
        "content": "娉婷娜袅。\n红落东风青子小。\n妙舞逶迤。\n拍误周郎却未知。\n花前月底。\n谁唤分司狂御史。\n欲语还休。\n唤不回头莫着羞。",
        "dynasty": "宋",
        "collection_info": null
    },
    {
        "title": "木兰花减字・减字木兰花 娉娉袅袅",
        "author": "陈师道",
        "content": "娉娉袅袅。\n芍药枝头红玉小。\n舞袖迟迟。\n心到郎边客已知。\n当筵举酒。\n劝我尊前松柏寿。\n莫莫休休。\n白发簪花我自羞。",
        "dynasty": "宋",
        "collection_info": null
    },
    {
        "title": "临江仙 离别寻常今白首",
        "author": "陈师道",
        "content": "离别寻常今白首，更须竹雨萧萧。\n不应都占世间豪。\n清风居士手，杨柳洛城腰。\n文字功名真自误，从今好月良宵。\n只消怜取董娇饶。\n修门君自到，不用我词招。",
        "dynasty": "宋",
        "collection_info": null
    },
    {
        "title": "南柯子・南歌子 天上云为瑞",
        "author": "陈师道",
        "content": "天上云为瑞，人间睡作魔，疏帘清簟汗成河。\n酒醒梦回眵眼、费摩娑。\n但有寒喧问，初无凤鸟过。\n尘生铜碾网生罗。\n一喏十年犹未、意如何。",
        "dynasty": "宋",
        "collection_info": null
    },
    {
        "title": "木兰花减字・减字木兰花 匀红点翠",
        "author": "陈师道",
        "content": "匀红点翠。\n取次梳妆谁得似。\n风柳腰肢。\n尽日纤柔属阿谁。\n娇娇小小。\n却是寻春人较老。\n着便休痴。\n付与风流幕下儿。",
        "dynasty": "宋",
        "collection_info": null
    },
    {
        "title": "清平乐 秋声隐地",
        "author": "陈师道",
        "content": "秋声隐地。\n叶叶无留意。\n冰簟流光团扇坠。\n惊起双栖燕子。\n夜堂帘合回廊。\n风帏吹乱凝香。\n卧看一庭名月，晓衾不耐初凉。",
        "dynasty": "宋",
        "collection_info": null
    },
    {
        "title": "清平乐 秋光烛地",
        "author": "陈师道",
        "content": "秋光烛地。\n帘幕生秋意。\n露叶翻风惊鹊坠。\n暗落青林红子。\n微行声断长廊。\n熏炉衾换生香。\n灭烛却延明月，揽衣先怯微凉。",
        "dynasty": "宋",
        "collection_info": null
    },
    {
        "title": "卜算子 纤软小腰身",
        "author": "陈师道",
        "content": "纤软小腰身，明秀天真面。\n淡画修眉小作春，中有相思怨。\n背立向人羞，颜破因谁倩。\n不比阳台梦里逢，亲向尊前见。",
        "dynasty": "宋",
        "collection_info": null
    },
    {
        "title": "洛阳春・一落萦 酒到横波娇满",
        "author": "陈师道",
        "content": "酒到横波娇满。\n和香喷面。\n攀花落雨祝东风，诮不借、周郎便。\n背立腰肢挪拈。\n更须回盼。\n多生不作好因缘，甚只向、尊前见。",
        "dynasty": "宋",
        "collection_info": null
    },
    {
        "title": "浣溪沙 暮叶朝花种种陈",
        "author": "陈师道",
        "content": "暮叶朝花种种陈。\n三秋作意向诗人。\n安排云雨要新清。\n随意且须追去马，轻衫从使着行尘。\n晚窗谁念一愁新。",
        "dynasty": "宋",
        "collection_info": null
    },
    {
        "title": "临江仙 官样初黄过闰九",
        "author": "陈师道",
        "content": "官样初黄过闰九。\n鲜妍时更宜寒。\n挽回人意不成阑。\n香罗堆叶密，芳意着心单。\n过与后房歌舞手，轻盈喜色生颜。\n堕钗拥髻与垂鬟。\n欲知谁称面，遍插一枝看。",
        "dynasty": "宋",
        "collection_info": null
    },
    {
        "title": "清平乐 重重叠叠",
        "author": "陈师道",
        "content": "重重叠叠。\n娜娜裙千襵。\n时样官黄香百叶。\n一岁相逢两节。\n曲阑绕遍芳丛。\n一枝作意妍秾。\n折得有谁相忆，却须还与秋风。",
        "dynasty": "宋",
        "collection_info": null
    },
    {
        "title": "南乡子 风絮落东邻",
        "author": "陈师道",
        "content": "风絮落东邻。\n点缀繁枝旋化尘。\n关锁玉楼巢燕子，冥冥。\n桃李摧残不见春。\n流转到如今。\n翡翠生儿翠作衿。\n花样腰身官样立，婷婷。\n困倚阑干一欠伸。",
        "dynasty": "宋",
        "collection_info": null
    },
    {
        "title": "南乡子 乱蕊压枝繁",
        "author": "陈师道",
        "content": "乱蕊压枝繁。\n堆积金钱闹作团。\n晚起涂黄仍带酒，看看。\n衣剩腰肢故着单。\n薄瘦却禁寒。\n牵引人心不放阑。\n拟折一枝遮老眼，难难。\n蝶横蜂争只倚阑。",
        "dynasty": "宋",
        "collection_info": null
    },
    {
        "title": "临江仙 曲巷斜街信马",
        "author": "陈师道",
        "content": "曲巷斜街信马，小桥流水谁家。\n浅衫深袖倚门斜。\n只缘些子意，消得百般夸。\n粉面初生明月，酒容欲退朝霞。\n春风还解染霜华。\n肯持鸳绮被，来伴杜家花。",
        "dynasty": "宋",
        "collection_info": null
    },
    {
        "title": "蝶恋花 九里山前千里路",
        "author": "陈师道",
        "content": "九里山前千里路。\n流水无情，只送行人去。\n路转河回寒日暮。\n连峰不许重回顾。\n水解随人花却住。\n衾冷香销，但有残妆污。\n泪入长江空几许。\n双洪一抹无寻处。",
        "dynasty": "宋",
        "collection_info": null
    },
    {
        "title": "西江月 浅色千重柔叶",
        "author": "陈师道",
        "content": "浅色千重柔叶，深心一点娇黄。\n只消可意更须香。\n好个风流模样。\n玉蕊今谁攀折，诗人此日凄凉。\n正须蛮素作伊凉。\n与插钗傍鬓上。",
        "dynasty": "宋",
        "collection_info": null
    },
    {
        "title": "洛阳春・一落萦 素手拈花纤软",
        "author": "陈师道",
        "content": "素手拈花纤软。\n生香相乱。\n却须诗力与丹青，恐俗手、难成染。\n一顾教人微倩。\n那堪亲见。\n不辞紫袖拂清尘，也要识、春风面。",
        "dynasty": "宋",
        "collection_info": null
    },
    {
        "title": "菩萨蛮 清词丽句前朝曲",
        "author": "陈师道",
        "content": "清词丽句前朝曲。\n使君借与灯前读。\n读罢已三更。\n寒窗雨打声。\n应怜诗客老。\n要使情怀好。\n犹有解歌人。\n尊前未得听。",
        "dynasty": "宋",
        "collection_info": null
    },
    {
        "title": "木兰花减字・减字木兰花 清愁叠积",
        "author": "陈师道",
        "content": "清愁叠积。\n更莫迟留春酒逼。\n吹面和风。\n梅信新来一线通。\n危楼晓望。\n雪满群山开画障。\n目断瑶川。\n同凭阑干意几般。",
        "dynasty": "宋",
        "collection_info": null
    },
    {
        "title": "卜算子 梅岭数枝春",
        "author": "陈师道",
        "content": "梅岭数枝春，疏影斜临水。\n不借芳华只自香，娇面长如洗。\n还把最繁枝，过与偏怜底。\n拭傍鸾台仔细看，何似丹青里。",
        "dynasty": "宋",
        "collection_info": null
    },
    {
        "title": "渔家傲 一舸姑苏风雨疾",
        "author": "陈师道",
        "content": "一舸姑苏风雨疾。\n吴笺满载红犹湿。\n色润朝花光触日。\n人未识。\n街南小阮应先得。\n青入柳条初着色。\n溪梅已露春消息。\n拟作新词酬帝力。\n轻落笔。\n黄秦去后无强敌。",
        "dynasty": "宋",
        "collection_info": null
    },
    {
        "title": "少年游 御园果子压枝繁",
        "author": "陈师道",
        "content": "御园果子压枝繁。\n看看分摘无缘。\n团沙弄雪，劳心费手，不肯暂时圆。\n赛神旧愿心儿有，终了待、几时还。\n芍药梢头，红红白白，一种几千般。",
        "dynasty": "宋",
        "collection_info": null
    },
    {
        "title": "南乡子 袅娜破瓜馀",
        "author": "陈师道",
        "content": "袅娜破瓜馀。\n豆蔻梢头二月初。\n众里腰肢遥可识，应殊。\n暗里犹能摸得渠。\n醉侧不须扶。\n唤作周家行画图。\n背立欠伸花絮底，知无。\n未信丹青画得如。",
        "dynasty": "宋",
        "collection_info": null
    },
    {
        "title": "木兰花减字・减字木兰花 今年百五",
        "author": "陈师道",
        "content": "今年百五。\n风日清明尘不举。\n紫袖红陈。\n三节烟花次第春。\n来舆去马。\n千念一空春事谢。\n白下门东。\n谁见初杨弄晚风。",
        "dynasty": "宋",
        "collection_info": null
    },
    {
        "title": "踏莎行 红上花梢",
        "author": "陈师道",
        "content": "红上花梢，风传梅信。\n青春欲动群芳竞。\n林声鸟语带馀寒，江光野色开游径。\n乍雨还晴，喧寒不定。\n重门深院帘帷静。\n又还日日唤愁生，到谁准拟风流病。",
        "dynasty": "宋",
        "collection_info": null
    },
    {
        "title": "菩萨蛮 晓来误入桃源洞",
        "author": "陈师道",
        "content": "晓来误入桃源洞。\n恰见佳人春睡重。\n玉腕枕香腮。\n荷花藕上开。\n一扇俄惊起。\n敛黛凝秋水。\n笑倩整金衣。\n问郎来几时。",
        "dynasty": "宋",
        "collection_info": null
    },
    {
        "title": "卜算子 摇风影似凝",
        "author": "陈师道",
        "content": "摇风影似凝，带雪香如抱。\n开尽南枝到北枝，不道春将老。\n飘飖姑射仙，谁识冰肌好。\n会有青绫梦觉人，可爱池塘草。",
        "dynasty": "宋",
        "collection_info": null
    },
    {
        "title": "卜算子 绣幕罩梅花",
        "author": "陈师道",
        "content": "绣幕罩梅花，莫放清香透。\n鉴里朱颜岁岁移，只道花依旧。\n把酒问梅花，知我离情否。\n若使梅花知我时，料得花须瘦。",
        "dynasty": "宋",
        "collection_info": null
    },
    {
        "title": "卜算子 雪暗岭头云",
        "author": "陈师道",
        "content": "雪暗岭头云，竹冷溪边树。\n还似潇湘缥缈人，玉骨笼香雾。\n月下幽香度。\n梦里香魂驻。\n回首南枝酒半醺，寂寞无寻处。",
        "dynasty": "宋",
        "collection_info": null
    },
    {
        "title": "减字木兰花 清词丽句",
        "author": "青幕子妇",
        "content": "清词丽句。\n永叔子瞻曾独步。\n似恁文章。\n写得出来当甚强。",
        "dynasty": "宋",
        "collection_info": null
    },
    {
        "title": "减字木兰花 个人风味",
        "author": "张耒",
        "content": "个人风味。\n只有江梅些子似。\n每到开时。\n满眼清愁只自知。\n霞裾仙佩。\n姑射神人风露态。\n蜂蝶休忙。\n不与春风一点香。",
        "dynasty": "宋",
        "collection_info": null
    },
    {
        "title": "鹧鸪天 倾盖相逢汝水滨",
        "author": "张耒",
        "content": "倾盖相逢汝水滨。\n须知见面过闻名。\n马头虽去无千里，酒盏才倾且百分。\n嗟得失，一微尘。\n莫教冰炭损精神。\n北扉西禁须公等，金榜当年第一人。",
        "dynasty": "宋",
        "collection_info": null
    },
    {
        "title": "满庭芳 裂楮裁筠",
        "author": "张耒",
        "content": "裂楮裁筠，虚明潇洒，制成方丈屠苏。\n草团蒲坐，中置一山炉。\n拙似春林鸠宿，易于□、秋野鹑居。\n谁相对，时烦孟妇，石鼎煮寒蔬。\n嗟吁。\n人生随分足，风云际会，漫付伸舒。\n且偷取闲时，向此踌躇。\n谩取黄金建厦，繁华梦、毕竟空虚。\n争如且、寒村厨火，汤饼一斋盂。",
        "dynasty": "宋",
        "collection_info": null
    },
    {
        "title": "风流子 木叶亭皋下",
        "author": "张耒",
        "content": "木叶亭皋下，重阳近，又是捣衣秋。\n奈愁入庾肠，老侵潘鬓，谩簪黄菊，花也应羞。\n楚天晚，白苹烟尽处，红蓼水边头。\n芳草有情，夕阳无语，雁横南浦，人倚西楼。\n玉容，知安否，香笺共锦字，两处悠悠。\n空恨碧云离合，青鸟沈浮。\n向风前懊恼，芳心一点，寸眉两叶，禁甚闲愁。\n情到不堪言处，分付东流。",
        "dynasty": "宋",
        "collection_info": null
    },
    {
        "title": "秋蕊香 帘幕疏疏风透",
        "author": "张耒",
        "content": "帘幕疏疏风透。\n一线香飘金兽。\n朱阑倚遍黄昏后。\n廊上月华如昼。\n别离滋味浓于酒。\n着人瘦。\n此情不及墙东柳。\n春色年年如旧。",
        "dynasty": "宋",
        "collection_info": null
    },
    {
        "title": "少年游 含羞倚醉不成歌",
        "author": "张耒",
        "content": "含羞倚醉不成歌。\n纤手掩香罗。\n偎花映烛，偷传深意，酒思入横波。\n看朱成碧心迷乱，翻脉脉、敛双蛾。\n相见时稀隔别多。\n又春尽、奈愁何。",
        "dynasty": "宋",
        "collection_info": null
    },
    {
        "title": "失调名 水团冰浸砂糖裹",
        "author": "张耒",
        "content": "水团冰浸砂糖裹。\n有透明角黍松儿和。",
        "dynasty": "宋",
        "collection_info": null
    },
    {
        "title": "失调名 菖蒲酒满劝人人",
        "author": "张耒",
        "content": "菖蒲酒满劝人人，愿年年欢醉。\n偎倚。\n把合欢彩索，殷勤寄与。",
        "dynasty": "宋",
        "collection_info": null
    },
    {
        "title": "失调名 手把合欢彩索",
        "author": "张耒",
        "content": "手把合欢彩索，殷勤微笑殢檀郎。\n低低告，不图系腕，图系人肠。",
        "dynasty": "宋",
        "collection_info": null
    },
    {
        "title": "临江仙 未遇行藏谁肯信",
        "author": "侯蒙",
        "content": "未遇行藏谁肯信，如今方表名踪。\n无端良匠画形容。\n当风轻借力，一举入高空。\n才得吹嘘身渐稳，只疑远赴蟾宫。\n雨馀时候夕阳红。\n几人平地上，看我碧霄中。",
        "dynasty": "宋",
        "collection_info": null
    },
    {
        "title": "瑞龙吟 章台路",
        "author": "周邦彦",
        "content": "章台路。\n还见褪粉梅梢，试花桃树。\n愔愔坊陌人家，定巢燕子，归来旧处。\n暗凝伫。\n因念个人痴小，乍窥门户。\n侵晨浅约宫黄，障风映袖，盈盈笑语。\n前度刘郎重到，访邻寻里，同时歌舞。\n唯有旧家秋娘，声价如故。\n吟笺赋笔，犹记燕台句。\n知谁伴，名园露饮，东城闲步。\n事与孤鸿去。\n探春尽是，伤离意绪。\n官柳低金缕。\n归骑晚，纤纤池塘飞雨。\n断肠院落，一帘风絮。",
        "dynasty": "宋",
        "collection_info": null
    },
    {
        "title": "锁窗寒・琐寒窗 暗柳啼鸦",
        "author": "周邦彦",
        "content": "暗柳啼鸦，单衣伫立，小帘朱户。\n桐花半亩，静锁一庭愁雨。\n洒空阶，夜阑未休，故人剪烛西窗语。\n似楚江暝宿，风灯零乱，少年羁旅。\n迟暮。\n嬉游处。\n正店舍无烟，禁城百五。\n旗亭唤酒，付与高阳俦侣。\n想东园，桃李自春，小唇秀靥今在否。\n到归时，定有残英，待客携尊俎。",
        "dynasty": "宋",
        "collection_info": null
    },
    {
        "title": "风流子 新绿小池塘",
        "author": "周邦彦",
        "content": "新绿小池塘。\n风帘动，碎影舞斜阳。\n羡金屋去来，旧时巢燕，土花缭绕，前度莓墙。\n绣阁凤帏深几许，曾听得理丝簧。\n欲说又休，虑乖芳信，未歌先咽，愁近清觞。\n遥知新妆了，开朱户，应自待月西厢。\n最苦梦魂，今宵不到伊行。\n问甚时说与，佳音密耗，寄将秦镜，偷换韩香。\n天便教人，霎时厮见何妨。",
        "dynasty": "宋",
        "collection_info": null
    },
    {
        "title": "渡江云 晴岚低楚甸",
        "author": "周邦彦",
        "content": "晴岚低楚甸，暖回雁翼，阵势起平沙。\n骤惊春在眼，借问何时，委曲到山家。\n涂香晕色，盛粉饰、争作妍华。\n千万丝、陌头杨柳，渐渐可藏鸦。\n堪嗟。\n清江东注，画舸西流，指长安日下。\n愁宴阑，风翻旗尾，潮溅乌纱。\n今宵正对初弦月，傍水驿，深舣蒹葭。\n沈恨处，时时自剔灯花。",
        "dynasty": "宋",
        "collection_info": null
    },
    {
        "title": "应天长 条风布暖",
        "author": "周邦彦",
        "content": "条风布暖，霏雾弄晴，池塘遍满春色。\n正是夜堂无月，沈沈暗寒食。\n梁间燕，前社客。\n似笑我、闭门愁寂。\n乱花过，隔院芸香，满地狼藉。\n长记那回时，邂逅相逢，郊外驻油壁。\n又见汉宫传烛，飞烟五候宅。\n青青草，迷路陌。\n强带酒，细寻前迹。\n市桥远，柳下人家，犹自相识。",
        "dynasty": "宋",
        "collection_info": null
    },
    {
        "title": "荔枝香近・荔枝香 照水残红零乱",
        "author": "周邦彦",
        "content": "照水残红零乱，风唤去。\n尽日测测轻寒，帘底吹香雾。\n黄昏客枕无憀，细响当窗雨。\n看两两相依燕新乳。\n楼下水，渐绿遍、行舟浦。\n暮往朝来，心逐片帆轻举。\n何日迎门，小槛朱笼报鹦鹉。\n共剪西窗蜜炬。",
        "dynasty": "宋",
        "collection_info": null
    },
    {
        "title": "荔枝香近・荔枝香 夜来寒侵酒席",
        "author": "周邦彦",
        "content": "夜来寒侵酒席，露微泫。\n舄履初会，香泽方熏，无端暗雨催人，但怪灯偏帘卷。\n回顾，始觉惊鸿去云远。\n大都世间，最苦唯聚散。\n到得春残，看即是、开离宴。\n细思别后，柳眼花须更谁剪。\n此怀何处消遣。",
        "dynasty": "宋",
        "collection_info": null
    },
    {
        "title": "还京乐 禁烟近",
        "author": "周邦彦",
        "content": "禁烟近，触处、浮香秀色相料理。\n正泥花时候，奈何客里，光阴虚费。\n望箭波无际。\n迎风漾日黄云委。\n任去远，中有万点，相思清泪。\n到长淮底。\n过当时楼下，殷勤为说，春来羁旅况味。\n堪嗟误约乖期，向天涯、自看桃李。\n想而今、应恨墨盈笺，愁妆照水。\n怎得青鸾翼，飞归教见憔悴。",
        "dynasty": "宋",
        "collection_info": null
    },
    {
        "title": "扫地花・扫地游 晓阴翳日",
        "author": "周邦彦",
        "content": "晓阴翳日，正雾霭烟横，远迷平楚。\n暗黄万缕。\n听鸣禽按曲，小腰欲舞。\n细绕回堤，驻马河桥避雨。\n信流去。\n想一叶怨题，今在何处。\n春事能几许。\n任占地持杯，扫花寻路。\n泪珠溅俎。\n叹将愁度日，病伤幽素。\n恨入金徽，见说文君更苦。\n黯凝伫。\n掩重关、遍城锺鼓。",
        "dynasty": "宋",
        "collection_info": null
    },
    {
        "title": "解连环 怨怀无托",
        "author": "周邦彦",
        "content": "怨怀无托。\n嗟情人断绝，信音辽邈。\n信妙手、能解连环，似风散雨收，雾轻云薄。\n燕子楼空，暗尘锁、一床弦索。\n想移根换叶。\n尽是旧时，手种红药。\n汀洲渐生杜若。\n料舟依岸曲，人在天角。\n谩记得、当日音书，把闲语闲言，待总烧却。\n水驿春回，望寄我、江南梅萼。\n拚今生，对花对酒，为伊落泪。",
        "dynasty": "宋",
        "collection_info": null
    },
    {
        "title": "玲珑四犯 秾李夭桃",
        "author": "周邦彦",
        "content": "秾李夭桃，是旧日潘郎，亲试春艳。\n自别河阳，长负露房烟脸。\n憔悴鬓点吴霜，念想梦魂飞乱。\n叹画阑玉砌都换。\n才始有缘重见。\n夜深偷展香罗荐。\n暗窗前、醉眠葱茜。\n浮花浪蕊都相识，谁更曾抬眼。\n休问旧色旧香，但认取、芳心一点。\n又片时一阵，风雨恶，吹分散。",
        "dynasty": "宋",
        "collection_info": null
    },
    {
        "title": "丹凤吟 迤逦春光无赖",
        "author": "周邦彦",
        "content": "迤逦春光无赖，翠藻翻池，黄蜂游阁。\n朝来风暴，飞絮乱投帘幕。\n生憎暮景，倚墙临岸，杏靥夭斜，榆钱轻薄。\n昼永惟思傍枕，睡起无憀，残照犹在亭角。\n况是别离气味，坐来但觉心绪恶。\n痛引浇愁酒，奈愁浓如酒，无计消铄。\n那堪昏暝，簌簌半檐花落。\n弄粉调朱柔素手，问何时重握。\n此时此意，长怕人道着。",
        "dynasty": "宋",
        "collection_info": null
    },
    {
        "title": "满江红 昼日移阴",
        "author": "周邦彦",
        "content": "昼日移阴，揽衣起、春帷睡足。\n临宝鉴，绿云撩乱，未忺妆束。\n蝶粉蜂黄都褪了，枕痕一线红生肉。\n背画栏、脉脉悄无言，寻棋局。\n重会面，犹未卜。\n无限事，萦心曲。\n想秦筝依旧，尚鸣金屋。\n芳草连天迷远望，宝香熏被成孤宿。\n最苦是、蝴蝶满园飞，无人扑。",
        "dynasty": "宋",
        "collection_info": null
    },
    {
        "title": "瑞鹤仙 悄郊原带郭",
        "author": "周邦彦",
        "content": "悄郊原带郭。\n行路永，客去车尘漠漠。\n斜阳映山落。\n敛馀红、犹恋孤城栏角。\n凌波步弱。\n过短亭、何用素约。\n有流莺劝我，重解绣鞍，缓引春酌。\n不记归时早暮，上马谁扶，醒眠朱阁。\n惊飙动幕。\n扶残醉，绕红药。\n叹西园、已是花深无地，东风何事又恶。\n任流光过却。\n犹喜洞天自乐。",
        "dynasty": "宋",
        "collection_info": null
    },
    {
        "title": "西平乐 稚柳苏晴",
        "author": "周邦彦",
        "content": "稚柳苏晴，故溪歇雨，川迥未觉春赊。\n驼褐寒侵，正怜初日，轻阴抵死须遮。\n叹事逐孤鸿尽去，身与塘蒲共晚，争知向此，征途迢递，伫立尘沙。\n追念朱颜翠发，曾到处、故地使人嗟。\n道连三楚，天低四野，乔木依前，临路敧斜。\n重慕想，东陵晦迹，彭泽归来，左右琴书自乐，松菊相依，何况风流鬓未华。\n多谢故人，亲驰郑驿，时倒融尊，劝此淹留，共过芳时，翻令倦客思家。",
        "dynasty": "宋",
        "collection_info": null
    },
    {
        "title": "浪涛沙・浪淘沙 昼阴重",
        "author": "周邦彦",
        "content": "昼阴重，霜凋岸草，雾隐城堞。\n南陌脂车待发。\n东门帐饮乍阕。\n正拂面垂杨堪缆结。\n掩红泪、玉手亲折。\n念汉浦离鸿去何许，经时信音绝。\n情切。\n望中地远天阔。\n向露冷风清，无人处、耿耿寒漏咽。\n嗟万事难忘，唯是轻别。\n翠尊未竭。\n凭断云留取，西楼残月。\n罗带光销纹衾叠。\n连环解、旧香顿歇。\n怨歌永、琼壶敲尽缺。\n恨春去、不与人期，弄夜色，空馀满地梨花雪。",
        "dynasty": "宋",
        "collection_info": null
    },
    {
        "title": "忆旧游 记愁横浅黛",
        "author": "周邦彦",
        "content": "记愁横浅黛，泪洗红铅，门掩秋宵。\n坠叶惊离思，听寒蜇夜泣，乱雨潇潇。\n凤钗半脱云鬓，窗影烛光摇。\n渐暗竹敲凉，疏荧照晚，两地魂销。\n迢迢。\n问音信，道径底花阴，时认鸣镳。\n也拟临朱户，叹因郎憔悴，羞见郎招。\n旧巢更有新燕，杨柳拂河桥。\n但满目京尘，东风竟日吹露桃。",
        "dynasty": "宋",
        "collection_info": null
    },
    {
        "title": "蓦山溪 湖平春水",
        "author": "周邦彦",
        "content": "湖平春水，菱荇萦船尾。\n空翠入衣襟，拊轻桹、游鱼惊避。\n晚来潮上，迤逦没沙痕，山四倚。\n云渐起。\n鸟度屏风里。\n周郎逸兴，黄帽侵云水。\n落日媚沧洲，泛一棹、夷犹未已。\n玉箫金管，不共美人游，因个甚，烟雾底。\n独爱莼羹美。",
        "dynasty": "宋",
        "collection_info": null
    },
    {
        "title": "少年游 南都石黛扫晴山",
        "author": "周邦彦",
        "content": "南都石黛扫晴山。\n衣薄耐朝寒。\n一夕东风，海棠花谢，楼上卷帘看。\n而今丽日明如洗，南陌暖雕鞍。\n旧赏园林，喜无风雨，春鸟报平安。",
        "dynasty": "宋",
        "collection_info": null
    },
    {
        "title": "少年游 朝云漠漠散轻丝",
        "author": "周邦彦",
        "content": "朝云漠漠散轻丝。\n楼阁淡春姿。\n柳泣花啼，九街泥重，门外燕飞迟。\n而今丽日明金屋，春色在桃枝。\n不似当时，小桥冲雨，幽恨两人知。",
        "dynasty": "宋",
        "collection_info": null
    },
    {
        "title": "秋蕊香 乳鸭池塘水暖",
        "author": "周邦彦",
        "content": "乳鸭池塘水暖。\n风紧柳花迎面。\n午妆粉指印窗眼。\n曲里长眉翠浅。\n问知社日停针线。\n探新燕。\n宝钗落枕春梦远。\n帘影参差满院。",
        "dynasty": "宋",
        "collection_info": null
    },
    {
        "title": "渔家傲 灰暖香融销永昼",
        "author": "周邦彦",
        "content": "灰暖香融销永昼。\n蒲萄架上春藤秀。\n曲角栏干群雀斗。\n清明后。\n风梳万缕亭前柳。\n日照钗梁光欲溜。\n循阶竹粉沾衣袖。\n拂拂面红如着酒。\n沈吟久。\n昨宵正是来时候。",
        "dynasty": "宋",
        "collection_info": null
    },
    {
        "title": "渔家傲 几日轻阴寒测测",
        "author": "周邦彦",
        "content": "几日轻阴寒测测。\n东风急处花成积。\n醉踏阳春怀故国。\n归未得。\n黄鹂久住如相识。\n赖有蛾眉能暖客。\n长歌屡劝金杯侧。\n歌罢月痕来照席。\n贪欢适。\n帘前重露成涓滴。",
        "dynasty": "宋",
        "collection_info": null
    },
    {
        "title": "南乡子 晨色动妆楼",
        "author": "周邦彦",
        "content": "晨色动妆楼。\n短烛荧荧悄未收。\n自在开帘风不定，飕飕。\n池面冰澌趁水流。\n早起怯梳头。\n欲绾云鬟又却休。\n不会沈吟思底事，凝眸。\n两点春山满镜愁。",
        "dynasty": "宋",
        "collection_info": null
    },
    {
        "title": "望江南・忆江南 游妓散",
        "author": "周邦彦",
        "content": "游妓散，独自绕回堤。\n芳草怀烟迷水曲，密云衔雨暗城西。\n九陌未沾泥。\n桃李下，春晚未成蹊。\n墙外见花寻路转，柳阴行马过莺啼。\n无处不凄凄。",
        "dynasty": "宋",
        "collection_info": null
    },
    {
        "title": "浣溪沙 争挽桐花两鬓垂",
        "author": "周邦彦",
        "content": "争挽桐花两鬓垂。\n小妆弄影照清池。\n出帘踏袜趁蜂儿。\n跳脱添金双腕重，琵琶拨尽四弦悲。\n夜寒谁肯剪春衣。",
        "dynasty": "宋",
        "collection_info": null
    },
    {
        "title": "浣溪沙 雨过残红湿未飞",
        "author": "周邦彦",
        "content": "雨过残红湿未飞。\n珠帘一行透斜晖。\n游蜂酿蜜窃香归。\n金屋无人风竹乱，衣篝尽日水沈微。\n一春须有忆人时。",
        "dynasty": "宋",
        "collection_info": null
    },
    {
        "title": "浣溪沙 楼上晴天碧四垂",
        "author": "周邦彦",
        "content": "楼上晴天碧四垂。\n楼前芳草接天涯。\n劝君莫上最高梯。\n新笋已成堂下竹，落花都上燕巢泥。\n忍听林表杜鹃啼。",
        "dynasty": "宋",
        "collection_info": null
    },
    {
        "title": "迎春乐 清池小圃开云屋",
        "author": "周邦彦",
        "content": "清池小圃开云屋。\n结春伴、往来熟。\n忆年时，纵酒杯行速。\n看月上、归禽宿。\n墙里修篁森似束。\n记名字、曾刊新绿。\n见说别来长，沿翠藓、封寒玉。",
        "dynasty": "宋",
        "collection_info": null
    },
    {
        "title": "迎春乐 桃蹊柳曲闲踪迹",
        "author": "周邦彦",
        "content": "桃蹊柳曲闲踪迹。\n俱曾是、大堤客。\n解春衣、贳酒城南陌。\n频醉卧、胡姬侧。\n鬓点吴霜嗟早白。\n更谁念、玉溪消息。\n他日水云身，相望处，无南北。",
        "dynasty": "宋",
        "collection_info": null
    },
    {
        "title": "点绛唇 台上披襟",
        "author": "周邦彦",
        "content": "台上披襟，快风一瞬收残雨。\n柳丝轻举。\n蛛网粘飞絮。\n极目平芜，应是春归处。\n愁凝伫。\n楚歌声苦。\n村落黄昏鼓。",
        "dynasty": "宋",
        "collection_info": null
    },
    {
        "title": "一落索 眉共春山争秀",
        "author": "周邦彦",
        "content": "眉共春山争秀。\n可怜长皱。\n莫将清泪湿花枝，恐花也、如人瘦。\n清润玉箫闲久。\n知音稀有。\n欲知日日倚阑愁，但问取、亭前柳。",
        "dynasty": "宋",
        "collection_info": null
    },
    {
        "title": "一落索 杜宇思归声苦",
        "author": "周邦彦",
        "content": "杜宇思归声苦。\n和春催去。\n倚阑一霎酒旗风，任扑面、桃花雨。\n目断陇云江树。\n难逢尺素。\n落霞隐隐日平西，料想是、分携处。",
        "dynasty": "宋",
        "collection_info": null
    },
    {
        "title": "垂丝钓 缕金翠羽",
        "author": "周邦彦",
        "content": "缕金翠羽。\n妆成才见眉妩。\n倦倚绣帘，看舞风絮。\n愁几许。\n寄凤丝雁柱。\n春将暮。\n向层城苑路。\n钿车似水，时时花径相遇。\n旧游伴侣。\n还到曾来处。\n门掩风和雨。\n梁间燕语。\n问那人在否。",
        "dynasty": "宋",
        "collection_info": null
    },
    {
        "title": "满庭芳 风老莺雏",
        "author": "周邦彦",
        "content": "风老莺雏，雨肥梅子，午阴嘉树清圆。\n地卑山近，衣润费垆烟。\n人静乌鸢自乐，小桥外、新绿溅溅。\n凭栏久，黄芦苦竹，拟泛九江船。\n年年。\n如社燕，飘流瀚海，来寄修椽。\n且莫思身外，长近尊前。\n憔悴江南倦客，不堪听、急管繁弦。\n歌筵畔，先安簟枕，容我醉时眠。",
        "dynasty": "宋",
        "collection_info": null
    },
    {
        "title": "隔浦莲・隔浦莲近拍 新篁摇动翠葆",
        "author": "周邦彦",
        "content": "新篁摇动翠葆。\n曲径通深窈。\n夏果收新脆，金丸落、惊飞鸟。\n浓霭迷岸草。\n蛙声闹。\n骤雨鸣池沼。\n水亭小。\n浮萍破处，帘花檐影颠倒。\n纶巾羽扇，困卧北窗清晓。\n屏里吴山梦自到。\n惊觉。\n依然身在江表。",
        "dynasty": "宋",
        "collection_info": null
    },
    {
        "title": "法曲献仙音 蝉咽凉柯",
        "author": "周邦彦",
        "content": "蝉咽凉柯，燕飞尘幕，漏阁签声时度。\n倦脱纶巾，困便湘竹，桐阴半侵朱户。\n向抱影凝情处。\n时闻打窗雨。\n耿无语。\n叹文圆、近来多病，情绪懒，尊酒易成间阻。\n缥缈玉京人，想依然、京兆眉妩。\n翠幕深中，对徽容、空在纨素。\n待花前月下，见了不教归去。",
        "dynasty": "宋",
        "collection_info": null
    },
    {
        "title": "过秦楼 水浴清蟾",
        "author": "周邦彦",
        "content": "水浴清蟾，叶喧凉吹，巷陌马声初断。\n闲依露井，笑扑流萤，惹破画罗轻扇。\n人静夜久凭阑，愁不归眠，立残更箭。\n叹年华一瞬，人今千里，梦沈书远。\n空见说、鬓怯琼梳，容销金镜，渐懒趁时匀染。\n梅风地溽，虹雨苔滋，一架舞红都变。\n谁信无憀，为伊才减江淹，情伤荀倩。\n但明河影下，还看稀星数点。",
        "dynasty": "宋",
        "collection_info": null
    },
    {
        "title": "侧犯 暮霞霁雨",
        "author": "周邦彦",
        "content": "暮霞霁雨，小莲出水红妆靓。\n风定。\n看步袜江妃照明镜。\n飞萤度暗草，秉烛游花径。\n人静。\n携艳质、追凉就槐影。\n金环皓腕，雪藕清泉莹。\n谁念省。\n满身香、犹是旧荀令。\n见说胡姬，酒垆寂静。\n烟锁漠漠，藻池苔井。",
        "dynasty": "宋",
        "collection_info": null
    },
    {
        "title": "塞翁吟 暗叶啼风雨",
        "author": "周邦彦",
        "content": "暗叶啼风雨，窗外晓色珑璁。\n散水麝，小池东。\n乱一岸芙蓉。\n蕲州簟展双纹浪，轻帐翠缕如空。\n梦念远别、泪痕重。\n淡铅脸斜红。\n忡忡。\n嗟憔悴、新宽带结，羞艳冶、都销镜中。\n有蜀纸、堪凭寄恨，等今夜、洒血书词，剪浊亲封。\n菖蒲渐老，早晚成花，教见熏风。",
        "dynasty": "宋",
        "collection_info": null
    },
    {
        "title": "苏幕遮 燎沈香",
        "author": "周邦彦",
        "content": "燎沈香，消溽暑。\n鸟雀呼晴，侵晓窥檐语。\n叶上初阳干宿雨，水面清圆，一一风荷举。\n故乡遥，何日去。\n家住吴门，久作长安旅。\n五月渔郎相忆否。\n小楫轻舟，梦入芙蓉浦。",
        "dynasty": "宋",
        "collection_info": null
    },
    {
        "title": "浣溪沙 日射敧红蜡蒂香",
        "author": "周邦彦",
        "content": "日射敧红蜡蒂香。\n风干微汗粉襟凉。\n碧纱对掩簟纹光。\n自剪柳枝明画阁，戏抛莲菂种横塘。\n长亭无事好思量。",
        "dynasty": "宋",
        "collection_info": null
    },
    {
        "title": "浣溪沙 翠葆参差竹径成",
        "author": "周邦彦",
        "content": "翠葆参差竹径成。\n新荷跳雨泪珠倾。\n曲阑斜转小池亭。\n风约帘衣归燕急，水摇扇影戏鱼惊。\n柳梢残日弄微晴。",
        "dynasty": "宋",
        "collection_info": null
    },
    {
        "title": "浣溪沙 薄薄纱橱望似空",
        "author": "周邦彦",
        "content": "薄薄纱橱望似空。\n簟纹如水浸芙蓉。\n起来娇眼未惺惚。\n强整罗衣抬皓腕，更将纨扇掩酥胸。\n羞郎何事面微红。",
        "dynasty": "宋",
        "collection_info": null
    },
    {
        "title": "浣溪沙 宝扇轻圆浅画缯",
        "author": "周邦彦",
        "content": "宝扇轻圆浅画缯。\n象床平稳细穿藤。\n飞蝇不到避壶冰。\n翠枕面凉频忆睡，玉箫手汗错成声。\n日长无力要人凭。",
        "dynasty": "宋",
        "collection_info": null
    },
    {
        "title": "点绛唇 征骑初停",
        "author": "周邦彦",
        "content": "征骑初停，酒行莫放离歌举。\n柳汀莲浦。\n看尽江南路。\n苦恨斜阳，冉冉催人去。\n空回顾。\n淡烟横素。\n不见扬鞭处。",
        "dynasty": "宋",
        "collection_info": null
    },
    {
        "title": "诉衷情 出林杏子落金盘",
        "author": "周邦彦",
        "content": "出林杏子落金盘。\n齿软怕尝酸。\n可惜半残青紫，犹有小唇丹。\n南陌上，落花闲。\n雨斑斑。\n不言不语，一段伤春，都在眉间。",
        "dynasty": "宋",
        "collection_info": null
    },
    {
        "title": "风流子 枫林凋晚叶",
        "author": "周邦彦",
        "content": "枫林凋晚叶，关河迥，楚客惨将归。\n望一川暝霭，雁声哀怨，半规凉月，人影参差。\n酒醒后，泪花销凤蜡，风幕卷金泥。\n砧杵韵高，唤回残梦，绮罗香减，牵起馀悲。\n亭皋分襟地，难拚处、偏是掩面牵衣。\n何况怨怀长结，重见无期。\n想寄恨书中，银钩空满，断肠声里，玉筋还垂。\n多少暗愁密意，唯有天知。",
        "dynasty": "宋",
        "collection_info": null
    },
    {
        "title": "华胥引 川原澄映",
        "author": "周邦彦",
        "content": "川原澄映，烟月冥蒙，去舟如叶。\n岸足沙平，蒲根水冷留雁唼。\n别有孤角吟秋，对晓风呜轧。\n红日三竿，醉头扶起还怯。\n离思相萦，渐看看、鬓丝堪镊。\n舞衫歌扇，何人轻怜细阅。\n点检从前恩爱，但凤笺盈箧，愁剪灯花，夜来和泪双叠。",
        "dynasty": "宋",
        "collection_info": null
    },
    {
        "title": "宴清都 地僻无锺鼓",
        "author": "周邦彦",
        "content": "地僻无锺鼓。\n残灯灭，夜长人倦难度。\n寒吹断梗，风翻暗雪，洒窗填户。\n宾鸿谩说传书，算过尽、千俦万侣。\n始信得、庾信愁多，江淹恨极须赋。\n凄凉病损文园，徽弦乍拂，音韵先苦。\n淮山夜月，金城暮草，梦魂飞去。\n秋霜半入清镜，叹带眼、都移旧处。\n更久长、不见文君，归时认否。",
        "dynasty": "宋",
        "collection_info": null
    },
    {
        "title": "四园竹 浮云护月",
        "author": "周邦彦",
        "content": "浮云护月，未放满朱扉。\n鼠摇暗壁，萤度破窗，偷入书帏。\n秋意浓，闲伫立、庭柯影里。\n好风襟袖先知。\n夜何其。\n江南路绕重山，心知谩与前期。\n奈向灯前堕泪，肠断萧娘，旧日书辞。\n犹在纸。\n雁信绝，清宵梦又稀。",
        "dynasty": "宋",
        "collection_info": null
    },
    {
        "title": "齐天乐 绿芜凋尽台城路",
        "author": "周邦彦",
        "content": "绿芜凋尽台城路，殊乡又逢秋晚。\n暮雨生寒，鸣蛩劝织，深阁时闻裁剪。\n云窗静掩。\n叹重拂罗裀，顿疏花簟。\n尚有綀囊，露萤清夜照书卷。\n荆江留滞最久，故人相望处，离思何限。\n渭水西风，长安乱叶，空忆诗情宛转。\n凭高眺远。\n正玉液新篘，蟹螯初荐。\n醉倒山翁，但愁斜照敛。",
        "dynasty": "宋",
        "collection_info": null
    },
    {
        "title": "木兰花・玉楼春 郊原雨过金英秀",
        "author": "周邦彦",
        "content": "郊原雨过金英秀。\n风扫霜威寒入袖。\n感君一曲断肠歌，劝我十分和泪酒。\n古道尘清榆柳瘦。\n系马邮亭人散后。\n今宵灯尽酒醒时，可惜朱颜成皓首。",
        "dynasty": "宋",
        "collection_info": null
    },
    {
        "title": "霜叶飞 露迷衰草",
        "author": "周邦彦",
        "content": "露迷衰草。\n疏星挂，凉蟾低下林表。\n素娥青女斗婵娟，正倍添凄悄。\n渐飒飒、丹枫撼晓。\n横天云浪鱼鳞小。\n似故人相看，又透入、清辉半饷，特地留照。\n迢递望极关山，波穿千里，度日如岁难到。\n凤楼今夜听秋风，奈五更愁抱。\n想玉匣、哀弦闭了。\n无心重理相思调。\n见皓月、牵离恨，屏掩孤颦，泪流多少。",
        "dynasty": "宋",
        "collection_info": null
    },
    {
        "title": "蕙兰芳引 寒莹晚空",
        "author": "周邦彦",
        "content": "寒莹晚空，点清镜、断霞孤鹜。\n对客馆深扃，霜草未衰更绿。\n倦游厌旅，但梦绕、阿娇金屋。\n想故人别后，尽日空疑风竹。\n塞北氍毹，江南图障，是处温燠。\n更花管云笺，犹写寄情旧曲。\n音尘迢递，但劳远目。\n今夜长，争奈枕单人独。",
        "dynasty": "宋",
        "collection_info": null
    },
    {
        "title": "塞垣春 暮色分平野",
        "author": "周邦彦",
        "content": "暮色分平野。\n傍苇岸、征帆卸。\n烟村极浦，树藏孤馆，秋景如画。\n渐别离气味难禁也。\n更物象、供潇洒。\n念多材浑衰减，一怀幽恨难写。\n追念绮窗人，天然自、风韵娴雅。\n竟夕起相思，谩嗟怨遥夜。\n又还将、两袖珠泪，沈吟向寂寥寒灯下。\n玉骨为多感，瘦来无一把。",
        "dynasty": "宋",
        "collection_info": null
    },
    {
        "title": "丁香结 苍藓沿阶",
        "author": "周邦彦",
        "content": "苍藓沿阶，冷萤粘屋，庭树望秋先陨。\n渐雨凄风迅。\n澹暮色，倍觉园林清润。\n汉姬纨扇在，重吟玩、弃掷未忍。\n登山临水，此恨自古，销磨不尽。\n牵引。\n记试酒归时，映月同看雁阵。\n宝幄香缨，熏炉象尺，夜寒灯晕。\n谁念留滞故国，旧事劳方寸。\n唯丹青相伴，那更尘昏蠹损。",
        "dynasty": "宋",
        "collection_info": null
    },
    {
        "title": "氐州第一 波落寒汀",
        "author": "周邦彦",
        "content": "波落寒汀，村渡向晚，遥看数点帆小。\n乱叶翻鸦，惊风破雁，天角孤云缥缈。\n官柳萧疏，甚尚挂、微微残照。\n景物关情，川途换目，顿来催老。\n渐解狂朋欢意少。\n奈犹被、思牵情绕。\n座上琴心，机中锦字，觉最萦怀抱。\n也知人、悬望久，蔷薇谢、归来一笑。\n欲梦高唐，未成眠、霜空又晓。",
        "dynasty": "宋",
        "collection_info": null
    },
    {
        "title": "解蹀躞 候馆丹枫吹尽",
        "author": "周邦彦",
        "content": "候馆丹枫吹尽，面旋随风舞。\n夜寒霜月，飞来伴孤旅。\n还是独拥秋衾，梦馀酒困都醒，满怀离苦。\n甚情绪。\n深念凌波微步。\n幽房暗相遇，泪珠都作，秋宵枕前雨。\n此恨音驿难通，待凭征雁归时，带将愁去。",
        "dynasty": "宋",
        "collection_info": null
    },
    {
        "title": "少年游 并刀如水",
        "author": "周邦彦",
        "content": "并刀如水，吴盐胜雪，纤手破新橙。\n锦幄初温，兽烟不断，相对坐调笙。\n低声问向谁行宿，城上已三更。\n马滑霜浓，不如休去，直是少人行。",
        "dynasty": "宋",
        "collection_info": null
    },
    {
        "title": "庆春宫・高阳台 云接平冈",
        "author": "周邦彦",
        "content": "云接平冈，山围寒野，路回渐转孤城。\n衰柳啼鸦，惊风驱雁，动人一片秋声。\n倦途休驾，澹烟里、微茫见星。\n尘埃憔悴，生怕黄昏，离思牵萦。\n华堂旧日逢迎。\n花艳参差，香雾飘零。\n弦管当头，偏怜娇凤，夜深簧暖笙清。\n眼波传意，恨密约、匆匆未成。\n许多烦恼，只为当时，一饷留情。",
        "dynasty": "宋",
        "collection_info": null
    },
    {
        "title": "醉桃源・阮郎归 冬衣初染远山青",
        "author": "周邦彦",
        "content": "冬衣初染远山青。\n双丝云雁绫。\n夜寒袖湿欲成冰。\n都缘珠泪零。\n情黯黯，闷腾腾。\n身如秋后蝇。\n若教随马逐郎行。\n不辞多少程。",
        "dynasty": "宋",
        "collection_info": null
    },
    {
        "title": "醉桃源・阮郎归 菖蒲叶老水平沙",
        "author": "周邦彦",
        "content": "菖蒲叶老水平沙。\n临流苏小家。\n画阑曲径宛秋蛇。\n金英垂露华。\n烧蜜炬，引莲娃。\n酒香熏脸霞。\n再来重约日西斜。\n倚门听暮鸦。",
        "dynasty": "宋",
        "collection_info": null
    },
    {
        "title": "点绛唇 孤馆迢迢",
        "author": "周邦彦",
        "content": "孤馆迢迢，暮天草露沾衣润。\n夜来秋近。\n月晕通风信。\n今日原头，黄叶飞成阵。\n知人闷。\n故来相趁。\n共结临岐恨。",
        "dynasty": "宋",
        "collection_info": null
    },
    {
        "title": "夜游宫 叶下斜阳照水",
        "author": "周邦彦",
        "content": "叶下斜阳照水。\n卷轻浪、沈沈千里。\n桥上酸风射眸子。\n立多时，看黄昏，灯火市。\n古屋寒窗底。\n听几片、井桐飞坠。\n不恋单衾再三起。\n有谁知，为萧娘，书一纸。",
        "dynasty": "宋",
        "collection_info": null
    },
    {
        "title": "夜游宫 客去车尘未敛",
        "author": "周邦彦",
        "content": "客去车尘未敛。\n古帘暗、雨苔千点。\n月皎风清在处见。\n奈今宵，照初弦，吹一箭。\n池曲河声转。\n念归计，眼迷魂乱。\n明日前村更荒远。\n且开尊，任红鳞，生酒面。",
        "dynasty": "宋",
        "collection_info": null
    },
    {
        "title": "诉衷情 堤前亭午未融霜",
        "author": "周邦彦",
        "content": "堤前亭午未融霜。\n风紧雁无行。\n重寻旧日岐路，茸帽北游装。\n期信杳，别离长。\n远情伤。\n风翻酒幔，寒凝茶烟，又是何乡。",
        "dynasty": "宋",
        "collection_info": null
    },
    {
        "title": "伤情怨・清商怨 枝头风势渐小",
        "author": "周邦彦",
        "content": "枝头风势渐小。\n看暮鸦飞了。\n又是黄昏，闭门收返照。\n江南人去路缈。\n信未通、愁已先到。\n怕见孤灯，霜寒催睡早。",
        "dynasty": "宋",
        "collection_info": null
    },
    {
        "title": "红林擒近 高柳春才软",
        "author": "周邦彦",
        "content": "高柳春才软，冻梅寒更香。\n暮雪助清峭，玉尘散林塘。\n那堪飘风递冷，故遣度幕穿窗。\n似欲料理新妆。\n呵手弄丝簧。\n冷落词赋客，萧索水云乡。\n援毫授简，风流犹忆东梁。\n望虚檐徐转，迥廊未扫，夜长莫惜空酒觞。",
        "dynasty": "宋",
        "collection_info": null
    },
    {
        "title": "红林擒近 风雪惊初霁",
        "author": "周邦彦",
        "content": "风雪惊初霁，水乡增暮寒。\n树杪坠飞羽，檐牙挂琅玕。\n才喜门堆巷积，可惜迤逦销残。\n渐看低竹翩翻。\n清池涨微澜。\n步屐晴正好，宴席晚方欢。\n梅花耐冷，亭亭来入冰盘。\n对前山横素，愁云变色，放杯同觅高处看。",
        "dynasty": "宋",
        "collection_info": null
    },
    {
        "title": "满路花・促拍满路花 金花落烬灯",
        "author": "周邦彦",
        "content": "金花落烬灯，银砾鸣窗雪。\n夜深微漏断，行人绝。\n风扉不定，竹圃琅玕折。\n玉人新间阔。\n着甚情悰，更当恁地时节。\n无言敧枕，帐底流清血。\n愁如春后絮，来相接。\n知他那里，争信人心切。\n除共天公说。\n不成也还，似伊无个分别。",
        "dynasty": "宋",
        "collection_info": null
    },
    {
        "title": "解语花 风销焰蜡",
        "author": "周邦彦",
        "content": "风销焰蜡，露浥烘炉。\n花市光相射。\n桂华流瓦。\n纤云散，耿耿素娥欲下。\n衣裳淡雅。\n看楚女、纤腰一把。\n箫鼓喧，人影参差，满路飘香麝。\n因念都城放夜。\n望千门如昼，嬉笑游冶。\n钿车罗帕。\n相逢处，自有暗尘随马。\n年光是也。\n唯只见、旧情衰谢。\n清漏移，飞盖归来，从舞休歌罢。",
        "dynasty": "宋",
        "collection_info": null
    },
    {
        "title": "六么令 快风收雨",
        "author": "周邦彦",
        "content": "快风收雨，亭馆清残燠。\n池光静横秋影，岸柳如新沐。\n闻道宜城酒美，昨日新醅熟。\n轻镳相逐。\n冲泥策马，来折东篱半开菊。\n华堂花艳对列，一一惊郎目。\n歌韵巧共泉声，间杂琮琤玉。\n惆怅周郎已老，莫唱当时曲。\n幽欢难卜。\n明年谁健，更把茱萸再三嘱。",
        "dynasty": "宋",
        "collection_info": null
    },
    {
        "title": "倒犯 霁景、对霜蟾乍升",
        "author": "周邦彦",
        "content": "霁景、对霜蟾乍升，素烟如扫。\n千林夜缟。\n徘徊处、渐移深窈。\n何人正弄，孤影蹁跹，西窗悄。\n冒霜冷貂裘，玉斝邀云表。\n共寒光、饮清醥。\n淮左旧游，记送行人，归来山路窵。\n驻马望素魄，印遥碧、金枢小。\n爱秀色、初娟好。\n念漂浮、绵绵思远道。\n料异日宵征，必定还相照。\n奈何人自衰老。",
        "dynasty": "宋",
        "collection_info": null
    },
    {
        "title": "大 对宿烟收",
        "author": "周邦彦",
        "content": "对宿烟收，春禽静，飞雨时鸣高屋。\n墙头青玉旆，洗铅霜都尽，嫩梢相触。\n润逼琴丝，寒侵枕障，虫网吹沾帘竹。\n邮亭无人处，听檐声不断，困眠初熟。\n奈愁极顿惊，梦轻难记，自怜幽独。\n行人归意速。\n最先念、流潦妨车毂。\n怎奈向、兰成憔悴，卫玠清羸，等闲时、易伤心目。\n未怪平阳客，双泪落、笛中哀曲。\n况萧索、青芜国。\n红糁铺地，门外荆桃如菽。\n夜游共谁秉烛。",
        "dynasty": "宋",
        "collection_info": null
    },
    {
        "title": "玉烛新 溪源新腊后",
        "author": "周邦彦",
        "content": "溪源新腊后。\n见数朵江梅，剪裁初就。\n晕酥砌玉芳英嫩，故把春心轻漏。\n前村昨夜，想弄月、黄昏时候。\n孤岸峭，疏影横斜，浓香暗沾襟袖。\n尊前赋与多材，问岭外风光，故人知否。\n寿阳谩斗。\n终不似，照水一枝清瘦。\n风娇雨秀。\n好乱插、繁花盈首。\n须信道，羌管无情，看看又奏。",
        "dynasty": "宋",
        "collection_info": null
    },
    {
        "title": "花犯 粉墙低",
        "author": "周邦彦",
        "content": "粉墙低，梅花照眼，依然旧风味。\n露痕轻缀。\n疑净洗铅华，无限佳丽。\n去年胜赏曾孤倚。\n冰盘同宴喜。\n更可惜，雪中高树，香篝熏素被。\n今年对花最匆匆，相逢似有恨，依依愁悴。\n吟望久，青苔上、旋看飞坠。\n相将见、脆丸荐酒，人正在、空江烟浪里。\n但梦想、一枝潇洒，黄昏斜照水。",
        "dynasty": "宋",
        "collection_info": null
    },
    {
        "title": "丑奴儿・采桑子 肌肤绰约真仙子",
        "author": "周邦彦",
        "content": "肌肤绰约真仙子，来伴冰霜。\n洗尽铅黄。\n素面初无一点妆。\n寻花不用持银烛，暗里闻香。\n零落池塘。\n分付馀妍与寿阳。",
        "dynasty": "宋",
        "collection_info": null
    },
    {
        "title": "水龙吟 素肌应怯馀寒",
        "author": "周邦彦",
        "content": "素肌应怯馀寒，艳阳占立青芜地。\n樊川照日，灵关遮路，残红敛避。\n传火楼台，妒花风雨，长门深闭。\n亚帘栊半湿，一枝在手，偏勾引、黄昏泪。\n别有风前月底。\n布繁英、满圆歌吹。\n朱铅退尽，潘妃却酒，昭君乍起。\n雪浪翻空，粉裳缟夜，不成春意。\n恨玉容不见，琼英谩好，与何人比。",
        "dynasty": "宋",
        "collection_info": null
    },
    {
        "title": "六丑 正单衣试酒",
        "author": "周邦彦",
        "content": "正单衣试酒，恨客里、光阴虚掷。\n愿春暂留，春归如过翼。\n一去无迹。\n为问花何在，夜来风雨，葬楚宫倾国。\n钗钿堕处遗香泽。\n乱点桃蹊，轻翻柳陌。\n多情为谁追惜。\n但蜂媒蝶使，时叩窗隔。\n东园岑寂。\n渐蒙笼暗碧。\n静绕珍丛底，成叹息。\n长条故惹行客。\n似牵衣待话，别情无极。\n残英小、强簪巾帻。\n终不似一朵，钗头颤袅，向人敧侧。\n漂流处、莫趁潮汐。\n恐断红、尚有相思字，何由见得。",
        "dynasty": "宋",
        "collection_info": null
    },
    {
        "title": "虞美人 金闺平帖春云暖",
        "author": "周邦彦",
        "content": "金闺平帖春云暖。\n昼漏花前短。\n玉颜酒解艳红消。\n一面捧心啼困、不成娇。\n别来新翠迷行径。\n窗锁玲珑影。\n砑绫小字夜来封。\n斜倚曲栏凝睇、数归鸿。",
        "dynasty": "宋",
        "collection_info": null
    },
    {
        "title": "虞美人 廉纤小雨池塘遍",
        "author": "周邦彦",
        "content": "廉纤小雨池塘遍。\n细点看萍面。\n一双燕子守朱门。\n比似寻常时候、易黄昏。\n宜城酒泛浮香絮。\n细作更阑语。\n相将羁思乱如云。\n又是一窗灯影、两愁人。",
        "dynasty": "宋",
        "collection_info": null
    },
    {
        "title": "兰陵王 柳阴直",
        "author": "周邦彦",
        "content": "柳阴直。\n烟里丝丝弄碧。\n隋堤上、曾见几番，拂水飘绵送行色。\n登临望故国。\n谁识。\n京华倦客。\n长亭路，年去岁来，应折柔条过千尺。\n闲寻旧踪迹。\n又酒趁哀弦，灯照离席。\n梨花榆火催寒食。\n愁一箭风快，半篙波暖，回头迢递便数驿。\n望人在天北。\n凄恻。\n恨堆积。\n渐别浦萦回，津堠岑寂。\n斜阳冉冉春无极。\n念月榭携手，露桥闻笛。\n沈思前事，似梦里，泪暗滴。",
        "dynasty": "宋",
        "collection_info": null
    },
    {
        "title": "蝶恋花 爱日轻明新雪后",
        "author": "周邦彦",
        "content": "爱日轻明新雪后。\n柳眼星星，渐欲穿窗牖。\n不待长亭倾别酒。\n一枝已入骚人手。\n浅浅挼蓝轻蜡透。\n过尽冰霜，便与春争秀。\n强对青铜簪白首。\n老来风味难依旧。",
        "dynasty": "宋",
        "collection_info": null
    },
    {
        "title": "蝶恋花 桃萼新香梅落后",
        "author": "周邦彦",
        "content": "桃萼新香梅落后。\n暗叶藏鸦，苒苒垂亭牖。\n舞困低迷如着酒。\n乱丝偏近游人手。\n雨过朦胧斜日透。\n客舍青青，特地添明秀。\n莫话扬鞭回别首。\n渭城荒远无交旧。",
        "dynasty": "宋",
        "collection_info": null
    },
    {
        "title": "蝶恋花 蠢蠢黄金初脱后",
        "author": "周邦彦",
        "content": "蠢蠢黄金初脱后。\n暖日飞绵，取次粘窗牖。\n不见长条低拂酒。\n赠行应已输先手。\n莺掷金梭飞不透。\n小榭危楼，处处添奇秀。\n何日隋堤萦马首。\n路长人倦空思旧。",
        "dynasty": "宋",
        "collection_info": null
    },
    {
        "title": "蝶恋花 小阁阴阴人寂后",
        "author": "周邦彦",
        "content": "小阁阴阴人寂后。\n翠幕褰风，烛影摇疏牖。\n夜半霜寒初索酒。\n金刀正在柔荑手。\n彩薄粉轻光欲透。\n小叶尖新，未放双眉秀。\n记得长条垂鹢首。\n别离情味还依旧。",
        "dynasty": "宋",
        "collection_info": null
    },
    {
        "title": "西河 佳丽地",
        "author": "周邦彦",
        "content": "佳丽地。\n南朝盛事谁记。\n山围故国绕清江，髻鬟对起。\n怒涛寂寞打孤城，风樯遥度天际。\n断崖树，犹倒倚。\n莫愁艇子曾系。\n空馀旧迹郁苍苍，雾沈半垒。\n夜深月过女墙来，赏心东望淮水。\n酒旗戏鼓甚处市。\n想依稀、王谢邻里。\n燕子不知何世。\n入寻常、巷陌人家，相对如说兴亡，斜阳里。",
        "dynasty": "宋",
        "collection_info": null
    },
    {
        "title": "归去难・促拍满路花 佳约人未知",
        "author": "周邦彦",
        "content": "佳约人未知，背地伊先变。\n恶会称停事，看深浅。\n如今信我，委的论长远。\n好来无可怨。\n洎合教伊，因些事后分散。\n密意都休，待说先肠断。\n此恨除非是，天相念。\n坚心更守，未死终相见。\n多少闲磨难。\n到得其时，知他做甚头眼。",
        "dynasty": "宋",
        "collection_info": null
    },
    {
        "title": "三部乐 浮玉飞琼",
        "author": "周邦彦",
        "content": "浮玉飞琼，向邃馆静轩，倍增清绝。\n夜窗垂练，何用交光明月。\n近闻道、官阁多梅，趁暗香未远，冻蕊初发。\n倩谁摘取，寄赠情人桃叶。\n回文近传锦字，道为君瘦损，是人都说。\n祆知染红着手，胶梳粘发。\n转思量、镇长堕睫。\n都只为、情深意切。\n欲报消息，无一句、堪愈愁结。",
        "dynasty": "宋",
        "collection_info": null
    },
    {
        "title": "菩萨蛮 银河宛转三千曲",
        "author": "周邦彦",
        "content": "银河宛转三千曲。\n浴凫飞鹭澄波绿。\n何处是归舟。\n夕阳江上楼。\n天憎梅浪发。\n故下封枝雪。\n深院卷帘看。\n应怜江上寒。",
        "dynasty": "宋",
        "collection_info": null
    },
    {
        "title": "品令 夜阑人静",
        "author": "周邦彦",
        "content": "夜阑人静。\n月痕寄、梅梢疏影。\n帘外曲角栏干近。\n旧携手处，花发雾寒成阵。\n应是不禁愁与恨。\n纵相逢难问。\n黛眉曾把春衫印。\n后期无定。\n断肠香销尽。",
        "dynasty": "宋",
        "collection_info": null
    },
    {
        "title": "玉楼春 玉琴虚下伤心泪",
        "author": "周邦彦",
        "content": "玉琴虚下伤心泪。\n只有文君知曲意。\n帘烘楼迥月宜人，酒暖香融春有味。\n萋萋芳草迷千里。\n惆怅王孙行未已。\n天涯回首一销魂，二十四桥歌舞地。",
        "dynasty": "宋",
        "collection_info": null
    },
    {
        "title": "黄鹂绕碧树 双阙笼嘉气",
        "author": "周邦彦",
        "content": "双阙笼嘉气，寒威日晚，岁华将暮。\n小院闲庭，对寒梅照雪，淡烟凝素。\n忍当迅景，动无限、伤春情绪。\n犹赖是、上苑风光渐好，芳容将煦。\n草荚兰芽渐吐。\n且寻芳、更休思虑。\n这浮世、甚驱驰利禄，奔竞尘土。\n纵有魏珠照乘，未买得流年住。\n争如盛饮流霞，醉偎琼树。",
        "dynasty": "宋",
        "collection_info": null
    },
    {
        "title": "满路花・促拍满路花 帘烘泪雨干",
        "author": "周邦彦",
        "content": "帘烘泪雨干，酒压愁城破。\n冰壶防饮渴，培残火。\n朱消粉退，绝胜新梳裹。\n不是寒宵短，日上三竿，殢人犹要同卧。\n如今多病，寂寞章台左。\n黄昏风弄雪，门深锁。\n兰房密爱，万种思量过。\n也须知有我。\n着甚情悰，你但忘了人呵。",
        "dynasty": "宋",
        "collection_info": null
    },
    {
        "title": "绮寮怨 上马人扶残醉",
        "author": "周邦彦",
        "content": "上马人扶残醉，晓风吹未醒。\n映水曲、翠瓦朱檐，垂杨里、乍见津亭。\n当时曾题败壁，蛛丝罩、淡墨苔晕青。\n念去来、岁月如流，徘徊久、叹息愁思盈。\n去去倦寻路程。\n江陵旧事，何曾再问杨琼。\n旧曲凄清。\n敛愁黛、与谁听。\n尊前故人如在，想念我、最关情。\n何须渭城。\n歌声未尽处，先泪零。",
        "dynasty": "宋",
        "collection_info": null
    },
    {
        "title": "拜星月・拜星月慢 夜色催更",
        "author": "周邦彦",
        "content": "夜色催更，清尘收露，小曲幽坊月暗。\n竹槛灯窗，识秋娘庭院。\n笑相遇，似觉琼枝玉树，暖日明霞光烂。\n水眄兰情，总平生稀见。\n画图中、旧识春风面。\n谁知道、自到瑶台畔。\n眷恋雨润云温，苦惊风吹散。\n念荒寒、寄宿无人馆。\n重门闭、败壁秋虫叹。\n怎奈向、一缕相思，隔溪山不断。",
        "dynasty": "宋",
        "collection_info": null
    },
    {
        "title": "尉迟杯 隋堤路",
        "author": "周邦彦",
        "content": "隋堤路。\n渐日晚、密霭生深树。\n阴阴淡月笼沙，还宿河桥深处。\n无情画舸，都不管、烟波隔南浦。\n等行人、醉拥重衾，载将离恨归去。\n因念旧客京华，长偎傍、疏林小槛欢聚。\n冶叶倡条俱相识，仍惯见、珠歌翠舞。\n如今向、渔村水驿，夜如岁、焚香独自语。\n有何人、念我无憀，梦魂凝想鸳侣。",
        "dynasty": "宋",
        "collection_info": null
    },
    {
        "title": "绕佛阁 暗尘四敛",
        "author": "周邦彦",
        "content": "暗尘四敛。\n楼观迥出，高映孤馆。\n清漏将短。\n厌闻夜久，签声动书幔。\n桂华又满。\n闲步露草，偏爱幽远。\n花气清婉，望中迤逦，城阴度河岸。\n倦客最萧索，醉倚斜桥穿柳线。\n还似汴堤，虹梁横水面。\n看浪飐春灯，舟下如箭。\n此行重见。\n叹故友难逢，羁思空乱。\n两眉愁、向谁舒展。",
        "dynasty": "宋",
        "collection_info": null
    },
    {
        "title": "一寸金 州夹苍崖",
        "author": "周邦彦",
        "content": "州夹苍崖，下枕江山是城郭。\n望海霞接日，红翻水面，晴风吹草，青摇山脚。\n波暖凫鹥作。\n沙痕退、夜潮正落。\n疏林外、一点炊烟，渡口参差正寥廓。\n自叹劳生，经年何事，京华信漂泊。\n念渚蒲汀柳，空归闲梦，风轮雨楫，终辜前约。\n情景牵心眼，流连处、利名易薄。\n回头谢、冶叶倡条，便入渔钓乐。",
        "dynasty": "宋",
        "collection_info": null
    },
    {
        "title": "蝶恋花 月皎惊乌栖不定",
        "author": "周邦彦",
        "content": "月皎惊乌栖不定。\n更漏将残，轣辘，牵金井。\n唤起两眸清炯炯。\n泪花落枕红棉泠。\n执手霜风吹鬓影。\n去意徊徨，别语愁难听。\n楼上阑干横斗柄。\n露寒人远鸡相应。",
        "dynasty": "宋",
        "collection_info": null
    },
    {
        "title": "如梦令 尘满一絣文绣",
        "author": "周邦彦",
        "content": "尘满一絣文绣。\n泪湿领巾红皱。\n初暖绮罗轻，腰胜武昌官柳。\n长昼。\n长昼。\n困卧午窗中酒。",
        "dynasty": "宋",
        "collection_info": null
    },
    {
        "title": "如梦令 门外迢迢行路",
        "author": "周邦彦",
        "content": "门外迢迢行路。\n谁送郎边尺素。\n巷陌雨馀风，当面湿花飞去。\n无绪。\n无绪。\n闲处偷垂玉箸。",
        "dynasty": "宋",
        "collection_info": null
    },
    {
        "title": "月中行・月宫春 蜀丝趁日染干红",
        "author": "周邦彦",
        "content": "蜀丝趁日染干红。\n微暖面脂融。\n博山细篆霭房栊。\n静看打窗虫。\n愁多胆怯疑虚幕，声不断、暮景疏钟。\n团团四壁小屏风。\n啼尽梦魂中。",
        "dynasty": "宋",
        "collection_info": null
    },
    {
        "title": "浣沙溪・浣溪沙 日薄尘飞官路平",
        "author": "周邦彦",
        "content": "日薄尘飞官路平。\n眼前喜见汴河倾。\n地遥人倦莫兼程。\n下马先寻题壁字，出门闲记榜村名。\n早收灯火梦倾城。",
        "dynasty": "宋",
        "collection_info": null
    },
    {
        "title": "浣沙溪・浣溪沙 贪向津亭拥去车",
        "author": "周邦彦",
        "content": "贪向津亭拥去车。\n不辞泥雨溅罗襦。\n泪多脂粉了无馀。\n酒酽未须令客醉，路长终是少人扶。\n早教幽梦到华胥。",
        "dynasty": "宋",
        "collection_info": null
    },
    {
        "title": "浣沙溪・浣溪沙 不为萧娘旧约寒",
        "author": "周邦彦",
        "content": "不为萧娘旧约寒。\n何因容易别长安。\n预愁衣上粉痕干。\n幽阁深沈灯焰喜，小炉邻近酒杯宽。\n为君门外脱归鞍。",
        "dynasty": "宋",
        "collection_info": null
    },
    {
        "title": "点绛唇 辽鹤归来",
        "author": "周邦彦",
        "content": "辽鹤归来，故乡多少伤心地。\n寸书不寄。\n鱼浪空千里。\n凭仗桃根，说与凄凉意。\n愁无际。\n旧时衣袂。\n犹有东门泪。",
        "dynasty": "宋",
        "collection_info": null
    },
    {
        "title": "少年游 檐牙缥缈小倡楼",
        "author": "周邦彦",
        "content": "檐牙缥缈小倡楼。\n凉月挂银钩。\n聒席笙歌，透帘灯火，风景似扬州。\n当时面色欺春雪，曾伴美人游。\n今日重来，更无人问，独自倚阑愁。",
        "dynasty": "宋",
        "collection_info": null
    },
    {
        "title": "望江南・忆江南 歌席上",
        "author": "周邦彦",
        "content": "歌席上，无赖是横波。\n宝髻玲珑敧玉燕，绣巾柔腻掩香罗。\n人好自宜多。\n无个事，因甚敛双蛾。\n浅淡梳妆疑见画，惺忪言语胜闻歌。\n何况会婆娑。",
        "dynasty": "宋",
        "collection_info": null
    },
    {
        "title": "意难忘 衣染莺黄",
        "author": "周邦彦",
        "content": "衣染莺黄。\n爱停歌驻拍，劝酒持觞。\n低鬟蝉影动，私语口脂香。\n檐露滴，竹风凉。\n拚剧饮淋浪。\n夜渐深，笼灯就月，子细端相。\n知音见说无双。\n解移宫换羽，未怕周郎。\n长颦知有恨，贪耍不成妆。\n些个事，恼人肠。\n试说与何妨。\n又恐伊、寻消问息，瘦减容光。",
        "dynasty": "宋",
        "collection_info": null
    },
    {
        "title": "迎春乐 人人花艳明春柳",
        "author": "周邦彦",
        "content": "人人花艳明春柳。\n忆筵上、偷携手。\n趁歌停舞罢来相就。\n醒醒个、无些酒。\n比目香囊新刺绣。\n连隔座、一时熏透。\n为甚月中归，长是他、随车后。",
        "dynasty": "宋",
        "collection_info": null
    },
    {
        "title": "定风波 莫倚能歌敛黛眉",
        "author": "周邦彦",
        "content": "莫倚能歌敛黛眉。\n此歌能有几人知。\n他日相逢花月底。\n重理。\n好声须记得来时。\n苦恨城头更漏永，无情岂解惜分飞。\n休诉金尊推玉臂。\n从醉。\n明朝有酒遣谁持。",
        "dynasty": "宋",
        "collection_info": null
    },
    {
        "title": "红罗袄 画烛寻欢去",
        "author": "周邦彦",
        "content": "画烛寻欢去，羸马载愁归。\n念取酒东垆，尊罍虽近，采花南浦，蜂蝶须知。\n自分袂、天阔鸿稀。\n空怀梦约心期。\n楚客忆江蓠。\n算宋玉、未必为秋悲。",
        "dynasty": "宋",
        "collection_info": null
    },
    {
        "title": "玉楼春 当时携手城东道",
        "author": "周邦彦",
        "content": "当时携手城东道。\n月堕檐牙人睡了。\n酒边难使客愁惊，帐底不教春梦到。\n别来人事如秋草。\n应有吴霜侵翠葆。\n夕阳深锁绿苔门，一任卢郎愁里老。",
        "dynasty": "宋",
        "collection_info": null
    },
    {
        "title": "玉楼春 大堤花艳惊郎目",
        "author": "周邦彦",
        "content": "大堤花艳惊郎目。\n秀色秾华看不足。\n休将宝瑟写幽怀，座上有人能顾曲。\n平波落照涵赪玉。\n画舸亭亭浮澹渌。\n临分何以祝深情，只有别离三万斛。",
        "dynasty": "宋",
        "collection_info": null
    },
    {
        "title": "玉楼春 玉奁收起新妆了",
        "author": "周邦彦",
        "content": "玉奁收起新妆了。\n鬓畔斜枝红袅袅。\n浅颦轻笑百般宜，试着春衫犹更好。\n裁金簇翠天机巧。\n不称野人簪破帽。\n满头聊插片时狂，顿减十年尘土貌。",
        "dynasty": "宋",
        "collection_info": null
    },
    {
        "title": "玉楼春 桃溪不作从容住",
        "author": "周邦彦",
        "content": "桃溪不作从容住。\n秋藕绝来无续处。\n当时相候赤栏桥，今日独寻黄叶路。\n烟中列岫青无数。\n雁背夕阳红欲暮。\n人如风后入江云，情似雨馀黏地絮。",
        "dynasty": "宋",
        "collection_info": null
    },
    {
        "title": "夜飞鹊・夜飞鹊慢 河桥送人处",
        "author": "周邦彦",
        "content": "河桥送人处，凉夜何其。\n斜月远堕馀辉。\n铜盘烛泪已流尽，霏霏凉露沾衣。\n相将散离会，探风前津鼓，树杪参旗。\n华骢会意，纵扬鞭、亦自行迟。\n迢递路回清野，人语渐无闻，空带愁归。\n何意重红满地，遗钿不见，斜径都迷。\n兔葵燕麦，向残阳、欲与人齐。\n但徘徊班草，欷歔酹酒，极望天西。",
        "dynasty": "宋",
        "collection_info": null
    },
    {
        "title": "早梅芳・喜迁莺 花竹深",
        "author": "周邦彦",
        "content": "花竹深，房栊好。\n夜阒无人到。\n隔窗寒雨，向壁孤灯弄馀照。\n泪多罗袖重，意密莺声小。\n正魂惊梦怯，门外已知晓。\n去难留，话未了。\n早促登长道。\n风披宿雾，露洗初阳射林表。\n乱愁迷远览，苦语萦怀抱。\n谩回头，更堪归路杳。",
        "dynasty": "宋",
        "collection_info": null
    },
    {
        "title": "早梅芳・喜迁莺 缭墙深",
        "author": "周邦彦",
        "content": "缭墙深，丛竹绕。\n宴席临清沼。\n微呈纤履，故隐烘帘自嬉笑。\n粉香妆晕薄，带紧腰围小。\n看鸿惊凤翥，满座叹轻妙。\n酒醒时，会散了。\n回首城南道。\n河阴高转，露脚斜飞夜将晓。\n异乡淹岁月，醉眼迷登眺。\n路迢迢，恨满千里草。",
        "dynasty": "宋",
        "collection_info": null
    },
    {
        "title": "凤来朝 逗晓看娇面",
        "author": "周邦彦",
        "content": "逗晓看娇面。\n小窗深、弄明未遍。\n爱残朱宿粉云鬟乱。\n最好是、帐中见。\n说梦双蛾微敛。\n锦衾温、酒香未断。\n待起难舍拚。\n任日炙、画栏暖。",
        "dynasty": "宋",
        "collection_info": null
    },
    {
        "title": "芳草渡・系裙腰 昨夜里",
        "author": "周邦彦",
        "content": "昨夜里，又再宿桃源，醉邀仙侣。\n听碧窗风快，珠帘半卷疏雨。\n多少离恨苦。\n方留连啼诉。\n凤帐晓，又是匆匆，独自归去。\n愁睹。\n满怀泪粉，瘦马冲泥寻去路。\n谩回首、烟迷望眼，依稀见朱户。\n似痴似醉，暗恼损、凭阑情绪。\n澹暮色，看尽栖鸦乱舞。",
        "dynasty": "宋",
        "collection_info": null
    },
    {
        "title": "感皇恩 露柳好风标",
        "author": "周邦彦",
        "content": "露柳好风标，娇莺能语。\n独占春光最多处。\n浅颦轻笑，未肯等闲分付。\n为谁心子里，长长苦。\n洞房见说，云深无路。\n凭仗青鸾道情素。\n酒空歌断，又被涛江催去。\n怎奈向、言不尽，愁无数。",
        "dynasty": "宋",
        "collection_info": null
    },
    {
        "title": "虞美人 灯前欲去仍留恋",
        "author": "周邦彦",
        "content": "灯前欲去仍留恋。\n肠断朱扉远。\n未须红雨洗香腮。\n待得蔷薇花谢、便归来。\n舞腰歌版闲时按。\n一任傍人看。\n金炉应见旧残煤。\n莫使恩情容易、似寒灰。",
        "dynasty": "宋",
        "collection_info": null
    },
    {
        "title": "虞美人 疏篱曲径田家小",
        "author": "周邦彦",
        "content": "疏篱曲径田家小。\n云树开清晓。\n天寒山色有无中。\n野外一声钟起、送孤蓬。\n添衣策马寻亭堠。\n愁抱惟宜酒。\n菰蒲睡鸭占陂塘。\n纵被行人惊散、又成双。",
        "dynasty": "宋",
        "collection_info": null
    },
    {
        "title": "虞美人 玉觞才掩朱弦悄",
        "author": "周邦彦",
        "content": "玉觞才掩朱弦悄。\n弹指壶天晓。\n回头犹认倚墙花。\n只向小桥南畔、便天涯。\n银蟾依旧当窗满。\n顾影魂先断。\n凄风休飐半残灯。\n拟倩今宵归梦、到云屏。",
        "dynasty": "宋",
        "collection_info": null
    },
    {
        "title": "玉团儿 铅华淡伫新妆束",
        "author": "周邦彦",
        "content": "铅华淡伫新妆束。\n好风韵、天然异俗。\n彼此知名，虽然初见，情分先熟。\n垆烟淡淡云屏曲。\n睡半醒、生香透肉。\n赖得相逢，若还虚过，生世不足。",
        "dynasty": "宋",
        "collection_info": null
    },
    {
        "title": "玉团儿 妍姿艳态腰如束",
        "author": "周邦彦",
        "content": "妍姿艳态腰如束。\n笑无限、桃粗杏俗。\n玉体横陈，云鬟斜坠，春睡还熟。\n夕阳斗转阑干曲。\n乍醉起、馀霞衬肉。\n搦粉搓酥，剪云裁雾，比并不足。",
        "dynasty": "宋",
        "collection_info": null
    },
    {
        "title": "粉蝶儿慢 宿雾藏春",
        "author": "周邦彦",
        "content": "宿雾藏春，馀寒带雨，占得群芳开晚。\n艳初弄秀，倚东风娇懒。\n隔叶黄鹂传好音，唤入深丛中探。\n数枝新，比昨朝、又早红稀香浅。\n眷恋。\n重来倚槛。\n当韶华、未可轻辜双眼。\n赏心随分乐，有清尊檀板。\n每岁嬉游能几日，莫使一生歌欠。\n忍因循、片花飞、又成春减。",
        "dynasty": "宋",
        "collection_info": null
    },
    {
        "title": "红窗迥 几日来、真个醉",
        "author": "周邦彦",
        "content": "几日来、真个醉。\n不知道、窗外乱红，已深半指。\n花影被风摇碎。\n拥春酲乍起。\n有个人人，生得济楚，来向耳畔，问道今朝醒未。\n情性儿、慢腾腾地。\n恼得人又醉。",
        "dynasty": "宋",
        "collection_info": null
    },
    {
        "title": "念奴娇 醉魂乍醒",
        "author": "周邦彦",
        "content": "醉魂乍醒，听一声啼鸟，幽斋岑寂。\n淡日朦胧初破晓，满眼娇晴天色。\n最惜香梅，凌寒偷绽，漏泄春消息。\n池塘芳草，又还淑景催逼。\n因念旧日芳菲，桃花永巷，恰似初相识。\n荏苒时光，因惯却、觅雨寻云踪迹。\n奈有离拆，瑶台月下，回首频思忆。\n重愁叠恨，万般都在胸臆。",
        "dynasty": "宋",
        "collection_info": null
    },
    {
        "title": "燕归梁 帘底新霜一夜浓",
        "author": "周邦彦",
        "content": "帘底新霜一夜浓。\n短烛散飞虫。\n曾经洛浦见惊鸿。\n关山隔、梦魂通。\n明星晃晃，回津路转，榆影步花骢。\n欲攀云驾倩西风。\n吹清血、寄玲珑。",
        "dynasty": "宋",
        "collection_info": null
    },
    {
        "title": "南浦 浅带一帆风",
        "author": "周邦彦",
        "content": "浅带一帆风，向晚来、扁舟稳下南浦。\n迢递阻潇湘，衡皋迥，斜舣蕙兰汀渚。\n危樯影里，断云点点遥天暮。\n菡萏里风，偷送清香，时时微度。\n吾家旧有簪缨，甚顿作天涯，经岁羁旅。\n羌管怎知情，烟波上，黄昏万斛愁绪。\n无言对月，皓彩千里人何处。\n恨无凤翼身，只待而今，飞将归去。",
        "dynasty": "宋",
        "collection_info": null
    },
    {
        "title": "醉落魄・一斛珠 葺金细弱",
        "author": "周邦彦",
        "content": "葺金细弱。\n秋风嫩、桂花初着。\n蕊珠宫里人难学。\n花染娇荑，羞映翠云幄。\n清香不与兰荪弱。\n一枝云鬓巧梳掠。\n夜凉轻撼蔷薇萼。\n香满衣襟，月在凤凰阁。",
        "dynasty": "宋",
        "collection_info": null
    },
    {
        "title": "留客住 嗟乌兔",
        "author": "周邦彦",
        "content": "嗟乌兔。\n正茫茫、相催无定，只恁东生西没，半均寒暑。\n昨见花红柳绿，处处林茂。\n又睹霜前篱畔，菊散馀香，看看又还秋暮。\n忍思虑。\n念古往贤愚，终归何处。\n争似高堂，日夜笙歌齐举。\n选甚连宵彻昼，再三留住。\n待拟沈醉扶上马，怎生向、主人未肯交去。",
        "dynasty": "宋",
        "collection_info": null
    },
    {
        "title": "长相思 夜色澄明",
        "author": "周邦彦",
        "content": "夜色澄明。\n天街如水，风力微冷帘旌。\n幽期再偶，坐久相看才喜，欲叹还惊。\n醉眼重醒。\n映雕阑修竹，共数流萤。\n细语轻盈。\n尽银台、挂蜡潜听。\n自初识伊来，便惜妖娆艳质，美眄柔情。\n桃溪换世，鸾驭凌空，有愿须成。\n游丝荡絮，任轻狂、相逐牵萦。\n但连环不解，流水长东，难负深盟。",
        "dynasty": "宋",
        "collection_info": null
    },
    {
        "title": "看花回 秀色芳容明眸",
        "author": "周邦彦",
        "content": "秀色芳容明眸，就中奇绝。\n细看艳波欲溜，最可惜微重，红绡轻帖。\n匀朱傅粉，几为严妆时涴睫。\n因个甚、底死嗔人，半饷斜眄费贴燮。\n斗帐里、浓欢意惬。\n带困眼、似开微合。\n曾倚高楼望远，似指笑频瞤，知他谁说。\n那日分飞，泪雨纵横光映颊。\n搵香罗，恐揉损，与他衫袖裛。",
        "dynasty": "宋",
        "collection_info": null
    },
    {
        "title": "看花回 蕙风初散轻暖",
        "author": "周邦彦",
        "content": "蕙风初散轻暖，霁景微澄洁。\n秀蕊乍开乍敛，带雨态烟痕，春思纡结。\n危弦弄响，来去惊人莺语滑。\n无赖处，丽日楼台，乱纷歧路思奇绝。\n何计解，黏花系月。\n叹冷落、顿辜佳节。\n犹有当时气味，挂一缕相思，不断如发。\n云飞帝国，人在天边心暗折。\n语东风，共流转，谩作匆匆别。",
        "dynasty": "宋",
        "collection_info": null
    },
    {
        "title": "月下笛 小雨收尘",
        "author": "周邦彦",
        "content": "小雨收尘，凉蟾莹彻，水光浮璧。\n谁知怨抑。\n静倚官桥吹笛。\n映宫墙、风叶乱飞，品高调侧人未识。\n想开元旧谱，柯亭遗韵，尽传胸臆。\n阑干四绕，听折柳徘徊，数声终拍。\n寒灯陋馆，最感平阳孤客。\n夜沈沈、雁啼甚哀，片云尽卷清漏滴。\n暗凝魂，但觉龙吟万壑天籁息。",
        "dynasty": "宋",
        "collection_info": null
    },
    {
        "title": "无闷 云作轻阴",
        "author": "周邦彦",
        "content": "云作轻阴，风逗细寒，小溪冰冻初结。\n更听得、悲鸣雁度空阔。\n暮雀喧喧聚竹，听竹上清响风敲雪。\n洞户悄，时见香消翠楼，兽煤红爇。\n凄切。\n念旧欢聚，旧约至此，方惜轻别。\n又还是、离亭楚梅堪折。\n暗想莺时似梦，梦里又却是，似莺时节。\n要无闷，除是拥炉对酒，共谭风月。",
        "dynasty": "宋",
        "collection_info": null
    },
    {
        "title": "相思引 生碧香罗粉兰香",
        "author": "周邦彦",
        "content": "生碧香罗粉兰香。\n冷绡缄泪倩谁将。\n故人何在，烟水隔潇湘。\n花落燕□春欲老，絮吹思浪日偏长。\n一些儿事，何处不思量。",
        "dynasty": "宋",
        "collection_info": null
    },
    {
        "title": "青房并蒂莲 醉凝眸",
        "author": "周邦彦",
        "content": "醉凝眸。\n正楚天秋晚，远岸云收。\n草绿莲红，□映小汀洲。\n芰荷香里鸳鸯浦，恨菱歌、惊起眠鸥。\n望去帆、一派湖光，棹声咿哑橹声柔。\n愁窥汴堤细柳，曾舞送莺时，锦缆龙舟。\n拥倾国纤腰皓齿，笑倚楼。\n空令五湖夜月，也羞照三十六宫秋。\n正浪吟、不觉回桡，水花风叶两悠悠。",
        "dynasty": "宋",
        "collection_info": null
    },
    {
        "title": "满庭芳 山崦笼春",
        "author": "周邦彦",
        "content": "山崦笼春，江城吹雨，暮天烟淡云昏。\n酒旗渔市，冷落杏花村。\n苏小当年秀骨，萦蔓草、空想罗裙。\n潮声起，高楼喷笛，五两了无闻。\n凄凉，怀故国，朝钟暮鼓，十载红尘。\n似梦魂迢递，长到吴门。\n闻道花开陌上，歌旧曲、愁杀王孙。\n何时见、□□唤酒，同倒瓮头春。",
        "dynasty": "宋",
        "collection_info": null
    },
    {
        "title": "满庭芳 花扑鞭梢",
        "author": "周邦彦",
        "content": "花扑鞭梢，风吹衫袖，马啼初趁轻装。\n都城渐远，芳树隐斜阳。\n未惯羁游况味，征鞍上、满目凄凉。\n今宵里，三更皓月，愁断九回肠。\n佳人，何处去，别时无计，同引离觞。\n但唯有相思，两处难忘。\n去即十分去也，如何向、千种思量。\n凝眸处，黄昏画角，天远路岐长。",
        "dynasty": "宋",
        "collection_info": null
    },
    {
        "title": "满庭芳 白玉楼高",
        "author": "周邦彦",
        "content": "白玉楼高，广寒宫阙，暮云如幛褰开。\n银河一派，流出碧天来。\n无数星躔玉李，冰轮动、光满楼台。\n登临处，全胜瀛海，弱水浸蓬莱。\n云鬟，香雾湿，月娥韵压，云冻江梅。\n况餐花饮露，莫惜裴徊。\n坐看人间如掌，山河影、倒入琼杯。\n归来晚，笛声吹彻，九万里尘埃。",
        "dynasty": "宋",
        "collection_info": null
    },
    {
        "title": "青玉案 良夜灯光簇如豆",
        "author": "周邦彦",
        "content": "良夜灯光簇如豆。\n占好事、今宵有。\n酒罢歌阑人散后。\n琵琶轻放，语声低颤，灭烛来相就。\n玉体偎人情何厚。\n轻惜轻怜转唧𠺕。\n雨散云收眉儿皱。\n只愁彰露，那人知后。\n把我来僝僽。",
        "dynasty": "宋",
        "collection_info": null
    },
    {
        "title": "一剪梅・一翦梅 一剪梅花万样娇",
        "author": "周邦彦",
        "content": "一剪梅花万样娇。\n斜插梅枝，略点眉梢。\n轻盈微笑舞低回，何事尊前拍误招。\n夜渐寒深酒渐消。\n袖里时闻玉钏敲。\n城头谁恁促残更，银漏何如，且慢明朝。",
        "dynasty": "宋",
        "collection_info": null
    },
    {
        "title": "鹊桥仙令・鹊桥仙 浮花浪蕊",
        "author": "周邦彦",
        "content": "浮花浪蕊，人间无数，开遍朱朱白白。\n瑶池一朵玉芙蓉，秋露洗、丹砂真色。\n晚凉拜月，六铢衣动，应被姮娥认得。\n翩然欲上广寒宫，横玉度、一声天碧。",
        "dynasty": "宋",
        "collection_info": null
    },
    {
        "title": "花心动 帘卷青楼",
        "author": "周邦彦",
        "content": "帘卷青楼，东风暖，杨花乱飘晴昼。\n兰袂褪香，罗帐褰红，绣枕旋移相就。\n海棠花谢春融暖，偎人恁、娇波频溜。\n象床稳，鸳衾谩展，浪翻红绉。\n一夜情浓似酒。\n香汗渍鲛绡，几番微透。\n鸾困凤慵，娅姹双眉，画也画应难就。\n问伊可煞□人厚。\n梅萼露、胭脂檀口。\n从此后、纤腰为郎管瘦。",
        "dynasty": "宋",
        "collection_info": null
    },
    {
        "title": "双头莲 一抹残霞",
        "author": "周邦彦",
        "content": "一抹残霞，几行新雁，天染云断，红迷阵影，隐约望中，点破晚空澄碧。\n助秋色。\n门掩西风，桥横斜照，青翼未来，浓尘自起，咫尺凤帏，合有人相识。\n叹乖隔。\n知甚时恣与，同携欢适。\n度曲传觞，并鞯飞辔，绮陌画堂连夕。\n楼头千里，帐底三更，尽堪泪滴。\n怎生向，无聊但只听消息。",
        "dynasty": "宋",
        "collection_info": null
    },
    {
        "title": "大有 仙骨清羸",
        "author": "周邦彦",
        "content": "仙骨清羸，沈腰憔悴，见傍人、惊怪消瘦。\n柳无言，双眉尽日齐斗。\n都缘薄幸赋情浅，许多时、不成欢偶。\n幸自也，总由他，何须负这心口。\n令人恨，行坐儿断了更思量，没心求守。\n前日相逢，又早见伊仍旧。\n却更被温存后。\n都忘了、当时僝僽。\n便搊撮、九百身心，依前待有。",
        "dynasty": "宋",
        "collection_info": null
    },
    {
        "title": "丑奴儿・采桑子 南枝度腊开全少",
        "author": "周邦彦",
        "content": "南枝度腊开全少，疏影当轩。\n一种宜寒。\n自共清蟾别有缘。\n江南风味依然在，玉貌韶颜。\n今夜凭阑。\n不似钗头子细看。",
        "dynasty": "宋",
        "collection_info": null
    },
    {
        "title": "丑奴儿・采桑子 香梅开后风传信",
        "author": "周邦彦",
        "content": "香梅开后风传信，绣户先知。\n雾湿罗衣。\n冷艳须攀最远枝。\n高歌羌管吹遥夜，看即分披。\n已恨来迟。\n不见娉婷带雪时。",
        "dynasty": "宋",
        "collection_info": null
    },
    {
        "title": "蝶恋花 鱼尾霞生明远树",
        "author": "周邦彦",
        "content": "鱼尾霞生明远树。\n翠壁黏天，玉叶迎风举。\n一笑相逢蓬海路。\n人间风月如尘土。\n剪水双眸云鬓吐。\n醉倒天瓢，笑语生青雾。\n此会未阑须记取。\n桃花几度吹红雨。",
        "dynasty": "宋",
        "collection_info": null
    },
    {
        "title": "蝶恋花 美盼低迷情宛转",
        "author": "周邦彦",
        "content": "美盼低迷情宛转。\n爱雨怜云，渐觉宽金钏。\n桃李香苞秋不展。\n深心黯黯谁能见。\n宋玉墙高才一觇。\n絮乱丝繁，苦隔春风面。\n歌板未终风色便。\n梦为蝴蝶留芳甸。",
        "dynasty": "宋",
        "collection_info": null
    },
    {
        "title": "蝶恋花 晚步芳塘新霁后",
        "author": "周邦彦",
        "content": "晚步芳塘新霁后。\n春意潜来，迤逦通窗牖。\n午睡渐多浓似酒。\n韶华已入东君手。\n嫩绿轻黄成染透。\n烛下工夫，泄漏章台秀。\n拟插芳条须满首。\n管交风味还胜旧。",
        "dynasty": "宋",
        "collection_info": null
    },
    {
        "title": "蝶恋花 叶底寻花春欲暮",
        "author": "周邦彦",
        "content": "叶底寻花春欲暮。\n折遍柔枝，满手真珠露。\n不见旧人空旧处。\n对花惹起愁无数。\n却倚阑干吹柳絮。\n粉蝶多情，飞上钗头住。\n若遣郎身如蝶羽。\n芳时争肯抛人去。",
        "dynasty": "宋",
        "collection_info": null
    },
    {
        "title": "蝶恋花 酒熟微红生眼尾",
        "author": "周邦彦",
        "content": "酒熟微红生眼尾。\n半额龙香，冉冉飘衣袂。\n云压宝钗撩不起。\n黄金心字双垂耳。\n愁入眉痕添秀美。\n无限柔情，分付西流水。\n忽被惊风吹别泪。\n只应天也知人意。",
        "dynasty": "宋",
        "collection_info": null
    },
    {
        "title": "减字木兰花 风鬟雾鬓",
        "author": "周邦彦",
        "content": "风鬟雾鬓。\n便觉蓬莱三岛近。\n水秀山明。\n缥缈仙姿画不成。\n广寒丹桂。\n岂是夭桃尘俗世。\n只恐乘风。\n飞上琼楼玉宇中。",
        "dynasty": "宋",
        "collection_info": null
    },
    {
        "title": "木兰花令 歌时宛转饶风措",
        "author": "周邦彦",
        "content": "歌时宛转饶风措。\n莺语清圆啼玉树。\n断肠归去月三更，薄酒醒来愁万绪。\n孤灯翳翳昏如雾。\n枕上依稀闻笑语。\n恶嫌春梦不分明，忘了与伊相见处。",
        "dynasty": "宋",
        "collection_info": null
    },
    {
        "title": "蓦山溪 楼前疏柳",
        "author": "周邦彦",
        "content": "楼前疏柳，柳外无穷路。\n翠色四天垂，数峰青、高城阔处。\n江湖病眼，偏向此山明，愁无语。\n空凝伫。\n两两昏鸦去。\n平康巷陌，往事如花雨。\n十载却归来，倦追寻、酒旗戏鼓。\n今宵幸有，人似月婵娟，霞袖举。\n杯深注。\n一曲黄金缕。",
        "dynasty": "宋",
        "collection_info": null
    },
    {
        "title": "蓦山溪 江天雪意",
        "author": "周邦彦",
        "content": "江天雪意，夜色寒成阵。\n翠袖捧金蕉，酒红潮、香凝沁粉。\n帘波不动，新月淡笼明，香破豆，烛频花，减字歌声稳。\n恨眉羞敛，往事休重问。\n人去小庭空，有梅梢、一枝春信。\n檀心未展，谁为探芳丛，消瘦尽，洗妆匀，应更添风韵。",
        "dynasty": "宋",
        "collection_info": null
    },
    {
        "title": "南柯子・南歌子 宝合分时果",
        "author": "周邦彦",
        "content": "宝合分时果，金盘弄赐冰。\n晓来阶下按新声。\n恰有一方明月、可中庭。\n露下天如水，风来夜气清。\n娇羞不肯傍人行。\n扬下扇儿拍手、引流萤。",
        "dynasty": "宋",
        "collection_info": null
    },
    {
        "title": "南柯子・南歌子 腻颈凝酥白",
        "author": "周邦彦",
        "content": "腻颈凝酥白，轻衫淡粉红。\n碧油凉气透帘栊。\n指点庭花低映，云母屏风。\n恨逐瑶琴写，书劳玉指封。\n等闲赢得瘦仪容。\n何事不教云雨，略下巫峰。",
        "dynasty": "宋",
        "collection_info": null
    },
    {
        "title": "关河令・清商怨 秋阴时晴向暝",
        "author": "周邦彦",
        "content": "秋阴时晴向暝，变一庭凄冷。\n伫听寒声，云深无雁影。\n更深人去寂静。\n但照壁、孤灯相映。\n酒已都醒，如何消夜永。",
        "dynasty": "宋",
        "collection_info": null
    },
    {
        "title": "长相思 举离觞",
        "author": "周邦彦",
        "content": "举离觞。\n掩洞房。\n箭水泠泠刻漏长。\n愁中看晓光。\n整罗裳。\n脂粉香。\n见扫门前车上霜。\n相持泣路傍。",
        "dynasty": "宋",
        "collection_info": null
    },
    {
        "title": "长相思 马如飞",
        "author": "周邦彦",
        "content": "马如飞。\n归未归。\n谁在河桥见别离。\n修杨委地垂。\n掩面啼。\n人怎知。\n桃李成阴莺哺儿。\n闲行春尽时。",
        "dynasty": "宋",
        "collection_info": null
    },
    {
        "title": "长相思 好风浮",
        "author": "周邦彦",
        "content": "好风浮。\n晚雨收。\n林叶阴阴映鹢舟。\n斜阳明倚楼。\n黯凝眸。\n忆旧游。\n艇子扁舟来莫愁。\n石城风浪秋。",
        "dynasty": "宋",
        "collection_info": null
    },
    {
        "title": "长相思 沙棠舟",
        "author": "周邦彦",
        "content": "沙棠舟。\n小棹游。\n池水澄澄人影浮。\n锦鳞迟上钩。\n烟云愁。\n箫鼓休。\n再得来时已变秋。\n欲归须少留。",
        "dynasty": "宋",
        "collection_info": null
    },
    {
        "title": "万里春 千红万翠",
        "author": "周邦彦",
        "content": "千红万翠。\n簇定清明天气。\n为怜他、种种清香，好难为不醉。\n我爱深如你。\n我心在、个人心里。\n便相看、老却春风，莫无些欢意。",
        "dynasty": "宋",
        "collection_info": null
    },
    {
        "title": "鹤冲天 梅雨霁",
        "author": "周邦彦",
        "content": "梅雨霁，暑风和。\n高柳乱蝉多。\n小园台榭远池波。\n鱼戏动新荷。\n薄纱厨，轻羽扇。\n枕冷簟凉深院。\n此时情绪此时天。\n无事小神仙。",
        "dynasty": "宋",
        "collection_info": null
    },
    {
        "title": "鹤冲天 白角簟",
        "author": "周邦彦",
        "content": "白角簟，碧纱厨。\n梅雨乍晴初。\n谢家池畔正清虚。\n香散嫩芙蕖。\n日流金，风解愠。\n一弄素琴歌舞。\n慢摇纨扇诉花笺。\n吟待晚凉天。",
        "dynasty": "宋",
        "collection_info": null
    },
    {
        "title": "西河 长安道",
        "author": "周邦彦",
        "content": "长安道，潇洒西风时起。\n尘埃车马晚游行，霸陵烟水。\n乱鸦栖鸟夕阳中，参差霜树相倚。\n到此际。\n愁如苇。\n冷落关河千里。\n追思唐汉昔繁华，断碑残记。\n未央宫阙已成灰，终南依旧浓翠。\n对此景、无限愁思。\n绕天涯、秋蟾如水。\n转使客情如醉。\n想当时、万古雄名，尽作往来人、凄凉事。",
        "dynasty": "宋",
        "collection_info": null
    },
    {
        "title": "瑞鹤仙 暖烟笼细柳",
        "author": "周邦彦",
        "content": "暖烟笼细柳。\n弄万缕千丝，年年春色。\n晴风荡无际，浓于酒、偏醉情人调客。\n阑干倚处，度花香、微散酒力。\n对重门半掩，黄昏淡月，院宇深寂。\n愁极。\n因思前事，洞房佳宴，正值寒食。\n寻芳遍赏，金谷里，铜驼陌。\n到而今、鱼雁沈沈无信，天涯常是泪滴。\n早归来，云馆深处，那人正忆。",
        "dynasty": "宋",
        "collection_info": null
    },
    {
        "title": "浪淘沙 万叶战",
        "author": "周邦彦",
        "content": "万叶战，秋声露结，雁度砂碛。\n细草和烟尚绿，遥山向晚更碧。\n见隐隐、云边新月白。\n映落照、帘幕千家，听数声何处倚楼笛。\n装点尽秋色。\n脉脉。\n旅情暗自消释。\n念珠玉、临水犹悲感，何况天涯客。\n忆少年歌酒，当时踪迹。\n岁华易老，衣带宽、懊恼心肠终窄。\n飞散后、风流人阻，蓝桥约、怅恨路隔。\n马蹄过、犹嘶旧巷陌。\n叹往事、一一堪伤，旷望极。\n凝思又把阑干拍。",
        "dynasty": "宋",
        "collection_info": null
    },
    {
        "title": "南乡子 秋气绕城闉",
        "author": "周邦彦",
        "content": "秋气绕城闉。\n暮角寒鸦未掩门。\n记得佳人冲雨别，吟分。\n别绪多于雨后云。\n小棹碧溪津。\n恰似江南第一春。\n应是采莲闲伴侣，相寻。\n收取莲心与旧人。",
        "dynasty": "宋",
        "collection_info": null
    },
    {
        "title": "南乡子 寒夜梦初醒",
        "author": "周邦彦",
        "content": "寒夜梦初醒。\n行尽江南万里程。\n早是愁来无会处，时听。\n败叶相传细雨声。\n书信也无凭。\n万事由他别后情。\n谁信归来须及早，长亭。\n短帽轻衫走马迎。",
        "dynasty": "宋",
        "collection_info": null
    },
    {
        "title": "南乡子 户外井桐飘",
        "author": "周邦彦",
        "content": "户外井桐飘。\n淡月疏影共寂寥。\n恐怕霜寒初索被，中宵。\n已觉秋声引雁高。\n罗带束纤腰。\n自剪灯花试彩毫。\n收起一封江北信，明朝。\n为问江头早晚潮。",
        "dynasty": "宋",
        "collection_info": null
    },
    {
        "title": "南乡子 轻软舞时腰",
        "author": "周邦彦",
        "content": "轻软舞时腰。\n初学吹笙苦未调。\n谁遣有情知事早，相撩。\n暗举罗巾远见招。\n痴呆一团娇。\n自折长条拨燕巢。\n不道有人潜看着，从教。\n掉下鬟心与凤翘。",
        "dynasty": "宋",
        "collection_info": null
    },
    {
        "title": "浣溪沙慢 水竹旧院落",
        "author": "周邦彦",
        "content": "水竹旧院落，樱笋新蔬果。\n嫩英翠幄，红杏交榴火。\n心事暗卜，叶底寻双朵。\n深夜归青琐。\n灯尽酒醒时，晓窗明、钗横鬓亸。\n怎生那。\n被间阻时多。\n奈愁肠数叠，幽恨万端，好梦还惊破。\n可怪近来，传语也无个。\n莫是瞋人呵。\n真个若瞋人，却因何、逢人问我。",
        "dynasty": "宋",
        "collection_info": null
    },
    {
        "title": "夜游宫 一阵斜风横雨",
        "author": "周邦彦",
        "content": "一阵斜风横雨。\n薄衣润、新添金缕。\n不谢铅华更清素。\n倚筠窗，弄么弦，娇欲语。\n小阁横香雾。\n正年少、小娥愁绪。\n莫是栽花被花妒。\n甚春来，病恹恹，无会处。",
        "dynasty": "宋",
        "collection_info": null
    },
    {
        "title": "诉衷情 当时选舞万人长",
        "author": "周邦彦",
        "content": "当时选舞万人长。\n玉带小排方。\n喧传京国声价，年少最无量。\n花阁迥，酒筵香。\n想难忘。\n而今何事，佯向人前，不认周郎。",
        "dynasty": "宋",
        "collection_info": null
    },
    {
        "title": "虞美人 淡云笼月松溪路",
        "author": "周邦彦",
        "content": "淡云笼月松溪路。\n长记分携处。\n梦魂连夜绕松溪。\n此夜相逢恰似、梦中时。\n海山陡觉风光好。\n莫惜金尊倒。\n柳花吹雪燕飞忙。\n生怕扁舟归去、断人肠。",
        "dynasty": "宋",
        "collection_info": null
    },
    {
        "title": "烛影摇红 芳脸匀红",
        "author": "周邦彦",
        "content": "芳脸匀红，黛眉巧画宫妆浅。\n风流天付与精神，全在娇波眼。\n早是萦心可惯。\n向尊前、频频顾眄。\n几回相见，见了还休，争如不见。\n烛影摇红，夜阑饮散春宵短。\n当时谁会唱阳关，离恨天涯远。\n争奈云收雨散。\n凭阑干、东风泪满。\n海棠开后，燕子来时，黄昏深院。",
        "dynasty": "宋",
        "collection_info": null
    },
    {
        "title": "失调名 露夜烟梢寒色重",
        "author": "周邦彦",
        "content": "露夜烟梢寒色重，攒星低映小珠帘。",
        "dynasty": "宋",
        "collection_info": null
    },
    {
        "title": "减字木兰花 世间拘碍",
        "author": "陈瓘",
        "content": "世间拘碍。\n人不堪时渠不改。\n古有斯人。\n千载谁能继后尘。\n春风入手。\n乐事自应随处有。\n与众熙怡。\n何似幽居独乐时。",
        "dynasty": "宋",
        "collection_info": null
    },
    {
        "title": "减字木兰花 结庐人境",
        "author": "陈瓘",
        "content": "结庐人境。\n万事醉来都不醒。\n鸟倦云飞。\n两得无心总是归。\n古人逝矣。\n旧日南窗何处是。\n莫负青春。\n即是升平寄傲人。",
        "dynasty": "宋",
        "collection_info": null
    },
    {
        "title": "满庭芳 槁木形骸",
        "author": "陈瓘",
        "content": "槁木形骸，浮云身世，一年两到京华。\n又还乘兴，闲看洛阳花。\n闻道鞓红最好，春归后、终委泥沙。\n忘言处，花开花谢，不似我生涯。\n年华。\n留不住，饥飡困寝，触处为家。\n这一轮明月，本自无瑕。\n随分冬裘夏葛，都不会、赤水黄芽。\n谁知我，春风一拐，谈笑有丹砂。",
        "dynasty": "宋",
        "collection_info": null
    },
    {
        "title": "卜算子 身如一叶舟",
        "author": "陈瓘",
        "content": "身如一叶舟，万事潮头起。\n水长船高一任伊，来往洪涛里。\n潮落又潮生，今古长如此。\n后夜开尊独酌时，月满人千里。",
        "dynasty": "宋",
        "collection_info": null
    },
    {
        "title": "一落索 体上衣裳云作缕",
        "author": "陈瓘",
        "content": "体上衣裳云作缕。\n不论寒暑。\n世间多少老婆禅，犹苦问、台山路。\n堪笑庞翁无趣。\n临行却住。\n古人公案不须论，还了得、如今否。",
        "dynasty": "宋",
        "collection_info": null
    },
    {
        "title": "减字木兰花 大江北去",
        "author": "陈瓘",
        "content": "大江北去。\n未到沧溟终不住。\n淮水东流。\n日夜朝宗亦未休。\n香炉烟袅。\n浓淡卷舒终不老。\n寸碧千锺。\n人醉华胥月色中。",
        "dynasty": "宋",
        "collection_info": null
    },
    {
        "title": "减字木兰花 华胥月色",
        "author": "陈瓘",
        "content": "华胥月色。\n万水千山同一白。\n南北相望。\n独醉香山旧草堂。\n淮岑妙境。\n十载醺酣犹未醒。\n一腹便便。\n也读春秋也爱眠。",
        "dynasty": "宋",
        "collection_info": null
    },
    {
        "title": "卜算子 只解劝人归",
        "author": "陈瓘",
        "content": "只解劝人归，都不留人住。\n南北东西总是家，劝我归何处。\n去住总由天，天意人难阻。\n若得归时我自归，何必闲言语。",
        "dynasty": "宋",
        "collection_info": null
    },
    {
        "title": "卜算子 黄了旧皮肤",
        "author": "陈瓘",
        "content": "黄了旧皮肤，最是风流处。\n多少纷纷陌上人，不听春鹃语。\n触目是家山，到了须拈取。\n云散长空月满天，好个还乡路。",
        "dynasty": "宋",
        "collection_info": null
    },
    {
        "title": "卜算子 梦里不知眠",
        "author": "陈瓘",
        "content": "梦里不知眠，觉后眠何在。\n试问眠身与梦身，那个能祗对。\n醉后有人醒，醒了无人醉。\n要识三千与大千，不在微尘外。",
        "dynasty": "宋",
        "collection_info": null
    },
    {
        "title": "青玉案 碧空暗淡同云绕",
        "author": "陈瓘",
        "content": "碧空暗淡同云绕。\n渐枕上、风声峭。\n明透纱窗天欲晓。\n珠帘才卷，美人惊报，一夜青山老。\n使君留客金尊倒。\n正千里琼瑶未经扫。\n欺压梅花春信早。\n十分农事，满城和气，管取明年好。",
        "dynasty": "宋",
        "collection_info": null
    },
    {
        "title": "蓦山溪 扁舟东去",
        "author": "陈瓘",
        "content": "扁舟东去，极目沧波渺。\n千古送残红，到如今、东流未了。\n午潮方去，江月照还生，千帆起，玉绳低，枕上莺声晓。\n锦囊佳句，韵压池塘草。\n声遏去年云，恼离怀、馀音缭绕。\n倚楼看镜，此意与谁论，一重水，一重山，目断令人老。",
        "dynasty": "宋",
        "collection_info": null
    },
    {
        "title": "减字木兰花 世间药院",
        "author": "陈瓘",
        "content": "世间药院。\n只爱大黄甘草贱。\n急急加工。\n更靠硫黄与鹿茸。\n鹿茸吃了。\n却恨世间凉药少。\n冷热平均。\n须是松根白茯苓。",
        "dynasty": "宋",
        "collection_info": null
    },
    {
        "title": "满庭芳 扰扰匆匆",
        "author": "陈瓘",
        "content": "扰扰匆匆，红尘满袖，自然心在溪山。\n寻思百计，真个不如闲。\n浮世纷华梦影，嚣尘路、来往循环。\n江湖手，长安障日，何似把鱼竿。\n盘旋。\n那忍去，他邦纵好，终异乡关。\n向七峰回首，清泪班班。\n西望烟波万里，扁舟去、何日东还。\n分携处，相期痛饮，莫放酒杯悭。",
        "dynasty": "宋",
        "collection_info": null
    },
    {
        "title": "满庭芳 淮叶缤纷",
        "author": "陈瓘",
        "content": "淮叶缤纷，江烟浓淡，别尊同倒寒晖。\n未逢春信，霜露惹征衣。\n往事元无是处，无须待、回首知非。\n春鹃语，从来劝我，常道不如归。\n家山，何处近，江楼帘栋，夕卷朝飞。\n问西江笋蕨，何似鲈肥。\n且置华胥旧梦，忘言处、千古同时。\n君知我，平生心事，相契古来稀。",
        "dynasty": "宋",
        "collection_info": null
    },
    {
        "title": "醉蓬莱 问东州何处",
        "author": "陈瓘",
        "content": "问东州何处，境胜人幽，两俱难得。\n狼山相望，有高堂千尺。\n妙曲轰空，彩云翻袖，乐奏壶天长日。\n笑我飘然，蓬窗竹户，只延山色。\n拟棹觥船，径冲花浪，直造雕筵，共醺仙液。\n仍乞蟠桃，向庐山亲植。\n未举江帆，早逢淮雁，问故人踪迹。\n远老池边，陶翁琴里，此情何极。",
        "dynasty": "宋",
        "collection_info": null
    },
    {
        "title": "临江仙 闻道洛阳花正好",
        "author": "陈瓘",
        "content": "闻道洛阳花正好，家家庭户春风。\n道人饮去百壶空。\n年年花下醉，看谢几番红。\n此别又从何处去，风萍一任西东。\n语声虽异笑声同。\n一轮深夜月，何处不相逢。",
        "dynasty": "宋",
        "collection_info": null
    },
    {
        "title": "蝶恋花 海角芳菲留不住",
        "author": "陈瓘",
        "content": "海角芳菲留不住。\n笔下风生，飞入青云去。\n仙箓有名天赐与。\n致君事业安排取。\n要识世间平坦路。\n当使人人，各有安心处。\n黑发便逢尧舜主。\n笑人白首归南亩。",
        "dynasty": "宋",
        "collection_info": null
    },
    {
        "title": "卜算子 咄咄汝何人",
        "author": "陈瓘",
        "content": "咄咄汝何人，眼在眉毛下。\n明月相随万里来，何处分真假。\n问着总无言，有口番成哑。\n荆棘林中自在身，即是知音者。",
        "dynasty": "宋",
        "collection_info": null
    },
    {
        "title": "蝶恋花 有个胡儿模样别",
        "author": "陈瓘",
        "content": "有个胡儿模样别。\n满颔髭须，生得浑如漆。\n见说近来头也白。\n髭须那得长长黑。\n□□□□□□□。\n籋子镊来，须有千堆雪。\n莫向细君容易说。\n恐他嫌你将伊摘。",
        "dynasty": "宋",
        "collection_info": null
    },
    {
        "title": "减字木兰花 一尊薄酒",
        "author": "陈瓘",
        "content": "一尊薄酒。\n满酌劝君君举手。\n不是亲朋。\n谁肯相从寂寞滨。\n人生如梦。\n梦里惺惺何处用。\n盏到休辞。\n醉后全胜未醉时。",
        "dynasty": "宋",
        "collection_info": null
    },
    {
        "title": "阮郎归 从来多唱杜鹃辞",
        "author": "陈瓘",
        "content": "从来多唱杜鹃辞。\n如今真个归。\n健帆笑里落湖西。\n回看江浪飞。\n说情话，复何疑。\n临流应赋诗。\n引觞自酌更何之。\n心闲光景迟。",
        "dynasty": "宋",
        "collection_info": null
    },
    {
        "title": "失调名 吴樯越橹",
        "author": "陈瓘",
        "content": "吴樯越橹，都是利名人。",
        "dynasty": "宋",
        "collection_info": null
    },
    {
        "title": "失调名 彩衣长久",
        "author": "陈瓘",
        "content": "彩衣长久。\n五世祥烟熏舞袖。",
        "dynasty": "宋",
        "collection_info": null
    },
    {
        "title": "满庭芳 跛子年来",
        "author": "刘山老",
        "content": "跛子年来，形容何似，俨然一部髭须。\n世间许大，拐上做工夫。\n选甚南州北县，逢着处、酒满葫芦。\n醺醺醉，不知明日，何处度朝晡。\n洛阳，花看了，归来帝里，一事全无。\n又还与瓠羹，再作门徒。\n蓦地思量下水，浪网上、芦席横铺。\n呵呵笑，睢阳门外，有个大南湖。",
        "dynasty": "宋",
        "collection_info": null
    },
    {
        "title": "望江南・忆江南 百尺长藤垂到地",
        "author": "邵伯温",
        "content": "百尺长藤垂到地，千株乔木密参天。\n只在郡城边。",
        "dynasty": "宋",
        "collection_info": null
    },
    {
        "title": "调笑・调笑令 翻翻绣袖上红茵",
        "author": "邵伯温",
        "content": "翻翻绣袖上红茵。\n舞姬犹是旧精神。\n坐中莫怪无欢意，我与将军是故人。",
        "dynasty": "宋",
        "collection_info": null
    },
    {
        "title": "渔家傲 斗转星移天渐晓",
        "author": "净端",
        "content": "斗转星移天渐晓。\n蓦然听得鹈鹕叫。\n山寺钟声人浩浩。\n木鱼噪。\n渡船过岸行官道。\n轻舟再奈长江讨。\n重添香饵为钩钓。\n钓得锦鳞船里跳。\n呵呵笑。\n思量天下渔家好。",
        "dynasty": "宋",
        "collection_info": null
    },
    {
        "title": "渔家傲 浪静西溪澄似练",
        "author": "净端",
        "content": "浪静西溪澄似练。\n片帆高挂乘风便。\n始向波心通一线。\n群鱼见。\n当头谁敢先吞咽。\n闪烁锦鳞如闪电。\n灵光今古应无变。\n爱是憎非都已遣。\n回头转。\n一轮明月升苍弁。",
        "dynasty": "宋",
        "collection_info": null
    },
    {
        "title": "渔家傲 七宝池中堪下钓",
        "author": "净端",
        "content": "七宝池中堪下钓。\n八功德水烟波渺。\n池底金沙齐布了。\n羡鱼鸟。\n周回旋绕为阶道。\n白鹤孔雀鹦鹉噪。\n弥陀接引毫光照。\n不是修行何得到。\n一般好。\n西方净土无烦恼。",
        "dynasty": "宋",
        "collection_info": null
    },
    {
        "title": "渔家傲 一只孤舟巡海岸",
        "author": "净端",
        "content": "一只孤舟巡海岸。\n盘陀石上垂钩线。\n钓得锦鳞鲜又健。\n堪爱羡。\n龙王见了将珠换。\n钓罢归来莲苑看。\n满堂尽是真罗汉。\n便爇名香三五片。\n梵□献。\n原来佛不夺众生愿。",
        "dynasty": "宋",
        "collection_info": null
    },
    {
        "title": "菩萨蛮 城阴犹有松间雪",
        "author": "李",
        "content": "城阴犹有松间雪。\n松间暗淡城头月。\n月下几枝梅。\n为谁今夜开。\n尊前簪素发。\n自拥繁枝折。\n疑是在瑶台。\n宝灯携手来。",
        "dynasty": "宋",
        "collection_info": null
    },
    {
        "title": "虞美人令・虞美人 玉阑干外清江浦",
        "author": "李",
        "content": "玉阑干外清江浦。\n渺渺天涯雨。\n好风如扇雨如帘。\n时见岸花汀草、涨痕添。\n青林枕上关山路。\n卧想乘鸾处。\n碧芜千里信悠悠。\n惟有霎时凉梦、到南州。",
        "dynasty": "宋",
        "collection_info": null
    },
    {
        "title": "品令 唱歌须是",
        "author": "李",
        "content": "唱歌须是，玉人檀口，皓齿冰肤。\n意传心事，语娇声颤，字如贯珠。\n老翁虽是解歌，无奈雪鬓霜须。\n大家且道，是伊模样，怎如念奴。",
        "dynasty": "宋",
        "collection_info": null
    },
    {
        "title": "清平乐 落梅呜咽",
        "author": "李",
        "content": "落梅呜咽。\n暗淡城头月。\n吹满江山惊梦蝶。\n唤起画楼伤别。\n帘风轻触银钩。\n梧桐玉露新秋。\n底事琐窗深夜，素娥常伴人愁。",
        "dynasty": "宋",
        "collection_info": null
    },
    {
        "title": "水龙吟 岁穷风雪瓢零",
        "author": "孔夷",
        "content": "岁穷风雪瓢零，望迷万里云垂冻。\n红绡碎翦，凝酥繁缀，烟深霜重。\n疏影沈波，暗香和月，横斜浮动。\n怅别来，欲把芳菲寄远，还羌管、吹三弄。\n寂寞玉人睡起，污残妆、不胜姣凤。\n盈盈山馆，纷纷客路，相思谁共。\n才与风流，赋称清艳，多情唯宋。\n算襄王，枉被梨花瘦损，又成春梦。",
        "dynasty": "宋",
        "collection_info": null
    },
    {
        "title": "南浦 风悲画角",
        "author": "孔夷",
        "content": "风悲画角，听单于、三弄落谯门。\n投宿骎骎征骑，飞雪满孤村。\n酒市渐闲灯火，正敲窗、乱叶舞纷纷。\n送数声惊雁，下离烟水，嘹唳度寒云。\n好在半胧溪月，到如今、无处不销魂。\n故国梅花归梦，愁损绿罗裙。\n为问暗香闲艳，也相思、万点付啼痕。\n算翠屏应是，两眉馀恨倚黄昏。",
        "dynasty": "宋",
        "collection_info": null
    },
    {
        "title": "惜馀春慢・选冠子 弄月馀花",
        "author": "孔夷",
        "content": "弄月馀花，团风轻絮，露湿池堂春草。\n莺莺恋友，燕燕将雏，惆怅睡残清晓。\n还似初相见时，携手旗亭，酒香梅小。\n向登临长是，伤春滋味，泪弹多少。\n因甚却、轻许风流，终非长久，又说分飞烦恼。\n罗衣瘦损，绣被香消，那更乱红如扫。\n门外无穷路岐，天若有情，和天须老。\n念高唐归梦，凄凉何处，水流云绕。",
        "dynasty": "宋",
        "collection_info": null
    },
    {
        "title": "鼓笛慢・水龙吟 数枝凌雪乘冰",
        "author": "孔矩",
        "content": "数枝凌雪乘冰，嫩英半吐琼酥点。\n南州故苑，何郎遗咏，风台月观。\n疏影横斜，暗香浮动，水寒云晚。\n笑浮花浪蕊，娇春万里，空零落、愁莺燕。\n游子寂寥暮景，向天边、几回相见。\n玉人纤手，殷勤攀赠，欲行微盼。\n越使归来，汉宫妆罢，昭华流怨。\n念湘江梦杳，窗前疑是，此情何限。",
        "dynasty": "宋",
        "collection_info": null
    },
    {
        "title": "鹧鸪天 却月凌风度雪清",
        "author": "孔矩",
        "content": "却月凌风度雪清。\n何郎高咏照花明。\n一枝弄碧传幽信，半额涂黄拾晚荣。\n春思淡，暗香轻。\n江南雨冷若为情。\n犹胜远隔潇湘水，忽到窗前梦不成。",
        "dynasty": "宋",
        "collection_info": null
    },
    {
        "title": "渔家傲 慧眼舒光无不见",
        "author": "邹浩",
        "content": "慧眼舒光无不见。\n尘中一一藏经卷。\n闻说大千摊已遍。\n门方便。\n法轮尽向毫端转。\n月挂烛笼知再见。\n西方可履休回盼。\n要与老岑同掣电。\n酬所愿。\n欣逢十二观音面。",
        "dynasty": "宋",
        "collection_info": null
    },
    {
        "title": "临江仙 有个头陀修苦行",
        "author": "邹浩",
        "content": "有个头陀修苦行，头上头发毵毵。\n身披一副醦裙衫。\n紧缠双脚，苦苦要游南。\n闻说度牒朝夕到，并除颔下髭髯。\n钵中无粥住无庵。\n摩登伽处，只恐却重参。",
        "dynasty": "宋",
        "collection_info": null
    },
    {
        "title": "失调名 草草山林职事",
        "author": "曾诞",
        "content": "草草山林职事，厌厌罢相情怀。",
        "dynasty": "宋",
        "collection_info": null
    },
    {
        "title": "风流子 东君虽不语",
        "author": "李坦然",
        "content": "东君虽不语，年华事、今岁恰如期。\n向寒雨望中，晓霜清处，领些春意，开两三枝。\n又不是、山桃红锦烂，溪柳绿摇丝。\n别是一般，孤高风韵，绛裁纤萼，冰剪芳蕤。\n清香还有意，轻飘度勾引，几句新诗。\n须是放怀追赏，莫恁轻离。\n更嫦娥为爱，寒光满地，故移疏影，来伴南枝。\n谁道寿阳妆浅，偏入时宜。",
        "dynasty": "宋",
        "collection_info": null
    },
    {
        "title": "感皇恩 芝检下中天",
        "author": "阮阅",
        "content": "芝检下中天，春寒犹浅。\n馀闰银蟾许重看。\n满城灯火，又遍高楼深院。\n宝鞍催绣毂，香风软。\n憔悴慢翁，萧条古县。\n随分良辰试开宴。\n且倾芳酒，共听新声弦管。\n夜阑人未散，更筹转。",
        "dynasty": "宋",
        "collection_info": null
    },
    {
        "title": "踏莎行 驿使初回",
        "author": "阮阅",
        "content": "驿使初回，新阳才报。\n时和倍觉青春早。\n华灯和月拥朱轓，花间万点寒星小。\n团扇歌清，重裀舞妙。\n游人只恐归来悄。\n明年亲侍辇舆行，未应肯记濡须好。",
        "dynasty": "宋",
        "collection_info": null
    },
    {
        "title": "减字木兰花 晓云舒瑞",
        "author": "阮阅",
        "content": "晓云舒瑞。\n寒影初回长日至。\n罗袜新成。\n更有何人继后尘。\n绮窗寒浅。\n尽道朝来添一线。\n秉烛须游。\n已减铜壶昨夜筹。",
        "dynasty": "宋",
        "collection_info": null
    },
    {
        "title": "锦堂春・锦堂春慢 江入重关",
        "author": "阮阅",
        "content": "江入重关，山围翠巘，湖边自古巢阳。\n正梅残林坞，冰泮池塘。\n闻道当年父老，记梅福、曾隐南昌。\n有长堤万柳，映□参差，尽是甘棠。\n共夸金斗。",
        "dynasty": "宋",
        "collection_info": null
    },
    {
        "title": "洞仙歌 赵家姊妹",
        "author": "阮阅",
        "content": "赵家姊妹，合在昭阳殿。\n因甚人间有飞燕。\n见伊底，尽道独步江南，便江北、也何曾惯见。\n惜伊情性好，不解嗔人，长带桃花笑时脸。\n向尊前酒底，得见些时，似恁地、能得几回细看。\n待不眨眼儿、觑着伊，将眨眼底工夫，剩看几遍。",
        "dynasty": "宋",
        "collection_info": null
    },
    {
        "title": "眼儿媚 楼上黄昏杏花寒",
        "author": "阮阅",
        "content": "楼上黄昏杏花寒。\n斜月小栏干。\n一双燕子，两行征雁，画角声残。\n绮窗人在东风里，洒泪对春闲。\n也应似旧，盈盈秋水，淡淡春山。",
        "dynasty": "宋",
        "collection_info": null
    },
    {
        "title": "失调名 闻道南丹风土美",
        "author": "赵企",
        "content": "闻道南丹风土美。\n流出溅溅五溪水。\n威仪尽识汉君臣，衣冠已变□番子。\n凯歌还、欢声载路。\n一曲春风里。\n不日万年觞，猺人北面朝天子。",
        "dynasty": "宋",
        "collection_info": null
    },
    {
        "title": "感皇恩 骑马踏红尘",
        "author": "赵企",
        "content": "骑马踏红尘，长安重到。\n人面依前似花好。\n旧欢才展，又被新愁分了。\n未成云雨梦，巫山晓。\n千里断肠，关山古道。\n回首高城似天杳。\n满怀离恨，付与落花啼鸟。\n故人何处也，青春老。",
        "dynasty": "宋",
        "collection_info": null
    },
    {
        "title": "步蟾宫 玉京此去春犹浅",
        "author": "汪存",
        "content": "玉京此去春犹浅。\n正雪絮、马头零乱。\n姮娥剪就绿云裳，待来步蟾宫与换。\n明年二月桃花岸。\n棹双浆、浪平烟暖。\n扬州十里小红楼，尽卷上珠帘一半。",
        "dynasty": "宋",
        "collection_info": null
    },
    {
        "title": "蝶恋花 豆蔻梢头春色浅",
        "author": "谢逸",
        "content": "豆蔻梢头春色浅。\n新试纱衣，拂袖东风软。\n红日三竿帘幕卷。\n画楼影里双飞燕。\n拢鬓步摇青玉碾。\n缺样花枝，叶叶蜂儿颤。\n独倚阑干凝望远。\n一川烟草平如剪。",
        "dynasty": "宋",
        "collection_info": null
    },
    {
        "title": "踏莎行 柳絮风轻",
        "author": "谢逸",
        "content": "柳絮风轻，梨花雨细。\n春阴院落帘垂地。\n碧溪影里小桥横，青帘市上孤烟起。\n镜约关情，琴心破睡。\n轻寒漠漠侵鸳被。\n酒醒霞散脸边红，梦回山蹙眉间翠。",
        "dynasty": "宋",
        "collection_info": null
    },
    {
        "title": "菩萨蛮 暄风迟日春光闹",
        "author": "谢逸",
        "content": "暄风迟日春光闹。\n蒲萄水绿摇轻棹。\n两岸草烟低。\n青山啼子规。\n归来愁未寝。\n黛浅眉痕沁。\n花影转廊腰。\n红添酒面潮。",
        "dynasty": "宋",
        "collection_info": null
    },
    {
        "title": "菩萨蛮 縠纹波面浮鸂鶒",
        "author": "谢逸",
        "content": "縠纹波面浮鸂鶒。\n蒲芽出水参差碧。\n满院落梅香。\n柳梢初弄黄。\n衣轻红袖皱。\n春困花枝瘦。\n睡起玉钗横。\n隔帘闻晓莺。",
        "dynasty": "宋",
        "collection_info": null
    },
    {
        "title": "采桑子 楚山削玉云中碧",
        "author": "谢逸",
        "content": "楚山削玉云中碧，影落沙汀。\n秋水澄凝。\n一抹江天雁字横。\n金钱满地西风急，红蓼烟轻。\n帘外砧声。\n惊起青楼梦不成。",
        "dynasty": "宋",
        "collection_info": null
    },
    {
        "title": "采桑子 冰霜林里争先发",
        "author": "谢逸",
        "content": "冰霜林里争先发，独压群花。\n风送清笳。\n更引轻烟淡淡遮。\n抱墙溪水弯环碧，月色清华。\n疏影横斜。\n恰似林逋处士家。",
        "dynasty": "宋",
        "collection_info": null
    },
    {
        "title": "采桑子 冷猿寒雁淮山远",
        "author": "谢逸",
        "content": "冷猿寒雁淮山远，风袅青帘。\n飞雪廉纤。\n莫道空中是撒盐。\n到时乳鹊喧梧影，晓卷疏帘。\n彩服巡檐。\n索共梅花笑语添。",
        "dynasty": "宋",
        "collection_info": null
    },
    {
        "title": "西江月 落寞寒香满院",
        "author": "谢逸",
        "content": "落寞寒香满院，扶疏清影侵门。\n雪消平野晚烟昏。\n睡起懒匀檀粉。\n皎皎风前玉树，盈盈月下冰魂。\n南枝春信夜来温。\n便觉肌肤瘦损。",
        "dynasty": "宋",
        "collection_info": null
    },
    {
        "title": "西江月 花额上堆翠葆",
        "author": "谢逸",
        "content": "花额上堆翠葆，远山横处星眸。\n绛宫深锁暮云浮。\n月破黄昏时候。\n谁谓霞衣玉简，便孤彩凤秦楼。\n桃源不禁昔人游。\n曾是刘郎邂逅。",
        "dynasty": "宋",
        "collection_info": null
    },
    {
        "title": "西江月 窄袖浅笼温玉",
        "author": "谢逸",
        "content": "窄袖浅笼温玉，修眉淡扫遥岑。\n行时云雾绕衣襟。\n步步莲生宫锦。\n菊与秋烟共晚，酒随人意俱深。\n尊前有客动琴心。\n醉后清狂不禁。",
        "dynasty": "宋",
        "collection_info": null
    },
    {
        "title": "西江月 宝柱横云雁影",
        "author": "谢逸",
        "content": "宝柱横云雁影，朱弦隔叶莺声。\n风生玉脂晚寒清。\n官样轻黄袖冷。\n饮罢尚留馀意，曲终自有深情。\n归来江上数峰青。\n梅水横斜夜永。",
        "dynasty": "宋",
        "collection_info": null
    },
    {
        "title": "西江月 滴滴金盘露冷",
        "author": "谢逸",
        "content": "滴滴金盘露冷，萧萧玉宇风清。\n长庚入梦晓窗明。\n淡月微云耿耿。\n松竹五峰秋色，笙歌三市欢声。\n华堂开宴拥娉婷。\n天上人间共庆。",
        "dynasty": "宋",
        "collection_info": null
    },
    {
        "title": "西江月 青锦缠条配剑",
        "author": "谢逸",
        "content": "青锦缠条配剑，紫丝络辔飞骢。\n入关意气喜生风。\n年少胸吞云梦。\n金阙日高露泣，东华尘软香红。\n争看荀氏第三龙。\n春暖桃花浪涌。",
        "dynasty": "宋",
        "collection_info": null
    },
    {
        "title": "西江月 晓艳最便清露",
        "author": "谢逸",
        "content": "晓艳最便清露，晚红偏怯斜阳。\n移根栽近菊花傍。\n蜀锦翻成新样。\n坐客联挥玉麈，歌词细琢琼章。\n从今故事记溪堂。\n岁岁携壶共赏。",
        "dynasty": "宋",
        "collection_info": null
    },
    {
        "title": "西江月 木末谁攀新萼",
        "author": "谢逸",
        "content": "木末谁攀新萼，雪消自种前庭。\n莫嫌开过尚盈盈。\n似待诗人醉咏。\n霜后最添妍丽，风中更觉娉婷。\n影摇溪水一湾清。\n妆罢晓临鸾境。",
        "dynasty": "宋",
        "collection_info": null
    },
    {
        "title": "西江月 密雪未知肤白",
        "author": "谢逸",
        "content": "密雪未知肤白，夜寒已觉香清。\n振芳堂下月盈庭。\n踏碎横斜疏影。\n且醉杯中绿蚁，休辞笛里清声。\n东君催促子青青。\n滋味要调金鼎。",
        "dynasty": "宋",
        "collection_info": null
    },
    {
        "title": "南歌子 雨洗溪光净",
        "author": "谢逸",
        "content": "雨洗溪光净，风掀柳带斜。\n画楼朱户玉人家。\n帘外一眉新月、浸梨花。\n金鸭香凝袖，铜荷烛映纱。\n凤盘宫锦小屏遮。\n夜静寒生春笋、理琵琶。",
        "dynasty": "宋",
        "collection_info": null
    },
    {
        "title": "虞美人 碧梧翠竹交加影",
        "author": "谢逸",
        "content": "碧梧翠竹交加影。\n角簟纱厨冷。\n疏云淡月媚横塘。\n一阵荷花风起、隔帘香。\n雁横天末无消息。\n水阔吴山碧。\n刺桐花上蝶翩翩。\n唯有夜深清梦、到郎边。",
        "dynasty": "宋",
        "collection_info": null
    },
    {
        "title": "虞美人 角声吹散梅梢雪",
        "author": "谢逸",
        "content": "角声吹散梅梢雪。\n疏影黄昏月。\n落英点点拂阑干。\n风送清香满院、作轻寒。\n花瓷羯鼓催行酒。\n红袖掺掺手。\n曲声未彻宝杯空。\n饮罢香熏翠被、锦屏中。",
        "dynasty": "宋",
        "collection_info": null
    },
    {
        "title": "虞美人 风前玉树玱金韵",
        "author": "谢逸",
        "content": "风前玉树玱金韵。\n碧落佳期近。\n疏云影里鹊桥低。\n檐外一弯新月、印修眉。\n星河渐晓铜壶噎。\n又是经年别。\n此情莫与玉人知。\n引起旧家离恨、泪珠垂。",
        "dynasty": "宋",
        "collection_info": null
    },
    {
        "title": "谒金门 帘外雨",
        "author": "谢逸",
        "content": "帘外雨。\n洗尽楚乡残暑。\n白露影边霞一缕。\n绀碧江天暮。\n沈水烟横香雾。\n茗碗浅浮琼乳。\n卧听鹧鸪啼竹坞。\n竹风清院宇。",
        "dynasty": "宋",
        "collection_info": null
    },
    {
        "title": "如梦令 花落莺啼春暮",
        "author": "谢逸",
        "content": "花落莺啼春暮。\n陌上绿杨飞絮。\n金鸭晚香寒，人在洞房深处。\n无语。\n无语。\n叶上数声疏雨。",
        "dynasty": "宋",
        "collection_info": null
    },
    {
        "title": "如梦令 门外落花流水",
        "author": "谢逸",
        "content": "门外落花流水。\n日暖杜鹃声碎。\n蕃马小屏风，一枕画堂春睡。\n如醉。\n如醉。\n正是困人天气。",
        "dynasty": "宋",
        "collection_info": null
    },
    {
        "title": "青玉案 芦花飘雪迷洲渚",
        "author": "谢逸",
        "content": "芦花飘雪迷洲渚。\n送秋水、连天去。\n一叶小舟横别浦。\n数声鸿雁，两行鸥鹭。\n天淡潇湘暮。\n蓬窗醉梦惊箫鼓。\n回首青楼在何处。\n柳岸风轻吹残暑。\n菊开青蕊，叶飞红树。\n江上潇潇雨。",
        "dynasty": "宋",
        "collection_info": null
    },
    {
        "title": "好事近 疏雨洗烟波",
        "author": "谢逸",
        "content": "疏雨洗烟波，雨过满江秋色。\n风起白鸥零乱，破岚光深碧。\n荻花枫叶只供愁，清吟写岑寂。\n吟罢倚阑无语，听一声羌笛。",
        "dynasty": "宋",
        "collection_info": null
    },
    {
        "title": "临江仙 木落江寒秋色晚",
        "author": "谢逸",
        "content": "木落江寒秋色晚，飕飕吹帽风轻。\n丹枫楼外捣衣声。\n登高怀远，山影雁边横。\n露染宫黄庭菊浅，茱萸烟拂红轻。\n尊前谁整醉冠倾。\n酒香熏脸，落日断霞明。",
        "dynasty": "宋",
        "collection_info": null
    },
    {
        "title": "临江仙 玉树临风宾欲散",
        "author": "谢逸",
        "content": "玉树临风宾欲散，黄昏约马嘶庭。\n幽欢未尽有馀清。\n琼糜方一啜，银烛已双擎。\n坐久香津生齿颊，何须五斗消酲。\n艳歌声里醉魂醒。\n明年思此会，旌旆想登瀛。",
        "dynasty": "宋",
        "collection_info": null
    },
    {
        "title": "减字木兰花 荷花风细",
        "author": "谢逸",
        "content": "荷花风细。\n乞巧楼中凉似水。\n天幕低垂。\n新月弯环浅晕眉。\n桥横乌鹊。\n不负年年云外约。\n残漏疏钟。\n肠断朝霞一缕红。",
        "dynasty": "宋",
        "collection_info": null
    },
    {
        "title": "减字木兰花 疏疏密密",
        "author": "谢逸",
        "content": "疏疏密密。\n薝卜林中飞玉出。\n妒舞欺梅。\n悠扬随风去却回。\n遥岑玉刻。\n不见云中浮寸碧。\n夜色清妍。\n庭下交光月午天。",
        "dynasty": "宋",
        "collection_info": null
    },
    {
        "title": "渔家傲 秋水无痕清见底",
        "author": "谢逸",
        "content": "秋水无痕清见底。\n蓼花汀上西风起。\n一叶小舟烟雾里。\n兰棹舣。\n柳条带雨穿双鲤。\n自叹直钩无处使。\n笛声吹彻云山翠。\n脍落霜刀红缕细。\n新酒美。\n醉来独枕莎衣睡。",
        "dynasty": "宋",
        "collection_info": null
    },
    {
        "title": "清平乐 晓风残角",
        "author": "谢逸",
        "content": "晓风残角。\n月里梅花落。\n宿酒醒时滋味恶。\n翠被轻寒漠漠。\n梦回一点相思。\n远山暗蹙双眉。\n不觉肌肤瘦玉，但知带减腰围。",
        "dynasty": "宋",
        "collection_info": null
    },
    {
        "title": "清平乐 花边柳际",
        "author": "谢逸",
        "content": "花边柳际。\n已渐知春意。\n归信不知何日是。\n旧恨欲拚无计。\n故人零落西东。\n题诗待倩归鸿。\n惟有多情芳草，年年处处相逢。",
        "dynasty": "宋",
        "collection_info": null
    },
    {
        "title": "蓦山溪 霜清木落",
        "author": "谢逸",
        "content": "霜清木落，深院帘栊静。\n池面卷烟波，莹香水、一奁明镜。\n修筠拂槛，疏翠挽婵娟，山雾敛，水云收，野阔江天迥。\n红消醉玉，酒面风前醒。\n罗幕护轻寒，锦屏空、金炉烬冷。\n星横参昴，梅径月黄昏，清梦觉，浅眉颦，窗外横斜影。",
        "dynasty": "宋",
        "collection_info": null
    },
    {
        "title": "玉楼春 弄晴数点梨梢雨",
        "author": "谢逸",
        "content": "弄晴数点梨梢雨。\n门外画桥寒食路。\n杜鹃飞破草间烟，蛱蝶惹残花底露。\n东君着意怜樊素。\n一段韶华都付与。\n妆成不管露桃嗔，舞罢从教风柳妒。",
        "dynasty": "宋",
        "collection_info": null
    },
    {
        "title": "玉楼春 横塘晕浅琉璃莹",
        "author": "谢逸",
        "content": "横塘晕浅琉璃莹。\n绿叶阴浓庭院静。\n樱桃熟后麦秋凉，芍药开时槐夏永。\n蓬莱阁下红尘境。\n青羽扇低摇凤影。\n庭前玉树一枝春，香雾和烟新月冷。",
        "dynasty": "宋",
        "collection_info": null
    },
    {
        "title": "玉楼春 个中怀抱谁排遣",
        "author": "谢逸",
        "content": "个中怀抱谁排遣。\n恻恻轻寒风剪剪。\n细丝梅蕊晚香浓，争似柳梢春色浅。\n娇叱道字歌声软。\n醉后微涡回笑魇。\n更无卓氏白头吟，只有卢郎年少恨。",
        "dynasty": "宋",
        "collection_info": null
    },
    {
        "title": "玉楼春 青钱点水圆荷绿",
        "author": "谢逸",
        "content": "青钱点水圆荷绿。\n解箨新篁森嫩玉。\n轻风冉冉楝花香，小雨丝丝梅子熟。\n华堂烛烬零金粟。\n人在洞天三十六。\n昭华吹彻管声寒，声入寿觞红浪蹙。",
        "dynasty": "宋",
        "collection_info": null
    },
    {
        "title": "武陵春 画烛笼纱红影乱",
        "author": "谢逸",
        "content": "画烛笼纱红影乱，门外紫骝嘶。\n分破云团月影亏。\n雪浪皱清漪。\n捧碗纤纤春笋瘦，乳雾泛冰瓷。\n两袖清风拂袖飞。\n归去酒醒时。",
        "dynasty": "宋",
        "collection_info": null
    },
    {
        "title": "武陵春 拍岸蒲萄江水碧",
        "author": "谢逸",
        "content": "拍岸蒲萄江水碧，柳带挽归艎。\n破闷琴风绕袖凉。\n蔌蔌楝花香。\n淡烟疏雨随宜好，何处不潇湘。\n愿作双飞老凤皇。\n莫学野鸳鸯。",
        "dynasty": "宋",
        "collection_info": null
    },
    {
        "title": "浪淘沙 料峭小桃风",
        "author": "谢逸",
        "content": "料峭小桃风。\n凝淡春容。\n宝灯山列半天中。\n丽服靓妆携手处，笑语匆匆。\n酒滴小槽红。\n一饮千锺。\n铜荷擎烛绛纱笼。\n归去笙歌暄院落，月照帘栊。",
        "dynasty": "宋",
        "collection_info": null
    },
    {
        "title": "鹧鸪天 桐叶成阴拂画檐",
        "author": "谢逸",
        "content": "桐叶成阴拂画檐。\n清风凉处卷疏帘。\n红绡舞袖萦腰柳，碧玉眉心媚脸莲。\n愁满眼，水连天。\n香笺小字倩谁传。\n梅黄楚岸垂垂雨，草碧吴江淡淡烟。",
        "dynasty": "宋",
        "collection_info": null
    },
    {
        "title": "鹧鸪天 金节平分院落凉",
        "author": "谢逸",
        "content": "金节平分院落凉。\n黄昏帘幕卷西厢。\n冰轮碾碎粼粼碧，玉斧修成练练光。\n低照户，巧侵床。\n锦袍起舞谪仙狂。\n鹊飞影里觥筹乱，桂子风前笑语香。",
        "dynasty": "宋",
        "collection_info": null
    },
    {
        "title": "鹧鸪天 红晕香腮粉末匀",
        "author": "谢逸",
        "content": "红晕香腮粉末匀。\n梳妆闲淡稳精神。\n谁知碧嶂清溪畔，也有姚家一朵春。\n眉黛浅，谁为颦。\n莫将心事付朝云。\n坐中有客肠应断，忘了酴醿架下人。",
        "dynasty": "宋",
        "collection_info": null
    },
    {
        "title": "鹧鸪天 水阔天低雁字横",
        "author": "谢逸",
        "content": "水阔天低雁字横。\n小春时节晚寒清。\n梅梢月上纷纷白，竹坞风来冉冉轻。\n人似玉，酒如渑。\n入关意气喜风生。\n坐中有客联镳去，谁唱阳关第四声。",
        "dynasty": "宋",
        "collection_info": null
    },
    {
        "title": "浣溪沙 楼阁帘垂乳燕飞",
        "author": "谢逸",
        "content": "楼阁帘垂乳燕飞。\n圆荷细细点清溪。\n熏风破闷晚凉时。\n玉轸琴边兰思远，霜纨扇里翠眉低。\n揉蓝衫子闹蜂儿。",
        "dynasty": "宋",
        "collection_info": null
    },
    {
        "title": "燕归梁 六曲阑干翠幕垂",
        "author": "谢逸",
        "content": "六曲阑干翠幕垂。\n香烬冷金猊。\n日高花外啭黄鹂。\n春睡觉、酒醒时。\n草青南浦，云横西塞，锦字杳无期。\n东风只送柳绵飞。\n全不管、寄相思。",
        "dynasty": "宋",
        "collection_info": null
    },
    {
        "title": "千秋岁 楝花飘砌",
        "author": "谢逸",
        "content": "楝花飘砌。\n蔌蔌清香细。\n梅雨过，苹风起。\n情随湘水远，梦绕吴峰翠。\n琴书倦，鹧鸪唤起南窗睡。\n密意无人寄。\n幽恨凭谁洗。\n修竹畔，疏帘里。\n歌馀尘拂扇，舞罢风掀袂。\n人散后，一钩淡月天如水。",
        "dynasty": "宋",
        "collection_info": null
    },
    {
        "title": "南乡子 浅色染春衣",
        "author": "谢逸",
        "content": "浅色染春衣。\n衣上双双小雁飞。\n袖卷藕丝寒玉瘦，弹棋。\n赢得尊前酒一卮。\n冰雪拂胭脂。\n绛蜡香融落日西。\n唱彻阳关人欲去，依依。\n醉眼横波翠黛低。",
        "dynasty": "宋",
        "collection_info": null
    },
    {
        "title": "醉落魄・一斛珠 霜砧声急",
        "author": "谢逸",
        "content": "霜砧声急。\n潇潇疏雨梧桐湿。\n无言独倚阑干立。\n帘卷黄昏，一阵西风入。\n年时画阁佳宾集。\n玉人檀板当筵执。\n银瓶已断丝绳汲。\n莫话前欢，忍对屏山泣。",
        "dynasty": "宋",
        "collection_info": null
    },
    {
        "title": "鹊桥仙 蝶飞烟草",
        "author": "谢逸",
        "content": "蝶飞烟草，莺啼云树，满院垂杨阴绿。\n轻风飘散杏梢红，更吹皱、池波如縠。\n珠帘日晚，银屏人散，楼上醉横霜竹。\n一春若道不相思，缘底事、红绡褪玉。",
        "dynasty": "宋",
        "collection_info": null
    },
    {
        "title": "江神子・江城子 一江秋水碧湾湾",
        "author": "谢逸",
        "content": "一江秋水碧湾湾。\n绕青山。\n玉连环。\n帘幕低垂，人在画图间。\n闲抱琵琶寻旧曲，弹未了，意阑珊。\n飞鸿数点拂云端。\n倚阑看。\n楚天寒。\n拟倩东风，吹梦到长安。\n恰似梨花春带雨，愁满眼，泪阑干。",
        "dynasty": "宋",
        "collection_info": null
    },
    {
        "title": "江神子・江城子 杏花村馆酒旗风",
        "author": "谢逸",
        "content": "杏花村馆酒旗风。\n水溶溶。\n扬残红。\n野渡舟横，杨柳绿阴浓。\n望断江南山色远。\n人不见，草连空。\n夕阳楼外晚烟笼。\n粉香融。\n淡眉峰。\n记得年时，相见画屏中。\n只有关山今夜月，千里外，素光同。",
        "dynasty": "宋",
        "collection_info": null
    },
    {
        "title": "点绛唇 九日登高",
        "author": "谢逸",
        "content": "九日登高，倚楼人在秋空半。\n汝江如练。\n碧影涵云巘。\n醉看茱萸，定是明年健。\n清尊满。\n菊花黄浅。\n偏入陶潜眼。",
        "dynasty": "宋",
        "collection_info": null
    },
    {
        "title": "点绛唇 金气秋分",
        "author": "谢逸",
        "content": "金气秋分，风清露冷秋期半。\n凉蟾光满。\n桂子飘香远。\n素练宽衣，仙仗明飞观。\n霓裳乱。\n银桥人散。\n吹彻昭华管。",
        "dynasty": "宋",
        "collection_info": null
    },
    {
        "title": "七娘子 风剪冰花飞零乱",
        "author": "谢逸",
        "content": "风剪冰花飞零乱。\n映梅梢、素影摇清浅。\n绣幄寒轻，兰熏烟暖。\n艳歌催得金荷卷。\n游梁已觉相如倦。\n忆去年、舟渡淮南岸。\n别后销魂，冷猿寒雁。\n角声只送黄昏怨。",
        "dynasty": "宋",
        "collection_info": null
    },
    {
        "title": "卜算子 烟雨幂横塘",
        "author": "谢逸",
        "content": "烟雨幂横塘，绀色涵清浅。\n谁把并州快剪刀，剪取吴江半。\n隐几岸乌巾，细葛含风软。\n不见柴桑避俗翁，心共孤云远。",
        "dynasty": "宋",
        "collection_info": null
    },
    {
        "title": "醉桃源・阮郎归 花枝破蕾柳梢青",
        "author": "谢逸",
        "content": "花枝破蕾柳梢青。\n春寒拂面轻。\n一眉新月影三星。\n铜荷烛烬零。\n低凤扇，袅霓旌。\n珊珊环佩声。\n坐间谁识许飞琼。\n对郎仙骨清。",
        "dynasty": "宋",
        "collection_info": null
    },
    {
        "title": "醉桃源・阮郎归 风飘万点落花飞",
        "author": "谢逸",
        "content": "风飘万点落花飞。\n残红枝上稀。\n平芜叶上淡烟迷。\n那堪春鸟啼。\n风细细，日迟迟。\n轻纱叠雪衣。\n多情多病懒追随。\n玉人应恨伊。",
        "dynasty": "宋",
        "collection_info": null
    },
    {
        "title": "醉桃源・阮郎归 晨光晓色扫檐晶",
        "author": "谢逸",
        "content": "晨光晓色扫檐晶。\n寒斋蝶梦惊。\n乱飘鸳瓦细无声。\n游扬柳丝轻。\n书幌冷，竹窗明。\n柴门只独扃。\n一尊浊酒为谁倾。\n梅花相对清。",
        "dynasty": "宋",
        "collection_info": null
    },
    {
        "title": "望江南・忆江南 临川好",
        "author": "谢逸",
        "content": "临川好，柳岸转平沙。\n门外澄江丞相宅，坛前乔木列仙家。\n春到满城花。\n行乐处，舞袖卷轻纱。\n谩摘青梅尝煮酒，旋煎白雪试新茶。\n明月上檐牙。",
        "dynasty": "宋",
        "collection_info": null
    },
    {
        "title": "望江南・忆江南 临川好",
        "author": "谢逸",
        "content": "临川好，山影碧波摇。\n鱼跃冰池飞玉尺，云横石廪拂鲛绡。\n高树竹萧萧。\n寒食近，湖水绿平桥。\n繁杏梢头张锦旆，垂杨阴里系兰桡。\n游客解金貂。",
        "dynasty": "宋",
        "collection_info": null
    },
    {
        "title": "柳梢青 香肩轻拍",
        "author": "谢逸",
        "content": "香肩轻拍。\n尊前忍听，一声将息。\n昨夜浓欢，今朝别酒，明日行客。\n后回来则须来，便去也、如何去得。\n无限离情，无穷江水，无边山色。",
        "dynasty": "宋",
        "collection_info": null
    },
    {
        "title": "减字木兰花 江涵晓日",
        "author": "夏倪",
        "content": "江涵晓日。\n荡漾波光摇桨入。\n笑指浯溪。\n漫叟雄文锁翠微。\n休嗟不偶。\n归到中州何处有。\n独立风烟。\n湘水浯台总接天。",
        "dynasty": "宋",
        "collection_info": null
    },
    {
        "title": "汉宫春 黯黯离怀",
        "author": "晁冲之",
        "content": "黯黯离怀，向东门系马，南浦移舟。\n熏风乱飞燕子，时下轻鸥。\n无情渭水，问谁教、日日东流。\n常是送、行人去后，烟波一向离愁。\n回首旧游如梦，记踏青殢饮，拾翠狂游。\n无端彩云易散，覆水难收。\n风流未老，拚千金，重入扬州。\n应又是、当年载酒，依前名占青楼。",
        "dynasty": "宋",
        "collection_info": null
    },
    {
        "title": "玉蝴蝶 目断江南千里",
        "author": "晁冲之",
        "content": "目断江南千里，灞桥一望，烟水微茫。\n尽锁重门，人去暗度流光。\n雨轻轻，梨花院落，风淡淡、杨柳池塘。\n恨偏长。\n佩沈湘浦，云散高唐。\n清狂。\n重来一梦，手搓梅子，煮酒初尝。\n寂寞经春，小桥依旧燕飞忙。\n玉钩栏、凭多渐暖，金缕枕、别久犹香。\n最难忘。\n看花南陌，待月西厢。",
        "dynasty": "宋",
        "collection_info": null
    },
    {
        "title": "感皇恩 小阁倚晴空",
        "author": "晁冲之",
        "content": "小阁倚晴空，数声钟定。\n斗柄寒垂暮天净。\n向来残酒，尽被晓风吹醒。\n眼前还认得，当时景。\n旧恨与新愁，不堪重省。\n自叹多情更多病。\n绮窗犹在，敲遍阑干谁应。\n断肠明月下，梅摇影。",
        "dynasty": "宋",
        "collection_info": null
    },
    {
        "title": "感皇恩 蝴蝶满西园",
        "author": "晁冲之",
        "content": "蝴蝶满西园，啼莺无数。\n水阁桥南路。\n凝伫。\n两行烟柳，吹落一池飞絮。\n秋千斜挂起，人何处。\n把酒劝君，闲愁莫诉。\n留取笙歌住。\n休去。\n几多春色，禁得许多风雨。\n海棠花谢也，君知否。",
        "dynasty": "宋",
        "collection_info": null
    },
    {
        "title": "感皇恩 寒食不多时",
        "author": "晁冲之",
        "content": "寒食不多时，牡丹初卖。\n小院重帘燕飞碍。\n昨宵风雨，只有一分春在，今朝犹自得，阴晴快。\n熟睡起来，宿酲微带。\n不惜罗襟搵眉黛，日高梳洗，看着花阴移改。\n笑摘双杏子，连枝戴。",
        "dynasty": "宋",
        "collection_info": null
    },
    {
        "title": "临江仙 双舸亭亭横晚渚",
        "author": "晁冲之",
        "content": "双舸亭亭横晚渚，城中飞观嵯峨。\n画桥灯火照清波。\n玉钩平浸水，金锁半沈河。\n试问无情堤上柳，也应厌听离歌。\n人生无奈别离何。\n夜长嫌梦短，泪少怕愁多。",
        "dynasty": "宋",
        "collection_info": null
    },
    {
        "title": "临江仙 忆昔西池池上饮",
        "author": "晁冲之",
        "content": "忆昔西池池上饮，年年多少欢娱。\n别来不寄一行书。\n寻常相见了，犹道不如初。\n安稳锦屏今夜梦，月明好度江湖。\n相思休问定何如。\n情知春去后，管得落花无。",
        "dynasty": "宋",
        "collection_info": null
    },
    {
        "title": "临江仙 谩道追欢惟九日",
        "author": "晁冲之",
        "content": "谩道追欢惟九日，年年此恨偏浓。\n今朝吹帽与谁同。\n黄花都未拆，和泪泣西风。\n应恐登临肠更断，故交烟雨迷空。\n为君一曲送飞鸿。\n谁能推毂我，深入醉乡中。",
        "dynasty": "宋",
        "collection_info": null
    },
    {
        "title": "渔家傲 浦口潮来沙尾涨",
        "author": "晁冲之",
        "content": "浦口潮来沙尾涨。\n危樯半落帆游漾，水调不知何处唱。\n风淡荡。\n鳜鱼吹起桃花浪。\n雪尽小桥梅总放。\n层楼一任愁人上。\n万里长安回首望。\n山四向。\n澄江日色如春酿。",
        "dynasty": "宋",
        "collection_info": null
    },
    {
        "title": "传言玉女 一夜东风",
        "author": "晁冲之",
        "content": "一夜东风，吹散柳梢残雪。\n御楼烟暖，正鳌山对结。\n箫鼓向晚，凤辇初归宫阙。\n千门灯火，九街风月。\n绣阁人人，乍喜游、困又歇。\n笑匀妆面，把朱帘半揭。\n娇波向人，手拈玉梅低说。\n相逢常是，上元时节。",
        "dynasty": "宋",
        "collection_info": null
    },
    {
        "title": "如梦令 帘外新来双燕",
        "author": "晁冲之",
        "content": "帘外新来双燕。\n珠阁琼楼穿遍。\n香径得泥归，飞蹙池塘波面。\n谁见。\n谁见。\n春晚昭阳宫殿。",
        "dynasty": "宋",
        "collection_info": null
    },
    {
        "title": "如梦令 墙外辘轳金并",
        "author": "晁冲之",
        "content": "墙外辘轳金并。\n惊梦瞢腾初省。\n深院闭斜阳，燕入阴阴帘影。\n人静。\n人静。\n花落鸟啼风定。",
        "dynasty": "宋",
        "collection_info": null
    },
    {
        "title": "如梦令 门在垂杨阴里",
        "author": "晁冲之",
        "content": "门在垂杨阴里。\n楼枕曲江春水。\n一阵牡丹风，香压满园花气。\n沈醉。\n沈醉。\n不记绿窗先睡。",
        "dynasty": "宋",
        "collection_info": null
    },
    {
        "title": "上林春慢 帽落宫花",
        "author": "晁冲之",
        "content": "帽落宫花，衣惹御香，凤辇晚来初过。\n鹤降诏飞，龙擎烛戏，端门万枝灯火。\n满城车马，对明月、有谁闲坐。\n任狂游，更许傍禁街，不局金锁。\n玉楼人、暗中掷果。\n珍帘下、笑着春衫袅娜。\n素蛾绕钗，轻蝉扑鬓，垂垂柳丝梅朵。\n夜阑饮散，但赢得、翠翘双亸。\n醉归来，又重向、晓窗梳裹。",
        "dynasty": "宋",
        "collection_info": null
    },
    {
        "title": "汉宫春 潇洒江梅",
        "author": "晁冲之",
        "content": "潇洒江梅，向竹梢稀处，横两三枝。\n东君也不爱惜，雪压风欺。\n无情燕子，怕春寒、轻失佳期。\n惟是有、南来归雁，年年长见开时。\n清浅小溪如练，问玉堂何似，茅舍疏篱。\n伤心故人去后，冷落新诗。\n微云淡月，对孤芳、分付他谁。\n空自倚，清香未减，风流不在人知。",
        "dynasty": "宋",
        "collection_info": null
    },
    {
        "title": "小重山 碧水浮瓜纹簟前",
        "author": "晁冲之",
        "content": "碧水浮瓜纹簟前。\n只知闲枕手，不成眠。\n晚云如火雨晴天。\n轻云远，亭外一声蝉。\n池馆几年年。\n倚阑催小艇，采新莲。\n多情还到芰荷边。\n应相忆，折藕看丝牵。",
        "dynasty": "宋",
        "collection_info": null
    },
    {
        "title": "临江仙 本是白苹洲畔客",
        "author": "苏庠",
        "content": "本是白苹洲畔客，虎符卧镇江城。\n归来犹得趁鸥盟。\n柳丝摇晓市，杜若遍芳汀。\n莫惜飞觞仍堕帻，柳边依约莺声。\n水秋鲈熟正关情。\n只愁宣室召，未许钓船轻。",
        "dynasty": "宋",
        "collection_info": null
    },
    {
        "title": "临江仙 猎猎风蒲初暑过",
        "author": "苏庠",
        "content": "猎猎风蒲初暑过，萧然庭户秋清。\n野航渡口带烟横。\n晚山千万叠，别鹤两三声。\n秋水芙蓉聊荡桨，一樽同破愁城。\n蓼花滩上白鸥明。\n暮云连极浦，急雨暗长汀。",
        "dynasty": "宋",
        "collection_info": null
    },
    {
        "title": "如梦令 叠嶂晓埋烟雨",
        "author": "苏庠",
        "content": "叠嶂晓埋烟雨。\n忽作飞花无数。\n整整复斜斜，来伴南枝清苦。\n日暮。\n日暮。\n何许云林烟树。",
        "dynasty": "宋",
        "collection_info": null
    },
    {
        "title": "虞美人 军书未息梅仍破",
        "author": "苏庠",
        "content": "军书未息梅仍破。\n穿市溪流过。\n病来无处不关情。\n一夜鸣榔急雨、杂滩声。\n飘零无复还山梦。\n云屋春寒重。\n山连积水水连空。\n溪上青蒲短短、柳重重。",
        "dynasty": "宋",
        "collection_info": null
    },
    {
        "title": "浣溪沙 水榭风微玉枕凉",
        "author": "苏庠",
        "content": "水榭风微玉枕凉。\n牙床角簟藕花香。\n野塘烟雨罩鸳鸯。\n红蓼渡头青嶂远，绿苹波上白鸥双。\n淋浪淡墨水云乡。",
        "dynasty": "宋",
        "collection_info": null
    },
    {
        "title": "谒金门 何处所",
        "author": "苏庠",
        "content": "何处所。\n门外冷云堆浦。\n竹里江梅寒未吐。\n茅屋疏疏雨。\n谁遣愁来如许。\n小立野塘官渡。\n手种凌霄今在否。\n柳浪迷烟渚。",
        "dynasty": "宋",
        "collection_info": null
    },
    {
        "title": "谒金门 杨柳渡",
        "author": "苏庠",
        "content": "杨柳渡。\n醉着青鞋归去。\n点点沙鸥何处所。\n十里菰蒲雨。\n抖擞向来尘土。\n卧看碧山云度。\n寄语故时猿鹤侣。\n未见心先许。",
        "dynasty": "宋",
        "collection_info": null
    },
    {
        "title": "鹧鸪天 枫落河梁野水秋",
        "author": "苏庠",
        "content": "枫落河梁野水秋。\n澹烟衰草接郊丘。\n醉眠小坞黄茅店，梦倚高城赤叶楼。\n天杳杳，路悠悠。\n钿筝歌扇等闲休。\n灞桥杨柳年年恨，鸳浦芙蓉叶叶愁。",
        "dynasty": "宋",
        "collection_info": null
    },
    {
        "title": "鹧鸪天 梅妒晨妆雪妒轻",
        "author": "苏庠",
        "content": "梅妒晨妆雪妒轻。\n远山依约学眉青。\n樽前无复歌金缕，梦觉空馀月满林。\n鱼与雁，两浮沈。\n浅颦微笑总关心。\n相思恰似江南柳，一夜春风一夜深。",
        "dynasty": "宋",
        "collection_info": null
    },
    {
        "title": "鹧鸪天 秋入蒹葭小雁行",
        "author": "苏庠",
        "content": "秋入蒹葭小雁行。\n参差飞堕水云乡。\n直须银甲供春笋，且滴糟床覆羽觞。\n风压幕，月侵廊。\n江南江北夜茫茫。\n悬知上马啼鹃梦，一夜惊飞宝鸭香。",
        "dynasty": "宋",
        "collection_info": null
    },
    {
        "title": "诉衷情 杖头挑得布囊行",
        "author": "苏庠",
        "content": "杖头挑得布囊行。\n活计有谁争。\n不肯侯家五鼎，碧涧一杯羹。\n溪上月，岭头云。\n不劳耕。\n瓮中春色，枕上华胥，便是长生。",
        "dynasty": "宋",
        "collection_info": null
    },
    {
        "title": "诉衷情 倦投林樾当诛茅",
        "author": "苏庠",
        "content": "倦投林樾当诛茅。\n鸿雁响寒郊。\n溪上晚来杨柳，月露洗烟梢。\n霜后渚，水分槽。\n尚平桥。\n客床归梦，何必江南，门接云涛。",
        "dynasty": "宋",
        "collection_info": null
    },
    {
        "title": "阮郎归 西园风暖落花时",
        "author": "苏庠",
        "content": "西园风暖落花时。\n绿阴莺乱啼。\n倚阑无语惜芳菲。\n絮飞蝴蝶飞。\n缘底事，减腰围。\n遣愁愁着眉。\n波连春渚暮天垂。\n燕归人未归。",
        "dynasty": "宋",
        "collection_info": null
    },
    {
        "title": "点绛唇 冰勒轻飔",
        "author": "苏庠",
        "content": "冰勒轻飔，绿痕初涨回塘水。\n柳洲烟际。\n白鹭翘沙嘴。\n箬笠青蓑，未减貂蝉贵。\n云涛里。\n醉眠篷底。\n不属人间世。",
        "dynasty": "宋",
        "collection_info": null
    },
    {
        "title": "菩萨蛮 北风振野云平屋",
        "author": "苏庠",
        "content": "北风振野云平屋。\n寒溪淅淅流冰谷。\n落日送归鸿。\n夕岚千万重。\n荒坡垂斗柄。\n直北乡山近。\n何必苦言归。\n石亭春满枝。",
        "dynasty": "宋",
        "collection_info": null
    },
    {
        "title": "菩萨蛮 园林寂寂春归去",
        "author": "苏庠",
        "content": "园林寂寂春归去。\n蒙蒙柳下飞香絮。\n野水接云横。\n绿烟啼晓莺。\n江南鶗鴂梦。\n山色朝来重。\n小艇小湾头。\n苹花苹叶洲。",
        "dynasty": "宋",
        "collection_info": null
    },
    {
        "title": "菩萨蛮 短船谁泊蒹葭渚",
        "author": "苏庠",
        "content": "短船谁泊蒹葭渚。\n夜深远火明渔浦。\n却忆槿花篱。\n春声穿竹溪。\n云山如昨好。\n人自垂垂老。\n心事有谁知。\n月明霜满枝。",
        "dynasty": "宋",
        "collection_info": null
    },
    {
        "title": "菩萨蛮 眼中叠叠烟中树",
        "author": "苏庠",
        "content": "眼中叠叠烟中树。\n晚云点点翻荷雨。\n鸥泛渚边烟。\n绿蒲秋满川。\n未成江海去。\n聊作林塘主。\n客恨阔无津。\n风斜白氎巾。",
        "dynasty": "宋",
        "collection_info": null
    },
    {
        "title": "菩萨蛮 年时忆着花前醉",
        "author": "苏庠",
        "content": "年时忆着花前醉。\n而今花落人憔悴。\n麦浪卷晴川。\n杜鹃声可怜。\n有书无雁寄。\n初夏槐风细。\n家在落霞边。\n愁逢江月圆。",
        "dynasty": "宋",
        "collection_info": null
    },
    {
        "title": "菩萨蛮 照溪梅雪和烟堕",
        "author": "苏庠",
        "content": "照溪梅雪和烟堕。\n寒林漠漠愁烟锁。\n客恨渺无涯。\n雁来人忆家。\n远山疑带雨。\n一线云间语。\n霜月又婵娟。\n江南若个边。",
        "dynasty": "宋",
        "collection_info": null
    },
    {
        "title": "菩萨蛮 春波滟滟浮春渚",
        "author": "苏庠",
        "content": "春波滟滟浮春渚。\n绿阴一径风兼雨。\n又作去年时。\n绿深垂蔓篱。\n故山归兴动。\n江北江南梦。\n白发故相欺。\n星星如有期。",
        "dynasty": "宋",
        "collection_info": null
    },
    {
        "title": "木兰花・玉楼春 江云叠叠遮鸳浦",
        "author": "苏庠",
        "content": "江云叠叠遮鸳浦。\n江水无情留薄暮。\n归帆初张苇边风，客梦不禁篷背雨。\n渚花不解留人住。\n只作深愁无尽处。\n白沙烟树有无中，雁落沧洲何处所。",
        "dynasty": "宋",
        "collection_info": null
    },
    {
        "title": "清平乐 断崖流水",
        "author": "苏庠",
        "content": "断崖流水。\n香度青林底。\n元配骚人兰与芷。\n不数春风桃李。\n淮南丛桂小山。\n诗翁合得攀翻。\n身到十洲三岛，心游万壑千岩。",
        "dynasty": "宋",
        "collection_info": null
    },
    {
        "title": "小重山 谁向江头遣恨浓",
        "author": "祖可",
        "content": "谁向江头遣恨浓。\n碧波流不断，楚山重。\n柳烟和雨隔疏钟。\n黄昏后，罗幕更朦胧。\n桃李小园空。\n阿谁犹笑语，拾残红。\n珠帘卷尽落花风。\n人不见，春在绿芜中。",
        "dynasty": "宋",
        "collection_info": null
    },
    {
        "title": "菩萨蛮 西风簌簌低红叶",
        "author": "祖可",
        "content": "西风簌簌低红叶。\n梧桐影里银河匝。\n梦破画帘垂。\n月明乌鹊飞。\n新愁知几许。\n欲似丝千缕。\n雁已不堪闻。\n砧声何处村。",
        "dynasty": "宋",
        "collection_info": null
    },
    {
        "title": "菩萨蛮 谁能画取沙边雨",
        "author": "祖可",
        "content": "谁能画取沙边雨。\n和烟澹扫蒹葭渚。\n别岸却斜晖。\n采莲人未归。\n鸳鸯如解语。\n对浴红衣去。\n去了更回头。\n教侬特地愁。",
        "dynasty": "宋",
        "collection_info": null
    },
    {
        "title": "失调名 扇开仙掌",
        "author": "蔡",
        "content": "扇开仙掌。",
        "dynasty": "宋",
        "collection_info": null
    },
    {
        "title": "声声慢 长天霞散",
        "author": "张阁",
        "content": "长天霞散，远浦潮平，危阑注目江皋。\n长记年年荣遇，同是今朝。\n金銮两回命相，对清光、频许挥毫。\n雍容久，正茶杯初赐，香袖时飘。\n归去玉堂深夜，泥封罢，金莲一寸才烧。\n帝语丁宁，曾被华衮亲褒。\n如今谩劳梦想，叹尘踪、杳隔仙鳌。\n无聊意，强当歌对酒怎消。",
        "dynasty": "宋",
        "collection_info": null
    },
    {
        "title": "水调歌头 九金增宋重",
        "author": "毛滂",
        "content": "九金增宋重，八玉变秦馀。\n千年清浸，洗净河洛出图书。\n一段升平光景，不但五星循轨，万点共连珠。\n垂衣本神圣，补衮妙工夫。\n朝元去，锵环佩，冷云衢。\n芝房雅奏，仪凤矫首听笙竽。\n天近黄麾仗晓，春早红鸾扇暖，迟日上金铺。\n万岁南山色，不老对唐虞。",
        "dynasty": "宋",
        "collection_info": null
    },
    {
        "title": "绛都春 馀寒尚峭",
        "author": "毛滂",
        "content": "馀寒尚峭。\n早凤沼冻开，芝田春到。\n茂对诞期，天与公春向廊庙。\n元工开物争春妙。\n付与秾华多少。\n召还和气，拂开霁色，未妨谈笑。\n缥缈。\n五云乱处，种雕菰向熟，碧桃犹小。\n雨露在门，光采充闾乌亦好。\n宝熏郁雾城南道。\n天自锡公难老。\n看公身任安危，二十四考。",
        "dynasty": "宋",
        "collection_info": null
    },
    {
        "title": "清平乐 九重寒少",
        "author": "毛滂",
        "content": "九重寒少。\n烟暖丰瑶草。\n金井碧梧雏凤矫。\n南极人来最老。\n衣冠远换裘毡。\n德随和气蝉连。\n万里同开寿域，一年三秀芝田。",
        "dynasty": "宋",
        "collection_info": null
    },
    {
        "title": "清平乐 重芳叠秀",
        "author": "毛滂",
        "content": "重芳叠秀。\n风约仙云皱。\n椿不争年松与寿。\n共出皇家忠孝。\n仁深枯冷皆蒙。\n托根不倚东风。\n日照恩光万里，暖生塞草丛中。",
        "dynasty": "宋",
        "collection_info": null
    },
    {
        "title": "清平乐 镂烟翦雾",
        "author": "毛滂",
        "content": "镂烟翦雾。\n𩉾鞢无层数。\n苜蓿青深烦雪兔。\n引到祥华开处。\n仙人手翳朝阳。\n清都绛阙相将。\n来覆东封翠辇，好遮化日舒长。",
        "dynasty": "宋",
        "collection_info": null
    },
    {
        "title": "清平乐 九茎为寿",
        "author": "毛滂",
        "content": "九茎为寿。\n千叶前无有。\n叶叶年年看不朽。\n天与君主意厚。\n君恩雨露无边。\n玉筵暖接非烟。\n马向华山烽冷，人安草亦千年。",
        "dynasty": "宋",
        "collection_info": null
    },
    {
        "title": "清平乐 绛河千岁",
        "author": "毛滂",
        "content": "绛河千岁。\n一照升平事。\n万里青铜开碧霁。\n俯见南山晚翠。\n绀寒不翅湘酃。\n清于练静江澄。\n流向万年觞里，玉波可但如渑。",
        "dynasty": "宋",
        "collection_info": null
    },
    {
        "title": "清平乐 银河秋浪",
        "author": "毛滂",
        "content": "银河秋浪。\n遥出昆仑上。\n忽变澄澜添碧涨。\n可道升平无象。\n黄云浊雾初开。\n荣光休气徘徊。\n试觅当时五老，金泥玉检将来。",
        "dynasty": "宋",
        "collection_info": null
    },
    {
        "title": "清平乐 天连翠潋",
        "author": "毛滂",
        "content": "天连翠潋。\n九折玻璃软。\n回抱金堤清宛转。\n疑共蓬莱清浅。\n吾君欲济如何。\n唐虞风顺无多。\n自有松舟桧楫，一帆三代同波。",
        "dynasty": "宋",
        "collection_info": null
    },
    {
        "title": "清平乐 娟娟月满",
        "author": "毛滂",
        "content": "娟娟月满。\n冉冉梅花暖。\n春意初长寒力浅。\n渐拟芳菲满眼。\n当时吉梦重重。\n间生天子三公。\n付与人间桃李，年年管领春风。",
        "dynasty": "宋",
        "collection_info": null
    },
    {
        "title": "清平乐 瀛洲春酒",
        "author": "毛滂",
        "content": "瀛洲春酒。\n满酌公眉寿。\n日照沙堤春傍柳。\n恩暖朝天衮绣。\n东君着意丁宁。\n芳酸先许梅英。\n要就生平滋味，待公来进君羹。",
        "dynasty": "宋",
        "collection_info": null
    },
    {
        "title": "清平乐 雪馀寒退",
        "author": "毛滂",
        "content": "雪馀寒退。\n唯有青松在。\n春不加荣寒不悴。\n用舍如公都耐。\n流肪磊硌龟蛇。\n会留红日西斜。\n欲助我公寿骨，蟠桃等见开花。",
        "dynasty": "宋",
        "collection_info": null
    },
    {
        "title": "清平乐 流光电急",
        "author": "毛滂",
        "content": "流光电急。\n又过书云日。\n旧是天津花下客。\n老对山青水碧。\n而今转惜年华。\n迟阳为缓西斜。\n试问东君音信，晓寒犹压梅花。",
        "dynasty": "宋",
        "collection_info": null
    },
    {
        "title": "清平乐 云峰秀叠",
        "author": "毛滂",
        "content": "云峰秀叠。\n露冷琉璃叶。\n北畔娑罗花弄雪。\n香度小桥淡月。\n与君踏月寻花。\n玉人双捧流霞。\n吸尽杯中花月，仙风相送还家。",
        "dynasty": "宋",
        "collection_info": null
    },
    {
        "title": "清平乐 东风桂影",
        "author": "毛滂",
        "content": "东风桂影。\n低拂姮娥镜。\n镜里妆寒酥粉莹。\n越恁十分端正。\n素光行处随人。\n柳边照见青春。\n一片笙箫何处，花阴定有遗簪。",
        "dynasty": "宋",
        "collection_info": null
    },
    {
        "title": "清平乐 曲房青琐",
        "author": "毛滂",
        "content": "曲房青琐。\n浅笑樱桃破。\n睡起三竿红日过。\n冷了沈香残火。\n东风偏管伊家。\n剩教那与秾华。\n谁送一怀春思，玉台燕拂菱花。",
        "dynasty": "宋",
        "collection_info": null
    },
    {
        "title": "清平乐 杏花时候",
        "author": "毛滂",
        "content": "杏花时候。\n庭下双梅瘦。\n天上流霞凝碧袖。\n起舞与君为寿。\n两桥风月同来。\n东堂且没尘埃。\n烟艇何时重理，更凭风月相催。",
        "dynasty": "宋",
        "collection_info": null
    },
    {
        "title": "清平乐 兰堂灯灺",
        "author": "毛滂",
        "content": "兰堂灯灺。\n春入流苏夜。\n衣褪轻红闻水麝。\n云重宝钗未卸。\n知君不奈情何。\n时时慢转横波。\n一饷花柔柳困，枕前特地春多。",
        "dynasty": "宋",
        "collection_info": null
    },
    {
        "title": "清平乐 风摇灺烬",
        "author": "毛滂",
        "content": "风摇灺烬。\n吹下桃花影。\n醉倒碧铺眠碎锦。\n谁伴香迷酒凝。\n少年不解孤春。\n年来减尽春心。\n犹下绣帘遮定，不教风雨侵凌。",
        "dynasty": "宋",
        "collection_info": null
    },
    {
        "title": "清平乐 桃夭杏好",
        "author": "毛滂",
        "content": "桃夭杏好。\n似个人人好。\n淡抹胭脂眉不扫。\n笑里知春占了。\n此情没个人知。\n灯前仔细看伊。\n恰似云屏半醉，不言不语多时。",
        "dynasty": "宋",
        "collection_info": null
    },
    {
        "title": "清平乐 杯深莫厌",
        "author": "毛滂",
        "content": "杯深莫厌。\n强看桃花面。\n记约阳和初一线。\n便恁芳菲满眼。\n明年春色重来。\n东堂花为谁开。\n我在芦花深处，钓矶雨绿莓苔。",
        "dynasty": "宋",
        "collection_info": null
    },
    {
        "title": "清平乐 锦屏夜夜",
        "author": "毛滂",
        "content": "锦屏夜夜。\n绣被熏兰麝。\n帐卷芙蓉长不下。\n垂尽银台蜡灺。\n脸痕微着流霞。\n瞢腾越恁秾华。\n破睡半残妆粉，月随雪到梅花。",
        "dynasty": "宋",
        "collection_info": null
    },
    {
        "title": "浣溪沙 碧雾朦胧郁宝熏",
        "author": "毛滂",
        "content": "碧雾朦胧郁宝熏。\n和风容曳舞帘旌。\n花间千骑两朱轮。\n金马天材文作锦，玉堂仙骨气如冰。\n湖山何似使君清。",
        "dynasty": "宋",
        "collection_info": null
    },
    {
        "title": "浣溪沙 曾向瑶台月下逢",
        "author": "毛滂",
        "content": "曾向瑶台月下逢。\n为谁回首矮墙东。\n春风吹酒退腮红。\n庾岭殷勤通远信，梅家潇洒有仙风。\n晚香都在玉杯中。",
        "dynasty": "宋",
        "collection_info": null
    },
    {
        "title": "浣溪沙 谢女清吟压郢楼",
        "author": "毛滂",
        "content": "谢女清吟压郢楼。\n楼前风转柳花球。\n学成舞态却多羞。\n半落琼瑶天又惜，稍侵桃李蝶应愁。\n酒家先当翠云裘。",
        "dynasty": "宋",
        "collection_info": null
    },
    {
        "title": "浣溪沙 小圃韶光不待邀",
        "author": "毛滂",
        "content": "小圃韶光不待邀。\n早通消耗与含桃。\n晚来芳意半寒梢。\n含笑不言春淡淡，试妆未遍雨萧萧。\n东家小女可怜娇。",
        "dynasty": "宋",
        "collection_info": null
    },
    {
        "title": "浣溪沙 日照遮檐绣凤凰",
        "author": "毛滂",
        "content": "日照遮檐绣凤凰。\n博山金暖一帘香。\n尊前光景为君长。\n不信腊寒雕鬓影，渐匀春意上妆光。\n梅花长共占年芳。",
        "dynasty": "宋",
        "collection_info": null
    },
    {
        "title": "浣溪沙 花市东风卷笑声",
        "author": "毛滂",
        "content": "花市东风卷笑声。\n柳溪人影乱于云。\n梅花何处暗香闻。\n露湿翠云裘上月，烛摇红锦帐前春。\n瑶台有路渐无尘。",
        "dynasty": "宋",
        "collection_info": null
    },
    {
        "title": "浣溪沙 月样婵娟雪样清",
        "author": "毛滂",
        "content": "月样婵娟雪样清。\n索强先占百花春。\n于中烛底好精神。\n多恨肌肤元自瘦，半残妆粉不忺匀。\n十分全似那人人。",
        "dynasty": "宋",
        "collection_info": null
    },
    {
        "title": "浣溪沙 水北烟寒雪似梅",
        "author": "毛滂",
        "content": "水北烟寒雪似梅。\n水南梅闹雪千堆。\n月明南北两瑶台。\n云近恰如天上坐，魂清疑向斗边来。\n梅花多处载春回。",
        "dynasty": "宋",
        "collection_info": null
    },
    {
        "title": "浣溪沙 小雨初收蝶做团",
        "author": "毛滂",
        "content": "小雨初收蝶做团。\n和风轻拂燕泥干。\n秋千院落落花寒。\n莫对清尊追往事，更催新火续馀欢。\n一春心绪倚阑干。",
        "dynasty": "宋",
        "collection_info": null
    },
    {
        "title": "浣溪沙 魏紫姚黄欲占春",
        "author": "毛滂",
        "content": "魏紫姚黄欲占春。\n不教桃杏见清明。\n残红吹尽恰才晴。\n芳草池塘新涨绿，官桥杨柳半拖青。\n秋千院落管弦声。",
        "dynasty": "宋",
        "collection_info": null
    },
    {
        "title": "浣溪沙 晚色寒清如四檐",
        "author": "毛滂",
        "content": "晚色寒清如四檐。\n梧桐冷碧到疏帘。\n小花未了烛花偏。\n瑶瓮孛堆春这里，锦屏屈曲梦谁边。\n熏笼香暖索衣添。",
        "dynasty": "宋",
        "collection_info": null
    },
    {
        "title": "浣溪沙 碧浸澄沙上下天",
        "author": "毛滂",
        "content": "碧浸澄沙上下天。\n曲堤疏柳短长烟。\n月明不待十分圆。\n凿落未空牙板闹，阑干久凭夹衣寒。\n婵娟薄幸冷相看。",
        "dynasty": "宋",
        "collection_info": null
    },
    {
        "title": "浣溪沙 碧户珠窗小洞房",
        "author": "毛滂",
        "content": "碧户珠窗小洞房。\n玉醅新压嫩鹅黄。\n半青橙子可怜香。\n风露满帘清似水，笙箫一片醉为乡。\n芙蓉绣冷夜初长。",
        "dynasty": "宋",
        "collection_info": null
    },
    {
        "title": "浣溪沙 松菊秋来好在无",
        "author": "毛滂",
        "content": "松菊秋来好在无。\n寄声猿鹤莫情疏。\n渊明不老久踟蹰。\n打鼓枫林谁作社，枕溪茅屋忆吾庐。\n去年醉倒倩人扶。",
        "dynasty": "宋",
        "collection_info": null
    },
    {
        "title": "浣溪沙 本是青门学灌园",
        "author": "毛滂",
        "content": "本是青门学灌园。\n生涯浑在乱山前。\n一犁春雨种瓜田。\n别后倩云遮鹤帐，来时和月寄渔船。\n旁人莫做长官看。",
        "dynasty": "宋",
        "collection_info": null
    },
    {
        "title": "浣溪沙 晚色轻凉入画船",
        "author": "毛滂",
        "content": "晚色轻凉入画船。\n云峰飞尽玉为天。\n疏飙自为月褰帘。\n细酌流霞君且住，更深风月更清妍。\n为谁凄断小桥边。",
        "dynasty": "宋",
        "collection_info": null
    },
    {
        "title": "浣溪沙 锦里无端无素书",
        "author": "毛滂",
        "content": "锦里无端无素书。\n长安秋晚忆家无。\n故人来此尚踟蹰。\n旧事殷勤休忘了，老来凄断恶消除。\n小楼雪夜记当初。",
        "dynasty": "宋",
        "collection_info": null
    },
    {
        "title": "浣溪沙 记得山翁往少年",
        "author": "毛滂",
        "content": "记得山翁往少年。\n青楼一笑万金钱。\n宝鞍逐月玉鞭寒。\n老对冻醪留客话，醉爬短发枕书眠。\n伴人松雨隔疏帘。",
        "dynasty": "宋",
        "collection_info": null
    },
    {
        "title": "浣溪沙 烟柳风蒲冉冉斜",
        "author": "毛滂",
        "content": "烟柳风蒲冉冉斜。\n小窗不用着帘遮。\n载将山影转湾沙。\n略彴断时分岸色，蜻蜓立处过汀花。\n此情此水共天涯。",
        "dynasty": "宋",
        "collection_info": null
    },
    {
        "title": "浣溪沙 蕙炷犹熏百和秾",
        "author": "毛滂",
        "content": "蕙炷犹熏百和秾。\n兰膏正烂五枝红。\n风流云散太匆匆。\n仙草已添君胜爽，醉乡肯为我从容。\n剩风残月小庭空。",
        "dynasty": "宋",
        "collection_info": null
    },
    {
        "title": "浣溪沙 银字笙箫小小童",
        "author": "毛滂",
        "content": "银字笙箫小小童。\n梁洲吹过柳桥风。\n阿谁劝我玉杯空。\n小醉径须眠锦瑟，夜归不用照纱笼。\n画船帘卷月明中。",
        "dynasty": "宋",
        "collection_info": null
    },
    {
        "title": "浣溪沙 滟滟金波暖做春",
        "author": "毛滂",
        "content": "滟滟金波暖做春。\n疏疏烟柳瘦于人。\n柳边半醉不胜情。\n未解画船留待月，缓歌金缕细留云。\n将云带月入东门。",
        "dynasty": "宋",
        "collection_info": null
    },
    {
        "title": "浣溪沙 蜡烛花中月满窗",
        "author": "毛滂",
        "content": "蜡烛花中月满窗。\n楚梅初试寿阳妆。\n麒麟为脯玉为浆。\n花影烛光相动荡，抱持春色入金觞。\n鸭炉从冷醉魂香。",
        "dynasty": "宋",
        "collection_info": null
    },
    {
        "title": "天香 进止详华",
        "author": "毛滂",
        "content": "进止详华，文章尔雅，金銮恩异群彦。\n尘断银台，天低鳌禁，最是玉皇香案。\n燕公视草，星斗动、昭回云汉。\n对罢宵分，又是金莲，烛引归院。\n年来偃藩江畔。\n赖湖山、慰公心眼。\n碧瓦千家，少借裤襦馀暖。\n黄气珠庭渐满。\n望红日、长安殊不远。\n缓辔端门，青春未晚。",
        "dynasty": "宋",
        "collection_info": null
    },
    {
        "title": "小重山 碧瓦朱甍紫翠深",
        "author": "毛滂",
        "content": "碧瓦朱甍紫翠深。\n玻璃屏障里，锦为城。\n子胥英爽海涛横。\n玉堂人，于此劝春耕。\n五月政当成。\n岩廊将去路，肯留行。\n江山雄胜为公倾。\n公惜醉，风月若为情。",
        "dynasty": "宋",
        "collection_info": null
    },
    {
        "title": "小重山 谁劝东风腊里来",
        "author": "毛滂",
        "content": "谁劝东风腊里来。\n不知天待雪，恼江梅。\n东郊寒色尚徘徊。\n双彩燕，飞傍鬓云堆。\n玉冷晓妆台。\n宜春金缕字，拂香腮。\n红罗先绣踏青鞋。\n春犹浅，花信更须催。",
        "dynasty": "宋",
        "collection_info": null
    },
    {
        "title": "小重山 门外东风糁玉尘",
        "author": "毛滂",
        "content": "门外东风糁玉尘。\n曲房花气蔼，博山春。\n小槽珠滴桂椒芬。\n梅蕊绽，谁共醉中闻。\n睡起静无人。\n曲屏横远翠，锦为邻。\n十年旧事梦如新。\n红蕤枕，犹暖楚峰云。",
        "dynasty": "宋",
        "collection_info": null
    },
    {
        "title": "小重山 鹤舞青青雪里松",
        "author": "毛滂",
        "content": "鹤舞青青雪里松。\n冰开龟在藻，绿蒙茸。\n一成不记蕊珠宫。\n蟠桃熟，应待几东风。\n玉酒紫金锺。\n非烟罗幕暖，宝熏秾。\n赠君春色腊寒中。\n君留取，长伴脸边红。",
        "dynasty": "宋",
        "collection_info": null
    },
    {
        "title": "满庭芳 烁石炎曦",
        "author": "毛滂",
        "content": "烁石炎曦，过云急雨，院落槐午阴清。\n藕花开遍，绿细一池萍。\n槽下真珠溜溜，龙团破、河朔馀酲。\n阑干外，梧桐叶底，金井辘轳声。\n盈盈。\n开雾帐，珊瑚连枕，云母围屏。\n对肌肤冰雪，自有凉生。\n翠袖风回画扇，拂香篆、虬尾斜横。\n北窗晚，娟娟静色，竹影上帘旌。",
        "dynasty": "宋",
        "collection_info": null
    },
    {
        "title": "满庭芳 马络青丝",
        "author": "毛滂",
        "content": "马络青丝，障开红锦，小晴初断香尘。\n芳醪满载，持烛有佳人。\n飞盖西园午夜，花梢冷、云月胧明。\n折还惜，留花伴月，占定可怜春。\n佳人。\n争插帽，已残芳树，犹缀馀英。\n任红辞香散，蝶恨蜂嗔。\n醉也和春戴去，深院落、初馥炉熏。\n玉台畔，未教卸了，留映晚妆新。",
        "dynasty": "宋",
        "collection_info": null
    },
    {
        "title": "摊声浣溪沙・浣溪沙 日照门前千万峰",
        "author": "毛滂",
        "content": "日照门前千万峰。\n晴飙先扫冻云空。\n谁作素涛翻玉手，小团龙。\n定国精明过少壮，次公烦碎本雍容。\n听讼阴中苔自绿，舞衣红。",
        "dynasty": "宋",
        "collection_info": null
    },
    {
        "title": "摊声浣溪沙・浣溪沙 日转堂阴一线添",
        "author": "毛滂",
        "content": "日转堂阴一线添。\n使君和气作春妍。\n祗有北山轻带雪，见丰年。\n残月夜来收不尽，行云早起更留连。\n急翦垂杨迎秀色，到窗前。",
        "dynasty": "宋",
        "collection_info": null
    },
    {
        "title": "摊声浣溪沙・浣溪沙 雨色流香绕坐中",
        "author": "毛滂",
        "content": "雨色流香绕坐中。\n映阶疏竹一丛丛。\n不奈晚来萧瑟意，子猷风。\n潋滟满倾金凿落，淋漓从湿绣芙蓉。\n吸尽百川天上去，看长虹。",
        "dynasty": "宋",
        "collection_info": null
    },
    {
        "title": "踏莎行 天质婵娟",
        "author": "毛滂",
        "content": "天质婵娟，妆光荡漾。\n御酥做出花模样。\n夭桃繁杏本妖妍，文鸳彩凤能偎傍。\n艾绿浓香，鹅黄新酿。\n缘云清切歌声上。\n夜寒不近绣芙蓉，醉中祗觉春相向。",
        "dynasty": "宋",
        "collection_info": null
    },
    {
        "title": "踏莎行 映竹幽妍",
        "author": "毛滂",
        "content": "映竹幽妍，临池娟靓。\n芳苞先暖香初娠。\n南枝微弄雪精神，东君早寄春音信。\n奔月仙标，乘烟远韵。\n玉台粉点和酥凝。\n从来清瘦可禁寒，为谁早把霞衣褪。",
        "dynasty": "宋",
        "collection_info": null
    },
    {
        "title": "踏莎行 粟玉玲珑",
        "author": "毛滂",
        "content": "粟玉玲珑，雍酥浮动。\n芳跗染得胭脂重。\n风前兰麝作香寒，枝头烟雪和春冻。\n蜂翅初开，蜜房香弄。\n佳人寒睡愁和梦。\n鹅黄衫子茜罗裙，风流不与江梅共。",
        "dynasty": "宋",
        "collection_info": null
    },
    {
        "title": "踏莎行 景泮冰檐",
        "author": "毛滂",
        "content": "景泮冰檐，情回瑶草。\n副能守得春来到。\n管曾独自索春怜，而今觑着东风笑。\n粉凝酥寒，云房睡觉。\n胭脂也不添些小。\n天真要与此花争，是伊占得春多少。",
        "dynasty": "宋",
        "collection_info": null
    },
    {
        "title": "踏莎行 拨雪寻春",
        "author": "毛滂",
        "content": "拨雪寻春，烧灯续昼。\n暗香院落梅开后。\n无端夜色欲遮春，天教月上官桥柳。\n花市无尘，朱门如绣。\n娇云瑞雾笼星斗。\n沈香火冷小妆残，半衾轻梦浓如酒。",
        "dynasty": "宋",
        "collection_info": null
    },
    {
        "title": "踏莎行 阶影红迟",
        "author": "毛滂",
        "content": "阶影红迟，柳苞黄遍。\n纤云弄日阴晴半。\n重帘不卷篆香横，小花初破春丛浅。\n凤绣犹重，鸭炉长暖。\n屏山翠入江南远。\n醉轻梦短枕闲敧，绿窗窈窕风光转。",
        "dynasty": "宋",
        "collection_info": null
    },
    {
        "title": "踏莎行 芳气霏微",
        "author": "毛滂",
        "content": "芳气霏微，薄衣料峭。\n何人正倚桃花笑。\n流红不出武陵溪，这回空与春风到。\n尊俎全稀，风情终较。\n安仁老也谁知道。\n碧云无信失秦楼，旧时明月犹相照。",
        "dynasty": "宋",
        "collection_info": null
    },
    {
        "title": "踏莎行 碧树阴圆",
        "author": "毛滂",
        "content": "碧树阴圆，绿阶露满。\n金波潋滟堆瑶盏。\n行云会事不飞来，长空一片琉璃浅。\n玉燕钗寒，藕丝袖冷。\n只应未倚阑干遍。\n随人全不似婵娟，桂花影里年年见。",
        "dynasty": "宋",
        "collection_info": null
    },
    {
        "title": "玉楼春 西风吹冷沈香篆",
        "author": "毛滂",
        "content": "西风吹冷沈香篆。\n门掩小晴红叶院。\n卧看黄菊送重阳，露重烟寒花未遍。\n衰翁病怯琉璃簟。\n日日愁侵霜鬓短。\n一杯菊叶小云团，满眼萧萧松竹晚。",
        "dynasty": "宋",
        "collection_info": null
    },
    {
        "title": "玉楼春 泥银四壁盘蜗篆",
        "author": "毛滂",
        "content": "泥银四壁盘蜗篆。\n明月一庭秋满院。\n不知陶菊总开无，但见杜苔新雨遍。\n去年醉倒云为簟。\n未尽百壶惊日短。\n小云今夜伴牢愁，好在凤凰春未晚。",
        "dynasty": "宋",
        "collection_info": null
    },
    {
        "title": "玉楼春 三衢太守文章伯",
        "author": "毛滂",
        "content": "三衢太守文章伯。\n七月政成如戏剧。\n坐中咳唾落珠玑，笔下神明飞霹雳。\n才高莫恨溪山窄。\n且与燕公添秀发。\n风流前辈渐无多，好在魏公门下客。",
        "dynasty": "宋",
        "collection_info": null
    },
    {
        "title": "玉楼春 一年滴尽莲花漏",
        "author": "毛滂",
        "content": "一年滴尽莲花漏。\n碧井酴酥沈冻酒。\n晓寒料峭尚欺人，春态苗条先到柳。\n佳人重劝千长寿。\n柏叶椒花芬翠袖。\n醉乡深处少相知，祗与东君偏故旧。",
        "dynasty": "宋",
        "collection_info": null
    },
    {
        "title": "玉楼春 蕊珠宫里三千女",
        "author": "毛滂",
        "content": "蕊珠宫里三千女。\n滴粉为春尘不住。\n月华冷处欲迎人，七里香风生满路。\n一枝谁寄长安去。\n想得韶光能几许。\n醉翁满眼玉玲珑，直到烟空云尽处。",
        "dynasty": "宋",
        "collection_info": null
    },
    {
        "title": "玉楼春 小园半夜东风转",
        "author": "毛滂",
        "content": "小园半夜东风转。\n吹皱冰池云母面。\n晓披阊阖见朝阳，知向碧阶添几线。\n小烟弄柳晴先暖。\n残雪禁梅香尚浅。\n殷勤洗拂旧东君，多少韶华聊借看。",
        "dynasty": "宋",
        "collection_info": null
    },
    {
        "title": "玉楼春 长安回首空云雾",
        "author": "毛滂",
        "content": "长安回首空云雾。\n春梦觉来无觅处。\n冷烟寒雨又黄昏，数尽一堤杨柳树。\n楚山照眼青无数。\n淮口潮生催晓渡。\n西风吹面立苍茫，欲寄此情无雁去。",
        "dynasty": "宋",
        "collection_info": null
    },
    {
        "title": "玉楼春 一春花事今宵了",
        "author": "毛滂",
        "content": "一春花事今宵了。\n点检落红都已少。\n阿谁追路问东君，祗有青青河畔草。\n尊前不信韶华老。\n酒意妆光相借好。\n檐前暮雨亦多情，未做朝云容易晓。",
        "dynasty": "宋",
        "collection_info": null
    },
    {
        "title": "南歌子 暮霰寒依树",
        "author": "毛滂",
        "content": "暮霰寒依树，娇云冷傍人。\n江南谁寄一枝春。\n何似珑璁十里、更无尘。\n雨萼胭脂淡，香须蝶子轻。\n碧山归路小桥横。\n谁见暗香今夜、月胧明。",
        "dynasty": "宋",
        "collection_info": null
    },
    {
        "title": "南歌子 庭下新生月",
        "author": "毛滂",
        "content": "庭下新生月，凭君把酒看。\n不须直待素团团。\n恰似那人眉样、秀弯环。\n冷射鸳鸯瓦，清欺翡翠帘。\n数枝烟竹小桥寒。\n渐见风吹疏影、过阑干。",
        "dynasty": "宋",
        "collection_info": null
    },
    {
        "title": "南歌子 绿暗藏城市",
        "author": "毛滂",
        "content": "绿暗藏城市，清香扑酒尊。\n淡烟疏雨冷黄昏。\n零落酴醿花片、损春痕。\n润入笙箫腻，春馀笑语温。\n更深不锁醉乡门。\n先遣歌声留住、欲归云。",
        "dynasty": "宋",
        "collection_info": null
    },
    {
        "title": "八节长欢 名满人间",
        "author": "毛滂",
        "content": "名满人间。\n记黄金殿，旧赐清闲。\n才高鹦鹉赋，风懔惠文冠。\n涛波何处试蛟鳄，到白头、犹守溪山。\n且做龚黄样度，留与人看。\n桃溪柳曲阴圆。\n离唱断、旌旗却卷春还。\n襦裤寄馀温，双石畔、唯闻吏胆长寒。\n诗翁去，谁细绕、屈曲阑干。\n从今后、南来幽梦，应随月度云端。",
        "dynasty": "宋",
        "collection_info": null
    },
    {
        "title": "八节长欢 泽国秋深",
        "author": "毛滂",
        "content": "泽国秋深。\n绣楹天近，坐久魂清。\n溪山绕尊酒，云雾浥衣襟。\n馀霞孤雁送愁眼，寄寒闺、一点离心。\n杜老两峰秀处，短发疏巾。\n佳人为折寒英。\n罗袖湿、真珠露冷钿金。\n幽艳为谁妍，东篱下、却教醉倒渊明。\n君但饮，莫觑他、落日芜城。\n从教夜、龙山清月，端的便解留人。",
        "dynasty": "宋",
        "collection_info": null
    },
    {
        "title": "蓦山溪 雪空毡径",
        "author": "毛滂",
        "content": "雪空毡径，扑扑怜飞絮。\n柔弱不胜春，任东风、吹来吹去。\n墙阴苑外，一片落谁家，叶依依，烟郁郁，依旧如张绪。\n那人拈得，吹向钗头住。\n不定却飞扬，满眼前、搅人情愫。\n蜂儿蝶子，教得越轻狂，隔斜阳，点芳草，断送青春暮。",
        "dynasty": "宋",
        "collection_info": null
    },
    {
        "title": "蓦山溪 东堂先晓",
        "author": "毛滂",
        "content": "东堂先晓，帘挂扶桑暖。\n画舫寄江湖，倚小楼、心随望远。\n水边竹畔，石瘦藓花寒，秀阴遮，潜玉梦，鹤下渔矶晚。\n藏花小坞，蝶径深深见。\n彩笔赋阳春，看藻思、飘飘云半。\n烟拖山翠，和月冷西窗，玻璃盏，蒲萄酒，旋落酴醿片。",
        "dynasty": "宋",
        "collection_info": null
    },
    {
        "title": "蓦山溪 婵娟不老",
        "author": "毛滂",
        "content": "婵娟不老，依旧东风面。\n华烛下珠軿，盛寒里、春光一片。\n不教暮景，也似每常来，水精宫，银色界，今夜分明见。\n碧街如水，人影花凌乱。\n谁在柳阴中，小妆寒、落梅数点。\n诗翁独倚，十二玉阑干，露蒙蒙，云冉冉，千嶂琉璃浅。",
        "dynasty": "宋",
        "collection_info": null
    },
    {
        "title": "蓦山溪 梅花初谢",
        "author": "毛滂",
        "content": "梅花初谢，雪后寒微峭。\n谁送一城春，绮罗香、风光窈窕。\n插花走马，天近宝鞭寒，金波上，玉轮边，不是红尘道。\n玻璃山畔，夜色无由到。\n深下水晶帘，拥严妆、铅华相照。\n珠楼缈缈，人月两婵娟，尊前月，月中人，相见年年好。",
        "dynasty": "宋",
        "collection_info": null
    },
    {
        "title": "临江仙 古寺长廊清夜美",
        "author": "毛滂",
        "content": "古寺长廊清夜美，风松烟桧萧然。\n石阑干外上疏帘。\n过云闲窈窕，斜月静婵娟。\n独自徘徊无个事，瑶琴试奏流泉。\n曲终谁见枕琴眠。\n香残虬尾细，灯暗玉虫偏。",
        "dynasty": "宋",
        "collection_info": null
    },
    {
        "title": "临江仙 莫恨那回容易别",
        "author": "毛滂",
        "content": "莫恨那回容易别，不妨久远情肠。\n为人留下旧风光。\n花枝长好在，馥馥十年香。\n便是旧时帘外月，却来小槛低窗。\n朦胧影里淡梳妆。\n相看如梦寐，回首乍思量。",
        "dynasty": "宋",
        "collection_info": null
    },
    {
        "title": "剔银灯 帘下风光自足",
        "author": "毛滂",
        "content": "帘下风光自足。\n春到席间屏曲。\n瑶瓮酥融，羽觞蚁闹，花映酃湖寒绿。\n汨罗愁独。\n又何似、红围翠簇。\n聚散悲欢箭速。\n不易一杯相属。\n频剔银灯，别听牙板，尚有龙膏堪续。\n罗熏绣馥。\n锦瑟畔、低迷醉玉。",
        "dynasty": "宋",
        "collection_info": null
    },
    {
        "title": "水调歌头 金马空故事",
        "author": "毛滂",
        "content": "金马空故事，方朔漫多端。\n三千牍在，玉殿何日赐清闲。\n难恋长安锺漏，谁借青云咳唾，拂袖且东还。\n笑杀长缨使，复转出秦关。\n吾道在，虽不遇，面何惭。\n雒阳年少，高轮难与绛侯谈。\n富贵暂饶先手，晞尽草头秋露，掩鼻出东山。\n且饱鲸鱼脍，风月过江南。",
        "dynasty": "宋",
        "collection_info": null
    },
    {
        "title": "水调歌头 谢安涵雅量",
        "author": "毛滂",
        "content": "谢安涵雅量，叔夜赋刚肠。\n清宵假寐，应笑长孺卧淮阳。\n尽彻东平屏障，不废南楼谈咏，宴寝自凝香。\n庭下一杯土，须避赤帷裳。\n双石健，含古色，照新堂。\n百年乔木阴下，僵立两蛟苍。\n目送千山爽气，帘卷一城风月，杖屦合彷徉。\n他日峨眉秀，相望隔明光。",
        "dynasty": "宋",
        "collection_info": null
    },
    {
        "title": "浣溪沙 竹送秋声入小窗",
        "author": "毛滂",
        "content": "竹送秋声入小窗。\n香迷夜色暗牙床。\n小屏风掩烛花长。\n雁过故人无信息，酒醒残梦寄凄凉。\n画桥露月冷鸳鸯。",
        "dynasty": "宋",
        "collection_info": null
    },
    {
        "title": "武陵春 维岳分公英特气",
        "author": "毛滂",
        "content": "维岳分公英特气，万丈拂长虹。\n丙魏萧曹总下风。\n千载友夔龙。\n宝熏袅翠昏帘绣，嘉颂佩绅同。\n不用黄精扫鬓中。\n元是黑头翁。",
        "dynasty": "宋",
        "collection_info": null
    },
    {
        "title": "武陵春 迎得春来闻好语",
        "author": "毛滂",
        "content": "迎得春来闻好语，贺燕立帘钩。\n转蕙风光柳弄柔。\n喜气与春游。\n万钱珍鼎期公饭，天自寿留侯。\n文物升平速置邮。\n江左属风流。",
        "dynasty": "宋",
        "collection_info": null
    },
    {
        "title": "武陵春 银浦流云初度月",
        "author": "毛滂",
        "content": "银浦流云初度月，空碧挂团团。\n照夜珠胎贝阙寒。\n光彩满长安。\n春风为拂新沙路，珂马款天关。\n篆印金窠红屈盘。\n嵬ㄝ押千官。",
        "dynasty": "宋",
        "collection_info": null
    },
    {
        "title": "玉楼春 今朝何以为公寿",
        "author": "毛滂",
        "content": "今朝何以为公寿。\n极贵长年公素有。\n庭阶不乏长芝兰，少翁又是廷臣右。\n三能粲粲依魁秀。\n八柱魏魏蟠地厚。\n皇家卜册万斯年，年光长转洪钧手。",
        "dynasty": "宋",
        "collection_info": null
    },
    {
        "title": "玉楼春 我公两器兼文武",
        "author": "毛滂",
        "content": "我公两器兼文武。\n谈笑岩廊无治古。\n红颜绿发已官高，赤舄绣裳今仲父。\n我欲形容无妙语。\n颂穆清风须吉甫。\n望公聊比泰山云，岁岁年年天下雨。",
        "dynasty": "宋",
        "collection_info": null
    },
    {
        "title": "玉楼春 压玉为浆麟作朒",
        "author": "毛滂",
        "content": "压玉为浆麟作朒。\n珠树琼葩长不谢。\n翠帘绣暖燕归来，宝鸭花香蜂上下。\n沙堤佩马催公驾。\n月白风清天不夜。\n重来赫赫照岩廊，不动堂堂凝太华。",
        "dynasty": "宋",
        "collection_info": null
    },
    {
        "title": "秦楼月・忆秦娥 蔷薇折",
        "author": "毛滂",
        "content": "蔷薇折。\n一怀秀影花和月。\n花和月。\n着人浓似，粉香酥色。\n绿阴垂幕帘波叠。\n微风过竹凉吹发。\n凉吹发。\n无人分付，这些时节。",
        "dynasty": "宋",
        "collection_info": null
    },
    {
        "title": "遍地花 白玉阑边自凝伫",
        "author": "毛滂",
        "content": "白玉阑边自凝伫。\n满枝头、彩云雕雾。\n甚芳菲、绣得成团，砌合出、韶华好处。\n暖风前、一笑盈盈，吐檀心、向谁分付。\n莫与他、西子精神，不枉了、东君雨露。",
        "dynasty": "宋",
        "collection_info": null
    },
    {
        "title": "夜游宫 长记劳君送远",
        "author": "毛滂",
        "content": "长记劳君送远。\n柳烟重、桃花波暖。\n花外溪城望不见。\n古槐边，故人稀，秋鬓晚。\n我有凌霄伴。\n在何处、山寒云乱。\n何不随君弄清浅。\n见伊时，话阳春，山数点。",
        "dynasty": "宋",
        "collection_info": null
    },
    {
        "title": "诉衷情 花阴柳影映帘栊",
        "author": "毛滂",
        "content": "花阴柳影映帘栊。\n罗幕绣重重。\n行云自随语燕，回雪趁惊鸿。\n银字歇，玉杯空。\n蕙烟中。\n桃花髻暖，杏叶眉弯，一片春风。",
        "dynasty": "宋",
        "collection_info": null
    },
    {
        "title": "诉衷情 短疏萦缘象床低",
        "author": "毛滂",
        "content": "短疏萦缘象床低。\n玉鸭度香迟。\n微云淡着河汉，凉过碧梧枝。\n秋韵起，月阴移。\n下帘时。\n人间天上，一样风光，我与君知。",
        "dynasty": "宋",
        "collection_info": null
    },
    {
        "title": "醉花阴 檀板一声莺起速",
        "author": "毛滂",
        "content": "檀板一声莺起速。\n山影穿疏木。\n人在翠阴中，欲觅残春，春在屏风曲。\n劝君对客杯须覆。\n灯照瀛洲绿。\n西去玉堂深，魄冷魂清，独引金莲烛。",
        "dynasty": "宋",
        "collection_info": null
    },
    {
        "title": "醉花阴 金叶犹温香未歇",
        "author": "毛滂",
        "content": "金叶犹温香未歇。\n尘定歌初彻。\n暖透薄罗衣，一霎清风，人映团团月。\n持杯试听留春阕。\n此个情肠别。\n分付与莺莺，劝取东君，停待芳菲节。",
        "dynasty": "宋",
        "collection_info": null
    },
    {
        "title": "减字木兰花 暖风吹雪",
        "author": "毛滂",
        "content": "暖风吹雪。\n洗尽碧阶今夜月。\n试觅云英。\n更就蓝桥借月明。\n从教不借。\n自有使君家不夜。\n谁道由天。\n光景随人特地妍。",
        "dynasty": "宋",
        "collection_info": null
    },
    {
        "title": "减字木兰花 曾教风月",
        "author": "毛滂",
        "content": "曾教风月。\n催促花边烟棹发。\n不管花开。\n月白风清始肯来。\n既来且住。\n风月闲寻秋好处。\n收取凄清。\n暖日阑干助梦吟。",
        "dynasty": "宋",
        "collection_info": null
    },
    {
        "title": "减字木兰花 小桥秀绝",
        "author": "毛滂",
        "content": "小桥秀绝。\n露湿芙蕖花上月。\n月下人人。\n花样精神月样清。\n谁言见惯。\n到了司空情不慢。\n丞相瞋无。\n若不瞋时醉倩扶。",
        "dynasty": "宋",
        "collection_info": null
    },
    {
        "title": "上林春令・一落索 蝴蝶初翻帘绣",
        "author": "毛滂",
        "content": "蝴蝶初翻帘绣。\n万玉女、齐回舞袖。\n落花飞絮蒙蒙，长忆着、灞桥别后。\n浓香斗帐自永漏。\n任满地、月深云厚。\n夜寒不近流苏，祗怜他、后庭梅瘦。",
        "dynasty": "宋",
        "collection_info": null
    },
    {
        "title": "人娇 雪做屏风",
        "author": "毛滂",
        "content": "雪做屏风，花为行帐。\n屏帐里、见春模样。\n小晴未了，轻阴一饷。\n酒到处、恰如把春拈上。\n官柳黄轻，河堤绿涨。\n花多处、少停兰桨。\n雪边花际，平芜叠幛。\n这一段、凄凉为谁怅望。",
        "dynasty": "宋",
        "collection_info": null
    },
    {
        "title": "人娇 短棹犹停",
        "author": "毛滂",
        "content": "短棹犹停，寸心先往。\n说归期、唤做的当。\n夕阳下地，重城远样。\n风露冷、高楼误伊等望。\n今夜孤村，月明怎向。\n依还是、梦回绣幌。\n远山想像。\n秋波荡漾。\n明夜里、与伊画着眉上。",
        "dynasty": "宋",
        "collection_info": null
    },
    {
        "title": "惜分飞 山转沙回江声小",
        "author": "毛滂",
        "content": "山转沙回江声小。\n望尽冷烟衰草。\n梦断瑶台晓。\n楚云何处英英好。\n古寺黄昏人悄悄。\n帘卷寒堂月到。\n不会思量了。\n素光看尽桐阴少。",
        "dynasty": "宋",
        "collection_info": null
    },
    {
        "title": "惜分飞 泪湿阑干花着露",
        "author": "毛滂",
        "content": "泪湿阑干花着露。\n愁到眉峰碧聚。\n此恨平分取。\n更无言语。\n空相觑。\n短雨残云无意绪。\n寂寞朝朝暮暮。\n今夜山深处。\n断魂分付。\n潮回去。",
        "dynasty": "宋",
        "collection_info": null
    },
    {
        "title": "惜分飞 花影低徊帘幕卷",
        "author": "毛滂",
        "content": "花影低徊帘幕卷。\n惯了双来燕燕。\n惊散雕阑晚。\n雨昏烟重垂杨院。\n云断月斜红烛短。\n望断真个望断。\n情寄梅花点。\n趁风飞过楼南畔。",
        "dynasty": "宋",
        "collection_info": null
    },
    {
        "title": "惜分飞 恰则心头托托地",
        "author": "毛滂",
        "content": "恰则心头托托地。\n放下了日多萦系。\n别恨还容易。\n袖痕犹有年时泪。\n满满频斟乞求醉。\n且要时闲忘记。\n明日刘郎起。\n马蹄去便三千里。",
        "dynasty": "宋",
        "collection_info": null
    },
    {
        "title": "蝶恋花 闻说君家传窈窕",
        "author": "毛滂",
        "content": "闻说君家传窈窕。\n秀色天真，更夺丹青妙。\n细意端相都总好。\n春愁春媚生颦笑。\n琼玉胸前金凤小。\n那得殷勤，细托琵琶道。\n十二峰云遮醉倒。\n华灯翠帐花相照。",
        "dynasty": "宋",
        "collection_info": null
    },
    {
        "title": "蝶恋花 江接寒溪家已近",
        "author": "毛滂",
        "content": "江接寒溪家已近。\n想见秋来，松菊荒三径。\n目送吴山秋色尽。\n星星却入双蓬鬓。\n凫短鹤长真个定。\n勋业来迟，不用频看镜。\n懒出问人人不问。\n绿尊倒尽横书枕。",
        "dynasty": "宋",
        "collection_info": null
    },
    {
        "title": "蝶恋花 相见江南情不少",
        "author": "毛滂",
        "content": "相见江南情不少。\n尔许多时，怪得无消耗。\n淡日暖云句引到。\n阑干寂寞怜春小。\n宫面可忺匀画了。\n粉瘦酥寒，一段天真好。\n唤起玉儿娇睡觉。\n半山残月南枝晓。",
        "dynasty": "宋",
        "collection_info": null
    },
    {
        "title": "蝶恋花 红杏梢头寒食雨",
        "author": "毛滂",
        "content": "红杏梢头寒食雨。\n燕子泥新，不住飞来去。\n行傍柳阴闻好语。\n莺儿穿过黄金缕。\n桑落酒寒杯懒举。\n总被多情，做得无情绪。\n春过二分能几许。\n银台新火重帘暮。",
        "dynasty": "宋",
        "collection_info": null
    },
    {
        "title": "蝶恋花 三叠阑干铺碧甃",
        "author": "毛滂",
        "content": "三叠阑干铺碧甃。\n小雨新晴，才过清明后。\n初见花王披衮绣。\n娇云瑞日明春昼。\n彩女朝真天质秀。\n宝髻微偏，风卷霞衣皱。\n莫道东君情最厚。\n韶光半在东堂手。",
        "dynasty": "宋",
        "collection_info": null
    },
    {
        "title": "蝶恋花 红影斑斑吹锦片",
        "author": "毛滂",
        "content": "红影斑斑吹锦片。\n露叶烟梢，寒月娟娟满。\n更起绕庭行百遍。\n无人祗有栖莺见。\n觅个薄情心对换。\n愁绪偏长，不信春宵短。\n正是碧云音信断。\n半衾犹赖香熏暖。",
        "dynasty": "宋",
        "collection_info": null
    },
    {
        "title": "蝶恋花 城上春云低阁雨",
        "author": "毛滂",
        "content": "城上春云低阁雨。\n渐觉春随，一片花飞去。\n素颈圆吭莺燕语。\n不妨缓缓歌金缕。\n堕纪颓纲公已举。\n但见清风，萧瑟随谈绪。\n借寇假饶天不许。\n未须忙遣韶华暮。",
        "dynasty": "宋",
        "collection_info": null
    },
    {
        "title": "蝶恋花 花里传觞飞羽过",
        "author": "毛滂",
        "content": "花里传觞飞羽过。\n渐觉金槽，月缺圆龙破。\n素手转罗酥作颗。\n鹅溪雪绢云腴堕。\n七盏能醒千日卧。\n扶起瑶山，嫌怕香尘涴。\n醉色轻松留不可。\n清风停待些时过。",
        "dynasty": "宋",
        "collection_info": null
    },
    {
        "title": "蝶恋花 不雨不晴秋气味",
        "author": "毛滂",
        "content": "不雨不晴秋气味。\n酒病秋怀，不做醒松地。\n初换夹衣围翠被。\n蔷薇水润衙香腻。\n旋折秋英餐露蕊。\n金缕虬团，更试康王水。\n幽梦不来寻小睡。\n无言划尽屏山翠。",
        "dynasty": "宋",
        "collection_info": null
    },
    {
        "title": "更漏子 玉狻猊",
        "author": "毛滂",
        "content": "玉狻猊，金叶暖。\n馥馥香云不断。\n长下着，绣帘重。\n怕随花信风。\n傍蔷薇，摇露点。\n衣润得香长远。\n双枕凤，一衾鸾。\n柳烟花雾间。",
        "dynasty": "宋",
        "collection_info": null
    },
    {
        "title": "更漏子 绿窗寒",
        "author": "毛滂",
        "content": "绿窗寒，清漏短。\n帐底沈香火暖。\n残烛暗，小屏弯。\n云峰遮梦还。\n那些愁，推不去。\n分付一檐寒雨。\n檐外竹，试秋声。\n空庭鹤唤人。",
        "dynasty": "宋",
        "collection_info": null
    },
    {
        "title": "更漏子 柳藏烟",
        "author": "毛滂",
        "content": "柳藏烟，云漏日。\n寒满雕盘玉食。\n风卷旆，水摇天。\n鱼龙挟彩船。\n水边人，波面乐。\n太守与民同乐。\n春好处，总随轩。\n花中谁状元。",
        "dynasty": "宋",
        "collection_info": null
    },
    {
        "title": "西江月 花下春藏五马",
        "author": "毛滂",
        "content": "花下春藏五马，松间风落双凫。\n兵厨玉帐卷酃湖。\n人醉碧云欲暮。\n归去聊登文石，翱翔便是天衢。\n雅歌谁解继投壶。\n桃李无言满路。",
        "dynasty": "宋",
        "collection_info": null
    },
    {
        "title": "西江月 烟雨半藏杨柳",
        "author": "毛滂",
        "content": "烟雨半藏杨柳，风光初到桃花。\n玉人细细酌流霞。\n醉里将春留下。\n柳畔鸳鸯作伴，花边蝴蝶为家。\n醉翁醉里也随他。\n月在柳桥花榭。",
        "dynasty": "宋",
        "collection_info": null
    },
    {
        "title": "西江月 雨后夹衣初冷",
        "author": "毛滂",
        "content": "雨后夹衣初冷，霜前细菊浑斑。\n觚棱清月绣团环。\n万里长安秋晚。\n槽下内家玉滴，盘中江国金丸。\n春容着面作微殷。\n烛影红摇醉眼。",
        "dynasty": "宋",
        "collection_info": null
    },
    {
        "title": "西江月 席上芙蓉待暖",
        "author": "毛滂",
        "content": "席上芙蓉待暖，花间騕袅还嘶。\n劝君不醉且无归。\n归去因谁惜醉。\n汤点瓶心未老，乳堆盏面初肥。\n留连能得几多时。\n两腋清风唤起。",
        "dynasty": "宋",
        "collection_info": null
    },
    {
        "title": "青玉案 芙蕖花上蒙蒙雨",
        "author": "毛滂",
        "content": "芙蕖花上蒙蒙雨。\n又冷落、池塘暮。\n何处风来摇碧户。\n卷帘凝望，淡烟疏柳，翡翠穿花去。\n玉京人去无由驻。\n恁独坐、凭阑处。\n试问绿窗秋到否。\n可人今夜，新凉一枕，无计相分付。",
        "dynasty": "宋",
        "collection_info": null
    },
    {
        "title": "青玉案 玉婴初有排云分",
        "author": "毛滂",
        "content": "玉婴初有排云分。\n向晚色、娟娟静。\n秋入风枝清不尽。\n月和粉露，徘徊孤映，独夜扶疏影。\n子猷风调全相称。\n是彼此、无凡韵。\n玉勒前头花柳近。\n水边石上，冷依烟雨，时有幽人问。",
        "dynasty": "宋",
        "collection_info": null
    },
    {
        "title": "青玉案 玉人为我殷勤醉",
        "author": "毛滂",
        "content": "玉人为我殷勤醉。\n向醉里、添姿媚。\n偏着冠儿钗欲坠。\n桃花气暖，露浓烟重，不自禁春意。\n绿榆阴下东行水。\n渐渐近、凄凉地。\n明月侵床愁不睡。\n眉儿吃皱，为谁无语，阁住阳关泪。",
        "dynasty": "宋",
        "collection_info": null
    },
    {
        "title": "青玉案 今宵月好来同看",
        "author": "毛滂",
        "content": "今宵月好来同看。\n月未落、人还散。\n把手留连帘儿畔。\n含羞和恨转娇盼。\n恁花映春风面。\n相思不用宽金钏。\n也不用、多情似玉燕。\n问取婵娟学长远。\n不必清光夜夜见。\n但莫负、团圆愿。",
        "dynasty": "宋",
        "collection_info": null
    },
    {
        "title": "河满子 急雨初收珠点",
        "author": "毛滂",
        "content": "急雨初收珠点。\n云峰巉绝天半。\n辘轳金井卷甘冽，帘外翠阴遮遍。\n波翻水精重帘，秋在琉璃双簟。\n漏永流花缓缓。\n未放崦嵫晼晚。\n红荷绿芰暮天好，小宴水亭风馆。\n云乱香喷宝鸭，月冷钗横玉燕。",
        "dynasty": "宋",
        "collection_info": null
    },
    {
        "title": "谒金门 灯雾里",
        "author": "毛滂",
        "content": "灯雾里。\n老去昔游不记。\n月似旧时人不似。\n小楼何处是。\n归卧晚香翠被。\n玉酒着人小醉。\n欲睡先来都不睡。\n此情那恁地。",
        "dynasty": "宋",
        "collection_info": null
    },
    {
        "title": "七娘子 山屏雾帐玲珑碧",
        "author": "毛滂",
        "content": "山屏雾帐玲珑碧。\n更绮窗、临水新凉入。\n雨短烟长，柳桥萧瑟。\n这番一日凉一日。\n离多绿鬓多时白。\n这离情、不似而今惜。\n云外长安，斜晖脉脉。\n西风吹梦来无迹。",
        "dynasty": "宋",
        "collection_info": null
    },
    {
        "title": "七娘子 月光波影寒相向",
        "author": "毛滂",
        "content": "月光波影寒相向。\n借团团、与做长壕样。\n此老南楼，风流可想。\n殷勤冰彩随人上。\n欲同次道倾家酿。\n有兵厨、玉盎金波涨。\n云外归鸿，烟中飞桨。\n五湖秋兴心先往。",
        "dynasty": "宋",
        "collection_info": null
    },
    {
        "title": "雨中花・夜行船 寒浸东倾不定",
        "author": "毛滂",
        "content": "寒浸东倾不定。\n更奈橹声催紧。\n堤树胧明孤月上，暗淡移船影。\n旧事十年愁未醒。\n渐老可禁离恨。\n今夜谁知风露里，目断云空尽。",
        "dynasty": "宋",
        "collection_info": null
    },
    {
        "title": "雨中花・夜行船 池上山寒欲雾",
        "author": "毛滂",
        "content": "池上山寒欲雾。\n竹暗小窗低户。\n数点秋声侵短梦，檐下芭蕉雨。\n白酒浮蛆鸡啄黍。\n问陶令、几时归去。\n溪月岭云红蓼岸，总是思量处。",
        "dynasty": "宋",
        "collection_info": null
    },
    {
        "title": "夜行船 寒满一衾谁共",
        "author": "毛滂",
        "content": "寒满一衾谁共。\n夜沈沈、醉魂朦松。\n雨呼烟唤付凄凉，又不成、那些好梦。\n明日烟江□暝曚。\n扁舟系、一行螮蝀。\n季鹰生事水弥漫，过鲈船、再三目送。",
        "dynasty": "宋",
        "collection_info": null
    },
    {
        "title": "夜行船 弄水馀英溪畔",
        "author": "毛滂",
        "content": "弄水馀英溪畔。\n绮罗香、日迟风慢。\n桃花春浸一篙深，画桥东、柳低烟远。\n涨绿流红空满眼。\n倚兰桡、旧愁无限。\n莫把鸳鸯惊飞去，要歌时、少低檀板。",
        "dynasty": "宋",
        "collection_info": null
    },
    {
        "title": "鹊桥仙 红摧绿锉",
        "author": "毛滂",
        "content": "红摧绿锉，莺愁蝶怨，满院落花风紧。\n醉乡好梦恰瞢腾，又冷落、一成吹醒。\n柔红不耐，暗香犹好，觑着翻成不忍。\n春心减尽眼长闲，更肯被、游丝牵引。",
        "dynasty": "宋",
        "collection_info": null
    },
    {
        "title": "鹊桥仙 水精帘外",
        "author": "毛滂",
        "content": "水精帘外，沈香阑畔，新下红油画幕。\n百花何处避芳尘，便独自、将春占却。\n月华淡淡，夜寒森森，犹把红灯照着。\n醉时从醉不归家，贤守定、不教冷落。",
        "dynasty": "宋",
        "collection_info": null
    },
    {
        "title": "烛影摇红 一亩清阴",
        "author": "毛滂",
        "content": "一亩清阴，半天潇洒松窗午。\n床头秋色小屏山，碧帐垂烟缕。\n枕畔风摇绿户。\n唤人醒、不教梦去。\n可怜恰到，瘦石寒泉，冷云幽处。",
        "dynasty": "宋",
        "collection_info": null
    },
    {
        "title": "烛影摇红 老景萧条",
        "author": "毛滂",
        "content": "老景萧条，送君归去添凄断。\n赠君明月满前溪，直到西湖畔。\n门掩绿苔应遍。\n为黄花、频开醉眼。\n橘奴无恙，蝶子相迎，寒窗日短。",
        "dynasty": "宋",
        "collection_info": null
    },
    {
        "title": "烛影摇红 鬓绿飘萧",
        "author": "毛滂",
        "content": "鬓绿飘萧，漫郎已是青云晚。\n古槐阴外小阑干，不负看山眼。\n此意悠悠无限。\n有云山、知人醉懒。\n他年寻我，水边月底，一蓑烟短。",
        "dynasty": "宋",
        "collection_info": null
    },
    {
        "title": "忆秦娥 醉醉",
        "author": "毛滂",
        "content": "醉醉。\n醉击珊瑚碎。\n花花。\n先借春光与酒家。\n夜寒我醉谁扶我。\n应抱瑶琴卧。\n清清。\n揽月吟风不用人。",
        "dynasty": "宋",
        "collection_info": null
    },
    {
        "title": "忆秦娥 夜夜",
        "author": "毛滂",
        "content": "夜夜。\n夜了花朝也。\n连忙。\n指点银瓶索酒尝。\n明朝花落知多少。\n莫把残红扫。\n愁人。\n一片花飞减却春。",
        "dynasty": "宋",
        "collection_info": null
    },
    {
        "title": "武陵春 城上落梅风料峭",
        "author": "毛滂",
        "content": "城上落梅风料峭，寒馥逼清尊。\n爽兴天教属使君。\n雪意压歌云。\n插帽殷罗金缕细，燕燕早随人。\n留取笙歌直到明。\n莲漏已催春。",
        "dynasty": "宋",
        "collection_info": null
    },
    {
        "title": "武陵春 风过冰檐环佩响",
        "author": "毛滂",
        "content": "风过冰檐环佩响，宿雾在华茵。\n剩落瑶花衬月明。\n嫌怕有纤尘。\n凤口衔灯金炫转，人醉觉寒轻。\n但得清光解照人。\n不负五更春。",
        "dynasty": "宋",
        "collection_info": null
    },
    {
        "title": "武陵春 春在前村梅雪里",
        "author": "毛滂",
        "content": "春在前村梅雪里，一夜到千门。\n玉佩琼琚下冷云。\n银界见东君。\n桃花髻暖双飞燕，金字巧宜春。\n寂寞溪桥柳弄晴。\n老也探花人。",
        "dynasty": "宋",
        "collection_info": null
    },
    {
        "title": "点绛唇 高柳横斜",
        "author": "毛滂",
        "content": "高柳横斜，冷光凌乱摇疏翠。\n露荷珠缀。\n但见鸳鸯睡。\n□□□□，□□□□□。\n□□□。\n□□□□。\n□□□□□。",
        "dynasty": "宋",
        "collection_info": null
    },
    {
        "title": "点绛唇 柏叶春醅",
        "author": "毛滂",
        "content": "柏叶春醅，为君亲酌玻璃盏。\n玉箫牙管。\n人意如春暖。\n鬓绿长留，不使韶华晚。\n春无限。\n碧桃花畔。\n笑看蓬莱浅。",
        "dynasty": "宋",
        "collection_info": null
    },
    {
        "title": "点绛唇 手抚归鸿",
        "author": "毛滂",
        "content": "手抚归鸿，坐临烟雨帘旌润。\n气清天近。\n云日温阑楯。\n压玉浮金，一醉留青鬓。\n风光胜。\n淡妆人靓。\n眉黛生秋晕。",
        "dynasty": "宋",
        "collection_info": null
    },
    {
        "title": "点绛唇 何处君家",
        "author": "毛滂",
        "content": "何处君家，蟠桃花下瑶池畔。\n日迟烟暖。\n占得春长远。\n几见花开，一任年光换。\n今年见。\n明年重见。\n春色如人面。",
        "dynasty": "宋",
        "collection_info": null
    },
    {
        "title": "点绛唇 秀岭寒青",
        "author": "毛滂",
        "content": "秀岭寒青，冷泉凌乱催秋意。\n佩环声里。\n无限真珠碎。\n叹我平生，识尽闲滋味。\n来闲地。\n为君一醉。\n万事浮云外。",
        "dynasty": "宋",
        "collection_info": null
    },
    {
        "title": "点绛唇 小院重帘",
        "author": "毛滂",
        "content": "小院重帘，那回来处花相向。\n迟迟一饷。\n记得春模样。\n昨夜月明，应照芙蓉帐。\n空凝望。\n蜂劳蝶攘。\n谁在花枝上。",
        "dynasty": "宋",
        "collection_info": null
    },
    {
        "title": "点绛唇 绣岭横秋",
        "author": "毛滂",
        "content": "绣岭横秋，玉螭吹暑迎凉气。\n碧崖流水。\n流入春葱指。\n半倚朱弦，微亸连环珥。\n通深意。\n月明风细。\n分付知音耳。",
        "dynasty": "宋",
        "collection_info": null
    },
    {
        "title": "如梦令 深苑重调弦管",
        "author": "毛滂",
        "content": "深苑重调弦管。\n不觉银台烛短。\n相对有金波，天畔杯中都满。\n人远。\n人远。\n醉倚阑干玉冷。",
        "dynasty": "宋",
        "collection_info": null
    },
    {
        "title": "玉楼春 当日岭头相见处",
        "author": "毛滂",
        "content": "当日岭头相见处。\n玉骨冰肌元淡伫。\n近来因甚要浓妆，不管满城桃杏妒。\n酒晕脸霞春暗度。\n认是东皇偏管顾。\n生罗衣褪为谁羞，香冷熏炉都不觑。",
        "dynasty": "宋",
        "collection_info": null
    },
    {
        "title": "生查子 鲈蟹正肥时",
        "author": "毛滂",
        "content": "鲈蟹正肥时，烟雨新凉日。\n露蕊郁金黄，云液蒲萄碧。\n此日古为佳，此醉君宁惜。\n高挂水精帘，尽放秋光入。",
        "dynasty": "宋",
        "collection_info": null
    },
    {
        "title": "生查子 日照小窗纱",
        "author": "毛滂",
        "content": "日照小窗纱，风动重帘绣。\n宝炷暮云迷，曲沼晴漪皱。\n烟暖柳醒松，雪尽梅清瘦。\n恰是可怜时，好似花秾后。",
        "dynasty": "宋",
        "collection_info": null
    },
    {
        "title": "生查子 钗上燕犹寒",
        "author": "毛滂",
        "content": "钗上燕犹寒，胜里红偏小。\n恰有尔多春，不许群花笑。\n酒面粉酥融，香袖金泥罩。\n芳意已潜通，残雪犹相照。",
        "dynasty": "宋",
        "collection_info": null
    },
    {
        "title": "生查子 春晚出山城",
        "author": "毛滂",
        "content": "春晚出山城，落日行江岸。\n人不共潮来，香亦临风散。\n花谢小妆残，莺困清歌断。\n行雨梦魂消，飞絮心情乱。",
        "dynasty": "宋",
        "collection_info": null
    },
    {
        "title": "生查子 花地锦斑残",
        "author": "毛滂",
        "content": "花地锦斑残，月箔波凌乱。\n斗鸭玉阑旁，扑兽金炉畔。\n小醉奈春何，轻梦催云散。\n却步蕙兰中，应被鸳鸯见。",
        "dynasty": "宋",
        "collection_info": null
    },
    {
        "title": "浪淘沙 深院绣帘垂",
        "author": "毛滂",
        "content": "深院绣帘垂。\n前日春归。\n画桥杨柳弄烟霏。\n池面东风先解冻，龟上涟漪。\n酒潋玉东西。\n香暖狻猊。\n远山郁秀入双眉。\n待看碧桃花烂漫，春日迟迟。",
        "dynasty": "宋",
        "collection_info": null
    },
    {
        "title": "菩萨蛮 玉卮细酌流霞湿",
        "author": "毛滂",
        "content": "玉卮细酌流霞湿。\n金钗翠袖勤留客。\n行色小梅残。\n官桥杨柳寒。\n赐环宣室夜。\n看落金莲灺。\n人记海听康。\n流风秀水旁。",
        "dynasty": "宋",
        "collection_info": null
    },
    {
        "title": "菩萨蛮 端端正正人如月",
        "author": "毛滂",
        "content": "端端正正人如月。\n孜孜媚媚花如颊。\n花月不如人。\n眉眉眼眼春。\n沈香添小炷。\n共挹熏炉语。\n香解着人衣。\n君心蝴蝶飞。",
        "dynasty": "宋",
        "collection_info": null
    },
    {
        "title": "菩萨蛮 含章檐下眉如月",
        "author": "毛滂",
        "content": "含章檐下眉如月。\n融酥和粉描疏雪。\n桃杏莫争春。\n凌风台畔人。\n如今千万树。\n零乱孤村雨。\n和雨滴瑶觞。\n归来肌骨香。",
        "dynasty": "宋",
        "collection_info": null
    },
    {
        "title": "菩萨蛮 淡烟疏雨东篱晓",
        "author": "毛滂",
        "content": "淡烟疏雨东篱晓。\n菊团凄露真珠小。\n青蕊抱寒枝。\n因谁特故迟。\n曾是骚人盼。\n羞做茱萸伴。\n揉破郁金黄。\n与君些子香。",
        "dynasty": "宋",
        "collection_info": null
    },
    {
        "title": "菩萨蛮 溪山不尽知多少",
        "author": "毛滂",
        "content": "溪山不尽知多少。\n遥峰秀叠寒波渺。\n携酒上高台。\n与君开壮怀。\n枉做悲秋赋。\n醉后悲何处。\n白发几黄花。\n官裘付酒家。",
        "dynasty": "宋",
        "collection_info": null
    },
    {
        "title": "菩萨蛮 春潮曾送离魂去",
        "author": "毛滂",
        "content": "春潮曾送离魂去。\n春山曾见伤离处。\n老去不堪愁。\n凭阑看水流。\n东风留不住。\n一夜檐前雨。\n明日觅春痕。\n红疏桃杏村。",
        "dynasty": "宋",
        "collection_info": null
    },
    {
        "title": "菩萨蛮 云山沁绿残眉浅",
        "author": "毛滂",
        "content": "云山沁绿残眉浅。\n垂杨睡起腰肢软。\n不见玉妆台。\n飞花将梦来。\n行云何事恶。\n雨透罗衣薄。\n不忍湿残春。\n黄莺啼向人。",
        "dynasty": "宋",
        "collection_info": null
    },
    {
        "title": "菩萨蛮 当时学舞钧天部",
        "author": "毛滂",
        "content": "当时学舞钧天部。\n惊鸿吹下江湖去。\n家住百花桥。\n何郎偏与娇。\n杏梁尘拂面。\n牙板闻莺燕。\n劝客玉梨花。\n月侵钗燕斜。",
        "dynasty": "宋",
        "collection_info": null
    },
    {
        "title": "渔家傲 年少莫寻潜玉老",
        "author": "毛滂",
        "content": "年少莫寻潜玉老。\n无才无艺烦君笑。\n暖过茅檐霜日晓。\n休起早。\n竹间尽日无人到。\n别径小峰孤碧峭。\n曲沟浅浸寒清绕。\n此老相看情不少。\n浑忘了。\n浑教忘了长安道。",
        "dynasty": "宋",
        "collection_info": null
    },
    {
        "title": "渔家傲 恰则小庵贪睡着",
        "author": "毛滂",
        "content": "恰则小庵贪睡着。\n不知风撼梅花落。\n一点儿春吹去却。\n香约略。\n黄蜂犹抱红酥萼。\n绕遍寒枝添索寞。\n却穿竹径随孤鹤。\n守定微官真个错。\n从今莫。\n从今莫负云山约。",
        "dynasty": "宋",
        "collection_info": null
    },
    {
        "title": "渔家傲 鬓底青春留不住",
        "author": "毛滂",
        "content": "鬓底青春留不住。\n功名薄似风前絮。\n何似瓮头春没数。\n都占取。\n只消一纸长门赋。\n寒日半窗桑柘暮。\n倚阑目送繁云去。\n却欲载书寻旧路。\n烟深处。\n杏花菖叶耕春雨。",
        "dynasty": "宋",
        "collection_info": null
    },
    {
        "title": "于飞乐 水边山",
        "author": "毛滂",
        "content": "水边山，云畔水，新出烟林。\n送秋来、双桧寒阴。\n桧堂寒，香雾碧，帘箔清深。\n放衙隐几，谁知共、云水无心。\n望西园，飞盖夜，月到清尊。\n为诗翁、露冷风清。\n退红裙，云碧袖，花草争春。\n劝翁强饮，莫孤负、风月留人。",
        "dynasty": "宋",
        "collection_info": null
    },
    {
        "title": "于飞乐 记瞢腾",
        "author": "毛滂",
        "content": "记瞢腾，浓睡里，一片行云。\n未多时、梦破云惊。\n听辘轳，声断也，井底银瓶。\n不知罗带，等闲便、结得同心。\n系画船，杨柳岸，晓月亭亭。\n记阳关、断韵残声。\n被西风，吹玉枕，酒魄还清。\n有些言语，独自个、说与谁应。",
        "dynasty": "宋",
        "collection_info": null
    },
    {
        "title": "于飞乐 并梅兄",
        "author": "毛滂",
        "content": "并梅兄，双蝶子，烟缕衫轻。\n凤凰钗、缭绕香云。\n淡梳妆，□得恁，雪腻酥匀。\n揉春捻就，更是他、花与精神。\n黛尖低、桃萼破，微笑轻颦。\n早做成、役梦劳魂。\n好风前，佳月下，莫忘行人。\n扁舟去也，没个事、多样离情。",
        "dynasty": "宋",
        "collection_info": null
    },
    {
        "title": "阮郎归 映阶芳草净无尘",
        "author": "毛滂",
        "content": "映阶芳草净无尘。\n新晴隔柳阴。\n绿丝步障碧茸茵。\n遮藏欲尽春。\n寒未了，酒须深。\n残花无处寻。\n年来陪尽惜春心。\n闲愁渐不禁。",
        "dynasty": "宋",
        "collection_info": null
    },
    {
        "title": "阮郎归 雨馀烟草弄春柔",
        "author": "毛滂",
        "content": "雨馀烟草弄春柔。\n芳郊翠欲流。\n暖风时转柳花球。\n晴光烂不收。\n红尽处，绿新稠。\n秾华只暂留。\n却应留下等闲愁。\n令人双鬓秋。",
        "dynasty": "宋",
        "collection_info": null
    },
    {
        "title": "虞美人 游人莫笑东园小",
        "author": "毛滂",
        "content": "游人莫笑东园小。\n莫问花多少。\n一枝半朵恼人肠。\n无限姿姿媚媚、倚斜阳。\n二分春去知何处。\n赖是无风雨。\n更将绣幕密遮花。\n任是东风急性、不由他。",
        "dynasty": "宋",
        "collection_info": null
    },
    {
        "title": "虞美人 百花赶定东君去",
        "author": "毛滂",
        "content": "百花赶定东君去。\n知与花何处。\n阳春但更买花栽。\n留住蜂儿蝶子、等君来。\n翠轻绿嫩庭阴好。\n醉便眠芳草。\n春波如酒不曾空。\n谁见东堂日日、自春风。",
        "dynasty": "宋",
        "collection_info": null
    },
    {
        "title": "虞美人 柳枝却学腰肢袅",
        "author": "毛滂",
        "content": "柳枝却学腰肢袅。\n好似江东小。\n春风吹绿上眉峰。\n秀色欲流不断、眼波融。\n檐前月上灯花堕。\n风递馀香过。\n小欢云散已难收。\n到处冷烟寒雨、为君愁。",
        "dynasty": "宋",
        "collection_info": null
    },
    {
        "title": "一落索 月下风前花畔",
        "author": "毛滂",
        "content": "月下风前花畔。\n此情不浅。\n欲留风月守花枝，却不道、而今远。\n樯外鹭飞沙晚。\n烟斜雨短。\n青山祗管一重重，向东下、遮人眼。",
        "dynasty": "宋",
        "collection_info": null
    },
    {
        "title": "散馀霞 墙头花□寒犹噤",
        "author": "毛滂",
        "content": "墙头花□寒犹噤。\n放绣帘昼静。\n帘外时有蜂儿，趁杨花不定。\n阑干又还独凭。\n念翠低眉晕。\n春梦枉恼人肠，更厌厌酒病。",
        "dynasty": "宋",
        "collection_info": null
    },
    {
        "title": "最高楼 微雨过",
        "author": "毛滂",
        "content": "微雨过，深院芰荷中。\n香冉冉，绣重重。\n玉人共倚阑干角，月华犹在小池东。\n入人怀，吹鬓影，可怜风。\n分散去、轻如云与梦，剩下了、许多风与月，侵枕簟，冷帘栊。\n副能小睡还惊觉，略成轻醉早醒松。\n仗行云，将此恨，到眉峰。",
        "dynasty": "宋",
        "collection_info": null
    },
    {
        "title": "最高楼 新睡起",
        "author": "毛滂",
        "content": "新睡起，熏过绣罗衣。\n梳洗了，百般宜。\n东风淡荡垂杨院，一春心事有谁知。\n苦留人，娇不尽，曲眉低。\n漫良夜、月圆空好意，恐落花、流水终寄恨，悲欢往往相随。\n凤台痴望双双羽，高唐愁着梦回时。\n又争如，遵大路，合逢伊。",
        "dynasty": "宋",
        "collection_info": null
    },
    {
        "title": "少年游 遥山雪气入疏帘",
        "author": "毛滂",
        "content": "遥山雪气入疏帘。\n罗幕晓寒添。\n爱日腾波，朝霞入户，一线过冰檐。\n绿尊香嫩蒲萄暖，满酌破冬严。\n庭下早梅，已含芳意，春近瘦枝南。",
        "dynasty": "宋",
        "collection_info": null
    },
    {
        "title": "粉蝶儿 雪遍梅花",
        "author": "毛滂",
        "content": "雪遍梅花，素光都共奇绝。\n到窗前、认君时节。\n下重帏，香篆冷，兰膏明灭。\n梦悠扬，空绕断云残月。\n沈郎带宽，同心放开重结。\n褪罗衣、楚腰一捻。\n正春风，新着摸，花花叶叶。\n粉蝶儿，这回共花同活。",
        "dynasty": "宋",
        "collection_info": null
    },
    {
        "title": "调笑・调笑令 城月",
        "author": "毛滂",
        "content": "城月。\n冷罗袜。\n郎睡不知鸾帐揭。\n香凄翠被灯明灭。\n花困钗横时节。\n河桥杨柳催行色。\n愁黛有人描得。",
        "dynasty": "宋",
        "collection_info": null
    },
    {
        "title": "调笑・调笑令 香歇",
        "author": "毛滂",
        "content": "香歇。\n袂红黦。\n记立河桥花自折。\n隼旟绀幰城西阙。\n教妾惊鸿回雪。\n铜驼春梦空愁绝。\n云破碧江流月。",
        "dynasty": "宋",
        "collection_info": null
    },
    {
        "title": "调笑・调笑令 无力",
        "author": "毛滂",
        "content": "无力。\n倚瑶瑟。\n罢舞霓裳今几日。\n楼空雨小春寒逼。\n钿晕罗衫烟色。\n帘前归燕看人立。\n却趁落花飞入。",
        "dynasty": "宋",
        "collection_info": null
    },
    {
        "title": "调笑・调笑令 钗冷",
        "author": "毛滂",
        "content": "钗冷。\n鬓云晚。\n罗袖拂人花气暖。\n风流公子来应远。\n半倚瑶琴羞懒。\n云寒日暮天微霰。\n无处不堪肠断。",
        "dynasty": "宋",
        "collection_info": null
    },
    {
        "title": "调笑・调笑令 憔悴",
        "author": "毛滂",
        "content": "憔悴。\n何郎地。\n密寄软绡三尺泪。\n传心语眼郎应记。\n翠袖犹芬仙桂。\n愿郎学做蝴蝶子。\n去去来来花里。",
        "dynasty": "宋",
        "collection_info": null
    },
    {
        "title": "调笑・调笑令 何处",
        "author": "毛滂",
        "content": "何处。\n长安路。\n不记墙东花拂树。\n瑶琴理罢霓裳谱。\n依旧月窗风户。\n薄情年少如飞絮。\n梦逐玉环西去。",
        "dynasty": "宋",
        "collection_info": null
    },
    {
        "title": "调笑・调笑令 芳草",
        "author": "毛滂",
        "content": "芳草。\n恨春老。\n自是寻春来不早。\n落花风起红多少。\n记得一枝春小。\n绿阴青子空相恼。\n此恨平生怀抱。",
        "dynasty": "宋",
        "collection_info": null
    },
    {
        "title": "调笑・调笑令 相望",
        "author": "毛滂",
        "content": "相望。\n楚江上。\n萦水缭云闻妙唱。\n龙沙醉眼看花浪。\n正要风将月傍。\n云车瑶佩成惆怅。\n衰柳白须相向。",
        "dynasty": "宋",
        "collection_info": null
    },
    {
        "title": "调笑・调笑令 酒美",
        "author": "毛滂",
        "content": "酒美。\n从酒贵。\n濯锦江边花满地。\n鹔鹴换得文君醉。\n暖和一团春意。\n怕将醒眼看浮世。\n不换云芽雪水。",
        "dynasty": "宋",
        "collection_info": null
    },
    {
        "title": "调笑・调笑令 花好",
        "author": "毛滂",
        "content": "花好。\n怕花老。\n暖日和风将养到。\n东君须愿长年少。\n图不看花草草。\n西园一点红犹小。\n早被蜂儿知道。",
        "dynasty": "宋",
        "collection_info": null
    },
    {
        "title": "感皇恩 两岁抚邦人",
        "author": "毛滂",
        "content": "两岁抚邦人，曾无恩意。\n别后何人更相记。\n题舆玉树，愧与蒹葭相倚。\n殷勤犹念我，同吟醉。\n画舸相追，孤城已闭。\n不道扁舟□云外。\n夜分月冷，一段波平风细。\n忆君清兴满，无由寄。",
        "dynasty": "宋",
        "collection_info": null
    },
    {
        "title": "感皇恩 绿水小河亭",
        "author": "毛滂",
        "content": "绿水小河亭，朱阑碧甃。\n江月娟娟上高柳。\n画楼缥缈，尽挂窗纱帘绣。\n月明知我意，来相就。\n银字吹笙，金貂取酒。\n小小微风弄襟袖。\n宝熏浓炷，人共博山烟瘦。\n露凉钗燕冷，更深后。",
        "dynasty": "宋",
        "collection_info": null
    },
    {
        "title": "感皇恩 多病酒尊疏",
        "author": "毛滂",
        "content": "多病酒尊疏，饮少辄醉。\n年少衔杯可追记。\n无多酌我，醉倒阿谁扶起。\n满怀明月冷，炉烟细。\n云汉虽高，风波无际。\n何似归来醉乡里。\n玻璃江上，满载春光花气。\n蒲萄仙浪软，迷红翠。",
        "dynasty": "宋",
        "collection_info": null
    },
    {
        "title": "临江仙 闻道长安灯夜好",
        "author": "毛滂",
        "content": "闻道长安灯夜好，雕轮宝马如云。\n蓬莱清浅对觚棱。\n玉皇开碧落，银界失黄昏。\n谁见江南憔悴客，端忧懒步芳尘。\n小屏风畔冷香凝。\n酒浓春入梦，窗破月寻人。",
        "dynasty": "宋",
        "collection_info": null
    },
    {
        "title": "相见欢 十年湖海扁舟",
        "author": "毛滂",
        "content": "十年湖海扁舟。\n几多愁。\n白发青灯今夜、不宜秋。\n中庭树。\n空阶雨。\n思悠悠。\n寂寞一生心事、五更头。",
        "dynasty": "宋",
        "collection_info": null
    },
    {
        "title": "花心动 偏忆江南",
        "author": "刘焘",
        "content": "偏忆江南，有尘表丰神，世外标格。\n低傍小桥，斜山疏篱，似向陇头曾识。\n暗香孤韵冰雪里，初不怕、春寒要勒。\n问桃杏贤瞒，怎生向前争得。\n省共萧娘笑摘。\n玉纤映琼枝，照人一色。\n澹粉晕酥，多少工夫，到得寿阳宫额。\n再三留待东君看，管都将、别花不惜。\n但只恐、南楼又三弄笛。",
        "dynasty": "宋",
        "collection_info": null
    },
    {
        "title": "八宝妆 门掩黄昏",
        "author": "刘焘",
        "content": "门掩黄昏，画堂人寂，暮雨乍收残暑。\n帘卷疏星门户悄，隐隐严城钟鼓。\n空街烟暝半开，斜日朦胧，银河澄淡风凄楚。\n还是凤楼人远，桃源无路。\n惆怅夜久星繁，碧空望断，玉箫声在何处。\n念谁伴、茜裙翠袖，共携手、瑶台归去。\n对修竹、森森院宇。\n曲屏香暖凝沈炷。\n问对酒当歌，情怀记得刘郎否。",
        "dynasty": "宋",
        "collection_info": null
    },
    {
        "title": "转调满庭芳・满庭芳 风急霜浓",
        "author": "刘焘",
        "content": "风急霜浓，天低云淡，过来孤雁声切。\n雁儿且住，略听自家说。\n你是离群到此，我共那人才相别。\n松江岸，黄芦影里，天更待飞雪。\n声声肠欲断，和我也、泪珠点点成血。\n一江流水，流也呜咽。\n告你高飞远举，前程事、永没磨折。\n须知道、飘零聚散，终有见时节。",
        "dynasty": "宋",
        "collection_info": null
    },
    {
        "title": "菩萨蛮 小红桃脸花中笑",
        "author": "刘焘",
        "content": "小红桃脸花中笑。\n笑中花脸桃红小。\n垂柳拂帘低。\n低帘拂柳垂。\n袅花风鬓绕。\n绕鬓风花袅。\n归路月沈西。\n西沈月路归。",
        "dynasty": "宋",
        "collection_info": null
    },
    {
        "title": "菩萨蛮 簟纹双映冰肌艳",
        "author": "刘焘",
        "content": "簟纹双映冰肌艳。\n艳肌冰映双纹簟。\n窗外竹生风。\n风生竹外窗。\n点红潮醉脸。\n脸醉潮红点。\n廊上月昏黄。\n黄昏月上廊。",
        "dynasty": "宋",
        "collection_info": null
    },
    {
        "title": "菩萨蛮 露盘金冷初阑暑",
        "author": "刘焘",
        "content": "露盘金冷初阑暑。\n暑阑初冷金盘露。\n风细引鸣蛩。\n蛩鸣引细风。\n雨零愁远路。\n路远愁零雨。\n空醉一尊同。\n同尊一醉空。",
        "dynasty": "宋",
        "collection_info": null
    },
    {
        "title": "菩萨蛮 屑琼霏玉堆檐雪",
        "author": "刘焘",
        "content": "屑琼霏玉堆檐雪。\n雪檐堆玉霏琼屑。\n山远对眉攒。\n攒眉对远山。\n拆梅寒映月。\n月映寒梅拆。\n阑倚暂愁宽。\n宽愁暂倚阑。",
        "dynasty": "宋",
        "collection_info": null
    },
    {
        "title": "菩萨蛮 湿花春雨如珠泣",
        "author": "刘焘",
        "content": "湿花春雨如珠泣。\n泣珠如雨春花湿。\n花枕并敧斜。\n斜敧并枕花。\n织文回字密。\n密字回文织。\n嗟更数年华。\n华年数更嗟。",
        "dynasty": "宋",
        "collection_info": null
    },
    {
        "title": "菩萨蛮 润肌饶汗香红沁",
        "author": "刘焘",
        "content": "润肌饶汗香红沁。\n沁红香汗饶肌润。\n低槛小山围。\n围山小槛低。\n枕横钗坠鬓。\n鬓坠钗横枕。\n归梦与郎期。\n期郎与梦归。",
        "dynasty": "宋",
        "collection_info": null
    },
    {
        "title": "菩萨蛮 绿窗斜动摇风竹",
        "author": "刘焘",
        "content": "绿窗斜动摇风竹。\n竹风摇动斜窗绿。\n虚恍夕凉初。\n初凉夕恍虚。\n曲眉愁翠蹙。\n蹙翠愁眉曲。\n无雁寄书来。\n来书寄雁无。",
        "dynasty": "宋",
        "collection_info": null
    },
    {
        "title": "菩萨蛮 雪窗寒听孤灯灭",
        "author": "刘焘",
        "content": "雪窗寒听孤灯灭。\n灭灯孤听寒窗雪。\n残漏惜衾闲。\n闲衾惜漏残。\n说时常恨别。\n别恨常时说。\n还不奈宵寒。\n寒宵奈不还。",
        "dynasty": "宋",
        "collection_info": null
    },
    {
        "title": "于飞乐 休休得也",
        "author": "宇文元质",
        "content": "休休得也，只消更、一朵荼蘼。",
        "dynasty": "宋",
        "collection_info": null
    },
    {
        "title": "满庭芳慢・满庭芳 紫禁寒轻",
        "author": "范致虚",
        "content": "紫禁寒轻，瑶津冰泮，丽月光射千门。\n万年枝上，甘露惹祥氛。\n北阙华灯预赏，嬉游盛、丝管纷纷。\n东风峭，雪残梅瘦，烟锁凤城春。\n风光何处好，彩山万仞，宝炬凌云。\n尽欢陪舜乐，喜赞尧仁。\n天子千秋万岁，征招宴、宰府师臣。\n君恩重，年年此夜，长祝本嘉辰。",
        "dynasty": "宋",
        "collection_info": null
    },
    {
        "title": "鹧鸪天 谁折南枝傍小丛",
        "author": "郑少微",
        "content": "谁折南枝傍小丛。\n佳人丰色与梅同。\n有花无叶真潇洒，不问胭脂借淡红。\n应未许，嫁春风。\n天教雪月伴玲珑。\n池塘疏影伤幽独，何似横斜酒盏中。",
        "dynasty": "宋",
        "collection_info": null
    },
    {
        "title": "思越人・朝天子 欲把长绳系日难",
        "author": "郑少微",
        "content": "欲把长绳系日难。\n纷纷从此见花残。\n休将世事兼身事，须看人间比梦间。\n红烛继，艳歌阑。\n等闲留客却成欢。\n劝君更尽一杯酒，赢得浮生半日闲。",
        "dynasty": "宋",
        "collection_info": null
    },
    {
        "title": "临江仙 杨柳梢头春色重",
        "author": "李新",
        "content": "杨柳梢头春色重，紫骝嘶入残花。\n香风满面日西斜。\n只知闲信马，不觉误随车。\n已许洞天归路晚，空劳眼惜眉怜。\n几回偷为掷花钿。\n今生应已过，重结后来缘。",
        "dynasty": "宋",
        "collection_info": null
    },
    {
        "title": "浣溪沙 千古人生乐事稀",
        "author": "李新",
        "content": "千古人生乐事稀。\n露浓烟事薄寒时。\n菊花须插两三枝。\n未老功名辜两鬓，悲秋情绪入双眉。\n茂陵多病有谁知。",
        "dynasty": "宋",
        "collection_info": null
    },
    {
        "title": "浣溪沙 雨霁笼山碧破赊",
        "author": "李新",
        "content": "雨霁笼山碧破赊。\n小园围屋粉墙斜。\n朱门闲掩那人家。\n素腕拨香临宝砌，层波窥客擘轻纱。\n隔窗隐隐见簪花。",
        "dynasty": "宋",
        "collection_info": null
    },
    {
        "title": "摊破浣溪沙・山花子 几度珠帘卷上钩",
        "author": "李新",
        "content": "几度珠帘卷上钩。\n折花走马向扬州。\n老去不堪寻往事，上心头。\n陶令无聊惟喜醉，茂陵多病不胜愁。\n脉脉春情长不断，水东流。",
        "dynasty": "宋",
        "collection_info": null
    },
    {
        "title": "临江仙 涧碧山红粉烂漫",
        "author": "欧阳辟",
        "content": "涧碧山红粉烂漫，烟萝远映霜枫。\n倚阑人在暮云东。\n遥天垂众壑，平地起孤峰。\n大好家山重九日，尊前切莫匆匆。\n黄花消息雁声中。\n寻芳须未晚，与客且携筇。",
        "dynasty": "宋",
        "collection_info": null
    },
    {
        "title": "黄金缕・蝶恋花 家在钱塘江上住",
        "author": "司马",
        "content": "家在钱塘江上住。\n花落花开，不管年华度。\n燕子又将春色去。\n纱窗一阵黄昏雨。\n斜插犀梳云半吐。\n檀板清歌，唱彻黄金缕。\n望断云行无去处。\n梦回明月生春浦。",
        "dynasty": "宋",
        "collection_info": null
    },
    {
        "title": "河传 银河漾漾",
        "author": "司马",
        "content": "银河漾漾。\n正桐飞露井，寒生斗帐。\n芳草梦惊，人忆高唐惆怅。\n感离愁，甚情况。\n春风二月桃花浪。\n扁舟征棹，又过吴江上。\n人去雁回，千里风云相望。\n倚江楼，倍凄怆。",
        "dynasty": "宋",
        "collection_info": null
    },
    {
        "title": "蝶恋花 去岁花前曾记有",
        "author": "王重",
        "content": "去岁花前曾记有。\n坐醉嬉游，花下携纤手。\n粉面与花相间斗。\n星眸一转晴波溜。\n一见新花还感旧。\n泪眼逢春，忍更看花柳。\n春恨厌厌如永昼。\n□□寂寞黄昏后。",
        "dynasty": "宋",
        "collection_info": null
    },
    {
        "title": "烛影摇红 烟雨江城",
        "author": "王重",
        "content": "烟雨江城，望中绿暗花枝少。\n惜春长待醉东风，却恨春归早。\n纵有幽情欢会，奈如今、风情渐老。\n凤楼何处，画阑愁倚，天涯芳草。",
        "dynasty": "宋",
        "collection_info": null
    },
    {
        "title": "失调名 为爱金陵佳丽",
        "author": "某两地",
        "content": "为爱金陵佳丽。\n乃分符来此。\n拥麾忽又向淮东，便咫尺、人千里。\n画鼓一声催起。\n邦内人齐跪。\n江山有兴我重来，斟别酒、休辞泪。",
        "dynasty": "宋",
        "collection_info": null
    },
    {
        "title": "浣溪沙 雪里东风未过江",
        "author": "王采",
        "content": "雪里东风未过江。\n陇头先折一枝芳。\n如今疏影照溪塘。\n北客乍惊无绿叶，东君应笑不红妆。\n玉真爱着淡衣裳。",
        "dynasty": "宋",
        "collection_info": null
    },
    {
        "title": "渔家傲 日月无根天不老",
        "author": "王采",
        "content": "日月无根天不老。\n浮生总被消磨了。\n陌上红尘常扰扰。\n昏复晓。\n一场大梦谁先觉。\n雒水东流山四绕。\n路傍几个新华表。\n见说在时官职好。\n争信道。\n冷烟寒雨埋荒草。",
        "dynasty": "宋",
        "collection_info": null
    },
    {
        "title": "浣溪沙 扇影轻摇一线香",
        "author": "王采",
        "content": "扇影轻摇一线香。\n斜红匀过晚来妆。\n娇多无事做凄凉。\n借问谁教春易老，几时能勾夜何长。\n旧欢新恨总思量。",
        "dynasty": "宋",
        "collection_info": null
    },
    {
        "title": "浣溪沙 珠箔随檐一桁垂",
        "author": "王采",
        "content": "珠箔随檐一桁垂。\n绣屏遮枕四边移。\n春归人懒日迟迟。\n旧事只将云入梦，新欢重借月为期。\n晚来花动隔墙枝。",
        "dynasty": "宋",
        "collection_info": null
    },
    {
        "title": "玉楼春 秋闺思入江南远",
        "author": "王采",
        "content": "秋闺思入江南远。\n帘幕低垂闲不卷。\n玉珂声断晓屏空，好梦惊回还起懒。\n风轻只觉香烟短。\n阴重不知天色晚。\n隔窗人语趁朝归，旋整宿妆匀睡脸。",
        "dynasty": "宋",
        "collection_info": null
    },
    {
        "title": "玉楼春 绣屏晓梦鸳鸯侣",
        "author": "王采",
        "content": "绣屏晓梦鸳鸯侣。\n可惜夜来欢聚取。\n几声低语记曾闻，一段新愁看乍觑。\n繁红洗尽胭脂雨。\n春被杨花勾引去。\n多情只有旧时香，衣上经年留得住。",
        "dynasty": "宋",
        "collection_info": null
    },
    {
        "title": "蝶恋花 燕子来时春未老",
        "author": "王采",
        "content": "燕子来时春未老。\n红蜡团枝，费尽东君巧。\n烟雨弄晴芳意恼。\n雨馀特地残妆好。\n斜倚青楼临远道。\n不管傍人，密共东君笑。\n都见娇多情不少。\n丹青传得倾城貌。",
        "dynasty": "宋",
        "collection_info": null
    },
    {
        "title": "蝶恋花 濯锦江头春欲暮",
        "author": "王采",
        "content": "濯锦江头春欲暮。\n枝上繁红，着意留春住。\n只恐东君嫌面素。\n新妆剩把胭脂傅。\n晓梦惊寒初过雨。\n寂寞珠帘，问有馀花否。\n怅望草堂无一语。\n丹青传得凝情处。",
        "dynasty": "宋",
        "collection_info": null
    },
    {
        "title": "蝶恋花 秾艳娇春春婉娩",
        "author": "王采",
        "content": "秾艳娇春春婉娩。\n雨惜风饶，学得宫妆浅。\n爱把绿眉都不展。\n无言脉脉情何限。\n花下当时红粉面。\n准拟新年，都向花前见。\n争奈武陵人易散。\n丹青传得闺中怨。",
        "dynasty": "宋",
        "collection_info": null
    },
    {
        "title": "蝶恋花 镂雪成花檀作蕊",
        "author": "王采",
        "content": "镂雪成花檀作蕊。\n爱伴秋千，摇曳东风里。\n翠袖年年寒食泪。\n为伊牵惹愁无际。\n幽艳偏宜春雨细。\n红粉阑干，有个人相似。\n钿合金钗谁与寄。\n丹青传得凄凉意。",
        "dynasty": "宋",
        "collection_info": null
    },
    {
        "title": "蝶恋花 晕绿抽芽新叶斗",
        "author": "王采",
        "content": "晕绿抽芽新叶斗。\n掩映娇红，脉脉群芳后。\n京兆画眉樊素口。\n风姿别是闺房秀。\n新篆题诗霜实就。\n换得琼琚，心事偏长久。\n应是春来初觉有。\n丹青传得厌厌瘦。",
        "dynasty": "宋",
        "collection_info": null
    },
    {
        "title": "蝶恋花 花为年年春易改",
        "author": "王采",
        "content": "花为年年春易改。\n待放柔条，系取长春在。\n宫样妆成还可爱。\n鬓边斜作拖枝戴。\n每到无情风雨大。\n检点群芳，却是深丛耐。\n摇曳绿萝金缕带。\n丹青传得妖娆态。",
        "dynasty": "宋",
        "collection_info": null
    },
    {
        "title": "蓦山溪 江南春信",
        "author": "周纯",
        "content": "江南春信，望断人千里。\n魂梦入花枝，染相思、同心并蒂。\n鸳鸯名字，赢得一双双，无限意。\n凝烟水。\n念远教谁寄。\n毫端写兴，莫把丹青拟。\n墨客要卿卿，想临池、等闲梳洗。\n香衣黯淡，元不涴缁尘，怜缟袂。\n东风里。\n只恐于飞起。",
        "dynasty": "宋",
        "collection_info": null
    },
    {
        "title": "满庭霜・满庭芳 脂泽休施",
        "author": "周纯",
        "content": "脂泽休施，铅华不御，自然林下真风。\n欲窥馀韵，何处问仙踪。\n路厌横桥夜雪，看暗淡、残月朦胧。\n无言处，丹青莫拟，谁寄染毫工。\n遥通。\n尘外信，寒生墨晕，依约形容。\n似疏疏斜影，蘸水摇空。\n收入云窗雾箔，春不老、芳意无穷。\n梨花雨，飘零尽也，难入梦魂中。",
        "dynasty": "宋",
        "collection_info": null
    },
    {
        "title": "菩萨蛮 梅花韵似才人面",
        "author": "周纯",
        "content": "梅花韵似才人面。\n为伊写在春风扇。\n人面似花妍。\n花应不解言。\n在手微风动。\n勾引相思梦。\n莫用插酴醿。\n酴醿羞见伊。",
        "dynasty": "宋",
        "collection_info": null
    },
    {
        "title": "瑞鹧鸪 一痕月色挂帘栊",
        "author": "周纯",
        "content": "一痕月色挂帘栊。\n梅影斜斜小院中。\n狂醉有心窥粉面，梦魂无处避香风。\n愁来梦楚三千里，人在巫山十二重。\n咫尺蓝桥无处问，玉萧声断楚山空。",
        "dynasty": "宋",
        "collection_info": null
    },
    {
        "title": "西江月 零落不因春雨",
        "author": "曹希蕴",
        "content": "零落不因春雨，吹嘘何假东风。\n纱窗一点自然红。\n费尽工夫怎种。\n有艳难寻腻粉，无香不惹游蜂。\n更阑人静画堂中。\n相伴玉人春梦。",
        "dynasty": "宋",
        "collection_info": null
    },
    {
        "title": "踏莎行 解遣愁人",
        "author": "曹希蕴",
        "content": "解遣愁人，能添喜气。\n些儿好事先施力。\n画堂深处伴妖娆，绛纱笼里丹砂赤。\n有艳难留，无根怎觅。\n几回不忍轻轻别。\n玉人曾向耳边言，花有信、人无的。",
        "dynasty": "宋",
        "collection_info": null
    },
    {
        "title": "望江南・忆江南 无诸好",
        "author": "廖刚",
        "content": "无诸好，方面镇全闽。\n千骑泛云归洞府，三山明玉外风尘。\n依约是蓬瀛。\n贤刺史，龙虎檀香名。\n金花已传当日梦，锦衣聊慰故乡情。\n和气万家春。",
        "dynasty": "宋",
        "collection_info": null
    },
    {
        "title": "望江南・忆江南 无诸好",
        "author": "廖刚",
        "content": "无诸好，金地遍重城。\n乌石亭危千嶂合，荔枝楼暖百花明。\n十里暮潮平。\n贤刺史，来暮相欢迎。\n终向凤池朝紫极，暂依猿洞驻朱轮。\n风月锦堂春。",
        "dynasty": "宋",
        "collection_info": null
    },
    {
        "title": "满路花・促拍满路花 雨霁烟波阔",
        "author": "廖刚",
        "content": "雨霁烟波阔，雁度陇云愁。\n西风庭院不胜秋。\n桂华光满，偏照最高楼。\n东山携妓约，故人千里，夜来为舣仙舟。\n明眸皓齿，歌舞总名流。\n恼人情态物中忧。\n阳春一曲，谁把万金酬。\n便好拚沈醉，此夕姮娥，共须着意攀留。",
        "dynasty": "宋",
        "collection_info": null
    },
    {
        "title": "望江南・忆江南 柯山瑞",
        "author": "廖刚",
        "content": "柯山瑞，云路玉桥横。\n六月天香琼蕊秀，千年人瑞昂星明。\n风露湿麒麟。\n廊庙器，冰雪照精神。\n妙世文章凌贾马，致君事业富姬衡。\n松桧倚青青。",
        "dynasty": "宋",
        "collection_info": null
    },
    {
        "title": "望江南・忆江南 蓬山晓",
        "author": "廖刚",
        "content": "蓬山晓，龟鹤倚芝庭。\n云覆宝熏迷舞凤，玉扶琼液荐文星。\n棠荫署风清。\n人尽道，天遣瑞升平。\n九万鹏程才振翼，八千椿寿恰逢春。\n貂衮瞩公荣。",
        "dynasty": "宋",
        "collection_info": null
    },
    {
        "title": "阮郎归 月桥风槛水边居",
        "author": "廖刚",
        "content": "月桥风槛水边居。\n画楼三鼓初。\n草堂收拾读闲书。\n起看清夜徂。\n闲想像，尽踌躇。\n玉牌金字铺。\n梦昏纵有也成虚。\n那堪和梦无。",
        "dynasty": "宋",
        "collection_info": null
    },
    {
        "title": "蓦山溪 论长校短",
        "author": "廖刚",
        "content": "论长校短，总是非闲誉。\n光景百年中，似难留、长江东去。\n随缘游戏，触□寄高情，西楼月，北窗风，鸖鹆尊前舞。\n故人襟韵，千里心相许。\n飞骑趁花时，正名园、揉风洗雨。\n玻璃潋滟，聊共醉红裙，阳春曲，碧云词，慷慨怀千古。",
        "dynasty": "宋",
        "collection_info": null
    },
    {
        "title": "念奴娇 旧游何处",
        "author": "赵鼎臣",
        "content": "旧游何处，记金汤形胜，蓬瀛佳丽。\n渌水芙蓉，元帅与宾僚，风流济济。\n万柳庭边，雅歌堂上，醉倒春风里。\n十年一梦，觉来烟水千里。\n惆怅送子重游，南楼依旧不，朱阑谁倚。\n要识当时，惟是有明月，曾陪珠履。\n量减杯中，雪添头上，甚矣吾衰矣。\n酒徒相问，为言憔悴如此。",
        "dynasty": "宋",
        "collection_info": null
    },
    {
        "title": "玉漏迟 杏香消散尽",
        "author": "韩嘉彦",
        "content": "杏香消散尽，须知自昔，都门春早。\n燕子来时，绣陌乱铺芳草。\n蕙圃妖桃过雨，弄笑脸、红筛碧沼。\n深院悄。\n绿杨巷陌，莺声争巧。\n早是赋得多情，更遇酒临花，镇辜欢笑。\n数曲阑干，故国谩劳凝眺。\n汉外微云尽处，乱峰锁、一杆修竹。\n间琅玕，东风泪零多少。",
        "dynasty": "宋",
        "collection_info": null
    },
    {
        "title": "鹊桥仙 月胧星淡",
        "author": "谢薖",
        "content": "月胧星淡，南飞乌鹊，暗数秋期天上。\n锦楼不到野人家，但门外、清流叠嶂。\n一杯相属，佳人何在，不见绕粱清唱。\n人间平地亦崎岖，叹银汉、何曾风浪。",
        "dynasty": "宋",
        "collection_info": null
    },
    {
        "title": "菩萨蛮 雪消新洗寒林碧",
        "author": "谢薖",
        "content": "雪消新洗寒林碧。\n华堂向晚开瑶席。\n一曲杜韦娘。\n有人空断肠。\n谪仙同夜宴。\n晓即归程远。\n莫放酒尊空。\n主人陈孟公。",
        "dynasty": "宋",
        "collection_info": null
    },
    {
        "title": "菩萨蛮 相思一夜庭花发",
        "author": "谢薖",
        "content": "相思一夜庭花发。\n窗前忽认生尘袜。\n晓起艳寒妆。\n雪肌生暗香。\n佳人纤手摘。\n手与花同色。\n插鬓有谁宜。\n惟应潘玉儿。",
        "dynasty": "宋",
        "collection_info": null
    },
    {
        "title": "生查子 情亲难语离",
        "author": "谢薖",
        "content": "情亲难语离，且尽玻璃盏。\n双鲤有来时，莫使音书缓。\n征骖去若飞，不道家山远。\n相见小冯君，笑语迎归雁。",
        "dynasty": "宋",
        "collection_info": null
    },
    {
        "title": "如梦令 人似已圆孤月",
        "author": "谢薖",
        "content": "人似已圆孤月。\n心似丁香百结。\n不见谪仙人，孤负梅花时节。\n愁绝。\n愁绝。\n江上落英如雪。",
        "dynasty": "宋",
        "collection_info": null
    },
    {
        "title": "浣溪沙 柳絮随风散漫飞",
        "author": "谢薖",
        "content": "柳絮随风散漫飞。\n檐冰成柱粟生肌。\n力排寒气赖金卮。\n赋丽谁为梁苑客，调高难和郢中词。\n且烦呵笔写乌丝。",
        "dynasty": "宋",
        "collection_info": null
    },
    {
        "title": "偷声木兰花 景阳楼上钟声晓",
        "author": "谢薖",
        "content": "景阳楼上钟声晓。\n半面啼妆匀未了。\n斜月纷纷。\n斜影幽香暗断魂。\n玉颜应在昭阳殿。\n却向前村深夜见。\n冰雪肌肤。\n还有斑斑雪点无。",
        "dynasty": "宋",
        "collection_info": null
    },
    {
        "title": "醉蓬莱 望晴峰染黛",
        "author": "谢薖",
        "content": "望晴峰染黛，暮霭澄空，碧天银汉。\n圆镜高飞，又一年秋半。\n皓色谁同，归心暗折，听唳云孤雁。\n问月停杯，锦袍何处，一尊无伴。\n好在南邻，诗盟酒社，刻烛争成，引觞愁缓。\n今夕楼中，继阿连清玩。\n饮剧狂歌，歌终起舞，醉冷光凌乱。\n乐事难穷，疏星易晓，又成浩叹。",
        "dynasty": "宋",
        "collection_info": null
    },
    {
        "title": "减字木兰花 江边一树",
        "author": "谢薖",
        "content": "江边一树。\n愁绝黄昏谁与度。\n琪树琼枝。\n不受雄蜂取次欺。\n风前望处。\n直恐乘风吹得去。\n能动诗情。\n故与诗人独目成。",
        "dynasty": "宋",
        "collection_info": null
    },
    {
        "title": "减字木兰花 寻常三五",
        "author": "谢薖",
        "content": "寻常三五。\n坐待丹山飞玉兔。\n试问常娥。\n底事清光此夜多。\n尊空客满。\n纵有鹔鹴无处换。\n不倒金荷。\n可奈金波潋滟何。",
        "dynasty": "宋",
        "collection_info": null
    },
    {
        "title": "减字木兰花 风篁度曲",
        "author": "谢薖",
        "content": "风篁度曲。\n倦倚银屏初睡足。\n清簟疏帘。\n金鸭香销懒更添。\n纤纤露玉。\n风雹纵横飞钿局。\n颦敛双蛾。\n凝伫无言密意多。",
        "dynasty": "宋",
        "collection_info": null
    },
    {
        "title": "虞美人 金钗尽醉何须伴",
        "author": "谢薖",
        "content": "金钗尽醉何须伴。\n萸糁浮杯乱。\n黄花香返岭梅魂。\n好把一枝斜插、向乌云。\n坡词欲唱无人会。\n桃叶知何在。\n与君同咏一联诗。\n但道老来能趁、菊花时。",
        "dynasty": "宋",
        "collection_info": null
    },
    {
        "title": "虞美人 人间离合常相半",
        "author": "谢薖",
        "content": "人间离合常相半。\n璧月宁长满。\n九秋风露又方阑。\n何日小窗相对、话悲欢。\n月华临夜宜人醉。\n老去嗟颜悴。\n君如玉树照清空。\n况有凝之道蕴、一尊同。",
        "dynasty": "宋",
        "collection_info": null
    },
    {
        "title": "蝶恋花 一水盈盈牛与女",
        "author": "谢薖",
        "content": "一水盈盈牛与女。\n目送经年，脉脉无由语。\n后夜鹊桥知暗度。\n持杯乞与开愁绪。\n君似庾郎愁几许。\n万斛愁生，更作征人去。\n留定征鞍君且住。\n人间岂有无愁处。",
        "dynasty": "宋",
        "collection_info": null
    },
    {
        "title": "定风波 牛女心期与目成",
        "author": "谢薖",
        "content": "牛女心期与目成。\n弥弥脉脉得盈盈。\n今夕银河凭鹊度。\n相遇。\n玉钩新吐照云屏。\n行旆雍容留宴语。\n将暮。\n方携珠袖到山亭。\n寂寞江天正云雾。\n回顾。\n不应中有少微星。",
        "dynasty": "宋",
        "collection_info": null
    },
    {
        "title": "江神子・江城子 破瓜年纪柳腰身",
        "author": "谢薖",
        "content": "破瓜年纪柳腰身。\n懒精神。\n带羞瞋。\n手把江梅，冰雪斗清新。\n不向鸦儿飞处着。\n留乞与，眼中人。\n水精船里酒粼粼。\n皱香茵。\n驻行云。\n舞罢歌馀，花困不胜春。\n问着些儿心底事，才靥笑，又眉颦。",
        "dynasty": "宋",
        "collection_info": null
    },
    {
        "title": "念奴娇 绿云影里",
        "author": "谢薖",
        "content": "绿云影里，把明霞、织就千重文绣。\n紫腻红骄扶不起，好是未开时候。\n半怯新寒，半宜晴色，养得胭脂透。\n小亭人静。\n嫩莺啼破清昼。\n犹记携手芳阴，一枝斜带艳，娇波双秀。\n小语轻怜花总见，争得似花长久。\n醉浅休归，夜深同睡，明月还相守。\n免叫春去，断肠空叹诗瘦。",
        "dynasty": "宋",
        "collection_info": null
    },
    {
        "title": "满庭芳 柳与堤回",
        "author": "沈蔚",
        "content": "柳与堤回，桥随波转，望中如在蓬莱。\n水禽高下，烟雾敛还开。\n认是仙翁住处，都不见、一点尘埃。\n壶天晚，清寒带雪，光景自徘徊。\n高才。\n廊庙手，当年平步，直到尧阶。\n况今朝调鼎，尤待盐梅。\n只恐身闲不久，难留恋、花月楼台。\n看新岁，春风且送，五马过江来。",
        "dynasty": "宋",
        "collection_info": null
    },
    {
        "title": "满庭芳 雪底寻梅",
        "author": "沈蔚",
        "content": "雪底寻梅，冰痕观水，晚来天气尤寒。\n渐闻歌笑，轻暖发春妍。\n赏尽十洲新景，依稀见、三岛风烟。\n判深夜，一年月色，只是这般圆。\n熙然。\n千里地，何妨载酒，频上湖船。\n况坐中高客，不日朝天。\n须信人间好处，没个事、胜得尊前。\n东风近，侵寻桃李，别做醉夤缘。",
        "dynasty": "宋",
        "collection_info": null
    },
    {
        "title": "满庭芳 疏木藏钟",
        "author": "沈蔚",
        "content": "疏木藏钟，轻烟笼角，几家帘幕灯光。\n暮砧声断，空壁锁寒蜇。\n入袂西风阵阵，彻醉骨、都不胜凉。\n栏干外，依稀嫩竹，月色冷如霜。\n仙乡。\n何处是，云深路杳，不念刘郎。\n但画桥流水，依旧垂杨。\n要见时时便是，一向价、只作寻常。\n争知道，愁肠泪眼，独自个重阳。",
        "dynasty": "宋",
        "collection_info": null
    },
    {
        "title": "临江仙 过尽清明三月雨",
        "author": "沈蔚",
        "content": "过尽清明三月雨，东风才到溪滨。\n画工传得已非真。\n青君着意处，桃李未为伦。\n倚槛盈盈如欲语，就中拈足花神。\n自然亭馆一番新。\n从今观绝品，不独洛阳人。",
        "dynasty": "宋",
        "collection_info": null
    },
    {
        "title": "梦玉人引 旧追游处",
        "author": "沈蔚",
        "content": "旧追游处，思前事、俨如昔。\n过尽莺花，横雨暴风初息。\n杏子枝头，又自然、别是般天色。\n好傍垂杨，系画船桥侧。\n小欢幽会，一霎时、光景也堪惜。\n对酒当歌，故人情分难觅。\n水远山长，不成空相忆。\n这归去重来，又却是、几时来得。",
        "dynasty": "宋",
        "collection_info": null
    },
    {
        "title": "蓦山溪 想伊不住",
        "author": "沈蔚",
        "content": "想伊不住。\n船在蓝桥路。\n别语未甘听，更拟问、而今是去。\n门前杨柳，几日转西风，将行色，欲留心，忽忽城头鼓。\n一番幽会，只觉添愁绪。\n邂逅却相逢。\n又还有、此时欢否。\n临岐把酒，莫惜十分斟，尊前月，月中人，明夜知何处。",
        "dynasty": "宋",
        "collection_info": null
    },
    {
        "title": "汉宫春 别酒初醒",
        "author": "沈蔚",
        "content": "别酒初醒。\n似一番梦觉，屈指堪惊。\n犹疑送消寄息，遇着人听。\n当初唤作，据眼前、略略看承。\n及去了，从头想伊，心下始觉宁宁。\n黄昏画角重城。\n更伤高念远，怀抱何胜。\n良时好景，算来半为愁生。\n幽期暂阻，便就中、月白风清。\n千万计，年年断除不得，是这些情。",
        "dynasty": "宋",
        "collection_info": null
    },
    {
        "title": "寻梅 今年早觉花信蹉",
        "author": "沈蔚",
        "content": "今年早觉花信蹉。\n想芳心、未应误我。\n一月小径几回过。\n始朝来寻见，雪痕微破。\n眼前大抵情无那。\n好景色、只消些个。\n春风烂熳却且可。\n是而今、枝上一朵两朵。",
        "dynasty": "宋",
        "collection_info": null
    },
    {
        "title": "不见・如梦令 日过重帘未卷",
        "author": "沈蔚",
        "content": "日过重帘未卷。\n袅袅欲残香线。\n午醉却醒来，柳外一声莺啭。\n不见。\n不见。\n门掩落花深院。",
        "dynasty": "宋",
        "collection_info": null
    },
    {
        "title": "不见・如梦令 回首芜城旧苑",
        "author": "沈蔚",
        "content": "回首芜城旧苑。\n还是绿深红浅。\n春意已无多，斜日满帘飞燕。\n不见。\n不见。\n花上雨来风转。",
        "dynasty": "宋",
        "collection_info": null
    },
    {
        "title": "诉衷情 深深院宇小池塘",
        "author": "沈蔚",
        "content": "深深院宇小池塘。\n一径碧梧长。\n青春又归何处，新笋绿成行。\n多少事，恼人肠。\n懒思量。\n香消一炷，睡起霎时，日过东窗。",
        "dynasty": "宋",
        "collection_info": null
    },
    {
        "title": "菩萨・菩萨蛮 相逢无处无尊酒",
        "author": "沈蔚",
        "content": "相逢无处无尊酒。\n尊前未必皆朋旧。\n酒到任教倾。\n莫思今夜醒。\n明朝相别后。\n江上空回首。\n欲去不胜情。\n为君歌数声。",
        "dynasty": "宋",
        "collection_info": null
    },
    {
        "title": "菩萨・菩萨蛮 春城迤逦层阴绕",
        "author": "沈蔚",
        "content": "春城迤逦层阴绕。\n青梅竞弄枝头小。\n江色雨和烟。\n行人江那边。\n好花都过了。\n满地空芳草。\n落日醉醒闲。\n一春无此寒。",
        "dynasty": "宋",
        "collection_info": null
    },
    {
        "title": "小重山 花过园林清荫浓",
        "author": "沈蔚",
        "content": "花过园林清荫浓。\n琅玕新脱笋，绿丛丛。\n雨声只在小池东。\n闲敧枕，直面芰荷风。\n长日敞帘栊。\n轻尘飞不到，画堂空。\n一尊今夜与谁同。\n人如玉，相对月明中。",
        "dynasty": "宋",
        "collection_info": null
    },
    {
        "title": "转调蝶恋花・蝶恋花 溪上清明初过雨",
        "author": "沈蔚",
        "content": "溪上清明初过雨。\n春色无多，叶底花如许。\n轻暖时闻燕双语。\n等闲飞入谁家去。\n短墙东畔新朱户。\n前日花前，把酒人何处。\n仿佛桥边船上路。\n绿杨风里黄昏鼓。",
        "dynasty": "宋",
        "collection_info": null
    },
    {
        "title": "转调蝶恋花・蝶恋花 渐近朱门香夹道",
        "author": "沈蔚",
        "content": "渐近朱门香夹道。\n一片笙歌，依约楼台杪。\n野色和烟满芳草。\n溪光曲曲山回抱。\n物华不逐人间老。\n日日春风，在处花枝好。\n莫恨云深路难到。\n刘郎可惜归来早。",
        "dynasty": "宋",
        "collection_info": null
    },
    {
        "title": "天仙子 景物因人成胜概",
        "author": "沈蔚",
        "content": "景物因人成胜概。\n满目更无尘可碍。\n等闲帘幕小栏干，衣未解。\n心先快。\n明月清风如有待。\n谁信门前车马隘。\n别是人间闲世界。\n坐中无物不清凉，山一带。\n水一派。\n流水白云长自在。",
        "dynasty": "宋",
        "collection_info": null
    },
    {
        "title": "倾杯・倾杯乐 梅英弄粉",
        "author": "沈蔚",
        "content": "梅英弄粉。\n尚浅寒、腊雪消未尽。\n布彩箔、层楼高下，灯火万点，金莲相照映。\n香径纵横，听画鼓、声声随步紧。\n渐霄汉无云，月华如水，夜久露清风迅。\n轻车趁马，微尘杂雾，带晓色、绮罗生润。\n花阴下、瞥见仍回，但时闻、笑音中香阵阵。\n奈酒阑人困。\n残漏里、年年馀恨。\n归来沈醉何处，一片笙歌又近。",
        "dynasty": "宋",
        "collection_info": null
    },
    {
        "title": "清商怨 城上鸦啼斗转",
        "author": "沈蔚",
        "content": "城上鸦啼斗转。\n渐渐玉壶冰满。\n月淡寒梅，清香来小院。\n谁遣鸾笺写怨。\n翻锦字、叠叠如愁卷。\n梦破胡笳，江南烟树远。",
        "dynasty": "宋",
        "collection_info": null
    },
    {
        "title": "醉花阴 微含清露真珠滴",
        "author": "沈蔚",
        "content": "微含清露真珠滴。\n怯晓寒脉脉。\n秉烛倚雕栏，今日尊前，尽是多情客。\n从来应与春相得。\n有动人标格。\n半笑倚春风，醉脸生红，不是胭脂色。",
        "dynasty": "宋",
        "collection_info": null
    },
    {
        "title": "柳摇金・思归乐 相将初下蕊珠殿",
        "author": "沈蔚",
        "content": "相将初下蕊珠殿。\n似醉粉、生香未遍。\n爱惜娇心春不管。\n被东风、赚开一半。\n中黄宫里赐仙衣，斗浅深、妆成笑面。\n放出妖娆难系管。\n笑东君、自家肠断。",
        "dynasty": "宋",
        "collection_info": null
    },
    {
        "title": "柳初新 楚天来驾春相送",
        "author": "沈蔚",
        "content": "楚天来驾春相送。\n半醉侧、花冠重。\n瑶台清宴，群仙戏手，剪出彩衣犹动。\n谁拂瑶琴巧弄。\n舞丹山、三千雏凤。\n艳冶轻盈放纵。\n倚东风、从来遍宠。\n桃花溪上，相思未断，愁掩五云真洞。\n算曾揖、飞鸾双控。\n等闲入、襄王春梦。",
        "dynasty": "宋",
        "collection_info": null
    },
    {
        "title": "诉衷情 平生不会敛眉头",
        "author": "唐庚",
        "content": "平生不会敛眉头。\n诸事等闲休。\n元来却到愁处，须着与他愁。\n残照外，大江流。\n去悠悠。\n风悲兰杜，烟淡沧浪，何处扁舟。",
        "dynasty": "宋",
        "collection_info": null
    },
    {
        "title": "浣溪沙 南涧茶香笑语新",
        "author": "惠洪",
        "content": "南涧茶香笑语新。\n西州春涨小舟横。\n困顿人归烂熳晴。\n天迥游丝长百尺，日高飞絮满重城。\n一番花信近清明。",
        "dynasty": "宋",
        "collection_info": null
    },
    {
        "title": "浣溪沙 日暮江空船自流",
        "author": "惠洪",
        "content": "日暮江空船自流。\n谁家院落近沧洲。\n一枝闲暇出墙头。\n数朵幽香和月暗，十分归意为春留。\n风撩片片是闲愁。",
        "dynasty": "宋",
        "collection_info": null
    },
    {
        "title": "渔父词・渔父 玉带云袍童顶露",
        "author": "惠洪",
        "content": "玉带云袍童顶露。\n一生笑傲知何故。\n万里归来方旦暮。\n休疑虑。\n大千捏在豪端聚。\n不解犁田分亩步。\n却能对客鸣花鼓。\n忽共老安相耳语。\n还推去。\n莫来拦我球门路。",
        "dynasty": "宋",
        "collection_info": null
    },
    {
        "title": "渔父词・渔父 不怕石头行路滑",
        "author": "惠洪",
        "content": "不怕石头行路滑。\n归来那爱驹儿踏。\n言下百骸俱拨撒。\n无剩法。\n灵然昼夜光通达。\n古寺天寒还恶发。\n夜将木佛齐烧杀。\n炙背横眠真快活。\n憨抹挞。\n从教院主无须发。",
        "dynasty": "宋",
        "collection_info": null
    },
    {
        "title": "渔父词・渔父 来往独龙冈畔路",
        "author": "惠洪",
        "content": "来往独龙冈畔路。\n杖头落索闲家具。\n后事前观如目睹。\n非谶语。\n须知一念无今古。\n长笑老萧多病苦。\n笑中与药皆狼虎。\n蜡炬一枝非嘱付。\n聊戏汝。\n热来脱却娘生裤。",
        "dynasty": "宋",
        "collection_info": null
    },
    {
        "title": "渔父词・渔父 画饼充饥人笑汝",
        "author": "惠洪",
        "content": "画饼充饥人笑汝。\n一庵归扫南阳坞。\n击竹作声方省悟。\n徐回顾。\n本来面目无藏处。\n却望沩山敷坐具。\n老师头角浑呈露。\n珍重此恩逾父母。\n须荐取。\n堂堂密密声前句。",
        "dynasty": "宋",
        "collection_info": null
    },
    {
        "title": "渔父词・渔父 野鹤精神云格调",
        "author": "惠洪",
        "content": "野鹤精神云格调。\n逼人气韵霜天晓。\n松下残经看未了。\n当斜照。\n苍烟风撼流泉绕。\n闺阁珍奇徒照耀。\n光无渗漏方灵妙。\n活计现成谁管绍。\n孤峰表。\n一声月下闻清啸。",
        "dynasty": "宋",
        "collection_info": null
    },
    {
        "title": "渔父词・渔父 讲虎天华随玉麈",
        "author": "惠洪",
        "content": "讲虎天华随玉麈。\n波心月在那能取。\n旁舍老僧偷指注。\n回头觑。\n虚空特地能言语。\n归对学徒重自诉。\n从前见解都欺汝。\n隔岸有山横暮雨。\n翻然去。\n千岩万壑无寻处。",
        "dynasty": "宋",
        "collection_info": null
    },
    {
        "title": "渔父词・渔父 急雨颠风花信早",
        "author": "惠洪",
        "content": "急雨颠风花信早。\n枝枝叶叶春俱到。\n何待小桃方悟道。\n休迷倒。\n出门无限青青草。\n根不覆藏尘亦扫。\n见精明树唯心造。\n试借疑情看白皂。\n回头讨。\n灵云笑杀玄沙老。",
        "dynasty": "宋",
        "collection_info": null
    },
    {
        "title": "渔父词・渔父 万叠空青春杳杳",
        "author": "惠洪",
        "content": "万叠空青春杳杳。\n一蓑烟雨吴江晓。\n醉眼忽醒惊白鸟。\n拍手笑。\n清波不犯鱼吞钓。\n津渡有僧求法要。\n一桡为汝除玄妙。\n已去回头知不峭。\n犹迷照。\n渔舟性懆都翻了。",
        "dynasty": "宋",
        "collection_info": null
    },
    {
        "title": "凤栖梧・蝶恋花 碧瓦笼晴烟雾绕",
        "author": "惠洪",
        "content": "碧瓦笼晴烟雾绕。\n水殿西偏，小立闻啼鸟。\n风度女墙吹语笑。\n南枝破腊应开了。\n道骨不凡江瘴晓。\n春色通灵，医得花重少。\n爆暖酿寒空杳杳。\n江城画角催残照。",
        "dynasty": "宋",
        "collection_info": null
    },
    {
        "title": "千秋岁 半身屏外",
        "author": "惠洪",
        "content": "半身屏外。\n睡觉唇红退。\n春思乱，芳心碎。\n空馀簪髻玉，不见流苏带。\n试与问，今人秀整谁宜对。\n湘浦曾同会。\n手搴轻罗盖。\n疑是梦，今犹在。\n十分春易尽，一点情难改。\n多少事，却随恨远连云海。",
        "dynasty": "宋",
        "collection_info": null
    },
    {
        "title": "青玉案 绿槐烟柳长亭路",
        "author": "惠洪",
        "content": "绿槐烟柳长亭路。\n恨取次、分离去。\n日永如年愁难度。\n高城回首，暮云遮尽，目断人何处。\n解鞍旅舍天将暮。\n暗忆丁宁千万句。\n一寸柔肠情几许。\n薄衾孤枕，梦回人静，彻晓潇潇雨。",
        "dynasty": "宋",
        "collection_info": null
    },
    {
        "title": "西江月 十指嫩抽春笋",
        "author": "惠洪",
        "content": "十指嫩抽春笋，纤纤玉软红柔。\n人前欲展强娇羞。\n微露云衣霓袖。\n最好洞天春晚，黄庭卷罢清幽。\n凡心无计奈闲愁。\n试拈花枝频嗅。",
        "dynasty": "宋",
        "collection_info": null
    },
    {
        "title": "西江月 大厦吞风吐月",
        "author": "惠洪",
        "content": "大厦吞风吐月，小舟坐水眠空。\n雾窗春晓翠如葱。\n睡起云涛正涌。\n往事回头笑处，此生弹指声中。\n玉笺佳句敏惊鸿。\n闻道衡阳价重。",
        "dynasty": "宋",
        "collection_info": null
    },
    {
        "title": "鹧鸪天 蜜烛花光清夜阑",
        "author": "惠洪",
        "content": "蜜烛花光清夜阑。\n粉衣香翅绕团团。\n人犹认假为真实，蛾岂将灯作火看。\n方叹息，为遮拦。\n也知爱处实难拚。\n忽然性命随烟焰，始觉从前被眼瞒。",
        "dynasty": "宋",
        "collection_info": null
    },
    {
        "title": "清商怨 一段文章种性",
        "author": "惠洪",
        "content": "一段文章种性。\n更谪仙风韵。\n画戟丛中，清香凝宴寝。\n落日清寒勒花信。\n愁似海、洗光词锦。\n后夜归舟，云涛喧醉枕。",
        "dynasty": "宋",
        "collection_info": null
    },
    {
        "title": "青玉案 凝祥宴罢闻歌吹",
        "author": "惠洪",
        "content": "凝祥宴罢闻歌吹。\n画毂走，香尘起。\n冠压花枝驰万骑。\n马行灯闹，凤楼帘卷，陆海龙鳌山对。\n当年曾看天颜醉。\n御杯举，欢声沸。\n时节虽同悲乐异。\n海风吹梦，岭猿啼月，一枕思归泪。",
        "dynasty": "宋",
        "collection_info": null
    },
    {
        "title": "西江月 入骨风流国色",
        "author": "惠洪",
        "content": "入骨风流国色，透尘种性真香。\n为谁风鬓涴新妆。\n半树入村春暗。\n雪压枝低篱落，月高影动池塘。\n高情数笔寄微茫。\n小寝初开雾帐。",
        "dynasty": "宋",
        "collection_info": null
    },
    {
        "title": "浪淘沙 城里久偷闲",
        "author": "惠洪",
        "content": "城里久偷闲。\n尘浣云衫。\n此身已是再眠蚕。\n隔岸有山归去好，万壑千岩。\n霜晓更凭阑。\n减尽晴岚。\n微云生处是茅庵。\n试问此生谁作伴，弥勒同龛。",
        "dynasty": "宋",
        "collection_info": null
    },
    {
        "title": "浪淘沙 山径晚樵远",
        "author": "惠洪",
        "content": "山径晚樵远。\n深壑孱颜。\n孙山背后泊船看。\n手把遗编披白帔，剩却清闲。\n篱落竹丛寒。\n渔业凋残。\n水痕无底照秋宽。\n好在夕阳凝睇处，数笔秋山。",
        "dynasty": "宋",
        "collection_info": null
    },
    {
        "title": "水调歌头 一片苍崖璞",
        "author": "吕颐浩",
        "content": "一片苍崖璞，孕秀自天锺。\n浑如暖烟堆里，乍放力犹慵。\n疑是犀眠海畔，贪玩烂银光彩，精魄入蟾宫。\n泼墨阴云妒，蟾影淡朦胧。\n沩山颂，戴生笔，写难穷。\n些儿造化，凭谁细与问元工。\n那用牧童鞭索，不入千群万队，扣角起雷同。\n莫怪作诗手，偷入锦囊中。",
        "dynasty": "宋",
        "collection_info": null
    },
    {
        "title": "点绛唇 新月娟娟",
        "author": "苏过",
        "content": "新月娟娟，夜寒江静山衔斗。\n起来搔首。\n梅影横窗瘦。\n好个霜天，闲却传杯手。\n君知否。\n乱鸦啼后。\n归兴浓如酒。",
        "dynasty": "宋",
        "collection_info": null
    },
    {
        "title": "感皇恩 残角两三声",
        "author": "陆蕴",
        "content": "残角两三声，催登古道。\n远水长山又重到。\n水声山色，看尽轮蹄昏晓。\n风头日脚下，人空老。\n匹马旧时，西征谈笑。\n绿鬓朱颜正年少。\n旗亭斗酒，任是十千倾倒。\n面今酒兴减，诗情少。",
        "dynasty": "宋",
        "collection_info": null
    },
    {
        "title": "忆君王・忆王孙 依依宫柳拂宫墙",
        "author": "谢克家",
        "content": "依依宫柳拂宫墙。\n楼殿无人春昼长。\n燕子归来依旧忙。\n忆君王。\n月破黄昏人断肠。",
        "dynasty": "宋",
        "collection_info": null
    },
    {
        "title": "江神子・江城子 昏昏雪意惨云容",
        "author": "葛胜仲",
        "content": "昏昏雪意惨云容。\n猎霜风。\n岁将穷。\n流落天涯，憔悴一衰翁。\n清夜小窗围兽火，倾酒绿，借颜红。\n官梅疏艳小壶中。\n暗香浓。\n玉玲珑。\n对景忽惊，身在大江东。\n上国故人谁念我，晴嶂远，暮云重。",
        "dynasty": "宋",
        "collection_info": null
    },
    {
        "title": "蝶恋花 雨后春光浓似醉",
        "author": "葛胜仲",
        "content": "雨后春光浓似醉。\n着柳催花，节物侵龙忌。\n绣褓香阁当日佩。\n紫兰宫堕人间世。\n歌管停云香吐穗。\n碧酒红裳，共祝鱼轩贵。\n天上阿环金箓秘。\n龟龄鹤寿三千岁。",
        "dynasty": "宋",
        "collection_info": null
    },
    {
        "title": "蝶恋花 共乐堂深帘不卷",
        "author": "葛胜仲",
        "content": "共乐堂深帘不卷。\n恻恻寒轻，二月春犹浅。\n续寿竞来歌舞院。\n龙涎香衬鲛绡段。\n画栋朝飞双语燕。\n端似知人，着意窥金盏。\n柳外花前同祝愿。\n朱颜长在年龄远。",
        "dynasty": "宋",
        "collection_info": null
    },
    {
        "title": "临江仙 郊外黄垓端可厌",
        "author": "葛胜仲",
        "content": "郊外黄垓端可厌，归来移病香闺。\n象床珍簟共委蛇。\n耆婆寻草尽，天女散花迟。\n小雨作寒秋意晚。\n檐声与梦相宜。\n冷侵罗幌酒烟微。\n试评书五朵，何似画双眉。",
        "dynasty": "宋",
        "collection_info": null
    },
    {
        "title": "渔家傲 岩壑萦回云水窟",
        "author": "葛胜仲",
        "content": "岩壑萦回云水窟。\n林深路断迷烟客。\n茅屋数椽携杖舄。\n人寂寂。\n侵檐万个琅玕碧。\n倦客羁怀清似涤。\n更无一点飞埃迹。\n溪涨慢流过几席。\n寒湜湜。\n凫鹥点破琉璃色。",
        "dynasty": "宋",
        "collection_info": null
    },
    {
        "title": "渔家傲 叠叠云山供四顾",
        "author": "葛胜仲",
        "content": "叠叠云山供四顾。\n簿书忙里偷闲去。\n心远地偏陶令趣。\n登览处。\n清幽疑是斜川路。\n野蔌溪毛供饮具。\n此身甘被烟霞痼。\n兴尽碧云催日暮。\n招晚渡。\n遥遥一叶随鸥鹭。",
        "dynasty": "宋",
        "collection_info": null
    },
    {
        "title": "鹧鸪天 小榭幽园翠箔垂",
        "author": "葛胜仲",
        "content": "小榭幽园翠箔垂。\n云轻日薄淡秋晖。\n菊英露浥渊明径，藕叶风吹叔宝池。\n酬素景，泥芳卮。\n老人痴钝强伸眉。\n欢华莫遣笙歌散，归路从教灯影稀。",
        "dynasty": "宋",
        "collection_info": null
    },
    {
        "title": "鹧鸪天 婆律香深气味佳",
        "author": "葛胜仲",
        "content": "婆律香深气味佳。\n玻璃仙碗进流霞。\n凝膏清涤高阳醉，灵液甘和正焙芽。\n香染指，浪浮花。\n加笾礼尽客还家。\n贯珠声断红裳散，踏影人归素月斜。",
        "dynasty": "宋",
        "collection_info": null
    },
    {
        "title": "点绛唇 秋晚寒斋",
        "author": "葛胜仲",
        "content": "秋晚寒斋，藜床香篆横轻雾。\n闲愁几许。\n梦逐芭蕉雨。\n云外哀鸿，似替幽人语。\n归不去。\n乱山无数。\n斜日荒城鼓。",
        "dynasty": "宋",
        "collection_info": null
    },
    {
        "title": "行香子 风物飕飕",
        "author": "葛胜仲",
        "content": "风物飕飕。\n木落沧洲。\n渐老人、不奈悲秋。\n羁怀都在，鬓上眉头。\n似休文瘦，文通恨，子山愁。\n庭梧影薄，篱菊香浮。\n强招寻、聊命朋俦。\n穷通皆梦，今古如流。\n且渊明径，子猷舫，仲宣楼。",
        "dynasty": "宋",
        "collection_info": null
    },
    {
        "title": "诉衷情 清明寒食景暄妍",
        "author": "葛胜仲",
        "content": "清明寒食景暄妍。\n花映碧罗天。\n参差捍拨齐奏，丰颊拥芳筵。\n逢诞日，揖真仙。\n托炉烟。\n朱颜长似，头上花枝，岁岁年年。",
        "dynasty": "宋",
        "collection_info": null
    },
    {
        "title": "水调歌头 夜泛南溪月",
        "author": "葛胜仲",
        "content": "夜泛南溪月，光影冷涵空。\n棹飞穿碎金电，翻动水精宫。\n横管何妨三弄，重醑仍须一斗，知费几青铜。\n坐久桂花落，襟袖觉香浓。\n庾公阁，子猷舫，兴应同。\n从来好景良夜，我辈敢情锺。\n但恐仙娥川后，嫌我尘容俗状，清境不相容。\n击汰同情赏，赖有紫溪翁。",
        "dynasty": "宋",
        "collection_info": null
    },
    {
        "title": "水调歌头 下濑惊船驶",
        "author": "葛胜仲",
        "content": "下濑惊船驶，挥麈恐尊空。\n谁吹尺八寥亮，嚼征更含宫。\n坐爱金波潋滟，影落蒲萄涨绿，夜漏尽移铜。\n回棹携红袖，一水带香浓。\n坐中客，驰隽辩，语无同。\n青鞋黄帽，此乐谁肯换千锺。\n岩壑从来无主，风月故应长在，赏不待先容。\n羽化寻烟客，家有左仙翁。",
        "dynasty": "宋",
        "collection_info": null
    },
    {
        "title": "水调歌头 胜友欣倾盖",
        "author": "葛胜仲",
        "content": "胜友欣倾盖，羁宦懒书空。\n爱君笔力清壮，名已在蟾宫。\n萧散英姿直上，自有练裙葛帔，岂待半通铜。\n长短作新语，墨纸似鸦浓。\n山吐月，溪泛艇，率君同。\n吾侪轰饮文字，乐不在歌锺。\n今夜长风万里，且倩泓澄浩荡，一为洗尘容。\n世上闲荣辱，都付寒边翁。",
        "dynasty": "宋",
        "collection_info": null
    },
    {
        "title": "木兰花・玉楼春 木阑干外池光阔",
        "author": "葛胜仲",
        "content": "木阑干外池光阔。\n午夜乔林迷岸樾。\n掠船凉吹起青苹，萦水歌声欺白雪。\n檀郎响趁红牙节。\n胡语嘈嘈仍切切。\n人生何乐似同襟，莫待骊驹声惨咽。",
        "dynasty": "宋",
        "collection_info": null
    },
    {
        "title": "满庭霜・满庭芳 百不为多",
        "author": "葛胜仲",
        "content": "百不为多，一不为少，阿谁昔仕吾邦。\n共推任笔，洪鼎力能扛。\n不为桃花禄米，雠书倦、一苇横江。\n招寻处，徒行曳杖，曾不拥麾幢。\n山川，真大好，鱼矶无恙，密岭难双。\n听讼诉多就，樵坞僧窗。\n岁月音容远矣，风流在、遐想心降。\n云烟路，搜奇吊古，时为酹空缸。",
        "dynasty": "宋",
        "collection_info": null
    },
    {
        "title": "醉蓬莱 望葱葱佳气",
        "author": "葛胜仲",
        "content": "望葱葱佳气，虹渚祥开，斗枢光绕。\n析木天津，正灵晖腾照。\n鹭缀分班，象胥交贡，奉御觞清晓。\n玉殿寒轻，金徒漏永，瑞炉烟袅。\n万宇均欢，示慈颁燕，寿祝南山，庆均凫藻。\n缥缈红云，望九重天表。\n舞兽锵洋，抃鳌欣戴，度管弦声杳。\n历草长新，蟠桃永秀，与天难老。",
        "dynasty": "宋",
        "collection_info": null
    },
    {
        "title": "西江月 羁宦新来作恶",
        "author": "葛胜仲",
        "content": "羁宦新来作恶，穷途谁肯相从。\n追攀十日水云中。\n情谊知君独重。\n寂寂回廊小院，冥冥细雨尖风。\n凤山香雪定应空。\n昨夜疏枝入梦。",
        "dynasty": "宋",
        "collection_info": null
    },
    {
        "title": "西江月 山镇红桃阡陌",
        "author": "葛胜仲",
        "content": "山镇红桃阡陌，烟迷绿水人家。\n尘容误到只惊嗟。\n骨冷玉堂今夜。\n莫对佳人锦瑟，休辞洞府流霞。\n峰回路转乱云遮。\n归去空传图画。",
        "dynasty": "宋",
        "collection_info": null
    },
    {
        "title": "南乡子 柳岸正飞绵",
        "author": "葛胜仲",
        "content": "柳岸正飞绵。\n选胜斋轻漾碧涟。\n笑语忘怀机事尽，鸥边。\n万顷溪光上下天。\n菰苇久延缘。\n不觉遥峰霭暮烟。\n对酒莫嫌红粉陋，婵娟。\n自有孤高月妇仙。",
        "dynasty": "宋",
        "collection_info": null
    },
    {
        "title": "浣溪沙 可惜随风面旋飘",
        "author": "葛胜仲",
        "content": "可惜随风面旋飘。\n直须烧烛看娇娆。\n人间花月更无妖。\n浓丽独将春色殿，繁华端合众芳朝。\n南床应为醉陶陶。",
        "dynasty": "宋",
        "collection_info": null
    },
    {
        "title": "浣溪沙 通白轻红溢万枝",
        "author": "葛胜仲",
        "content": "通白轻红溢万枝。\n浓香百和透丰肌。\n丹山威凤势将飞。\n玉镜台前呈国艳，沈香亭北映朝曦。\n如花惟有上皇妃。",
        "dynasty": "宋",
        "collection_info": null
    },
    {
        "title": "浣溪沙 斗鸭栏边晓路沾",
        "author": "葛胜仲",
        "content": "斗鸭栏边晓路沾。\n华堂醉赏轴珠帘。\n插花人好手纤纤。\n遮护轻寒施翠幄，标题仙品露牙签。\n词人遗恨独江淹。",
        "dynasty": "宋",
        "collection_info": null
    },
    {
        "title": "西江月 山外半规残日",
        "author": "葛胜仲",
        "content": "山外半规残日，云边一缕馀霞。\n满城飞雪散苕花。\n万顷溪连罨画。\n柳恽风流旧国，鹤龄潇洒人家。\n肯嗟流落在天涯。\n云水从今起价。",
        "dynasty": "宋",
        "collection_info": null
    },
    {
        "title": "西江月 晚路交游绿酒",
        "author": "葛胜仲",
        "content": "晚路交游绿酒，平生志趣青霞。\n霜风时节近黄花。\n泛宅舟将鹢画。\n不分两溪明月，夜深只属渔家。\n今朝清赏寄情涯。\n肯向萦涂索价。",
        "dynasty": "宋",
        "collection_info": null
    },
    {
        "title": "蝶恋花 风过涟漪纹縠细",
        "author": "葛胜仲",
        "content": "风过涟漪纹縠细。\n十指香檀，惊破交禽睡。\n野蔌溪毛真易致。\n风流未减兰亭会。\n击汰千艘供洛禊。\n映水垂杨，万缕拖浓翠。\n小海一声波上戏。\n殷勤留客千金意。",
        "dynasty": "宋",
        "collection_info": null
    },
    {
        "title": "临江仙 自古吴兴称冷僻",
        "author": "葛胜仲",
        "content": "自古吴兴称冷僻，菰城水浸粼粼。\n回星难望使车尘。\n如何三日饮，并有五行人。\n文似枚皋加敏速，记书易若张巡。\n幕中无用郄嘉宾。\n他年浮枣会，莫忘两溪春。",
        "dynasty": "宋",
        "collection_info": null
    },
    {
        "title": "临江仙 千古乌程新酿美",
        "author": "葛胜仲",
        "content": "千古乌程新酿美，玉觞风过粼粼。\n歌声未办起梁尘。\n九天持斧客，来作绣衣人。\n夙有辞华惊乙览，传闻献颂东巡。\n未应握节久宾宾。\n一封驰诏旨，却醉上林春。",
        "dynasty": "宋",
        "collection_info": null
    },
    {
        "title": "临江仙 小样洪河分九曲",
        "author": "葛胜仲",
        "content": "小样洪河分九曲，飞泉环绕粼粼。\n青莲往事已成尘。\n羽觞浮玉甃，宝剑捧金人。\n绿绮且依流水调，蓬蓬釂鼓催巡。\n玉堂词客是佳宾。\n茂林修竹地，大胜永和春。",
        "dynasty": "宋",
        "collection_info": null
    },
    {
        "title": "定风波 千叠云山万里流",
        "author": "葛胜仲",
        "content": "千叠云山万里流。\n坐中碧落与鳌头。\n真意见嬉吾已领。\n烟景。\n不辞捧诏久汀洲。\n老去一官真是漫。\n溪岸。\n独馀此兴未能收。\n留与吴儿传胜事。\n长记。\n赤栏桥上揽清秋。",
        "dynasty": "宋",
        "collection_info": null
    },
    {
        "title": "定风波 共喜新凉大火流",
        "author": "葛胜仲",
        "content": "共喜新凉大火流。\n一声水调听歌头。\n况有修蛾兼粉领。\n佳景。\n谢公无不碍沦洲。\n平昔短檠真大漫。\n气岸。\n老来都向酒杯收。\n云水光中修禊事。\n犹记。\n转头不觉已三秋。",
        "dynasty": "宋",
        "collection_info": null
    },
    {
        "title": "浣溪沙 今夜风光恋渚苹",
        "author": "葛胜仲",
        "content": "今夜风光恋渚苹。\n欲教四角出车轮。\n金钗离立座生春。\n神女恍惊巫峡梦，飞琼原是阆风人。\n诏封后院宠儒臣。",
        "dynasty": "宋",
        "collection_info": null
    },
    {
        "title": "浣溪沙 溪岸沈深属泛苹",
        "author": "葛胜仲",
        "content": "溪岸沈深属泛苹。\n倾城容貌此推轮。\n可怜虚度二年春。\n暮暮来时骚客赋，朝朝新处后庭人。\n天留花月伴羁臣。",
        "dynasty": "宋",
        "collection_info": null
    },
    {
        "title": "浣溪沙 东道殷勤玉斝飞",
        "author": "葛胜仲",
        "content": "东道殷勤玉斝飞。\n华灯倾国拥珠玑。\n玉奴嫌瘦玉环肥。\n缥缈幸闻缑岭曲。\n参差犹隔夏侯衣。\n放开云月出清辉。",
        "dynasty": "宋",
        "collection_info": null
    },
    {
        "title": "瑞鹧鸪 两年人住岂无情",
        "author": "葛胜仲",
        "content": "两年人住岂无情。\n别乘辞华四水清。\n何事千锺勤饮饯，故知一别未能轻。\n解龟虽幸樊笼出，挂席还愁海汐平。\n江草江花都是泪，骊驹休作断肠声。",
        "dynasty": "宋",
        "collection_info": null
    },
    {
        "title": "浪淘沙 步屧对东风",
        "author": "葛胜仲",
        "content": "步屧对东风。\n细探春工。\n百花堂下牡丹丛。\n莫恨使君来便去，不见鞓红。\n雾眼一衰翁。\n无意芳秾。\n年来结习已成空。\n寄语国香雕槛里，好为人容。",
        "dynasty": "宋",
        "collection_info": null
    },
    {
        "title": "蓦山溪 望云门外",
        "author": "葛胜仲",
        "content": "望云门外。\n油壁如流水。\n空巷逐朱幡，步春风、香河七里。\n冶容炫服，摸石道宜男，穿翠霭，度飞桥，影在清漪里。\n秦头楚尾。\n千古风流地。\n试问汉江边，有解佩、行云旧事。\n主人是客，一笑强颁春，烧灯后，赏花前，遥忆年年醉。",
        "dynasty": "宋",
        "collection_info": null
    },
    {
        "title": "蓦山溪 春风野外",
        "author": "葛胜仲",
        "content": "春风野外。\n卵色天如水。\n鱼戏舞绡纹，似出听、新声北里。\n追风骏足，千骑卷高冈，一箭过，万人呼，雁落寒空里。\n天穿过了，此日名穿地。\n横石俯清波。\n竞追随、新年乐事。\n谁怜老子，使得暂遨游，争捧手，乍凭肩，夹道游人醉。",
        "dynasty": "宋",
        "collection_info": null
    },
    {
        "title": "减字木兰花 团团璧月",
        "author": "吴则礼",
        "content": "团团璧月。\n今夜广寒真秀发。\n何处吹笙。\n催得清霜满凤城。\n淮南好梦。\n镜里星星还种种。\n犹记银床。\n曾为凉洲唤玉觞。",
        "dynasty": "宋",
        "collection_info": null
    },
    {
        "title": "减字木兰花 淮天不断",
        "author": "吴则礼",
        "content": "淮天不断。\n点缀南云秋几雁。\n白露沾衣。\n始是银屏梦觉时。\n别离怀抱。\n消得镜中青鬓老。\n小字无能。\n烦寄平安一纸书。",
        "dynasty": "宋",
        "collection_info": null
    },
    {
        "title": "减字木兰花 斑斑小雨",
        "author": "吴则礼",
        "content": "斑斑小雨。\n初入高梧黄叶暮。\n又是重阳。\n昨夜西风作许凉。\n鲜鲜丛菊。\n只解凋人双鬓绿。\n试傍清尊。\n分付幽香与断魂。",
        "dynasty": "宋",
        "collection_info": null
    },
    {
        "title": "减字木兰花 九年离别",
        "author": "吴则礼",
        "content": "九年离别。\n梦里相逢端怕说。\n携手河梁。\n雁噭淮天如许长。\n鲈鱼正美。\n白发季鹰聊启齿。\n后夜江干。\n与把梅花子细看。",
        "dynasty": "宋",
        "collection_info": null
    },
    {
        "title": "减字木兰花 淮山清夜",
        "author": "吴则礼",
        "content": "淮山清夜。\n镜面平铺纤月挂。\n端是生还。\n同倚西风十二栏。\n休论往事。\n投老相逢真梦寐。\n两鬓疏疏。\n好在松江一尺鲈。",
        "dynasty": "宋",
        "collection_info": null
    },
    {
        "title": "满庭芳 声促铜壶",
        "author": "吴则礼",
        "content": "声促铜壶，灰飞玉管，梦惊偷换年华。\n江南芳信，疏影月横斜。\n又喜椒觞到手，宝胜里、仍翦金花。\n钗头燕，妆台弄粉，梅额故相夸。\n隼旟，人未老，东风袅袅，已傍高牙。\n渐园林月永，叠鼓凝笳。\n小字新传秀句，歌扇底、深把流霞。\n聊行乐，他时画省，归近紫皇家。",
        "dynasty": "宋",
        "collection_info": null
    },
    {
        "title": "满庭芳 玉垒尊罍",
        "author": "吴则礼",
        "content": "玉垒尊罍，清秋关塞，正宜催唤香醪。\n凉风吹帽，横槊试登高。\n相见征西旧事，龙山会、宾主俱豪。\n来群雁，凉生画角，红叶聚亭皋。\n南洲、应好在，长关梦眼，天际云涛。\n有一簪黄菊，两鬓霜毛。\n快把金荷共倒，凝望久、只遣魂消。\n君须听，新翻燕乐，馀韵响檀槽。",
        "dynasty": "宋",
        "collection_info": null
    },
    {
        "title": "木兰花慢 尽晴春自老",
        "author": "吴则礼",
        "content": "尽晴春自老，乍翠巘、出清流。\n望杳杳飞旌，翩翩戍骑，初过边头。\n幽花尚猗短岸，渐鸣禽、唤友绕行辀。\n端有雕戈锦领，竟驰騕袅骅骝。\n凝眸。\n雁入长天，羌管罢、陇云愁。\n共解鞍临水，雷惊电散，雪溅霜浮。\n玉觞正风味好，对幽香、堕蕊且消忧。\n莫以纶巾羽扇，便忘绿浦沧洲。",
        "dynasty": "宋",
        "collection_info": null
    },
    {
        "title": "醉落魄・一斛珠 梅花褪雪",
        "author": "吴则礼",
        "content": "梅花褪雪。\n赏心莫使慵欢悦。\n大家且恁同攀折。\n馀蕊残英，偏称淡笼月。\n当初相见花初发。\n如今花谢人离缺。\n一年又比一年别。\n惟有花枝，只似旧时节。",
        "dynasty": "宋",
        "collection_info": null
    },
    {
        "title": "踏莎行 一片花飞",
        "author": "吴则礼",
        "content": "一片花飞，青春已减。\n可堪南陌红千点。\n生憎杨柳要藏鸦，东风只遣横笳怨。\n看定新巢，初怜语燕。\n游丝正把残英罥。\n酒尊也会不相违，风光本自同流转。",
        "dynasty": "宋",
        "collection_info": null
    },
    {
        "title": "鹧鸪天 永遇英雄际会时",
        "author": "吴则礼",
        "content": "永遇英雄际会时。\n垂天鹏翼逐云飞。\n退朝日上青花道，催直霜零赤雁池。\n鸣汉履，侍唐眉。\n渭川莘野晚追随。\n归来仍对金銮老，三峡词源气未衰。",
        "dynasty": "宋",
        "collection_info": null
    },
    {
        "title": "鹧鸪天 作赋丁年厌兔园",
        "author": "吴则礼",
        "content": "作赋丁年厌兔园。\n紫微深锁九重关。\n花墩屡赐清闲燕，文石难忘咫尺颜。\n烟外屐，水边山。\n纶巾羽扇五湖间。\n自怜季子貂裘敝，来与机云相对闲。",
        "dynasty": "宋",
        "collection_info": null
    },
    {
        "title": "鹧鸪天 衮绣三朝社稷臣",
        "author": "吴则礼",
        "content": "衮绣三朝社稷臣。\n旧调元鼎斡洪钧。\n垂绅屡转龙墀日，接膝潜回黼座春。\n金凿落，玉麒麟。\n凤鸣良月庆佳辰。\n巨鳌行听扃华禁，又起商周梦卜人。",
        "dynasty": "宋",
        "collection_info": null
    },
    {
        "title": "红楼慢 声慑燕然",
        "author": "吴则礼",
        "content": "声慑燕然，势压横山，镇西名重榆塞。\n干霄百雉朱阑下，极目长河如带。\n玉垒凉生过雨，帘卷晴岚凝黛。\n有城头、钟鼓连云，殷春雷天外。\n长啸，畴昔驰边骑。\n听陇底鸣笳，风搴双旆。\n霜髯飞将曾百战，欲掳名王朝帝。\n锦带吴钩未解，谁识凭栏深意。\n空沙场，牧马萧萧晚无际。",
        "dynasty": "宋",
        "collection_info": null
    },
    {
        "title": "声声慢 林塘朱夏",
        "author": "吴则礼",
        "content": "林塘朱夏，雨过斑斑，绿苔绕地初遍。\n叶底雏莺，犹记日斜春晚。\n芙蕖靓妆红粉，傍高荷、闲倚歌扇。\n轻风起，縠纹滟滟，翠生波面。\n可是追凉月下，清坐久，微云屡遮星汉。\n露湿纶巾，遥望玉清台殿。\n白头共论胜事，须偿五湖深愿。\n南枝好，有南飞乌鹊，绕枝低转。",
        "dynasty": "宋",
        "collection_info": null
    },
    {
        "title": "水龙吟 秋生泽国",
        "author": "吴则礼",
        "content": "秋生泽国，无边落木，又作萧萧下。\n澄江过雨，凉飙吹面，黄花初把。\n苍鬓羁孤，粗营鸡黍，浊醪催贳。\n对斜斜露脚，寒香正好，幽人去、空惊咤。\n头上纶巾醉堕，要猗眠、水云萦舍。\n牵衣儿女，归来欢笑，仍邀同社。\n月底蓬门，一株江树，悲虫鸣夜。\n把茱萸细看，牛山底事，强成沾洒。",
        "dynasty": "宋",
        "collection_info": null
    },
    {
        "title": "眼儿媚 雪儿魂在水云乡",
        "author": "李德载",
        "content": "雪儿魂在水云乡。\n犹忆学梅妆。\n玻璃枝上，体熏山麝，色带飞霜。\n水边竹外愁多少，不断俗人肠。\n如何伴我，黄昏携手，步月斜廊。",
        "dynasty": "宋",
        "collection_info": null
    },
    {
        "title": "早梅芳近・早梅芳 深院静",
        "author": "李德载",
        "content": "深院静，小阑傍。\n标致不寻常。\n尽他桃杏占风光。\n谁敢斗新妆。\n玉堂中，梁苑里。\n休把雪来轻比。\n莫吹长笛巧催残。\n留取月中看。",
        "dynasty": "宋",
        "collection_info": null
    },
    {
        "title": "早梅芳近・早梅芳 残腊里",
        "author": "李德载",
        "content": "残腊里，早梅芳。\n春信报新阳。\n晓来枝上斗寒光。\n轻点寿阳妆。\n雪难欺，霜莫妒。\n别是一般风措。\n望林人意正夭饶。\n又看长新条。",
        "dynasty": "宋",
        "collection_info": null
    },
    {
        "title": "鹧鸪天 约略应飞白玉盘",
        "author": "赵子发",
        "content": "约略应飞白玉盘。\n明楼渐放满轮寒。\n天垂万丈清光外，人在三秋爽气间。\n闻叶吹，想风鬟。\n浮空仿佛女乘鸾。\n此时不合人间有，尽入嵩山静夜看。",
        "dynasty": "宋",
        "collection_info": null
    },
    {
        "title": "洞仙歌 荒山明月",
        "author": "赵子发",
        "content": "荒山明月，下有云来去。\n深夜纤毫静可数。\n问古今底事，留此空光，修月户、犹是当年玉斧。\n思君持羽扇，来伴微吟，水佩风环饮松露。\n待勾漏丹成，约与轻飞，人间世、不知归处。\n更长啸、馀声振林溪，见乱红惊飞，半岩花雨。",
        "dynasty": "宋",
        "collection_info": null
    },
    {
        "title": "桃源忆故人 芳菲已有东风露",
        "author": "赵子发",
        "content": "芳菲已有东风露。\n寒着轻罗未去。\n午夜鸾车鹤驭。\n散入千莲步。\n粉香度曲嬉游女。\n草草相逢无据。\n肠断泪零无数。\n洒作花梢雨。",
        "dynasty": "宋",
        "collection_info": null
    },
    {
        "title": "浣溪沙 疏荫摇摇趁岸移",
        "author": "赵子发",
        "content": "疏荫摇摇趁岸移。\n惊鸥点点过帆飞。\n船分水打嫩沙回。\n断梦不知人去处，卷帘还有燕来时。\n日斜风紧转湾西。",
        "dynasty": "宋",
        "collection_info": null
    },
    {
        "title": "南歌子 天末疑无路",
        "author": "赵子发",
        "content": "天末疑无路，波翻欲御风。\n此身忽在玉壶中。\n醉倒不知、南北与西东。\n猎猎遥鸣草，飕飕静打篷。\n与君回棹碧云浓。\n不是思归、只为酒船空。",
        "dynasty": "宋",
        "collection_info": null
    },
    {
        "title": "南歌子 人有纫兰佩",
        "author": "赵子发",
        "content": "人有纫兰佩，云无出岫心。\n扁舟来入碧涛深。\n坐见楚咻、儿女变齐音。\n但醉双瓶玉，从渠六印金。\n此时何处可幽寻。\n风定津头、白日照平林。",
        "dynasty": "宋",
        "collection_info": null
    },
    {
        "title": "点绛唇 野岸孤舟",
        "author": "赵子发",
        "content": "野岸孤舟，断桥明月穿流水。\n雁声嘹呖。\n双落行人泪。\n去岁吾家，曾插黄花醉。\n今那是。\n杖藜西指。\n看即成千里。",
        "dynasty": "宋",
        "collection_info": null
    },
    {
        "title": "虞美人 飞云流水来无信",
        "author": "赵子发",
        "content": "飞云流水来无信。\n花发年年恨。\n小桃如脸柳如眉。\n记得那人模样、旧家时。\n楼高映步拖金缕。\n香湿黄昏雨。\n如今不见欲凭书。\n门外水平波暖、一双鱼。",
        "dynasty": "宋",
        "collection_info": null
    },
    {
        "title": "惜分飞 数点雨声惊残暑",
        "author": "赵子发",
        "content": "数点雨声惊残暑。\n帘外秋光容与。\n重换熏炉炷。\n渐低罗幕香成雾。\n今夜夜凉情几许。\n莫向屏山取取。\n却笑阳台女。\n楚人空□高唐赋。",
        "dynasty": "宋",
        "collection_info": null
    },
    {
        "title": "阮郎归 马蹄踏月响空山",
        "author": "赵子发",
        "content": "马蹄踏月响空山。\n梅生烟壑寒。\n水妃去后泪痕干。\n天风吹佩兰。\n纫香久，怕花残。\n与君聊据鞍。\n一枝欲寄北人看。\n如今行路难。",
        "dynasty": "宋",
        "collection_info": null
    },
    {
        "title": "忆王孙 日长高柳一蝉声",
        "author": "赵子发",
        "content": "日长高柳一蝉声。\n翡翠帘深宝簟清。\n梦远春云不散情。\n晓风轻。\n玉楝花飞宿雨晴。",
        "dynasty": "宋",
        "collection_info": null
    },
    {
        "title": "杨柳枝 淅淅西风生暮寒",
        "author": "赵子发",
        "content": "淅淅西风生暮寒。\n绣衣单。\n碧梧叶落藕花残。\n恨前欢。\n月镂虚棂烟逗竹，梦千山。\n玉箫清夜忆孤鸾。\n镇长闲。",
        "dynasty": "宋",
        "collection_info": null
    },
    {
        "title": "望江南・忆江南 新梦断",
        "author": "赵子发",
        "content": "新梦断，久立暗伤春。\n柳下月如花下月，今年人忆去年人。\n往事梦中身。",
        "dynasty": "宋",
        "collection_info": null
    },
    {
        "title": "菩萨蛮 闲庭草色侵阶绿",
        "author": "赵子发",
        "content": "闲庭草色侵阶绿。\n琐窗午梦人如玉。\n抛枕出罗帏。\n风吹金缕衣。\n怨春风雨恶。\n二月桃花落。\n雨后纵多晴。\n花休春不成。",
        "dynasty": "宋",
        "collection_info": null
    },
    {
        "title": "少年游 晓山日薄半春阴",
        "author": "赵子发",
        "content": "晓山日薄半春阴。\n烟暖柳拖金。\n满眼新晴，歌声妆影，悠荡碧云心。\n闲庭客散人归去，疏雨湿罗襟。\n楼阁蒙蒙，断虹明处，十里暮云深。",
        "dynasty": "宋",
        "collection_info": null
    },
    {
        "title": "采桑子 春蚕昨夜眠方起",
        "author": "赵子发",
        "content": "春蚕昨夜眠方起，闲了罗机。\n共采柔枝。\n桑柘阴阴三月时。\n背人佯笑移金钏，惆怅花期。\n故故留迟。\n独自归来雨满衣。",
        "dynasty": "宋",
        "collection_info": null
    },
    {
        "title": "浪淘沙 约素小腰身",
        "author": "赵子发",
        "content": "约素小腰身。\n不奈伤春。\n疏梅影下晚妆新。\n袅袅娉娉何样似，一缕轻云。\n歌巧动朱唇。\n字字娇嗔。\n桃花深处一通津。\n怅望瑶台清夜月，还送归轮。",
        "dynasty": "宋",
        "collection_info": null
    },
    {
        "title": "念奴娇 素光练静",
        "author": "徐俯",
        "content": "素光练静，照青山隐隐，修眉横绿。\n鳷鹊楼高天似水，碧瓦寒生银粟。\n万丈辉光，奔云涌雾，飞过卢鸿屋。\n更无尘翳，皓然冷浸梧竹。\n因念鹤发仙翁，当时曾共赏，紫岩飞瀑。\n对影三人聊痛饮，一洗闲愁千斛。\n斗转参移，翻然归去，万里骑黄鹄。\n一川霜晓，叫云吹断横玉。",
        "dynasty": "宋",
        "collection_info": null
    },
    {
        "title": "浣溪沙 章水何如颍水清",
        "author": "徐俯",
        "content": "章水何如颍水清。\n江山明秀发诗情。\n七言还我是长城。\n小小钿花开宝靥，纤纤玉笋见云英。\n十千名酒十分倾。",
        "dynasty": "宋",
        "collection_info": null
    },
    {
        "title": "虞美人 梅花元自江南得",
        "author": "徐俯",
        "content": "梅花元自江南得。\n还醉江南客。\n雪中雨里为谁香。\n闻道数枝清笑、出东墙。\n多情宋玉还知否。\n梁苑无寻处。\n胭脂为萼玉为肌。\n却恨恼人桃杏、不同时。",
        "dynasty": "宋",
        "collection_info": null
    },
    {
        "title": "卜算子 心空道亦空",
        "author": "徐俯",
        "content": "心空道亦空，风静林还静。\n卷尽浮云月自明，中有山河影。\n供养及修行。\n旧话成重省。\n豆爆生莲火里时，痛拨寒灰冷。",
        "dynasty": "宋",
        "collection_info": null
    },
    {
        "title": "卜算子 天生百种愁",
        "author": "徐俯",
        "content": "天生百种愁，挂在斜阳树。\n绿叶阴阴占得春，草满莺啼处。\n不见生尘步。\n空忆如簧语。\n柳外重重叠叠山，遮不断、愁来路。",
        "dynasty": "宋",
        "collection_info": null
    },
    {
        "title": "卜算子 清池过雨凉",
        "author": "徐俯",
        "content": "清池过雨凉，暗有清香度。\n缥缈娉婷绝代歌，翠袖风中举。\n忽敛双眉去。\n总是关情处。\n一段江山一片云，又下阳台雨。",
        "dynasty": "宋",
        "collection_info": null
    },
    {
        "title": "鹧鸪天 绿水名园不是村",
        "author": "徐俯",
        "content": "绿水名园不是村。\n淡妆浓笑两生春。\n笛中已自多愁怨，雨里因谁有泪痕。\n香旖旎，酒氤氲。\n多情生怕落纷纷。\n旧来好事浑如梦，年少风流付与君。",
        "dynasty": "宋",
        "collection_info": null
    },
    {
        "title": "鹧鸪天 满眼纷纷恰似花",
        "author": "徐俯",
        "content": "满眼纷纷恰似花。\n飘飘泊泊自天涯。\n雨中添得无穷湿，风里吹成一道斜。\n银作屋，玉为车。\n姮娥青女过人家。\n应嫌素面微微露，故着轻云薄薄遮。",
        "dynasty": "宋",
        "collection_info": null
    },
    {
        "title": "踏莎行 素景将阑",
        "author": "徐俯",
        "content": "素景将阑，黄花初笑。\n登高一望秋天杳。\n邀宾携妓数能来，醉中赢得闲多少。\n佳气氤氲，飞云缥缈。\n竹林更着清江绕。\n高歌屡舞莫催人，华筵直待华灯照。",
        "dynasty": "宋",
        "collection_info": null
    },
    {
        "title": "踏莎行 画栋风生",
        "author": "徐俯",
        "content": "画栋风生，绣筵花绕。\n层台胜日频高眺。\n清辉爽气自娱人，何妨称意开颜笑。\n水碧无穷，山青未了。\n斜阳浦口归帆少。\n云鬟烟鬓只供愁，琵琶更作相思调。",
        "dynasty": "宋",
        "collection_info": null
    },
    {
        "title": "踏莎行 玉露团花",
        "author": "徐俯",
        "content": "玉露团花，金风破雾。\n高台与上晴空去。\n举杯相属看前山，烟中乱叠青无数。\n皓齿明眸，肌香体素。\n恼人正在秋波注。\n因何欲雨又还晴，歌声遏得行云住。",
        "dynasty": "宋",
        "collection_info": null
    },
    {
        "title": "南歌子 细蕊黄金嫩",
        "author": "徐俯",
        "content": "细蕊黄金嫩，繁花白雪香。\n共谁连璧向河阳。\n自是不须汤饼、试何郎。\n婀娜拢松髻，轻盈淡薄妆。\n莫令韩寿在伊傍。\n便逐游蜂惊蝶、过东墙。",
        "dynasty": "宋",
        "collection_info": null
    },
    {
        "title": "鹧鸪天 宜笑宜颦掌上身",
        "author": "徐俯",
        "content": "宜笑宜颦掌上身。\n能歌能舞恶精神。\n脸边红入桃花嫩，眉上青归柳叶新。\n娇不语，易生嗔。\n尊前还是一番春。\n深杯百罚重拚却，只为妖饶醉得人。",
        "dynasty": "宋",
        "collection_info": null
    },
    {
        "title": "浣溪沙 西塞山前白鹭飞",
        "author": "徐俯",
        "content": "西塞山前白鹭飞。\n桃花流水鳜鱼肥。\n一波才动万波随。\n黄帽岂如青箬笠，羊裘何似绿蓑衣。\n斜风细雨不须归。",
        "dynasty": "宋",
        "collection_info": null
    },
    {
        "title": "浣溪沙 新妇矶边秋月明",
        "author": "徐俯",
        "content": "新妇矶边秋月明。\n女儿浦口晚潮平。\n沙头鹭宿戏鱼惊。\n青箬笠前明此事，绿蓑衣底度平生。\n斜风细雨小舟轻。",
        "dynasty": "宋",
        "collection_info": null
    },
    {
        "title": "鹧鸪天 西塞山前白鹭飞",
        "author": "徐俯",
        "content": "西塞山前白鹭飞。\n桃花柳水鳜鱼肥。\n朝廷若觅元真子，晴在长江理钓丝。\n青箬笠，绿蓑衣。\n斜风细雨不须归。\n浮云万里烟波客，惟有沧浪孺子知。",
        "dynasty": "宋",
        "collection_info": null
    },
    {
        "title": "鹧鸪天 七泽三湘碧草连",
        "author": "徐俯",
        "content": "七泽三湘碧草连。\n洞庭江汉水如天。\n朝廷若觅元真子，不在云边则酒边。\n明月棹，夕阳船。\n鲈鱼恰似镜中悬。\n丝纶钓饵都收却，八字山前听雨眠。",
        "dynasty": "宋",
        "collection_info": null
    },
    {
        "title": "虞美人 千山青比妆眉浅",
        "author": "王安中",
        "content": "千山青比妆眉浅。\n却奈眉峰远。\n玉人元自不禁秋。\n更算恼伊深处、月当楼。\n分携不见凭阑际。\n只料无红泪。\n万千应在锦回纹。\n嘱付断鸿西去、问行云。",
        "dynasty": "宋",
        "collection_info": null
    },
    {
        "title": "浣溪沙 慵整金钗缩指尖",
        "author": "王安中",
        "content": "慵整金钗缩指尖。\n晓霙犹自入疏帘。\n绿窗清冷脸红添。\n妒粉尽饶花六六，回风从斗玉纤纤。\n不成香暖也相兼。",
        "dynasty": "宋",
        "collection_info": null
    },
    {
        "title": "玉楼春 秋鸿只向秦筝住",
        "author": "王安中",
        "content": "秋鸿只向秦筝住。\n终寄青楼书不去。\n手因春梦有携时，眼到花开无着处。\n泥金小字蛮笺句。\n泪湿残妆今在否。\n欲寻巫峡旧时云，问取阳关西去路。",
        "dynasty": "宋",
        "collection_info": null
    },
    {
        "title": "绿头鸭・多丽 魏都雄",
        "author": "王安中",
        "content": "魏都雄，凤皇飞观云间。\n佩麟符、荀池元老，暂辞西省仙班。\n憩甘棠、地澄远籁，咏华黍、河卷惊澜。\n碧草萋迷，丹毫冷落，圜扉铃索镇长闲。\n绣筵展、三台星近，锵玉韵珊珊。\n金尊滟、新醅方荐，薄暑初残。\n政成时、欢馀客散，后园朱户休关。\n度秋风、画阑枕水，挂夜月、雕栏骑山。\n锦帐笼香，鸾钗按曲，琵琶双转语绵蛮。\n劝行□、傍眉黄气，先报衮衣还。\n登庸际，应褒旧德，喜动天颜。",
        "dynasty": "宋",
        "collection_info": null
    },
    {
        "title": "北山移文哨遍・哨遍 世有达人",
        "author": "王安中",
        "content": "世有达人，潇洒出尘，招隐青霄际。\n终始追。\n游览老山栖。\n藐千金、轻脱如屣。\n彼假容江皋，滥巾云岳，缨情好爵欺松桂。\n观向释谈空，寻真讲道，巢由何足相拟。\n待诏书来起便驺驰。\n席次早焚烈芰荷衣。\n敲朴喧喧，牒诉匆匆，抗颜自喜。\n嗟明月高霞，石径幽绝谁回睇。\n空怅猿惊处，凄凉孤鹤嘹唳。\n任列壑争讥。\n众蜂竦诮，林惭涧愧移星岁。\n方浪枻神京，腾装魏阙，徘徊经过留憩。\n致草堂灵怒蒋侯麾。\n扃岫幌、驱烟勒新移。\n忍丹崖碧岭重滓。\n鸣湍声断深谷，逋客归何计。\n信知一逐浮荣，便丧素守，身成俗士。\n伯鸾家有孟光妻。\n岂逡巡、眷恋名利。",
        "dynasty": "宋",
        "collection_info": null
    },
    {
        "title": "菩萨蛮 中军玉帐旌旗绕",
        "author": "王安中",
        "content": "中军玉帐旌旗绕。\n吴钩锦带明霜晓。\n铁马去追风。\n弓声惊塞鸿。\n分兵闲细柳。\n金字回飞奏。\n犒饮上恩浓。\n燕然思勒功。",
        "dynasty": "宋",
        "collection_info": null
    },
    {
        "title": "御街行 清霜飞入蓬莱殿",
        "author": "王安中",
        "content": "清霜飞入蓬莱殿。\n别进云裘软。\n却回宸虑念多寒，诏语日边亲遣。\n冰蚕绵厚，金雕锦好，永夜缝宫线。\n红旌绛旆迎星传。\n喜气欢声远。\n庙堂勋旧使台贤，领袖坐中争绚。\n天香馥郁，君恩岁岁，一醉春生面。",
        "dynasty": "宋",
        "collection_info": null
    },
    {
        "title": "鹧鸪天 茜雾红云捧建章",
        "author": "王安中",
        "content": "茜雾红云捧建章。\n鸣珂星使渡银潢。\n亲将圣主如丝语，传与陪都振鹭行。\n香袅袅，佩锵锵。\n升平歌管趁飞觞。\n明时玉帐恩相续，清夜钧天梦更长。",
        "dynasty": "宋",
        "collection_info": null
    },
    {
        "title": "蝶恋花 曲径深丛枝袅袅",
        "author": "王安中",
        "content": "曲径深丛枝袅袅。\n晕粉揉绵，破蕊烘清晓。\n十二番开寒最好。\n此花不惜春归早。\n青女飞来红翠少。\n特地芳菲，绝艳惊衰草。\n只殢东风终甚了。\n久长欲伴姮娥老。",
        "dynasty": "宋",
        "collection_info": null
    },
    {
        "title": "蝶恋花 巧剪明霞成片片",
        "author": "王安中",
        "content": "巧剪明霞成片片。\n欲笑还颦，金蕊依稀见。\n拾翠人寒妆易浅。\n浓香别注唇膏点。\n竹雀喧喧烟岫远。\n晚色溟蒙，六出花飞遍。\n此际一枝红绿眩。\n画工谁写银屏面。",
        "dynasty": "宋",
        "collection_info": null
    },
    {
        "title": "蝶恋花 剪腊成梅天着意",
        "author": "王安中",
        "content": "剪腊成梅天着意。\n黄色浓浓，对萼匀装缀。\n百和熏肌香旖旎。\n仙裳应渍蔷薇水。\n雪径相逢人半醉。\n手折低枝，拥髻云争翠。\n嗅蕊拈枝无限思。\n玉真未洒梨花泪。",
        "dynasty": "宋",
        "collection_info": null
    },
    {
        "title": "蝶恋花 青玉一枝红类吐",
        "author": "王安中",
        "content": "青玉一枝红类吐。\n粉颊愁寒，浓与胭脂传。\n辨杏猜桃君莫误。\n天姿不到风尘处。\n云破月来花下住。\n要伴佳人，弄影参差舞。\n只有暗香穿绣户。\n昭华一曲惊吹去。",
        "dynasty": "宋",
        "collection_info": null
    },
    {
        "title": "蝶恋花 雪霁花梢春欲到",
        "author": "王安中",
        "content": "雪霁花梢春欲到。\n饯腊迎春，一夜花开早。\n青帝回舆云缥缈。\n鲜鲜金雀来飞绕。\n绣阁纱窗人窈窕。\n翠缕红丝，斗剪幡儿小。\n戴在花枝争笑道。\n愿人常共春难老。",
        "dynasty": "宋",
        "collection_info": null
    },
    {
        "title": "蝶恋花 秾艳夭桃春信漏",
        "author": "王安中",
        "content": "秾艳夭桃春信漏。\n弄粉飘香，枫叶飞丹后。\n酒入冰肌红欲透。\n无言不许群芳斗。\n楼外何人揎翠袖。\n剪落金刀，插处浓云覆。\n肯与刘郎仙去否。\n武陵回路相思瘦。",
        "dynasty": "宋",
        "collection_info": null
    },
    {
        "title": "蝶恋花 翠袖盘花金拈线",
        "author": "王安中",
        "content": "翠袖盘花金拈线。\n晓炙银簧，劝饮随深浅。\n复幕重帘谁得见。\n馀醺微觉红浮面。\n别唤清商开绮宴。\n玉管双横，抹起梁州遍。\n白苎歌前寒莫怨。\n湘梅萼里春那远。",
        "dynasty": "宋",
        "collection_info": null
    },
    {
        "title": "蝶恋花 千古铜台今莫问",
        "author": "王安中",
        "content": "千古铜台今莫问。\n流水浮云，歌舞西陵近。\n烟柳有情开不尽。\n东风约定年年信。\n天与麟符行乐分。\n带缓球纹，雅宴催云鬓。\n翠雾萦纡销篆印。\n筝声恰度秋鸿阵。",
        "dynasty": "宋",
        "collection_info": null
    },
    {
        "title": "蝶恋花 未帖宜春双彩胜",
        "author": "王安中",
        "content": "未帖宜春双彩胜。\n手点酥山，玉筋人争莹。\n节过日长心自准。\n迟留碧瓦看红影。\n楼外尖风吹鬓冷。\n一望平林，□□花相映\n落粉筛云晴未定。\n朝酲只凭阑干醒。",
        "dynasty": "宋",
        "collection_info": null
    },
    {
        "title": "一落索 梦破池塘杳杳",
        "author": "王安中",
        "content": "梦破池塘杳杳。\n情随春草。\n尊前风味不胜清，赋白雪、幽兰调。\n秀句银钩争妙。\n殷勤东道。\n蛮笺传与翠鬟歌，便买断、千金笑。",
        "dynasty": "宋",
        "collection_info": null
    },
    {
        "title": "一落索 欲访瑶台蓬岛",
        "author": "王安中",
        "content": "欲访瑶台蓬岛。\n烟云缥缈。\n清游却到凤皇池，听檀板、新声妙。\n天上除书催早。\n人瞻元老。\n东风烟柳罩河堤，更何处、深春好。",
        "dynasty": "宋",
        "collection_info": null
    },
    {
        "title": "木兰花・玉楼春 尧天雨露承新诏",
        "author": "王安中",
        "content": "尧天雨露承新诏。\n珂马风生趋急召。\n玉符曾将虎牙军，金殿还升龙尾道。\n征西镇北功成早。\n仗钺登坛今未老。\n樽前休更说燕然，且听阳关三叠了。",
        "dynasty": "宋",
        "collection_info": null
    },
    {
        "title": "玉蝴蝶 御水毂纹风皱",
        "author": "王安中",
        "content": "御水毂纹风皱，画桥横处，沙路晴时。\n曲坞藏春，朱户翠竹参差。\n过墙花、娇无限思，笼槛柳、低不胜垂。\n海棠枝。\n为东君爱，未敢离披。\n迟迟。\n日华融丽，悠扬丝管，掩冉旌旗。\n喜入繁红，坐来开尽不须吹。\n听莺迁、还思上苑，约凤浴、应展新池。\n促归期。\n燕飞蝶舞，特地熙熙。",
        "dynasty": "宋",
        "collection_info": null
    },
    {
        "title": "水龙吟 魏台长乐坊西",
        "author": "王安中",
        "content": "魏台长乐坊西，画桥倒影烟堤远。\n东风与染，揉蓝春水，湾环清浅。\n浴鹭翘莎，戏鱼吹絮，落红漂卷。\n为游人盛踪，兰舟彩舫，飞轻棹、凌波面。\n乐事年来乍见。\n趁旌旗、谷莺娇啭。\n追随况有，疏帘珠袖，浓香绀幰。\n萧寺高亭，茂林斜照，且留芳宴。\n看韶华烂向，尊前放手，作梨花晚。",
        "dynasty": "宋",
        "collection_info": null
    },
    {
        "title": "临江仙 六六云从龙戏月",
        "author": "王安中",
        "content": "六六云从龙戏月，天颜带笑尝新。\n年年回首建溪春。\n香甘先玉食，珍宠在枫宸。\n赐品暂醒歌里醉，延和行对台臣。\n宫瓯浮雪乳花匀。\n九重清昼永，宣坐议东巡。",
        "dynasty": "宋",
        "collection_info": null
    },
    {
        "title": "小重山 重举金猊多炷香",
        "author": "王安中",
        "content": "重举金猊多炷香。\n仙方调绛雪，坐初尝。\n醉鬟娇捧不成行。\n颜如玉，玉碗共争光。\n飞盖莫催忙。\n歌檀临阅处，缓何妨。\n远山横翠为谁长。\n人归去，馀梦绕高唐。",
        "dynasty": "宋",
        "collection_info": null
    },
    {
        "title": "小重山 椽烛乘珠清漏长",
        "author": "王安中",
        "content": "椽烛乘珠清漏长。\n醉痕衫袖湿，有馀香。\n红牙双捧旋排行。\n将歌处，相向更催妆。\n明月映东墙。\n海棠花径密，迸流光。\n迟留春笋缓催汤。\n兰堂静，人已候虚廊。",
        "dynasty": "宋",
        "collection_info": null
    },
    {
        "title": "江神子・江城子 荷花遮水水漫溪",
        "author": "王安中",
        "content": "荷花遮水水漫溪。\n柳底垂。\n乱蝉嘶。\n舍辔何妨，临水照征衣。\n一扇香风摇不尽，人念远，意凄迷。\n骑鲸仙子已相知。\n数归期。\n赋新诗。\n更想翟公，门外雀罗稀。\n陶令此襟尘几许，聊欲向，北窗披。",
        "dynasty": "宋",
        "collection_info": null
    },
    {
        "title": "征招调中腔・征招 红云茜雾笼金阙",
        "author": "王安中",
        "content": "红云茜雾笼金阙。\n圣运叶、星虹佳节。\n紫禁晓风馥天香，奏九韶、帝心悦。\n瑶阶万岁蟠桃结。\n睿算永、壶天风月。\n日观几时六龙来，金缕玉牒告功业。",
        "dynasty": "宋",
        "collection_info": null
    },
    {
        "title": "清平乐 花时微雨",
        "author": "王安中",
        "content": "花时微雨。\n未减春分数。\n占取帘疏花密处。\n把酒听歌金缕。\n斜风轻度浓香。\n闲情正与春长。\n向晚红灯入坐，尝新青杏催觞。",
        "dynasty": "宋",
        "collection_info": null
    },
    {
        "title": "清平乐 花枝敧晚",
        "author": "王安中",
        "content": "花枝敧晚。\n过雨红珠转。\n欲共东君论缱绻。\n繁艳休将风卷。\n归来凝思闲窗。\n寒花莫□微觞。\n解慢不成幽梦，燕泥惊落雕梁。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，形胜魏西州。\n曼衍山河环故国，升平歌鼓沸高楼。\n和气镇飞浮。\n笼画陌，乔木几春秋。\n花外轩窗排远岫，竹间门巷带长流。\n风物更清幽。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，戟户府居雄。\n白昼锦衣清宴处，铁梁丹榭画图中。\n壁记旧三公。\n棠讼悄，池馆北园通。\n夏夜泉声来枕簟，春风花影透帘栊。\n行乐兴何穷。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，物外占天平。\n叠叠挼蓝烟岫色，淙淙鸣玉晚溪声。\n仙路驭风行。\n松路转，丹碧照飞甍。\n金界花开常烂熳，云根石秀小峥嵘。\n幽事不胜清。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，泮水盛儒宫。\n金字照碑光射斗，芸香书阁势凌空。\n肃肃采芹风。\n来劝学，乡衮首文翁。\n岁岁青衿多振鹭，人人彩笔竞腾虹。\n九万奋飞同。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，耆旧迹依然。\n醉白垂杨低掠水，延松高桧老参天。\n曾映两貂蝉。\n王谢族，兰玉秀当年。\n画隼朱轮人继踵，丹台碧落世多贤。\n簪绂看家传。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，负郭相君园。\n绿野移春花自老，平泉醒酒石空存。\n月馆对风轩。\n人选胜，幽径破苔痕。\n拥砌翠筠侵坐冷，穿亭玉溜落池喧。\n归意黯重门。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，曲水似山阴。\n咽咽清泉岩溜细，弯弯碧甃篆痕深。\n永昼坐披襟。\n红袖小，歌扇画泥金。\n鸭绿波随双叶转，鹅黄酒到十分斟。\n重听绕梁音。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，□□又翚飞。\n拨垅旋栽花密密，着行重接柳依依。\n鸳瓦荡晴辉。\n池面渺，相望是荣归。\n两世风流今可见，一门恩数古来稀。\n谁与赋缁衣。",
        "dynasty": "宋",
        "collection_info": null
    },
    {
        "title": "安阳好・忆江南 安阳好",
        "author": "王安中",
        "content": "安阳好，千古邺台都。\n穗帐歌人春不见，金楼梦凤夜相呼。\n辇路旧萦纡。\n闲引望，漳水绕城隅。\n暗有渔樵收故物，谁将宫殿点新图。\n平野漫烟芜。",
        "dynasty": "宋",
        "collection_info": null
    },
    {
        "title": "破子清平乐・清平乐 烟云千里",
        "author": "王安中",
        "content": "烟云千里。\n一抹西山翠。\n碧瓦红楼山对起。\n楼下飞花流水。\n锦堂风月依然。\n后池莲叶田田。\n缥缈贯珠歌里，从容倒玉尊前。",
        "dynasty": "宋",
        "collection_info": null
    },
    {
        "title": "小重山 碧藕花风入袖香",
        "author": "王安中",
        "content": "碧藕花风入袖香。\n涓涓清露浥，玉肌凉。\n折花无语傍横塘。\n随折处，一寸万丝长。\n还更擘莲房。\n莲心真个苦，似离肠。\n凌波新恨尽难忘。\n分携也，触事着思量。",
        "dynasty": "宋",
        "collection_info": null
    },
    {
        "title": "虞美人 星郎才思生雕管",
        "author": "王安中",
        "content": "星郎才思生雕管。\n四海声名满。\n尊前新唱更新妍。\n况有玉人相劝、拚酡颜。\n芙蓉幕下同时客。\n年少那重得。\n且寻幽梦赋高唐。\n莫为浮名容易、却相妨。",
        "dynasty": "宋",
        "collection_info": null
    },
    {
        "title": "虞美人 清商初入昭华管",
        "author": "王安中",
        "content": "清商初入昭华管。\n宫叶秋声满。\n草麻初罢月蝉娟。\n想见明朝喜色、动天颜。\n持杯满劝龙头客。\n荣遇时方得。\n词源三峡泻瞿塘。\n便是醉中宣去、也无妨。",
        "dynasty": "宋",
        "collection_info": null
    },
    {
        "title": "虞美人 文昌郎自文无比",
        "author": "王安中",
        "content": "文昌郎自文无比。\n风露行千里。\n试寻天上使星看。\n却见锦衣白昼、过乡关。\n边城落照孤鸿外。\n联璧人相对。\n应吟红叶送清秋。\n向我旧题诗处、更重游。",
        "dynasty": "宋",
        "collection_info": null
    },
    {
        "title": "卜算子 客舍两三花",
        "author": "王安中",
        "content": "客舍两三花，并脸开清晓。\n一朵涓涓韵已高，一朵纤纤袅。\n谁与插斜红，拥髻争春好。\n此意遥知梦已传，月落前村悄。",
        "dynasty": "宋",
        "collection_info": null
    },
    {
        "title": "一落索 塞柳未传春信",
        "author": "王安中",
        "content": "塞柳未传春信。\n霜花侵鬓。\n送君西去指秦关，看日近、长安近。\n玉帐同时英俊。\n合离无定。\n路逢新雁北来归，寄一字、燕山问。",
        "dynasty": "宋",
        "collection_info": null
    },
    {
        "title": "临江仙 凤拨鵾弦鸣夜永",
        "author": "王安中",
        "content": "凤拨鵾弦鸣夜永，直疑人在浔阳。\n轻云薄雾隔新妆。\n但闻儿女语，倏忽变轩昂。\n且看金泥花那面，指痕微印红桑。\n几多馀暖与真香。\n移船犹自可，卷箔又何妨。",
        "dynasty": "宋",
        "collection_info": null
    },
    {
        "title": "浣溪沙 宫缬悭裁翡翠轻",
        "author": "王安中",
        "content": "宫缬悭裁翡翠轻。\n文犀松串水晶明。\n飐风新样称娉婷。\n带笑缓摇春笋细，障羞斜映远山横。\n玉肌无汗暗香清。",
        "dynasty": "宋",
        "collection_info": null
    },
    {
        "title": "卜算子 燕尾道冠儿",
        "author": "王安中",
        "content": "燕尾道冠儿，蝉翼生衫子。\n敧枕看书卧北窗，簟展潇湘水。\n团扇弄熏风，皓质添凉意。\n谁与文君作粉真，只此莲花是。",
        "dynasty": "宋",
        "collection_info": null
    },
    {
        "title": "洞仙歌 深庭夜寂",
        "author": "王安中",
        "content": "深庭夜寂，但凉蟾如昼。\n鹊起高槐露华透。\n听曲楼玉管，吹彻伊州，金钏响，轧轧朱扉暗扣。\n迎人巧笑道，好个今宵，怎不相寻暂携手。\n见淡净晚妆残，对月偏宜，多情更、越饶纤瘦。\n早促分飞霎时休，便恰似阳台，梦云归后。",
        "dynasty": "宋",
        "collection_info": null
    },
    {
        "title": "失调名 笑时眼迷青意贴",
        "author": "王安中",
        "content": "笑时眼迷青意贴，行时鞋露绣旁相。",
        "dynasty": "宋",
        "collection_info": null
    },
    {
        "title": "点绛唇 岘首亭空",
        "author": "王安中",
        "content": "岘首亭空，劝君休堕羊碑泪。\n宦游如寄。\n且伴山翁醉。\n说与鲛人，莫解江皋佩。\n将归思。\n晕红萦翠。\n细织回文字。",
        "dynasty": "宋",
        "collection_info": null
    },
    {
        "title": "菩萨蛮 雨零花昼春杯举",
        "author": "王安中",
        "content": "雨零花昼春杯举。\n举杯春昼花零雨。\n诗令酒行迟。\n迟行酒令诗。\n满斟犹换盏。\n盏换犹斟满。\n天转月光圆。\n圆光月转天。",
        "dynasty": "宋",
        "collection_info": null
    },
    {
        "title": "菩萨蛮 绿笺长写新成曲",
        "author": "王安中",
        "content": "绿笺长写新成曲。\n曲成新写长笺绿。\n豪句逞才高。\n高才逞句豪。\n美容歌皓齿。\n齿皓歌容美。\n香篆小花团。\n团花小篆香。",
        "dynasty": "宋",
        "collection_info": null
    },
    {
        "title": "菩萨蛮 玉纤传酒浮香菊",
        "author": "王安中",
        "content": "玉纤传酒浮香菊。\n菊香浮酒传纤玉。\n弦管沸欢筵。\n筵欢沸管弦。\n出帘珠袖蔌。\n蔌袖珠帘出。\n眉晕浅山低。\n低山浅晕眉。",
        "dynasty": "宋",
        "collection_info": null
    },
    {
        "title": "菩萨蛮 浦烟迷处回莲步",
        "author": "王安中",
        "content": "浦烟迷处回莲步。\n步莲回处迷烟浦。\n罗绮媚横波。\n波横媚绮罗。\n细眉双拂翠。\n翠拂双眉细。\n歌意任情多。\n多情任意歌。",
        "dynasty": "宋",
        "collection_info": null
    },
    {
        "title": "点绛唇 小小葫芦",
        "author": "张继先",
        "content": "小小葫芦，生来不大身材矮。\n子儿在内。\n无口如何怪。\n藏得干坤，此理谁人会。\n腰间带。\n臣今偏爱。\n胜挂金鱼袋。",
        "dynasty": "宋",
        "collection_info": null
    },
    {
        "title": "忆桃源 长生之话口相传",
        "author": "张继先",
        "content": "长生之话口相传。\n求丹金液全。\n混成一物作神仙。\n丁宁说与贤。\n休咽气，莫胡言。\n岂知造化玄。\n用铅投汞汞投铅。\n分明颠倒颠。",
        "dynasty": "宋",
        "collection_info": null
    },
    {
        "title": "忆桃源 白云堆里采芙蓉",
        "author": "张继先",
        "content": "白云堆里采芙蓉。\n枝枝香艳浓。\n灵龟畔岸起祥风。\n楼高十二重。\n黄金殿，碧云笼。\n丹砂透顶红。\n神机运处鬼神通。\n清真达上宫。",
        "dynasty": "宋",
        "collection_info": null
    },
    {
        "title": "临江仙 莫怪精神都素淡",
        "author": "张继先",
        "content": "莫怪精神都素淡，全谙千载松头。\n羽人幽意苦相投。\n殷勤争点写，展转动吟酬。\n况有咸阳兄弟事，教人闻见忘忧。\n我生曾是眷仙标。\n一从挥洒后，相继未能休。",
        "dynasty": "宋",
        "collection_info": null
    },
    {
        "title": "临江仙 自古清真灵妙降",
        "author": "张继先",
        "content": "自古清真灵妙降，安妃来就杨君。\n因缘冥会异常伦。\n仙风聊设相，真道本无亲。\n惟有元规能访问，深将此意相闻。\n大家宜赏缀新文。\n免教尘世士，诮笑上天人。",
        "dynasty": "宋",
        "collection_info": null
    },
    {
        "title": "临江仙 蠢动含灵天赋与",
        "author": "张继先",
        "content": "蠢动含灵天赋与，逍遥性分元均。\n莫生异见乱吾真。\n只今中有主，浑与化为人。\n那更徽词清彻底，轻埃欲染无因。\n惟应得此便凝神。\n百魔咸息战，六道永停轮。",
        "dynasty": "宋",
        "collection_info": null
    },
    {
        "title": "沁园春 劫运将新",
        "author": "张继先",
        "content": "劫运将新，天书降恩，圣师命魔。\n正阴阳错忤，鬼神淆混，依凭城市，绵亘山河。\n杀气闭空，阴容夺昼，万姓罹殃日已多。\n青城上，见琉璃高座，忽起巍峨。\n群妖忿怒扬戈。\n竞奔走、攻山若舞梭。\n感神光一瞬，龙催虎陷，威音一动，电掣霆呵。\n立活化民，摄邪归正，生息熙熙享太和。\n风云静，见天连碧汉，月浸澄波。",
        "dynasty": "宋",
        "collection_info": null
    },
    {
        "title": "沁园春 真一长存",
        "author": "张继先",
        "content": "真一长存，太虚同体，妙门自开。\n既混元初判，两仪布景，复还根本，全籍灵台。\n浩气冲开，谷神滋化，渐觉神光空际来。\n幽绝处，听龙吟虎啸，蓦地风雷。\n奇哉。\n妙道难猜。\n鲜点化、愚迷成大材。\n试与君说破，分明状似，蚌含渊月，秋兔怀胎。\n壮志男儿，当年高士，莫把身心惹世埃。\n功成后，任身居紫府，名列仙阶。",
        "dynasty": "宋",
        "collection_info": null
    },
    {
        "title": "沁园春 急急修行",
        "author": "张继先",
        "content": "急急修行，细算人生，能有几时。\n任万般千种风流好，柰一朝身死，不免抛离。\n蓦地思量，死生事大，使我心如刀剑挥。\n难留住，那金乌箭疾，玉兔梭飞。\n早觉悟、莫教迟。\n我清净、谁能婚少妻。\n便假饶月里，姮娥见在，从他越国，有貌西施。\n此个风流，更无心恋，且放宽怀免是非。\n蓬莱路，仗三千行满，独跨鸾归。",
        "dynasty": "宋",
        "collection_info": null
    },
    {
        "title": "沁园春 况有夷途",
        "author": "张继先",
        "content": "况有夷途，正透元关，众所共传。\n愿万魔披散，诸尘荡尽，琴心和雅，天性清圆。\n未信凡流，可回高步，留恋形声情更延。\n真消息，定如何唤醒，聊证言诠。\n虽由宿命因缘。\n达士何曾无慨然。\n算尽专为妙，闲多乐少，一成潇洒，永绝忧煎。\n影照澄潭，声流虚谷，业火消亡睹瑞莲。\n安平泰，看坚完如地，长久如天。",
        "dynasty": "宋",
        "collection_info": null
    },
    {
        "title": "满庭芳 闲里工夫",
        "author": "张继先",
        "content": "闲里工夫，无中妙用，切休拟议参详。\n龙降虎伏，真土自中黄。\n行动起居寝食，随缘度、莫动真阳。\n归根处，神凝脉住，玉界发天光。\n风高，鹏翼远，水深舟运，物理昭彰。\n但明心是道，专役天罡。\n信口呼神招鬼，和旸谷、不是颠狂。\n痴迷者，风霆在手，应用反乖张。",
        "dynasty": "宋",
        "collection_info": null
    },
    {
        "title": "满庭芳 心境双清",
        "author": "张继先",
        "content": "心境双清，古今同乐，胜缘休道无媒。\n天门高妙，应仗至人开。\n岂比寻常意绪，方寸地、不贮纤埃。\n仍须信，金坚石确，一志断无回。\n真元，真可爱，真师真友，且喜无猜。\n就中更脱洒，不顾形骸。\n可是正容而悟，凭真趣、改易凡胎。\n神明会，尘缨世网，莫共话由来。",
        "dynasty": "宋",
        "collection_info": null
    },
    {
        "title": "满庭芳 调理三关",
        "author": "张继先",
        "content": "调理三关，安和四体，静无忧扰相煎。\n太微冥契，元始语诸仙。\n玉宇重修妙典，西台□、南岳题篇。\n崇□好，身田在世，心向太清天。\n云边。\n曾降圣，金坛夜拜，高驾留连。\n论琼华灵液，形与神全。\n形体须凭妙气，神来舍、黄阙丹田。\n真精旨，明光辅相，天地保长年。",
        "dynasty": "宋",
        "collection_info": null
    },
    {
        "title": "洞仙歌 孤峰绝顶",
        "author": "张继先",
        "content": "孤峰绝顶，更无人能到。\n万里虚空没边徼。\n正秋高景静，雾扫云收，风露里，惟有月华高照。\n浮生纷过客，好天良夜，醉舞狂歌错昏晓。\n有谁知、一性圆满恒河，亘万古、光明不老。\n竞对月、论利与谈名，全不想驹阴，暗催年少。",
        "dynasty": "宋",
        "collection_info": null
    },
    {
        "title": "渔家傲 草草开尊资一笑",
        "author": "张继先",
        "content": "草草开尊资一笑。\n微生病苦随缘了。\n友义交情如地厚。\n心相照。\n今人莫遣前人诮。\n灯火荧荧山悄悄。\n芝兰佳气松筠茂。\n得便盘桓尘世表。\n香初透。\n邻鸡且莫催清晓。",
        "dynasty": "宋",
        "collection_info": null
    },
    {
        "title": "更漏子 固元精",
        "author": "张继先",
        "content": "固元精，收听视。\n物外身无此地。\n接子谬，季真非。\n无为翻有为。\n但心虚，教腹实。\n密与寥天为一。\n华阳洞，广寒宫。\n人人方寸中。",
        "dynasty": "宋",
        "collection_info": null
    },
    {
        "title": "更漏子 是和非",
        "author": "张继先",
        "content": "是和非，双打过。\n免共相魔生火。\n谈有相，损顽空。\n斋居看望中。\n圣贤风，行处在。\n巧智争如休卖。\n诗与酒，且乘闲。\n随缘发笑颜。",
        "dynasty": "宋",
        "collection_info": null
    },
    {
        "title": "更漏子 诵真经",
        "author": "张继先",
        "content": "诵真经，期万过。\n未灭无明心火。\n宜回首，探真空。\n融怡淡漠中。\n自古人，何处在。\n谩记声名沽卖。\n抛尘累，养清闲。\n琼浆自驻颜。",
        "dynasty": "宋",
        "collection_info": null
    },
    {
        "title": "瑶台月 天开景运",
        "author": "张继先",
        "content": "天开景运。\n记建武中兴，炎刘重盛。\n明良际会，八表风调雨顺。\n任一时、岳降生申，正千载、河清诞圣。\n祥云拥，流霞映。\n飞仙拱，魁星炯。\n佳应是、师真毓瑞，人天交庆。\n蘅薇香满元宵景。\n耀天目、神光如镜。\n见龙章凤质，降伏群魔归正。\n禀玄元、立教开先，悟至道、心空神领。\n昌元嗣，明真镜。\n同无有，怡清净。\n绵永度，三途六道，神仙同证。",
        "dynasty": "宋",
        "collection_info": null
    },
    {
        "title": "喜迁莺 深源密坞",
        "author": "张继先",
        "content": "深源密坞，问牧竖樵童，俱迷方所。\n蓬藋纵横，龙蛇出没，玉峡搀空无路。\n不恋雁塔荣名，解守鱼渊寒素。\n这勤苦。\n但坚心自有，神灵呵护。\n猛悟。\n无回顾。\n一点虚明，万劫无今古。\n胎息根深，灵泉穴秘，静里运调阳火。\n莫问地久天长，管取收因结果。\n休轻负。\n把天谷真机，与君说破。",
        "dynasty": "宋",
        "collection_info": null
    },
    {
        "title": "喜迁莺 情缠识缚",
        "author": "张继先",
        "content": "情缠识缚，欢时人不悟，酒中真乐。\n纵欲招愆，迷心失行，却道为他狂药。\n须信醉舞狂歌，也有良知真觉。\n无倚泊。\n任暖气同流，三关三络。\n落魄。\n清闲客。\n醉乡深处，风月长酬酢。\n空花消亡，光明显露，人我自皆忘却。\n不问市酝村醪，尽可浅斟低酌。\n从鄙薄。\n竞口口谈醒，言言成错。",
        "dynasty": "宋",
        "collection_info": null
    },
    {
        "title": "雪夜渔舟 晚风歇",
        "author": "张继先",
        "content": "晚风歇。\n谩自棹扁舟，顺流观雪。\n山耸瑶峰，林森玉树，高下尽无分别。\n性情澄彻。\n更没个、故人堪说。\n恍然身世，如居天上，水晶宫阙。\n万尘声影绝。\n透尘空无外，水天相接。\n浩气冲盈，真宫深厚，永夜不愁寒冽。\n愧怜鄙劣。\n只解道、赴炎趋热。\n停桡失笑，知心都付，野梅江月。",
        "dynasty": "宋",
        "collection_info": null
    },
    {
        "title": "春从天上来 王土平平",
        "author": "张继先",
        "content": "王土平平。\n正海息波澜，岳敛云烟。\n三景虚明，八表澄清，一月普照诸天。\n有流霞洞焕，映黍珠、徐下空玄。\n绝形言。\n见千真拱极，万气朝元。\n当时鹤鸣夜半，感真符宝篆，特地清传。\n碧湛龙文，红凝龟篆，绛衣舞鬣蹁跹。\n计功成果就，无真教、郭景飞仙。\n已千年。\n亘灯灯续焰，光朗无边。",
        "dynasty": "宋",
        "collection_info": null
    },
    {
        "title": "风入松 深耕易耨寸田中",
        "author": "张继先",
        "content": "深耕易耨寸田中。\n看真个英雄。\n夜来犹上星台望，全不厌、水绿云红。\n便是清交素友，频相视、笑晴空。\n玉阶瑶甃翠重重。\n带萱草葱葱。\n流霞尽饮何辞醉，更休数、尘里千锺。\n晓夜朝元去也，怎忍舍、大夫松。",
        "dynasty": "宋",
        "collection_info": null
    },
    {
        "title": "摸鱼儿 甚山灵、斗奇夸巧",
        "author": "张继先",
        "content": "甚山灵、斗奇夸巧，悬峰遥献形似。\n仓船炉灶无封闭，零落车罗机履。\n山临水。\n任瓮杵、辘轳厩架俱闲毁。\n床棺尘委。\n更乐隐棋休，料闲真隐，三教忘宾主。\n人都语，二十四岩佳致。\n来往溯流观指。\n目前景相纷虚幻，神仙家在何许。\n君莫取。\n这身世、山林朝市随缘遇。\n休论诡异。\n但总绝情缘，一空妍丑，觌面先寻你。",
        "dynasty": "宋",
        "collection_info": null
    },
    {
        "title": "惜时芳・思归乐 虚心劲节争萧散",
        "author": "张继先",
        "content": "虚心劲节争萧散。\n无冬夏、钩阑侧畔。\n霜风雪色沈沈晚。\n残不了、细枝纤干。\n情中意里尘沙恨。\n试与聆、弦歌急慢。\n无嫌青翠开青眼。\n相看似、太原家惯。",
        "dynasty": "宋",
        "collection_info": null
    },
    {
        "title": "清平乐 天先天后",
        "author": "张继先",
        "content": "天先天后。\n真土藏灵秀。\n妙用自然循火候。\n节节熏烝教透。\n不分龙麝檀沈。\n都能入鼻通心。\n待得烟消息住，浑身变见真金。",
        "dynasty": "宋",
        "collection_info": null
    },
    {
        "title": "苏幕遮 先天生",
        "author": "张继先",
        "content": "先天生，后天久。\n道有真诠，谛听当时受。\n恰是迷天迷望斗。\n只恐微躯，薄幸随枯朽。",
        "dynasty": "宋",
        "collection_info": null
    },
    {
        "title": "苏幕遮 抱孤琴",
        "author": "张继先",
        "content": "抱孤琴，弹小操。\n独坐幽轩，尽日无人到。\n惟乐烟霞长啸傲。\n明月清风，今古长为道。\n识干坤，知牝牡。\n懒共尘劳，汨汨争奔走。\n爱杀高眠消白昼。\n一任他家，玉兔金乌走。",
        "dynasty": "宋",
        "collection_info": null
    },
    {
        "title": "西江月 蓬户横开岑寂",
        "author": "张继先",
        "content": "蓬户横开岑寂，寒窗侧映清晖。\n竹风偷入五香帏。\n还有好音相惠。\n须信毫芒可入，明珠胎里忘机。\n宵征夜宴是和非。\n月府仙人无愧。",
        "dynasty": "宋",
        "collection_info": null
    },
    {
        "title": "南乡子 无奈这群迷",
        "author": "张继先",
        "content": "无奈这群迷。\n味色声中若系羁。\n尽任改头兼换面，何悲。\n不染伊时不管伊。\n春去又秋兮。\n莫遣空逾十二时。\n好把自然真妙旨，修为。\n尘事萦仍道甚希。",
        "dynasty": "宋",
        "collection_info": null
    },
    {
        "title": "南乡子 久不上春台",
        "author": "张继先",
        "content": "久不上春台。\n直待将身跨九垓。\n懒向人间深有谓，氛埃。\n难趁邪风伤圣胎。\n水栏映山斋。\n赏遍从容首自回。\n长谢故人书曲意，徽哉。\n赢得腰琴拂袂来。",
        "dynasty": "宋",
        "collection_info": null
    },
    {
        "title": "望江南・忆江南 楸枰静",
        "author": "张继先",
        "content": "楸枰静，黑白两奁均。\n山水最宜情共乐，琴书赢得道相亲。\n一局一番新。\n松影里，轻度几回春。\n随分也曾施手段，争先还恐费精神。\n长是暗饶人。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，仙构占仙峰。\n一鹤性灵清我宇，万龙风雨乱霜空。\n高静太疏慵。\n天地乐，山水静流通。\n行坐卧怜尘外景，虚空寂是道家风。\n非细乐相从。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，龙首虎头高。\n风雨每掀清宇宙，林峦长似涌波涛。\n吟咏有诗豪。\n成大乐，美称适相遭。\n醮斗清筵投羽札，启元喜会执金刀。\n身净隔纷骚。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，岩馆凿松厓。\n五斗洞前斟玉斝，半酣窗外抚金杯。\n无累自悠哉。\n青翠色，玉竹自新栽。\n风到莫来摇老木，雨霖时复洗圆苔。\n如此恼诗才。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，春日日初长。\n不看人间三月景，常思天上万花香。\n幽赏一时狂。\n歌笑也，空洞大歌章。\n千景净来风谷秀，三云归后月林光。\n沈麝似兰香。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，迎夏洒炎风。\n红锦石边怜一派，老张岩上恋群峰。\n时得化龙筇。\n琴振玉，晓色倚梧桐。\n黼黻文章朝内盛，山川林木野亭空。\n朱火焕明中。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，秋景道人怜。\n时至自然天气肃，夜凉犹喜月华圆。\n长啸碧崖颠。\n须信酒，难别咏歌边。\n是处伐薪为炭后，此时尝稻庆丰年。\n童子舞胎仙。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，冬日雪中松。\n携手石坛承爱景，静观天地入清宫。\n恰似大茅峰。\n襟袂冷，琴里意浓浓。\n吹月洞箫含碧玉，动人佳趣转黄锺。\n情绪发于中。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，幽径不成斜。\n山谷隐连无改色，池塘空静默无瑕。\n人钓水之涯。\n仙舫小，人欲盼君家。\n归棹日回如览镜，放船星落似乘槎。\n风雨乱寒沙。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，神洞自相求。\n傍水垦田流涧急，砍山开径小花浮。\n踪迹旧人留。\n忘万物，爽气白云收。\n司命暂曾寻寝静，紫阳真是步条幽。\n思继此公游。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，人在水晶宫。\n长愿玉津名濯鼎，恰如龙井到天峰。\n的的好遗风。\n清彻底，岂忤李唐隆。\n自浸岩前崖石洁，不笼天外岭云浓。\n澄彻莹怀中。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，雨霁敛红纱。\n碧水静摇招钓叟，绿苔寒迫起渔家。\n携驾会春茶。\n风浩浩，锦荫石屏华。\n濯鼎上方敲翠竹，辘轳西去碎丹砂。\n休问乐津涯。",
        "dynasty": "宋",
        "collection_info": null
    },
    {
        "title": "望江南・忆江南 西源好",
        "author": "张继先",
        "content": "西源好，还向观庭西。\n拚晚菊明方丈外，傍寒梅放六花飞。\n三鹤会同时。\n清净宇，处一贯无为。\n戴月夜中仍是别，衔香原上不须迷。\n于此振衣归。",
        "dynasty": "宋",
        "collection_info": null
    },
    {
        "title": "减字木兰花 严寒冬月",
        "author": "张继先",
        "content": "严寒冬月。\n前日阳生几降雪。\n松柏凌霄。\n森耸庭中叹后凋。\n昔人犹豫。\n身入山林深静处。\n今古同符。\n好趁笙歌且自娱。",
        "dynasty": "宋",
        "collection_info": null
    },
    {
        "title": "江神子・江城子 彩云楼阁瑞烟平",
        "author": "张继先",
        "content": "彩云楼阁瑞烟平。\n雨初晴。\n月胧明。\n夜静天风，吹下步虚声。\n何处朝元归去晚，双凤小，五云轻。\n落花流水两关情。\n恨无凭。\n梦难成。\n倚遍阑干，依旧楚风清。\n露滴松梢人静也，开宝篆，诵黄庭。",
        "dynasty": "宋",
        "collection_info": null
    },
    {
        "title": "鹊桥仙 神清心妙",
        "author": "张继先",
        "content": "神清心妙，山长水远，有分何年瞻望。\n晴空一月彩云飞，又起我、无穷想像。\n一阳门径，九华恩露，惟愿分明指向。\n竹风频起紫微烟，似有意、许归吾党。",
        "dynasty": "宋",
        "collection_info": null
    },
    {
        "title": "水调歌头 高真留妙诀",
        "author": "张继先",
        "content": "高真留妙诀，达士济群迷。\n心清行洁，天人凡圣尽皈依。\n不在搬精运气，不在飞罡蹑斗，心乱转狐疑。\n但要除邪妄，心地合神祗。\n悟真空，离世网，绝关机。\n养吾浩气，驱雷役电震天威。\n混合百神归一，一念通天彻地，方始了无为。\n叱咤生风雨，玩世挟明时。",
        "dynasty": "宋",
        "collection_info": null
    },
    {
        "title": "度清霄 一更一点一更初",
        "author": "张继先",
        "content": "一更一点一更初。\n城门半掩行人疏。\n茅庵潇洒一事无。\n孤灯相对光清虚。\n蒲团安稳身不拘。\n跏趺大坐心如如。\n月轮微出天东隅。\n空中露出无名珠。",
        "dynasty": "宋",
        "collection_info": null
    },
    {
        "title": "度清霄 二更二点二更深",
        "author": "张继先",
        "content": "二更二点二更深。\n宫锺声绝夜沈沈。\n明月满天如写金。\n同光共影无昏沈。\n起来闲操无弦琴。\n声高调古惊人心。\n琴罢独歌还独吟。\n松风涧水俱知音。",
        "dynasty": "宋",
        "collection_info": null
    },
    {
        "title": "度清霄 三更三点三更中",
        "author": "张继先",
        "content": "三更三点三更中。\n烟开雾敛静无风。\n月华迸入水晶宫。\n四方上下同一空。\n光明遍转华胥同。\n千古万古无初终。\n铁蛇飞舞如流虹。\n倒骑白凤游崆峒。",
        "dynasty": "宋",
        "collection_info": null
    },
    {
        "title": "度清霄 四更四点四更长",
        "author": "张继先",
        "content": "四更四点四更长。\n迎午迸鼠心不忙。\n丹炉伏火生新香。\n群阴剥尽回真阳。\n金娥木父欢相当。\n醍醐次进无停觞。\n主宾倒置情不伤。\n更阑别去还相忘。",
        "dynasty": "宋",
        "collection_info": null
    },
    {
        "title": "度清霄 五更五点五更残",
        "author": "张继先",
        "content": "五更五点五更残。\n青冥风露逼人寒。\n扶桑推出红银盘。\n城门依旧声尘喧。\n明暗二景交相转。\n生来死去纷易换。\n道人室中天宇宽。\n日出三竿万启关。",
        "dynasty": "宋",
        "collection_info": null
    },
    {
        "title": "度清霄 独自行兮独自坐",
        "author": "张继先",
        "content": "独自行兮独自坐。\n独自歌兮独自和。\n日日街头走一过。\n我不识吾谁识我。\n人间旦暮自四时。\n玄中消息不推移。\n觌面相呈知不知。\n知时自唱罗罗哩。",
        "dynasty": "宋",
        "collection_info": null
    },
    {
        "title": "望江南・忆江南 秋夜事",
        "author": "张继先",
        "content": "秋夜事，月里竹亭亭。\n清籁与谁喧池水，微风遣我下檐楹。\n圆缺若为情。\n终南道，累寄笑歌声。\n丹阙夜凉通马去，黄河天晓照舟横。\n联辔去还成。",
        "dynasty": "宋",
        "collection_info": null
    },
    {
        "title": "贺新郎 睡起啼莺语",
        "author": "叶梦得",
        "content": "睡起啼莺语。\n掩青苔、房栊向晚，乱红无数。\n吹尽残花无人见，惟有垂杨自舞。\n渐暖霭、初回轻暑。\n宝扇重寻明月影，暗尘侵、尚有乘鸾女。\n惊旧恨，遽如许。\n江南梦断横江渚。\n浪黏天、葡萄涨绿，半空烟雨。\n无限楼前沧波意，谁采苹花寄取。\n但怅望、兰舟容与。\n万里云帆何时到，送孤鸿、目断千山阻。\n谁为我，唱金缕。",
        "dynasty": "宋",
        "collection_info": null
    },
    {
        "title": "水调歌头 渺渺楚天阔",
        "author": "叶梦得",
        "content": "渺渺楚天阔，秋水去无穷。\n两淮不辨牛马，轻浪舞回风。\n独倚高台一笑，圉圉游鱼来往，还戏此波中。\n危栏对千里，落日照澄空。\n子非我，安知我，意真同。\n鹏飞鲲化何有，沧海漫冲融。\n堪笑磻溪遣老，白首直钩溪畔，岁晚忽衰翁。\n功业竟安在，徒自兆非熊。",
        "dynasty": "宋",
        "collection_info": null
    },
    {
        "title": "水调歌头 霜降碧天静",
        "author": "叶梦得",
        "content": "霜降碧天静，秋事促西风。\n寒声隐地，初听中夜入梧桐。\n起瞰高城回望，寥落关河千里，一醉与君同。\n叠鼓闹清晓，飞骑引雕弓。\n岁将晚，客争笑，问衰翁。\n平生豪气安在，沈领为谁雄。\n何似当筵虎士，挥手弦声响处，双雁落遥空。\n老矣真堪愧，回首望云中。",
        "dynasty": "宋",
        "collection_info": null
    },
    {
        "title": "水调歌头 江海渺千里",
        "author": "叶梦得",
        "content": "江海渺千里，飘荡叹流年。\n等闲匹马相过，乘兴却け然。\n十载悲欢如梦，抚掌惊呼相语，往事尽飞烟。\n此会真难偶，此醉且留连。\n酒方半，谁轻使，动离弦。\n我歌未阕公去，明日复山川。\n空有高城危槛，缥缈当筵清唱，馀响落尊前。\n细雨黄花后，飞雁点遥天。",
        "dynasty": "宋",
        "collection_info": null
    },
    {
        "title": "水调歌头 修眉扫遥碧",
        "author": "叶梦得",
        "content": "修眉扫遥碧，清镜走回流。\n堤外柳烟深浅，碧瓦起朱楼。\n分付平云千里，包卷骚人遗思，春色入帘钩。\n桃李尽无语，波影动兰舟。\n念谢公，平生志，在沧洲。\n登临漫怀风景，佳处每难酬。\n却叹从来贤士，如我与公多矣，名迹竟谁留。\n惟有尊前醉，何必问消忧。",
        "dynasty": "宋",
        "collection_info": null
    },
    {
        "title": "水调歌头 今古几流转",
        "author": "叶梦得",
        "content": "今古几流转，身世两奔忙。\n那知一丘一壑，何处不堪藏。\n须信超然物外，容易扁舟相踵，分占水云乡。\n雅志真无负，来日故应长。\n问骐骥，空矫首，为谁昂。\n冥鸿天际，尘事分付一轻芒。\n认取骚人生此，但有轻蓬短楫，多制芰荷裳。\n一笑陶彭泽，千载贺知章。",
        "dynasty": "宋",
        "collection_info": null
    },
    {
        "title": "水调歌头 河汉下平野",
        "author": "叶梦得",
        "content": "河汉下平野，香雾卷西风。\n倚空千嶂横起，银阙正当中。\n常恨年年此夜，醉倒歌呼谁和，何事偶君同。\n莫恨岁华晚，容易感梧桐。\n揽清影，君试与，问天公。\n遥知玉斧初斫，重到广寒宫。\n付与孤光千里，不遣微云点缀，为我洗长空。\n老去狂犹在，应未笑衰翁。",
        "dynasty": "宋",
        "collection_info": null
    },
    {
        "title": "水调歌头 秋色渐将晚",
        "author": "叶梦得",
        "content": "秋色渐将晚，霜信报黄花。\n小窗低户深映，微路绕敧斜。\n为问山翁何事，坐看流年轻度，拚却鬓双华。\n徙倚望沧海，天净水明霞。\n念平昔，空飘荡，遍天涯。\n归来三径重扫，松竹本吾家。\n却恨悲风时起，冉冉云间新雁，边马怨胡笳。\n谁似东山老，谈笑静胡沙。",
        "dynasty": "宋",
        "collection_info": null
    },
    {
        "title": "八声甘州 故都迷岸草",
        "author": "叶梦得",
        "content": "故都迷岸草，望长淮、依然绕孤城。\n想乌衣年少，芝兰秀发，戈戟云横。\n坐看骄兵南渡，沸浪骇奔鲸。\n转盼东流水，一顾功成。\n千载八公山下，尚断崖草木，遥拥峥嵘。\n漫云涛吞吐，无处问豪英。\n信劳生、空成今古，笑我来、何事怆遗情。\n东山老，可堪岁晚，独听桓筝。",
        "dynasty": "宋",
        "collection_info": null
    },
    {
        "title": "八声甘州 又新正过了",
        "author": "叶梦得",
        "content": "又新正过了，问东风、消息几时来。\n笑春工多思，留连底事，犹未轻回。\n应为瑶刀裁翦，容易惜花开。\n试向湖边望，几处寒梅。\n好是绿莎新径，剩安排芳意，特地重栽。\n便从今追赏，莫遣暂停杯。\n有千株、深红浅白，倩缓歌、急管与相催。\n凭看取，暖烟细霭，先到高台。",
        "dynasty": "宋",
        "collection_info": null
    },
    {
        "title": "八声甘州 问浮家泛宅",
        "author": "叶梦得",
        "content": "问浮家泛宅，自玄真、去后有谁来。\n漫烟波千顷，云峰倒影，空翠成堆。\n可是溪山无主，佳处却徘徊。\n暮雨卷晴野，落照天开。\n老去馀生江海，伴远公香火，犹有宗雷。\n便何妨元亮，携酒间相陪。\n寄清谈、芒鞋筇杖，更尽驱、风月入尊罍。\n江村路，我歌君和，莫棹船回。",
        "dynasty": "宋",
        "collection_info": null
    },
    {
        "title": "八声甘州 寄知还倦鸟",
        "author": "叶梦得",
        "content": "寄知还倦鸟，对飞云、无心两难齐。\n漫飘然欲去，悠然且止，依旧山西。\n十亩荒园未遍，趁雨却锄犁。\n敢忘邻翁约，有酒同携。\n况是岩前新创，带小轩横绝，松桂成蹊。\n试凭高东望，云海与天低。\n送沧波、浮空千里，照断霞、明灭卷晴霓。\n君休笑，此生心事，老更沈迷。",
        "dynasty": "宋",
        "collection_info": null
    },
    {
        "title": "念奴娇 故山渐近",
        "author": "叶梦得",
        "content": "故山渐近，念渊明归意，け然论谁。\n归去来兮秋已老，松菊三径犹存。\n稚子欢迎，飘飘风袂，依约旧衡门。\n琴书萧散，更欣有酒盈尊。\n惆怅萍梗无根，天涯行已遍，空负田园。\n去矣何之窗户小，容膝聊倚南轩。\n倦鸟知还，晚云遥映，山气欲黄昏。\n此还真意，故应欲辨忘言。",
        "dynasty": "宋",
        "collection_info": null
    },
    {
        "title": "念奴娇 洞庭波冷",
        "author": "叶梦得",
        "content": "洞庭波冷，望冰轮初转，沧海沈沈。\n万顷孤光云阵卷，长笛吹破层阴。\n汹涌三江，银涛无际，遥带五湖深。\n酒阑歌罢，至今鼍怒龙吟。\n回首江海平生，漂流容易散，佳期难寻。\n缥缈高城风露爽，独倚危栏重临。\n醉倒清尊，姮娥应笑，犹有向来心。\n广寒宫殿，为予聊借琼林。",
        "dynasty": "宋",
        "collection_info": null
    },
    {
        "title": "念奴娇 云峰横起",
        "author": "叶梦得",
        "content": "云峰横起，障吴关三面，真成尤物。\n倒卷回潮目尽处，秋水黏天无壁。\n绿鬓人归，如今虽在，空有千茎雪。\n追寻如梦，满馀诗句犹杰。\n闻道尊酒登临，孙郎终古恨，长歌时发。\n万里云屯瓜步晚，落日旌旗明灭。\n鼓吹风高，画船遥想，一笑吞穷发。\n当时曾照，更谁重问山月。",
        "dynasty": "宋",
        "collection_info": null
    },
    {
        "title": "满庭芳 麦陇如云",
        "author": "叶梦得",
        "content": "麦陇如云，清风吹破，夜来疏雨才晴。\n满川烟草，残照落微明。\n缥渺危栏曲槛，遥天尽、日脚初平。\n青林外，参差暝霭，萦带远山横。\n孤城。\n春雨过，绿阴是处，时有莺声。\n问落絮游丝，毕竟何成。\n信步苍苔绕遍，真堪付、闲客闲行。\n微吟罢，重回皓首，江海渺遗情。",
        "dynasty": "宋",
        "collection_info": null
    },
    {
        "title": "满庭芳 枫落吴江",
        "author": "叶梦得",
        "content": "枫落吴江，扁舟摇荡，暮山斜照催晴。\n此心长在，秋水共澄明。\n底事经年易判，惊遗恨、悄悄难平。\n临风处，佳人万里，霜笛与谁横。\n长城。\n谁敢犯，知君五字，元有诗声。\n笑茅舍何时，归计真成。\n绿鬓朱颜老尽，柴车在、行即终行。\n聊相待，狂歌醉舞，虽老未忘情。",
        "dynasty": "宋",
        "collection_info": null
    },
    {
        "title": "满庭芳 一曲离歌",
        "author": "叶梦得",
        "content": "一曲离歌，烟村人去，马头微雪新晴。\n隔年光景，回首近清明。\n断送残花又老，春波净、湖水初平。\n谁重到，雕阑尽日，遥想画桥横。\n高城。\n凝望久，何人为我，重唱馀声。\n问桃李如今，几处阴成。\n老去从游似梦，尊前事、空有经行。\n犹能记，殷勤寄语，多谢故人情。",
        "dynasty": "宋",
        "collection_info": null
    },
    {
        "title": "满江红 一朵黄花",
        "author": "叶梦得",
        "content": "一朵黄花，先催报、秋归消息。\n满芳枝凝露，为谁装饰。\n便向尊前拚醉倒，古今同是东篱侧。\n问何须、特地赋归来，抛彭泽。\n回首去，年时节。\n开口笑，真难得。\n史君今郡更，自成行客。\n霜鬓不辞重插满，他年此会何人忆。\n记多情、曾伴小阑干，亲攀摘。",
        "dynasty": "宋",
        "collection_info": null
    },
    {
        "title": "满江红 雪后郊原",
        "author": "叶梦得",
        "content": "雪后郊原，烟林静、梅花初坼。\n春欲半，犹自探春消息。\n一眼平芜看不尽，夜来小雨催新碧。\n笑去年、携酒折花人，花应识。\n兰舟漾，城南陌。\n云影淡，天容窄。\n绕风漪十顷，暖浮晴色。\n恰似槎头收钓处，坐中仍有江南客。\n问何如、雨桨下苕溪，吞云泽。",
        "dynasty": "宋",
        "collection_info": null
    },
    {
        "title": "应天长 松陵秋已老",
        "author": "叶梦得",
        "content": "松陵秋已老，正柳岸田家，酒醅初熟。\n鲈脍莼羹，万里水天相续。\n扁舟凌浩渺，寄一叶、暮涛吞沃。\n青箬笠，西塞山前，自翻新曲。\n来往未应足。\n便细雨斜风，有谁拘束。\n陶写中年，何待更须丝竹。\n鸱夷千古意，算入手、比来尤速。\n最好是，千点云峰，半篙澄绿。",
        "dynasty": "宋",
        "collection_info": null
    },
    {
        "title": "定风波 破萼初惊一点红",
        "author": "叶梦得",
        "content": "破萼初惊一点红。\n又看青子映帘栊。\n冰雪肌肤谁复见。\n清浅。\n尚馀疏影照晴空。\n惆怅年年桃李伴。\n肠断。\n只应芳信负东风。\n待得微黄春亦暮。\n烟雨。\n半和飞絮作蒙蒙。",
        "dynasty": "宋",
        "collection_info": null
    },
    {
        "title": "定风波 渺渺空波下夕阳",
        "author": "叶梦得",
        "content": "渺渺空波下夕阳。\n睡痕初破水风凉。\n过雨归云留不住。\n何处。\n远村烟树半微茫。\n莫笑经年人老矣。\n归计。\n得迟留处也何妨。\n老子兴来殊不浅。\n帘卷。\n更邀明月坐胡床。",
        "dynasty": "宋",
        "collection_info": null
    },
    {
        "title": "定风波 千步长虹跨碧流",
        "author": "叶梦得",
        "content": "千步长虹跨碧流。\n两山浮影转螭头。\n付与诗人都总领。\n风景。\n更逢仙客下瀛洲。\n袅袅凉风吹汗漫。\n平岸。\n遥空新卷绛河收。\n却怪姮娥真好事。\n须记。\n探支明月作中秋。",
        "dynasty": "宋",
        "collection_info": null
    },
    {
        "title": "定风波 斜汉初看素月流",
        "author": "叶梦得",
        "content": "斜汉初看素月流。\n坐惊金饼出云头。\n华发萧然吹素领。\n光景。\n何妨分付属沧洲。\n莫待霜花飘烂漫。\n苹岸。\n更凭佳句尽拘收。\n解与破除消万事。\n犹记。\n一尊同得二年秋。",
        "dynasty": "宋",
        "collection_info": null
    },
    {
        "title": "江城子 碧潭浮影蘸红旗",
        "author": "叶梦得",
        "content": "碧潭浮影蘸红旗。\n日初迟。\n漾晴漪。\n我欲寻芳，先遣报春知。\n尽放百花连夜发，休更待，晓风吹。\n满携尊酒弄繁枝。\n与佳期。\n伴群嬉。\n犹有邦人，争唱醉翁词。\n应笑今年狂太守，能痛饮，似当时。",
        "dynasty": "宋",
        "collection_info": null
    },
    {
        "title": "江城子 翩迁飞舞半空来",
        "author": "叶梦得",
        "content": "翩迁飞舞半空来。\n晓风催。\n巧萦回。\n野旷天遥，回望兴悠哉。\n欲问玉京知远近，试携手，上高台。\n云涛无际卷崔嵬。\n敛浮埃。\n照琼瑰。\n点缀林花，真个是多才。\n说与化工留妙手，休尽放，一时开。",
        "dynasty": "宋",
        "collection_info": null
    },
    {
        "title": "江城子 芙蓉开过雨初晴",
        "author": "叶梦得",
        "content": "芙蓉开过雨初晴。\n曲池平。\n画桥横。\n耿耿银河，遥下蘸空明。\n一舸吴松归未得，聊共住，小蓬瀛。\n问君何事引前旌。\n趣归程。\n背高城。\n鱼鸟三年，谁道总无情。\n试遣他年歌此曲，应尚记，别时声。",
        "dynasty": "宋",
        "collection_info": null
    },
    {
        "title": "江城子 生涯何有但青山",
        "author": "叶梦得",
        "content": "生涯何有但青山。\n小溪湾。\n转潺湲。\n投老归来，终寄此山间。\n茅舍半敧风雨横，荒径晚，乱榛菅。\n强扶衰病上巉巅。\n水云闲。\n伴跻攀。\n湖海苍茫，千里在吴关。\n漫有一杯聊自醉，休更问，鬓毛斑。",
        "dynasty": "宋",
        "collection_info": null
    },
    {
        "title": "江城子 甘泉祠殿汉离宫",
        "author": "叶梦得",
        "content": "甘泉祠殿汉离宫。\n五云中。\n渺难穷。\n永漏通宵，壶矢转金铜。\n曾从钧天知帝所，孤鹤老，寄辽东。\n强扶衰病步龙锺。\n雪花蒙。\n打窗风。\n一点青灯，惆怅伴南宫。\n惟有史君同此恨，丹凤□，水云重。",
        "dynasty": "宋",
        "collection_info": null
    },
    {
        "title": "江城子 银涛无际卷蓬瀛",
        "author": "叶梦得",
        "content": "银涛无际卷蓬瀛。\n落霞明。\n暮云平。\n曾见青鸾、紫凤下层城。\n二十五弦弹不尽，空感慨，惜馀情。\n苍梧烟水断归程。\n卷霓旌。\n为谁迎。\n空有千行，流泪寄幽贞。\n舞罢鱼龙云海晚，千古恨，入江声。",
        "dynasty": "宋",
        "collection_info": null
    },
    {
        "title": "竹马儿 与君记",
        "author": "叶梦得",
        "content": "与君记，平山堂前细柳，几回同挽。\n又征帆夜落，危槛依旧，遥临云巘。\n自笑来往匆匆，朱颜渐改，故人俱远。\n横笛想遗声，但寒松千丈，倾崖苍藓。\n世事终何已，田阴纵在，岁阴仍晚。\n稽康老来尤懒。\n只要莼羹菰饭。\n却欲便买茅庐，短篷轻楫，尊酒犹能办。\n君能过我，水云聊为伴。",
        "dynasty": "宋",
        "collection_info": null
    },
    {
        "title": "浣溪沙 小雨初回昨夜凉",
        "author": "叶梦得",
        "content": "小雨初回昨夜凉。\n绕篱新菊已催黄。\n碧空无际卷苍茫。\n千里断鸿供远目，十年芳草挂愁肠。\n缓歌聊与送瑶觞。",
        "dynasty": "宋",
        "collection_info": null
    },
    {
        "title": "浣溪沙 睡粉轻消露脸新",
        "author": "叶梦得",
        "content": "睡粉轻消露脸新。\n醉红初破玉肌匀。\n尊前留得两州春。\n剩挽雕盘敧醉帽，重催飞骑走红尘。\n十年兰茝笑骚人。",
        "dynasty": "宋",
        "collection_info": null
    },
    {
        "title": "浣溪沙 荷叶荷花水底天",
        "author": "叶梦得",
        "content": "荷叶荷花水底天。\n玉壶冰酒酿新泉。\n一欢聊复记他年。\n我亦故山归去客，与君分手暂流连。\n佳人休唱好因缘。",
        "dynasty": "宋",
        "collection_info": null
    },
    {
        "title": "浣溪沙 休笑山翁不住山",
        "author": "叶梦得",
        "content": "休笑山翁不住山。\n二年偷向此中闲。\n归来赢得鬓毛斑。\n瓮底新醅供酩酊，城头曲槛俯淙潺。\n山翁老去此山间。",
        "dynasty": "宋",
        "collection_info": null
    },
    {
        "title": "浣溪沙 绛蜡烧残夜未分",
        "author": "叶梦得",
        "content": "绛蜡烧残夜未分。\n宝筝声缓拍初匀。\n斗枢光照坐生春。\n便恐赐环归衮绣，莫辞挥翰落烟云。\n凤城西去断离魂。",
        "dynasty": "宋",
        "collection_info": null
    },
    {
        "title": "浣溪沙 绿野歌欢喜见分",
        "author": "叶梦得",
        "content": "绿野歌欢喜见分。\n骤惊和气晓来匀。\n妙歌谁敢和阳春。\n梅蕊旧年迎腊雪，月华今夜破寒云。\n独醒争笑楚人魂。",
        "dynasty": "宋",
        "collection_info": null
    },
    {
        "title": "浣溪沙 物外光阴不属春",
        "author": "叶梦得",
        "content": "物外光阴不属春。\n且留风景伴佳辰。\n醉归谁管断肠人。\n柳絮尚飘庭下雪，梨花空作梦中云。\n竹间篱落水边门。",
        "dynasty": "宋",
        "collection_info": null
    },
    {
        "title": "浣溪沙 千古风流咏白苹",
        "author": "叶梦得",
        "content": "千古风流咏白苹。\n二年歌笑拥朱轮。\n翩翩却忆上林春。\n剑履便应陪北阙，裤襦那更假西人。\n玉堂金殿要词臣。",
        "dynasty": "宋",
        "collection_info": null
    },
    {
        "title": "永遇乐 苹芷芳州",
        "author": "叶梦得",
        "content": "苹芷芳州，故人回首，云海何处。\n五亩荒田，殷勤问我，归计真成否。\n洞庭波冷，秋风袅袅，木叶乱随风舞。\n记扁舟、横斜载月，目极暮涛烟渚。\n传声试问，垂虹千顷，兰棹有谁重驻。\n雪溅雷翻，潮头过后，帆影敧前浦。\n此中高兴，何人解道，天也未应轻付。\n且留取、千锺痛饮，与君共赋。",
        "dynasty": "宋",
        "collection_info": null
    },
    {
        "title": "永遇乐 天末山横",
        "author": "叶梦得",
        "content": "天末山横，半空箫鼓，楼观高起。\n指点栽成，东风满院，总是新桃李。\n纶巾羽扇，一尊饮罢，目送断鸿千里。\n揽清歌、馀音不断，缥缈尚萦流水。\n年来自笑无情，何事犹有，多情遗思。\n绿鬓朱颜，匆匆拚了，却记花前醉。\n明年春到，重寻幽梦，应在乱莺声里。\n拍阑干、斜阳转处，有谁共倚。",
        "dynasty": "宋",
        "collection_info": null
    },
    {
        "title": "临江仙 闻道今年春信早",
        "author": "叶梦得",
        "content": "闻道今年春信早，梅花不怕馀寒。\n凭君先向近南看。\n香苞开遍未。\n莫待北枝残。\n肠断陇头他日恨，江南几驿征鞍。\n一杯聊与尽馀欢。\n风情何似我，老去未应阑。",
        "dynasty": "宋",
        "collection_info": null
    },
    {
        "title": "临江仙 梦里江南浑不记",
        "author": "叶梦得",
        "content": "梦里江南浑不记，祗君幽户难忘。\n夜来急雪绕东堂。\n竹窗松径里，何处问归航。\n瓮底新醅应已熟，一尊知与谁尝。\n会须雄笔卷苍茫。\n雪涛声隐户，琼玉照颓墙。",
        "dynasty": "宋",
        "collection_info": null
    },
    {
        "title": "临江仙 不见跳鱼翻曲港",
        "author": "叶梦得",
        "content": "不见跳鱼翻曲港，湖边特地经过。\n萧萧疏雨乱风荷。\n微云吹散，凉月坠平波。\n白酒一杯还径醉，归来散发婆娑。\n无人能唱采莲歌。\n小轩敧枕，檐影挂星河。",
        "dynasty": "宋",
        "collection_info": null
    },
    {
        "title": "临江仙 碧瓦新霜侵晓梦",
        "author": "叶梦得",
        "content": "碧瓦新霜侵晓梦，黄花已过清秋。\n风帆何处挂扁舟。\n故人归欲尽，残日更回头。\n乐圃桥边烦借问，有人高卧江楼。\n寄声聊为诉离忧。\n桂丛应已老，何事久淹留。",
        "dynasty": "宋",
        "collection_info": null
    },
    {
        "title": "临江仙 闻道安车来过我",
        "author": "叶梦得",
        "content": "闻道安车来过我，百花未敢飘零。\n疾催弦管送杯行。\n五朝瞻旧老，挥麈听风生。\n凤诏远从天上落，高堂燕喜初醒。\n莫言白发减风情。\n此时谁得似，饮罢却精明。",
        "dynasty": "宋",
        "collection_info": null
    },
    {
        "title": "临江仙 三月莺花都过了",
        "author": "叶梦得",
        "content": "三月莺花都过了，晓来雪片犹零。\n嵩阳居士记行行。\n西湖初水满，遥想縠纹生。\n欲为海棠传信息，如今底事长醒。\n不应高卧顿忘情。\n留春春不住，老眼若为明。",
        "dynasty": "宋",
        "collection_info": null
    },
    {
        "title": "临江仙 唱彻阳关分别袂",
        "author": "叶梦得",
        "content": "唱彻阳关分别袂，佳人粉泪空零。\n请君重作醉歌行。\n一欢须痛饮，回首念平生。\n却怪老来风味减，半酣易逐愁醒。\n因花那更赋闲情。\n鬓毛今尔耳，空笑老渊明。",
        "dynasty": "宋",
        "collection_info": null
    },
    {
        "title": "临江仙 潋滟湖光供一笑",
        "author": "叶梦得",
        "content": "潋滟湖光供一笑，未须醉日论千。\n将军曾记旧临边。\n野塘新水漫，烟岸藕如船。\n却怪情多春又老，回肠易逐愁煎。\n何如旌旆郁相连。\n凯歌归玉帐，锦帽碧油前。",
        "dynasty": "宋",
        "collection_info": null
    },
    {
        "title": "临江仙 学士园林人不到",
        "author": "叶梦得",
        "content": "学士园林人不到，传声欲问江梅。\n曲阑清浅小池台。\n已知春意近，为我着诗催。\n急管行觞围舞袖，故人坐上三台。\n此欢此宴固难陪。\n不辞同二老，倒载习池回。",
        "dynasty": "宋",
        "collection_info": null
    },
    {
        "title": "临江仙 不与群芳争绝艳",
        "author": "叶梦得",
        "content": "不与群芳争绝艳，化工自许寒梅。\n一枝临晚照歌台。\n眼明浑未见，弦管莫惊催。\n记取刘郎归去路，千里应话天台。\n酒阑不惜更重陪。\n夜寒衣袂薄，犹有暗香回。",
        "dynasty": "宋",
        "collection_info": null
    },
    {
        "title": "临江仙 三日疾风吹浩荡",
        "author": "叶梦得",
        "content": "三日疾风吹浩荡，绿芜未遍平沙。\n约回残影射明霞。\n水光遥泛坐，烟柳卧敧斜。\n霜鬓不堪春点检，留连又见芳华。\n一枝重插去年花。\n此身江海梦，何处定吾家。",
        "dynasty": "宋",
        "collection_info": null
    },
    {
        "title": "临江仙 自笑天涯无定准",
        "author": "叶梦得",
        "content": "自笑天涯无定准，飘然到处迟留。\n兴阑却上五湖舟。\n鲈莼新有味，碧树已惊秋。\n台上微凉初过雨，一尊聊记同游。\n寄声时为到沧洲。\n遥知敧枕处，万壑看交流。",
        "dynasty": "宋",
        "collection_info": null
    },
    {
        "title": "临江仙 山半飞泉鸣玉佩",
        "author": "叶梦得",
        "content": "山半飞泉鸣玉佩，回波倒卷粼粼。\n解巾聊濯十年尘。\n青山应却怪，此段久无人。\n行乐应须贤太守，风光过眼逡巡。\n不辞常作坐中宾。\n只愁花解笑，衰鬓不宜春。",
        "dynasty": "宋",
        "collection_info": null
    },
    {
        "title": "临江仙 手种千株桃李树",
        "author": "叶梦得",
        "content": "手种千株桃李树，参差半已成阴。\n主人何事马骎骎。\n二年江海路，空负种花心。\n试问中间安小槛，此还长要追寻。\n却惊摇落动悲吟。\n春归知早晚，为我变层林。",
        "dynasty": "宋",
        "collection_info": null
    },
    {
        "title": "临江仙 绝顶参差千嶂列",
        "author": "叶梦得",
        "content": "绝顶参差千嶂列，不知空水相浮。\n下临湖海见三州。\n落霞横暮景，为客小迟留。\n卷尽微云天更阔，此行不负清秋。\n忽惊河汉近人流。\n青霄元有路，一笑倚琼楼。",
        "dynasty": "宋",
        "collection_info": null
    },
    {
        "title": "临江仙 一醉三年那易得",
        "author": "叶梦得",
        "content": "一醉三年那易得，应须大白同浮。\n已知绝景是吾州。\n姮娥仍有意，更肯为人留。\n万籁无声遥夜永，人间未识高秋。\n从来我客尽风流。\n故知怜老子，尤胜在南楼。",
        "dynasty": "宋",
        "collection_info": null
    },
    {
        "title": "临江仙 卷地惊风吹雨去",
        "author": "叶梦得",
        "content": "卷地惊风吹雨去，却看香雾轻浮。\n遥知清影遍南州。\n万峰横玉立，谁为此山留。\n邂逅一欢须共惜，年年长记今秋。\n平生江海恨飘流。\n元龙真老懒，无意卧高楼。",
        "dynasty": "宋",
        "collection_info": null
    },
    {
        "title": "临江仙 一醉年年今夜月",
        "author": "叶梦得",
        "content": "一醉年年今夜月，酒船聊更同浮。\n恨无羯鼓打梁州。\n遗声犹好在，风景一时留。\n老去狂歌君勿笑，已拚双鬓成秋。\n会须击节溯中流。\n一声云外笛，惊看水明楼。",
        "dynasty": "宋",
        "collection_info": null
    },
    {
        "title": "临江仙 草草一年真过梦",
        "author": "叶梦得",
        "content": "草草一年真过梦，此生不恨萍浮。\n且令从事到青州。\n已能从辟谷，那更话封留。\n好月尚寻当日约，故人何啻三秋。\n援琴欲写竹间流。\n此声谁解听，空上仲宣楼。",
        "dynasty": "宋",
        "collection_info": null
    },
    {
        "title": "虞美人 落花已作风前舞",
        "author": "叶梦得",
        "content": "落花已作风前舞。\n又送黄昏雨。\n晓来庭院半残红。\n惟有游丝千丈、罥晴空。\n殷勤花下同携手。\n更尽杯中酒。\n美人不用敛蛾眉。\n我亦多情、无奈酒阑时。",
        "dynasty": "宋",
        "collection_info": null
    },
    {
        "title": "虞美人 翻翻翠叶梧桐老",
        "author": "叶梦得",
        "content": "翻翻翠叶梧桐老。\n雨后凉生早。\n葛巾藜杖正关情。\n莫遣繁蝉、容易作秋声。\n遥空不尽青天去。\n一抹残霞暮。\n病馀无力厌跻攀。\n为寄曲阑幽意、到西山。",
        "dynasty": "宋",
        "collection_info": null
    },
    {
        "title": "虞美人 一声鶗鴂催春晚",
        "author": "叶梦得",
        "content": "一声鶗鴂催春晚。\n芳草连空远。\n年年馀恨怨残红。\n可是无情、容易爱随风。\n茂林修竹山阴道。\n千载谁重到。\n半湖流水夕阳前。\n犹有一觞一咏、似当年。",
        "dynasty": "宋",
        "collection_info": null
    },
    {
        "title": "虞美人 东风一夜催春到",
        "author": "叶梦得",
        "content": "东风一夜催春到。\n杨柳朝来好。\n莫辞尊酒重携持。\n老去情怀、能有几人知。\n凤台园里新诗伴。\n不用相追唤。\n一声清唱落琼卮。\n千顷西风烟浪、晚云迟。",
        "dynasty": "宋",
        "collection_info": null
    },
    {
        "title": "虞美人 数声微雨风惊晓",
        "author": "叶梦得",
        "content": "数声微雨风惊晓。\n烛影猗残照。\n客愁不奈五更寒。\n明日梨花开尽、有谁看。\n追寻犹记清明近。\n为向花前问。\n东风正使解欺侬。\n不道花应有恨、也匆匆。",
        "dynasty": "宋",
        "collection_info": null
    },
    {
        "title": "虞美人 平波涨绿春堤满",
        "author": "叶梦得",
        "content": "平波涨绿春堤满。\n渡口人归晚。\n短篷轻楫费追寻。\n始信十年归梦、是如今。\n故人回望高阳里。\n遥想车连骑。\n尊前点检旧年春。\n应有海棠、犹记插花人。",
        "dynasty": "宋",
        "collection_info": null
    },
    {
        "title": "虞美人 绿阴初过黄梅雨",
        "author": "叶梦得",
        "content": "绿阴初过黄梅雨。\n隔叶闻莺语。\n睡馀谁遣夕阳斜。\n时有微凉风动、入窗纱。\n天涯走遍终何有。\n白发空搔首。\n未须锦瑟怨年华。\n为寄一声长笛、怨梅花。",
        "dynasty": "宋",
        "collection_info": null
    },
    {
        "title": "虞美人 梅花落尽桃花小",
        "author": "叶梦得",
        "content": "梅花落尽桃花小。\n春事馀多少。\n新亭风景尚依然。\n白发故人相遇、且留连。\n家山应在层林外。\n怅望花前醉。\n半天烟雾尚连空。\n换取扁舟归去、与君同。",
        "dynasty": "宋",
        "collection_info": null
    },
    {
        "title": "减字木兰花 黄花渐老",
        "author": "叶梦得",
        "content": "黄花渐老。\n秋色欲归还草草。\n花下前期。\n花老空歌鹊踏枝。\n狂酲易醒。\n不似旧时长酩酊。\n玉簟新凉。\n数尽更筹夜更长。",
        "dynasty": "宋",
        "collection_info": null
    },
    {
        "title": "减字木兰花 前村夜半",
        "author": "叶梦得",
        "content": "前村夜半。\n每为江梅肠欲断。\n浅紫深红。\n谁信漫天雪里逢。\n醉头扶起。\n宿酒阑干犹困倚。\n便莫催残。\n明日东风为扫看。",
        "dynasty": "宋",
        "collection_info": null
    },
    {
        "title": "减字木兰花 粉消妆半",
        "author": "叶梦得",
        "content": "粉消妆半。\n一曲阳春歌始断。\n便觉香红。\n十倍光华昔未逢。\n杨花吹起。\n犹自风前相枕倚。\n莫恨春残。\n留取新诗子细看。",
        "dynasty": "宋",
        "collection_info": null
    },
    {
        "title": "木兰花・玉楼春 花残却是春留恋",
        "author": "叶梦得",
        "content": "花残却是春留恋。\n几日馀香吹酒面。\n湿烟不隔柳条青，小雨池塘初有燕。\n波光纵使明如练。\n可奈落红纷似霰。\n解将心事诉东风，只有啼莺千种啭。",
        "dynasty": "宋",
        "collection_info": null
    },
    {
        "title": "点绛唇 高柳萧萧",
        "author": "叶梦得",
        "content": "高柳萧萧，睡馀已觉西风劲。\n小窗人静。\n淅沥生秋听。\n底事多情，欲与流年竞。\n残云瞑。\n坠巾慵整。\n独立芝兰径。",
        "dynasty": "宋",
        "collection_info": null
    },
    {
        "title": "点绛唇 缥缈危亭",
        "author": "叶梦得",
        "content": "缥缈危亭，笑谈独在千峰上。\n与谁同赏。\n万里横烟浪。\n老去情怀，犹作天涯想。\n空惆怅。\n少年豪放。\n莫学衰翁样。",
        "dynasty": "宋",
        "collection_info": null
    },
    {
        "title": "点绛唇 山上飞泉",
        "author": "叶梦得",
        "content": "山上飞泉，漫流山下知何处。\n乱云无数。\n留得幽人住。\n深闭柴门，听尽空檐雨。\n秋还暮。\n小窗低户。\n惟有寒蛩语。",
        "dynasty": "宋",
        "collection_info": null
    },
    {
        "title": "鹧鸪天 不怕微霜点玉肌",
        "author": "叶梦得",
        "content": "不怕微霜点玉肌。\n恨无流水照冰姿。\n与君着意从头看，初见今年第一枝。\n人醉后，雪消时。\n江南春色寄来迟。\n使君本是花前客，莫怪殷勤为赋诗。",
        "dynasty": "宋",
        "collection_info": null
    },
    {
        "title": "鹧鸪天 夹路行歌尽落梅",
        "author": "叶梦得",
        "content": "夹路行歌尽落梅。\n篆烟香细袅寒灰。\n云移碧海三山近，月破中天九陌开。\n追乐事，惜多才。\n车声遥听走晴雷。\n十年梦断钧天奏，犹记流霞醉后杯。",
        "dynasty": "宋",
        "collection_info": null
    },
    {
        "title": "鹧鸪天 小雨初收报夕阳",
        "author": "叶梦得",
        "content": "小雨初收报夕阳。\n归云欲渡转横塘。\n空回雨盖翻新影，不见琼肌洗暗香。\n追落景，弄微凉。\n尚馀残泪浥空床。\n只应自有东风恨，长遣啼痕破晚妆。",
        "dynasty": "宋",
        "collection_info": null
    },
    {
        "title": "鹧鸪天 晓日初开露未晞",
        "author": "叶梦得",
        "content": "晓日初开露未晞。\n夕烟轻散雨还微。\n暗摇绿雾游鯈戏，斜映红云属玉飞。\n情脉脉，恨依依。\n沙边空见棹船归。\n何人解舞新声曲，一试纤腰六尺围。",
        "dynasty": "宋",
        "collection_info": null
    },
    {
        "title": "鹧鸪天 兰茝空悲楚客秋",
        "author": "叶梦得",
        "content": "兰茝空悲楚客秋。\n旌旗谁见使君游。\n凌云不隔三山路，破浪聊凭万里舟。\n公欲去，尚能留。\n杯行到手未宜休。\n新诗无物堪伦比，愿探珊瑚出宝钩。",
        "dynasty": "宋",
        "collection_info": null
    },
    {
        "title": "鹧鸪天 天末残霞卷暮红",
        "author": "叶梦得",
        "content": "天末残霞卷暮红。\n波间时见没凫翁。\n斜风细雨家何在，老矣生涯尽个中。\n惟此意，与公同。\n未须持酒祝牛宫。\n旁人不解轻蓑意，犹说黄金宝带重。",
        "dynasty": "宋",
        "collection_info": null
    },
    {
        "title": "鹧鸪天 一曲青山映小池",
        "author": "叶梦得",
        "content": "一曲青山映小池。\n绿荷阴尽雨离披。\n何人解识秋堪美，莫为悲秋浪赋诗。\n携浊酒，绕东篱。\n菊残犹有傲霜枝。\n一年好景君须记，正是橙黄橘绿时。",
        "dynasty": "宋",
        "collection_info": null
    },
    {
        "title": "水龙吟 对花常欲留春",
        "author": "叶梦得",
        "content": "对花常欲留春，恨春故遣花飞早。\n晓来雨过，绿阴新处，几番芳草。\n一片飘时，已知消减，满庭谁扫。\n料多情也似，愁人易感，先催趁、朱颜老。\n犹有清明未过，但狂风、匆匆难保。\n酒醒梦断，年年此恨，不禁相恼。\n只恐春应，暗留芳信，与花争好。\n有姚黄一朵，殷勤付与，送金杯倒。",
        "dynasty": "宋",
        "collection_info": null
    },
    {
        "title": "水龙吟 舵楼横笛孤吹",
        "author": "叶梦得",
        "content": "舵楼横笛孤吹，暮云散尽天如水。\n人间底事，忽惊飞堕，冰壶千里。\n玉树风清，漫披遥卷，与空无际。\n料嫦娥此夜，殷勤偏照，知人在、千山里。\n常恨孤光易转，仗多情、使君料理。\n一杯起舞，曲终须寄，狂歌重倚。\n为问飘流，几逢清影，有谁同记。\n但尊中有酒，长追旧事，拚年年醉。",
        "dynasty": "宋",
        "collection_info": null
    },
    {
        "title": "千秋岁 晓烟溪畔",
        "author": "叶梦得",
        "content": "晓烟溪畔。\n曾记东风面。\n化工更与重裁翦。\n额黄明艳粉，不共妖红软。\n凝露脸。\n多情正似当时见。\n谁相沧波岸。\n特地移闲馆。\n情一缕，愁千点。\n烦君搜妙语，为我催清宴。\n须细看。\n粉粉乱蕊空凡艳。",
        "dynasty": "宋",
        "collection_info": null
    },
    {
        "title": "千秋岁 雨声萧瑟",
        "author": "叶梦得",
        "content": "雨声萧瑟，初到梧桐响。\n人不寐，秋声爽。\n低檐灯暗淡，画幕风来往。\n谁共赏。\n依稀记得船篷上。\n拍岸浮轻浪。\n水阔菰蒲长。\n相别浦，收横纲。\n绿蓑冲瞑□，艇子摇双桨。\n君莫忘。\n此情犹是当时唱。",
        "dynasty": "宋",
        "collection_info": null
    },
    {
        "title": "蓦山溪 一年春事",
        "author": "叶梦得",
        "content": "一年春事，常恨风和雨。\n趁取未残时，醉花前、春应相许。\n山公倒载，日暮习池回，问东风，春知否，莫道空归去。\n满城歌吹，也似春和豫。\n争笑使君狂，占风光、不教飞絮。\n明朝酒醒，满地落残红，唱新词，追好景，犹有君收聚。",
        "dynasty": "宋",
        "collection_info": null
    },
    {
        "title": "清平乐 水空相映",
        "author": "叶梦得",
        "content": "水空相映。\n淡碧涵千顷。\n素练不收寒玉镜。\n□落阶无影。\n纤纤与捧金杯。\n暗香逐舞徘徊。\n雪尽玉容开遍，东风不管寒梅。",
        "dynasty": "宋",
        "collection_info": null
    },
    {
        "title": "雨中花慢 痛饮狂歌",
        "author": "叶梦得",
        "content": "痛饮狂歌，百计强留，风光无奈春归。\n春去也，应知相赏，未忍相违。\n卷地风惊，争催春暮雨，顿回寒威。\n对黄昏萧瑟，冰肤洗尽，犹覆霞衣。\n多情断了，为花狂恼，故飘万点霏微。\n低粉面、妆台酒散，泪颗频挥。\n可是盈盈有意，只应真惜分飞。\n拚令吹尽，明朝酒醒，忍对红稀。",
        "dynasty": "宋",
        "collection_info": null
    },
    {
        "title": "南乡子 浅碧蘸鳞鳞",
        "author": "叶梦得",
        "content": "浅碧蘸鳞鳞。\n照眼全无一点尘。\n百草千花都过了，初新。\n翠竹高槐不占春。\n歌啸堕纶巾。\n午醉醒来尚欠伸。\n待得月明归去也，青苹。\n更有凉风解送人。",
        "dynasty": "宋",
        "collection_info": null
    },
    {
        "title": "南乡子 小院雨新晴",
        "author": "叶梦得",
        "content": "小院雨新晴。\n初听黄鹂第一声。\n满地绿阴人不到，盈盈。\n一点孤花尚有情。\n却傍水边行。\n叶底跳鱼浪自惊。\n日暮小舟何处去，斜横。\n冲破波痕久未平。",
        "dynasty": "宋",
        "collection_info": null
    },
    {
        "title": "南乡子 山畔小池台",
        "author": "叶梦得",
        "content": "山畔小池台。\n曾记幽人着意栽。\n乱石参差春至晚，徘徊。\n素景冲寒却自开。\n绝绝照琼瑰。\n孤负芳心巧翦裁。\n应恐练裙惊缟夜，残杯。\n且放疏枝待我来。",
        "dynasty": "宋",
        "collection_info": null
    },
    {
        "title": "卜算子 新月挂林梢",
        "author": "叶梦得",
        "content": "新月挂林梢，暗水鸣枯沼。\n时见疏星落画檐，几点流萤小。\n归意已无多，故作连环绕。\n欲寄新声问采菱，水阔烟波渺。",
        "dynasty": "宋",
        "collection_info": null
    },
    {
        "title": "卜算子 晓雨洗新妆",
        "author": "叶梦得",
        "content": "晓雨洗新妆，艳艳惊衰眼。\n不趁东风取次开，待得清霜晚。\n曲港照回流，影乱微波浅。\n作态低昂好自持，水阔烟波远。",
        "dynasty": "宋",
        "collection_info": null
    },
    {
        "title": "菩萨蛮 平波不尽蒹葭远",
        "author": "叶梦得",
        "content": "平波不尽蒹葭远。\n清霜半落沙痕浅。\n烟树晚微茫。\n孤鸿下夕阳。\n梅花消息近。\n试向南枝问。\n记得水边春。\n江南别后人。",
        "dynasty": "宋",
        "collection_info": null
    },
    {
        "title": "蝶恋花 薄雪消时春已半",
        "author": "叶梦得",
        "content": "薄雪消时春已半。\n踏遍苍苔，手挽花枝看。\n一缕游丝牵不断。\n多情更觉蜂儿乱。\n尽日平波回远岸。\n倒影浮光，却记冰初泮。\n酒力无多吹易散。\n馀寒向晚风惊幔。",
        "dynasty": "宋",
        "collection_info": null
    },
    {
        "title": "醉蓬莱 问东风何事",
        "author": "叶梦得",
        "content": "问东风何事，断送残红，便拚归去。\n牢落征途，笑行人羁旅。\n一曲阳关，断云残霭，做渭城朝雨。\n欲寄离愁，绿阴千啭，黄鹂空语。\n遥想湖边，浪摇空翠，弦管风高，乱花飞絮。\n曲水流觞，有山公行处。\n翠袖朱阑，故人应也，弄画船烟浦。\n会写相思，尊前为我，重翻新句。",
        "dynasty": "宋",
        "collection_info": null
    },
    {
        "title": "南歌子 雨惜山容敛",
        "author": "叶梦得",
        "content": "雨惜山容敛，云矜棹影开。\n忽看霁色射林隈。\n为问湖亭清影、为谁来。\n尽洗归时路，重倾醉后杯。\n未应霜雪遽相催。\n留得佳期犹在、共徘徊。",
        "dynasty": "宋",
        "collection_info": null
    },
    {
        "title": "采桑子 山蹊小路归来晚",
        "author": "叶梦得",
        "content": "山蹊小路归来晚，暮雪缤纷。\n尊酒殷勤。\n邂逅相从只有君。\n全家住处无人到，元在重云。\n此景谁分。\n万玉参差更作群。",
        "dynasty": "宋",
        "collection_info": null
    },
    {
        "title": "南歌子 麦陇深初转",
        "author": "叶梦得",
        "content": "麦陇深初转，桃溪曲渐成。\n绿槐重叠午阴清。\n更有榴花一朵、照人明。\n画栋清微暑，疏帘入晚晴。\n请君坐待縠纹平。\n看取红幢翠盖、引前旌。",
        "dynasty": "宋",
        "collection_info": null
    },
    {
        "title": "菩萨蛮 经年不踏斜桥路",
        "author": "叶梦得",
        "content": "经年不踏斜桥路。\n青山试问谁为主。\n密叶转回风。\n寒泉落半空。\n此间无限兴。\n可便荒三径。\n明日下扁舟。\n沧波莫浪游。",
        "dynasty": "宋",
        "collection_info": null
    },
    {
        "title": "好事近 雪里晓寒浓",
        "author": "赵士",
        "content": "雪里晓寒浓，已见蜡梅初折。\n应是月娥仙挂，与娇魂香魄。\n玉人挨鬓一枝斜，不忍更多摘。\n酒面暗沈疏影，照鹅儿颜色。",
        "dynasty": "宋",
        "collection_info": null
    },
    {
        "title": "好事近 萧洒点疏从",
        "author": "赵士",
        "content": "萧洒点疏从，浑似蜜房雕刻。\n不爱艳妆浓粉，借娇黄一拂。\n有情常恁早相逢，须信做尤物。\n已是恼人风韵，更芝兰香骨。",
        "dynasty": "宋",
        "collection_info": null
    },
    {
        "title": "好事近 造化有深功",
        "author": "赵士",
        "content": "造化有深功，缀就梢头黄蜡。\n剪刻翻成新样，与江梅殊别。\n半开微露紫檀心，萧洒对风月。\n素手偏宜折取，向乌云斜插。",
        "dynasty": "宋",
        "collection_info": null
    },
    {
        "title": "好事近 剪蜡缀寒条",
        "author": "赵士",
        "content": "剪蜡缀寒条，标韵自然奇绝。\n不待陇头春信，喜一枝先折。\n寿阳妆鉴晓初开，残柍若飞雪。\n何似嫩黄新蕊，映眉心娇月。",
        "dynasty": "宋",
        "collection_info": null
    },
    {
        "title": "锦缠绊・锦缠道 屈曲新堤",
        "author": "江衍",
        "content": "屈曲新堤，占断满村佳气。\n画檐两行连云际。\n乱山叠翠水回还，岸边楼阁，金碧遥相倚。\n柳阴低，艳映花光美。\n好升平、为谁初起。\n大都风物只由人，旧时荒垒，今日香烟地。",
        "dynasty": "宋",
        "collection_info": null
    },
    {
        "title": "蓦山溪 松陵江上",
        "author": "周铢",
        "content": "松陵江上，极目烟波缈。\n天际接沧溟，到如今、东流未了。\n吴樯越橹，都是利名人，空扰扰，知多少，只见朱颜老。\n故园应是，绿遍池塘草。\n家住十洲西，算随分、生涯自好。\n渔蓑清贵，休羡谢三郎，红蕖月，白苹风，何似长安道。",
        "dynasty": "宋",
        "collection_info": null
    },
    {
        "title": "眼儿媚 凌寒低亚出墙枝",
        "author": "王赏",
        "content": "凌寒低亚出墙枝。\n孤瘦雪霜姿。\n岁华已晚，暗香幽艳，自与时违。\n化工放出江头路，沙水冷相宜。\n东风自此，别开红紫，是处芳菲。",
        "dynasty": "宋",
        "collection_info": null
    },
    {
        "title": "水调歌头 元亮赋归去",
        "author": "李光",
        "content": "元亮赋归去，富贵比浮云。\n常于闹里，端的认得主和宾。\n肯羡当年轩冕，时引壶觞独酌，一笑落冠巾。\n园圃日成趣，桃李几番春。\n挹清风，追往躅，事如新。\n遗编讽咏，敛衽千载友斯人。\n君爱谪仙风调，我恨楼船迫胁，终污永王璘。\n何似北窗下，寂寞可栖神。",
        "dynasty": "宋",
        "collection_info": null
    },
    {
        "title": "水调歌头 兵器暗吴楚",
        "author": "李光",
        "content": "兵器暗吴楚，江汉久凄凉。\n当年俊杰安在，酌酒酹严光。\n南顾豺狼吞噬，北望中原板荡，矫首讯穹苍。\n归去谢宾友，客路饱风霜。\n闭柴扉，窥千载，考三皇。\n兰亭胜处，依旧流水绕修篁。\n傍有湖光千顷，时泛扁舟一叶，啸傲水云乡。\n寄语骑鲸客，何事返南荒。",
        "dynasty": "宋",
        "collection_info": null
    },
    {
        "title": "水调歌头 自笑客行久",
        "author": "李光",
        "content": "自笑客行久，新火起新烟。\n园林春半风暖，花落柳飞绵。\n坐想稽山佳处，贺老门前湖水，敧侧钓鱼船。\n何事成淹泊，流转海南边。\n水中影，镜中像，慢流连。\n此心未住，赢得忧患苦相缠。\n行尽荒烟蛮瘴，深入维那境界，参透祖师禅。\n宴坐超三际，萧洒任吾年。",
        "dynasty": "宋",
        "collection_info": null
    },
    {
        "title": "水调歌头 独步长桥上",
        "author": "李光",
        "content": "独步长桥上，今夕是中秋。\n群黎怪我何事，流转古儋州。\n风定潮平如练，云散月明如昼，孤兴在扁舟。\n笑尽一杯酒，水调杂蛮讴。\n少年场，金兰契，尽白头。\n相望万里，悲我已是十年流。\n晚遇玉霄仙子，授我王屋奇书，归路指蓬邱。\n不用乘风御，八极可神游。",
        "dynasty": "宋",
        "collection_info": null
    },
    {
        "title": "南歌子 佳节多离恨",
        "author": "李光",
        "content": "佳节多离恨，难逢笑口开。\n使君携客上层台。\n不用篱边凝望、白衣来。\n且看花经眼，休辞酒满杯。\n玉人低唱管弦催。\n归去琐窗无梦、月徘徊。",
        "dynasty": "宋",
        "collection_info": null
    },
    {
        "title": "南歌子 南圃秋香过",
        "author": "李光",
        "content": "南圃秋香过，东篱菊未英。\n蓼花无数满寒汀。\n中有一枝纤软、吐微馨。\n被冷沈烟细，灯青梦水成。\n皎如月明入窗棂。\n天女维摩相对、两忘情。",
        "dynasty": "宋",
        "collection_info": null
    },
    {
        "title": "临江仙 画栋朱楼凌缥缈",
        "author": "李光",
        "content": "画栋朱楼凌缥缈，全家住在层城。\n中秋风露助凄清。\n香凝燕寝，遮莫下帘旌。\n佳节喜逢今夕月，后房重按新声。\n姮娥端解妒娉婷。\n微云点缀，不放十分明。",
        "dynasty": "宋",
        "collection_info": null
    },
    {
        "title": "减字木兰花 芳心一点",
        "author": "李光",
        "content": "芳心一点。\n瘴雾难侵尘不染。\n冷澹谁看。\n月转霜林怯夜寒。\n一枝孤静。\n梦破小窗曾记省。\n烛影参差。\n脉脉还如背立时。",
        "dynasty": "宋",
        "collection_info": null
    },
    {
        "title": "念奴娇 榕林叶暗",
        "author": "李光",
        "content": "榕林叶暗，见一枝独放，霜华争白。\n写我精神惟赖有，萧洒西湖词客。\n玉骨清羸，冰容冷落，似恨关山隔。\n蛮烟侵妒，未应减动肌雪。\n幽梦时绕芳枝，夜寒谁见我，身为蝴蝶。\n抱蕊窥丛惊睡觉，窗影横斜和月。\n谢馆池边，松风亭下，忍使香消歇。\n多情饶恨，算应天解磨折。",
        "dynasty": "宋",
        "collection_info": null
    },
    {
        "title": "汉宫春 危阁临流",
        "author": "李光",
        "content": "危阁临流，渺沧波万顷，涌出冰轮。\n星河澹澹，天衢迥绝纤尘。\n琼楼玉馆，遍人间、水月精神。\n□□□，清江瘴海，乘流处处分身。\n邦侯盛集佳宾。\n有香风缥缈，和气氤氲。\n华灯耀添绮席，笑语烘春。\n窥帘映牖，看素娥、偏顾幽人。\n空怅望，通明观阙，遥瞻一朵红云。",
        "dynasty": "宋",
        "collection_info": null
    },
    {
        "title": "鹧鸪天 踏舞贪看赤脚娘",
        "author": "李光",
        "content": "踏舞贪看赤脚娘。\n送春春去莫悲伤。\n飞花逐水归何处，落絮沾泥不解狂。\n都是醉，任飞扬。\n百年三万六千场。\n使君亲按新歌舞，魂梦相逢笑楚襄。",
        "dynasty": "宋",
        "collection_info": null
    },
    {
        "title": "武陵春 漠漠春阴人似雾",
        "author": "李光",
        "content": "漠漠春阴人似雾，那用绣帘垂。\n不道持杯是阿谁。\n须拚倒金罍。\n人世浑知天上月，离合比盈亏。\n冒雨须来带雨归。\n神女解相随。",
        "dynasty": "宋",
        "collection_info": null
    },
    {
        "title": "渔家傲 海外无寒花发早",
        "author": "李光",
        "content": "海外无寒花发早。\n一枝不忍簪风帽。\n归插净瓶花转好。\n维摩老。\n年来却被花枝恼。\n忽忆故乡花满道。\n狂歌痛饮俱年少。\n桃坞花开如野烧，都醉倒。\n花深往往眠芳草。",
        "dynasty": "宋",
        "collection_info": null
    },
    {
        "title": "水调歌头 晚渡呼舟急",
        "author": "李光",
        "content": "晚渡呼舟急，寒日正苍茫。\n西兴浦口云树，真个是吾乡。\n闻□蜗庐好在，小圃犹存松菊，三径未全荒。\n收拾桑榆景，蓑笠换金章。\n珥金貂，拥珠履，在岩廊。\n回头万事何有，一枕梦黄粮。\n十载人间忧患，赢得萧萧华发，清镜照星霜。\n醉倒休扶我，身世永相忘。",
        "dynasty": "宋",
        "collection_info": null
    },
    {
        "title": "雨中花慢 事往人离",
        "author": "张生1",
        "content": "事往人离，还似暮峡归云，陇上流泉。\n奈强分圆镜，枉断哀弦。\n常记酒阑歌畔，难忘月底花前。\n旧携手处，层楼朱户，触目依然。\n从来惯向，绣帏罗帐，镇效比翼纹鸳。\n谁念我、而今清夜，常是孤眠。\n入户不如飞絮，傍怀争及炉烟。\n这回休也，一生心事，为尔萦牵。",
        "dynasty": "宋",
        "collection_info": null
    },
    {
        "title": "向湖边 退处相关",
        "author": "江纬",
        "content": "退处相关，幽栖林薮，舍宇第须茅盖。\n翠巘清泉，启轩窗遥对。\n遇等闲、邻里过从，亲朋临顾，草草便成幽会。\n策杖携壶，向湖边柳外。\n旋买溪鱼，便斫银丝脍。\n谁复欲痛饮，如长鲸吞海。\n共惜醺酣，恐欢娱难再。\n矧清风明月非钱买。\n休追念、金马玉堂心胆碎。\n且斗尊前，有阿谁身在。",
        "dynasty": "宋",
        "collection_info": null
    },
    {
        "title": "卜算子 送我出东门",
        "author": "美奴",
        "content": "送我出东门，乍别长安道。\n两岸垂杨锁暮烟，正是秋光老。\n一曲古《阳关》，莫惜金尊倒。\n君向潇湘我向秦，鱼雁何时到。",
        "dynasty": "宋",
        "collection_info": null
    },
    {
        "title": "如梦令 日暮马嘶人去",
        "author": "美奴",
        "content": "日暮马嘶人去。\n船逐清波东注。\n后夜最高楼，还肯思量人否。\n无绪。\n无绪。\n生怕黄昏疏雨。",
        "dynasty": "宋",
        "collection_info": null
    },
    {
        "title": "人娇 深院海棠",
        "author": "张扩",
        "content": "深院海棠，谁倩春工染就。\n映窗户、烂如锦绣。\n东君何意，便风狂雨骤。\n堪恨处，一枝未曾到手。\n今日乍晴，匆匆命酒。\n犹及见、胭脂半透。\n残红几点，明朝知在否。\n问何似，去年看花时候。",
        "dynasty": "宋",
        "collection_info": null
    },
    {
        "title": "人娇 多少胭脂",
        "author": "张扩",
        "content": "多少胭脂，匀成点就。\n千枝乱、攒红堆绣。\n花无长好，更光阴去骤。\n对景忆良朋，故应招手。\n曾记年时，花间把酒。\n枉淋浪、春衫湿透。\n文园今病，问远能来否。\n却道有，荼蘼牡丹时候。",
        "dynasty": "宋",
        "collection_info": null
    },
    {
        "title": "菩萨蛮 锦如花色春残饮",
        "author": "赵子崧",
        "content": "锦如花色春残饮。\n饮残春色花如锦。\n楼上正人愁。\n愁人正上楼。\n晏天横阵雁。\n雁阵横天晏。\n思远寄情词。\n词情寄远思。",
        "dynasty": "宋",
        "collection_info": null
    },
    {
        "title": "菩萨蛮 雨荷惊起双飞鹭",
        "author": "赵子崧",
        "content": "雨荷惊起双飞鹭。\n鹭飞双起惊荷雨。\n浓醉一轩风。\n风轩一醉浓。\n午阴清散暑。\n暑散清阴午。\n斜日转窗纱。\n纱窗转日斜。",
        "dynasty": "宋",
        "collection_info": null
    },
    {
        "title": "菩萨蛮 断鸿归处飞云乱",
        "author": "赵子崧",
        "content": "断鸿归处飞云乱。\n乱云飞处归鸿断。\n风弄叶翻红。\n红翻叶弄风。\n柳残凋院后。\n后院凋残柳。\n楼外水云秋。\n秋云水外楼。",
        "dynasty": "宋",
        "collection_info": null
    },
    {
        "title": "菩萨蛮 月天遥照寒窗雪",
        "author": "赵子崧",
        "content": "月天遥照寒窗雪。\n雪窗寒照遥天月。\n门掩欲黄昏。\n昏黄欲掩门。\n锦鹓双并枕。\n枕并双鹓锦。\n云鬓整纤琼。\n琼纤整鬓云。",
        "dynasty": "宋",
        "collection_info": null
    },
    {
        "title": "菩萨蛮 落花丛外风惊鹊",
        "author": "鉴堂",
        "content": "落花丛外风惊鹊。\n鹊惊风外丛花落。\n乡梦困时长。\n长时困梦乡。\n暮天江口渡。\n渡口江天暮。\n林远度栖禽。\n禽栖度远林。",
        "dynasty": "宋",
        "collection_info": null
    },
    {
        "title": "菩萨蛮 竹枝高映荷池绿",
        "author": "鉴堂",
        "content": "竹枝高映荷池绿。\n绿池荷映高枝竹。\n流水碧浮鸥。\n鸥浮碧水流。\n酒尊陪旧友。\n友旧陪尊酒。\n吟客坐时斟。\n斟时坐客吟。",
        "dynasty": "宋",
        "collection_info": null
    },
    {
        "title": "菩萨蛮 砌风鸣叶繁霜坠",
        "author": "鉴堂",
        "content": "砌风鸣叶繁霜坠。\n坠霜繁叶鸣风砌。\n山外水潺潺。\n潺潺水外山。\n冷衾愁夜永。\n永夜愁衾冷。\n砧响更蛩吟。\n吟蛩更响砧。",
        "dynasty": "宋",
        "collection_info": null
    },
    {
        "title": "菩萨蛮 浦南回桨归庭户",
        "author": "鉴堂",
        "content": "浦南回桨归庭户。\n户庭归桨回南浦。\n帘卷欲晴天。\n天晴欲卷帘。\n月光交映雪。\n雪映交光月。\n残漏怯宵寒。\n寒宵怯漏残。",
        "dynasty": "宋",
        "collection_info": null
    },
    {
        "title": "菩萨蛮 碧窗纱透春寒极",
        "author": "梅窗",
        "content": "碧窗纱透春寒极。\n极寒春透纱窗碧。\n谁送缕金衣。\n衣金缕送谁。\n玉肌生嫩粟。\n粟嫩生肌玉。\n温处坐香茵。\n茵香坐处温。",
        "dynasty": "宋",
        "collection_info": null
    },
    {
        "title": "菩萨蛮 折来初步东溪月",
        "author": "梅窗",
        "content": "折来初步东溪月。\n月溪东步初来折。\n香处是瑶芳。\n芳瑶是处香。\n藓花浮晕浅。\n浅晕浮花藓。\n清对一枝瓶。\n瓶枝一对清。",
        "dynasty": "宋",
        "collection_info": null
    },
    {
        "title": "菩萨蛮 浅红绡透春裁剪",
        "author": "梅窗",
        "content": "浅红绡透春裁剪。\n剪裁春透绡红浅。\n机锦织情丝。\n丝情织锦机。\n意深凭远寄。\n寄远凭深意。\n波渺胜愁多。\n多愁胜渺波。",
        "dynasty": "宋",
        "collection_info": null
    },
    {
        "title": "菩萨蛮 点点花飞春恨浅",
        "author": "梅窗",
        "content": "点点花飞春恨浅。\n浅恨春飞花点点。\n莺语似多情。\n情多似语莺。\n恋春增酒劝。\n劝酒增春恋。\n颦损翠蛾新。\n新蛾翠损颦。",
        "dynasty": "宋",
        "collection_info": null
    },
    {
        "title": "菩萨蛮 曲屏春展山浮玉",
        "author": "梅窗",
        "content": "曲屏春展山浮玉。\n玉浮山展春屏曲。\n香鸭瑞云翔。\n翔云瑞鸭香。\n醉深留客意。\n意客留深醉。\n凉枕怯宵长。\n长宵怯枕凉。",
        "dynasty": "宋",
        "collection_info": null
    },
    {
        "title": "菩萨蛮 玉钗松鬓凝云绿",
        "author": "梅窗",
        "content": "玉钗松鬓凝云绿。\n绿云凝鬓松钗玉。\n双翠碍枝长。\n长枝碍翠双。\n色丝添意密。\n密意添丝色。\n红映袖纱笼。\n笼纱袖映红。",
        "dynasty": "宋",
        "collection_info": null
    },
    {
        "title": "西江月 雨过轻风弄柳",
        "author": "梅窗",
        "content": "雨过轻风弄柳，湖东映日春烟。\n晴芜平水远连天。\n隐隐飞翻舞燕。\n燕舞翻飞隐隐。\n天连远水平芜。\n晴烟春日映东湖。\n柳弄风轻过雨。",
        "dynasty": "宋",
        "collection_info": null
    },
    {
        "title": "阮郎归 皇州新景媚晴春",
        "author": "梅窗",
        "content": "皇州新景媚晴春。\n春晴媚景新。\n万家明月醉风清。\n清风醉月明。\n人游乐，乐游人。\n游人乐太平。\n御楼神圣喜都民。\n民都喜圣神。",
        "dynasty": "宋",
        "collection_info": null
    },
    {
        "title": "踏莎行 雁字成行",
        "author": "欧阳",
        "content": "雁字成行，角声悲送。\n无端又作长安梦。\n青衫小帽这回来，安仁两鬓秋霜重。\n孤馆残灯，小楼钟动。\n马踢踏破前村冻。\n平生牵系为浮名，名垂万古知何用。",
        "dynasty": "宋",
        "collection_info": null
    },
    {
        "title": "洞仙歌 细风轻雾",
        "author": "刘一止",
        "content": "细风轻雾，锁山城清晓。\n冷蕊疏枝为谁好。\n对斜桥孤驿，流水溅溅，无限意，清影徘徊自照。\n何郎空立马，恼乱馀香，绮思凭花更娟妙。\n肠断处，天涯路远音稀，行人怨、角声吹老。\n叹客里经春又三年，向月地云阶，负伊多少。",
        "dynasty": "宋",
        "collection_info": null
    },
    {
        "title": "夜行船 十顷疏梅开半就",
        "author": "刘一止",
        "content": "十顷疏梅开半就。\n折芳条、嫩香沾袖。\n今度何郎，尊前疑怪，花共那人俱瘦。\n恻恻轻寒吹散酒。\n高城近、怕听更漏。\n可惜溪桥，月明风露，长是在人归后。",
        "dynasty": "宋",
        "collection_info": null
    },
    {
        "title": "念奴娇 江边故国",
        "author": "刘一止",
        "content": "江边故国，望南云缥缈，连山修木。\n远意渊明束带见，乡里儿曹何辱。\n世味熏人，折腰从事，俯仰何时足。\n可怜菊下，醉吟谁共征逐。\n我爱九日佳名，飘然归思，想当年丘谷。\n梦绕篱边犹眷恋，满把清尊馀馥。\n援笔洪都，如君英妙，满座方倾属。\n月台挥袖，叫云声横断玉。",
        "dynasty": "宋",
        "collection_info": null
    },
    {
        "title": "念奴娇 故山秋晚",
        "author": "刘一止",
        "content": "故山秋晚，叹萧萧华发，霜林同色。\n崖谷题诗追旧赏，往往苍苔绿壁。\n二士权奇，一翁衰病，努力攀筇屐。\n佛香吹过，了知境是空寂。\n别后风月佳时，拄颐何事，想东林遥碧。\n小砑蛮笺惊秀句，天巧何会雕刻。\n倚马雄才，凌云逸气，路觉丹霄直。\n三千牍就，看君归奏文石。",
        "dynasty": "宋",
        "collection_info": null
    },
    {
        "title": "念奴娇 燕台暮集",
        "author": "刘一止",
        "content": "燕台暮集，对秋容凄紧，松阴幂幂。\n徙倚阑边临翠壑，千顷风烟横出。\n坐待冰轮，天空云散，一色如苍璧。\n姮娥有意，为谁来赴今夕。\n身世如许飘流，佳时轻过了，他年空忆。\n我辈情锺端未愧，昔日兰亭陈迹。\n坐上何人，骊歌凄断，语别还应惜。\n有心红烛，替人珠泪频滴。",
        "dynasty": "宋",
        "collection_info": null
    },
    {
        "title": "念奴娇 水烟收尽",
        "author": "刘一止",
        "content": "水烟收尽，望汀苹千顷，银光如幂。\n霜镜无痕清夜久，惟有惊鱼跳出。\n月在杯中，我疑天赐，欢饮仍如璧。\n姮娥应为，后期偿赛今夕。\n遥想当日同盟，山斋孤讽，有新诗相忆。\n聚散难常空怅望，萍梗飘流踪迹。\n明月明年，此身此夜，知与谁同惜。\n参横河侧，短篷清露时滴。",
        "dynasty": "宋",
        "collection_info": null
    },
    {
        "title": "踏莎行 两水中分",
        "author": "刘一止",
        "content": "两水中分，三山半落。\n风云气象通廖廓。\n少年怀古有新诗，清愁不是伤春作。\n六代豪华，一时燕乐。\n从教雨打风吹却。\n与君携酒近阑干，月明满地天无幕。",
        "dynasty": "宋",
        "collection_info": null
    },
    {
        "title": "虞美人 浪花云叶交加舞",
        "author": "刘一止",
        "content": "浪花云叶交加舞。\n身近轻冥路。\n天知此客解骑鲸。\n今夜一江明月、送行行。\n从今直上鳌峰去。\n应记经行处。\n莫将险语乱江声。\n却怕月中高卧、彩虹惊。",
        "dynasty": "宋",
        "collection_info": null
    },
    {
        "title": "江城子 秋香岩下着尊罍",
        "author": "刘一止",
        "content": "秋香岩下着尊罍。\n小徘徊。\n莫停杯。\n来岁花时，相望两悠哉。\n看取修眉萦度曲，真个泪，界香腮。\n船头击鼓片帆开。\n晓风吹。\n首应回。\n景物撩人，诗思不胜催。\n会有江山凄惋句，凭过雁，寄侬来。",
        "dynasty": "宋",
        "collection_info": null
    },
    {
        "title": "临江仙 柳外双旌斜照日",
        "author": "刘一止",
        "content": "柳外双旌斜照日，匆匆去意难留。\n大江旁畔老诸侯。\n举觞仍气概，觅句更风流。\n迟暮不堪容易别，溪声为写离愁。\n自从今日转船头。\n他时扶杖叟，独立向沧洲。",
        "dynasty": "宋",
        "collection_info": null
    },
    {
        "title": "临江仙 落日西风原上好",
        "author": "刘一止",
        "content": "落日西风原上好，笛声谁奏伊凉。\n缓寻山径掇幽芳。\n平生真自许，江海老潜郎。\n最爱杯中浮蚁闹，鹅儿破壳娇黄。\n使君醉里是家乡。\n更追修禊帖，一咏一传觞。",
        "dynasty": "宋",
        "collection_info": null
    },
    {
        "title": "雪月交光・醉蓬莱 正五云飞杖",
        "author": "刘一止",
        "content": "正五云飞杖，缟素褰裳，乱空交舞。\n拂石归来，向玉阶微步。\n欲唤冰娥，暂凭风使，为扫氛驱雾。\n渐见停轮，人间未识，高空真侣。\n千里无尘，地连天迥，倦客古来，路迷江树。\n故国烟深，想溪树何处。\n云鬓分行，翠眉萦曲，对夜寒尊俎。\n清影徘徊，端应坐有，风流能赋。",
        "dynasty": "宋",
        "collection_info": null
    },
    {
        "title": "望海潮 垂杨深院",
        "author": "刘一止",
        "content": "垂杨深院，啼莺清昼，东风细绕檐牙。\n野色乱春，娇云捧日，燕翻蝶舞交加。\n温诏下天涯。\n早画船飞楫，叠鼓鸣挝。\n共挽旌幢，缓留丝竹醉韶华。\n江都自古豪夸。\n正迷楼坠絮，月观吹花。\n玉扆眷深，金瓯望重，何人暗草黄麻。\n归路接堤沙。\n宴上林风月，紫阙烟霞。\n凤检飞来，便将春色到朝家。",
        "dynasty": "宋",
        "collection_info": null
    },
    {
        "title": "醉蓬莱 正官桥柳润",
        "author": "刘一止",
        "content": "正官桥柳润，候馆梅开，暮云凄冽。\n泽国春归，是烧灯时节。\n吹绽红蕖，挽低星斗，共水光澄澈。\n霜瓦楼台，参差似与，蓬壶相接。\n千骑遨游，万家嬉笑，帘卷东风，弄妆成列。\n慢舞尊前，看轻盈回雪。\n来岁今宵，舜韶声里，对六鳌双阙。\n凤检飞来，玉骢去踏，青门华月。",
        "dynasty": "宋",
        "collection_info": null
    },
    {
        "title": "望明河 华旌耀日",
        "author": "刘一止",
        "content": "华旌耀日，报天上使星，初辞金阙。\n许国精忠，试此日传岩，济川舟楫。\n向来鸡林外，况传咏、篇章雄绝。\n问人地、真是唐朝第一，未论勋业。\n鲸波霁云千叠。\n望仙驭缥缈，神山明灭。\n万里勤劳，也等是壮年，绣衣持节。\n丈夫功名事，未肯向、尊前轻伤别。\n看飞棹、归侍宸游，宴赏太平风月。",
        "dynasty": "宋",
        "collection_info": null
    },
    {
        "title": "蓦山溪 卿云衍苒",
        "author": "刘一止",
        "content": "卿云衍苒，翠壁天开就。\n移下小方壶，照初日、嘉林濯秀。\n君恩暂许，丘壑憩夔龙，开径竹，续岩花，小试丹青手。\n声名德业，汉代谁居右。\n红旆碧油幢，想今古、山中未有。\n霜松手种，应待茯芩生，斋酿熟，玉泉香，还上萱堂寿。",
        "dynasty": "宋",
        "collection_info": null
    },
    {
        "title": "生查子 城头长短更",
        "author": "刘一止",
        "content": "城头长短更，水调高低唱。\n别洒不盈斟，泪洒风烟上。\n明年二月时，更向城阴望。\n只有旧歌辞，传作风流样。",
        "dynasty": "宋",
        "collection_info": null
    },
    {
        "title": "清平乐 相望吴楚",
        "author": "刘一止",
        "content": "相望吴楚。\n远信无凭据。\n欲倩春风吹泪去。\n化作愁云恨雨。\n春应已到三吴。\n楚江日夜东徂。\n惟有溯流鱼上，不知尺素来无。",
        "dynasty": "宋",
        "collection_info": null
    },
    {
        "title": "青玉案 小山遮断蓝桥路",
        "author": "刘一止",
        "content": "小山遮断蓝桥路。\n恨短梦、难飞去。\n长记修眉萦曲度。\n约花开槛，映风招袖，总是怜渠处。\n追欢我已伤迟暮。\n犹有多情旧时句。\n极目高楼千尺许。\n竹枝三唱，为君凄断，东日西边雨。",
        "dynasty": "宋",
        "collection_info": null
    },
    {
        "title": "梦横塘 浪痕经雨",
        "author": "刘一止",
        "content": "浪痕经雨，鬓影吹寒，晓来无限萧瑟。\n野色分桥，翦不断、溪山风物。\n船系朱藤，路迷烟寺，远鸥浮没。\n听疏钟断鼓，似近远遥，惊心事、伤羁客。\n新醅旋压鹅黄，拚清愁在眼，酒病萦骨。\n绣阁娇慵，争解说、短封传忆。\n念谁伴、涂妆绾结。\n嚼蕊吹花弄秋色。\n恨对南云，此时凄断，有何人知得。",
        "dynasty": "宋",
        "collection_info": null
    },
    {
        "title": "西河 山驿晚",
        "author": "刘一止",
        "content": "山驿晚，行人昨停征辔。\n白沙翠竹锁柴门，乱峰相倚。\n一番急雨洗天回，扫云风定还起。\n念凄断，谁与寄。\n双鱼尽素难委。\n遥知洞户隔烟窗，簟横秋水。\n淡花明玉不胜寒，绿尊初试冰蚁。\n小欢细酌任敧醉。\n扑流萤、应卜心事。\n谁记天涯憔悴。\n对今宵、皓月明河千里。\n梦越空城疏烟里。",
        "dynasty": "宋",
        "collection_info": null
    },
    {
        "title": "眼儿媚 度岁经年两看承",
        "author": "刘一止",
        "content": "度岁经年两看承。\n谁信有轻分。\n从前稳过，如今方悔，不会温存。\n眼前无限经行地，何处不销魂。\n多应为你，不看风月，睡过黄昏。",
        "dynasty": "宋",
        "collection_info": null
    },
    {
        "title": "水调歌头 千古严陵濑",
        "author": "刘一止",
        "content": "千古严陵濑，清夜月荒凉。\n水明沙净，波面一叶弄孤光。\n北望旄头天际，杀气遥昏楚甸，云树失青苍。\n愁绝未归客，衰鬓点吴霜。\n听江边，鸣宝瑟，想英皇。\n骑鲸仙裔，高韵清绝胜风篁。\n醉入无何境界，却笑昔人底事，远慕白云乡。\n不见咸阳道，烟草茂陵荒。",
        "dynasty": "宋",
        "collection_info": null
    },
    {
        "title": "水调歌头 缥缈青溪畔",
        "author": "刘一止",
        "content": "缥缈青溪畔，山翠欲粘天。\n纵云台上，揽风招月自何年。\n新旧今逢二妙，人地一时清绝，高并两峰寒。\n歌发烟霏外，人在去留间。\n着方床，容老子，醉时眠。\n一尊相属，高会何意此时圆。\n况是古今难遇，人月竹花俱妙，曾见句中传。\n不向今宵醉，忍负四婵娟。",
        "dynasty": "宋",
        "collection_info": null
    },
    {
        "title": "鹧鸪天 岩下清阴引兴长",
        "author": "刘一止",
        "content": "岩下清阴引兴长。\n坐中初识令君香。\n揽将风月归诗薮，乞得溪山作醉乡。\n怜我老，与传觞。\n吴霜点鬓又何妨。\n只应银烛交红夜，羞对双歌发彩光。",
        "dynasty": "宋",
        "collection_info": null
    },
    {
        "title": "木兰花・玉楼春 桂香台上秋风袅",
        "author": "刘一止",
        "content": "桂香台上秋风袅。\n鸭绿溪前离思渺。\n一卮芳醑细深倾，听尽阳关须醉倒。\n政成早晚传温诏。\n莫恋江城歌吹绕。\n明年身到凤池边，重看春波生故沼。",
        "dynasty": "宋",
        "collection_info": null
    },
    {
        "title": "浣溪沙 午夜明蟾冷浸溪",
        "author": "刘一止",
        "content": "午夜明蟾冷浸溪。\n姮娥应有辟寒犀。\n桂岩仍在曲阑西。\n撷蕊攀条情未已，经丘寻壑想招携。\n不应痴马惜障泥。",
        "dynasty": "宋",
        "collection_info": null
    },
    {
        "title": "点绛唇 洞户香凝",
        "author": "刘一止",
        "content": "洞户香凝，宴开特地风烟好。\n靓妆娟妙。\n玉雪光相照。\n认是桃源，绿水红云绕。\n真曾到。\n漾舟人老。\n应被桃花笑。",
        "dynasty": "宋",
        "collection_info": null
    },
    {
        "title": "点绛唇 云鬓分行",
        "author": "刘一止",
        "content": "云鬓分行，照人明艳新妆就。\n御香窗牖。\n细酌鹅儿酒。\n铁拨鵾弦，一试春风手。\n龙仙奏。\n绛霄声透。\n不许人间有。",
        "dynasty": "宋",
        "collection_info": null
    },
    {
        "title": "临江仙 台上风光浓欲滴",
        "author": "刘一止",
        "content": "台上风光浓欲滴，傍阑芳桂阴成。\n乱山相对长官青。\n琢诗能句好，举酒见心倾。\n团扇不应秋后弃，几年仁惠风行。\n渭城柳色若为情。\n一尊松竹底，三唱和秋声。",
        "dynasty": "宋",
        "collection_info": null
    },
    {
        "title": "蓦山溪 王家人地",
        "author": "刘一止",
        "content": "王家人地，奕奕争高秀。\n金紫照青春，想当日、乌衣巷口。\n声名气概，今见两朱轓，诗似锦，酒如渑，属意风光厚。\n酿泉石壁，未减南阳寿。\n清兴与谁同，探梅萼、溪桥驿堠。\n东风御柳，应访此韩翃，归步稳，赤墀边，肯记幽栖否。",
        "dynasty": "宋",
        "collection_info": null
    },
    {
        "title": "念奴娇 小舟漂兀",
        "author": "刘一止",
        "content": "小舟漂兀，犯溪烟深入，无穷寒碧。\n路绕莲塘浑乱眼，千顷朱朱白白。\n闻说高情，寻盟鸥鹭，爱此风标客。\n掀髯一笑，顿忘身世形迹。\n我爱古邑风流，碧峰争秀峙，相持如掖。\n制锦才雄应未怕，百里文书堆积。\n吏散庭空，举觞遨月，饮兴何妨剧。\n却怜宣子，杖头才挂钱百。",
        "dynasty": "宋",
        "collection_info": null
    },
    {
        "title": "柳梢青 柳汀烟暮",
        "author": "刘一止",
        "content": "柳汀烟暮。\n常记岸帻，风流张绪。\n酒兴诗情，而今移向，那边佳处。\n使君自乐萧闲，未肯副、岩廊虚伫。\n不念寒窗，老人幽梦，追寻无据。",
        "dynasty": "宋",
        "collection_info": null
    },
    {
        "title": "鹊桥仙 春风真个",
        "author": "刘一止",
        "content": "春风真个，取将花去，酬我清阴满院。\n名园清昼漏签迟，未肯负、酒朋歌伴。\n使君情在，暮云合处，卧看碧峰峨弁。\n向来魂梦几曾真，休怨断、楼高不见。",
        "dynasty": "宋",
        "collection_info": null
    },
    {
        "title": "浣溪沙 曾向蓬莱得姓名",
        "author": "刘一止",
        "content": "曾向蓬莱得姓名。\n坐中省识是飞琼。\n琵琶翻作步虚声。\n一自当时收拨后，世间弦索不堪听。\n梦回凄断月胧明。",
        "dynasty": "宋",
        "collection_info": null
    },
    {
        "title": "点绛唇 岁月飘流",
        "author": "刘一止",
        "content": "岁月飘流，故人相望如箕斗。\n畔愁千首。\n诗骨能清瘦。\n白日鵾弦，同看春风手。\n君知否。\n袖痕别后。\n犹有临歧酒。",
        "dynasty": "宋",
        "collection_info": null
    },
    {
        "title": "点绛唇 山邑新凉",
        "author": "刘一止",
        "content": "山邑新凉，夜堂爽气侵南斗。\n为谁骧首。\n月冷冰蛾瘦。\n八万二千，雕琢琼瑶手。\n君知否。\n待君归后。\n双照杯中酒。",
        "dynasty": "宋",
        "collection_info": null
    },
    {
        "title": "望海潮 东郊人报",
        "author": "刘一止",
        "content": "东郊人报，春风消息，先归御柳宫梅。\n残雪恋枝，轻阴阁雨，郁葱瑞气佳哉。\n清晓九门开。\n听舜韶声举，迤逦天街。\n双阙连云，六鳌横海驾峰来。\n华灯竟簇楼台。\n正丰年共乐，欢意徘徊。\n帘卷弄妆，尘香趁马，轻寒细入人怀。\n争待凤舆回。\n看一天星斗，移下蓬莱。\n是处歌谣，太平声入万年杯。",
        "dynasty": "宋",
        "collection_info": null
    },
    {
        "title": "青玉案 马头双鹊飞来喜",
        "author": "刘一止",
        "content": "马头双鹊飞来喜。\n惜凝望、音书至。\n一掬离怀千万事。\n绿窗深夜，短笺封就，应也寻人寄。\n春风鬓畔疏梅蕊。\n映妆艳、清如洗。\n苦恨眼边常忆记。\n楚宫行路，倚桥攀驿，供尽梅花泪。",
        "dynasty": "宋",
        "collection_info": null
    },
    {
        "title": "喜迁莺 晓光催角",
        "author": "刘一止",
        "content": "晓光催角。\n听宿鸟未惊，邻鸡先觉。\n迤逦烟村，马嘶人起，残月尚穿林薄。\n泪痕带霜微凝，酒力冲寒犹弱。\n叹倦客、悄不禁，重染风尘京洛。\n追念，人别后，心事万重，难觅孤鸿托。\n翠幌娇深，曲屏香暖，争念岁寒飘泊。\n怨月恨花烦恼，不是不曾经着。\n这情味，望一成消减，新来还恶。",
        "dynasty": "宋",
        "collection_info": null
    },
    {
        "title": "踏莎行 淡月精神",
        "author": "刘一止",
        "content": "淡月精神，疏梅风韵。\n粉香融脸胭脂润。\n袖痕犹带玉虬烟，六朝窄样裁宫锦。\n眉黛分愁，眼波传信。\n酒阑画烛交红影。\n有期无定却瞋人，索强我早谙伊性。",
        "dynasty": "宋",
        "collection_info": null
    },
    {
        "title": "浣溪沙 莫问新欢与旧愁",
        "author": "刘一止",
        "content": "莫问新欢与旧愁。\n浅颦微笑总风流。\n眼波横注楚江秋。\n十字街头家住处，心肠四散几时休。\n揽风招月是朱楼。",
        "dynasty": "宋",
        "collection_info": null
    },
    {
        "title": "点绛唇 新月娟娟",
        "author": "汪藻",
        "content": "新月娟娟，夜寒江静山衔斗。\n起来搔首。\n梅影横窗瘦。\n好个霜天，闲却传杯手。\n君知否。\n乱鸦啼后。\n归兴浓于酒。",
        "dynasty": "宋",
        "collection_info": null
    },
    {
        "title": "点绛唇 高柳蝉嘶",
        "author": "汪藻",
        "content": "高柳蝉嘶，采菱歌断秋风起。\n晚云如髻。\n湖上山横翠。\n帘卷西楼，过雨凉生袂。\n天如水。\n画楼十二。\n有个人同倚。",
        "dynasty": "宋",
        "collection_info": null
    },
    {
        "title": "小重山 月下潮生红蓼汀",
        "author": "汪藻",
        "content": "月下潮生红蓼汀。\n浅霞都敛尽，四山青。\n柳梢风急坠流萤。\n随波处，点点乱寒星。\n别语寄丁宁。\n如今能间隔，几长亭。\n夜来秋气入银屏。\n梧桐雨，远恨不同听。",
        "dynasty": "宋",
        "collection_info": null
    },
    {
        "title": "醉落魄・一斛珠 小舟帘隙",
        "author": "汪藻",
        "content": "小舟帘隙。\n佳人半露梅妆额。\n绿云低映花如刻。\n恰似秋宵，一半银蟾白。\n结儿梢朵香红扐。\n钿蝉隐隐摇金碧。\n春山秋水浑无迹。\n不露墙头，些子真消息。",
        "dynasty": "宋",
        "collection_info": null
    },
    {
        "title": "蓦山溪 洗妆真态",
        "author": "曹组",
        "content": "洗妆真态，不作铅华御。\n竹外一枝斜，想佳人、天寒日暮。\n黄昏小院，无处着清香，风细细，雪垂垂，何况江头路。\n月边疏影，梦到消魂处。\n结子欲黄时，又须着、廉纤细雨。\n孤芳一世，供断有情愁，销瘦却，东阳也，试问花知否。",
        "dynasty": "宋",
        "collection_info": null
    },
    {
        "title": "点绛唇 秋劲风高",
        "author": "曹组",
        "content": "秋劲风高，暗知斗力添弓面。\n靶分筠斡。\n月到天心满。\n白羽流星，飞上黄金碗。\n胡沙雁。\n云边惊散。\n压尽天山箭。",
        "dynasty": "宋",
        "collection_info": null
    },
    {
        "title": "点绛唇 疏柳残蝉",
        "author": "曹组",
        "content": "疏柳残蝉，助人离思斜阳外。\n淡烟疏霭。\n节物随时改。\n水已无情，风更无情㬠。\n兰舟解。\n水流风快。\n回首人何在。",
        "dynasty": "宋",
        "collection_info": null
    },
    {
        "title": "点绛唇 密炬高烧",
        "author": "曹组",
        "content": "密炬高烧，宝刀时翦金花碎。\n照人欢醉。\n也照人无睡。\n待得灰心，陪尽千行泪。\n笼纱里。\n夜凉如水。\n犹喜长成对。",
        "dynasty": "宋",
        "collection_info": null
    },
    {
        "title": "如梦令 门外绿阴千顷",
        "author": "曹组",
        "content": "门外绿阴千顷。\n两两黄鹂相应。\n睡起不胜情，行到碧梧金井。\n人静。\n人静。\n风动一枝花影。",
        "dynasty": "宋",
        "collection_info": null
    },
    {
        "title": "扑蝴蝶 人生一世",
        "author": "曹组",
        "content": "人生一世。\n思量争甚底。\n花开十日，已随尘共水。\n且看欲尽花枝，未厌伤多酒盏，何须细推物理。\n幸容易。\n有人争奈，只知名与利。\n朝朝日日，忙忙劫劫地。\n待得一晌闲时，又却三春过了，何如对花沈醉。",
        "dynasty": "宋",
        "collection_info": null
    },
    {
        "title": "忆少年 年时酒伴",
        "author": "曹组",
        "content": "年时酒伴，年时去处，年时春色。\n清明又近也，却天涯为客。\n念过眼、光阴难再得。\n想前欢、尽成陈迹。\n登临恨无语，把阑干暗拍。",
        "dynasty": "宋",
        "collection_info": null
    },
    {
        "title": "蓦山溪 草熏风暖",
        "author": "曹组",
        "content": "草熏风暖，楼阁笼轻雾。\n墙短出花梢，映谁家、绿杨朱户。\n寻芳拾翠，绮陌自青春，江南远，踏青时，谁念方羁旅。\n昔游如梦，空忆横塘路。\n罗袖舞台风，想桃花、依然旧树。\n一怀离恨，满眼欲归心，山连水，水连云，怅望人何处。",
        "dynasty": "宋",
        "collection_info": null
    },
    {
        "title": "相思会・千年调 人无百年人",
        "author": "曹组",
        "content": "人无百年人，刚作千年调。\n待把门关铁铸，鬼见失笑。\n多愁早老。\n惹尽闲烦恼。\n我醒也，枉劳心，谩计较。\n粗衣淡饭，赢取暖和饱。\n住个宅儿，只要不大不小。\n常教洁净，不种闲花草。\n据见定、乐平生，便是神仙了。",
        "dynasty": "宋",
        "collection_info": null
    },
    {
        "title": "品令 乍寂寞",
        "author": "曹组",
        "content": "乍寂寞。\n帘栊静，夜久寒生罗幕。\n窗儿外、有个梧桐树，早一叶、两叶落。\n独倚屏山欲寐，月转惊飞乌鹊。\n促织儿、声响虽不大，敢教贤、睡不着。",
        "dynasty": "宋",
        "collection_info": null
    },
    {
        "title": "小重山 帘卷东风日射窗",
        "author": "曹组",
        "content": "帘卷东风日射窗。\n小山庭院静，接回廊。\n疏疏晴雨弄斜阳。\n凭栏久，墙外杏花香。\n时节好寻芳。\n多情怀酒伴，忆欢狂。\n归鸿应已度潇湘。\n音书杳，前事忍思量。",
        "dynasty": "宋",
        "collection_info": null
    },
    {
        "title": "小重山 陌上花繁莺乱啼",
        "author": "曹组",
        "content": "陌上花繁莺乱啼。\n骅骝金络脑，锦障泥。\n寻芳行乐忆当时。\n联镖处，飞鞚绿杨堤。\n春物又芳菲。\n情如风外柳，只依依。\n空怜佳景负归期。\n愁心切，惟有梦魂知。",
        "dynasty": "宋",
        "collection_info": null
    },
    {
        "title": "青玉案 碧山锦树明秋霁",
        "author": "曹组",
        "content": "碧山锦树明秋霁。\n路转陡、疑无地。\n忽有人家临曲水。\n竹篱茅舍，酒旗沙岸，一簇成村市。\n凄凉只恐乡心起。\n凤楼远、回头谩凝睇。\n何处今宵孤馆里。\n一声征雁，半窗残月，总是离人泪。",
        "dynasty": "宋",
        "collection_info": null
    },
    {
        "title": "鹧鸪天 辇路熏风起绿槐",
        "author": "曹组",
        "content": "辇路熏风起绿槐。\n都人凝望满天街。\n云韶杳杳鸣鞘肃，芝盖亭亭障扇开。\n微雨过，绝纤埃。\n内家车子走轻雷。\n千门不敢垂帘看，总上银钩等驾来。",
        "dynasty": "宋",
        "collection_info": null
    },
    {
        "title": "渔家傲 水上落红时片片",
        "author": "曹组",
        "content": "水上落红时片片。\n江头雪絮飞缭乱。\n渺渺碧波天漾远。\n平沙暖。\n花风一阵苹香满。\n晚来醉着无人唤。\n残阳已在青山半。\n睡觉只疑花改岸。\n抬头看。\n元来弱缆风吹断。",
        "dynasty": "宋",
        "collection_info": null
    },
    {
        "title": "阮郎归 檐头风佩响丁东",
        "author": "曹组",
        "content": "檐头风佩响丁东。\n帘疏烛影红。\n秋千人散月溶溶。\n楼台花气中。\n春酒醒，夜寒浓。\n绣衾谁与同。\n只愁梦短不相逢。\n觉来罗帐空。",
        "dynasty": "宋",
        "collection_info": null
    },
    {
        "title": "临江仙 青琐窗深红兽暖",
        "author": "曹组",
        "content": "青琐窗深红兽暖，灯前共倒金尊。\n数枝梅浸玉壶春。\n雪明浑似晓，香重欲成云。\n户外马嘶催客起，席间欢意留人。\n从他微霰落粉粉。\n不妨吹酒面，归去醒馀醺。",
        "dynasty": "宋",
        "collection_info": null
    },
    {
        "title": "鹧鸪天 浅笑轻颦不在多",
        "author": "曹组",
        "content": "浅笑轻颦不在多。\n远山微黛接横波。\n情吞醽醁千锺酒，心醉飞琼一曲歌。\n人欲散，奈愁何。\n更看朱袖拂云和。\n夜深醉墨淋浪处，书遍香红拥项罗。",
        "dynasty": "宋",
        "collection_info": null
    },
    {
        "title": "青门饮 山静烟沈",
        "author": "曹组",
        "content": "山静烟沈，岸空潮落。\n晴天万里，飞鸿南渡。\n冉冉黄花，翠翅金钿，还是倚风凝露。\n岁岁青门饮，尽龙山、高阳俦侣。\n旧赏成空，回首旧游，人在何处。\n此际谁怜萍泛，空自感光阴，暗伤羁旅。\n醉里悲歌，夜深惊梦，无奈觉来情绪。\n孤馆昏还晓。\n厌时闻、南楼钟鼓。\n泪眼临风，肠断望中归路。",
        "dynasty": "宋",
        "collection_info": null
    },
    {
        "title": "青玉案 田园有计归须早",
        "author": "曹组",
        "content": "田园有计归须早。\n在家纵贫亦好。\n南来北去何日了。\n光阴送尽，可怜青鬓，暗逐流年老。\n寂寥孤馆残灯照。\n乡思惊时梦初觉。\n落月苍苍关河晓。\n一声鸡唱，马嘶人起，又上长安道。",
        "dynasty": "宋",
        "collection_info": null
    },
    {
        "title": "好事近 茅舍竹篱边",
        "author": "曹组",
        "content": "茅舍竹篱边，雀噪晚枝时节。\n一阵暗香飘处，已难禁愁绝。\n江南得地故先开，不待有飞雪。\n肠断几回山路，恨无人攀折。",
        "dynasty": "宋",
        "collection_info": null
    },
    {
        "title": "醉花阴 九陌寒轻春尚早",
        "author": "曹组",
        "content": "九陌寒轻春尚早。\n灯火都门道。\n月下步莲人，薄薄香罗，峭窄春衫小。\n梅妆浅淡风蛾袅。\n随路听嬉笑。\n无限面皮儿，虽则不同，各是一般好。",
        "dynasty": "宋",
        "collection_info": null
    },
    {
        "title": "点绛唇 小小朱桥",
        "author": "曹组",
        "content": "小小朱桥，柳边人过横塘路。\n细风时度。\n□浪痕痕去。\n草软沙平，稳衬寻幽步。\n□□处。\n乱红飞舞。\n回首春城暮。",
        "dynasty": "宋",
        "collection_info": null
    },
    {
        "title": "点绛唇 云透斜阳",
        "author": "曹组",
        "content": "云透斜阳，半楼红影明窗户。\n暮山无数。\n归雁愁远去。\n十里平芜，花远重重树。\n空凝伫。\n故人何处。\n可惜春将暮。",
        "dynasty": "宋",
        "collection_info": null
    },
    {
        "title": "点绛唇 沈醉归来",
        "author": "曹组",
        "content": "沈醉归来，洞房灯火闲相照。\n夜寒犹峭。\n信意和衣倒。\n春梦虽多，好梦长长少。\n纱窗晓。\n凤帏人悄。\n花外空啼鸟。",
        "dynasty": "宋",
        "collection_info": null
    },
    {
        "title": "水龙吟 晓天谷雨晴时",
        "author": "曹组",
        "content": "晓天谷雨晴时，翠罗护日轻烟里。\n酴醿径暖，柳花风淡，千葩浓丽。\n三月春光，上林池馆，西都花市。\n看轻盈隐约，何须解语，凝情处、无穷意。\n金殿筠笼岁贡，最姚黄、一枝娇贵。\n东风既与花王，芍药须为近侍。\n歌舞筵中，满装归帽，斜簪云髻。\n有高情未已，齐烧绛蜡，向阑边醉。",
        "dynasty": "宋",
        "collection_info": null
    },
    {
        "title": "声声慢 重檐飞峻",
        "author": "曹组",
        "content": "重檐飞峻，丽彩横空，繁华壮观都城。\n云母屏开八面，人在青冥。\n凭栏瑞烟深处，望皇居、遥识蓬瀛。\n回环阁道，五花相斗，压尽旗亭。\n歌酒长春不夜，金翠照罗绮，笑语盈盈。\n陆海人山辐辏，万国欢声。\n登临四时总好，况花朝、月白风清。\n丰年乐，岁熙熙、且醉太平。",
        "dynasty": "宋",
        "collection_info": null
    },
    {
        "title": "蝶恋花 帘卷真珠深院静",
        "author": "曹组",
        "content": "帘卷真珠深院静。\n满地槐阴，镂日如云影。\n午枕花前情思凝。\n象床冰簟光相映。\n过面风情如酒醒。\n沈水瓶寒，带绠来金井。\n涤尽烦襟无睡兴。\n阑干六曲还重凭。",
        "dynasty": "宋",
        "collection_info": null
    },
    {
        "title": "浣溪沙 柳絮池台淡淡风",
        "author": "曹组",
        "content": "柳絮池台淡淡风。\n碧波花岫小桥通。\n云连丽宇倚晴空。\n芳草绿杨人去住，短墙幽径燕西东。\n攀条弄蕊得从容。",
        "dynasty": "宋",
        "collection_info": null
    },
    {
        "title": "点绛唇 霜落吴江",
        "author": "曹组",
        "content": "霜落吴江，万畦香稻来场圃。\n夜村舂黍。\n草屋寒灯雨。\n玉粒长腰，沈水温温注。\n相留住。\n共抄云子。\n更听歌声度。",
        "dynasty": "宋",
        "collection_info": null
    },
    {
        "title": "点绛唇 一片南云",
        "author": "曹组",
        "content": "一片南云，定知来做巫山雨。\n歌声才度。\n只向风中住。\n恼乱襄王，无限牵情处。\n长天暮。\n又还飞去。\n目断阳台路。",
        "dynasty": "宋",
        "collection_info": null
    },
    {
        "title": "婆罗门引 涨云暮卷",
        "author": "曹组",
        "content": "涨云暮卷，漏声不到小帘栊。\n银河淡扫澄空。\n皓月当轩高挂，秋入广寒宫。\n正金波不动，桂影朦胧。\n佳人未逢。\n叹此夕、与谁同。\n望远伤怀对景，霜满愁红。\n南楼何处，想人在、长笛一声中。\n凝泪眼、泣尽西风。",
        "dynasty": "宋",
        "collection_info": null
    },
    {
        "title": "失调名 甚时得归京里去",
        "author": "曹组",
        "content": "甚时得归京里去。",
        "dynasty": "宋",
        "collection_info": null
    },
    {
        "title": "卜算子 松竹翠萝寒",
        "author": "曹组",
        "content": "松竹翠萝寒，迟日江山暮。\n幽径无人独自芳，此恨凭谁诉。\n似共梅花语。\n尚有寻芳侣。\n着意闻时不肯香，香在无心处。",
        "dynasty": "宋",
        "collection_info": null
    },
    {
        "title": "小重山 深拥熏篝倏已冥",
        "author": "曹组",
        "content": "深拥熏篝倏已冥。\n寂寥山枕畔，梦难成。\n谁堪三两夜乌声。\n银缸炧，花影上围屏。\n犹记旧时情。\n帘边人似月，月如冰。\n从今张眼到天明。\n衣带缓，谁与问伶俜。",
        "dynasty": "宋",
        "collection_info": null
    },
    {
        "title": "脱银袍 济楚风光",
        "author": "曹组",
        "content": "济楚风光，升平时世。\n端门支散，碗遂逐旋温来，吃得过、那堪更使金器。\n分明是。\n与穷汉、消灾灭罪。\n又没支分，犹然递滞。\n打笃磨槎来根底。\n换头巾，便上弄交番斯替。\n告官里。\n驼逗高阳饿鬼。",
        "dynasty": "宋",
        "collection_info": null
    },
    {
        "title": "忆瑶姬 雨细云轻",
        "author": "曹组",
        "content": "雨细云轻，花娇玉软，于中好个情性。\n争奈无缘相见，有分孤零。\n香笺细写频相问。\n我一句句儿都听。\n到如今，不得同欢，伏惟与他耐静。\n此事凭谁执证。\n有楼前明月，窗外花影。\n拚了一生烦恼，为伊成病。\n只恐更把风流逞。\n便因循、误人无定。\n恁时节、若要眼儿斯觑，除非会圣。",
        "dynasty": "宋",
        "collection_info": null
    },
    {
        "title": "蓦山溪 芳菲叶底",
        "author": "万俟咏",
        "content": "芳菲叶底。\n谁会秋江意。\n深绿护轻黄，怕青女、霜侵憔悴。\n开分早晚，都占九秋天，花四出，香七里。\n独步珠宫里。\n佳名岩桂。\n却是因遗子。\n不自月中来，又那得、萧萧风味。\n霓裳旧曲，休问广寒人，飞太白，酬仙蕊。\n香外无香比。",
        "dynasty": "宋",
        "collection_info": null
    },
    {
        "title": "临江仙 寒甚正前三五日",
        "author": "万俟咏",
        "content": "寒甚正前三五日。\n风将腊雪侵寅。\n彩鸡缕燕已惊春。\n玉梅飞上苑，金柳动天津。\n□□□□□□□，□□□□□□。\n□□□□□□□。\n春盘共饤饾，绕坐庆时新。",
        "dynasty": "宋",
        "collection_info": null
    },
    {
        "title": "雪明鹊夜慢・雪明鹊夜 望五云多处春深",
        "author": "万俟咏",
        "content": "望五云多处春深，开阆苑、别就蓬岛。\n正梅雪韵清，桂月光皎。\n凤帐龙帘萦嫩风，御座深、翠金间绕。\n半天中、香泛千花，灯挂百宝。\n圣时观风重腊，有箫鼓沸空，锦绣匝道。\n竞呼卢、气贯调欢笑。\n暗里金钱掷下，来侍燕、歌太平睿藻。\n愿年年此际，迎春不老。",
        "dynasty": "宋",
        "collection_info": null
    },
    {
        "title": "凤皇枝令・凤凰枝令 人间天上",
        "author": "万俟咏",
        "content": "人间天上。\n端楼龙凤灯先赏。\n倾城粉黛月明中，春思荡。\n醉金瓯仙酿。\n一从鸾辂北向。\n旧时宝座应蛛网。\n游人此际客江乡，空怅望。\n梦连昌清唱。",
        "dynasty": "宋",
        "collection_info": null
    },
    {
        "title": "南歌子 梅夏暗丝雨",
        "author": "万俟咏",
        "content": "梅夏暗丝雨，麦秋扇浪风。\n香芦结黍趁天中。\n五日凄凉今古、与谁同。",
        "dynasty": "宋",
        "collection_info": null
    },
    {
        "title": "明月照高楼慢・明月照高楼 平分素商",
        "author": "万俟咏",
        "content": "平分素商。\n四垂翠幕，斜界银潢。\n颢气通建章。\n正烟澄练色，露洗水光。\n明映波融太液，影随帘挂披香。\n楼观壮丽，附霁云、耀绀碧相望。\n宫妆。\n三千从赭黄。\n万年世代，一部笙簧。\n夜宴花漏长。\n乍莺歌断续，燕舞回翔。\n玉座频燃绛蜡，素娥重按霓裳。\n还是共唱御制词，送御觞。",
        "dynasty": "宋",
        "collection_info": null
    },
    {
        "title": "失调名 昔年曾共黄花酒",
        "author": "万俟咏",
        "content": "昔年曾共黄花酒，一笑新香。",
        "dynasty": "宋",
        "collection_info": null
    },
    {
        "title": "尉迟杯慢・尉迟杯 碎云薄",
        "author": "万俟咏",
        "content": "碎云薄。\n向碧玉枝缀万萼。\n如将汞粉匀开，疑使柏麝熏却。\n雪魄未应若。\n况天赋、标艳仍绰约。\n当暄风暖日佳处，戏蝶游蜂看着。\n重重绣帘珠箔。\n障秾艳霏霏，异香漠漠。\n见说徐妃，当年嫁了，信任玉钿零落。\n无言自啼露萧索。\n夜深待、月上栏干角。\n广寒宫、要与姮娥，素妆一夜相学。",
        "dynasty": "宋",
        "collection_info": null
    },
    {
        "title": "钿带长中腔 簇真香",
        "author": "万俟咏",
        "content": "簇真香。\n似风前拆麝囊。\n嫩紫轻红，间斗异芳。\n风流富贵，自觉兰蕙荒。\n独占蕊珠春光。\n绣结流苏密织，魂梦悠扬。\n气融液散满洞房。\n朝寒料峭，殢娇不易当。\n着意要得韩郎。",
        "dynasty": "宋",
        "collection_info": null
    },
    {
        "title": "春草碧・番枪子 又随芳绪生",
        "author": "万俟咏",
        "content": "又随芳绪生，看翠霁连空，愁遍征路。\n东风里，谁望断西塞，恨迷南浦。\n天涯地角，意不尽、消沈万古。\n曾是送别长亭下，细绿暗烟雨。\n何处。\n乱红铺绣茵，有醉眠荡子，拾翠游女。\n王孙远，柳外共残照，断云无语。\n池塘梦生，谢公后、还能继否。\n独上画楼，春山暝、雁飞去。",
        "dynasty": "宋",
        "collection_info": null
    },
    {
        "title": "三台 见梨花初带夜月",
        "author": "万俟咏",
        "content": "见梨花初带夜月，海棠半含朝雨。\n内苑春、不禁过青门，御沟涨、潜通南浦。\n东风静、细柳垂金缕。\n望凤阙、非烟非雾。\n好时代、朝野多欢，遍九陌、太平箫鼓。\n乍莺儿百啭断续，燕子飞来飞去。\n近绿水、台榭映秋千，斗草聚、双双游女。\n饧香更、酒冷踏青路。\n会暗识、夭桃朱户。\n向晚骤、宝马雕鞍，醉襟惹、乱花飞絮。\n正轻寒轻暖漏永，半阴半晴云暮。\n禁火天、已是试新妆，岁华到、三分佳处。\n清明看、汉宫传蜡炬。\n散翠烟、飞入槐府。\n敛兵卫、阊阖门开，住传宣、又还休务。",
        "dynasty": "宋",
        "collection_info": null
    },
    {
        "title": "恋芳春慢 蜂蕊分香",
        "author": "万俟咏",
        "content": "蜂蕊分香，燕泥破润，暂寒天气清新。\n帝里繁华，昨夜细雨初匀。\n万品花藏四苑，望一带、柳接重津。\n寒食近，蹴踘秋千，又是无限游人。\n红妆趁戏，绮罗夹道，青帘卖酒，台榭侵云。\n处处笙歌，不负治世良辰。\n共见西城路好，翠华定、将出岩宸。\n谁知道，仁主祈祥为民，非事行春。",
        "dynasty": "宋",
        "collection_info": null
    },
    {
        "title": "安平乐慢 瑞日初迟",
        "author": "万俟咏",
        "content": "瑞日初迟，绪风乍暖，千花百草争香。\n瑶池路稳，阆苑春深，云树水殿相望。\n柳曲沙平，看尘随青盖，絮惹红妆。\n卖酒绿阴傍。\n无人不醉春光。\n有十里笙歌，万家罗绮，身世疑在仙乡。\n行乐知无禁，五侯半隐少年场。\n舞妙歌妍，空妒得、莺娇燕忙。\n念芳菲、都来几日，不堪风雨疏狂。",
        "dynasty": "宋",
        "collection_info": null
    },
    {
        "title": "卓牌儿・卓牌子 东风绿杨天",
        "author": "万俟咏",
        "content": "东风绿杨天，如画出、清明院宇。\n玉艳淡泊，梨花带月，胭脂零落，海棠经雨。\n单衣怯黄昏，人正在、珠帘笑语。\n相并戏蹴秋千，共携手、同倚栏干，暗香时度。\n翠窗绣户。\n路缭绕、潜通幽处。\n断魂凝伫。\n嗟不似飞絮。\n闲闷闲愁，难消遣、此日年年意绪。\n无据。\n奈酒醒春去。",
        "dynasty": "宋",
        "collection_info": null
    },
    {
        "title": "昭君怨 春到南楼雪尽",
        "author": "万俟咏",
        "content": "春到南楼雪尽。\n惊动灯期花信。\n小雨一番寒。\n倚阑干。\n莫把阑干倚。\n一望几重烟水。\n何处是京华。\n暮云遮。",
        "dynasty": "宋",
        "collection_info": null
    },
    {
        "title": "昭君怨 一望西山烟雨",
        "author": "万俟咏",
        "content": "一望西山烟雨。\n目断心飞何处。\n天外白云城。\n几多程。\n谩记阳关句。\n衣上粉啼痕污。\n陇水一分流。\n此生休。",
        "dynasty": "宋",
        "collection_info": null
    },
    {
        "title": "诉衷情 一鞭清晓喜还家",
        "author": "万俟咏",
        "content": "一鞭清晓喜还家。\n宿醉困流霞。\n夜来小雨新霁，双燕舞风斜。\n山不尽，水无涯。\n望中赊。\n送春滋味，念远情怀，分付杨花。",
        "dynasty": "宋",
        "collection_info": null
    },
    {
        "title": "梅花引 晓风酸",
        "author": "万俟咏",
        "content": "晓风酸。\n晓霜干。\n一雁南飞人度关。\n客衣单。\n客衣单。\n千里断魂，空歌行路难。\n寒梅惊破前村雪。\n寒鸡啼破西楼月。\n酒肠宽。\n酒肠宽。\n家在日边，不堪频倚阑。",
        "dynasty": "宋",
        "collection_info": null
    },
    {
        "title": "忆秦娥 千里草",
        "author": "万俟咏",
        "content": "千里草。\n萋萋尽处遥山小。\n遥山小。\n行有远似，此山多少。\n天若有情天亦老。\n此情说便说不了。\n说不了。\n一声唤起，又惊春晓。",
        "dynasty": "宋",
        "collection_info": null
    },
    {
        "title": "忆少年 陇云溶泄",
        "author": "万俟咏",
        "content": "陇云溶泄，陇山峻秀，陇泉呜咽。\n行人暂驻马，已不胜愁绝。\n上陇首、凝眸天四阔。\n更一声、塞雁凄切。\n征书待寄远，有知心明月。",
        "dynasty": "宋",
        "collection_info": null
    },
    {
        "title": "长相思 一声声",
        "author": "万俟咏",
        "content": "一声声。\n一更更。\n窗外芭蕉窗里灯。\n此时无限情。\n梦难成。\n恨难平。\n不道愁人不喜听。\n空阶滴到明。",
        "dynasty": "宋",
        "collection_info": null
    },
    {
        "title": "长相思 短长亭",
        "author": "万俟咏",
        "content": "短长亭。\n古今情。\n楼外凉蟾一晕生。\n雨馀秋更清。\n暮云平。\n暮山横。\n几叶秋声和雁声。\n行人不要听。",
        "dynasty": "宋",
        "collection_info": null
    },
    {
        "title": "木兰花慢 恨莺花渐老",
        "author": "万俟咏",
        "content": "恨莺花渐老，但芳草、绿汀洲。\n纵岫壁千寻，榆钱万叠，难买春留。\n梅花向来始别，又匆匆，结子满枝头。\n门外垂杨岸侧，画桥谁系兰舟。\n悠悠。\n岁月如流。\n叹水覆、杳难收。\n凭画阑，往往抬头举眼，都是春愁。\n东风晚来更恶，怕飞红、拍絮入书楼。\n双燕归来问我，怎生不上帘钩。",
        "dynasty": "宋",
        "collection_info": null
    },
    {
        "title": "武陵春 燕子飞来花在否",
        "author": "万俟咏",
        "content": "燕子飞来花在否，微雨退、掩重门。\n正满院梨花雪照人。\n独自个、怯黄昏。\n轻风淡月总消魂。\n罗衣暗惹啼痕。\n谩觑着、秋千腰褪裙。\n可㬠是、不宜春。",
        "dynasty": "宋",
        "collection_info": null
    },
    {
        "title": "快活年近拍 千秋万岁君",
        "author": "万俟咏",
        "content": "千秋万岁君，五帝三王世。\n观风重令节，与民乐盛际。\n蕊宫长春，洞天不老，花艳蝉辉，十里照春珠翠。\n闹罗绮。\n遥望太极，一簇通明里。\n钧台奏寿，蓬山呈妙戏。\n六宫人来，五云楼迥，风送歌声，依约睿思圣制。",
        "dynasty": "宋",
        "collection_info": null
    },
    {
        "title": "醉蓬莱 正波泛银汉",
        "author": "万俟咏",
        "content": "正波泛银汉，漏滴铜壶，上元佳致。\n绛烛银灯，若繁星连缀。\n明月逐人，暗尘随马，尽五陵豪贵。\n鬓惹乌云，裙拖湘水，谁家姝丽。\n金阙南边，彩山北面，接地罗绮，沸天歌吹。\n六曲屏开，拥三千珠翠。\n帝乐□深，凤炉烟喷，望舜颜瞻礼。\n太平无事，君臣宴乐，黎民欢醉。",
        "dynasty": "宋",
        "collection_info": null
    },
    {
        "title": "芰荷香 小潇湘",
        "author": "万俟咏",
        "content": "小潇湘。\n正天影倒碧，波面容光。\n水仙朝罢，间列绿盖红幢。\n吹风细雨，荡十顷、浥浥清香。\n人在水精中央。\n霜绡雾縠，襟袂收凉。\n款放轻舟闹红里，有晴蜓点水，交颈鸳鸯。\n翠阴密处，曾觅相并青房。\n晚霞散绮，泛远净、一叶鸣榔。\n拟去尽促雕觞。\n歌云未断，月上飞梁。",
        "dynasty": "宋",
        "collection_info": null
    },
    {
        "title": "别瑶姬慢・忆瑶姬 可惜香红",
        "author": "万俟咏",
        "content": "可惜香红。\n又一番骤雨，几阵狂风。\n霎时留不往，便夜来和月，飞过帘栊。\n离愁未了，酒病相仍，便堪此恨中。\n片片随、流水斜阳去，各自西东。\n又还是、九十春光，误双飞蝶，并采游峰。\n人生能几许，细算来何物，得似情浓。\n沈腰暗减，潘鬓先秋，寸心不易供。\n望暮云、千里沈沈障翠峰。",
        "dynasty": "宋",
        "collection_info": null
    },
    {
        "title": "忆秦娥 天如洗",
        "author": "万俟咏",
        "content": "天如洗。\n金波冷浸冰壶里。\n冰壶里。\n一年得似，此宵能几。\n等闲莫把栏干倚。\n马蹄去便三千里。\n三千里。\n几重云岫，几重烟水。",
        "dynasty": "宋",
        "collection_info": null
    },
    {
        "title": "南柯子・南歌子 梦怕愁时断",
        "author": "田为",
        "content": "梦怕愁时断，春从醉里回。\n凄凉怀抱向谁开。\n些子清明时候、被莺催。\n柳外都成絮，栏边半是苔。\n多情帘燕独徘徊。\n依旧满身花雨、又归来。",
        "dynasty": "宋",
        "collection_info": null
    },
    {
        "title": "南柯子・南歌子 团玉梅梢重",
        "author": "田为",
        "content": "团玉梅梢重，香罗芰扇低。\n帘风不动蝶交飞。\n一样绿阴庭院、锁斜晖。\n对月怀歌扇，因风念舞衣。\n何须惆怅惜芳菲。\n┾却一年憔悴、待春归。",
        "dynasty": "宋",
        "collection_info": null
    },
    {
        "title": "念奴娇 嫩冰未白",
        "author": "田为",
        "content": "嫩冰未白，被霜风换却，满院秋色。\n小阁深沈围坐促，初拥红炉宜窄。\n帘密收香，窗明迟夜，砚冷凝新滴。\n无人知道，个中多少岑寂。\n翻念一枕高唐，当年仙梦觉，难寻消息。\n睡起微醒衣袖重，不管腰支犹索。\n旋暖银簧，时添酥字，笋玉寒无力。\n如今肠断，暮云依旧凝碧。",
        "dynasty": "宋",
        "collection_info": null
    },
    {
        "title": "探春・探春慢 小雨分山",
        "author": "田为",
        "content": "小雨分山，断云镂日，丹青难状清晓。\n柳眼窥晴，梅妆迎暖，林外幽禽啼早。\n烟径润如酥，正浓淡遥看堤草。\n望中新景无穷，最是一年春好。\n骄马黄金络脑。\n争探得东君，何处先到。\n万盏飞觞，千金倚玉，不肯轻辜年少。\n桃李怯残寒，半吐芳心犹小。\n谩教蜂蝶多情，未应知道。",
        "dynasty": "宋",
        "collection_info": null
    },
    {
        "title": "惜黄花慢 雁空浮碧",
        "author": "田为",
        "content": "雁空浮碧，印晓月，露洗重阳天气。\n望极楼外，淡烟半隔疏林，掩映断桥流水。\n黄金篱畔白衣人，更谁会、渊明深意。\n晚风底。\n落日乱鸿，飞起无际。\n情多对景凄凉，念旧赏，步屐登高迢递。\n兴满东山，共携素手持杯，劝泛玉浆云蕊。\n此时霜鬓欲归心，谩老尽、悲秋情味。\n向醉里。\n免得又成憔悴。",
        "dynasty": "宋",
        "collection_info": null
    },
    {
        "title": "江神子慢・江城子慢 玉台挂秋月",
        "author": "田为",
        "content": "玉台挂秋月。\n铅素浅，梅花傅香雪。\n冰姿洁。\n金莲衬、小小凌波罗袜。\n雨初歇。\n楼外孤鸿声渐远，远山外、行人音信绝。\n此恨对语犹难，那堪更寄书说。\n教人红销翠减，觉衣宽金缕，都为轻别。\n太情切。\n消魂处、画角黄昏时节。\n声呜咽。\n落尽庭花春去也，银蟾迥、无情圆又缺。\n恨伊不似馀香，惹鸳鸯结。",
        "dynasty": "宋",
        "collection_info": null
    },
    {
        "title": "转调二郎神・二郎神 闷来弹雀",
        "author": "徐伸",
        "content": "闷来弹雀，又搅破、一帘花影。\n谩试着春衫，还思纤手，熏彻金炉烬冷。\n动是愁多如何向，但怪得、新来多病。\n想旧日沈腰，而今潘鬓，不堪临镜。\n重省。\n别时泪滴，罗衣犹凝。\n料为我厌厌，日高慵起，长托春酲未醒。\n雁翼不来，马蹄轻驻，门闭一庭芳景。\n空伫立，尽日阑干倚遍，昼长人静。",
        "dynasty": "宋",
        "collection_info": null
    },
    {
        "title": "喜迁莺 升平无际",
        "author": "江汉",
        "content": "升平无际。\n庆八载相业，君臣鱼水。\n镇抚风棱，调燮精神，合是圣朝房魏。\n凤山政好，还被画毂朱轮催起。\n按锦辔。\n映玉带金鱼，都人争指。\n丹陛。\n常注意。\n追念裕陵，元佐今无几。\n绣衮香浓，鼎槐风细。\n荣耀满门朱紫。\n四方具瞻师表，尽道一夔足矣。\n运花笔，又管领年年，烘春桃李。",
        "dynasty": "宋",
        "collection_info": null
    },
    {
        "title": "失调名 为谁和泪倚阑干",
        "author": "田中行",
        "content": "为谁和泪倚阑干。",
        "dynasty": "宋",
        "collection_info": null
    },
    {
        "title": "风入松 一宵风雨送春归",
        "author": "田中行",
        "content": "一宵风雨送春归。\n绿暗红稀。\n画楼尽日凭阑意，与谁同拈花枝。\n门外蔷薇开也，枝头梅子酸时。\n玉人应是数归期。\n翠敛愁眉。\n塞鸿不到双鱼远，恨楼前、流水难西。\n新恨欲题红叶，东风满院花飞。",
        "dynasty": "宋",
        "collection_info": null
    },
    {
        "title": "喜迁莺 琼姿冰体",
        "author": "赵温之",
        "content": "琼姿冰体。\n料莹光乍傅，广寒宫里。\n北陆寒深，南园春先，此后万花方起。\n翦霞斗萼，栽芯砌□，天与高致。\n大潇洒，最宜雪宜月，宜亭宜水。\n好是。\n天涯庾岭上，万珠浮动香千里。\n幈写横斜，鬟插垂袅，占尽秀骨清意。\n醉魂易醒，吟兴信来，佳思无际。\n为传语，向东风，甘使无言桃李。",
        "dynasty": "宋",
        "collection_info": null
    },
    {
        "title": "踏青游 竹外溪边",
        "author": "赵温之",
        "content": "竹外溪边，一枝破寒冲腊。\n莹素肌、玉雕冰刻。\n赋闲标，足馀韵，岂同常格。\n最风流，生来处处尽好，别得造化工力。\n疏影幽香，意思迥然殊绝。\n算不枉、诗人分别。\n冻云深，凉月皎，愈增清冽。\n大潇洒，尤得静中雅趣，不许莺栖燕歇。",
        "dynasty": "宋",
        "collection_info": null
    },
    {
        "title": "踏莎行 妖艳相偎",
        "author": "赵温之",
        "content": "妖艳相偎，清香交喷。\n花王尤喜来亲迎。\n有如二女事唐虞，群芳休更夸相并。\n小雨资娇，轻风借润。\n天应知我怜孤韵。\n莫惊岁岁有双葩，仪真自古风流郡。",
        "dynasty": "宋",
        "collection_info": null
    },
    {
        "title": "谒金门 溪风紧",
        "author": "王庭珪",
        "content": "溪风紧。\n溪上官梅整整。\n万木寒痴吹不醒。\n一枝先破冷。\n梦断香云耿耿。\n月淡梨花清影。\n长笛倚楼谁共听。\n调高成绝品。",
        "dynasty": "宋",
        "collection_info": null
    },
    {
        "title": "凤栖梧・蝶恋花 琼海无边银浪卷",
        "author": "王庭珪",
        "content": "琼海无边银浪卷。\n画戟朱楼，缥缈云间见。\n当日使君曾拥传。\n海霞光里时开宴。\n翠斝红鳞吹酒面。\n莫谓今朝，人在天涯远。\n彩凤衔书应不晚。\n愿公难老身长健。",
        "dynasty": "宋",
        "collection_info": null
    },
    {
        "title": "醉桃源・阮郎归 朱门映柳画帘垂",
        "author": "王庭珪",
        "content": "朱门映柳画帘垂。\n门前闻马嘶。\n主人新着绿袍归。\n天恩下玉墀。\n凭翠袖，拈花枝。\n劝教人醉时。\n请君听唱碧云词。\n倒倾金屈卮。",
        "dynasty": "宋",
        "collection_info": null
    },
    {
        "title": "临江仙 家住天门阊阖外",
        "author": "王庭珪",
        "content": "家住天门阊阖外，别来几度花开。\n近传消息到江淮。\n玉京知好在，金阙尚崔嵬。\n流落江南山尽处，雨馀苍翠成堆。\n暂同溪馆醉尊罍。\n恐随丹诏动，且任玉山颓。",
        "dynasty": "宋",
        "collection_info": null
    },
    {
        "title": "临江仙 问道春来相识否",
        "author": "王庭珪",
        "content": "问道春来相识否，岭头昨夜开花。\n水村烟坞寄生涯。\n月寒疏影淡，整整复斜斜。\n素面玉妃嫌粉污，晨妆洗尽铅华。\n香肌应只饭胡麻。\n年年如许瘦，知是阿谁家。",
        "dynasty": "宋",
        "collection_info": null
    },
    {
        "title": "临江仙 寂寞久无红袖饮",
        "author": "王庭珪",
        "content": "寂寞久无红袖饮，忽逢浩齿轻讴。\n坐令孤客洗穷愁。\n谁知沅水上，却似洛城游。\n闻道辰溪贤令长，深房别锁明眸。\n多年铅鼎养青虬。\n不应携妓女，骑鹤上扬州。",
        "dynasty": "宋",
        "collection_info": null
    },
    {
        "title": "临江仙 帘外东风吹断梦",
        "author": "王庭珪",
        "content": "帘外东风吹断梦，卷帘人探春还。\n一枝疏影动檐间。\n鸳鸯□瓦冷，霜月堕栏干。\n闻道寿阳如许好，晨妆洗尽微殷。\n可怜玉骨瘦孱孱。\n谁家长笛□，吹彻玉楼寒。",
        "dynasty": "宋",
        "collection_info": null
    },
    {
        "title": "人娇 小院桃花",
        "author": "王庭珪",
        "content": "小院桃花，烟锁几重珠箔。\n更深后、海棠睡着。\n东风吹去，落谁家墙角。\n平白地教人，为他情恶。\n花若有情，情应不薄。\n也须悔从前事错。\n而今夜雨，念玉颜飘泊。\n知那里人家，怎生顿着。",
        "dynasty": "宋",
        "collection_info": null
    },
    {
        "title": "忆秦娥 梅花发",
        "author": "王庭珪",
        "content": "梅花发。\n夜寒吹笛千山月。\n千山月。\n此时愁听，龙吟幽噎。\n数枝飞尽南枝雪。\n风光又作年时别。\n年时别。\n江头心绪，乱丝千结。",
        "dynasty": "宋",
        "collection_info": null
    },
    {
        "title": "念奴娇 少年时节",
        "author": "王庭珪",
        "content": "少年时节，见皇州灯火，衣冠朝市。\n天汉桥边瞻凤辇，帘幕千家垂地。\n人似神仙，身游佛国，谪堕红尘里。\n如今憔悴，渐无往岁欢味。\n此夜帝里喧传，太平祥瑞，有街头人醉。\n更值端门新又起，楼阙千兵严卫。\n朝野多欢，边庭初静，歌舞方腾沸。\n良宵好景，异时多少遗事。",
        "dynasty": "宋",
        "collection_info": null
    },
    {
        "title": "点绛唇 花外红楼",
        "author": "王庭珪",
        "content": "花外红楼，当时青鬓颜如玉。\n淡烟残烛。\n醉入花间宿。\n白发相逢，犹唱当时曲。\n当时曲。\n断弦难续。\n且尽杯中醁。",
        "dynasty": "宋",
        "collection_info": null
    },
    {
        "title": "点绛唇 玉漏春迟",
        "author": "王庭珪",
        "content": "玉漏春迟，铁关金锁星桥夜。\n暗尘随马。\n明月应无价。\n天半朱楼，银汉星光射。\n更深也。\n翠娥如画。\n犹在凉蟾下。",
        "dynasty": "宋",
        "collection_info": null
    },
    {
        "title": "点绛唇 春入西园",
        "author": "王庭珪",
        "content": "春入西园，数重花外红楼起。\n倚阑金翠。\n人在非烟里。\n风月佳时，蓬岛开平地。\n笙歌沸。\n画桥灯市。\n一夜惊桃李。",
        "dynasty": "宋",
        "collection_info": null
    },
    {
        "title": "西江月 一拂退黄衫子",
        "author": "王庭珪",
        "content": "一拂退黄衫子，几团嗅芯蜂儿。\n西风吹下月中枝。\n种在寒岩影里。\n人道蜡梅相似，又传菊满东篱。\n饶伊颜色入时宜。\n安得香传九里。",
        "dynasty": "宋",
        "collection_info": null
    },
    {
        "title": "江城子 锦袍绣帽跃金鞍",
        "author": "王庭珪",
        "content": "锦袍绣帽跃金鞍。\n卷旗幡。\n整师还。\n轻骑穷追，湘尾鼓声寒。\n千里尘清高会处，张翠幕，万人看。\n藕丝衫袖捧雕盘。\n玉颓山。\n夜将阑。\n幸遇休兵，且尽玉壶宽。\n未用汉军频出塞，徒生事，斩楼兰。",
        "dynasty": "宋",
        "collection_info": null
    },
    {
        "title": "江城子 渡头犹唱棹歌声",
        "author": "王庭珪",
        "content": "渡头犹唱棹歌声。\n雨初晴。\n月初生。\n忽见飞虹，夭矫挂寒汀。\n两岸小儿齐拍手，今夜里，放人行。\n朱栏画鹢照江亭。\n客来登。\n眼初明。\n如泛银河，天上跨长鲸。\n君是济川舟楫手，将许事，笑谈成。",
        "dynasty": "宋",
        "collection_info": null
    },
    {
        "title": "江城子 夜郎江上看元宵",
        "author": "王庭珪",
        "content": "夜郎江上看元宵。\n斗回杓。\n雪初消。\n灯火银花，何处是星桥。\n哄得满城春不夜，三妓女，五溪徭。\n此时回首忆行朝。\n太平楼。\n倚层宵。\n红蜡光中，买酒听吹箫。\n且就天涯聊一醉，歌一曲，望京谣。",
        "dynasty": "宋",
        "collection_info": null
    },
    {
        "title": "江城子 天回北斗欲中宵",
        "author": "王庭珪",
        "content": "天回北斗欲中宵。\n屡移杓。\n客魂消。\n记得皇州，灯火虹成桥。\n异俗西南开万里，冠带尽，百蛮徭。\n卢溪太守未还朝。\n起朱楼。\n接丛宵。\n翠幕红妆，歌管玉为箫。\n民乐丰登无一事，看下诏，采风谣。",
        "dynasty": "宋",
        "collection_info": null
    },
    {
        "title": "江城子 楼头钟鼓变新声",
        "author": "王庭珪",
        "content": "楼头钟鼓变新声。\n晚霞晴。\n水云生。\n何处归帆，争泊蓼花汀。\n遥望虹桥如画里，鳌背上，着人行。\n夜阑风定见危亭。\n却重登。\n景方明。\n影落波心，疑是海中鲸。\n愿借吸川沧海量，为公寿，落桥成。",
        "dynasty": "宋",
        "collection_info": null
    },
    {
        "title": "蝶恋花 月落灯残人散后",
        "author": "王庭珪",
        "content": "月落灯残人散后。\n忽到尊前，但觉眉儿皱。\n数日不来如许瘦。\n裙腰减尽君知否。\n公子风流应自有。\n占断春光，肯落谁人手。\n已是许多时做就。\n重教舞彻双罗袖。",
        "dynasty": "宋",
        "collection_info": null
    },
    {
        "title": "蝶恋花 罨画楼中人已醉",
        "author": "王庭珪",
        "content": "罨画楼中人已醉。\n别院微闻，笑语帘垂地。\n催唤倾城香雾起。\n翠帷双卷春风里。\n妆样尖新歌妙丽。\n满酌金尊，不信人憔悴。\n饥客眼寒谁管你。\n主人见惯浑闲事。",
        "dynasty": "宋",
        "collection_info": null
    },
    {
        "title": "蝶恋花 桂树新生都几许",
        "author": "王庭珪",
        "content": "桂树新生都几许。\n兄弟骑龙，双入蟾宫去。\n一日两枝同折处。\n姮娥拍手都分与。\n杨柳江头春色暮。\n白马青衫，两郡文章主。\n只恐远方难久住。\n高宗梦觉思霖雨。",
        "dynasty": "宋",
        "collection_info": null
    },
    {
        "title": "满庭芳 颓玉成山",
        "author": "王庭珪",
        "content": "颓玉成山，倾江作酒，醉来莫问升沈。\n少年狂怪，应笑老婆心。\n也会东涂西抹，行穿过、柳陌花阴。\n诚何用，腰龟左顾，犹待铸黄金。\n如今。\n回首处，青楼缥缈，朱箔重深。\n叹江海飘零，离恨难禁。\n好在铜梁玉垒，将军骑、他日重临。\n归来看，文君未老，相对抚鸣琴。",
        "dynasty": "宋",
        "collection_info": null
    },
    {
        "title": "满庭芳 宿雨初收",
        "author": "王庭珪",
        "content": "宿雨初收，晚风微度，万家帘卷青烟。\n暗尘随马，人物似神仙。\n试问天公借月，天须放、明月教圆。\n应移下，广寒宫殿，灯火接星躔。\n卢川。\n元古郡，当时太守，宾从俱贤。\n到如今井邑，歌吹喧阗。\n花下红妆卖酒，时相遇、曲水桥边。\n谁知道，山城父老，重见中兴年。",
        "dynasty": "宋",
        "collection_info": null
    },
    {
        "title": "满庭芳 东阁官梅",
        "author": "王庭珪",
        "content": "东阁官梅，玉栏朱槛，未如山馆疏篱。\n水边竹外，斜出两三枝。\n最好西湖月下，林处士、着意吟时。\n何须说，扬州旧日，何逊更能诗。\n谁知。\n深雪里，玉妃粲粲，初下瑶池。\n笑人间春色，只在桃蹊。\n紫燕黄鹂解语，来时但、青实离离。\n争知道，调羹附鼎，终得近丹墀。",
        "dynasty": "宋",
        "collection_info": null
    },
    {
        "title": "柳梢青 兰亭丝竹",
        "author": "王庭珪",
        "content": "兰亭丝竹。\n高会群贤，其人如玉。\n曲水流觞，灯前细雨，檐花蔌蔌。\n舞雩初试春衣，听咏歌、童子五六。\n泽畔行吟，沙汀拾翠，满江新绿。",
        "dynasty": "宋",
        "collection_info": null
    },
    {
        "title": "菩萨蛮 武陵西上沅陵渡",
        "author": "王庭珪",
        "content": "武陵西上沅陵渡。\n扁舟忘了来时路。\n花外有人烟。\n相逢疑是仙。\n清尊留夜语。\n醉倒知何处。\n归去客心惊。\n金鸡嘲哳鸣。",
        "dynasty": "宋",
        "collection_info": null
    },
    {
        "title": "浣溪沙 薄薄春衫簇绮霞",
        "author": "王庭珪",
        "content": "薄薄春衫簇绮霞。\n画檐晨起见栖鸦。\n宿妆仍拾落梅花。\n回首高楼闻笑语，倚栏红袖卷轻纱。\n玉肌微减旧时些。",
        "dynasty": "宋",
        "collection_info": null
    },
    {
        "title": "浣溪沙 九里香风动地来",
        "author": "王庭珪",
        "content": "九里香风动地来。\n寻香空绕百千回。\n错惊秋色上崔嵬。\n谁识芗林三昧手，能令花落又花开。\n返魂元学岭头梅。",
        "dynasty": "宋",
        "collection_info": null
    },
    {
        "title": "虞美人 城东楼阁连云起",
        "author": "王庭珪",
        "content": "城东楼阁连云起。\n冠绝辰州市。\n莲灯初发万枝红。\n也似江南风景、半天中。\n花衢柳陌年时静。\n划地今年盛。\n棚前箫鼓闹如雷。\n添个辰溪女子、舞三台。",
        "dynasty": "宋",
        "collection_info": null
    },
    {
        "title": "桃源忆故人 催花一霎清明雨",
        "author": "王庭珪",
        "content": "催花一霎清明雨。\n留得东风且住。\n两岸柳汀烟坞。\n未放行人去。\n人如双鹄云间举。\n明夜扁舟何处。\n只向武陵南渡。\n便是长安路。",
        "dynasty": "宋",
        "collection_info": null
    },
    {
        "title": "醉花阴 红尘紫阳春来早",
        "author": "王庭珪",
        "content": "红尘紫阳春来早。\n晚市烟光好。\n灯发万枝莲，华月光中，天净开蓬岛。\n老人旧日曾年少。\n年少还须老。\n今夕在天涯，烛影星桥，也似长安道。",
        "dynasty": "宋",
        "collection_info": null
    },
    {
        "title": "醉花阴 玉妃谪堕烟村远",
        "author": "王庭珪",
        "content": "玉妃谪堕烟村远。\n犹似瑶池见。\n缺月挂寒梢，时有幽香，飞到朱帘畔。\n春风岭上淮南岸。\n曾为谁魂断。\n依旧瘦棱棱，天若有情，天也应须管。",
        "dynasty": "宋",
        "collection_info": null
    },
    {
        "title": "醉花阴 月娥昨夜江头过",
        "author": "王庭珪",
        "content": "月娥昨夜江头过。\n把素衫揉破。\n冷逐晓云归，留与东风，吹作千千朵。\n云残香瘦春犹可。\n玉笛愁无那。\n倚着画楼人，且莫教他，吹动些儿个。",
        "dynasty": "宋",
        "collection_info": null
    },
    {
        "title": "雨霖铃 琼楼玉宇",
        "author": "王庭珪",
        "content": "琼楼玉宇。\n满人寰似、海边洲渚。\n蓬莱又还水浅，鲸涛静见，银宫如许。\n紫极鸣筲声断，望霓舟何处。\n待夜深、重倚层霄，认得瑶池广寒路。\n郢中旧曲谁能度。\n恨歌声、响入青云去。\n西湖近时绝唱，总不道、月梅盐絮。\n暗想当年宾从，毫端有惊人句。\n谩说枚叟邹生，共作梁园赋。",
        "dynasty": "宋",
        "collection_info": null
    },
    {
        "title": "鹊桥仙 云静天高",
        "author": "王庭珪",
        "content": "云静天高，山明水阔。\n一年待个中秋月。\n十分魄少一分圆，今宵已觉蟾光别。\n且尽金尊，遥瞻玉阙。\n更深江水沙如雪。\n来宵风雨不相关，重须买酒追佳节。",
        "dynasty": "宋",
        "collection_info": null
    },
    {
        "title": "感皇恩 飞雪满貂裘",
        "author": "王庭珪",
        "content": "飞雪满貂裘，马蹄轻骤。\n笔下文章焕星斗。\n凌云才调，尽是夺标高手。\n况闻场屋里，知名久。\n金榜篆云，银鞍披绣。\n归去天香满衣袖。\n莫辞今夕，且尽一尊芳酒。\n为君歌一曲，为君寿。",
        "dynasty": "宋",
        "collection_info": null
    },
    {
        "title": "感皇恩 羸马怯征鞍",
        "author": "王庭珪",
        "content": "羸马怯征鞍，骎骎欲骤。\n昨夜文星动南斗。\n广寒宫近，欲上烟霄携手。\n素娥不奈冷，凄凉久。\n知是谪仙，肝肠锦绣。\n天半清风动襟袖。\n而今西笑，且饮新丰美酒。\n悠然还独酌，谁为寿。",
        "dynasty": "宋",
        "collection_info": null
    },
    {
        "title": "感皇恩 一叶下西风",
        "author": "王庭珪",
        "content": "一叶下西风，寒生南浦。\n椎鼓鸣桡送君去。\n长亭把酒，却倩阿谁留住。\n尊前人似玉，能留否。\n醉中暂听，离歌几许。\n听不能终泪如雨。\n无情江水，断送扁舟何处。\n归时烟浪卷，朱帘暮。",
        "dynasty": "宋",
        "collection_info": null
    },
    {
        "title": "寰海清 画鼓轰天",
        "author": "王庭珪",
        "content": "画鼓轰天。\n暗尘随宝马，人似神仙。\n天恁不教昼短，明月长圆。\n天应未知道，天天。\n须肯放、三夜如年。\n流酥拥上香軿。\n为个甚、晚妆特地鲜妍。\n花下清阴乍合，曲水桥边。\n高人到此也乘兴，任横街，一一须穿。\n莫言无国艳，有朱门、锁婵娟。",
        "dynasty": "宋",
        "collection_info": null
    },
    {
        "title": "浪淘沙 翠袖卷轻纱",
        "author": "王庭珪",
        "content": "翠袖卷轻纱。\n玉腕慵遮。\n蕊珠宫殿倚彤霞。\n不愤江南梅信早，争下香车。\n月露洗凝华。\n艳压群葩。\n暗传春信到天涯。\n试问东风谁第一，先到人家。",
        "dynasty": "宋",
        "collection_info": null
    },
    {
        "title": "好事近 宴罢莫匆匆",
        "author": "王庭珪",
        "content": "宴罢莫匆匆，聊驻玉鞍金勒。\n闻道建溪新焙，尽龙蟠苍璧。\n黄金碾入碧花瓯，瓯翻素涛色。\n今夜酒醒归去，觉风生两腋。",
        "dynasty": "宋",
        "collection_info": null
    },
    {
        "title": "解佩令 湘江停瑟",
        "author": "王庭珪",
        "content": "湘江停瑟。\n洛川回雪。\n是耶非、相逢飘瞥。\n云鬓风裳，照心事、娟娟山月。\n翦烟花、带萝同结。\n留环盟切。\n贻珠情彻。\n解携时、玉声愁绝。\n罗袜尘生，早波面、春痕欲灭。\n送人行、水声凄咽。",
        "dynasty": "宋",
        "collection_info": null
    },
    {
        "title": "西江月 一是金丹总数",
        "author": "薛式",
        "content": "一是金丹总数，河图象出真机。\n谁知罔象尽玄微。\n大道从兹孕起。\n斗柄璇玑正位，阴中却抱阳辉。\n昆仑子母着绯衣。\n此是干坤真理。",
        "dynasty": "宋",
        "collection_info": null
    },
    {
        "title": "西江月 偃月炉中金鼎",
        "author": "薛式",
        "content": "偃月炉中金鼎，三台两曜行神。\n尊卑简易汞中真。\n握固休推心肾。\n白虎长存坎户，青龙却与南邻。\n阴魂阳魄似窗尘。\n大意不离玄牝。",
        "dynasty": "宋",
        "collection_info": null
    },
    {
        "title": "西江月 天上三清真境",
        "author": "薛式",
        "content": "天上三清真境，三皇五帝规模。\n瞿昙老氏仲尼徒。\n经史深藏妙素。\n间有真人出世，来明赤子玄珠。\n蟾光终日耀昏衢。\n满目黄芽显露。",
        "dynasty": "宋",
        "collection_info": null
    },
    {
        "title": "西江月 内有五行相制",
        "author": "薛式",
        "content": "内有五行相制，包含一粒红铅。\n相生相杀自天然。\n此药殊无贵贱。\n会向我家园里，栽培一亩天田。\n中男小女共相连。\n种得黄芽满院。",
        "dynasty": "宋",
        "collection_info": null
    },
    {
        "title": "西江月 凿破玄元三五",
        "author": "薛式",
        "content": "凿破玄元三五，拨开造化圭璋。\n希夷妙旨在中央。\n咫尺无名罔象。\n片饷工夫便得，教君地久天长。\n蓬莱仙岛是吾乡。\n怎不留心信向。",
        "dynasty": "宋",
        "collection_info": null
    },
    {
        "title": "西江月 竹破须还竹补",
        "author": "薛式",
        "content": "竹破须还竹补，人衰须假铅全。\n思量只是眼睛前。\n自是时人不见。\n日月相交离坎，龙蛇产在先天。\n长生妙药在家园。\n一饷工夫便现。",
        "dynasty": "宋",
        "collection_info": null
    },
    {
        "title": "西江月 此道至灵至圣",
        "author": "薛式",
        "content": "此道至灵至圣，无令泄漏轻为。\n全凭德行两相宜。\n言语须防避忌。\n要籍五行生旺，须明阳盛阴衰。\n三人同志谨防危。\n进火工夫仔细。",
        "dynasty": "宋",
        "collection_info": null
    },
    {
        "title": "西江月 炼就光明莹玉",
        "author": "薛式",
        "content": "炼就光明莹玉，回来却入黄泉。\n升腾须假至三年。\n携养殷勤眷恋。\n九九才终变化，神功岂假言宣。\n分明顷刻做神仙。\n永驾鸾车凤辇。",
        "dynasty": "宋",
        "collection_info": null
    },
    {
        "title": "西江月 一气初回遇朔",
        "author": "薛式",
        "content": "一气初回遇朔，鼎中神水温温。\n刚柔相会气均匀。\n妙在无过浑沌。\n八卦循回循绕，推排九窍追奔。\n东西沈静合朝昏。\n莫与常人议论。",
        "dynasty": "宋",
        "collection_info": null
    },
    {
        "title": "临江仙 枕帐依依残梦",
        "author": "陈克",
        "content": "枕帐依依残梦，斋房忽忽馀酲。\n薄衣团扇绕阶行。\n曲阑幽树，看得绿成阴。\n檐雨为谁凝咽，林花似我飘零。\n微吟休作断肠声。\n流莺百啭，解道此时情。",
        "dynasty": "宋",
        "collection_info": null
    },
    {
        "title": "临江仙 四海十年兵不解",
        "author": "陈克",
        "content": "四海十年兵不解，胡尘直到江城。\n岁华销尽客心惊。\n疏髯浑似雪，衰涕欲生冰。\n送老齑盐何处是，我缘应在吴兴。\n故人相望若为情。\n别愁深夜雨，孤影小窗灯。",
        "dynasty": "宋",
        "collection_info": null
    },
    {
        "title": "渔家傲 宝瑟尘生郎去后",
        "author": "陈克",
        "content": "宝瑟尘生郎去后。\n绿窗闲却春风手。\n浅色宫罗新染就。\n晴时后。\n裁缝细意花枝斗。\n象尺熏炉移永昼。\n粉涩浥浥蔷薇透。\n晚景看来浑似旧。\n沈吟久。\n个侬争得知人瘦。",
        "dynasty": "宋",
        "collection_info": null
    },
    {
        "title": "浣溪沙 浅画香膏拂紫绵",
        "author": "陈克",
        "content": "浅画香膏拂紫绵。\n牡丹花重翠云偏。\n手挼梅子并郎肩。\n病起心情终是怯，困来模样不禁怜。\n旋移针线小窗前。",
        "dynasty": "宋",
        "collection_info": null
    },
    {
        "title": "浣溪沙 香雾空蒙堕彩蟾",
        "author": "陈克",
        "content": "香雾空蒙堕彩蟾。\n倾城催映出重帘。\n□□银烛夜厌厌。\n何物与侬供醉眼，半黄梅子带红盐。\n粉融香润玉纤纤。",
        "dynasty": "宋",
        "collection_info": null
    },
    {
        "title": "浣溪沙 淡墨花枝掩薄罗",
        "author": "陈克",
        "content": "淡墨花枝掩薄罗。\n嫩蓝裙子窣湘波。\n水晶新样碾风荷。\n问着似羞还似恶，恼来成笑不成歌。\n芙蓉帐里奈君何。",
        "dynasty": "宋",
        "collection_info": null
    },
    {
        "title": "浣溪沙 短烛荧荧照碧窗",
        "author": "陈克",
        "content": "短烛荧荧照碧窗。\n重重帘幕护梨霜。\n幽欢不怕夜偏长。\n罗袜钿钗红粉醉，曲屏深幔绿橙香。\n征鸿离远断人肠。",
        "dynasty": "宋",
        "collection_info": null
    },
    {
        "title": "浣溪沙 小院春来百草青",
        "author": "陈克",
        "content": "小院春来百草青。\n拂墙桃李已飘零。\n绝知春意总无凭。\n卢女嫁时终薄命，徐娘身老谩多情。\n洗香吹粉转娉婷。",
        "dynasty": "宋",
        "collection_info": null
    },
    {
        "title": "浣溪沙 窗纸幽幽不肯明",
        "author": "陈克",
        "content": "窗纸幽幽不肯明。\n寒更忍作断肠声。\n背人残烛却多情。\n合下心期唯有梦，如今魂梦也无凭。\n几行闲泪莫纵横。",
        "dynasty": "宋",
        "collection_info": null
    },
    {
        "title": "摊破浣溪沙・山花子 □慢梳头浅画眉",
        "author": "陈克",
        "content": "□慢梳头浅画眉。\n乱莺残梦起多时。\n不道小庭花露湿，翦酴醿。\n帘额好风低燕子，窗油晴日打蜂儿。\n翠袖粉笺闲弄笔，写新诗。",
        "dynasty": "宋",
        "collection_info": null
    },
    {
        "title": "谒金门 花满院",
        "author": "陈克",
        "content": "花满院。\n飞去飞来双燕。\n红雨入帘寒不卷。\n晓屏山六扇。\n翠袖玉笙凄断。\n脉脉两娥愁浅。\n消息不知郎近远。\n一春长梦见。",
        "dynasty": "宋",
        "collection_info": null
    },
    {
        "title": "谒金门 柳丝碧",
        "author": "陈克",
        "content": "柳丝碧。\n柳下人家寒食。\n莺语匆匆花寂寂。\n玉阶春藓湿。\n闲凭熏笼无力。\n心事有谁知得。\n檀炷绕窗灯背壁。\n画檐残雨滴。",
        "dynasty": "宋",
        "collection_info": null
    },
    {
        "title": "谒金门 深院静",
        "author": "陈克",
        "content": "深院静。\n尘暗曲房凄冷。\n黄叶满阶风不定。\n无端吹酒醒。\n露湿小园幽径。\n悄悄啼姑相应。\n半被馀熏残烛影。\n夜长人独冷。",
        "dynasty": "宋",
        "collection_info": null
    },
    {
        "title": "谒金门 春漏促",
        "author": "陈克",
        "content": "春漏促。\n谁见两人心曲。\n罨画屏风银蜡烛。\n泪珠红蔌蔌。\n懊恼欢娱不足。\n只许梦中相逐。\n今夜月明何处宿。\n画桥春水绿。",
        "dynasty": "宋",
        "collection_info": null
    },
    {
        "title": "谒金门 春草碧",
        "author": "陈克",
        "content": "春草碧。\n忆着去年寒食。\n白纻红裙香□□，折花闹调客。\n好在江南江北。\n燕子不传消息。\n醉眼腾腾羞面赤。\n断肠侬记得。",
        "dynasty": "宋",
        "collection_info": null
    },
    {
        "title": "谒金门 罗帐薄",
        "author": "陈克",
        "content": "罗帐薄。\n缥缈绮疏飞阁。\n红地团花金解络。\n香囊垂四角。\n尽日春风帘幕。\n谁见绿屏纤弱。\n云压枕函钗自落。\n无端春梦恶。",
        "dynasty": "宋",
        "collection_info": null
    },
    {
        "title": "谒金门 愁脉脉",
        "author": "陈克",
        "content": "愁脉脉。\n目断江南江北。\n烟树重重芳信隔。\n小楼山几尺。\n细草孤云斜日。\n一向弄晴天色。\n帘外落花飞不得。\n东风无气力。",
        "dynasty": "宋",
        "collection_info": null
    },
    {
        "title": "谒金门 春寂寂",
        "author": "陈克",
        "content": "春寂寂。\n绿暗溪南溪北。\n溪水沈沈天一色。\n鸟飞春树黑。\n肠断小楼吹笛，醉里看朱成碧。\n愁满眼前遮不得。\n可怜双鬓白。",
        "dynasty": "宋",
        "collection_info": null
    },
    {
        "title": "虞美人 踏车不用青裙女",
        "author": "陈克",
        "content": "踏车不用青裙女。\n日夜歌声苦。\n风流墨绶强跻攀。\n唤起潜蛟飞舞、破天悭。\n公庭休更重门掩。\n细听催诗点。\n一尊已咏北窗风。\n卧看雪儿纤手、剥莲蓬。",
        "dynasty": "宋",
        "collection_info": null
    },
    {
        "title": "虞美人 小山戢戢盆池浅",
        "author": "陈克",
        "content": "小山戢戢盆池浅。\n芳树阴阴转。\n红阑干上刺蔷薇。\n蝴蝶飞来飞去、两三枝。\n绣裙斜立腰肢困。\n翠黛萦新恨。\n风流踪迹使人猜。\n过了斗鸡时节、合归来。",
        "dynasty": "宋",
        "collection_info": null
    },
    {
        "title": "虞美人 绿阴满院帘垂地",
        "author": "陈克",
        "content": "绿阴满院帘垂地。\n落絮萦香砌。\n池光不定药栏低。\n闲并一双鸂鶒、没人时。\n旧欢黯黯成幽梦。\n帐卷金泥重。\n日虹斜处暗尘飞。\n脉脉小窗孤枕、镜花移。",
        "dynasty": "宋",
        "collection_info": null
    },
    {
        "title": "菩萨蛮 柳条窣窣闲庭院",
        "author": "陈克",
        "content": "柳条窣窣闲庭院。\n锦波绣浪春风转。\n红日上阑干。\n晚来花更寒。\n绿檀金隐起。\n翠被香烟里。\n幽恨有谁知。\n空梁落燕泥。",
        "dynasty": "宋",
        "collection_info": null
    },
    {
        "title": "菩萨蛮 赤阑桥尽香街直",
        "author": "陈克",
        "content": "赤阑桥尽香街直。\n笼街细柳娇无力。\n金碧上青空。\n花晴帘影红。\n黄衫飞白马。\n日日青楼下。\n醉眼不逢人。\n午香吹暗尘。",
        "dynasty": "宋",
        "collection_info": null
    },
    {
        "title": "菩萨蛮 池塘淡淡浮鸂鶒",
        "author": "陈克",
        "content": "池塘淡淡浮鸂鶒。\n杏花吹尽垂杨碧。\n天气度清明。\n小园新雨晴。\n绿窗描绣罢。\n笑语酴醿下。\n围坐赌青梅。\n困从双脸来。",
        "dynasty": "宋",
        "collection_info": null
    },
    {
        "title": "菩萨蛮 绿芜墙绕青苔院",
        "author": "陈克",
        "content": "绿芜墙绕青苔院。\n中庭日淡芭蕉卷。\n蝴蝶上阶飞。\n烘帘自在垂。\n玉钩双语燕。\n宝甃杨花转。\n几处簸钱声。\n绿窗春睡轻。",
        "dynasty": "宋",
        "collection_info": null
    },
    {
        "title": "菩萨蛮 柳条到地莺声滑",
        "author": "陈克",
        "content": "柳条到地莺声滑。\n鸳鸯睡稳清沟阔。\n九曲转朱阑。\n花深人对闲。\n日长刀尺罢。\n试屐樱桃下。\n䰉髻玉钗风。\n云轻线脚红。",
        "dynasty": "宋",
        "collection_info": null
    },
    {
        "title": "菩萨蛮 绿阴寂寂樱桃下",
        "author": "陈克",
        "content": "绿阴寂寂樱桃下。\n盆池劣照蔷薇架。\n帘影假山前。\n映阶红叶翻。\n芭蕉笼碧砌。\n猧子中庭睡。\n香径没人来。\n拂墙花又开。",
        "dynasty": "宋",
        "collection_info": null
    },
    {
        "title": "点绛唇 曲陌春风",
        "author": "陈克",
        "content": "曲陌春风，谁家姊妹同墙看。\n映花烘暖。\n困入茸茸眼。\n细马轻衫，倚醉偷回面。\n垂杨转。\n坠鞭挥扇。\n白地肝肠断。",
        "dynasty": "宋",
        "collection_info": null
    },
    {
        "title": "好事近 寻遍石亭春",
        "author": "陈克",
        "content": "寻遍石亭春，黯黯暮山明灭。\n竹外小溪深处，倚一枝寒月。\n淡云疏雨苦无情，得折便须折。\n醉帽凤鬟归去，有馀香愁绝。",
        "dynasty": "宋",
        "collection_info": null
    },
    {
        "title": "千秋岁 柏舟高躅",
        "author": "陈克",
        "content": "柏舟高躅。\n晚岁宜遐福。\n门户壮，疏汤沐。\n青袍围白发。\n端锦缥犀轴。\n仙桂长，交柯却映蟠桃熟。\n缥缈长江曲。\n入破□箫逐。\n香雾满，飞华屋。\n玉钩凉月挂，冰麝芙蓉馥。\n千万寿，酒中倒卧南山绿。",
        "dynasty": "宋",
        "collection_info": null
    },
    {
        "title": "鹧鸪天 禁瘆馀寒酒半醒",
        "author": "陈克",
        "content": "禁瘆馀寒酒半醒。\n蒲萄力软被愁侵。\n鲤鱼不寄江南信，绿尽菖蒲春水深。\n疑梦断，怆离襟。\n重帘复幕静愔愔。\n赤阑干外梨花雨，还是去年寒食心。",
        "dynasty": "宋",
        "collection_info": null
    },
    {
        "title": "鹧鸪天 芳树阴阴脱晚红",
        "author": "陈克",
        "content": "芳树阴阴脱晚红。\n馀香不断玉钗风。\n簿情夫婿花相似，一片西飞一片东。\n金翡翠，绣芙蓉。\n从教纤媚笑床空。\n揉蓝衫子休无赖，只与离人结短封。",
        "dynasty": "宋",
        "collection_info": null
    },
    {
        "title": "鹧鸪天 小市桥弯更向东",
        "author": "陈克",
        "content": "小市桥弯更向东。\n便门长记旧相逢。\n踏青会散秋千下，鬓影衣香怯晚风。\n悲往事，向孤鸿。\n断肠肠断旧情浓。\n梨花院落黄茅店，绣被春寒此夜同。",
        "dynasty": "宋",
        "collection_info": null
    },
    {
        "title": "豆叶黄・忆王孙 粉墙丹柱柳丝中",
        "author": "陈克",
        "content": "粉墙丹柱柳丝中。\n帘箔轻明花影重。\n午醉醒来一面风。\n绿匆匆。\n几颗樱桃叶底红。",
        "dynasty": "宋",
        "collection_info": null
    },
    {
        "title": "豆叶黄・忆王孙 树头初日鹁鸠鸣",
        "author": "陈克",
        "content": "树头初日鹁鸠鸣。\n野店山桥新雨晴。\n短褐无泥竹杖轻。\n水泠泠。\n梅片飞时春草青。",
        "dynasty": "宋",
        "collection_info": null
    },
    {
        "title": "豆叶黄・忆王孙 秋千人散小庭空",
        "author": "陈克",
        "content": "秋千人散小庭空。\n麝冷灯昏愁杀侬。\n独有闲阶两袖风。\n月胧胧。\n一树梨花细雨中。",
        "dynasty": "宋",
        "collection_info": null
    },
    {
        "title": "鹧鸪天 柳外东风不满旗",
        "author": "陈克",
        "content": "柳外东风不满旗。\n青裾白面出疏篱。\n㬠来打鼓侬吹笛，催送儿郎踏浪飞。\n倾两耳，斗双螭。\n家家春酒泻尖泥。\n侬今已是沧浪客，莫向尊前唱教池。",
        "dynasty": "宋",
        "collection_info": null
    },
    {
        "title": "浣溪沙 罨画溪头春水生",
        "author": "陈克",
        "content": "罨画溪头春水生。\n铜官山外夕阳明。\n暖风无力小舟横。\n万事悠悠生处熟，三杯兀兀醉时醒。\n杏花杨柳更多情。",
        "dynasty": "宋",
        "collection_info": null
    },
    {
        "title": "浣溪沙 桥北桥南新雨晴",
        "author": "陈克",
        "content": "桥北桥南新雨晴。\n柳边花底暮寒轻。\n万家灯火照溪明。\n凫舄差池官事了，木山彩错市人惊。\n街头酒贱唱歌声。",
        "dynasty": "宋",
        "collection_info": null
    },
    {
        "title": "减字木兰花 阆风玄圃",
        "author": "陈克",
        "content": "阆风玄圃。\n阳羡溪头山好处。\n郁郁葱葱。\n胜日尊罍笑语中。\n十分芳酒。\n鹤发初生千万寿。\n乐事年年。\n弟劝兄酬阿母前。",
        "dynasty": "宋",
        "collection_info": null
    },
    {
        "title": "临江仙 老屋风悲脱叶",
        "author": "陈克",
        "content": "老屋风悲脱叶，枯城月破浮烟。\n谁人惨惨把忧端。\n蛮歌犯星起，重觉在天边。\n秋色巧摧愁鬓，夜寒偏着诗肩。\n不知桂影为谁圆。\n何须照床里，终是一人眠。",
        "dynasty": "宋",
        "collection_info": null
    },
    {
        "title": "清平乐 枕边清血",
        "author": "陈克",
        "content": "枕边清血。\n梦好离肠切。\n笑倚柳条同挽结。\n满眼河桥烟月。\n莺啼新晓璁珑。\n罗窗寂寞春空。\n只许梦魂相近，此生枉是相逢。",
        "dynasty": "宋",
        "collection_info": null
    },
    {
        "title": "鹧鸪天 白苎吴侬红颊儿",
        "author": "陈克",
        "content": "白苎吴侬红颊儿。\n行歌半是使君诗。\n山茶处处春犹浅，灯市人人夜不归。\n拚剧饮，莫相违。\n皇恩往往下丹墀。\n挥毫却对莲花炬，忆着苹洲秉烛时。",
        "dynasty": "宋",
        "collection_info": null
    },
    {
        "title": "南歌子 午夜添红蜡",
        "author": "陈克",
        "content": "午夜添红蜡，分曹立翠娥。\n觥筹寂寂断经过。\n谁料绮丛香里、是银河。\n老去空髯戟，愁来奈脸波。\n一杯如此断肠何。\n枉杀两人心事、只闻歌。",
        "dynasty": "宋",
        "collection_info": null
    },
    {
        "title": "南歌子 献鲤荣今日",
        "author": "陈克",
        "content": "献鲤荣今日，凭熊瑞此邦。\n年年寿酒乐城隍。\n共道使君椿树、似甘棠。\n歌舞重城晓，从容燕席凉。\n不须苏合与都梁。\n风外荷花无数、是炉香。",
        "dynasty": "宋",
        "collection_info": null
    },
    {
        "title": "南歌子 北固烟中寺",
        "author": "陈克",
        "content": "北固烟中寺，西津雨后山。\n看公英气两眉间。\n如在林霏、江月袭人寒。\n展翼声名久，占熊福艾全。\n风流不是地行仙。\n好去鞭笞鸾凤、紫微天。",
        "dynasty": "宋",
        "collection_info": null
    },
    {
        "title": "南歌子 云里千山暖",
        "author": "陈克",
        "content": "云里千山暖，溪头八月凉。\n华簪霭霭待萱堂。\n羡子怀中双橘、半青黄。\n老去齐眉案，闲来坦腹床。\n相如何日从长杨。\n惭愧年年高会、索槟榔。",
        "dynasty": "宋",
        "collection_info": null
    },
    {
        "title": "南歌子 胜日萱庭小",
        "author": "陈克",
        "content": "胜日萱庭小，西风橘柚长。\n天怜扇枕彩衣郎。\n乞与淡云纤月、十分凉。\n潋滟三危雾，氤氲百濯香。\n年来椿树更苍苍。\n不用蓝桥辛苦、捣玄霜。",
        "dynasty": "宋",
        "collection_info": null
    },
    {
        "title": "南歌子 画幛经梅润",
        "author": "陈克",
        "content": "画幛经梅润，罗衣尚麦寒。\n古苔苍石绿句栏。\n帘外映花新竹、两三竿。\n蠢蠢吴蚕卧，娉娉楚女闲。\n红阴角子共尝酸。\n肠断个侬憨态、小眉弯。",
        "dynasty": "宋",
        "collection_info": null
    },
    {
        "title": "南歌子 看月凭肩枨",
        "author": "陈克",
        "content": "看月凭肩枨，娇春枕臂眠。\n不尽花絮夜来寒。\n帐底浓香残梦、更缠绵。\n起晚笼莺怪，妆迟绣伴牵。\n声声催唤药栏边。\n整髻收裙无力、上秋千。",
        "dynasty": "宋",
        "collection_info": null
    },
    {
        "title": "虞美人 越罗巧画春山叠",
        "author": "陈克",
        "content": "越罗巧画春山叠。\n个里融香雪。\n满身空翠不胜寒。\n恰似那回偷印、小眉山。\n青骢油壁西陵下。\n仿佛当时话。\n而今眼底是高唐。\n拂拂淡云疏雨、断人肠。",
        "dynasty": "宋",
        "collection_info": null
    },
    {
        "title": "双燕儿 尚志服事跛神仙",
        "author": "朱敦复",
        "content": "尚志服事跛神仙。\n辛勤了、万千般。\n一朝身死入黄泉。\n至诚地、哭皇天。\n旁人苦苦叩玄言。\n不免得、告诸贤。\n禁法蝎儿不曾传。\n吃畜生、四十年。",
        "dynasty": "宋",
        "collection_info": null
    },
    {
        "title": "聒龙谣 肩拍洪崖",
        "author": "朱敦儒",
        "content": "肩拍洪崖，手携子晋，梦里暂辞尘宇。\n高步层霄，俯人间如许。\n算蜗战、多少功名，问蚁聚、几回今古。\n度银潢、展尽参旗，桂花澹，月飞去。\n天风紧，玉楼斜，舞万女霓袖，光摇金缕。\n明廷宴阕，倚青冥回顾。\n过瑶池、重借双成，就楚岫、更邀巫女。\n转云车、指点虚无，引蓬莱路。",
        "dynasty": "宋",
        "collection_info": null
    },
    {
        "title": "聒龙谣 凭月携箫",
        "author": "朱敦儒",
        "content": "凭月携箫，溯空秉羽，梦踏绛霄仙去。\n花冷街榆，悄中天风露。\n并真官、蕊佩芬芳，望帝所、紫云容与。\n享钧天、九奏传觞，听龙啸，看莺舞。\n惊尘世，悔平生，叹万感千恨，谁怜深素。\n群仙念我，好人间难住。\n劝阿母、偏与金桃，教酒星、剩斟琼醑。\n醉归时、手授丹经，指长生路。",
        "dynasty": "宋",
        "collection_info": null
    },
    {
        "title": "雨中花・夜行船 故国当年得意",
        "author": "朱敦儒",
        "content": "故国当年得意，射麋上苑，走马长楸。\n对匆匆佳气，赤县神州。\n好景何曾虚过，胜友是处相留。\n向伊川雪夜，洛浦花朝，占断狂游。\n胡尘卷地，南走炎荒，曳裾强学应刘。\n空漫说、螭蟠龙卧，谁取封侯。\n塞雁年年北去，蛮江日日西流。\n此生老矣，除非春梦，重到东周。",
        "dynasty": "宋",
        "collection_info": null
    },
    {
        "title": "水调歌头 当年五陵下",
        "author": "朱敦儒",
        "content": "当年五陵下，结客占春游。\n红缨翠带，谈笑跋马水西头。\n落日经过桃叶，不管插花归去，小袖挽人留。\n换酒春壶碧，脱帽醉青楼。\n楚云惊，陇水散，两漂流。\n如今憔悴，天涯何处可消忧。\n长揖飞鸿旧月。\n不知今夕烟水，都照几人愁。\n有泪看芳草，无路认西州。",
        "dynasty": "宋",
        "collection_info": null
    },
    {
        "title": "水调歌头 白日去如箭",
        "author": "朱敦儒",
        "content": "白日去如箭，达者惜分阴。\n问君何苦，长抱冰炭利名心。\n冀望封侯一品，侥倖升仙三岛，不死解烧金。\n听取百年曲，三叹有遗音。\n会良朋，逢美景，井频斟。\n昔人已矣，松下泉底不如今。\n幸遇重阳佳节，高处红萸黄菊，好把醉乡寻。\n澹澹飞鸿没，千古共销魂。",
        "dynasty": "宋",
        "collection_info": null
    },
    {
        "title": "水调歌头 偏赏中秋月",
        "author": "朱敦儒",
        "content": "偏赏中秋月，从古到如今。\n金风玉露相间，别做一般清。\n是处帘栊争卷，谁家管弦不动，乐世足欢情。\n莫指关山路，空使翠蛾颦。\n水精盘，鲈鱼脍，点新橙。\n鹅黄酒暖，纤手传杯任频斟。\n须惜晓参横后，直到来年今夕，十二数亏盈。\n未必来年看，得似此回明。",
        "dynasty": "宋",
        "collection_info": null
    },
    {
        "title": "水调歌头 平生看明月",
        "author": "朱敦儒",
        "content": "平生看明月，西北有高楼。\n如今羁旅，常叹茅屋暗悲秋。\n闻说吴淞江上，有个垂虹亭好，结友漾轻舟。\n记得蓬莱路，端是旧曾游。\n趁黄鹄，湖影乱，海光浮。\n绝尘胜处，合是不数白苹洲。\n何物陶朱张翰，劝汝橙齑鲈脍，交错献还酬。\n寄语梅仙道，来岁肯同不。",
        "dynasty": "宋",
        "collection_info": null
    },
    {
        "title": "水调歌头 天宇着垂象",
        "author": "朱敦儒",
        "content": "天宇着垂象，日月共回旋。\n因何明月，偏被指点古来传。\n浪语修成七宝，漫说霓裳九奏，阿姊最婵娟。\n愤激书青奏，伏愿听臣言。\n诏六丁，驱狡兔，屏痴蟾。\n移根老桂，种在历历白榆边。\n深锁广寒宫殿，不许姮娥歌舞，按次守星躔。\n永使无亏缺，长对日团圆。",
        "dynasty": "宋",
        "collection_info": null
    },
    {
        "title": "水调歌头 中秋一轮月",
        "author": "朱敦儒",
        "content": "中秋一轮月，只和旧青冥。\n都缘人意，须道今夕别般明。\n是处登临开宴，争看吴歌楚舞，沈醉倒金尊。\n各自心中事，悲乐几般情。\n烛摧花，鹤警露，忽三更。\n舞茵未卷，玉绳低转便西倾。\n认取眼前流景，试看月归何处，因甚有亏盈。\n我自阖门睡，高枕笑浮生。",
        "dynasty": "宋",
        "collection_info": null
    },
    {
        "title": "桂枝香 春寒未定",
        "author": "朱敦儒",
        "content": "春寒未定。\n是欲近清明，雨斜风横。\n深闭朱门，尽日柳摇金井。\n年光自趁飞花紧。\n奈幽人、雪添双鬓。\n谢山携妓，黄垆贳酒，旧愁慵整。\n念壮节、漂零未稳。\n负九江风笛，五湖烟艇。\n起舞悲歌，泪眼自看清影。\n新莺又向愁时听。\n把人间、如梦深省。\n旧溪鹤在，寻云弄水，是事休问。",
        "dynasty": "宋",
        "collection_info": null
    },
    {
        "title": "水龙吟 放船千里凌波去",
        "author": "朱敦儒",
        "content": "放船千里凌波去。\n略为吴山留顾。\n云屯水府，涛随神女，九江东注。\n北客翩然，壮心偏感，年华将暮。\n念伊嵩旧隐，巢由故友，南柯梦、遽如许。\n回首妖氛未扫，问人间、英雄何处。\n奇谋报国，可怜无用，尘昏白羽。\n铁锁横江，锦帆冲浪，孙郎良苦。\n但求敲桂棹，悲吟梁父，泪流如雨。",
        "dynasty": "宋",
        "collection_info": null
    },
    {
        "title": "水龙吟 晓来极目同云",
        "author": "朱敦儒",
        "content": "晓来极目同云，暧空降雪花零乱。\n平生尘想，老来俗状，都齐惊散。\n玉凤凌霄，素虬横海，一杯相劝。\n任霓裳学舞，梅妆作面，终不似、天裁翦。\n正是年华美满。\n斗迎春、巧飞钗燕。\n冲寒醉眼，倚空长揖，群仙笑粲。\n说道瑶池，有人来报，西真开宴。\n便争回蕊佩，高驰羽驾，卷东风转。",
        "dynasty": "宋",
        "collection_info": null
    },
    {
        "title": "念奴娇 见梅惊笑",
        "author": "朱敦儒",
        "content": "见梅惊笑，问经年何处，收香藏白。\n似语如愁，却问我、何苦红尘久客。\n观里栽桃，仙家种杏，到处成疏隔。\n千林无伴，澹然独傲霜雪。\n且与管领春回，孤标争肯接、雄蜂雌蝶。\n岂是无情，知受了、多少凄凉风月。\n寄驿人遥，和羹心在，忍使芳尘歇。\n东风寂寞，可怜谁为攀折。",
        "dynasty": "宋",
        "collection_info": null
    },
    {
        "title": "念奴娇 插天翠柳",
        "author": "朱敦儒",
        "content": "插天翠柳，被何人，推上一轮明月。\n照我藤床凉似水，飞入瑶台琼阙。\n雾冷笙箫，风轻环佩，玉锁无人掣。\n闲云收尽，海光天影相接。\n谁信有药长生，素娥新炼就、飞霜凝雪。\n打碎珊瑚，争似看、仙桂扶疏横绝。\n洗尽凡心，满身清露，冷浸萧萧发。\n明朝尘世，记取休向人说。",
        "dynasty": "宋",
        "collection_info": null
    },
    {
        "title": "念奴娇 晚凉可爱",
        "author": "朱敦儒",
        "content": "晚凉可爱，是黄昏人静，风生苹叶。\n谁作秋声穿细柳，初听寒蝉凄切。\n旋采芙蓉，重熏沈水，暗里香交彻。\n拂开冰簟，小床独卧明月。\n老来应免多情，还因风景好，愁肠重结。\n可惜良宵人不见，角枕兰衾虚设。\n宛转无眠，起来闲步，露草时明灭。\n银河西去，画楼残角呜咽。",
        "dynasty": "宋",
        "collection_info": null
    },
    {
        "title": "念奴娇 老来可喜",
        "author": "朱敦儒",
        "content": "老来可喜，是历遍人间，谙知物外。\n看透虚空，将恨海愁山，一时挼碎。\n免被花迷，不为酒困，到处惺惺地。\n饱来觅睡，睡起逢场作戏。\n休说古往今来，乃翁心里，没许多般事。\n也不蕲仙不佞佛，不学栖栖孔子。\n懒共贤争，从教他笑，如此只如此。\n杂剧打了，戏衫脱与呆底。",
        "dynasty": "宋",
        "collection_info": null
    },
    {
        "title": "念奴娇 素秋天气",
        "author": "朱敦儒",
        "content": "素秋天气，是登山临水，昔人悲处。\n我遇清时无个事，好约莺迁鸿翥。\n旋整兰舟，多携芳酝，笑里轻帆举。\n松江缆月，望云飞棹延伫。\n别乘文雅风流，新词光万丈，珠连锦聚。\n恨不同游，指浩渺、玉宇琼楼相付。\n桂子收香，蟾辉采露，暂辍尊前舞。\n丝囊封寄，倩他双翠衔去。",
        "dynasty": "宋",
        "collection_info": null
    },
    {
        "title": "念奴娇 腊回春近",
        "author": "朱敦儒",
        "content": "腊回春近，正日添宫线，香传梅驿。\n玉律冰壶此际显，天与奇才英识。\n贯日孤忠，凌云独志，曾展回天力。\n功名由命，等闲却铩鸾翮。\n谁信夫子如今，眠云情意稳，风尘机息。\n邂逅初心得计处，伊水鸥闲波碧。\n但恐天教，经纶缘在，未遂紫烟客。\n君王图旧，看公归觐京国。",
        "dynasty": "宋",
        "collection_info": null
    },
    {
        "title": "念奴娇 放船纵棹",
        "author": "朱敦儒",
        "content": "放船纵棹，趁吴江风露，平分秋色。\n帆卷垂虹波面冷，初落萧萧枫叶。\n万顷琉璃，一轮金鉴，与我成三客。\n碧空寥阔，瑞星银汉争白。\n深夜悄悄鱼龙，灵旗收暮霭，天光相接。\n莹澈干坤，全放出、叠玉层冰宫阙。\n洗尽凡心，相忘尘世，梦想都销歇。\n胸中云海，浩然犹浸明月。",
        "dynasty": "宋",
        "collection_info": null
    },
    {
        "title": "苏武慢 枕海山横",
        "author": "朱敦儒",
        "content": "枕海山横，陵江潮去，雉堞秋风残照。\n闲寻桂子，试听菱歌，湖上晚来凉好。\n几处兰舟，采莲游女，归去隔花相恼。\n奈长安不见，刘郎已老，暗伤怀抱。\n谁信得、旧日风流，如今憔悴，换却五陵年少。\n逢花倒趓，遇酒坚辞，常是懒歌慵笑。\n除奉天威，扫平狂虏，整顿干坤都了。\n共赤松携手，重骑明月，再游蓬岛。",
        "dynasty": "宋",
        "collection_info": null
    },
    {
        "title": "木兰花慢 折芙蓉弄水",
        "author": "朱敦儒",
        "content": "折芙蓉弄水，动玉佩、起秋风。\n正柳外闲云，溪头澹月，映带疏钟。\n人间厌谪堕久，恨霓旌未返碧楼空。\n且与时人度日，自怜怀抱谁同。\n当时种玉五云东。\n露冷夜耕龙。\n念瑞草成畦，琼疏未采，尘染衰容。\n谁知素心未已，望清都绛阙有无中。\n寂寞归来隐几，梦听帝乐冲融。",
        "dynasty": "宋",
        "collection_info": null
    },
    {
        "title": "木兰花慢 指荣河峻岳",
        "author": "朱敦儒",
        "content": "指荣河峻岳，锁胡尘、几经秋。\n叹故苑花空，春游梦冷，万斛堆愁。\n簪缨散、关塞阻，恨难寻杏馆觅瓜畴。\n凄惨年来岁往，断鸿去燕悠悠。\n拘幽。\n化碧海西头。\n剑履问谁收。\n但易水歌传，子山赋在，青史名留。\n吾曹镜中看取，且狂歌载酒古扬州。\n休把霜髯老眼，等闲清泪空流。",
        "dynasty": "宋",
        "collection_info": null
    },
    {
        "title": "洞仙歌 今年生日",
        "author": "朱敦儒",
        "content": "今年生日，庆一百省岁。\n喜趁烧灯作欢会。\n问先生有甚，阴德神丹，霜雪里、鹤在青松相似。\n总无奇异处，只是天然，冷澹寻常旧家计。\n探袖弄明珠，满眼儿孙，一壶酒、□向花间长醉。\n且落魄、装个老人星，共野叟行歌，太平时世。",
        "dynasty": "宋",
        "collection_info": null
    },
    {
        "title": "洞仙歌 风流老峭",
        "author": "朱敦儒",
        "content": "风流老峭，负不群奇表。\n弹指超凡怎由教。\n把俗儒故纸，推向一边，三界外、寻得一场好笑。\n尘缘无处趓，应见宰官，苦行公心众难到。\n这功名富贵，有也寻常，管做得、越古超今神妙。\n待接得、众生总成佛，向酒肆淫房，再逞年少。",
        "dynasty": "宋",
        "collection_info": null
    },
    {
        "title": "洞仙歌 何人不爱",
        "author": "朱敦儒",
        "content": "何人不爱，是江梅红绽。\n雪野寒空冻云晚。\n照清溪绰约，粉艳先春，包绛萼、姑射冰肌自暖。\n上林花万品，都借风流，国色天香任欣羡。\n共素娥青女，一笑相逢，人不见、悄悄霜宫月殿。\n想乘云、是在玉皇前，粲蕊佩明珰，侍清都燕。",
        "dynasty": "宋",
        "collection_info": null
    },
    {
        "title": "满庭芳 鹏海风波",
        "author": "朱敦儒",
        "content": "鹏海风波，鹤巢云水，梦残身寄尘寰。\n老来穷健，无闷也无欢。\n随分饥餐困睡，浑忘了、秋热春寒。\n清平世，闲人自在，乘兴访溪山。\n渔竿。\n要老伴，浮江载酒，舣棹观澜。\n倩轻鸥假道，白鹭随轩。\n直到垂虹亭上，惊怪我、却做仙官。\n中秋月，披襟四顾，不似在人间。",
        "dynasty": "宋",
        "collection_info": null
    },
    {
        "title": "满庭芳 花满金盆",
        "author": "朱敦儒",
        "content": "花满金盆，香凝碧帐，小楼晓日飞光。\n有人相伴，开镜点新妆。\n脸嫩琼肌着粉，眉峰秀、波眼宜长。\n云鬟就，玉纤溅水，轻笑换明珰。\n檀郎。\n犹恣意，高敧凤枕，慵下银床。\n问今日何处，斗草寻芳。\n不管馀酲未解，扶头酒、亲捧瑶觞。\n催人起，雕鞍翠幰，乘露看姚黄。",
        "dynasty": "宋",
        "collection_info": null
    },
    {
        "title": "满江红 竹翠阴森",
        "author": "朱敦儒",
        "content": "竹翠阴森，寒泉浸、几峰奇石。\n销畏日、溪蒲呈秀，水蕉供碧。\n筠簟平铺光欲动，纱裯高挂空无色。\n似月明、苹叶起秋风，潇湘白。\n不敢笑，红尘客。\n争肯羡，神仙宅。\n且披襟脱帽，自适其适。\n靖节窗风犹有待，本初朔饮非长策。\n怎似我、心闲便清凉，无南北。",
        "dynasty": "宋",
        "collection_info": null
    },
    {
        "title": "风流子 吴越东风起",
        "author": "朱敦儒",
        "content": "吴越东风起，江南路，芳草绿争春。\n倚危楼纵目，绣帘初卷，扇边寒减，竹外花明。\n看西湖、画船轻泛水，茵幄稳临津。\n嬉游伴侣，两两携手，醉回别浦，歌遏南云。\n有客愁如海，江山异，举目暗觉伤神。\n空想故园池阁，卷地烟尘。\n但且恁、痛饮狂歌，欲把恨怀开解，转更销魂。\n只是皱眉弹指，冷过黄昏。",
        "dynasty": "宋",
        "collection_info": null
    },
    {
        "title": "望海潮 嵩高维岳",
        "author": "朱敦儒",
        "content": "嵩高维岳，图书之渊，西都二室三川。\n神鼎定金，麟符刻玉，英灵未称河山。\n谁再整干坤。\n是挺生真主，浴日开天。\n御归梁苑，驾回汾水凤楼闲。\n升平运属当千。\n眷凝旒暇日，西顾依然。\n银汉诏虹，瑶台赐碧，一新瑞气祥烟。\n重到帝居前。\n怪鹊桥龙阙，飞下人间。\n父老欢呼，翠华来也太平年。",
        "dynasty": "宋",
        "collection_info": null
    },
    {
        "title": "胜胜慢・声声慢 红炉围锦",
        "author": "朱敦儒",
        "content": "红炉围锦，翠幄盘雕，楼前万里同云。\n青雀窥窗，来报瑞雪纷纷。\n开帘放教飘洒，度华筵、飞入金尊。\n斗迎面，看美人呵手，旋浥罗巾。\n莫说梁园往事，休更羡、越溪访戴幽人。\n此日西湖真境，圣治中兴。\n直须听歌按舞，任留香、满酌杯深。\n最好是，贺丰年、天下太平。",
        "dynasty": "宋",
        "collection_info": null
    },
    {
        "title": "芰荷香 远寻花",
        "author": "朱敦儒",
        "content": "远寻花。\n正风亭霁雨，烟浦移沙。\n缓提金勒，路拥桃叶香车。\n凭高帐饮，照羽觞、晚日横斜。\n六朝浪语繁华。\n山围故国，绮散馀霞。\n无奈尊前万里客，叹人今何在，身老天涯。\n壮心零落，怕听叠鼓掺挝。\n江浮醉眼，望浩渺、空想灵槎。\n曲终泪湿琵琶。\n谁扶上马，不省还家。",
        "dynasty": "宋",
        "collection_info": null
    },
    {
        "title": "沁园春 七十衰翁",
        "author": "朱敦儒",
        "content": "七十衰翁，告老归来，放怀纵心。\n念聚星高宴，围红盛集，如何着得，华发陈人。\n勉意追随，强颜陪奉，费力劳神恐未真。\n君休怪，近频辞雅会，不是无情。\n岩扃。\n旧菊犹存。\n更松偃、梅疏新种成。\n爱静窗明几，焚香宴坐，闲调绿绮，默诵黄庭。\n莲社轻舆，雪溪小棹，有兴何妨寻弟兄。\n如今且，趓花迷酒困，心迹双清。",
        "dynasty": "宋",
        "collection_info": null
    },
    {
        "title": "卜算子慢 凭高望远",
        "author": "朱敦儒",
        "content": "凭高望远，云断路迷，山簇暮寒凄紧。\n兰菊如斯，燕子怎知秋尽。\n想闺中、锦换新翻晕。\n自解佩匆匆散后，鸳鸯到今难问。\n只得愁成病。\n是悔上瑶台，误留金枕。\n不忍相忘，万里再寻音信。\n奈飘风、不许蓬莱近。\n又一番、冻雨凄凉，送归鸿成阵。",
        "dynasty": "宋",
        "collection_info": null
    },
    {
        "title": "醉春风 夜饮西真洞",
        "author": "朱敦儒",
        "content": "夜饮西真洞。\n群仙惊戏弄。\n素娥传酒袖凌风，送送送。\n吸尽金波，醉朝天阙，斗班星拱。\n碧简承新宠。\n紫微恩露重。\n忽然推枕草堂空。\n梦梦梦。\n帐冷衾寒，月斜灯暗，画楼钟动。",
        "dynasty": "宋",
        "collection_info": null
    },
    {
        "title": "踏歌 宴阕",
        "author": "朱敦儒",
        "content": "宴阕。\n散津亭鼓吹扁舟发。\n离魂黯、隐隐阳关彻。\n更风愁雨细添凄切。\n恨结。\n叹良朋雅会轻离诀。\n一年价、把酒风花月。\n便山遥水远分吴越。\n书倩雁，梦借蝶。\n重相见、且把归期说。\n只愁到他日，彼此萍踪别。\n总难如、前会时节。",
        "dynasty": "宋",
        "collection_info": null
    },
    {
        "title": "鹊桥仙 溪清水浅",
        "author": "朱敦儒",
        "content": "溪清水浅，月胧烟澹，玉破梅梢未遍。\n横枝依约影如无，但风里、空香数点。\n乘风欲去，凌波难住，谁见红愁粉怨。\n夜深青女湿微霜，暗香散、广寒宫殿。",
        "dynasty": "宋",
        "collection_info": null
    },
    {
        "title": "鹊桥仙 今年冬后",
        "author": "朱敦儒",
        "content": "今年冬后，黄花初绽。\n莫怪时光较晚。\n晓来玉露浥芳丛，莹秀色、无尘到眼。\n支筇驻屐，徘徊篱畔。\n弄酌金杯自泛。\n须添罗幕护风霜，要留与、疏梅相见。",
        "dynasty": "宋",
        "collection_info": null
    },
    {
        "title": "鹊桥仙 姮娥怕闹",
        "author": "朱敦儒",
        "content": "姮娥怕闹，银蟾传令，且与遮鸾翳凤。\n直须人睡俗尘清，放云汉、冰轮徐动。\n山翁散发，披衣松下，琴奏瑶池三弄。\n曲终鹤警露华寒，笑浊世、饶伊做梦。",
        "dynasty": "宋",
        "collection_info": null
    },
    {
        "title": "鹊桥仙 携琴寄鹤",
        "author": "朱敦儒",
        "content": "携琴寄鹤，辞山别水，乘兴随云做客。\n囊中欲试紫金丹，待点化、鸾红凤碧。\n谁知到此，玉梯无路，天上难通消息。\n不如却趁白云归，免误使、山英扫迹。",
        "dynasty": "宋",
        "collection_info": null
    },
    {
        "title": "鹊桥仙 竹西散策",
        "author": "朱敦儒",
        "content": "竹西散策，花阴围坐，可恨来迟几日。\n披香不觉玉壶空，破酒面、飞红半湿。\n悲歌醉舞，九人而已，总是天涯倦客。\n东风吹泪故园春，问我辈、何时去得。",
        "dynasty": "宋",
        "collection_info": null
    },
    {
        "title": "鹊桥仙 白鸥欲下",
        "author": "朱敦儒",
        "content": "白鸥欲下，金鱼不去，圆叶低开蕙帐。\n轻风冷露夜深时，独自个、凌波直上。\n幽阑共晚，明珰难寄，尘世教谁将傍。\n会寻织女趁灵槎，泛旧路、银河万丈。",
        "dynasty": "宋",
        "collection_info": null
    },
    {
        "title": "临江仙 西子溪头春到也",
        "author": "朱敦儒",
        "content": "西子溪头春到也，大家追趁芳菲。\n盘雕翦锦换障泥。\n花添金凿落，风展玉东西。\n先探谁家梅最早，雪儿桂子同携。\n别翻舞袖按新词。\n从今排日醉，醉过牡丹时。",
        "dynasty": "宋",
        "collection_info": null
    },
    {
        "title": "临江仙 堪笑一场颠倒梦",
        "author": "朱敦儒",
        "content": "堪笑一场颠倒梦，元来恰似浮云。\n尘劳何事最相亲。\n今朝忙到夜，过腊又逢春。\n流水滔滔无住处，飞光忽忽西沈。\n世间谁是百年人。\n个中须着眼，认取自家身。",
        "dynasty": "宋",
        "collection_info": null
    },
    {
        "title": "临江仙 直自凤凰城破后",
        "author": "朱敦儒",
        "content": "直自凤凰城破后，掰钗破镜分飞。\n天涯海角信音稀。\n梦回辽海北，魂断玉关西。\n月解重圆星解聚，如何不见人归。\n今春还听杜鹃蹄。\n年年看塞雁，一十四番回。",
        "dynasty": "宋",
        "collection_info": null
    },
    {
        "title": "临江仙 最好中秋秋夜月",
        "author": "朱敦儒",
        "content": "最好中秋秋夜月，常时易雨多阴。\n难逢此夜更无云。\n玉轮飞碧落，银幕换层城。\n桂子香浓凝瑞露，中兴气象分明。\n酒楼灯市管弦声。\n今宵谁肯睡，醉看晓参横。",
        "dynasty": "宋",
        "collection_info": null
    },
    {
        "title": "临江仙 生长西都逢化日",
        "author": "朱敦儒",
        "content": "生长西都逢化日，行歌不记流年。\n花间相过酒家眠。\n乘风游二室，弄雪过三川。\n莫笑衰容双鬓改，自家风味依然。\n碧潭明月水中天。\n谁闲如老子，不肯作神仙。",
        "dynasty": "宋",
        "collection_info": null
    },
    {
        "title": "临江仙 纱帽篮舆青织盖",
        "author": "朱敦儒",
        "content": "纱帽篮舆青织盖，儿孙从我嬉游。\n绿池红径雨初收。\n秾桃偏会笑，细柳几曾愁。\n随分盘筵供笑语，花间社酒新篘。\n踏歌起舞醉方休。\n陶潜能啸傲，贺老最风流。",
        "dynasty": "宋",
        "collection_info": null
    },
    {
        "title": "临江仙 几日春愁无意绪",
        "author": "朱敦儒",
        "content": "几日春愁无意绪，拈金翦彩慵拈。\n小楼终日怕凭阑。\n一双新泪眼，千里旧关山。\n苦恨碧云音信断，只教征雁空还。\n早知盟约是虚言。\n枉裁诗字锦，悔寄泪痕笺。",
        "dynasty": "宋",
        "collection_info": null
    },
    {
        "title": "临江仙 信取虚空无一物",
        "author": "朱敦儒",
        "content": "信取虚空无一物，个中着甚商量。\n风头紧后白云忙。\n风元无去住，云自没行藏。\n莫听古人闲语话，终归失马亡羊。\n自家肠肚自端详。\n一齐都打碎，放出大圆光。",
        "dynasty": "宋",
        "collection_info": null
    },
    {
        "title": "鹧鸪天 草草园林作洛川",
        "author": "朱敦儒",
        "content": "草草园林作洛川。\n碧宫红塔借风烟。\n虽无金谷花能笑，也有铜驼柳解眠。\n春似旧，酒依前。\n何妨倚杖雪垂肩。\n五陵侠少今谁健，似我亲逢建武年。",
        "dynasty": "宋",
        "collection_info": null
    },
    {
        "title": "鹧鸪天 检尽历头冬又残",
        "author": "朱敦儒",
        "content": "检尽历头冬又残。\n爱他风雪忍他寒。\n拖条竹杖家家酒，上个篮舆处处山。\n添老大，转痴顽。\n谢天教我老来闲。\n道人还了鸳鸯债，纸帐梅花醉梦间。",
        "dynasty": "宋",
        "collection_info": null
    },
    {
        "title": "鹧鸪天 我是清都山水郎",
        "author": "朱敦儒",
        "content": "我是清都山水郎，天教懒慢带疏狂。\n曾批给露支风敕，累奏留云借月章。\n诗万首，酒千觞，几曾着眼看侯王？玉楼金阙慵归去，且插梅花醉洛阳。",
        "dynasty": "宋",
        "collection_info": null
    },
    {
        "title": "鹧鸪天 唱得梨园绝代声",
        "author": "朱敦儒",
        "content": "唱得梨园绝代声。\n前朝惟数李夫人。\n自从惊破霓裳后，楚奏吴歌扇里新。\n秦嶂雁，越溪砧。\n西风北客两飘零。\n尊前忽听当时曲，侧帽停杯泪满巾。",
        "dynasty": "宋",
        "collection_info": null
    },
    {
        "title": "鹧鸪天 曾为梅花醉不归",
        "author": "朱敦儒",
        "content": "曾为梅花醉不归。\n佳人挽袖乞新词。\n轻红遍写鸳鸯带，浓碧争斟翡翠卮。\n人已老，事皆非。\n花前不饮泪沾衣。\n如今但欲关门睡，一任梅花作雪飞。",
        "dynasty": "宋",
        "collection_info": null
    },
    {
        "title": "鹧鸪天 画舫东时洛水清",
        "author": "朱敦儒",
        "content": "画舫东时洛水清。\n别离心绪若为情。\n西风挹泪分携后，十年长亭九梦君。\n云背水，雁回汀。\n只应芳草见离魂。\n前回共采芙蓉处，风自凄凄月自明。",
        "dynasty": "宋",
        "collection_info": null
    },
    {
        "title": "鹧鸪天 竹粉吹香杏子丹",
        "author": "朱敦儒",
        "content": "竹粉吹香杏子丹。\n试新纱帽纻衣宽。\n日长几案琴书静，地僻池塘鸥鹭闲。\n寻汗漫，听潺湲。\n澹然心寄水云间。\n无人共酌松黄酒，时有飞仙暗往还。",
        "dynasty": "宋",
        "collection_info": null
    },
    {
        "title": "鹧鸪天 至节先庚欲雪天",
        "author": "朱敦儒",
        "content": "至节先庚欲雪天。\n玳筵围锦帐青毡。\n嫖姚副帅招佳客，太守高明别乘贤。\n歌宛转，舞蹁迁。\n金钗十二拥婵娟。\n老人南极星边住，也趁梅花听管弦。",
        "dynasty": "宋",
        "collection_info": null
    },
    {
        "title": "鹧鸪天 凤烛星球初试灯",
        "author": "朱敦儒",
        "content": "凤烛星球初试灯。\n冰轮辗破碧棱层。\n来宵虽道十分满，未必胜如此夜明。\n留上客，换瑶觥。\n任教楼外晓参横。\n春风从旧偏怜我，那更姮娥是故人。",
        "dynasty": "宋",
        "collection_info": null
    },
    {
        "title": "鹧鸪天 通处灵犀一点真",
        "author": "朱敦儒",
        "content": "通处灵犀一点真。\n忺随紫橐步红茵，个中自是神仙住，花作帘栊玉作人。\n偏澹静，最尖新。\n等闲舞雪振歌尘。\n若教宋玉尊前见，应笑襄王梦里寻。",
        "dynasty": "宋",
        "collection_info": null
    },
    {
        "title": "鹧鸪天 天上人间酒最尊",
        "author": "朱敦儒",
        "content": "天上人间酒最尊。\n非甘非苦味通神。\n一杯能变愁山色，三盏全迥冷谷春。\n欢后笑，怒时瞋。\n醒来不记有何因。\n古时有个陶元亮，解道君当恕醉人。",
        "dynasty": "宋",
        "collection_info": null
    },
    {
        "title": "鹧鸪天 有个仙人捧玉卮",
        "author": "朱敦儒",
        "content": "有个仙人捧玉卮。\n满斟坚劝不须辞。\n瑞龙透顶香难比，甘露浇心味更奇。\n开道域，洗尘机。\n融融天乐醉瑶池。\n霓裳拽住君休去，待我醒时更一瓻。",
        "dynasty": "宋",
        "collection_info": null
    },
    {
        "title": "鹧鸪天 不系虚舟取性颠",
        "author": "朱敦儒",
        "content": "不系虚舟取性颠。\n浮河泛海不知年。\n乘风安用青帆引，逆浪何须锦缆牵。\n云荐枕，月铺毡。\n无朝无夜任横眠。\n太虚空里知谁管，有个明官唤做天。",
        "dynasty": "宋",
        "collection_info": null
    },
    {
        "title": "鹧鸪天 极目江湖水浸云",
        "author": "朱敦儒",
        "content": "极目江湖水浸云。\n不堪回首洛阳春。\n天津帐饮凌云客，花市行歌绝代人。\n穿绣陌，踏香尘。\n满城沈醉管弦声。\n如今远客休惆怅，饱向皇都见太平。",
        "dynasty": "宋",
        "collection_info": null
    },
    {
        "title": "木兰花・玉楼春 老后人间无去处",
        "author": "朱敦儒",
        "content": "老后人间无去处。\n多谢碧桃留我住。\n红尘回步旧烟霞，清境开扉新院宇。\n隐几日长香一缕。\n风散飞花红不聚。\n眼前寻见自家春，罢问玉霄云海路。",
        "dynasty": "宋",
        "collection_info": null
    },
    {
        "title": "木兰花・玉楼春 前日寻梅椒样缀",
        "author": "朱敦儒",
        "content": "前日寻梅椒样缀。\n今日寻梅蜂已至。\n乍开绛萼欲生香，略绽粉苞先有意。\n古人今日升沈异。\n定是江南无驿使。\n自调弦管自开尊，笑把花枝花下醉。",
        "dynasty": "宋",
        "collection_info": null
    },
    {
        "title": "蓦山溪 邻家相唤",
        "author": "朱敦儒",
        "content": "邻家相唤，酒熟闲相过。\n竹径引篮舆，会乡老、吾曹几个。\n沈家姊妹，也是可怜人，回巧笑，发清歌，相间花间坐。\n高谈阔论，无可无不可。\n幸遇太平年，好时节、清明初破。\n浮生春梦，难得是欢娱，休要劝，不须辞，醉便花间卧。",
        "dynasty": "宋",
        "collection_info": null
    },
    {
        "title": "蓦山溪 琼蔬玉蕊",
        "author": "朱敦儒",
        "content": "琼蔬玉蕊。\n久寄清虚里。\n春到碧溪东，下白云、寻桃问李。\n弹簧吹叶，懒傍少年场，遗楚佩，觅秦箫，踏破青鞋底。\n河桥酒熟，谁解留侬醉。\n两袖拂飞花，空一春、凄凉憔悴。\n东风误我，满帽洛阳尘，唤飞鸿，遮落日，归去烟霞外。",
        "dynasty": "宋",
        "collection_info": null
    },
    {
        "title": "蓦山溪 西真姊妹",
        "author": "朱敦儒",
        "content": "西真姊妹。\n只这梅花是。\n乘醉下瑶池，粉燕支、何曾梳洗。\n冰姿素艳，无意压群芳，独自笑，有时愁，一点心难寄。\n雪添蕊佩。\n霜护盈盈泪。\n尘世悔重来，梦凄凉，玉楼十二。\n教些香去，说与惜花人，云黯澹，月朦胧，今夜谁同睡。",
        "dynasty": "宋",
        "collection_info": null
    },
    {
        "title": "蓦山溪 夜来雨过",
        "author": "朱敦儒",
        "content": "夜来雨过，桃李将开遍。\n策杖引儿童，也学人、随莺趁燕。\n青天许大，多少好风光，一岁去，一春来，只恁空扰乱。\n西池琼苑。\n游赏人何限。\n玉勒拥朱轮，各骋些、新欢旧怨。\n都齐醉也，说甚是和非，我笑他，他不觉，花落春风晚。",
        "dynasty": "宋",
        "collection_info": null
    },
    {
        "title": "蓦山溪 元来尘世",
        "author": "朱敦儒",
        "content": "元来尘世。\n放着希奇事。\n行到路穷时，果别有、真山真水。\n登临任意，随步白云生，三秀草，九花藤，满袖琼瑶蕊。\n何须曲老，浩荡心常醉。\n唱个快活歌，更说甚、黄梁梦里。\n苍颜华发，只是旧时人，不动步，却还家，处处新桃李。",
        "dynasty": "宋",
        "collection_info": null
    },
    {
        "title": "蓦山溪 东风不住",
        "author": "朱敦儒",
        "content": "东风不住。\n几阵黄梅雨。\n风外晓莺声，怨飘零、花残春暮。\n鸳鸯散后，供了十年愁，怀旧事，想前欢，忍记丁宁语。\n尘昏青镜，休照孤鸾舞。\n烟锁凤楼空，问吹箫、人今何处。\n小窗惊梦，携手似平生，阳台路。\n行云去。\n目断山无数。",
        "dynasty": "宋",
        "collection_info": null
    },
    {
        "title": "蓦山溪 西江东去",
        "author": "朱敦儒",
        "content": "西江东去，总是伤时泪。\n北陆日初长，对芳尊、多悲少喜。\n美人去后，花落几春风，杯漫洗。\n人难醉。\n愁见飞灰细。\n梅边雪外。\n风味犹相似。\n迤逦暖干坤，仗君主、雄风英气。\n吾曹老矣，端是有心人、追剑履。\n辞黄绮。\n珍重萧生意。",
        "dynasty": "宋",
        "collection_info": null
    },
    {
        "title": "朝中措 先生馋病老难医",
        "author": "朱敦儒",
        "content": "先生馋病老难医。\n赤米厌晨炊。\n自种畦中白菜，腌成瓮里黄齑。\n肥葱细点，香油慢煼，汤饼如丝。\n早晚一杯无害，神仙九转休痴。",
        "dynasty": "宋",
        "collection_info": null
    },
    {
        "title": "朝中措 先生筇杖是生涯",
        "author": "朱敦儒",
        "content": "先生筇杖是生涯。\n挑月更担花。\n把住都无憎爱，放行总是烟霞。\n飘然携去，旗亭问酒，萧寺寻茶。\n恰似黄鹂无定，不知飞到谁家。",
        "dynasty": "宋",
        "collection_info": null
    },
    {
        "title": "朝中措 当年弹铗五陵间",
        "author": "朱敦儒",
        "content": "当年弹铗五陵间。\n行处万人看。\n雪猎星飞羽箭，春游花簇雕鞍。\n飘零到此，天涯倦客，海上苍颜。\n多谢江南苏小，尊前怪我青衫。",
        "dynasty": "宋",
        "collection_info": null
    },
    {
        "title": "朝中措 东方千骑拟三河",
        "author": "朱敦儒",
        "content": "东方千骑拟三河。\n灯夕试春罗。\n想是蟾宫高会，暂留暮雨姮娥。\n使君燕喜，王孙赋就，桃叶秋波。\n弱柳移来娇舞，落梅换了行歌。",
        "dynasty": "宋",
        "collection_info": null
    },
    {
        "title": "朝中措 闲愁无奈指频弹",
        "author": "朱敦儒",
        "content": "闲愁无奈指频弹。\n芳景为谁残。\n可惜良宵虚过，且容草草谋欢。\n招要楚雨，留连汉佩，多谢青鸾。\n浓艳暗香争暖，罗帷不用遮寒。",
        "dynasty": "宋",
        "collection_info": null
    },
    {
        "title": "朝中措 元宵初过少吹弹",
        "author": "朱敦儒",
        "content": "元宵初过少吹弹。\n楼角彩灯残。\n踏雪闲寻深院，携壶试觅幽欢。\n麻姑暂语，文君未寝，五老双鸾。\n要共梅花同晓，薄罗不奈春寒。",
        "dynasty": "宋",
        "collection_info": null
    },
    {
        "title": "朝中措 夜来听雪晓来看",
        "author": "朱敦儒",
        "content": "夜来听雪晓来看。\n惊失却尘寰。\n摇撼琼林玉树，心疑身是仙官。\n乘风缥缈，凌空径去，不怕高寒。\n却被孤鸿相劝，何如且在人间。",
        "dynasty": "宋",
        "collection_info": null
    },
    {
        "title": "朝中措 新来省悟一生痴",
        "author": "朱敦儒",
        "content": "新来省悟一生痴。\n寻觅上天梯。\n抛失眼前活计，踏翻暗里危机。\n莫言就错，真须悔过，休更迟疑。\n要识天苏阤味，元来只是黄齑。",
        "dynasty": "宋",
        "collection_info": null
    },
    {
        "title": "朝中措 登临何处自销忧",
        "author": "朱敦儒",
        "content": "登临何处自销忧。\n直北看扬州。\n朱雀桥边晚市，石头城下新秋。\n昔人何在，悲凉故国，寂寞潮头。\n个是一场春梦，长江不住东流。",
        "dynasty": "宋",
        "collection_info": null
    },
    {
        "title": "朝中措 胸中尘土久无奇",
        "author": "朱敦儒",
        "content": "胸中尘土久无奇。\n今夕借清辉。\n歌纵群英诸彦，舞狂蕙带荷衣。\n鸳鸯湖上，波平岸远，酒酽鱼肥。\n好是中秋圆月，分明天下人知。",
        "dynasty": "宋",
        "collection_info": null
    },
    {
        "title": "朝中措 红稀绿暗掩重门",
        "author": "朱敦儒",
        "content": "红稀绿暗掩重门。\n芳径罢追寻。\n已是老于前岁，那堪穷似他人。\n一杯自劝，江湖倦客，风雨残春。\n不是酴醿相伴，如何过得黄昏。",
        "dynasty": "宋",
        "collection_info": null
    },
    {
        "title": "促拍丑奴儿 清露湿幽香",
        "author": "朱敦儒",
        "content": "清露湿幽香。\n想瑶台、无语凄凉。\n飘然欲去，依然如梦，云度银潢。\n又是天风吹澹月，佩丁东、携手西厢。\n泠泠玉磬，沈沈素瑟，舞遍霓裳。",
        "dynasty": "宋",
        "collection_info": null
    },
    {
        "title": "醉落魄・一斛珠 海山叠翠",
        "author": "朱敦儒",
        "content": "海山叠翠。\n夕阳殷雨云堆雪。\n鹧鸪声里蛮花发。\n我共扁舟，江上两萍叶。\n东风落酒愁难说。\n谁教春梦分胡越。\n碧城芳草应销歇。\n曾识刘郎，惟有半弯月。",
        "dynasty": "宋",
        "collection_info": null
    },
    {
        "title": "醉思仙 倚晴空",
        "author": "朱敦儒",
        "content": "倚晴空。\n正三洲下叶，七泽收虹。\n叹年光催老，身世飘蓬。\n南歌客，新丰酒，但万里、云水俱东。\n谢故人，解系船访我，脱帽相从。\n人世欢易失，尊俎且更从容。\n任酒倾波碧，烛翦花红。\n君向楚，我归秦，便分路、青竹丹枫。\n恁时节，漫梦凭夜蝶，书倩秋鸿。",
        "dynasty": "宋",
        "collection_info": null
    },
    {
        "title": "感皇恩 曾醉武陵溪",
        "author": "朱敦儒",
        "content": "曾醉武陵溪，竹深花好。\n玉佩云鬟共春笑。\n主人好事，坐客雨巾风帽。\n日斜青凤舞，金尊倒。\n歌断渭城，月沈星晓。\n海上归来故人少。\n旧游重到。\n但有夕阳衰草。\n恍然真一梦，人空老。",
        "dynasty": "宋",
        "collection_info": null
    },
    {
        "title": "感皇恩 早起未梳头",
        "author": "朱敦儒",
        "content": "早起未梳头，小园行遍。\n拄杖穿花露犹泫。\n菊篱瓜畹。\n最喜引枝添蔓。\n先生独自笑，流莺见。\n着意访寻，幽香国艳。\n千里移根未为远。\n浅深相间。\n最要四时长看。\n群芳休怪我，归来晚。",
        "dynasty": "宋",
        "collection_info": null
    },
    {
        "title": "感皇恩 一个小园儿",
        "author": "朱敦儒",
        "content": "一个小园儿，两三亩地。\n花竹随宜旋装缀。\n槿篱茅舍，便有山家风味。\n等闲池上饮，林间醉。\n都为自家，胸中无事。\n风景争来趁游戏。\n称心如意。\n剩活人间几岁。\n洞天谁道在，尘寰外。",
        "dynasty": "宋",
        "collection_info": null
    },
    {
        "title": "杏花天 挂帘等月阑干曲",
        "author": "朱敦儒",
        "content": "挂帘等月阑干曲。\n厌永昼、劳烟倦局。\n单衣汗透鲛绡缩。\n脱帽梳犀枕玉。\n移床就、碧梧翠竹。\n寄语倩、姮娥伴宿。\n轻风澹露清凉足。\n云缀银河断续。",
        "dynasty": "宋",
        "collection_info": null
    },
    {
        "title": "杏花天 听蝉翦叶迎秋燕",
        "author": "朱敦儒",
        "content": "听蝉翦叶迎秋燕。\n画戟散、金铺开遍。\n清风占住秦筝怨。\n楼上衙牌易晚。\n飞雨过、绣幕尽卷。\n借水沈、龙涎旋碾。\n金盆弄水停歌扇。\n凉在冰肌粉面。",
        "dynasty": "宋",
        "collection_info": null
    },
    {
        "title": "杏花天 残春庭院东风晓",
        "author": "朱敦儒",
        "content": "残春庭院东风晓。\n细雨打、鸳鸯寒峭。\n花尖望见秋千了。\n无路踏青斗草。\n人别后、碧云信杳。\n对好景、愁多欢少。\n等他燕子传音耗。\n红杏开也未到。",
        "dynasty": "宋",
        "collection_info": null
    },
    {
        "title": "恋绣衾 木落江南感未平",
        "author": "朱敦儒",
        "content": "木落江南感未平。\n雨萧萧、衰鬓到今。\n甚处是长安路，水连空、山锁暮云。\n老人对酒今如此，一番新、残梦暗惊。\n又是洒黄花泪，问明年、此会怎生。",
        "dynasty": "宋",
        "collection_info": null
    },
    {
        "title": "青玉案 芝房并蒂空称瑞",
        "author": "朱敦儒",
        "content": "芝房并蒂空称瑞。\n几曾见、香旎旎。\n也不论兰休比蕙。\n王孙高韵，说得的当，不减唐诸李。\n今朝影落琼杯里。\n共才子佳人斗高致。\n莫道衰翁都无意。\n为他丰韵，为他情味，销得真个醉。",
        "dynasty": "宋",
        "collection_info": null
    },
    {
        "title": "南歌子 住近沈香浦",
        "author": "朱敦儒",
        "content": "住近沈香浦，门前蕙草春。\n鸳鸯飞下柘枝新。\n见弄青梅初着、翠罗裙。\n怕唤拈歌扇，嫌催上舞茵。\n几时微步不生尘。\n来作维摩方丈、散花人。",
        "dynasty": "宋",
        "collection_info": null
    },
    {
        "title": "苏幕遮 瘦仙人",
        "author": "朱敦儒",
        "content": "瘦仙人，穷活计。\n不养丹砂，不肯参同契。\n两顿家餐三觉睡。\n闭着门儿，不管人闲事。\n又经年，知几岁。\n老屋穿空，幸有天遮蔽。\n不饮香醪常似醉。\n白鹤飞来，笑我颠颠地。",
        "dynasty": "宋",
        "collection_info": null
    },
    {
        "title": "苏幕遮 酒壶空",
        "author": "朱敦儒",
        "content": "酒壶空，歌扇去。\n独倚危楼，无限伤心处。\n芳草连天云薄暮。\n故国山河，一阵黄梅雨。\n有奇才，无用处。\n壮节飘零，受尽人间苦。\n欲指虚无问征路。\n回首风云，未忍辞明主。",
        "dynasty": "宋",
        "collection_info": null
    },
    {
        "title": "浪淘沙 圆月又中秋",
        "author": "朱敦儒",
        "content": "圆月又中秋。\n南海西头。\n蛮云瘴雨晚难收。\n北客相逢弹泪坐，合恨分愁。\n无酒可销忧。\n但说皇州。\n天家宫阙酒家楼。\n今夜只应清汴水，呜咽东流。",
        "dynasty": "宋",
        "collection_info": null
    },
    {
        "title": "浪淘沙 风约雨横江",
        "author": "朱敦儒",
        "content": "风约雨横江。\n秋满篷窗。\n个中物色尽凄凉。\n更是行人行未得，独系归艎。\n拥被换残香。\n黄卷堆床。\n开愁展恨翦思量。\n伊是浮云侬是梦，休问家乡。",
        "dynasty": "宋",
        "collection_info": null
    },
    {
        "title": "浪淘沙 白菊好开迟",
        "author": "朱敦儒",
        "content": "白菊好开迟。\n冷蝶空迷。\n沾风惹露也随时。\n何事深藏偏在后，天性难移。\n陶令最怜伊。\n同病相医。\n寒枝瘦叶更栽培。\n直待群芳零落后，独殿东篱。",
        "dynasty": "宋",
        "collection_info": null
    },
    {
        "title": "千秋岁 占秋呈瑞",
        "author": "朱敦儒",
        "content": "占秋呈瑞。\n四海杨公子。\n蹋拖尚带蓬壶体。\n清新春草句，潇洒兰亭字。\n宦情少，眠云弄月知心事。\n此去应无滞。\n稳步烟宵地。\n鹏万里，鹤千岁。\n他年黄阁老，访我清溪醉。\n青凤舞，贻君万斛瑶花蕊。",
        "dynasty": "宋",
        "collection_info": null
    },
    {
        "title": "定风波 红药花前欲送春",
        "author": "朱敦儒",
        "content": "红药花前欲送春。\n金鞭柘弹趁芳尘。\n故傍绣帘挼柳线。\n恰见。\n澹梳妆映瘦腰身。\n闲倚金铺书闷字。\n尤殢。\n为谁憔悴减心情。\n放下彩毫匀粉泪。\n弹指。\n你不知人是不知人。",
        "dynasty": "宋",
        "collection_info": null
    },
    {
        "title": "踏莎行 梅倚江娥",
        "author": "朱敦儒",
        "content": "梅倚江娥，日舒宫线。\n老人星唤群仙宴。\n泛杯玉友暖飞浮，堆盘金橘光零乱。\n听命宽心，随缘适愿。\n痴狂赢取身长健。\n醉中等看碧桃春，尊前莫问蓬莱浅。",
        "dynasty": "宋",
        "collection_info": null
    },
    {
        "title": "踏莎行 花涨藤江",
        "author": "朱敦儒",
        "content": "花涨藤江，草熏鸭步。\n锦帆兰棹分春去。\n二翁元是一溪云，暂为山北山南雨。\n绿酒多斟，白须休觑。\n飞丹约定烟霞侣。\n与君先占赤城春，回桡早趁桃源路。",
        "dynasty": "宋",
        "collection_info": null
    },
    {
        "title": "梦玉人引 浪萍风梗",
        "author": "朱敦儒",
        "content": "浪萍风梗，寄人间，倦为客。\n梦里瀛洲，姓名误题仙籍。\n敛翅归来，爱小园、蜕箨篔筜碧。\n新种幽花，戒儿童休摘。\n放怀随分，各逍遥，飞鷃等鹏翼。\n舍此萧闲，问君携杖安适。\n诸彦群英，诗酒皆勍敌。\n太平时，向花前，不醉如何休得。",
        "dynasty": "宋",
        "collection_info": null
    },
    {
        "title": "一落索 一夜雨声连晓",
        "author": "朱敦儒",
        "content": "一夜雨声连晓。\n青灯相照。\n旧时情绪此时心，花不见、人空老。\n可惜春光闲了。\n阴多晴少。\n江南江北水连云，问何处、寻芳草。",
        "dynasty": "宋",
        "collection_info": null
    },
    {
        "title": "一落索 惯被好花留住",
        "author": "朱敦儒",
        "content": "惯被好花留住。\n蝶飞莺语。\n少年场上醉乡中，容易放、春归去。\n今日江南春暮。\n朱颜何处。\n莫将愁绪比飞花，花有数、愁无数。",
        "dynasty": "宋",
        "collection_info": null
    },
    {
        "title": "渔家傲 谁转琵琶弹侧调",
        "author": "朱敦儒",
        "content": "谁转琵琶弹侧调。\n征尘万里伤怀抱。\n客散黄昏庭院悄。\n灯相照。\n春寒燕子归来早。\n可惜韶光虚过了。\n多情人已非年少。\n只恐莺啼春又老。\n知音少。\n人间何处寻芳草。",
        "dynasty": "宋",
        "collection_info": null
    },
    {
        "title": "渔家傲 鉴水稽山尘不染",
        "author": "朱敦儒",
        "content": "鉴水稽山尘不染。\n归来贺老身强健。\n有客跨鲸游汗漫。\n留羽扇。\n玉船取酒青鸾劝。\n莫恨飞花容易散。\n仙家风味何曾减。\n春色一壶丹九转。\n堪为伴。\n雕粱幸有轻盈燕。",
        "dynasty": "宋",
        "collection_info": null
    },
    {
        "title": "渔家傲 畏暑闲寻湖上径",
        "author": "朱敦儒",
        "content": "畏暑闲寻湖上径。\n雨丝断送凉成阵。\n风里芙蓉斜不整。\n沈红影。\n约回萍叶波心静。\n催唤吴姬迎小艇。\n妆花烛焰明相映。\n饮到夜阑人却醒。\n风雨定。\n欲归更把阑干凭。",
        "dynasty": "宋",
        "collection_info": null
    },
    {
        "title": "望江南・忆江南 炎昼永",
        "author": "朱敦儒",
        "content": "炎昼永，初夜月侵床。\n露卧一丛莲叶畔，芙蓉香细水风凉。\n枕上是仙乡。\n浮世事，能有几多长。\n白日明朝依旧在，黄花非晚是重阳。\n不用苦思量。",
        "dynasty": "宋",
        "collection_info": null
    },
    {
        "title": "十二时・忆少年 连云衰草",
        "author": "朱敦儒",
        "content": "连云衰草，连天晚照，连山红叶。\n西风正摇落，更前溪呜咽。\n燕去鸿归音信绝。\n问黄花、又共谁折。\n征人最愁处，送寒衣时节。",
        "dynasty": "宋",
        "collection_info": null
    },
    {
        "title": "南乡子 宫样细腰身",
        "author": "朱敦儒",
        "content": "宫样细腰身。\n玉带罗衫稳试新。\n小底走来宣对御，催频。\n曲殿西厢小苑门。\n歌舞斗轻盈。\n不许杨花上锦茵。\n劝得君王真个醉，承恩。\n金凤红袍印粉痕。",
        "dynasty": "宋",
        "collection_info": null
    },
    {
        "title": "南乡子 风雪打黄昏",
        "author": "朱敦儒",
        "content": "风雪打黄昏。\n别殿无人早闭门。\n拜了天香罗袖冷，低颦。\n催灭银灯解绣裙。\n金鸭卧残熏。\n看破屏风数泪痕。\n回首昭阳天样远，销魂。\n又过梅花一番春。",
        "dynasty": "宋",
        "collection_info": null
    },
    {
        "title": "行香子 宝篆香沈",
        "author": "朱敦儒",
        "content": "宝篆香沈。\n锦瑟尘侵。\n日长时、懒把金针。\n裙腰暗减，眉黛长颦。\n看梅花过，梨花谢，柳花新。\n春寒院落，灯火黄昏。\n悄无言、独自销魂。\n空弹粉泪，难托清尘。\n但楼前望，心中想，梦中寻。",
        "dynasty": "宋",
        "collection_info": null
    },
    {
        "title": "忆帝京 元来老子曾垂教",
        "author": "朱敦儒",
        "content": "元来老子曾垂教。\n挫锐和光为妙。\n因甚不听他，强要争工巧。\n只为忒惺惺，惹尽闲烦恼。\n你但莫、多愁早老。\n你但且、不分不晓。\n第一随风便倒拖，第二君言亦大好。\n管取没人嫌，便总道、先生俏。",
        "dynasty": "宋",
        "collection_info": null
    },
    {
        "title": "桃源忆故人 飘萧我是孤飞雁",
        "author": "朱敦儒",
        "content": "飘萧我是孤飞雁。\n不共红尘结怨。\n几度蓬莱清浅。\n侧翅曾傍看。\n有时飞入西真院。\n许趁风光流转。\n玉芯绿花开遍。\n可惜无人见。",
        "dynasty": "宋",
        "collection_info": null
    },
    {
        "title": "桃源忆故人 小园雨霁秋光转",
        "author": "朱敦儒",
        "content": "小园雨霁秋光转。\n天气微寒犹暖。\n黄菊红蕉庭院。\n翠径苔痕软。\n眼前明快眉间展。\n细酌霞觞不浅。\n一曲广陵弹遍。\n目送飞鸿远。",
        "dynasty": "宋",
        "collection_info": null
    },
    {
        "title": "桃源忆故人 雨斜风横香成阵",
        "author": "朱敦儒",
        "content": "雨斜风横香成阵。\n春去空留春恨。\n欢少愁多因甚。\n燕子浑难问。\n碧尖蹙损眉慵晕。\n泪湿燕支红沁。\n可惜海棠吹尽。\n又是黄昏近。",
        "dynasty": "宋",
        "collection_info": null
    },
    {
        "title": "桃源忆故人 西楼几日无人到",
        "author": "朱敦儒",
        "content": "西楼几日无人到。\n依旧红围绿绕。\n楼下落花谁扫。\n不见长安道。\n碧云望断无音耗。\n倚遍阑干残照。\n试问泪弹多少。\n湿遍楼前草。",
        "dynasty": "宋",
        "collection_info": null
    },
    {
        "title": "桃源忆故人 谁能留得朱颜住",
        "author": "朱敦儒",
        "content": "谁能留得朱颜住。\n枉了百般辛苦。\n争似萧然无虑。\n任运随缘去。\n人人放着逍遥路。\n只怕君心不悟。\n弹指百年今古。\n有甚成亏处。",
        "dynasty": "宋",
        "collection_info": null
    },
    {
        "title": "桃源忆故人 玉笙吹彻清商后",
        "author": "朱敦儒",
        "content": "玉笙吹彻清商后。\n寂寞弓弯舞袖。\n巧画远山不就。\n只为眉长皱。\n灵犀望断星难透。\n立到凄凉时候。\n今夜月明如昼。\n人共梅花瘦。",
        "dynasty": "宋",
        "collection_info": null
    },
    {
        "title": "好事近 春雨细如尘",
        "author": "朱敦儒",
        "content": "春雨细如尘，楼外柳丝黄湿。\n风约绣帘斜去，透窗纱寒碧。\n美人慵翦上元灯，弹泪倚瑶瑟。\n却上紫姑香火，问辽东消息。",
        "dynasty": "宋",
        "collection_info": null
    },
    {
        "title": "好事近 春雨挠元宵",
        "author": "朱敦儒",
        "content": "春雨挠元宵，花绽柳眠无力。\n风峭画堂帘幕，卷金泥红湿。\n王孙开宴聚娇饶，越山洗愁碧。\n休说凤凰城里，少年时踪迹。",
        "dynasty": "宋",
        "collection_info": null
    },
    {
        "title": "好事近 惊见老仙来",
        "author": "朱敦儒",
        "content": "惊见老仙来，触目琳琅奇绝。\n打酒道人林下，奏醉翁三叠。\n接䍦倾倒海云飞，物色又催别。\n回棹晚江春雨，胜剡溪风雪。",
        "dynasty": "宋",
        "collection_info": null
    },
    {
        "title": "好事近 春去尚堪寻",
        "author": "朱敦儒",
        "content": "春去尚堪寻，莫恨老来难却。\n且趁禁烟百七，醉残英馀萼。\n坐间玉润赋妍辞，情语见真乐。\n引满瘿杯竹盏，胜黄金凿落。",
        "dynasty": "宋",
        "collection_info": null
    },
    {
        "title": "好事近 摇首出红尘",
        "author": "朱敦儒",
        "content": "摇首出红尘，醒醉更无时节。\n活计绿蓑青笠，惯披霜冲雪。\n晚来风定钓丝闲，上下是新月。\n千里水天一色，看孤鸿明灭。",
        "dynasty": "宋",
        "collection_info": null
    },
    {
        "title": "好事近 眼里数闲人",
        "author": "朱敦儒",
        "content": "眼里数闲人，只有钓翁潇洒。\n已佩水仙宫印，恶风波不怕。\n此心那许世人知，名姓是虚假。\n一棹五湖三岛，任船儿尖耍。",
        "dynasty": "宋",
        "collection_info": null
    },
    {
        "title": "好事近 渔父长身来",
        "author": "朱敦儒",
        "content": "渔父长身来，只共钓竿相识。\n随意转船回棹，似飞空无迹。\n芦花开落任浮生，长醉是良策。\n昨夜一江风雨，都不曾听得。",
        "dynasty": "宋",
        "collection_info": null
    },
    {
        "title": "好事近 拨转钓鱼船",
        "author": "朱敦儒",
        "content": "拨转钓鱼船，江海尽为吾宅。\n恰向洞庭沽酒，却钱塘横笛。\n醉颜禁冷更添红，潮落下前碛。\n经过子陵滩畔，得梅花消息。",
        "dynasty": "宋",
        "collection_info": null
    },
    {
        "title": "好事近 短棹钓船轻",
        "author": "朱敦儒",
        "content": "短棹钓船轻，江上晚烟笼碧。\n塞雁海鸥分路，占江天秋色。\n锦鳞拨刺满蓝鱼，取酒价相敌。\n风顺片帆归去，有何人留得。",
        "dynasty": "宋",
        "collection_info": null
    },
    {
        "title": "好事近 猛向这边来",
        "author": "朱敦儒",
        "content": "猛向这边来，得个信音端的。\n天与一轮钓线，领烟波千亿。\n红尘今古转船头，鸥鹭已陈迹。\n不受世间拘束，任东西南北。",
        "dynasty": "宋",
        "collection_info": null
    },
    {
        "title": "好事近 绿泛一瓯云",
        "author": "朱敦儒",
        "content": "绿泛一瓯云，留住欲飞胡蝶。\n相对夜深花下，洗萧萧风月。\n从容言笑醉还醒，争忍便轻别。\n只愿主人留客，更重斟金叶。",
        "dynasty": "宋",
        "collection_info": null
    },
    {
        "title": "好事近 失却故山云",
        "author": "朱敦儒",
        "content": "失却故山云，索手指空为客。\n莼菜鲈鱼留我，住鸳鸯湖侧。\n偶然添酒旧壶卢，小醉度朝夕。\n吹笛月波楼下，有何人相识。",
        "dynasty": "宋",
        "collection_info": null
    },
    {
        "title": "好事近 深住小溪春",
        "author": "朱敦儒",
        "content": "深住小溪春，好在柳枝桃叶。\n风澹水轩人静，数双飞胡蝶。\n日长时有一莺啼，兰佩为谁结。\n销散旧愁新恨，泛琴心三叠。",
        "dynasty": "宋",
        "collection_info": null
    },
    {
        "title": "好事近 我不是神仙",
        "author": "朱敦儒",
        "content": "我不是神仙，不会炼丹烧药。\n只是爱闲耽酒，畏浮名拘缚。\n种成桃李一园花，真处怕人觉。\n受用现前活计，且行歌行乐。",
        "dynasty": "宋",
        "collection_info": null
    },
    {
        "title": "长相思 昨日晴",
        "author": "朱敦儒",
        "content": "昨日晴。\n今日阴。\n楼下飞花楼上云。\n阑干双泪痕。\n江南人。\n江北人。\n一样春风两样情。\n晚寒潮未平。",
        "dynasty": "宋",
        "collection_info": null
    },
    {
        "title": "长相思 海云黄",
        "author": "朱敦儒",
        "content": "海云黄。\n橘洲霜。\n如箭滩流石似羊。\n溪船十丈长。\n人难量。\n水难量。\n过险方知着甚忙。\n归休老醉乡。",
        "dynasty": "宋",
        "collection_info": null
    },
    {
        "title": "乌夜啼 翦胜迎春后",
        "author": "朱敦儒",
        "content": "翦胜迎春后，和风入律频催。\n前回下叶飞霜处，红绽一枝梅。\n正遇时调玉烛，须添酒满金杯。\n寻芳伴侣休闲过，排日有花开。",
        "dynasty": "宋",
        "collection_info": null
    },
    {
        "title": "沙塞子 万里飘零南越",
        "author": "朱敦儒",
        "content": "万里飘零南越，山引泪、酒添愁。\n不见凤楼龙阙、又惊秋。\n九日江亭闲望，蛮树绕，瘴云浮。\n肠断红蕉花晚、水西流。",
        "dynasty": "宋",
        "collection_info": null
    },
    {
        "title": "沙塞子 蛮径寻春春早",
        "author": "朱敦儒",
        "content": "蛮径寻春春早，千点雪，已飞梅。\n席地插花传酒、日西催。\n莫作楚囚相泣，倾银汉，洗瑶池。\n看尽人间桃李、拂衣归。",
        "dynasty": "宋",
        "collection_info": null
    },
    {
        "title": "西江月 澹澹熏风庭院",
        "author": "朱敦儒",
        "content": "澹澹熏风庭院，青青过雨园林。\n铜驼陌上旧莺声。\n今日江边重听。\n落帽酒中有趣，题桥琴里无心。\n香残沈水缕烟轻。\n花影阑干人静。",
        "dynasty": "宋",
        "collection_info": null
    },
    {
        "title": "西江月 琴上金星正照",
        "author": "朱敦儒",
        "content": "琴上金星正照，砚中鸖眼相青。\n闲来自觉有精神。\n心海风恬浪静。\n且喜面前花好，更听林外莺新。\n瓮头清辣洞庭春。\n醉里徐行路稳。",
        "dynasty": "宋",
        "collection_info": null
    },
    {
        "title": "西江月 元是西都散汉",
        "author": "朱敦儒",
        "content": "元是西都散汉，江南今日衰翁。\n从来颠怪更心风。\n做尽百般无用。\n屈指八旬将到，回头万事皆空。\n云间鸿雁草间虫。\n共我一般做梦。",
        "dynasty": "宋",
        "collection_info": null
    },
    {
        "title": "西江月 穷后常如囚系",
        "author": "朱敦儒",
        "content": "穷后常如囚系，老来半似心风。\n饥蚊饿蚤不相容。\n一夜何曾做梦。\n被我不扇不捉，廓然总是虚空。\n寺钟官角任西东。\n别弄些儿骨董。",
        "dynasty": "宋",
        "collection_info": null
    },
    {
        "title": "西江月 世事短如春梦",
        "author": "朱敦儒",
        "content": "世事短如春梦，人情薄似秋云。\n不须计较苦劳心。\n万事原来有命。\n幸遇三杯酒好，况逢一朵花新。\n片时欢笑且相亲。\n明日阴晴未定。",
        "dynasty": "宋",
        "collection_info": null
    },
    {
        "title": "西江月 日日深杯酒满",
        "author": "朱敦儒",
        "content": "日日深杯酒满，朝朝小圃花开。\n自歌自舞自开怀。\n且喜无拘无碍。\n青史几番春梦，黄泉多少奇才。\n不须计较与安排。\n领取而今现在。",
        "dynasty": "宋",
        "collection_info": null
    },
    {
        "title": "西江月 正月天饶阴雨",
        "author": "朱敦儒",
        "content": "正月天饶阴雨，江南寒在晨朝。\n娇莺声袅杏花梢。\n暗澹绿窗春晓。\n好梦空留被在，新愁不共香销。\n小楼帘卷路迢迢。\n望断天涯芳草。",
        "dynasty": "宋",
        "collection_info": null
    },
    {
        "title": "西江月 织素休寻往恨",
        "author": "朱敦儒",
        "content": "织素休寻往恨，攀条幸有前缘。\n隔河彼此事经年。\n且说蓬莱清浅。\n障面重新团扇，倾鬟再整花钿。\n歌云舞雪画堂前。\n长共阿郎相见。",
        "dynasty": "宋",
        "collection_info": null
    },
    {
        "title": "减字木兰花 挼花弄扇",
        "author": "朱敦儒",
        "content": "挼花弄扇。\n碧斗遥山眉黛晚。\n白玉阑干。\n倚遍春风翠袖寒。\n难寻可见。\n何似一双青翅燕。\n人瘦春残。\n芳草连云日下山。",
        "dynasty": "宋",
        "collection_info": null
    },
    {
        "title": "减字木兰花 寻花携李",
        "author": "朱敦儒",
        "content": "寻花携李。\n红漾轻舟汀柳外。\n小簇春山。\n溪雨岩云不饱帆。\n相逢心醉。\n容易堆盘银烛泪。\n痛饮何言。\n犀箸敲残玉酒船。",
        "dynasty": "宋",
        "collection_info": null
    },
    {
        "title": "减字木兰花 东风桃李",
        "author": "朱敦儒",
        "content": "东风桃李。\n春水绿波花影外。\n载酒胥山。\n祓禊相期落锦帆。\n吾曹一醉。\n却笑新亭人有泪。\n相对清言。\n不觉黄昏雨打船。",
        "dynasty": "宋",
        "collection_info": null
    },
    {
        "title": "减字木兰花 闲人行李",
        "author": "朱敦儒",
        "content": "闲人行李。\n羽扇芒鞋尘世外。\n一叠溪山。\n也解分风送客帆。\n时平易醉。\n无复惊心并溅泪。\n长揖忘言。\n回棹桃花插满船。",
        "dynasty": "宋",
        "collection_info": null
    },
    {
        "title": "减字木兰花 刘郎已老",
        "author": "朱敦儒",
        "content": "刘郎已老。\n不管桃花依旧笑。\n要听琵琶。\n重院莺啼觅谢家。\n曲终人醉。\n多似浔阳江上泪。\n万里东风。\n国破山河落照红。",
        "dynasty": "宋",
        "collection_info": null
    },
    {
        "title": "减字木兰花 慵歌怕酒",
        "author": "朱敦儒",
        "content": "慵歌怕酒。\n今日春衫惊着瘦。\n双燕帘栊。\n金鸭香沈客泪中。\n琵琶重听。\n谁信人间多少恨。\n落日东风。\n吹得桃花满院红。",
        "dynasty": "宋",
        "collection_info": null
    },
    {
        "title": "减字木兰花 古人误我",
        "author": "朱敦儒",
        "content": "古人误我。\n独舞西风双泪堕。\n鹤去无踪。\n木落西陵返照红。\n人间难住。\n掷下酒杯何处去。\n楼锁钟残。\n山北山南两点烟。",
        "dynasty": "宋",
        "collection_info": null
    },
    {
        "title": "减字木兰花 无知老子",
        "author": "朱敦儒",
        "content": "无知老子。\n元住渔舟樵舍里。\n暂借权监。\n持节纡朱我甚惭。\n不能者止。\n免苦龟肠忧虎尾。\n身退心闲。\n剩向人间活几年。",
        "dynasty": "宋",
        "collection_info": null
    },
    {
        "title": "减字木兰花 斫鱼作鲊",
        "author": "朱敦儒",
        "content": "斫鱼作鲊。\n酒面打开香可醡。\n相唤同来。\n草草杯盘饮几杯。\n人生虚假。\n昨日梅花今日谢。\n不醉何为。\n从古英雄总是痴。",
        "dynasty": "宋",
        "collection_info": null
    },
    {
        "title": "减字木兰花 今年梅晚",
        "author": "朱敦儒",
        "content": "今年梅晚。\n懒趁寿阳钗上燕。\n月唤霜催。\n不肯人间取次开。\n低鬟掩袂。\n愁寄玉阑金井外。\n粉瘦香寒。\n独抱深心一点酸。",
        "dynasty": "宋",
        "collection_info": null
    },
    {
        "title": "减字木兰花 无人惜我",
        "author": "朱敦儒",
        "content": "无人惜我。\n我自殷勤怜这个。\n恧峭惺惺。\n不肯随人独自行。\n干坤许大。\n只在棘针尖上坐。\n依旧多情。\n搂着虚空睡到明。",
        "dynasty": "宋",
        "collection_info": null
    },
    {
        "title": "减字木兰花 年衰人老",
        "author": "朱敦儒",
        "content": "年衰人老。\n矍铄支离君莫笑。\n白日青天。\n我自心情胜少年。\n超凡入妙。\n游戏神通随意到。\n酒圣诗仙。\n舞棹虚空驾铁船。",
        "dynasty": "宋",
        "collection_info": null
    },
    {
        "title": "减字木兰花 虚空无碍",
        "author": "朱敦儒",
        "content": "虚空无碍。\n你自痴迷不自在。\n撒手游行。\n到处笙歌拥路迎。\n天然美满。\n不用些儿心计算。\n莫听先生。\n引入深山百丈坑。",
        "dynasty": "宋",
        "collection_info": null
    },
    {
        "title": "减字木兰花 无人请我",
        "author": "朱敦儒",
        "content": "无人请我。\n我自铺毡松下坐。\n酌酒栽诗。\n调弄梅花作侍儿。\n心欢易醉。\n明月飞来花下睡。\n醉舞谁知。\n花满纱巾月满怀。",
        "dynasty": "宋",
        "collection_info": null
    },
    {
        "title": "减字木兰花 花随人去",
        "author": "朱敦儒",
        "content": "花随人去。\n今夜钱塘江上雨。\n宿酒残更。\n潮过西窗不肯明。\n小罗金缕。\n结尽同心留不住。\n何处长亭。\n绣被春寒掩翠屏。",
        "dynasty": "宋",
        "collection_info": null
    },
    {
        "title": "减字木兰花 有何不可",
        "author": "朱敦儒",
        "content": "有何不可。\n依旧一枚闲底我。\n饭饱茶香。\n瞌睡之时便上床。\n百般经过。\n且喜青鞋踏不破。\n小院低窗。\n桃李花开春昼长。",
        "dynasty": "宋",
        "collection_info": null
    },
    {
        "title": "减字木兰花 江南春水",
        "author": "朱敦儒",
        "content": "江南春水。\n罗幕黄昏寒未退。\n好个相知。\n唱到姮娥敛黛眉。\n夜阑人醉。\n风露无情花有泪。\n画角残时。\n一片参旗红杏西。",
        "dynasty": "宋",
        "collection_info": null
    },
    {
        "title": "点绛唇 淮海秋风",
        "author": "朱敦儒",
        "content": "淮海秋风，冶城飞下扬州叶。\n画船催发。\n倾酒留君别。\n卧倒金壶，相对天涯客。\n阳关彻。\n大江横绝。\n泪湿杯中月。",
        "dynasty": "宋",
        "collection_info": null
    },
    {
        "title": "点绛唇 客梦初回",
        "author": "朱敦儒",
        "content": "客梦初回，卧听吴语开帆索。\n护霜云薄。\n澹澹芙蓉落。\n画舫无情，人去天涯角。\n思量着。\n翠蝉金雀。\n别后新梳掠。",
        "dynasty": "宋",
        "collection_info": null
    },
    {
        "title": "点绛唇 至日春云",
        "author": "朱敦儒",
        "content": "至日春云，万般祥瑞朝来奏。\n太平时候。\n乐事家家有。\n玉指呵寒，酥点梅花瘦。\n金杯酒。\n与君为寿。\n只愿人长久。",
        "dynasty": "宋",
        "collection_info": null
    },
    {
        "title": "点绛唇 春雨春风",
        "author": "朱敦儒",
        "content": "春雨春风，问谁染就江南草。\n燕娇莺巧。\n只是参军老。\n今古红尘，愁了人多少。\n尊前好。\n缓歌低笑。\n醉向花间倒。",
        "dynasty": "宋",
        "collection_info": null
    },
    {
        "title": "点绛唇 缘径朱阑",
        "author": "朱敦儒",
        "content": "缘径朱阑，暖烟晴日春来早。\n自家亭沼。\n不问人寻讨。\n携酒提篮，儿女相随到。\n风光好。\n醉敧纱帽。\n索共梅花笑。",
        "dynasty": "宋",
        "collection_info": null
    },
    {
        "title": "柳梢青 狂踪怪迹",
        "author": "朱敦儒",
        "content": "狂踪怪迹。\n谁料年老，天涯为客。\n帆展霜风，船随江月，山寒波碧。\n如今着处添愁，怎忍看、参西雁北。\n洛浦莺花，伊川云水，何时归得。",
        "dynasty": "宋",
        "collection_info": null
    },
    {
        "title": "柳梢青 松江胜集",
        "author": "朱敦儒",
        "content": "松江胜集。\n中秋载酒，幽人闲客。\n云将迟疑，桂娥羞涩，一欢难得。\n天怜我辈凄凉，借万里、晴空湛碧。\n浩浩烟波，堂堂风月，今夕何夕。",
        "dynasty": "宋",
        "collection_info": null
    },
    {
        "title": "柳梢青 红分翠别",
        "author": "朱敦儒",
        "content": "红分翠别。\n宿酒半醒，征鞍将发。\n楼外残钟，帐前残烛，窗边残月。\n想伊绣枕无眠，记行客、如今去也。\n心下难拚，眼前难觅，口头难说。",
        "dynasty": "宋",
        "collection_info": null
    },
    {
        "title": "柳梢青 梅蒸乍热",
        "author": "朱敦儒",
        "content": "梅蒸乍热。\n无处散策，芳菲初歇。\n席展凉莞，帐垂黄草，天然奇绝。\n披襟永昼清风，更荐枕、良宵皓月。\n一梦游仙，软云推倒，广寒宫阙。",
        "dynasty": "宋",
        "collection_info": null
    },
    {
        "title": "柳梢青 秋光正洁",
        "author": "朱敦儒",
        "content": "秋光正洁。\n仙家瑞草，黄花初发。\n物外高情，天然雅致，清标偏别。\n仙翁笑酌金杯，庆儿女、团圆喜悦。\n嫁与萧郎，凤凰台上，长生风月。",
        "dynasty": "宋",
        "collection_info": null
    },
    {
        "title": "柳梢青 水云晚照",
        "author": "朱敦儒",
        "content": "水云晚照。\n浮生了了，霜风衰草。\n日月金梭，江山春梦，天多人少。\n赤松认得虚空，便一向、飞腾缥缈。\n直上蓬瀛，回看沧海，凄然长啸。",
        "dynasty": "宋",
        "collection_info": null
    },
    {
        "title": "采桑子 扁舟去作江南客",
        "author": "朱敦儒",
        "content": "扁舟去作江南客，旅雁孤云。\n万里烟尘。\n回首中原泪满巾。\n碧山对晚汀洲冷，枫叶芦根。\n日落波平。\n愁损辞乡去国人。",
        "dynasty": "宋",
        "collection_info": null
    },
    {
        "title": "采桑子 天高风劲尘寰静",
        "author": "朱敦儒",
        "content": "天高风劲尘寰静，佳节重阳。\n叶下潇湘。\n碧海晴空一陈霜。\n安排弦管倾芳酝，报答秋光。\n昼短歌长。\n红烛黄花夜未央。",
        "dynasty": "宋",
        "collection_info": null
    },
    {
        "title": "采桑子 一番海角凄凉梦",
        "author": "朱敦儒",
        "content": "一番海角凄凉梦，却到长安。\n翠帐犀帘。\n依旧屏斜十二山。\n玉人为我调琴瑟，颦黛低鬟。\n云散香残。\n风雨蛮溪半夜寒。",
        "dynasty": "宋",
        "collection_info": null
    },
    {
        "title": "忆秦娥 西江碧",
        "author": "朱敦儒",
        "content": "西江碧。\n江亭夜燕天涯客。\n天涯客。\n一杯相属，此夕何夕。\n烛残花冷歌声急。\n秦关汉苑无消息。\n无消息。\n戍楼吹角，故人难得。",
        "dynasty": "宋",
        "collection_info": null
    },
    {
        "title": "忆秦娥 霜风急",
        "author": "朱敦儒",
        "content": "霜风急。\n江南路上梅花白。\n梅花白。\n寒溪残月，冷村深雪。\n洛阳醉里曾同摘。\n水西竹外常相忆。\n常相忆。\n宝钗双凤，鬓边春色。",
        "dynasty": "宋",
        "collection_info": null
    },
    {
        "title": "忆秦娥 吴船窄",
        "author": "朱敦儒",
        "content": "吴船窄。\n吴江岸下长安客。\n长安客。\n惊尘心绪，转蓬踪迹。\n征鸿也是关河隔。\n孤飞万里谁相识。\n谁相识。\n三更月落，斗横西北。",
        "dynasty": "宋",
        "collection_info": null
    },
    {
        "title": "忆秦娥 歌锺列",
        "author": "朱敦儒",
        "content": "歌锺列。\n公堂盛会酬佳节。\n酬佳节。\n皇恩宣布，早梅争发。\n舞场椎鼓催回雪。\n金壶碹酒琼酥热。\n琼酥热。\n今朝不饮，几时欢悦。",
        "dynasty": "宋",
        "collection_info": null
    },
    {
        "title": "卜算子 江上见新年",
        "author": "朱敦儒",
        "content": "江上见新年，年夜听春雨。\n有个人人领略春，粉澹红轻注。\n深劝玉东西，低唱黄金缕。\n拈底梅花总是愁，酒尽人归去。",
        "dynasty": "宋",
        "collection_info": null
    },
    {
        "title": "卜算子 陌上雪销初",
        "author": "朱敦儒",
        "content": "陌上雪销初，才得江梅信。\n翦彩盘金院落香，便觉烧灯近。\n乐事眼前多，春酒今年胜。\n好趁迎梅接柳时，满引金杯饮。",
        "dynasty": "宋",
        "collection_info": null
    },
    {
        "title": "卜算子 碧瓦小红楼",
        "author": "朱敦儒",
        "content": "碧瓦小红楼，芳草江南岸。\n雨后纱窗几阵寒，零落梨花晚。\n看到水如云，送尽鸦成点。\n南北东西处处愁，独倚阑干遍。",
        "dynasty": "宋",
        "collection_info": null
    },
    {
        "title": "卜算子 古涧一枝梅",
        "author": "朱敦儒",
        "content": "古涧一枝梅，免被园林锁。\n路远山深不怕寒，似共春相趓。\n幽思有谁知，托契都难可。\n独自风流独自香，明月来寻我。",
        "dynasty": "宋",
        "collection_info": null
    },
    {
        "title": "卜算子 灼灼一枝桃",
        "author": "朱敦儒",
        "content": "灼灼一枝桃，粉艳天然好。\n只被春风摆撼多，颜色凋零早。\n结子未为迟，悔恨随芳草。\n不下山来不出溪，待守刘郎老。",
        "dynasty": "宋",
        "collection_info": null
    },
    {
        "title": "卜算子 旅雁向南飞",
        "author": "朱敦儒",
        "content": "旅雁向南飞，风雨群初失。\n饥渴辛勤两翅垂，独下寒汀立。\n鸥鹭苦难亲，矰缴忧相逼。\n云海茫茫无处归，谁听哀鸣急。",
        "dynasty": "宋",
        "collection_info": null
    },
    {
        "title": "卜算子 山晓鹧鸪啼",
        "author": "朱敦儒",
        "content": "山晓鹧鸪啼，云暗泷州路。\n榕叶阴浓荔子青，百尺桄榔树。\n尽日不逢人，猛地风吹雨。\n惨黯蛮溪鬼峒寒，隐隐闻铜鼓。",
        "dynasty": "宋",
        "collection_info": null
    },
    {
        "title": "清平乐 乱红深翠",
        "author": "朱敦儒",
        "content": "乱红深翠。\n楼阁春风外。\n胡蝶成团飞照水。\n睡鸭无人惊起。\n身闲更觉身轻。\n酒壶歌扇随行。\n芳草绿杨堤畔，一声初听啼莺。",
        "dynasty": "宋",
        "collection_info": null
    },
    {
        "title": "清平乐 人间花少",
        "author": "朱敦儒",
        "content": "人间花少。\n菊小芙蓉老。\n冷澹仙人偏得道。\n买定西风一笑。\n前身原是疏梅。\n黄姑点碎冰肌。\n惟有暗香长在，饱参清露霏微。",
        "dynasty": "宋",
        "collection_info": null
    },
    {
        "title": "清平乐 相留不住",
        "author": "朱敦儒",
        "content": "相留不住。\n又趁东风去。\n楼外夕阳芳草路。\n今夜短亭何处。\n杏花斜压阑干。\n朱帘不卷春寒。\n惆怅黄昏前后，离愁酒病厌厌。",
        "dynasty": "宋",
        "collection_info": null
    },
    {
        "title": "清平乐 多寒易雨",
        "author": "朱敦儒",
        "content": "多寒易雨。\n春事都相误。\n愁过黄昏无着处。\n宝篆烧残香缕。\n低鬟暗摘明珰。\n罗巾挹损残妆。\n檐外几声风玉，丁东敲断人肠。",
        "dynasty": "宋",
        "collection_info": null
    },
    {
        "title": "清平乐 春寒雨妥",
        "author": "朱敦儒",
        "content": "春寒雨妥。\n花萼红难破。\n绣线金针慵不作。\n要见秋千无那。\n西邻姊妹丁宁。\n寻芳更约清明。\n画个丙丁帖子，前阶后院求晴。",
        "dynasty": "宋",
        "collection_info": null
    },
    {
        "title": "清平乐 当初相见",
        "author": "朱敦儒",
        "content": "当初相见。\n君恨相逢晚。\n一曲秦筝弹未遍。\n无奈昭阳人怨。\n便教恩浅情疏。\n隔花空望金舆。\n春晚不拈红粉，碧窗自录仙书。",
        "dynasty": "宋",
        "collection_info": null
    },
    {
        "title": "昭君怨 胧月黄昏亭榭",
        "author": "朱敦儒",
        "content": "胧月黄昏亭榭。\n池上秋千初架。\n燕子说春寒。\n杏花残。\n泪断愁肠难断。\n往事总成幽怨。\n幽怨几时休。\n泪还流。",
        "dynasty": "宋",
        "collection_info": null
    },
    {
        "title": "浣溪沙 折桂归来懒觅官",
        "author": "朱敦儒",
        "content": "折桂归来懒觅官。\n十年风月醉家山。\n有人挟瑟伴清闲。\n楚畹飞香兰结佩，蓝田生暖玉连环。\n拥书万卷看双鸾。",
        "dynasty": "宋",
        "collection_info": null
    },
    {
        "title": "浣溪沙 西塞山边白鹭飞",
        "author": "朱敦儒",
        "content": "西塞山边白鹭飞。\n吴兴江上绿杨低。\n桃花流水鳜鱼肥。\n青箬笠将风里戴，短蓑衣向雨中披。\n斜风细雨不须归。",
        "dynasty": "宋",
        "collection_info": null
    },
    {
        "title": "浣溪沙 银海清泉洗玉杯",
        "author": "朱敦儒",
        "content": "银海清泉洗玉杯。\n恰篘白酒冷偏宜。\n水林檎嫩折青枝。\n争看使君长寿曲，旋教法部太平词。\n快风凉雨火云摧。",
        "dynasty": "宋",
        "collection_info": null
    },
    {
        "title": "浣溪沙 碧玉栏干白玉人",
        "author": "朱敦儒",
        "content": "碧玉栏干白玉人。\n倚花吹叶忍黄昏。\n萧郎一去又经春。\n眉澹翠峰愁易聚，脸残红雨泪难匀。\n纤腰减半绿罗裙。",
        "dynasty": "宋",
        "collection_info": null
    },
    {
        "title": "浣溪沙 雨湿清明香火残",
        "author": "朱敦儒",
        "content": "雨湿清明香火残。\n碧溪桥外燕泥寒。\n日长独自倚阑干。\n脱箨修篁初散绿，褪花新杏未成酸。\n江南春好与谁看。",
        "dynasty": "宋",
        "collection_info": null
    },
    {
        "title": "浣溪沙 风落芙蓉画扇闲",
        "author": "朱敦儒",
        "content": "风落芙蓉画扇闲。\n凉随春色到人间。\n乍垂罗幕乍飞鸾。\n好把深杯添绿酒，休拈明镜照苍颜。\n浮生难得是清欢。",
        "dynasty": "宋",
        "collection_info": null
    },
    {
        "title": "浣溪沙 才子佳人相见难",
        "author": "朱敦儒",
        "content": "才子佳人相见难。\n舞收歌罢又更阑。\n密将春恨系幽欢。\n结子同心香佩带，帕儿双字玉连环。\n酒醒灯暗忍重看。",
        "dynasty": "宋",
        "collection_info": null
    },
    {
        "title": "浣溪沙 晚菊花前敛翠蛾",
        "author": "朱敦儒",
        "content": "晚菊花前敛翠蛾。\n采花传酒缓声歌。\n柳枝团扇别离多。\n拥髻凄凉论旧事，曾随织女度银梭。\n当年今夕奈愁何。",
        "dynasty": "宋",
        "collection_info": null
    },
    {
        "title": "阮郎归 柳花陌上拈明珰",
        "author": "朱敦儒",
        "content": "柳花陌上拈明珰。\n娇红新样妆。\n匆匆曾贮一襟香。\n月痕金缕凉。\n分泪扇，掩离觞。\n春残人断肠。\n锦书难寄雁飞忙。\n池塘芳草长。",
        "dynasty": "宋",
        "collection_info": null
    },
    {
        "title": "生查子 卧病独眠人",
        "author": "朱敦儒",
        "content": "卧病独眠人，无月中秋节。\n澹照碧纱灯，冷看银屏雪。\n风露转萧寒，砧杵添凄切。\n伏枕漫书空，到晓愁难说。",
        "dynasty": "宋",
        "collection_info": null
    },
    {
        "title": "眼儿媚 青锦成帏瑞香浓",
        "author": "朱敦儒",
        "content": "青锦成帏瑞香浓。\n雅称小帘栊。\n主人好事，金杯留客，共倚春风。\n不知因甚来尘世，香似旧曾逢。\n江梅退步，幽兰偷眼，回避芳丛。",
        "dynasty": "宋",
        "collection_info": null
    },
    {
        "title": "眼儿媚 叠翠阑红斗纤浓",
        "author": "朱敦儒",
        "content": "叠翠阑红斗纤浓。\n云雨绮为栊。\n只忧谢了，偏须着意，障雨遮风。\n瑞云香雾虽难觅，蓦地有时逢。\n不妨守定，从他人笑，老入花丛。",
        "dynasty": "宋",
        "collection_info": null
    },
    {
        "title": "眼儿媚 紫帔红襟艳争浓",
        "author": "朱敦儒",
        "content": "紫帔红襟艳争浓。\n光彩烁疏栊。\n香为小字，瑞为高姓，道骨仙风。\n此花合向瑶池种，可惜未遭逢。\n阿环见了，羞回眼尾，愁聚眉丛。",
        "dynasty": "宋",
        "collection_info": null
    },
    {
        "title": "诉衷情 青垂柳线水平池",
        "author": "朱敦儒",
        "content": "青垂柳线水平池。\n芳径燕初飞。\n日长事少人静，山茧换单衣。\n箫鼓远，篆香迟。\n卷帘低。\n半床花影，一枕松风，午醉醒时。",
        "dynasty": "宋",
        "collection_info": null
    },
    {
        "title": "诉衷情 老人无复少年欢",
        "author": "朱敦儒",
        "content": "老人无复少年欢。\n嫌酒倦吹弹。\n黄昏又是风雨，楼外角声残。\n悲故国，念尘寰。\n事难言。\n下了纸帐，曳上青毡，一任霜寒。",
        "dynasty": "宋",
        "collection_info": null
    },
    {
        "title": "诉衷情 青旗彩胜又迎春",
        "author": "朱敦儒",
        "content": "青旗彩胜又迎春。\n暖律应祥云。\n金盘内家生菜，宫院遍承恩。\n时节好，管弦新。\n度升平。\n惠风迟日，柳眼梅心，任醉芳尊。",
        "dynasty": "宋",
        "collection_info": null
    },
    {
        "title": "诉衷情 月中玉兔日中鸦",
        "author": "朱敦儒",
        "content": "月中玉兔日中鸦。\n随我度年华。\n不管寒暄风雨，饱饭热煎茶。\n居士竹，故侯瓜。\n老生涯。\n自然天地，本分云山，到处为家。",
        "dynasty": "宋",
        "collection_info": null
    },
    {
        "title": "菩萨蛮 老人谙尽人间苦",
        "author": "朱敦儒",
        "content": "老人谙尽人间苦。\n近来恰似心头悟。\n九九是重阳。\n重阳菊散芳。\n出门何处去。\n对面谁相语。\n枕臂卧南窗。\n铜炉柏子香。",
        "dynasty": "宋",
        "collection_info": null
    },
    {
        "title": "菩萨蛮 芭蕉叶上秋风碧",
        "author": "朱敦儒",
        "content": "芭蕉叶上秋风碧。\n晚来小雨流苏湿。\n新窨木樨沈。\n香迟斗帐深。\n无人同向夕。\n还是愁成忆。\n忆昔结同心。\n鸳鸯何处寻。",
        "dynasty": "宋",
        "collection_info": null
    },
    {
        "title": "菩萨蛮 风流才子倾城色",
        "author": "朱敦儒",
        "content": "风流才子倾城色。\n红缨翠幰长安陌。\n夜饮小平康。\n暖生银字簧。\n持杯留上客。\n私语眉峰侧。\n半冷水沈香。\n罗帷宫漏长。",
        "dynasty": "宋",
        "collection_info": null
    },
    {
        "title": "菩萨蛮 乡关散尽当年客",
        "author": "朱敦儒",
        "content": "乡关散尽当年客。\n春风寂寞花无色。\n长日掩重门。\n江山眼外昏。\n画图高挂壁。\n嵩少参差碧。\n想见卧云人。\n松黄落洞门。",
        "dynasty": "宋",
        "collection_info": null
    },
    {
        "title": "菩萨蛮 芙蓉红落秋风急",
        "author": "朱敦儒",
        "content": "芙蓉红落秋风急。\n夜寒纸帐霜华湿。\n枕畔木瓜香。\n晓来清兴长。\n轻舟青箬笠。\n短棹溪光碧。\n去觅谢三郎。\n芦花何处藏。",
        "dynasty": "宋",
        "collection_info": null
    },
    {
        "title": "双 拂破秋江烟碧",
        "author": "朱敦儒",
        "content": "拂破秋江烟碧。\n一对双飞鸂鶒。\n应是远来无力。\n捎下相偎沙碛。\n小艇谁吹横笛。\n惊起不知消息。\n悔不当时描得。\n如今何处寻觅。",
        "dynasty": "宋",
        "collection_info": null
    },
    {
        "title": "鼓笛令 纸帐绸衾忒暖",
        "author": "朱敦儒",
        "content": "纸帐绸衾忒暖。\n尽自由、横翻倒转。\n睡觉西窗灯一盏。\n恰听打、三更三点。\n残梦不须深念。\n这些个、光阴煞短。\n解散缰绳休系绊。\n把从前、一笔句断。",
        "dynasty": "宋",
        "collection_info": null
    },
    {
        "title": "西湖曲・玉楼春 今冬寒早风光好",
        "author": "朱敦儒",
        "content": "今冬寒早风光好。\n休怪搀先敧絮帽。\n蟹肥一个可称斤，酒美三杯真合道。\n年年闲梦垂垂了。\n且喜风松吹不倒。\n平分两月是新春，却共梅花依旧笑。",
        "dynasty": "宋",
        "collection_info": null
    },
    {
        "title": "风蝶令・南歌子 试看何时有",
        "author": "朱敦儒",
        "content": "试看何时有，元来总是空。\n丹砂只在酒杯中。\n看取乃公双颊、照人红。\n花外庄周蝶，松间御寇风。\n古人漫尔说西东。\n何似自家识取、卖油翁。",
        "dynasty": "宋",
        "collection_info": null
    },
    {
        "title": "谒金门 春怎恋",
        "author": "朱敦儒",
        "content": "春怎恋。\n楼外绿催红殿。\n短袖迎风愁半卷。\n手寒无处暖。\n目断蓬莱宫殿。\n引去谁怜谁怨。\n相见不如青翅燕。\n举头长安远。",
        "dynasty": "宋",
        "collection_info": null
    },
    {
        "title": "洛妃怨・昭君怨 拾翠当年延伫",
        "author": "朱敦儒",
        "content": "拾翠当年延伫。\n解佩感君诚素。\n微步过南冈。\n献明珰。\n襟上泪难再会。\n惆怅幽兰心事。\n心事永难忘。\n寄君王。",
        "dynasty": "宋",
        "collection_info": null
    },
    {
        "title": "燕归梁 帐掩秋风一半开",
        "author": "朱敦儒",
        "content": "帐掩秋风一半开。\n闲将玉笛吹。\n过云微雨散轻雷。\n夜参差、认楼台。\n暗香移枕新凉住，竹外漏声催。\n放教明月上床来。\n共清梦、两徘徊。",
        "dynasty": "宋",
        "collection_info": null
    },
    {
        "title": "相见欢 泷州几番清秋",
        "author": "朱敦儒",
        "content": "泷州几番清秋。\n许多愁。\n叹我等闲白了、少年头。\n人间事。\n如何是。\n去来休。\n自是不归归去、有谁留。",
        "dynasty": "宋",
        "collection_info": null
    },
    {
        "title": "相见欢 东风吹尽江梅",
        "author": "朱敦儒",
        "content": "东风吹尽江梅。\n橘花开。\n旧日吴王宫殿、长青苔。\n今古事。\n英雄泪。\n老相催。\n长恨夕阳西去、晚潮回。",
        "dynasty": "宋",
        "collection_info": null
    },
    {
        "title": "相见欢 金陵城上西楼",
        "author": "朱敦儒",
        "content": "金陵城上西楼。\n倚清秋。\n万里夕阳垂地、大江流。\n中原乱。\n簪缨散。\n几时收。\n试倩悲风吹泪、过扬州。",
        "dynasty": "宋",
        "collection_info": null
    },
    {
        "title": "相见欢 秋风又到人间",
        "author": "朱敦儒",
        "content": "秋风又到人间。\n叶珊珊。\n四望烟波无尽、欠青山。\n浮生事。\n长江水。\n几时闲。\n幸是古来如此、且开颜。",
        "dynasty": "宋",
        "collection_info": null
    },
    {
        "title": "相见欢 吟蛩作尽秋声",
        "author": "朱敦儒",
        "content": "吟蛩作尽秋声。\n月西沈。\n凄断馀香残梦、下层城。\n人不见。\n屏空掩。\n数残更。\n还自搴帷独坐、看青灯。",
        "dynasty": "宋",
        "collection_info": null
    },
    {
        "title": "相见欢 当年两上蓬瀛",
        "author": "朱敦儒",
        "content": "当年两上蓬瀛。\n燕殊庭。\n曾共群仙携手、斗吹笙。\n云涛晚。\n霓旌散。\n海鸥轻。\n却钓松江烟月、醉还醒。",
        "dynasty": "宋",
        "collection_info": null
    },
    {
        "title": "相见欢 深秋庭院初凉",
        "author": "朱敦儒",
        "content": "深秋庭院初凉。\n近重阳。\n篱畔一枝金菊、露微黄。\n鲈脍韵。\n橙齑品。\n酒新香。\n我是升平闲客、醉何妨。",
        "dynasty": "宋",
        "collection_info": null
    },
    {
        "title": "如梦令 一夜新秋风雨",
        "author": "朱敦儒",
        "content": "一夜新秋风雨。\n客恨客愁无数。\n我是卧云人，悔到红尘深处。\n难住。\n难住。\n拂袖青山归去。",
        "dynasty": "宋",
        "collection_info": null
    },
    {
        "title": "如梦令 好个中秋时节",
        "author": "朱敦儒",
        "content": "好个中秋时节。\n莫恨今宵无月。\n岩壑一灯青，寒浸水香留客。\n留客。\n留客。\n相对无言无说。",
        "dynasty": "宋",
        "collection_info": null
    },
    {
        "title": "如梦令 盏底一盘金凤",
        "author": "朱敦儒",
        "content": "盏底一盘金凤。\n满泛酒光浮动。\n引我上烟霞，智力一时无用。\n无用。\n无用。\n蹋破十洲三洞。",
        "dynasty": "宋",
        "collection_info": null
    },
    {
        "title": "如梦令 真个先生爱睡",
        "author": "朱敦儒",
        "content": "真个先生爱睡。\n睡里百般滋味。\n转面又翻身，随意十方游戏。\n游戏。\n游戏。\n到了元无一事。",
        "dynasty": "宋",
        "collection_info": null
    },
    {
        "title": "如梦令 莫恨中秋无月",
        "author": "朱敦儒",
        "content": "莫恨中秋无月。\n月又不甜不辣。\n幸有瓮头春，闲坐暖云香雪。\n香雪。\n香雪。\n满引水晶蕉叶。",
        "dynasty": "宋",
        "collection_info": null
    },
    {
        "title": "如梦令 莫恨中秋无月",
        "author": "朱敦儒",
        "content": "莫恨中秋无月。\n多点金缸红蜡。\n取酒拥丝簧，迎取轻盈桃叶。\n桃叶。\n桃叶。\n唱我新歌白雪。",
        "dynasty": "宋",
        "collection_info": null
    },
    {
        "title": "如梦令 一夜蟠桃吹坼",
        "author": "朱敦儒",
        "content": "一夜蟠桃吹坼。\n刚道有人偷折。\n幸自没踪由，无奈蝶蜂胡说。\n胡说。\n胡说。\n方朔不须耳热。",
        "dynasty": "宋",
        "collection_info": null
    },
    {
        "title": "如梦令 好笑山翁年纪",
        "author": "朱敦儒",
        "content": "好笑山翁年纪。\n不觉七十有四。\n生日近元宵，占早烧灯欢会。\n欢会。\n欢会。\n坐上人人千岁。",
        "dynasty": "宋",
        "collection_info": null
    },
    {
        "title": "春晓曲 西楼落月鸡声急",
        "author": "朱敦儒",
        "content": "西楼落月鸡声急。\n夜浸疏香寒淅沥。\n玉人酒渴嚼春冰。\n晓色入帘横宝瑟。",
        "dynasty": "宋",
        "collection_info": null
    },
    {
        "title": "柳枝・杨柳枝 江南岸",
        "author": "朱敦儒",
        "content": "江南岸。\n江北岸。\n折送行人无尽时。\n恨分离。\n酒一杯。\n泪双垂。\n君到长安百事违。\n几时归。",
        "dynasty": "宋",
        "collection_info": null
    },
    {
        "title": "念奴娇 别离情绪",
        "author": "朱敦儒",
        "content": "别离情绪，奈一番好景，一番悲戚。\n燕语莺啼人乍远，还是他乡寒食。\n桃李无言，不堪攀折，总是风流客。\n东君也自，怪人冷淡踪迹。\n花艳草草春工，酒随花意薄，疏狂何益。\n除却清风并皓月，脉脉此情谁识。\n料得文君，重帘不卷，且等闲消息。\n不如归去，受他真个怜惜。",
        "dynasty": "宋",
        "collection_info": null
    },
    {
        "title": "浣溪沙 弱骨轻肌不耐春",
        "author": "孙觌",
        "content": "弱骨轻肌不耐春。\n一枝江路玉梅新。\n巡檐索笑为何人。\n素影徘徊波上月，醉香摇荡竹间云。\n酒醒人散梦仙村。",
        "dynasty": "宋",
        "collection_info": null
    },
    {
        "title": "浣溪沙 满目江山忆旧游",
        "author": "慕容卿妻",
        "content": "满目江山忆旧游。\n汀洲花草弄春柔。\n长亭舣住木兰舟。\n好梦易随流水去，芳心空逐晓云愁。\n行人莫上望京楼。",
        "dynasty": "宋",
        "collection_info": null
    },
    {
        "title": "水龙吟 黄金双阙横空",
        "author": "周紫芝",
        "content": "黄金双阙横空，望中隐约三山眇。\n春皇欲降，渚烟收尽，青虹正绕。\n日到层宵，九枝光满，普天俱照。\n看海中桃熟，云幡绛节，冉冉度、沧波渺。\n遥想建章宫阙，□熏风、月寒清晓。\n红鸾影上，云韶声里，蒙天一笑。\n万国朝元，百蛮款塞，太平多少。\n听尧云深处，人人尽祝，似天难老。",
        "dynasty": "宋",
        "collection_info": null
    },
    {
        "title": "水龙吟 楚山千叠浮空",
        "author": "周紫芝",
        "content": "楚山千叠浮空，楚云只在巫山往。\n鸾飞凤舞，当时空记，梦中奇语。\n晓日瞳昽，夕阳零乱，袅红萦素。\n问如今依旧，霏霏冉冉，知他为、谁朝暮。\n玉佩烟鬟飞动，炯星眸、人间相遇。\n嫣然一笑，阳城下蔡，尽成惊顾。\n蕙帐春浓，兰衾日暖，未成行雨。\n但丁宁莫似，阳台梦断，又随风去。",
        "dynasty": "宋",
        "collection_info": null
    },
    {
        "title": "水龙吟 楚山木落风高",
        "author": "周紫芝",
        "content": "楚山木落风高，暮云黯黯孤容瘦。\n天晴似洗，明霞消尽，玉峦排秀。\n九凤飞来，五云深处，一时轻矫。\n恨三山不见，六鳌去后，天空远，人将老。\n堪笑此生如寄，信扁舟、朅来江表。\n望中愁眼，依稀犹认，数峰林杪。\n万里东南，跨江云梦，此情多少。\n问何时还我，千岩万壑，卧霜天晓。",
        "dynasty": "宋",
        "collection_info": null
    },
    {
        "title": "浣溪沙 近腊风光一半休",
        "author": "周紫芝",
        "content": "近腊风光一半休。\n南枝未动北枝愁。\n嫦娥莫是见人羞。\n么凤不传蓬岛信，杜鹃空办鹤林秋。\n便须千杖打梁州。",
        "dynasty": "宋",
        "collection_info": null
    },
    {
        "title": "浣溪沙 欲醉江梅兴未休",
        "author": "周紫芝",
        "content": "欲醉江梅兴未休。\n待篘春瓮洗春愁。\n不成欢绪却成羞。\n天意若教花似雪，客情宁恨鬓如秋。\n趁他何逊在扬州。",
        "dynasty": "宋",
        "collection_info": null
    },
    {
        "title": "浣溪沙 无限春情不肯休",
        "author": "周紫芝",
        "content": "无限春情不肯休。\n江梅未动使人愁。\n东昏觑得玉奴羞。\n对酒情怀疑是梦，忆花天气黯如秋。\n唤春云梦泽南州。",
        "dynasty": "宋",
        "collection_info": null
    },
    {
        "title": "浣溪沙 水上鸣榔不系船",
        "author": "周紫芝",
        "content": "水上鸣榔不系船。\n醉来深闭短篷眠。\n潮生潮落自年年。\n一尺鲈鱼新活计，半蓑烟雨旧衣冠。\n庙堂空有画图看。",
        "dynasty": "宋",
        "collection_info": null
    },
    {
        "title": "浣溪沙 多病嫌秋怕上楼",
        "author": "周紫芝",
        "content": "多病嫌秋怕上楼。\n苦无情绪懒抬头。\n雁来不寄小银钩。\n一点离情深似海，万重凄恨黯如秋。\n怎生禁得许多愁。",
        "dynasty": "宋",
        "collection_info": null
    },
    {
        "title": "浣溪沙 醽醁新翻碧玉壶",
        "author": "周紫芝",
        "content": "醽醁新翻碧玉壶。\n水精钗袅绛纱符。\n吴姬亲手碎菖蒲。\n彩索系时新睡起，榴花剪处要人扶。\n心情还似去年无。",
        "dynasty": "宋",
        "collection_info": null
    },
    {
        "title": "浣溪沙 学画双蛾苦未成",
        "author": "周紫芝",
        "content": "学画双蛾苦未成。\n鬓云新结翠鬟轻。\n伴人歌笑已多情。\n飞絮乱花闲院宇，舞鸾歌凤小娉婷。\n阳关休唱断肠声。",
        "dynasty": "宋",
        "collection_info": null
    },
    {
        "title": "卜算子 江北上归舟",
        "author": "周紫芝",
        "content": "江北上归舟，再见江南岸。\n江北江南几度秋，梦里朱颜换。\n人是岭头云，聚散天谁管。\n君似孤云何处归，我似离群雁。",
        "dynasty": "宋",
        "collection_info": null
    },
    {
        "title": "卜算子 霜叶下孤篷",
        "author": "周紫芝",
        "content": "霜叶下孤篷，船在垂杨岸。\n早是凄凉惜别时，更惜年华换。\n别酒解留人，拚醉君休管。\n醉里朱弦莫谩弹，愁入参差雁。",
        "dynasty": "宋",
        "collection_info": null
    },
    {
        "title": "卜算子 絮尽柳成空",
        "author": "周紫芝",
        "content": "絮尽柳成空，春去花如扫。\n窗外枝枝海石榴，特为幽人好。\n密叶过疏篱，薄艳明芳草。\n剪得花时却倚阑，楼上人垂手。",
        "dynasty": "宋",
        "collection_info": null
    },
    {
        "title": "木兰花・玉楼春 嫦娥天上人谁识",
        "author": "周紫芝",
        "content": "嫦娥天上人谁识。\n家在蓬山烟水隔。\n不应着意眼前人，便是登瀛当日客。\n双眸炯炯秋波滴。\n也解人间青与白。\n檀郎未摘月边枝，枉是不教花爱惜。",
        "dynasty": "宋",
        "collection_info": null
    },
    {
        "title": "木兰花・玉楼春 江头雨后山如髻",
        "author": "周紫芝",
        "content": "江头雨后山如髻。\n催送新凉风有意。\n月来杨柳绿阴中，秋在梧桐疏影外。\n小窗纹簟凉如水。\n岁岁年年同此味。\n眼前不忍对西风，梦里是堪追往事。",
        "dynasty": "宋",
        "collection_info": null
    },
    {
        "title": "减字木兰花 春闲昼永",
        "author": "周紫芝",
        "content": "春闲昼永。\n城下江深山倒影。\n净扫风埃。\n收拾烟光入句来。\n短窗闲倚。\n身似浮云门似水。\n谁伴馀年。\n结得青山一个缘。",
        "dynasty": "宋",
        "collection_info": null
    },
    {
        "title": "减字木兰花 蓬莱三岛",
        "author": "周紫芝",
        "content": "蓬莱三岛。\n上有青青千岁草。\n玉佩烟鬟。\n来作人间一笑欢。\n麻姑行酒。\n萼绿华歌清韵袅。\n玉秀兰芳。\n醉舞东风彩袖长。",
        "dynasty": "宋",
        "collection_info": null
    },
    {
        "title": "减字木兰花 西山岩桂",
        "author": "周紫芝",
        "content": "西山岩桂。\n常恨香闻烟雨外。\n何似君家。\n戏彩堂前早试花。\n黄金千粟。\n风撼芳条香馥馥。\n一剪无多。\n桃李漫山奈俗何。",
        "dynasty": "宋",
        "collection_info": null
    },
    {
        "title": "减字木兰花 当年文伯",
        "author": "周紫芝",
        "content": "当年文伯。\n曾是东坡门下客。\n文采风流。\n奕叶传芳总未休。\n为公持酒。\n愿祝彩衣无限寿。\n归觐枫宸。\n剩醉长安几度春。",
        "dynasty": "宋",
        "collection_info": null
    },
    {
        "title": "摊破浣溪沙・山花子 苍璧新敲小凤团",
        "author": "周紫芝",
        "content": "苍璧新敲小凤团。\n赤泥开印煮清泉。\n醉捧纤纤双玉笋，鹧鸪斑。\n雪浪溅翻金缕袖，松风吹醒玉酡颜。\n更待微甘回齿颊，且留连。",
        "dynasty": "宋",
        "collection_info": null
    },
    {
        "title": "减字木兰花 门外青骢月下嘶",
        "author": "周紫芝",
        "content": "门外青骢月下嘶。\n映阶笼烛画帘垂。\n一曲阳关声欲尽，不多时。\n凤饼未残云脚乳，水沈催注玉花瓷。\n忍看捧瓯春笋露，翠鬟低。",
        "dynasty": "宋",
        "collection_info": null
    },
    {
        "title": "水调歌头 白发三千丈",
        "author": "周紫芝",
        "content": "白发三千丈，双鬓不胜垂。\n人间忧喜如梦，老矣更何之。\n蘧玉行年过了，未必如今俱是，五十九年非。\n拟把彭殇梦，分付与痴儿。\n君莫羡，客起舞，寿琼卮。\n此生但愿，长遣猿鹤共追随。\n金印借令如斗，富贵那能长久，不饮竟何为。\n莫问蓬莱路，从古少人知。",
        "dynasty": "宋",
        "collection_info": null
    },
    {
        "title": "水调歌头 濯锦桥边月",
        "author": "周紫芝",
        "content": "濯锦桥边月，几度照中秋。\n年年此夜清景，伴我与君游。\n万里相随何处，看尽吴波越嶂，更向古徐州。\n应为霜髯老，西望倚黄楼。\n天如水，云似扫，素魂流。\n不知今夕何夕，相对语羁愁。\n故国归来何事，记易南枝惊鹊，还对玉蟾羞。\n踏尽疏桐影，更复为君留。",
        "dynasty": "宋",
        "collection_info": null
    },
    {
        "title": "水调歌头 岁晚念行役",
        "author": "周紫芝",
        "content": "岁晚念行役，江阔渺风烟。\n六朝文物何在，回首更凄然。\n倚尽危楼杰观，暗想琼枝璧月，罗袜步承莲。\n桃叶山前鹭，无语下寒滩。\n潮寂寞，浸孤垒，涨平川。\n莫愁艇子何处，烟树杳无边。\n王谢堂前双燕，空绕乌衣门巷，斜日草连天。\n只有台城月，千古照婵娟。",
        "dynasty": "宋",
        "collection_info": null
    },
    {
        "title": "水调歌头 落日在烟树",
        "author": "周紫芝",
        "content": "落日在烟树，云水两空蒙。\n澹霞消尽，何事依约有微红。\n湖上晚来风细，吹尽一天残雨，苍翠湿千峰。\n谁遣长空月，冷浸玉壶中。\n问明月，应解笑，白头翁。\n不堪老去，依旧临水照衰容。\n良夜几横烟棹，独倚危墙西望，目断远山重。\n但恨故人远，此乐与谁同。",
        "dynasty": "宋",
        "collection_info": null
    },
    {
        "title": "沙塞子 秋云微淡月微羞",
        "author": "周紫芝",
        "content": "秋云微淡月微羞。\n云黯黯、月彩难留。\n只应是、嫦娥心里，也似人愁。\n几时回步玉移钩。\n人共月、同上南楼。\n却重听、画阑西角，月下轻讴。",
        "dynasty": "宋",
        "collection_info": null
    },
    {
        "title": "沙塞子 玉溪秋月浸寒波",
        "author": "周紫芝",
        "content": "玉溪秋月浸寒波。\n忍持酒、重听骊歌。\n不堪对、绿阴飞阁，月下羞蛾。\n夜深惊鹊转南柯。\n惨别意、无奈愁何。\n他年事、不须重问，转更愁多。",
        "dynasty": "宋",
        "collection_info": null
    },
    {
        "title": "鹧鸪天 荷气吹凉到枕边",
        "author": "周紫芝",
        "content": "荷气吹凉到枕边。\n薄纱如雾亦如烟。\n清泉浴后花垂雨，白酒倾时玉满船。\n钗欲溜，髻微偏。\n却寻霜粉扑香绵。\n冰肌近着浑无暑，小扇频摇最可怜。",
        "dynasty": "宋",
        "collection_info": null
    },
    {
        "title": "鹧鸪天 乌鹊桥边河汉流",
        "author": "周紫芝",
        "content": "乌鹊桥边河汉流。\n洗车微雨湿清秋。\n相逢不似长相忆，一度相逢一度愁。\n云却静，月垂钩。\n金针穿得喜回头。\n只应人倚阑干处，便似天孙梳洗楼。",
        "dynasty": "宋",
        "collection_info": null
    },
    {
        "title": "鹧鸪天 尊酒年年乐事多",
        "author": "周紫芝",
        "content": "尊酒年年乐事多。\n古铜犹得几摩挲。\n他时人物君须记，玉笋班中李泰和。\n烦翠袖，把金荷。\n功名馀事且高歌。\n新来学得长生诀，写就黄庭不换鹅。",
        "dynasty": "宋",
        "collection_info": null
    },
    {
        "title": "鹧鸪天 名在休文季孟间",
        "author": "周紫芝",
        "content": "名在休文季孟间。\n一时风味更萧然。\n琼林不逐春风老，安用丹砂巧驻颜。\n春入户，酒吹澜。\n小桃枝上锦阑斑。\n明年欲与君为寿，无路相从入道山。",
        "dynasty": "宋",
        "collection_info": null
    },
    {
        "title": "鹧鸪天 袅袅云梳晓髻堆",
        "author": "周紫芝",
        "content": "袅袅云梳晓髻堆。\n涓涓秋净眼波回。\n旧家十二峰前住，偶为襄王下楚台。\n闲院静，小桃开。\n刘郎前度几回来。\n东风易行云散，花里传觞莫谩催。",
        "dynasty": "宋",
        "collection_info": null
    },
    {
        "title": "鹧鸪天 晴日烘帘暖似春",
        "author": "周紫芝",
        "content": "晴日烘帘暖似春。\n菊回霜晕浅仍深。\n谁知此地栽花手，便是当时嗅蕊人。\n秋渺渺，夜沈沈。\n一声清唱袅残音。\n娇痴应挽香罗比，六幅双裙染郁金。",
        "dynasty": "宋",
        "collection_info": null
    },
    {
        "title": "鹧鸪天 一点残红欲尽时",
        "author": "周紫芝",
        "content": "一点残红欲尽时。\n乍凉秋气满屏帏。\n梧桐叶上三更雨，叶叶声声是别离。\n调宝瑟，拨金猊。\n那时同唱鹧鸪词。\n如今风雨西楼夜，不听清歌也泪垂。",
        "dynasty": "宋",
        "collection_info": null
    },
    {
        "title": "鹧鸪天 年少登高意气多",
        "author": "周紫芝",
        "content": "年少登高意气多。\n黄花压帽醉嵯峨。\n如今满眼看华发，强拈茱萸奈老何。\n千垒岫，万重波。\n一时分付与秦娥。\n明年身健君休问，且对秋风卷翠螺。",
        "dynasty": "宋",
        "collection_info": null
    },
    {
        "title": "鹧鸪天 终日看山不厌山",
        "author": "周紫芝",
        "content": "终日看山不厌山。\n寻思百计不如闲。\n何时得到重阳日，醉把茱萸仔细看。\n敧醉帽，倚雕阑。\n偶然携酒却成欢。\n篱边黄菊关心事，触误愁人到酒边。",
        "dynasty": "宋",
        "collection_info": null
    },
    {
        "title": "鹧鸪天 读尽牙签玉轴书",
        "author": "周紫芝",
        "content": "读尽牙签玉轴书。\n不知门外有园蔬。\n借令未解銮坡去，也合雠书在石渠。\n微雨后，小寒初。\n满斟长寿碧琳腴。\n不须更问荆州路，便上追锋御府车。",
        "dynasty": "宋",
        "collection_info": null
    },
    {
        "title": "鹧鸪天 楼上缃桃一萼红",
        "author": "周紫芝",
        "content": "楼上缃桃一萼红。\n别来开谢几东风。\n武陵春尽无人处，犹有刘郎去后踪。\n香阁小，翠帘重。\n今宵何事偶相逢。\n行云又被风吹散，见了依前是梦中。",
        "dynasty": "宋",
        "collection_info": null
    },
    {
        "title": "鹧鸪天 彩鹢双飞雪浪翻",
        "author": "周紫芝",
        "content": "彩鹢双飞雪浪翻。\n楚歌声转绿杨湾。\n一川红旆初衔日，两岸朱楼不下帘。\n阑倚处，玉垂纤。\n白团扇底藕丝衫。\n未成密约回秋水，看得羞时隔画檐。",
        "dynasty": "宋",
        "collection_info": null
    },
    {
        "title": "鹧鸪天 花褪残红绿满枝",
        "author": "周紫芝",
        "content": "花褪残红绿满枝。\n嫩寒犹透薄罗衣。\n池塘雨细双鸳睡，杨柳风轻小燕飞。\n人别后，酒醒时。\n午窗残梦子规啼。\n尊前心事人谁问，花底闲愁春又归。",
        "dynasty": "宋",
        "collection_info": null
    },
    {
        "title": "采桑子 跳珠雨罢风初静",
        "author": "周紫芝",
        "content": "跳珠雨罢风初静，阑槛凭虚。\n绛阙清都。\n只在仙人碧玉壶。\n九原唤起王摩诘，画作新图。\n十城芙蕖。\n乞与知章老鉴湖。",
        "dynasty": "宋",
        "collection_info": null
    },
    {
        "title": "西江月 画幕灯前细雨",
        "author": "周紫芝",
        "content": "画幕灯前细雨，垂莲盏里清歌。\n玉纤持板隔香罗。\n不放行云飞过。\n今夜尘生洛浦，明朝雨在巫山。\n羞蛾且莫斗弯环。\n不似司空见惯。",
        "dynasty": "宋",
        "collection_info": null
    },
    {
        "title": "西江月 池面风翻弱絮",
        "author": "周紫芝",
        "content": "池面风翻弱絮，树头雨退嫣红。\n扑花蝴蝶杳无踪。\n又做一场春梦。\n便是一成去了，不成没个来时。\n眼前无处说相思。\n要说除非梦里。",
        "dynasty": "宋",
        "collection_info": null
    },
    {
        "title": "西江月 罗袖云轻雾薄",
        "author": "周紫芝",
        "content": "罗袖云轻雾薄，醉肌玉软花柔。\n相逢不道有春愁。\n只道春来微瘦。\n一点人间深意，数声柳下轻讴。\n带将离恨上归舟。\n肠断月斜时候。",
        "dynasty": "宋",
        "collection_info": null
    },
    {
        "title": "西江月 发白犹敧旅枕",
        "author": "周紫芝",
        "content": "发白犹敧旅枕，溪深未挂烟莎。\n往来苕霅意如何。\n应有轻鸥笑我。\n细算年来活计，只消一个渔舟。\n金鱼无分不须求。\n只乞鲈鱼换酒。",
        "dynasty": "宋",
        "collection_info": null
    },
    {
        "title": "西江月 连理枝头并蒂",
        "author": "周紫芝",
        "content": "连理枝头并蒂，同心带上双垂。\n背灯偷赠语低低。\n一点浓情先寄。\n翡翠钗头摘处，鸳鸯枕上醒时。\n酸甜红颗阿谁知。\n别是人间滋味。",
        "dynasty": "宋",
        "collection_info": null
    },
    {
        "title": "西江月 天意未教秋老",
        "author": "周紫芝",
        "content": "天意未教秋老，花容刬地宜霜。\n酒肌红软玉肌香。\n不与梨花同样。\n来伴孙郎小宴，临风为舞霓裳。\n更深绿水照红妆。\n便是采莲船上。",
        "dynasty": "宋",
        "collection_info": null
    },
    {
        "title": "西江月 谁把蓝揉翡翠",
        "author": "周紫芝",
        "content": "谁把蓝揉翡翠，天将蜡做梅花。\n晚来秋水映残霞。\n水墨新描图画。\n纸上写将心去，眼边送却愁来。\n今回相见比前回。\n心下忡忡越㬠。",
        "dynasty": "宋",
        "collection_info": null
    },
    {
        "title": "小重山 溪上晴山簇翠螺",
        "author": "周紫芝",
        "content": "溪上晴山簇翠螺。\n晓来霜叶醉，小池荷。\n琐窗秋意苦无多。\n帘绣卷，黄菊两三窠。\n小睡拥香罗。\n起来匀醉粉，玉垂梭。\n只愁无奈夜长何。\n你去也，今夜早来么。",
        "dynasty": "宋",
        "collection_info": null
    },
    {
        "title": "小重山 碧玉山围十里湖",
        "author": "周紫芝",
        "content": "碧玉山围十里湖。\n水云天共远，戏双凫。\n河阳花县锦屏铺。\n人不老，长日在蓬壶。\n一笑且踟蹰。\n会骑箕尾去，上云衢。\n十分深注碧琳腴。\n休惜醉，醉后有人扶。",
        "dynasty": "宋",
        "collection_info": null
    },
    {
        "title": "汉宫春 秋意还深",
        "author": "周紫芝",
        "content": "秋意还深，渐银床露冷，梧叶风高。\n婵娟也应为我，羞照霜毛。\n流年老尽，漫银蟾、冷浸香醪。\n除尽把，平生怨感，一时分付离骚。\n伤心故人千里，问阴晴何处，还记今宵。\n楼高共谁同看，玉桂烟梢。\n南枝鹊绕，叹此生、飘转江皋。\n须更约，他年清照，为人常到寒霄。",
        "dynasty": "宋",
        "collection_info": null
    },
    {
        "title": "汉宫春 香满箱奁",
        "author": "周紫芝",
        "content": "香满箱奁，看沈犀弄水，浓麝含熏。\n荀郎一时旧事，尽属王孙。\n残膏剩馥，须倾囊、乞与兰荪。\n金兽暖，云窗雾阁，为人洗尽馀醺。\n依稀雪梅风味，似孤山尽处，马上烟村。\n从来甲煎浅俗，那忍重闻。\n苏台燕寝，下重帏、深闭孤云。\n都占得，横斜乱影，伴他月下黄昏。",
        "dynasty": "宋",
        "collection_info": null
    },
    {
        "title": "醉落魄・一斛珠 江天云薄",
        "author": "周紫芝",
        "content": "江天云薄。\n江头雪似杨花落。\n寒灯不管人离索。\n照得人来，真个睡不着。\n归期已负梅花约。\n又还春动空飘泊。\n晓寒谁看伊梳掠。\n雪满西楼，人在阑干角。",
        "dynasty": "宋",
        "collection_info": null
    },
    {
        "title": "醉落魄・一斛珠 柳边池阁",
        "author": "周紫芝",
        "content": "柳边池阁。\n晚来卷地东风恶。\n人生不解频行乐。\n昨日花开，今日风吹落。\n杨花却似人飘泊。\n春云更似人情薄。\n如今始信从前错。\n为个蝇头，轻负青山约。",
        "dynasty": "宋",
        "collection_info": null
    },
    {
        "title": "醉落魄・一斛珠 熏风池阁",
        "author": "周紫芝",
        "content": "熏风池阁。\n小红桥下荷花薄。\n沙平水浅山如削。\n水上鸳鸯，何处风吹落。\n今朝端午新梳掠。\n锦丝围腕花柔弱。\n人生只有尊前乐。\n前度刘郎，莫负重来约。",
        "dynasty": "宋",
        "collection_info": null
    },
    {
        "title": "醉落魄・一斛珠 云深海阔",
        "author": "周紫芝",
        "content": "云深海阔。\n天风吹上黄金阙。\n酒醒不记归时节。\n三十年来，往事无人说。\n浮生正似风中雪。\n丹砂岂是神仙诀。\n世间生死无休歇。\n长伴君闲，只有山中月。",
        "dynasty": "宋",
        "collection_info": null
    },
    {
        "title": "阮郎归 酴醿花谢日迟迟",
        "author": "周紫芝",
        "content": "酴醿花谢日迟迟。\n杨花无数飞。\n章台侧畔尽风吹。\n飘零无定期。\n烟漠漠，草萋萋。\n江南春尽时。\n可怜踪迹尚东西。\n故园何日归。",
        "dynasty": "宋",
        "collection_info": null
    },
    {
        "title": "阮郎归 月棂疏影照婵娟",
        "author": "周紫芝",
        "content": "月棂疏影照婵娟。\n闲临小玉盘。\n枣花金钏出纤纤。\n棋声敲夜寒。\n飞雹冷，水精圆。\n夜深人未眠。\n笑催炉兽暖衾鸳。\n莫教银漏残。",
        "dynasty": "宋",
        "collection_info": null
    },
    {
        "title": "阮郎归 西湖山下水潺潺",
        "author": "周紫芝",
        "content": "西湖山下水潺潺。\n满山风雨寒。\n枝头红日晓斓斑。\n越梅催晓丹。\n连翠叶，拥金盘。\n玉池生乳泉。\n此生三度试甘酸。\n欲归归尚难。",
        "dynasty": "宋",
        "collection_info": null
    },
    {
        "title": "青玉案 青鞋忍踏江沙路",
        "author": "周紫芝",
        "content": "青鞋忍踏江沙路。\n恨人已、骑鲸去。\n笔底骅骝谁与度。\n西州重到，可怜不见，华屋生存处。\n秋江渺渺高台暮。\n满壁栖鸦醉时句。\n飞上金鸾人漫许。\n清歌低唱，小蛮犹在，空湿梨花雨。",
        "dynasty": "宋",
        "collection_info": null
    },
    {
        "title": "青玉案 梅花落尽人谁管",
        "author": "周紫芝",
        "content": "梅花落尽人谁管。\n暗凄断、伤春眼。\n雪后平芜春尚浅。\n一簪华发，满襟离恨，羞作东风伴。\n斗花小斛兰芽短。\n犹是当时旧庭院。\n拟把新愁凭酒遣。\n春衫重看，酒痕犹在，忍放金杯满。",
        "dynasty": "宋",
        "collection_info": null
    },
    {
        "title": "菩萨蛮 翠蛾懒画妆痕浅",
        "author": "周紫芝",
        "content": "翠蛾懒画妆痕浅。\n香肌得酒花柔软。\n粉汗湿吴绫。\n玉钗敲枕棱。\n鬓丝云卸腻。\n罗带还重系。\n含笑出房栊。\n羞随脸上红。",
        "dynasty": "宋",
        "collection_info": null
    },
    {
        "title": "菩萨蛮 风头不定云来去",
        "author": "周紫芝",
        "content": "风头不定云来去。\n天教月到湖心住。\n遥夜一襟愁。\n水风浑似秋。\n藕花迎露笑。\n暗水飞萤照。\n渔笛莫频吹。\n客愁人不知。",
        "dynasty": "宋",
        "collection_info": null
    },
    {
        "title": "菩萨蛮 宝熏拂拂浓如雾",
        "author": "周紫芝",
        "content": "宝熏拂拂浓如雾。\n暗惊梅蕊风前度。\n依约似江村。\n馀香马上闻。\n画桥风雨暮。\n零落知无数。\n收拾小窗春。\n金炉檀炷深。",
        "dynasty": "宋",
        "collection_info": null
    },
    {
        "title": "西地锦 雨细欲收还滴",
        "author": "周紫芝",
        "content": "雨细欲收还滴。\n满一庭秋色。\n阑干独倚，无人共说，这些愁寂。\n手把玉郎书迹。\n怎不教人忆。\n看看又是黄昏也，敛眉峰轻碧。",
        "dynasty": "宋",
        "collection_info": null
    },
    {
        "title": "谒金门 春雨细",
        "author": "周紫芝",
        "content": "春雨细。\n开尽一番桃李。\n柳暗曲阑花满地。\n日高人睡起。\n绿浸小池春水。\n沙暖鸳鸯双戏。\n薄幸更无书一纸。\n画楼愁独倚。",
        "dynasty": "宋",
        "collection_info": null
    },
    {
        "title": "生查子 春寒入翠帷",
        "author": "周紫芝",
        "content": "春寒入翠帷，月淡云来去。\n院落半晴天，风撼梨花树。\n人醉掩金铺，闲倚秋千柱。\n满眼是相思，无说相思处。",
        "dynasty": "宋",
        "collection_info": null
    },
    {
        "title": "生查子 青丝结晓鬟",
        "author": "周紫芝",
        "content": "青丝结晓鬟，临镜心情懒。\n知为晓愁浓，画得双蛾浅。\n柳困玉楼空，花落红窗暖。\n相对语春愁，只有春闺燕。",
        "dynasty": "宋",
        "collection_info": null
    },
    {
        "title": "生查子 新欢君未成",
        "author": "周紫芝",
        "content": "新欢君未成，往事无人记。\n行雨共行云，如梦还如醉。\n相见又难言，欲住浑无计。\n眉翠莫频低，我已无多泪。",
        "dynasty": "宋",
        "collection_info": null
    },
    {
        "title": "生查子 清歌忆去年",
        "author": "周紫芝",
        "content": "清歌忆去年，共唱秦楼曲。\n门外月横波，帐里人如玉。\n秋风吹彩云，梦断惊难续。\n别调不堪闻，红泪销残烛。",
        "dynasty": "宋",
        "collection_info": null
    },
    {
        "title": "生查子 金鞍欲别时",
        "author": "周紫芝",
        "content": "金鞍欲别时，芳草溪边渡。\n不忍上西楼，怕看来时路。\n帘幕卷东风，燕子双双语。\n薄幸不归来，冷落春情绪。",
        "dynasty": "宋",
        "collection_info": null
    },
    {
        "title": "生查子 轻云浅护霜",
        "author": "周紫芝",
        "content": "轻云浅护霜，晓日红生砌。\n烟共宝熏浓，人与山长翠。\n银浪酒杯浓，锦幄双鸾戏。\n庭下彩衣郎，共祝千千岁。",
        "dynasty": "宋",
        "collection_info": null
    },
    {
        "title": "昭君怨 满院融融花气",
        "author": "周紫芝",
        "content": "满院融融花气。\n红绣一帘垂地。\n往事忆年时。\n只春知。\n风又暖。\n花渐满。\n人似行云不见。\n无计奈离情。\n恶销凝。",
        "dynasty": "宋",
        "collection_info": null
    },
    {
        "title": "秦楼月・忆秦娥 东风歇",
        "author": "周紫芝",
        "content": "东风歇。\n香尘满院花如雪。\n花如雪。\n看看又是，黄昏时节。\n无言独自添香鸭。\n相思情绪无人说。\n无人说。\n照人只有，西楼斜月。",
        "dynasty": "宋",
        "collection_info": null
    },
    {
        "title": "天仙子 雪似杨花飞不定",
        "author": "周紫芝",
        "content": "雪似杨花飞不定。\n枝上冻禽昏欲暝。\n寒窗相对话分飞，箫鼓静。\n灯炯炯。\n一曲阳关和泪听。\n酒入离肠愁欲凝。\n往事不堪重记省。\n劝君莫上玉楼梯，风力劲。\n山色暝。\n忍看去时楼下径。",
        "dynasty": "宋",
        "collection_info": null
    },
    {
        "title": "渔家傲 遇坎乘流随分了",
        "author": "周紫芝",
        "content": "遇坎乘流随分了。\n鸡虫得失能多少。\n儿辈雌黄堪一笑。\n堪一笑。\n鹤长凫短从他道。\n几度秋风吹梦到。\n花姑溪上人空老。\n唤取扁舟归去好。\n归去好。\n孤篷一枕秋江晓。",
        "dynasty": "宋",
        "collection_info": null
    },
    {
        "title": "渔家傲 月黑波翻江浩渺",
        "author": "周紫芝",
        "content": "月黑波翻江浩渺。\n扁舟系缆垂杨杪。\n渔网横江灯火闹。\n红影照。\n分明赤壁回惊棹。\n风静云收天似扫。\n梦疑身在三山岛。\n浮世功名何日了。\n从醉倒。\n柁楼红日千岩晓。",
        "dynasty": "宋",
        "collection_info": null
    },
    {
        "title": "渔家傲 休惜骑鲸人已远",
        "author": "周紫芝",
        "content": "休惜骑鲸人已远。\n风流都被仍云占。\n腰下锦绦缠宝剑。\n光闪焰。\n人间莫作牛刀看。\n见说河阳花满县。\n相邀更约疏狂伴。\n幸有小蛮开小燕。\n须少款。\n玉堂此去知非晚。",
        "dynasty": "宋",
        "collection_info": null
    },
    {
        "title": "渔家傲 路入云岩山窈窕",
        "author": "周紫芝",
        "content": "路入云岩山窈窕。\n岩花滴露花头小。\n香共西风吹得到。\n秋欲杪。\n天还未放秋容老。\n谁道水南花不好。\n犹胜金蕊浑如扫。\n留取光阴重一笑。\n须是早。\n黄花更惜重阳帽。",
        "dynasty": "宋",
        "collection_info": null
    },
    {
        "title": "渔家傲 月黑天寒花欲睡",
        "author": "周紫芝",
        "content": "月黑天寒花欲睡。\n移灯影落清尊里。\n唤醒妖红明晚翠。\n如有意。\n嫣然一笑知谁会。\n露湿柔柯红压地。\n羞容似替人垂泪。\n着意西风吹不起。\n空绕砌。\n明年花共谁同醉。",
        "dynasty": "宋",
        "collection_info": null
    },
    {
        "title": "南柯子・南歌子 蝉薄轻梳鬓",
        "author": "周紫芝",
        "content": "蝉薄轻梳鬓，螺香浅画眉。\n西湖人道似西施。\n人似西施浓淡、更相宜。\n画烛催歌板，飞花上舞衣。\n殷勤犹劝玉东西。\n不道使君肠断、已多时。",
        "dynasty": "宋",
        "collection_info": null
    },
    {
        "title": "南柯子・南歌子 雾帐兰衾暖",
        "author": "周紫芝",
        "content": "雾帐兰衾暖，熏炉宝篆浓。\n眼波犹带睡朦胧。\n卧听晓来双燕、语春风。\n螺浅欢馀黛，霞销枕处红。\n断云飞雨怕匆匆。\n欲去且留情绪、两冲冲。",
        "dynasty": "宋",
        "collection_info": null
    },
    {
        "title": "南柯子・南歌子 白羽传觞急",
        "author": "周紫芝",
        "content": "白羽传觞急，金鞍跃马迟。\n云间彩凤看双飞。\n飞上碧梧枝上、稳双栖。\n林下风流女，堂东坦腹儿。\n此郎标韵世间稀。\n好为伯鸾举案、又齐眉。",
        "dynasty": "宋",
        "collection_info": null
    },
    {
        "title": "朝中措 西湖烟尽水溶溶",
        "author": "周紫芝",
        "content": "西湖烟尽水溶溶。\n一笑与谁同。\n多谢湖边霜菊，伴人三见秋风。\n两高南北，天教看尽，吴越西东。\n趁取老来犹健，登临莫放杯空。",
        "dynasty": "宋",
        "collection_info": null
    },
    {
        "title": "朝中措 大江流处是庐峰",
        "author": "周紫芝",
        "content": "大江流处是庐峰。\n苍玉照晴空。\n何事浅鬟浓黛，却成烟雨溟蒙。\n如今纵有，云涛万顷，翠巘千重。\n传语云间五老，一尊须要君同。",
        "dynasty": "宋",
        "collection_info": null
    },
    {
        "title": "朝中措 雨馀庭院冷萧萧",
        "author": "周紫芝",
        "content": "雨馀庭院冷萧萧。\n帘幕度微飙。\n鸟语唤回残梦，春寒勒住花梢。\n无憀睡起，新愁黯黯，归路迢迢。\n又是夕阳时候，一炉沈水烟销。",
        "dynasty": "宋",
        "collection_info": null
    },
    {
        "title": "朝中措 小桃花动着枝浓",
        "author": "周紫芝",
        "content": "小桃花动着枝浓。\n移得伴衰翁。\n多谢天公怜我，一时染就轻红。\n春光犹在，花枝未老，莫放尊空。\n休倚半岩烟树，能消几度东风。",
        "dynasty": "宋",
        "collection_info": null
    },
    {
        "title": "朝中措 黄昏楼阁乱栖鸦",
        "author": "周紫芝",
        "content": "黄昏楼阁乱栖鸦。\n天末淡微霞。\n风里一池杨柳，月边满树梨花。\n阳台路远，鱼沈尺素，人在天涯。\n想得小窗遥夜，哀弦拨断琵琶。",
        "dynasty": "宋",
        "collection_info": null
    },
    {
        "title": "虞美人 短墙梅粉香初透",
        "author": "周紫芝",
        "content": "短墙梅粉香初透。\n削约寒枝瘦。\n恼人知为阿谁开。\n还伴冷烟疏雨、做愁媒。\n飘零苦恨春情薄。\n不管花开落。\n小池疏影弄寒沙。\n何似玉台鸾镜、对横斜。",
        "dynasty": "宋",
        "collection_info": null
    },
    {
        "title": "虞美人 西园摘处香和露",
        "author": "周紫芝",
        "content": "西园摘处香和露。\n洗尽南轩暑。\n莫嫌坐上适来蝇。\n只恐怕寒、难近玉壶冰。\n井花浮翠金盆小。\n午梦初回后。\n诗翁自是不归来。\n不是青门、无地可移栽。",
        "dynasty": "宋",
        "collection_info": null
    },
    {
        "title": "虞美人 痴云压地风尘卷",
        "author": "周紫芝",
        "content": "痴云压地风尘卷。\n雪共春寒浅。\n山城寒夜不烧灯。\n时见竹篱茅舍、两三星。\n九衢风里香尘拥。\n十载鳌山梦。\n如今独自倚冰檐。\n落尽短檠红灺、不成眠。",
        "dynasty": "宋",
        "collection_info": null
    },
    {
        "title": "江城子 夕阳低尽柳如烟",
        "author": "周紫芝",
        "content": "夕阳低尽柳如烟。\n淡平川。\n断肠天。\n今夜十分，霜月更娟娟。\n怎得人如天上月，虽暂缺，有时圆。\n断云飞雨又经年。\n思凄然。\n泪涓涓。\n且做如今，要见也无缘。\n因甚江头来处雁，飞不到，小楼边。",
        "dynasty": "宋",
        "collection_info": null
    },
    {
        "title": "江城子 碧梧和露滴清秋",
        "author": "周紫芝",
        "content": "碧梧和露滴清秋。\n小庭幽。\n翠烟流。\n羞带一襟，明月上危楼。\n苦恨秋江风与月，偏管断，这些愁。\n此情空道两绸缪。\n信悠悠。\n几时休。\n到得如今，刬地见无由。\n拟待不能思想得，无限事，在心头。",
        "dynasty": "宋",
        "collection_info": null
    },
    {
        "title": "潇湘夜雨・满庭芳 楼上寒深",
        "author": "周紫芝",
        "content": "楼上寒深，江边雪满，楚台烟霭空蒙。\n一天飞絮，零乱点孤篷。\n似我华颠雪领，浑无定、漂泊孤踪。\n空凄黯，江天又晚，风袖倚蒙茸。\n吾庐，犹记得，波横素练，玉做寒峰。\n更短坡烟竹，声碎玲珑。\n拟问山阴旧路，家何在、水远山重。\n渔蓑冷，扁舟梦断，灯暗小窗中。",
        "dynasty": "宋",
        "collection_info": null
    },
    {
        "title": "潇湘夜雨・满庭芳 晓色凝暾",
        "author": "周紫芝",
        "content": "晓色凝暾，霜痕犹浅，九天春意将回。\n隔年花信，先已到江梅。\n沈水烟浓如雾，金波满、红袖双垂。\n仙翁醉，问春何处，春在玉东西。\n瑶台。\n人不老，还从东壁，来步天墀。\n且细看八砖，花影迟迟。\n会见朱颜绿鬓，家长近、咫尺天威。\n君知否，天教雨露，常满岁寒枝。",
        "dynasty": "宋",
        "collection_info": null
    },
    {
        "title": "潇湘夜雨・满庭芳 江绕淮城",
        "author": "周紫芝",
        "content": "江绕淮城，云昏楚观，一枝烟笛谁横。\n晓风吹帽，霜日照人明。\n暗恼潘郎旧恨，应追念、菊老残英。\n秋空晚，茱萸细拈，醽醁为谁倾。\n人间，真梦境，新愁未了，绿鬓星星。\n问明年此会，谁寄幽情。\n倚尽一楼残照，何妨更、月到帘旌。\n凭阑久，歌君妙曲，谁是米嘉荣。",
        "dynasty": "宋",
        "collection_info": null
    },
    {
        "title": "潇湘夜雨・满庭芳 楚尾江横",
        "author": "周紫芝",
        "content": "楚尾江横，斗南山秀，辋川谁画新图。\n几时天际，平地出方壶。\n应念江南倦客，家何在、飘泊江湖。\n天教共，银涛翠壁，相伴老人娱。\n长淮，看不尽，风帆落处，天在平芜。\n算人间此地，岂是穷途。\n好与婆娑尽日，应须待、月到金枢。\n山中饮，从教笑我，白首醉模糊。",
        "dynasty": "宋",
        "collection_info": null
    },
    {
        "title": "宴桃源・如梦令 帘幕疏疏风透",
        "author": "周紫芝",
        "content": "帘幕疏疏风透。\n庭下月寒花瘦。\n宽尽沈郎衣，方寸不禁僝僽。\n难受。\n难受。\n灯暗月斜时候。",
        "dynasty": "宋",
        "collection_info": null
    },
    {
        "title": "宴桃源・如梦令 林外野塘烟腻",
        "author": "周紫芝",
        "content": "林外野塘烟腻。\n衣上落梅香细。\n瘦马步凌兢，人在乱山丛里。\n憔悴。\n憔悴。\n回望小楼千里。",
        "dynasty": "宋",
        "collection_info": null
    },
    {
        "title": "宴桃源・如梦令 绿尽小池芳草",
        "author": "周紫芝",
        "content": "绿尽小池芳草。\n门外柳垂春昼。\n花上雨廉纤，帘幕燕来时候。\n消瘦。\n消瘦。\n依约粉香襟袖。",
        "dynasty": "宋",
        "collection_info": null
    },
    {
        "title": "宴桃源・如梦令 旧日荼䕷时候",
        "author": "周紫芝",
        "content": "旧日荼䕷时候。\n酒涴粉香襟袖。\n老去惜春心，试问孙郎知否。\n花瘦。\n花瘦。\n剪取一枝重嗅。",
        "dynasty": "宋",
        "collection_info": null
    },
    {
        "title": "满江红 寂寂江天",
        "author": "周紫芝",
        "content": "寂寂江天，雪又满、晚来风急。\n空懊恨、散盐飞絮，未成轻集。\n万里长空飞不到，珠帘卷尽还羞入。\n问向晚、谁欲画渔莎，寒江立。\n天黯淡，催残日。\n波浩渺，添寒力。\n又何如聊遣，舞衣红湿。\n好与月娥临晚砌，莫教先放梅花拆。\n便准拟、一醉广寒宫，千山白。",
        "dynasty": "宋",
        "collection_info": null
    },
    {
        "title": "定风波令・定风波 梅粉梢头雨未干",
        "author": "周紫芝",
        "content": "梅粉梢头雨未干。\n淡烟疏日带春寒。\n暝鸦啼处，人在小楼边。\n芳草只随春恨长，塞鸿空傍碧云还。\n断霞销尽，新月又婵娟。",
        "dynasty": "宋",
        "collection_info": null
    },
    {
        "title": "蝶恋花 天意才晴风又雨",
        "author": "周紫芝",
        "content": "天意才晴风又雨。\n催得风前，日日吹轻絮。\n燕子不飞莺不语。\n满庭芳草空无数。\n春去可堪人去也。\n枝上残红，不忍抬头觑。\n假使留春春肯住。\n唤谁相伴春同处。",
        "dynasty": "宋",
        "collection_info": null
    },
    {
        "title": "永遇乐 槐幄如云",
        "author": "周紫芝",
        "content": "槐幄如云，燕泥犹湿，雨馀清暑。\n细草摇风，小荷擎雨，时节还端午。\n碧罗窗底，依稀记得，闲系翠丝烟缕。\n到如今、前欢如梦，还对彩绦无语。\n榴花半吐，金刀犹在，往事更堪重数。\n艾虎钗头，菖蒲酒里，旧约浑无据。\n轻衫如雾，玉肌似削，人在画楼深处。\n想灵符、无人共带，翠眉暗聚。",
        "dynasty": "宋",
        "collection_info": null
    },
    {
        "title": "蓦山溪 月眉星眼",
        "author": "周紫芝",
        "content": "月眉星眼，阆苑真仙侣。\n娇小正笄年，每当筵、愁歌怕舞。\n水亭烟树，春去已无踪，桃源路。\n知何处。\n往事如风絮。\n如今闻道，误剪香云缕，闲系小乌纱，更无心、浅匀深注。\n三山路杳，终不是人间，知谁与。\n吹箫女。\n共驾青鸾去。",
        "dynasty": "宋",
        "collection_info": null
    },
    {
        "title": "品令 西风持酒",
        "author": "周紫芝",
        "content": "西风持酒。\n诮不做、愁时候。\n机云兄弟，坐中玉树，琼枝高秀。\n且莫劝人归去，坐来未久。\n甘泉书奏。\n报幽障、沈烽后。\n明朝重九，茱萸休恼，泪沾襟袖。\n怕衰黄花，也解笑人白首。",
        "dynasty": "宋",
        "collection_info": null
    },
    {
        "title": "品令 霜蓬零乱",
        "author": "周紫芝",
        "content": "霜蓬零乱。\n笑绿鬓、光阴晚。\n紫茱时节，小楼长醉，一川平远。\n休说龙山佳会，此情不浅。\n黄花香满。\n记白苎、吴歌软。\n如今却向，乱山丛里，一枝重看。\n对着西风搔首，为谁肠断。",
        "dynasty": "宋",
        "collection_info": null
    },
    {
        "title": "清平乐 芦州晚净",
        "author": "周紫芝",
        "content": "芦州晚净。\n雨罢江如镜。\n属玉双飞栖不定。\n数点晚来烟艇。\n梦回满眼凄凉。\n一成无奈思量。\n舟在绿杨堤下，蝉嘶欲尽斜阳。",
        "dynasty": "宋",
        "collection_info": null
    },
    {
        "title": "清平乐 烟鬟敛翠",
        "author": "周紫芝",
        "content": "烟鬟敛翠。\n柳下门初闭。\n门外一川风细细。\n沙上暝禽飞起。\n今宵水畔楼边。\n风光宛似当年。\n月到旧时明处，共谁同倚阑干。",
        "dynasty": "宋",
        "collection_info": null
    },
    {
        "title": "清平乐 青春欲暮",
        "author": "周紫芝",
        "content": "青春欲暮。\n柳下将飞絮。\n月到阶前梅子树。\n啼得杜鹃飞去。\n人归不掩朱门。\n一成过了黄昏。\n只有琐窗红蜡，照人犹自销魂。",
        "dynasty": "宋",
        "collection_info": null
    },
    {
        "title": "清平乐 团栾小树",
        "author": "周紫芝",
        "content": "团栾小树。\n天与香无数。\n薄艳不尽风日苦。\n剩着红油遮护。\n移栽未到江南。\n香山鼻观先参。\n勾引老情偏醉，锦熏笼暖春酣。",
        "dynasty": "宋",
        "collection_info": null
    },
    {
        "title": "清平乐 浅妆匀靓",
        "author": "周紫芝",
        "content": "浅妆匀靓。\n一点闲心性。\n脸上羞红凝不定。\n恼乱酒愁花病。\n晚来泪搵残霞。\n坠鬟小玉钗斜。\n细雨一帘春恨，东风满地桃花。",
        "dynasty": "宋",
        "collection_info": null
    },
    {
        "title": "清平乐 东风庭户",
        "author": "周紫芝",
        "content": "东风庭户。\n红满桃花树。\n准拟踏青南陌路。\n双凤绣鞋新做。\n秋千月挂黄昏。\n画堂深掩朱门。\n立尽花阴归去，此时别是销魂。",
        "dynasty": "宋",
        "collection_info": null
    },
    {
        "title": "浪淘沙 江上送年归",
        "author": "周紫芝",
        "content": "江上送年归。\n还似年时。\n屠苏休恨到君迟。\n觅得醉乡无事处，莫放愁知。\n红灺一灯垂。\n应笑人衰。\n鹤长凫短怨他谁。\n明日江楼春到也，且醉南枝。",
        "dynasty": "宋",
        "collection_info": null
    },
    {
        "title": "浪淘沙 落日在阑干",
        "author": "周紫芝",
        "content": "落日在阑干。\n风满晴川。\n坐来高浪拥银山。\n白鹭欲栖飞不下，却入苍烟。\n千里水云寒。\n正绕烟鬟。\n拍浮须要酒杯宽。\n天与吾曹供一醉，不是人间。",
        "dynasty": "宋",
        "collection_info": null
    },
    {
        "title": "踏莎行 风翠轻翻",
        "author": "周紫芝",
        "content": "风翠轻翻，雾红深注。\n鸳鸯池畔双鱼树。\n合欢凤子也多情，飞来连理枝头住。\n欲付浓愁，深凭尺素。\n戏鱼波上无寻处。\n教谁试与问花看，如何寄得香笺去。",
        "dynasty": "宋",
        "collection_info": null
    },
    {
        "title": "踏莎行 燕子归来",
        "author": "周紫芝",
        "content": "燕子归来，梅花又落。\n缃桃雨后燕支薄。\n眼前先自许多愁，斜阳更在春池阁。\n梦里新欢，年时旧约。\n日长院静空帘幕。\n几回猛待不思量，抬头又是思量着。",
        "dynasty": "宋",
        "collection_info": null
    },
    {
        "title": "踏莎行 鹊报寒枝",
        "author": "周紫芝",
        "content": "鹊报寒枝，鱼传尺素。\n晴香暗与风微度。\n故人还寄陇头梅，凭谁为作梅花赋。\n柳外朱桥，竹边深坞。\n何时却向君家去。\n便须倩月与徘徊，无人留得花常住。",
        "dynasty": "宋",
        "collection_info": null
    },
    {
        "title": "踏莎行 情似游丝",
        "author": "周紫芝",
        "content": "情似游丝，人如飞絮。\n泪珠阁定空相觑。\n一溪烟柳万丝垂，无因系得兰舟住。\n雁过斜阳，草迷烟渚。\n如今已是愁无数。\n明朝且做莫思量，如何过得今宵去。",
        "dynasty": "宋",
        "collection_info": null
    },
    {
        "title": "雨中花令 山雨细、泉生幽谷",
        "author": "周紫芝",
        "content": "山雨细、泉生幽谷，水满平田。\n雪茧红蚕熟后，黄云陇麦秋间。\n武陵烟暖，数声鸡犬，别是山川。\n嗟老去、倦游踪迹，长恨华颠。\n行尽吴头楚尾，空惭万壑千岩。\n不如休也，一庵归去，依旧云山。",
        "dynasty": "宋",
        "collection_info": null
    },
    {
        "title": "点绛唇 燕子风高",
        "author": "周紫芝",
        "content": "燕子风高，小桃枝上花无数。\n乱溪深处。\n满地飞红雨。\n唤得春来，又送春归去。\n浑无绪。\n刘郎前度。\n空记来时路。",
        "dynasty": "宋",
        "collection_info": null
    },
    {
        "title": "点绛唇 人道长生",
        "author": "周紫芝",
        "content": "人道长生，算来世上何曾有。\n玉尊长倒。\n早是人间少。\n四十年来，历尽闲烦恼。\n如今老。\n大家开口。\n赢得花前笑。",
        "dynasty": "宋",
        "collection_info": null
    },
    {
        "title": "临江仙 水远山长何处去",
        "author": "周紫芝",
        "content": "水远山长何处去，欲行人似孤云。\n十分瘦损沈休文。\n忍将秋水镜，容易与君分。\n试问梨花枝上雨，为谁弹满清尊。\n一江风月黯离魂。\n平波催短棹，小立送黄昏。",
        "dynasty": "宋",
        "collection_info": null
    },
    {
        "title": "临江仙 记得武陵相见日",
        "author": "周紫芝",
        "content": "记得武陵相见日，六年往事堪惊。\n回头双鬓已星星。\n谁知江上酒，还与故人倾。\n铁马红旗寒日暮，使君犹寄边城。\n只愁飞诏下青冥。\n不应霜塞晚，横槊看诗成。",
        "dynasty": "宋",
        "collection_info": null
    },
    {
        "title": "好事近 江路绕青山",
        "author": "周紫芝",
        "content": "江路绕青山，山翠扑衣轻湿。\n谁酿晚来云意，做一天愁色。\n竹溪斜度尽篮舆，疏梅暗香入。\n何处最关心事，恨落梅风急。",
        "dynasty": "宋",
        "collection_info": null
    },
    {
        "title": "好事近 香蜡染宫黄",
        "author": "周紫芝",
        "content": "香蜡染宫黄，不属世间风月。\n分我照寒金蕊，伴小窗愁绝。\n高标独步本无双，一枝为谁折。\n压尽半春桃李，任满山如雪。",
        "dynasty": "宋",
        "collection_info": null
    },
    {
        "title": "好事近 帘外一声歌",
        "author": "周紫芝",
        "content": "帘外一声歌，倾尽满城风月。\n看到酒阑羞处，想多情难说。\n周郎元是个中人，如今鬓如雪。\n自恨老来肠肚，诮不堪摧折。",
        "dynasty": "宋",
        "collection_info": null
    },
    {
        "title": "好事近 雨后欲斜阳",
        "author": "周紫芝",
        "content": "雨后欲斜阳，红满井梧风叶。\n还是夜来时候，共小轩明月。\n不关纤手与调冰，消除这些热。\n自是月娥肌骨，似玉壶香雪。",
        "dynasty": "宋",
        "collection_info": null
    },
    {
        "title": "好事近 春似酒杯浓",
        "author": "周紫芝",
        "content": "春似酒杯浓，醉得海棠无力。\n谁染玉肌丰脸，做燕支颜色。\n送春风雨最无情，吹残也堪惜。\n何似且留花住，唤小鬟催拍。",
        "dynasty": "宋",
        "collection_info": null
    },
    {
        "title": "好事近 秋意总关愁",
        "author": "周紫芝",
        "content": "秋意总关愁，那更与君轻别。\n从此共谁同醉，恨老来风月。\n遥知手板笑看云，江边醉时节，应为老人回首，记白头如雪。",
        "dynasty": "宋",
        "collection_info": null
    },
    {
        "title": "酹江月・念奴娇 冰轮飞上",
        "author": "周紫芝",
        "content": "冰轮飞上，正金波翻动，玉壶新绿。\n风帽还猗清露滴，凛凛微生寒粟。\n白玉楼高，水精帘卷，十里堆琼屋。\n千山人静，怒龙声喷蕲竹。\n夜久斗落天高，银河还对泻，冷悬双瀑。\n此地人间何处有，难买明珠千斛。\n弄影人归，锦袍何在，更谁知鸿鹄。\n素光如练，满天空挂寒玉。",
        "dynasty": "宋",
        "collection_info": null
    },
    {
        "title": "酹江月・念奴娇 楚山无尽",
        "author": "周紫芝",
        "content": "楚山无尽，看西来新拥，石城双旆。\n立马花边金镫暖，遥想元戎小队。\n白雪歌成，莫愁去后，往事空千载。\n一时吟啸，风流不减前辈。\n闻道梦泽南州，日高初睡足，雅宜高会。\n老去愁多谁念我，空对云山苍翠。\n南雁归时，白头应记得，尊前倾盖。\n送君南浦，无情空恨江水。",
        "dynasty": "宋",
        "collection_info": null
    },
    {
        "title": "感皇恩 残月挂征鞍",
        "author": "周紫芝",
        "content": "残月挂征鞍，路长山绕。\n独拥寒貂犯霜晓。\n水边林下，孤负此生多少。\n星星空满鬓，因谁有。\n不如办个，短蓑长钓。\n唤取轻鸥伴人老。\n思量也胜，看人眉头眼脑。\n世间浑是梦，何时了。",
        "dynasty": "宋",
        "collection_info": null
    },
    {
        "title": "感皇恩 玉箸点椒花",
        "author": "周紫芝",
        "content": "玉箸点椒花，年华又杪。\n绛蜡烧残暗催晓。\n小窗醒处，梦断月斜江悄。\n故山春欲动，归程杳。\n天意不放，人生长少。\n富贵应须致身早。\n此宵长愿，赢取一尊娱老。\n假饶真百岁，能多少。",
        "dynasty": "宋",
        "collection_info": null
    },
    {
        "title": "感皇恩 无事小神仙",
        "author": "周紫芝",
        "content": "无事小神仙，世人谁会。\n着甚来由自萦系。\n人生须是，做些闲中活计。\n百年能几许，无多子。\n近日谢天，与片闲田地。\n作个茅堂待打睡。\n酒儿熟也，赢取山中一醉。\n人间如意事，只此是。",
        "dynasty": "宋",
        "collection_info": null
    },
    {
        "title": "感皇恩 江上一山横",
        "author": "周紫芝",
        "content": "江上一山横，偶来同住。\n山北山南共来去。\n今朝何事，目送征鸿轻举。\n可堪吹不断，梨花雨。\n千里莫厌，重霄云路。\n飞下彤庭伴鹓鹭。\n紫骝乌帽，看尽章台风絮。\n故人应问我，今何处。",
        "dynasty": "宋",
        "collection_info": null
    },
    {
        "title": "感皇恩 何处是云庵",
        "author": "周紫芝",
        "content": "何处是云庵，本来无住。\n云共谁来共谁去。\n菊篱杯酒，聊为渊明频举。\n幅巾应屡湿，斜川雨。\n此去常恨，相从无路。\n记取孤飞水边鹭。\n重来一笑，又是柳飞残絮。\n梦魂飞不到，君闲处。",
        "dynasty": "宋",
        "collection_info": null
    },
    {
        "title": "洞仙歌 江梅吹尽",
        "author": "周紫芝",
        "content": "江梅吹尽，更幽兰香度。\n可惜浓春为谁住。\n最嫌他、无数轻薄桃花，推不去，偏守定、东风一处。\n病来应怕酒，□眼常醒，老去羞春似无语。\n准拟强追随，管领风光，人生只、欢期难预。\n纵留得、梨花做寒食，怎吃他朝来，这般风雨。",
        "dynasty": "宋",
        "collection_info": null
    },
    {
        "title": "贺新郎 白首归何晚",
        "author": "周紫芝",
        "content": "白首归何晚。\n笑一椽、天教负与，楚江南岸。\n门外春山晚无数，只有匡庐似染。\n但想像、红妆不见。\n谁念香山当日事，漫青衫、泪湿人谁管。\n歌旧曲，空凄怨。\n将军未老身归汉。\n算功名、过了唯有，古词尘满。\n谁似渊明拚得老，饱看云山万点。\n况此老、斜川不远。\n终待我他年自，剪黄花、一酹重阳盏。\n君为我，休辞劝。",
        "dynasty": "宋",
        "collection_info": null
    },
    {
        "title": "苏幕遮 水傍边",
        "author": "周紫芝",
        "content": "水傍边，山尽处。\n唤取云来，共我山头住。\n分得一江风共雨。\n满院芙蓉，更听红妆舞。\n趁霜晴，闲独步。\n那里烟村，有个梅花树。\n小径斜穿来又去。\n醉后知他，有甚青云路。",
        "dynasty": "宋",
        "collection_info": null
    },
    {
        "title": "苏幕遮 老相邀",
        "author": "周紫芝",
        "content": "老相邀，山作伴。\n千里西来，始识庐山面。\n爱酒扬雄浑不管。\n天与邻翁，来慰穷愁眼。\n似惊鸿，吹又散。\n画柯横江，望断江南岸。\n地角天涯无尽远。\n一阕清歌，且放梨花满。",
        "dynasty": "宋",
        "collection_info": null
    },
    {
        "title": "一剪梅・一翦梅 无限江山无限愁",
        "author": "周紫芝",
        "content": "无限江山无限愁。\n两岸斜阳，人上扁舟。\n阑干吹浪不多时，酒在离尊，情满沧洲。\n早是霜华两鬓秋。\n目送飞鸿，那更难留。\n问君尺素几时来，莫道长江，不解西流。",
        "dynasty": "宋",
        "collection_info": null
    },
    {
        "title": "千秋岁 小春时候",
        "author": "周紫芝",
        "content": "小春时候。\n晴日吴山秀。\n霜尚浅，梅先透。\n波翻醽醁盏，雾暖芙蓉绣。\n持寿酒。\n仙娥特地回双袖。\n试问春多少。\n恩入芝兰厚。\n松不老，山长久。\n星占南极远，家是椒房旧。\n君一笑。\n金鸾看取人归后。",
        "dynasty": "宋",
        "collection_info": null
    },
    {
        "title": "千秋岁 当年文焰",
        "author": "周紫芝",
        "content": "当年文焰。\n蜀锦词华烂。\n年正少，声初远。\n手攀天上桂，书奏蓬莱殿。\n人尽道，洛阳盛事今重见。\n千尺青苍干。\n直节凌霄汉。\n天未识，应嗟晚。\n饮残长寿盏，归奉春皇燕。\n金叶满。\n擗麟且受麻姑劝。",
        "dynasty": "宋",
        "collection_info": null
    },
    {
        "title": "千秋岁 送春归去",
        "author": "周紫芝",
        "content": "送春归去。\n说与愁无数。\n君去后，归何处。\n人应空懊恼，春亦无言语。\n寒日暮，腾腾醉梦随风絮。\n尽日间庭雨。\n红湿秋千柱。\n人恨切，莺声苦。\n拟倾浇闷酒，留取残红树。\n春去也，不成不为愁人住。",
        "dynasty": "宋",
        "collection_info": null
    },
    {
        "title": "风入松 禁烟过后落花天",
        "author": "周紫芝",
        "content": "禁烟过后落花天。\n无奈轻寒。\n东风不管春归去，共残红、飞上秋千。\n看尽天涯芳草，春愁堆在阑干。\n楚江横断夕阳边。\n无限青烟。\n旧时云去今何处，山无数、柳涨平川。\n与问风前回雁，甚时吹过江南。",
        "dynasty": "宋",
        "collection_info": null
    },
    {
        "title": "忆王孙 梅子生时春渐老",
        "author": "周紫芝",
        "content": "梅子生时春渐老。\n红满地、落花谁扫。\n旧年池馆不归来，又绿尽、今年草。\n思量千里乡关道。\n山共水、几时得到。\n杜鹃只解怨残春，也不管、人烦恼。",
        "dynasty": "宋",
        "collection_info": null
    },
    {
        "title": "减字木兰花 快风消暑",
        "author": "周紫芝",
        "content": "快风消暑。\n门近雨边梅子树。\n昼梦腾腾。\n急雨声中唤不醒。\n轻衫短箑。\n林下日长聊散发。\n无计医贫。\n长作云山高卧人。",
        "dynasty": "宋",
        "collection_info": null
    },
    {
        "title": "采桑子 云踪老去浑无定",
        "author": "周紫芝",
        "content": "云踪老去浑无定，飘泊寒空。\n又被东风。\n吹过江南第几峰。\n长安市上看花眼，不到衰翁。\n好趁归鸿。\n家在西岩碧桂丛。",
        "dynasty": "宋",
        "collection_info": null
    },
    {
        "title": "渔父词・渔父 好个神仙张志和",
        "author": "周紫芝",
        "content": "好个神仙张志和。\n平生只是一渔蓑。\n和月醉，棹船歌。\n乐在江湖可奈何。",
        "dynasty": "宋",
        "collection_info": null
    },
    {
        "title": "渔父词・渔父 禁中图画访玄真",
        "author": "周紫芝",
        "content": "禁中图画访玄真。\n晚得歌词献紫宸。\n天一笑，物皆春。\n依旧扁舟钓白苹。",
        "dynasty": "宋",
        "collection_info": null
    },
    {
        "title": "渔父词・渔父 解印归来暂结庐",
        "author": "周紫芝",
        "content": "解印归来暂结庐。\n有时同钓水西鱼。\n闲着屐，醉骑驴。\n分明人在辋川图。",
        "dynasty": "宋",
        "collection_info": null
    },
    {
        "title": "渔父词・渔父 趁梅寻得水边枝",
        "author": "周紫芝",
        "content": "趁梅寻得水边枝。\n独棹渔船却过溪。\n人似玉，醉如泥。\n闲歌五色线中诗。",
        "dynasty": "宋",
        "collection_info": null
    },
    {
        "title": "渔父词・渔父 人间何物是穷通",
        "author": "周紫芝",
        "content": "人间何物是穷通。\n终向烟波作钓翁。\n江不动，月横空。\n漫郎船过小回中。",
        "dynasty": "宋",
        "collection_info": null
    },
    {
        "title": "花心动 水馆风亭",
        "author": "李弥逊",
        "content": "水馆风亭，晚香浓、一番荷芰经雨。\n簟枕乍闲，襟裾初试，散尽满轩袢暑。\n断云却送轻雷去，疏林外、玉钩微吐。\n夜未阑，秋生败叶，暗催庭树。\n天上佳期久阻。\n星河畔，仙车缥缈云路。\n旧恨未平，幽欢难驻，洒落半天风露。\n绮罗人散金猊冷，醉魂到、华胥深处。\n洞户悄，南楼画角自语。",
        "dynasty": "宋",
        "collection_info": null
    },
    {
        "title": "一寸金 仙李盘根",
        "author": "李弥逊",
        "content": "仙李盘根，自有云仍霭芳裔。\n更留雨霜皮，临风玉树，紫髯丹颊，长生久视。\n鹤帐琅书至。\n长庚梦、当年暗记。\n佳辰近，回首西风，渐喜秋英弄霜蕊。\n暂卷双旌，鸣金吹竹，萱堂伴新戏。\n对璧月流光，屏山供翠，碧云乍合，飞觞如缀。\n早晚岩廊侍。\n终不负、黄楼一醉。\n丹青手、先与翻阶，万叶增春媚。",
        "dynasty": "宋",
        "collection_info": null
    },
    {
        "title": "蝶恋花 百尺游丝当秀户",
        "author": "李弥逊",
        "content": "百尺游丝当秀户。\n不系春晖，只系闲愁住。\n拾翠归来芳草路。\n避人蝴蝶双飞去。\n困脸羞眉无意绪。\n陌上行人，记得清明否。\n消息未来池阁暮。\n蒙蒙一饷梨花雨。",
        "dynasty": "宋",
        "collection_info": null
    },
    {
        "title": "蝶恋花 足力穷时山已晦",
        "author": "李弥逊",
        "content": "足力穷时山已晦。\n却上轻舟，急棹穿沙背。\n云影渐随风力退。\n一川月白寒光碎。\n唤客主人陶谢辈。\n拂石移尊，不管游人醉。\n罗绮丛中无此会。\n只疑身在烟霞外。",
        "dynasty": "宋",
        "collection_info": null
    },
    {
        "title": "蝶恋花 清晓天容争显晦",
        "author": "李弥逊",
        "content": "清晓天容争显晦。\n溪上群山，戢戢分驼背。\n谁似浮云知进退。\n疏林嫩日黄金碎。\n夜枕不眠憎鼠辈。\n困眼贪晴，拚被风烟醉。\n天意有情人不会。\n分明置我风波外。",
        "dynasty": "宋",
        "collection_info": null
    },
    {
        "title": "蝶恋花 百叠青山江一缕",
        "author": "李弥逊",
        "content": "百叠青山江一缕。\n十里人家，路绕南台去。\n榕叶满川飞白鹭。\n疏帘半卷黄昏雨。\n楼阁峥嵘天尺五。\n荷芰风清，习习消袢暑。\n老子人间无着处。\n一尊来作横山主。",
        "dynasty": "宋",
        "collection_info": null
    },
    {
        "title": "蝶恋花 小小芙蕖红半展",
        "author": "李弥逊",
        "content": "小小芙蕖红半展。\n占早争先，不奈腰肢软。\n罗袜凌波娇欲颤。\n向人如诉闺中怨。\n把酒与君成眷恋。\n约束新荷，四面低歌扇。\n不放游人偷眼盼。\n鸳鸯叶底潜窥见。",
        "dynasty": "宋",
        "collection_info": null
    },
    {
        "title": "虞美人 上阳迟日千门锁",
        "author": "李弥逊",
        "content": "上阳迟日千门锁。\n花外流莺过。\n一番春去又经秋。\n惟有深宫明月、照人愁。\n暗中白发随芳草。\n却恨容颜好。\n更无魂梦到昭阳。\n肠断一双飞燕、在雕粱。",
        "dynasty": "宋",
        "collection_info": null
    },
    {
        "title": "虞美人 海棠开后春谁主",
        "author": "李弥逊",
        "content": "海棠开后春谁主。\n日日催花雨。\n可怜新绿遍残枝。\n不见香腮和粉、晕燕脂。\n去年携手听金缕。\n正是花飞处。\n老来先自不禁愁。\n这样愁来欺老、几时休。",
        "dynasty": "宋",
        "collection_info": null
    },
    {
        "title": "虞美人 金泥捍拨春声碎",
        "author": "李弥逊",
        "content": "金泥捍拨春声碎。\n恨入相思泪。\n醉欺秋水绿云斜。\n浑似梦中重到、阿环家。\n主人着意留春住。\n不醉无归去。\n只愁银烛晓生寒。\n明日落花飞絮、满长安。",
        "dynasty": "宋",
        "collection_info": null
    },
    {
        "title": "虞美人 年年江上清秋节",
        "author": "李弥逊",
        "content": "年年江上清秋节。\n盏面分霜月。\n不堪对月已伤离。\n那更梅花开后、海棠时。\n剑溪难驻仙游路。\n直上云霄去。\n藕花恰莫碍行舟。\n要趁潮头八月、到扬州。",
        "dynasty": "宋",
        "collection_info": null
    },
    {
        "title": "虞美人 方壶小有人谁到",
        "author": "李弥逊",
        "content": "方壶小有人谁到。\n底事春知早。\n使君和气粲如花。\n更筑百花深处、驻春华。\n云关远枕苕溪浅。\n未放归怀展。\n看残红紫绿阴斜。\n鸾凤干霄却上、玉皇家。",
        "dynasty": "宋",
        "collection_info": null
    },
    {
        "title": "青玉案 杨花尽做难拘管",
        "author": "李弥逊",
        "content": "杨花尽做难拘管。\n也解趁、飞红伴。\n骢马无情人渐远。\n沙平浅渡，雨湿孤村，何处长亭晚。\n欲凭桃叶传春怨。\n算不似、斜风倩双燕。\n纵得书来春又换。\n只将心事，分付眉尖，寂寞梨花院。",
        "dynasty": "宋",
        "collection_info": null
    },
    {
        "title": "菩萨蛮 小山娇翠低歌扇",
        "author": "李弥逊",
        "content": "小山娇翠低歌扇。\n雏莺学语春犹浅。\n无力响方檀。\n声随玉笋翻。\n垂鬟云乍染。\n媚靥香微点。\n未解作轻颦。\n凝情已动人。",
        "dynasty": "宋",
        "collection_info": null
    },
    {
        "title": "菩萨蛮 凉飙轻散馀霞绮",
        "author": "李弥逊",
        "content": "凉飙轻散馀霞绮。\n疏星冷浸明河水。\n敧枕画檐风。\n秋生草际蛩。\n雁门离塞晚。\n不道衡阳远。\n归恨隔重山。\n楼高莫凭栏。",
        "dynasty": "宋",
        "collection_info": null
    },
    {
        "title": "菩萨蛮 风庭瑟瑟灯明灭",
        "author": "李弥逊",
        "content": "风庭瑟瑟灯明灭。\n碧梧枝上蝉声歇。\n枕冷梦魂惊。\n一阶寒水明。\n鸟飞人未起。\n月露清如洗。\n无语听残更。\n愁从两鬓生。",
        "dynasty": "宋",
        "collection_info": null
    },
    {
        "title": "菩萨蛮 馀霞收尽寒烟绿",
        "author": "李弥逊",
        "content": "馀霞收尽寒烟绿。\n江山一片团明玉。\n敧枕画楼风。\n愁生草际蛩。\n金茎秋未老。\n两鬓吴霜早。\n忍负广寒期。\n清尊对语谁。",
        "dynasty": "宋",
        "collection_info": null
    },
    {
        "title": "浣溪沙 小小茅茨隐翠微",
        "author": "李弥逊",
        "content": "小小茅茨隐翠微。\n桥平双手弄涟漪。\n好风还动去年枝。\n得雨疏梅肥欲展，人家次第有芳菲。\n惜花恰莫探春迟。",
        "dynasty": "宋",
        "collection_info": null
    },
    {
        "title": "浣溪沙 箫鼓哀吟乐楚臣",
        "author": "李弥逊",
        "content": "箫鼓哀吟乐楚臣。\n牙樯锦缆簇江漘。\n调高彩笔逞尖新。\n海角逢时伤老大，莫辞卮酒话情亲。\n与君同是异乡人。",
        "dynasty": "宋",
        "collection_info": null
    },
    {
        "title": "浣溪沙 向日南枝不奈晴",
        "author": "李弥逊",
        "content": "向日南枝不奈晴。\n无风绛雪自飘零。\n画楼更作断肠声。\n小侧金荷迎落蕊，高烧银烛照残英。\n生愁斜月酒初醒。",
        "dynasty": "宋",
        "collection_info": null
    },
    {
        "title": "临江仙 枝上子规催去旆",
        "author": "李弥逊",
        "content": "枝上子规催去旆，柳条偏系离情。\n片云留雨锁愁城。\n不堪明月夜，寂寞照南荣。\n莫作东山今日计，风雷已促鹏程。\n功成来伴赤松行。\n却寻鸿雁侣，尊酒会如星。",
        "dynasty": "宋",
        "collection_info": null
    },
    {
        "title": "临江仙 燕去莺来昏又晓",
        "author": "李弥逊",
        "content": "燕去莺来昏又晓，劳生莫负心期。\n菊花何必待开时。\n十分浮玉蚁，一拍贯珠词。\n少借笔端烟雨力，不须露染风披。\n芳心微露定因谁。\n风流今太傅，萧洒古东篱。",
        "dynasty": "宋",
        "collection_info": null
    },
    {
        "title": "临江仙 多病渊明刚止酒",
        "author": "李弥逊",
        "content": "多病渊明刚止酒，不禁秋蕊浮香。\n饮船歌板已兼忘。\n吴霜羞鬓改，无语对红妆。\n小拈青枝撩鼻观，绝胜娇额涂黄。\n独醒滋味怕新凉。\n归来烛影乱，敧枕听更长。",
        "dynasty": "宋",
        "collection_info": null
    },
    {
        "title": "临江仙 一片花飞春已减",
        "author": "李弥逊",
        "content": "一片花飞春已减，那堪万点愁人。\n可能春便负闲身。\n细思愁不饮，却是自辜春。\n且共一尊追落蕊，犹胜陌上成尘。\n杯行到手莫辞频。\n杏花须记取，曾与此翁邻。",
        "dynasty": "宋",
        "collection_info": null
    },
    {
        "title": "临江仙 试问花枝馀几许",
        "author": "李弥逊",
        "content": "试问花枝馀几许，卷帘细雨随人。\n风光犹恋苦吟身。\n海棠浑怯冷，为我强留春。\n细听惜花歌白雪，不知盏面生尘。\n吹开吹谢漫惊频。\n少陵真有味，爱酒觅南邻。",
        "dynasty": "宋",
        "collection_info": null
    },
    {
        "title": "醉花阴 翠箔阴阴笼画阁",
        "author": "李弥逊",
        "content": "翠箔阴阴笼画阁。\n昨夜东风恶。\n香迳慢春泥，南陌东郊，惆怅妨行乐。\n伤春比似年时觉。\n潘鬓新来薄。\n何处不禁愁，雨滴花腮，和泪胭脂落。",
        "dynasty": "宋",
        "collection_info": null
    },
    {
        "title": "醉花阴 紫菊红萸开犯早",
        "author": "李弥逊",
        "content": "紫菊红萸开犯早。\n独占秋光老。\n酝造一般清，比着芝兰，犹自争多少。\n霜刀翦叶呈纤巧。\n手拈迎人笑。\n云鬓一枝斜，小阁幽窗，是处都香了。",
        "dynasty": "宋",
        "collection_info": null
    },
    {
        "title": "清平乐 烛花催晓",
        "author": "李弥逊",
        "content": "烛花催晓。\n醉玉颓春酒。\n一骑东风消息到。\n占得鳖头龙首。\n长安去路骎骎。\n明朝跃马芳阴。\n应是花繁莺巧，东君着意琼林。",
        "dynasty": "宋",
        "collection_info": null
    },
    {
        "title": "清平乐 一帘红雨",
        "author": "李弥逊",
        "content": "一帘红雨。\n飘荡谁家去。\n门外垂杨千万缕。\n不把东风留住。\n旧巢燕子来迟。\n故园绿暗残枝。\n肠断画桥烟水，此情不许春知。",
        "dynasty": "宋",
        "collection_info": null
    },
    {
        "title": "浪淘沙 把酒挽芳时",
        "author": "李弥逊",
        "content": "把酒挽芳时。\n醉袖淋漓。\n多情楚客为秋悲。\n未抵香飘红褪也，独绕空枝。\n天女宝刀迟。\n露染风披。\n翠云叠叠拥铢衣。\n知道筠溪春寂寞，来慰相思。",
        "dynasty": "宋",
        "collection_info": null
    },
    {
        "title": "浪淘沙 乐事信难逢",
        "author": "李弥逊",
        "content": "乐事信难逢。\n莫放匆匆。\n飞红撩乱减春容。\n临水不禁频送客，风袖龙锺。\n小阁画堂东。\n绮绣相重。\n尊前谁唱夏云峰。\n醒后欲寻溪上路，烟水无穷。",
        "dynasty": "宋",
        "collection_info": null
    },
    {
        "title": "谒金门 春又老",
        "author": "李弥逊",
        "content": "春又老。\n愁似落花难扫。\n一醉一回才忘了。\n醒来还满抱。\n此恨欲凭谁道。\n柳外数声啼鸟。\n只恐春风吹不到。\n断云连碧草。",
        "dynasty": "宋",
        "collection_info": null
    },
    {
        "title": "滴滴金 广平未拚心如铁",
        "author": "李弥逊",
        "content": "广平未拚心如铁。\n恨梅花、隔年别。\n化工翦水斗春风，似南枝和月。\n长鲸一饮宁论石。\n想高歌、醉瑶席。\n几时归去共尊罍，看寒花连陌。",
        "dynasty": "宋",
        "collection_info": null
    },
    {
        "title": "诉衷情 小桃初破两三花",
        "author": "李弥逊",
        "content": "小桃初破两三花。\n深浅散馀霞。\n东君也解人意，次第到山家。\n临水岸，一枝斜。\n照笼纱。\n可怜何事，苦爱施朱，减尽容华。",
        "dynasty": "宋",
        "collection_info": null
    },
    {
        "title": "好事近 春苑杂花芳",
        "author": "李弥逊",
        "content": "春苑杂花芳，诗老剩夸梅格。\n谁道武陵深处，便不如姑射。\n莫分红浅与红深，点点是春色。\n生怕一番风雨，半飘零江国。",
        "dynasty": "宋",
        "collection_info": null
    },
    {
        "title": "鹤冲天 篘玉液",
        "author": "李弥逊",
        "content": "篘玉液，酿花光。\n来趁北窗凉。\n为君小摘蜀葵黄。\n一似嗅枝香。\n饮中仙，山中相。\n也道十分宫样。\n一般时候最宜尝。\n竹院月侵床。",
        "dynasty": "宋",
        "collection_info": null
    },
    {
        "title": "天仙子 飞盖追春春约伫",
        "author": "李弥逊",
        "content": "飞盖追春春约伫。\n繁杏枝头红未雨。\n小楼翠幕不禁风，芳草路。\n无尘处。\n明月满庭人欲去。\n一醉邻翁须记取。\n见说新妆桃叶女。\n明年却对此花时，留不住。\n花前语。\n总向似花人付与。",
        "dynasty": "宋",
        "collection_info": null
    },
    {
        "title": "清平乐 断桥缺月",
        "author": "李弥逊",
        "content": "断桥缺月。\n点点枝头雪。\n画角吹残声未歇。\n早是一年春别。\n寿阳弄粉成妆。\n柔肠结结丁香。\n可怕真梅轻妒，游蜂说与何妨。",
        "dynasty": "宋",
        "collection_info": null
    },
    {
        "title": "清平乐 推愁何计",
        "author": "李弥逊",
        "content": "推愁何计。\n车下忘乘坠。\n日上南枝春有意。\n已讶红酥如缀。\n儿童缓整馀杯。\n芒鞋午夜重来。\n素面应憎月冷，真香不逐风回。",
        "dynasty": "宋",
        "collection_info": null
    },
    {
        "title": "清平乐 长红小白",
        "author": "李弥逊",
        "content": "长红小白。\n何处寻梅格。\n日日南山云满额。\n暗老一分春色。\n广平赋罢瑶香。\n细□花蕊商量。\n留得笔端雨露，后来收拾群芳。",
        "dynasty": "宋",
        "collection_info": null
    },
    {
        "title": "点绛唇 翦翦疏花",
        "author": "李弥逊",
        "content": "翦翦疏花，托根宛在长松底。\n蔓柯相倚。\n便有凌霄志。\n丹凤忽来，小队迎秋起。\n留无计。\n待公归侍。\n重与分红翠。",
        "dynasty": "宋",
        "collection_info": null
    },
    {
        "title": "虞美人 梨花院落溶溶雨",
        "author": "李弥逊",
        "content": "梨花院落溶溶雨。\n弱柳低金缕。\n画檐风露为谁明。\n青翼来时试问、董双成。\n去年春酒为眉寿。\n花影浮金斗。\n不须更觅老人星。\n但愿一年一上、一千龄。",
        "dynasty": "宋",
        "collection_info": null
    },
    {
        "title": "醉花阴 池面芙蕖红散绮",
        "author": "李弥逊",
        "content": "池面芙蕖红散绮。\n鹊噪朱门喜。\n环佩响天风，香霭杯盘，更约麻姑侍。\n尘寰不隔蓬莱水。\n束带岩廊戏。\n瘦鹤与长松，且伴臞仙，久住人间世。",
        "dynasty": "宋",
        "collection_info": null
    },
    {
        "title": "醉花阴 帘卷西风轻雨外",
        "author": "李弥逊",
        "content": "帘卷西风轻雨外。\n揖数峰横翠。\n楼上地行仙，压玉为醪，旋摘黄金蕊。\n一觞一阕千秋岁。\n不愿封侯贵。\n长伴紫髯翁，踏月吹箫，笑咏云山里。",
        "dynasty": "宋",
        "collection_info": null
    },
    {
        "title": "感皇恩 花院小回廊",
        "author": "李弥逊",
        "content": "花院小回廊，庭萱成行。\n水面红妆翠绡帐。\n蓬莱云近，风露一番清旷。\n星郎来碧落，长庚象。\n素志未酬，丹心益壮。\n且醉真珠小槽酿。\n不须皓齿，拍手狂歌清唱。\n一尊为寿庆，羲皇上。",
        "dynasty": "宋",
        "collection_info": null
    },
    {
        "title": "感皇恩 密竹翦轻绡",
        "author": "李弥逊",
        "content": "密竹翦轻绡，华堂初建。\n卷上虾须待开宴。\n寿期春聚，芍药一番开遍。\n砌成锦步帐，笼弦管。\n绛节近颁，丹雏重见。\n花里双双乍归燕。\n重重乐事，凭仗东风拘管。\n一时分付与，金荷劝。",
        "dynasty": "宋",
        "collection_info": null
    },
    {
        "title": "小重山 鞭凤骖鸾自斗杓",
        "author": "李弥逊",
        "content": "鞭凤骖鸾自斗杓。\n老君亲抱送，下层霄。\n人间仙李占春饶。\n千秋里，松月伴吹箫。\n故国水云遥。\n谪仙丹荔熟，剥红绡。\n南山影转卧金蕉。\n倾寒绿，眉寿比山高。",
        "dynasty": "宋",
        "collection_info": null
    },
    {
        "title": "小重山 星斗心胸锦绣肠",
        "author": "李弥逊",
        "content": "星斗心胸锦绣肠。\n厌随尘土客，逐炎凉。\n江山风月伴行藏。\n无人识，高卧水云乡。\n肘后有仙方。\n假饶丹未就，寿须长。\n儒冠多误莫思量。\n十分酒，菡萏小池塘。",
        "dynasty": "宋",
        "collection_info": null
    },
    {
        "title": "花心动 红日当楼",
        "author": "李弥逊",
        "content": "红日当楼，绣屏开、风裀舞花随步。\n绛拂佩兰，香染妆梅，彷佛紫烟真侣。\n雪消池馆年年会，玻璃泛、小槽新注。\n弄箫语。\n云璈未彻，暖回芳树。\n瑶检曾攽寿缕。\n好系日萦春，驭鸾深驻。\n桂殿影寒，蓬山波阔，未似彩衣庭户。\n坐看鹤鬓云来戏，重重拜、天阶雨露。\n纵游处。\n人间遍寻洞府。",
        "dynasty": "宋",
        "collection_info": null
    },
    {
        "title": "渔家傲 海角秋高风力骤",
        "author": "李弥逊",
        "content": "海角秋高风力骤。\n楼台四面山容瘦。\n季子貂裘寒欲透。\n悬弧昼。\n高歌棣萼聊卮酒。\n且共追欢宽白首。\n清闲赢得身长久。\n世上功名翻覆手。\n为君寿。\n腰间要看悬金斗。",
        "dynasty": "宋",
        "collection_info": null
    },
    {
        "title": "阮郎归 黄花犹未拆霜枝",
        "author": "李弥逊",
        "content": "黄花犹未拆霜枝。\n今年秋较迟。\n六么催泛玉东西。\n登高庆诞时。\n神仙事，古来稀。\n且为千岁期。\n戏莱堂上两庞眉。\n何妨举案齐。",
        "dynasty": "宋",
        "collection_info": null
    },
    {
        "title": "醉落托 霜林变绿",
        "author": "李弥逊",
        "content": "霜林变绿。\n画帘桂子排香粟。\n一声檀板惊飞鹜。\n弦管楼高，谁在阑干曲。\n人生一笑难相属。\n满堂何必堆金玉。\n但求身健儿孙福。\n鹤发年年，同泛清尊菊。",
        "dynasty": "宋",
        "collection_info": null
    },
    {
        "title": "柳梢青 寿烟笼席",
        "author": "李弥逊",
        "content": "寿烟笼席。\n采莲新按，舞腰无力。\n占尽风光，人间天上，今夕何夕。\n蓝袍换了莱衣，庆岁岁、君恩屡锡。\n连夜欢声，满城佳气，和春留得。",
        "dynasty": "宋",
        "collection_info": null
    },
    {
        "title": "点绛唇 花信争先",
        "author": "李弥逊",
        "content": "花信争先，暗将春意传桃李。\n寿卿同醉。\n绿野连珠履。\n麟阁丹青，眷注耆英裔。\n眉间喜。\n日边飞骑。\n来促东山起。",
        "dynasty": "宋",
        "collection_info": null
    },
    {
        "title": "十样花 陌上风光浓处",
        "author": "李弥逊",
        "content": "陌上风光浓处。\n第一寒梅先吐。\n待得春来也，香销减，态凝伫。\n百花休谩妒。\n陌上风光浓处。\n繁杏枝头春聚。\n艳态最娇娆，堪比并，东邻女。\n红梅何足数。\n陌上风光浓处。\n日暖山樱红露。\n结子点朱唇，花谢后，君看取。\n流莺偏嘱付。\n陌上风光浓处。\n忘却桃园归路。\n洞口水流迟，香风动，红无数。\n吹愁何处去。\n陌上风光浓处。\n最是海棠风措。\n翠袖衬轻红，盈盈泪，怨春去。\n黄昏微带雨。\n陌上风光浓处。\n自有花王为主。\n富艳压群芳，蜂蝶戏，燕莺语。\n东君都付与。\n陌上风光浓处。\n红药一番经雨。\n把酒绕芳丛，花解语。\n劝春住。\n莫教容易去。",
        "dynasty": "宋",
        "collection_info": null
    },
    {
        "title": "菩萨蛮 江城烽火连三月",
        "author": "李弥逊",
        "content": "江城烽火连三月。\n不堪对酒长亭别。\n休作断肠声。\n老来无泪倾。\n风高帆影疾。\n目送舟痕碧。\n锦字几时来。\n熏风无雁回。",
        "dynasty": "宋",
        "collection_info": null
    },
    {
        "title": "水调歌头 岁晚橘洲上",
        "author": "王以宁",
        "content": "岁晚橘洲上，老叶舞愁红。\n西山光翠，依旧影落酒杯中。\n人在子亭高处，下望长沙城郭，猎猎酒帘风。\n远水湛寒碧，独钓绿蓑翁。\n怀往事，追昨梦，转头空。\n孙郎前日，豪健颐指五都雄。\n起拥奇才剑客，十万银戈赤帻，歌鼓壮军容。\n何似裴相国，谈道老圭峰。",
        "dynasty": "宋",
        "collection_info": null
    },
    {
        "title": "水调歌头 大别我知友",
        "author": "王以宁",
        "content": "大别我知友，突兀起西州。\n十年重见，依旧秀色照清眸。\n常记鲒碕狂客，邀我登楼雪霁，杖策拥羊裘。\n山吐月千仞，残夜水明楼。\n黄粱梦，未觉枕，几经秋。\n与君邂逅，相逐飞步碧山头。\n举酒一觞今古，叹息英雄骨冷，清泪不能收。\n鹦鹉更谁赋，遗恨满芳洲。",
        "dynasty": "宋",
        "collection_info": null
    },
    {
        "title": "满庭芳 山耸方壶",
        "author": "王以宁",
        "content": "山耸方壶，潮通碧海，江东自昔名家。\n玉真仙子，珰佩粲朝霞。\n一种天香胜味，笑杨梅、不数枇杷。\n难模写，牟尼妙质，光透紫丹砂。\n咨嗟。\n如此辈，不知何为，留滞天涯。\n料甘心远引，无意纷华。\n一任姚黄魏紫，供吟赏、银烛笼纱。\n南游士，日餐千颗，不愿九霞车。",
        "dynasty": "宋",
        "collection_info": null
    },
    {
        "title": "满庭芳 千古南阳",
        "author": "王以宁",
        "content": "千古南阳，刘郎乡国，依约楚俗秦风。\n英姿豪气，耆旧笑谈中。\n珰佩来从帝所，许洲花、潭菊从容。\n霜秋晓，凉生日观，极目送飞鸿。\n主公。\n天下士，挥豪万字，一饮千锺。\n醉高歌起舞，唤醒人龙。\n我自人间漫浪，平生事、南北西东。\n辞公去，寒眸激电，曾识小安丰。",
        "dynasty": "宋",
        "collection_info": null
    },
    {
        "title": "满庭芳 五十七年",
        "author": "王以宁",
        "content": "五十七年，侵寻老矣，小庵初筑林垧。\n故人相过，喜雪舞祥霙。\n遍野跳珠浅玉，纵儿童、收满金瓶。\n明年待，洗光银海，袖手看升平。\n先生。\n齐物久，蚁丘罢战，蜗角休征。\n趁尊前身健，有酒须倾。\n随分村歌社舞，何须问、武宿文星。\n忘怀矣，未能忘酒，相与醉忘形。",
        "dynasty": "宋",
        "collection_info": null
    },
    {
        "title": "满庭芳 千古黄州",
        "author": "王以宁",
        "content": "千古黄州，雪堂奇胜，名与赤壁齐高。\n竹楼千字，笔势压江涛。\n笑问江头皓月，应曾照、今古英豪。\n菖蒲酒，窊尊无恙，聊共访临皋。\n陶陶。\n谁晤对，粲花吐论，宫锦纫袍。\n借银涛雪浪，一洗尘劳。\n好在江山如画，人易老、双鬓难茠。\n升平代，凭高望远，当赋反离骚。",
        "dynasty": "宋",
        "collection_info": null
    },
    {
        "title": "蓦山溪 平山堂上",
        "author": "王以宁",
        "content": "平山堂上，侧盏歌南浦。\n醉望五州山，渺千里、银涛东注。\n钱郎英远，满腹贮精神，窥素壁，墨栖鸦，历历题诗处。\n风裘雪帽，踏遍荆湘路。\n回首古扬州，沁天外、残霞一缕。\n德星光次，何日照长沙，渔夫曲，竹枝词，万古歌来暮。",
        "dynasty": "宋",
        "collection_info": null
    },
    {
        "title": "蓦山溪 雕弓绣帽",
        "author": "王以宁",
        "content": "雕弓绣帽。\n戏马秦淮道。\n风入马啼轻，曾踏遍、淮堤芳草。\n飞英点点，春事已阑珊，风雨横，别离多，断送英雄老。\n功名终在，休惜芳尊倒。\n谈笑下燕云，看千里、风驱电扫。\n男儿此事，莫待鬓丝棼，汉都护，万年觞，玉殿春风早。",
        "dynasty": "宋",
        "collection_info": null
    },
    {
        "title": "念奴娇 天工何意",
        "author": "王以宁",
        "content": "天工何意，碎琼珰玉佩，书空千尺。\n箬笠蓑衫扁舟下，淮口烟林如织。\n飞观嶙峋，子亭突兀，影浸澄淮碧。\n纶巾鹤氅，是谁独笑携策。\n遥想易水燕山，有人方醉赏，六花如席。\n云重天低酣歌罢，胆壮干坤犹窄。\n射雉归来，铁鳞十万，踏碎千山白。\n紫箫声断，唤回春满南陌。",
        "dynasty": "宋",
        "collection_info": null
    },
    {
        "title": "念奴娇 云收天碧",
        "author": "王以宁",
        "content": "云收天碧。\n渐风高露冷，群喧初寂。\n远浦归舟荒渡口，搴篷横棹堤侧。\n一带澄江，十分蟾影，千里寒光白。\n襟怀迎爽，有人独步携策。\n遥想帘卷琼楼，凭阑凝望，此意知何极。\n声断琴箫双凤驾，凌厉飞仙同籍。\n问汉乘槎，采珠临海，往事空踪迹。\n莫辞吟赏，终宵清景难得。",
        "dynasty": "宋",
        "collection_info": null
    },
    {
        "title": "念奴娇 晚烟凝碧",
        "author": "王以宁",
        "content": "晚烟凝碧。\n渐渔村山市，人归寂寂。\n有客飞舟还顾访，应讶纶巾敧侧。\n得意忘年，推诚投分，高论追元白。\n英标逸气，笑予穷抱真策。\n兴尽又复言归，秋风分袂，浩荡思无极。\n咫尺昭山明翠壁，那知中隐咸籍。\n说梦难听，闭门寻梦，肯念栖萍迹。\n浪吟狂醉，几时还共重得。",
        "dynasty": "宋",
        "collection_info": null
    },
    {
        "title": "鹧鸪天 昔有书生荐寿杯",
        "author": "王以宁",
        "content": "昔有书生荐寿杯。\n清词妙绝贺方回。\n黄花也欲为君寿，先向重阳六日开。\n跻楚俗，上春台。\n政成归去位三台。\n明年寿酒君王劝，知有传宣敕使来。",
        "dynasty": "宋",
        "collection_info": null
    },
    {
        "title": "鹧鸪天 帝乙何年骑玉龙",
        "author": "王以宁",
        "content": "帝乙何年骑玉龙。\n武夷仙伯笑相从。\n长庚瑞应游仙梦，碧藕花开解愠风。\n歌既醉，乐元丰。\n明良相悦寿无穷。\n野人更有深深祝，笑指三台十八公。",
        "dynasty": "宋",
        "collection_info": null
    },
    {
        "title": "鹧鸪天 桃李纷纷春事催",
        "author": "王以宁",
        "content": "桃李纷纷春事催。\n桐花风定牡丹开。\n天麟下作人间瑞，玉燕清宵入梦来。\n红玉酎，紫霞杯。\n五云深处望三台。\n君家况有庭前柏，好个擎天八柱材。",
        "dynasty": "宋",
        "collection_info": null
    },
    {
        "title": "临江仙 眼看西园红与紫",
        "author": "王以宁",
        "content": "眼看西园红与紫，年来几度芳菲。\n吾生四十渐知非。\n祗思青箬笠，江上雨霏霏。\n饮酒但知寻夏季，不须远慕安期。\n丹成仙去是何时。\n龟藏何必学，春日正迟迟。",
        "dynasty": "宋",
        "collection_info": null
    },
    {
        "title": "临江仙 此理循环如引锯",
        "author": "王以宁",
        "content": "此理循环如引锯，春来百草菲菲。\n道人一笑悟前非。\n功名真长物，夕霭与朝霏。\n梦褥清孙今绿隐，漫郎自许风期。\n江楼景物得旬时。\n平芜三百里，天阔夕阳迟。",
        "dynasty": "宋",
        "collection_info": null
    },
    {
        "title": "临江仙 闻道洛阳花正好",
        "author": "王以宁",
        "content": "闻道洛阳花正好，家家遮户春风。\n道人饮处百壶空。\n年年花下醉，看尽几番红。\n此拐又从何处去，飘蓬一任西东。\n语声虽异笑声同。\n一轮清夜月，何处不相逢。",
        "dynasty": "宋",
        "collection_info": null
    },
    {
        "title": "浣溪沙 起看船头蜀锦张",
        "author": "王以宁",
        "content": "起看船头蜀锦张。\n沙汀红叶舞斜阳。\n杖拿惊起睡鸳鸯。\n木落群山雕玉□，霜和冷月浸澄江。\n疏篷今夜梦潇湘。",
        "dynasty": "宋",
        "collection_info": null
    },
    {
        "title": "西江月慢 春风淡淡",
        "author": "吕渭老",
        "content": "春风淡淡，清昼永、落英千尺。\n桃杏散平郊，晴蜂来往，妙香飘掷。\n傍画桥、煮酒青帘，绿杨风外，数声长笛。\n记去年、紫陌朱门，花下旧相识。\n向宝帕、裁书凭燕翼。\n望翠阁、烟林似织。\n闻道春衣犹未整，过禁烟寒食。\n但记取、角枕情题，东窗休误，这些端的。\n更莫待、青子绿阴春事寂。",
        "dynasty": "宋",
        "collection_info": null
    },
    {
        "title": "思佳客 曾醉扬州十里楼",
        "author": "吕渭老",
        "content": "曾醉扬州十里楼。\n竹西歌吹至今愁。\n燕衔柳絮春心远，鱼入晴江水自流。\n情渺渺，梦悠悠。\n重寻罗带认银钩。\n挂帆欲伴渔人去，只恐桃花误客舟。",
        "dynasty": "宋",
        "collection_info": null
    },
    {
        "title": "思佳客 薄薄山云欲湿花",
        "author": "吕渭老",
        "content": "薄薄山云欲湿花。\n双双燕子入帘斜。\n西楼尚记垂垂雪，酌酒犹残片片霞。\n人已远，发成华。\n小楼疏竹宅谁家。\n试凭去雁通消息，仙子当乘八月槎。",
        "dynasty": "宋",
        "collection_info": null
    },
    {
        "title": "夜游宫 帘外繁霜未扫",
        "author": "吕渭老",
        "content": "帘外繁霜未扫。\n楼角动、玉绳横晓。\n百和交焚瑞烟绕。\n霁霞明，画屏深，天渺渺。\n喜色连池沼。\n荐眉寿、玉儿娇小。\n早晚除书下天表。\n日初长，莫等闲，孤一笑。",
        "dynasty": "宋",
        "collection_info": null
    },
    {
        "title": "浣溪沙 风扫长林雪压枝",
        "author": "吕渭老",
        "content": "风扫长林雪压枝。\n纷纷冻鹊傍帘飞。\n一尊聊作破寒威。\n春意正愁梅漏泄，客情尤怕病禁持。\n曲阑干外日初迟。",
        "dynasty": "宋",
        "collection_info": null
    },
    {
        "title": "南歌子 片片云藏雨",
        "author": "吕渭老",
        "content": "片片云藏雨，重重雾隐山。\n可怜新月似眉弯。\n今夜断肠凝望、小楼寒。\n梦断云房远，书长蜡炬残。\n夜妆应罢短屏间。\n都把一春心事、付梅酸。",
        "dynasty": "宋",
        "collection_info": null
    },
    {
        "title": "如梦令 珠阁雨帘高卷",
        "author": "吕渭老",
        "content": "珠阁雨帘高卷。\n望断碧梧墙院。\n短梦有幽寻，晓枕一峰云乱。\n谁见。\n谁见。\n风散菊英千片。",
        "dynasty": "宋",
        "collection_info": null
    },
    {
        "title": "浣溪沙 微绽樱桃一颗红",
        "author": "吕渭老",
        "content": "微绽樱桃一颗红。\n断肠声里唱玲珑。\n轻罗小扇掩酥胸。\n惹鬓蛛丝新有喜，窥窗月彩旧相从。\n清宵一醉许谁同。",
        "dynasty": "宋",
        "collection_info": null
    },
    {
        "title": "浪淘沙 凉露洗秋空",
        "author": "吕渭老",
        "content": "凉露洗秋空。\n菊径鸣蛩。\n水晶帘外月玲珑。\n烛蕊双悬人似玉，簌簌啼红。\n宋玉在墙东。\n醉袖摇风。\n心随月影入帘栊。\n戏着锦茵天样远，一段愁浓。",
        "dynasty": "宋",
        "collection_info": null
    },
    {
        "title": "醉桃源・阮郎归 棂香新染砑红绫",
        "author": "吕渭老",
        "content": "棂香新染砑红绫。\n腰肢瘦不胜。\n合欢小幌掩馀酲。\n芙蓉入梦频。\n山不尽，水无情。\n锦河隔锦茵。\n刘郎仙骨未应轻。\n桃花已误人。",
        "dynasty": "宋",
        "collection_info": null
    },
    {
        "title": "思佳客 梦里相逢不记时",
        "author": "吕渭老",
        "content": "梦里相逢不记时。\n断肠多在杏花西。\n微开笑语兜鞋急，远有灯光掠鬓迟。\n辞永夜，失深期。\n一枝黄菊对伤悲。\n夜凉窗外闻裁剪，应熨沈香制舞衣。",
        "dynasty": "宋",
        "collection_info": null
    },
    {
        "title": "小重山 雨洗檐花湿画帘",
        "author": "吕渭老",
        "content": "雨洗檐花湿画帘。\n知他因甚地，瘦厌厌。\n玉人风味似冰蟾。\n愁不见，烟雾晓来添。\n烦恼旧时谙。\n新来一段事，未心甘。\n满怀离绪过春蚕。\n灯残也，谁见我眉尖。",
        "dynasty": "宋",
        "collection_info": null
    },
    {
        "title": "柳梢青 远帘笼月",
        "author": "吕渭老",
        "content": "远帘笼月。\n谁见南陌，子规啼血。\n萸糁菊英，整冠落帽，一时虚说。\n五湖自有深期，曾指定、灯花细说。\n燕子巢空，秋鸿程远，音书中绝。",
        "dynasty": "宋",
        "collection_info": null
    },
    {
        "title": "卜算子 云破月高悬",
        "author": "吕渭老",
        "content": "云破月高悬，照我双双泪。\n人在朱桥转曲西，翠幕重重闭。\n要见索商量，见了还无计。\n心似长檠一点灯，到晓清清地。",
        "dynasty": "宋",
        "collection_info": null
    },
    {
        "title": "卜算子 眉为占愁多",
        "author": "吕渭老",
        "content": "眉为占愁多，镇日长长敛。\n试问心中有底愁，泪早千千点。\n莫唱短因缘，缘短犹伤感。\n谁信萧郎是路人，常有深深念。",
        "dynasty": "宋",
        "collection_info": null
    },
    {
        "title": "卜算子 一日抵三秋",
        "author": "吕渭老",
        "content": "一日抵三秋，半月如千岁。\n自夏经秋到雪飞，一向都无计。\n续续说相思，不尽无穷意。\n若写幽怀一段愁，应用天为纸。",
        "dynasty": "宋",
        "collection_info": null
    },
    {
        "title": "卜算子 得酒解愁烦",
        "author": "吕渭老",
        "content": "得酒解愁烦，多病还疏酒。\n本是多情失意人，此味如何受。\n沈醉且高歌，不饮心常有。\n守着残灯斗着眉，怎不腰肢瘦。",
        "dynasty": "宋",
        "collection_info": null
    },
    {
        "title": "如梦令 多谢西池桃李",
        "author": "吕渭老",
        "content": "多谢西池桃李。\n伴我一春沈醉。\n能有几多香，陪了一江来泪。\n憔悴。\n憔悴。\n又是落花铺地。",
        "dynasty": "宋",
        "collection_info": null
    },
    {
        "title": "木兰花慢 石榴花谢了",
        "author": "吕渭老",
        "content": "石榴花谢了，正荷叶、盖平池。\n试玛瑙杯深，琅玕簟冷，临水帘帷。\n知他故人甚处，晚霞明、断浦柳枝垂。\n唯有松风水月，向人长似当时。\n依依。\n望断水穷，云起处、是天涯。\n奈燕子楼高，江南梦断，虚费相思。\n新愁暗生旧恨，更流萤、弄月入纱衣。\n除却幽花软草，此情未许人知。",
        "dynasty": "宋",
        "collection_info": null
    },
    {
        "title": "木兰花慢 对修篁万个",
        "author": "吕渭老",
        "content": "对修篁万个，更疏雨、洗琅玕。\n望燕外晴丝，鸥边水叶，胡蝶成团。\n榴红劝人把酒，泛菖蒲、对客不成欢。\n金缕新番彩索，始知今岁衣宽。\n年年。\n此日青楼，花缺处、倚阑干。\n记小扇清歌，蛮笺妙墨，不觉更残。\n可怜旧游似梦，向人人、未减一枝兰。\n纵有千金莫惜，大家沈醉花间。",
        "dynasty": "宋",
        "collection_info": null
    },
    {
        "title": "木兰花慢 桂乡云万缕",
        "author": "吕渭老",
        "content": "桂乡云万缕，更飞雨、洗香车。\n念密会经年，银潢浪阻，玉露期赊。\n灵星瑞桥对展，散匆匆、喜色满天涯。\n回首丁宁晓角，未宜吹动梅花。\n家家。\n竟赏彩茸，穿桂影、醉流霞。\n渐舞袖翻鸾，歌声缀凤，钗影交加。\n人间共饶宴乐，算天孙、怎忍遣河斜。\n莫惜西楼剪烛，大家同到啼鸦。",
        "dynasty": "宋",
        "collection_info": null
    },
    {
        "title": "恋香衾 记得花阴同携手",
        "author": "吕渭老",
        "content": "记得花阴同携手，指定日、许我同欢。\n唤做真成，耳热心安。\n打叠从来不成器，待做个、平地神仙。\n又却不成些事，蓦地心残。\n据我如今没投奔，见着你、泪早偷弹。\n对月临风，一味埋冤。\n笑则人前不妨笑，行笑里、斗觉心烦。\n怎生分得烦恼，两处匀摊。",
        "dynasty": "宋",
        "collection_info": null
    },
    {
        "title": "豆叶黄・忆王孙 芰荷香外一声蝉",
        "author": "吕渭老",
        "content": "芰荷香外一声蝉。\n风撼琅玕惊昼眠。\n刻烛题诗花满笺。\n小神仙。\n对倚阑干月正圆。",
        "dynasty": "宋",
        "collection_info": null
    },
    {
        "title": "豆叶黄・忆王孙 晚妆新试碧衫凉",
        "author": "吕渭老",
        "content": "晚妆新试碧衫凉。\n金鸭犹残昨夜香。\n柳际风来月满廊。\n一双双。\n人对鸳鸯浴小塘。",
        "dynasty": "宋",
        "collection_info": null
    },
    {
        "title": "豆叶黄・忆王孙 轻罗团扇掩微羞",
        "author": "吕渭老",
        "content": "轻罗团扇掩微羞。\n酒满玻璃花满头。\n小板齐声唱石州。\n月如钩。\n一寸横波入鬓流。",
        "dynasty": "宋",
        "collection_info": null
    },
    {
        "title": "豆叶黄・忆王孙 林花着雨褪胭脂",
        "author": "吕渭老",
        "content": "林花着雨褪胭脂。\n叶底双桃结子迟。\n对镜凭郎略皱眉。\n笑微微。\n燕子羞人必懒归。",
        "dynasty": "宋",
        "collection_info": null
    },
    {
        "title": "豆叶黄・忆王孙 玉萧风外一声清",
        "author": "吕渭老",
        "content": "玉萧风外一声清。\n粉面婵娟月对明。\n紫府楼台夜不扃。\n羽衣轻。\n稳驾双鸾谒帝庭。",
        "dynasty": "宋",
        "collection_info": null
    },
    {
        "title": "千秋岁 宝蟾悬镜",
        "author": "吕渭老",
        "content": "宝蟾悬镜。\n露颗倾荷柄。\n飞萤点点明花径。\n凝愁情不展，宿酒风还醒。\n天似晓，银河半落星相趁。\n心事都无定。\n才致元相称。\n春过了，秋将近。\n小窗通竹圃，野色连金井。\n得仗个，多情燕子分明问。",
        "dynasty": "宋",
        "collection_info": null
    },
    {
        "title": "好事近 心事已成空",
        "author": "吕渭老",
        "content": "心事已成空，春尽百花零落。\n谁见黄鹂百啭，索东君评泊。\n晓来枝上语绵蛮，应悔向来错。\n看则绿阴青子，却恓惶无托。",
        "dynasty": "宋",
        "collection_info": null
    },
    {
        "title": "南乡子 小雨阻行舟",
        "author": "吕渭老",
        "content": "小雨阻行舟。\n人在烟林古渡头。\n欲挈一尊相就醉，无由。\n谁见横波入鬓流。\n百计不迟留。\n明月他时独上楼。\n水尽又山山又水，温柔。\n占断江南万斛愁。",
        "dynasty": "宋",
        "collection_info": null
    },
    {
        "title": "南乡子 樊子唤春归",
        "author": "吕渭老",
        "content": "樊子唤春归。\n梦逐杨花满院飞。\n吹过西家人不见，依依。\n萍点荷钱又满池。\n屈指数佳期。\n何日凭肩对展眉。\n倾尽十分应不醉，迟迟。\n何惜樱桃杏子时。",
        "dynasty": "宋",
        "collection_info": null
    },
    {
        "title": "浪淘沙 纤指捧玻璃",
        "author": "吕渭老",
        "content": "纤指捧玻璃。\n莫惜重持。\n自离阆苑失回期。\n门掩东风桃着子，帘影迟迟。\n楼上正横篦。\n荷气沾衣。\n谁将名玉碾花枝。\n不比寻常红与紫，取次芳菲。",
        "dynasty": "宋",
        "collection_info": null
    },
    {
        "title": "卜算子 渡口看潮生",
        "author": "吕渭老",
        "content": "渡口看潮生，水满蒹葭浦。\n长记扁舟载月明，深入红云去。\n荷尽覆平池，忘了归来路。\n谁信南楼百尺高，不见如莲步。",
        "dynasty": "宋",
        "collection_info": null
    },
    {
        "title": "小重山 云护柔条雪压枝",
        "author": "吕渭老",
        "content": "云护柔条雪压枝。\n斜风吹绛蜡，点胭脂。\n蔷薇柔水麝分脐。\n园林晚，脉脉带斜晖。\n深阁绣帘低。\n宝奁匀泪粉，晚妆迟。\n一枝屏外对依依。\n清宵永，谁伴破寒卮。",
        "dynasty": "宋",
        "collection_info": null
    },
    {
        "title": "惜分钗・撷芳词 春将半",
        "author": "吕渭老",
        "content": "春将半。\n莺声乱。\n柳丝拂马花迎面。\n小堂风。\n暮楼锺。\n草色连云，暝色连空。\n重重。\n秋千畔。\n何人见。\n宝钗斜照春妆浅。\n酒霞红。\n与谁同。\n试问别来，近日情悰。\n忡忡。",
        "dynasty": "宋",
        "collection_info": null
    },
    {
        "title": "惜分钗・撷芳词 重帘挂",
        "author": "吕渭老",
        "content": "重帘挂。\n微灯下。\n背兰同说春风话。\n月盈楼。\n泪盈眸。\n觑着红裀，无计迟留。\n休休。\n莺花谢。\n春残也。\n等闲泣损香罗帕。\n见无由。\n恨难收。\n梦短屏深，清夜悠悠。\n悠悠。",
        "dynasty": "宋",
        "collection_info": null
    },
    {
        "title": "如梦令 花趁清明争展",
        "author": "吕渭老",
        "content": "花趁清明争展。\n白白红红满院。\n莫怪泪痕多，爱底不能得见。\n凝恋。\n凝恋。\n门外雨飞帘卷。",
        "dynasty": "宋",
        "collection_info": null
    },
    {
        "title": "水龙吟 年年九月西湖",
        "author": "吕渭老",
        "content": "年年九月西湖，绣船继日笙箫拥。\n五云深处，红帘一桁，语莺歌凤。\n群玉峰头，影娥池畔，烟霞飞动。\n认蓬瀛仙子，云程路远，贪人世、瑶池梦。\n要看黄尘清海，戏真珠、麻姑清纵。\n曲门自有，菊金芳砌，月篦浮栋。\n子着宫桃，舞翻官柳，霞杯纤捧。\n待明年更把，西风妙曲，按成新弄。",
        "dynasty": "宋",
        "collection_info": null
    },
    {
        "title": "鹊桥仙 西风不落",
        "author": "吕渭老",
        "content": "西风不落，薄衾孤枕，记起花时些个。\n宿愁新恨两关心，说道理、分疏不可。\n别愁如絮，佳期何在，古屋萧萧灯火。\n打窗风雨又何消，梦未就、依前惊破。",
        "dynasty": "宋",
        "collection_info": null
    },
    {
        "title": "点绛唇 扇列红鸾",
        "author": "吕渭老",
        "content": "扇列红鸾，赭黄日色明金殿。\n御香葱茜。\n宝仗香风暖。\n咫尺天颜，九奏朝阳管。\n群臣宴。\n醉霞凝面。\n午漏传宫箭。",
        "dynasty": "宋",
        "collection_info": null
    },
    {
        "title": "点绛唇 俊眼犀心",
        "author": "吕渭老",
        "content": "俊眼犀心，尊前如有乘鸾便。\n过愁传怨。\n只许灯光见。\n见了重休，河汉明遮断。\n深深院。\n乱风飘霰。\n揉了双罗燕。",
        "dynasty": "宋",
        "collection_info": null
    },
    {
        "title": "水调歌头 解衣同一笑",
        "author": "吕渭老",
        "content": "解衣同一笑，聊复起厨烟。\n醉乡何处，与君舒啸入壶天。\n长怪时情狭隘，杯酒岂容我辈，不上谪仙船。\n雅志念湖海，小艇一丝竿。\n夜迢迢，灯烛下，几心闲。\n平生得处，不在内外及中间。\n点检春风欢计，惟有诗情宛转，馀事尽疏残。\n彩笔题桐叶，佳句问平安。",
        "dynasty": "宋",
        "collection_info": null
    },
    {
        "title": "好事近 世事莫牵萦",
        "author": "吕渭老",
        "content": "世事莫牵萦，乐取这闲时节。\n且恁醉来醒去，免光阴虚设。\n有则有个泼心儿，不敢被利名啜。\n却待两手分付，与风花雪月。",
        "dynasty": "宋",
        "collection_info": null
    },
    {
        "title": "好事近 长记十年前",
        "author": "吕渭老",
        "content": "长记十年前，彼此玉颜云发。\n尊酒几番相对，乐春花秋月。\n而今各自困飘零，憔悴几年别。\n说着大家烦恼，且大家休说。",
        "dynasty": "宋",
        "collection_info": null
    },
    {
        "title": "青玉案 一尊聊对西风醉",
        "author": "吕渭老",
        "content": "一尊聊对西风醉。\n况九日、明朝是。\n曾与茱萸论子细。\n江天虚旷，暮林横远，人隔银河水。\n碧云渐展天无际。\n吹不断、黄昏泪。\n若作欢期须早计。\n如何得似，鬓边新菊，双结黄金蕊。",
        "dynasty": "宋",
        "collection_info": null
    },
    {
        "title": "倾杯乐 璧月初圆",
        "author": "林季仲",
        "content": "璧月初圆，彩云轻护，散雪叠冰凉馆。\n张眉竞巧，赵瑟新成，整顿戏衫歌扇。\n寿酒殷勤，娇语温柔，只愁杯浅。\n正连山玉枕，回波瑶席，漏长更款。\n良会久、细拥香肩，瑶庭闲步，共指渡河星点。\n今朝此日，同祝卿卿，福寿禄星齐转。\n但愿与君，歌舞常新，欢娱无算。\n看河桥鹊架，重会双星燕婉。",
        "dynasty": "宋",
        "collection_info": null
    },
    {
        "title": "庆清朝 晓日彤墀",
        "author": "王之道",
        "content": "晓日彤墀，春风黄伞，天颜咫尺清光。\n恩袍初赐，一时玉质金相。\n济济满廷鹓鹭，月卿映、日尹星郎。\n鸣鞘绕，锦鞯归路，醉舞醒狂。\n追随宝津琼苑，看穿花帽侧，拂柳鞭长。\n临流夹径，参差绿荫红芳。\n宴罢西城向晚，歌呼笑语溢平康。\n休相恼，争揭疏帘，半出新妆。",
        "dynasty": "宋",
        "collection_info": null
    },
    {
        "title": "谒金门 春睡起",
        "author": "王之道",
        "content": "春睡起。\n金鸭暖消沈水。\n笑比梅花鸾鉴里。\n嗅香还嚼蕊。\n琼户倚来重倚。\n又见夕阳西坠。\n门外马嘶郎且至。\n失惊心暗喜。",
        "dynasty": "宋",
        "collection_info": null
    },
    {
        "title": "蝶恋花 春入花梢红欲半",
        "author": "王之道",
        "content": "春入花梢红欲半。\n水外绿杨，掩映笙歌院。\n霁日迟迟风扇暖。\n天光上下青浮岸。\n归去画楼烟暝晚。\n步拾梅英，点缀宫妆面。\n美目碧长眉翠浅。\n消魂正值回头看。",
        "dynasty": "宋",
        "collection_info": null
    },
    {
        "title": "蝶恋花 檐溜潺潺朝复暮",
        "author": "王之道",
        "content": "檐溜潺潺朝复暮。\n燕子衔泥，穿幕来还去。\n素锦青袍知有处。\n花光草色迷汀渚。\n春不负人人自负。\n君看流觞，只恁良宵度。\n厌浥小桃如泣诉。\n东风莫漫飘红雨。",
        "dynasty": "宋",
        "collection_info": null
    },
    {
        "title": "蝶恋花 城上春旗催日暮",
        "author": "王之道",
        "content": "城上春旗催日暮。\n柳絮沾泥，花蕊随流去。\n记得前时行乐处。\n小桥水渌初平渚。\n玉子纹楸谁胜负。\n不道光阴，暗向闲中度。\n天若有情容我诉。\n春来底事多阴雨。",
        "dynasty": "宋",
        "collection_info": null
    },
    {
        "title": "蝶恋花 庭院雨馀秋意晚",
        "author": "王之道",
        "content": "庭院雨馀秋意晚。\n一阵风来，到处清香遍。\n把酒对花情不浅。\n花前敢避金杯满。\n薝卜酴醿虽惯见。\n常恨搀先，不是君徒伴。\n莫把龙涎轻斗远。\n流芳肯逐炉烟断。",
        "dynasty": "宋",
        "collection_info": null
    },
    {
        "title": "蝶恋花 碧雾暗消香篆半",
        "author": "王之道",
        "content": "碧雾暗消香篆半。\n花影穿帘，厌浥苍苔院。\n鸂鶒一双塘水暖。\n浮沈时近垂杨岸。\n雨过不知春事晚。\n但怪朱唇，得酒红潮面。\n野蔌山肴三四盏。\n携尊更向花前看。",
        "dynasty": "宋",
        "collection_info": null
    },
    {
        "title": "蝶恋花 玉子纹楸频较路",
        "author": "王之道",
        "content": "玉子纹楸频较路。\n胜负等闲，休冶黄金注。\n黑白斑斑乌间鹭。\n明窗净几谁知处。\n逼剥声中人不语。\n见可知难，步武来还去。\n何日挂冠宫一亩。\n相从识取棋中趣。",
        "dynasty": "宋",
        "collection_info": null
    },
    {
        "title": "蝶恋花 曾向水边云外见",
        "author": "王之道",
        "content": "曾向水边云外见。\n争似霜蕤，照映苍苔院。\n檀口半开金袅线。\n端相消得纶巾岸。\n点缀南枝红旋旋。\n准拟杯盘，日向花前宴。\n飞雪飘飘云不卷。\n何人览镜凭阑看。",
        "dynasty": "宋",
        "collection_info": null
    },
    {
        "title": "蝶恋花 杏靥桃腮俱有腼",
        "author": "王之道",
        "content": "杏靥桃腮俱有腼。\n常避孤芳，独斗红深浅。\n犯雪凌霜芳意展。\n玉容似带春寒怨。\n分得数枝来小院。\n依倚铜瓶，标致能清远。\n淡月帘栊疏影转。\n骚人为尔柔肠断。",
        "dynasty": "宋",
        "collection_info": null
    },
    {
        "title": "蝶恋花 寒雨霏霏江上路",
        "author": "王之道",
        "content": "寒雨霏霏江上路。\n不见书邮，病目空凝注。\n沙觜尽头飞白鹭。\n篙师指似人来处。\n自笑自怜还自语。\n钝滞如君，只合归田去。\n竹屋数间环甽亩。\n个中自有无穷趣。",
        "dynasty": "宋",
        "collection_info": null
    },
    {
        "title": "宴山亭・燕山亭 微雨斑斑",
        "author": "王之道",
        "content": "微雨斑斑，晕湿海棠，渐觉燕脂红褪。\n迟日短垣，娇怯和风，摇曳一成春困。\n玉软酴酥，扶不起、晚妆慵整。\n愁恨。\n对佳时媚景，可堪重省。\n曾约小桃新燕，有蜂媒蝶使，为传芳信。\n西蜀杜郎，东坡苏老，道也道应难尽。\n一朵风流，雅称且、凤翘云鬓。\n相映。\n眉拂黛、梅腮弄粉。",
        "dynasty": "宋",
        "collection_info": null
    },
    {
        "title": "风流子 扁舟南浦岸",
        "author": "王之道",
        "content": "扁舟南浦岸，分携处、鸣佩忆珊珊。\n见十里长堤，数声啼鴂，至今清泪，襟袖斓斑。\n谁信道，沈腰成瘦减，潘鬓就衰残。\n漫把酒临风，看花对月，不言拄笏，无绪凭阑。\n相逢复相感，但凝情秋水，送恨春山。\n应念马催行色，泥溅征衫。\n况芳菲将过，红英婉娩，追随正乐，黄鸟间关。\n争得此心无着，浑似云闲。",
        "dynasty": "宋",
        "collection_info": null
    },
    {
        "title": "玉连环・解连环 流水细通何处",
        "author": "王之道",
        "content": "流水细通何处。\n柳溪新雨。\n清风十里送篮舆，行不尽、山无数。\n一簇楼台窣堵。\n老僧常住。\n悬知俗客不曾来，门外苍苔如许。",
        "dynasty": "宋",
        "collection_info": null
    },
    {
        "title": "江城子 新篁初上箨龙陂",
        "author": "王之道",
        "content": "新篁初上箨龙陂。\n绿阴稀。\n绿阴稀。\n墙外石榴，花放两三枝。\n裙褶绛纱还半皱，追往事，惜佳期。\n流莺娇婉燕双飞。\n雨晴时。\n雨晴时。\n卢橘攒金，梅子更红肥。\n浊酒一杯从径醉，家纵远，梦中归。",
        "dynasty": "宋",
        "collection_info": null
    },
    {
        "title": "江城子 寒光凌乱六花纤",
        "author": "王之道",
        "content": "寒光凌乱六花纤。\n巧穿帘。\n不鸣檐。\n十里黄垆，遥望辨青帘。\n玉树参差何处觅，吟雪曲，拈霜髯。\n坐来令我看无厌。\n拟名盐。\n试尝甜。\n飞入深潭，应照老蛟潜。\n三白频占来岁稔，良可喜，更何嫌。",
        "dynasty": "宋",
        "collection_info": null
    },
    {
        "title": "水调歌头 颢气遍寰宇",
        "author": "王之道",
        "content": "颢气遍寰宇，风露逼衣裘。\n中秋昨夜，明月千里满西楼。\n人道当年今日，海上骑鲸仙客，乘兴下瀛州。\n雅志在扶世，来佐紫宸游。\n庙堂上，须早计，要嘉谋。\n牙床锦帐，三岁江北叹淹留。\n好在蟹螯如臂，判取兵厨百斛，与客醉瑶舟。\n待得蟠桃熟，相约访浮丘。",
        "dynasty": "宋",
        "collection_info": null
    },
    {
        "title": "水调歌头 湖上有佳色",
        "author": "王之道",
        "content": "湖上有佳色，黄菊傲霜秋。\n一尊相属，谈咏彼此得无愁。\n何处鲈鱼初荐，错俎金齑点脍，令我忆东州。\n双鹭带斜日，飞下白苹洲。\n晚风劲，吹残酒，袭破裘。\n故人俱在，江左底事独淹留。\n归去草堂侵夜，一点青荧灯火，得句可忘忧。\n欲识无穷意，终日倚城楼。",
        "dynasty": "宋",
        "collection_info": null
    },
    {
        "title": "水调歌头 斜阳明薄暮",
        "author": "王之道",
        "content": "斜阳明薄暮，暗雨霁凉秋。\n弱云狼藉，晚来风起，席卷更无留。\n天外老蟾高挂，皎皎寒光照水，金璧共沈浮。\n宾主一时杰，倾动庾公楼。\n渡银汉，漙玉露，势欲流。\n不妨吟赏，坐拥红袖舞还讴。\n暗祝今宵素魄，助我清才逸气，稳步上瀛洲。\n欲识瀛洲路，雄据六鳌头。",
        "dynasty": "宋",
        "collection_info": null
    },
    {
        "title": "水调歌头 琼树挂初日",
        "author": "王之道",
        "content": "琼树挂初日，珠箔卷清霜。\n夜来溪上微雨，佳节过重阳。\n共庆当年此际，曾见天麟协梦，华阀挂蓬桑。\n人作鲁侯祝，俾尔寿而臧。\n保疲瘵，旌德善，致吉祥。\n会看报政，朝夕芝检趣征黄。\n不藉灵丹九转，不用蟠桃三窃，源远自流长。\n愿借沧溟富，斟酌荐瑶觞。",
        "dynasty": "宋",
        "collection_info": null
    },
    {
        "title": "水调歌头 败屋拥破衲",
        "author": "王之道",
        "content": "败屋拥破衲，惊飙漫飕飔。\n不离当处人见，操慧上蓝游。\n弹指九州四海，浪说其来云聚，其去等风休。\n莫作袈裟看，吾道惯聃丘。\n齐死生，同宠辱，泯春秋。\n高名厚利，眇若天地一蜉蝣。\n闲举前人公案，试问把锄空手，何似步骑牛。\n会得个中语，净土在阎浮。",
        "dynasty": "宋",
        "collection_info": null
    },
    {
        "title": "水调歌头 暑雨湿修竹",
        "author": "王之道",
        "content": "暑雨湿修竹，凉吹入高檐。\n鹭洲锺阜如画，霁色为秾纤。\n槛外藕花无数，妆点休祥嘉应，不觉有秋炎。\n谪仙堕人世，香雾郁重帘。\n富才艺，强记览，三万签。\n须信公侯有种，道义自相渐。\n此去腰金佩玉，回视依莲泛水，岁月亦何淹。\n称觞还戏彩，无惜醉厌厌。",
        "dynasty": "宋",
        "collection_info": null
    },
    {
        "title": "青玉案 金尊照坐红裙绕",
        "author": "王之道",
        "content": "金尊照坐红裙绕。\n怪一饷、歌声悄。\n乱扑珠帘风絮晓。\n香熏笑语，酒烘颜色，莫逐流年老。\n诗涛入笔悬河倒。\n快万里云天为君扫。\n检点春容何处早。\n柳条青眼，梅梢粉面，得恁于人好。",
        "dynasty": "宋",
        "collection_info": null
    },
    {
        "title": "青玉案 逢人借问钱塘路",
        "author": "王之道",
        "content": "逢人借问钱塘路。\n我亦欲、西湖去。\n目送兰桡知几度。\n鳌峰浮玉，鲸波飞雪，正是潮来处。\n海棠花下春将暮。\n缓唱新词味佳句。\n见说东君曾梦许。\n柏台冠豸，金銮视草，便作商岩雨。",
        "dynasty": "宋",
        "collection_info": null
    },
    {
        "title": "青玉案 半年不踏轩车路",
        "author": "王之道",
        "content": "半年不踏轩车路。\n仿佛过、长桥去。\n贴水行云风送度。\n两行高柳，一坡修竹，是我尝游处。\n黄鹂休叹青春暮。\n出谷迁乔旧家句。\n天意从人还许诉。\n凝寒和气，沈阴霁色，大旱滂沱雨。",
        "dynasty": "宋",
        "collection_info": null
    },
    {
        "title": "凤箫吟・芳草 雨溟蒙",
        "author": "王之道",
        "content": "雨溟蒙。\n年年今日，农夫共卜新丰。\n登高随处好，银瓶突兀，南峙对三公。\n真珠漙露菊，更芙蓉、照水匀红。\n但华发衰颜，不堪频鉴青铜。\n相逢。\n行藏休借问，且徘徊、目送飞鸿。\n十年湖海，千里云山，几番残照凄风。\n蟹螯粗似臂，金英碎、琥珀香浓。\n请细读离骚，为君一饮千锺。",
        "dynasty": "宋",
        "collection_info": null
    },
    {
        "title": "谒金门 春待去",
        "author": "曹勋",
        "content": "春待去。\n帘外连天飞絮。\n老大心情慵纵步。\n草迷池上路。\n春去不知何处。\n欲问谁能分付。\n但有清阴遮院宇。\n晚莺和暮雨。",
        "dynasty": "宋",
        "collection_info": null
    },
    {
        "title": "玉楼春 昔年曾到神清洞",
        "author": "曹勋",
        "content": "昔年曾到神清洞。\n笑领希夷非夙梦。\n看时须到月边乌，养处且论铅与汞。\n土膏仍有黄芽动。\n神水浇香灵气种。\n夜深谁伴玉琴闲，鹤在九华松露重。",
        "dynasty": "宋",
        "collection_info": null
    },
    {
        "title": "饮马歌 边头春未到",
        "author": "曹勋",
        "content": "边头春未到。\n雪满交河道。\n暮沙明残照。\n塞烽云间小。\n断鸿悲。\n陇月低。\n泪湿征衣悄。\n岁华老。",
        "dynasty": "宋",
        "collection_info": null
    },
    {
        "title": "长寿仙促拍 舜德日辉光",
        "author": "曹勋",
        "content": "舜德日辉光，正初冬盛期。\n东朝喜、诞生时。\n向彤闱、清净均化有，自然和气。\n长生久视，金殿熙熙。\n宴瑶池。\n袆衣俱侍、玳筵启。\n花如锦、耀朝晖。\n太平际天子，天下养、共瞻诚意。\n南山虔祝，亿万同岁。",
        "dynasty": "宋",
        "collection_info": null
    },
    {
        "title": "长寿仙促拍 绛阙岹峣",
        "author": "曹勋",
        "content": "绛阙岹峣，正春光到时。\n当人日、诞芳仪。\n向宫壶、雅着徽誉美，懿德无亏。\n深被恩荣，金殿宴嬉。\n气融怡。\n贤均樛木，宜颂二南诗。\n天心喜、锦筵启。\n阖部奏笙箫，祝寿处、愿与山齐。\n年年常奉，明主禁掖。",
        "dynasty": "宋",
        "collection_info": null
    },
    {
        "title": "浣溪沙 西苑烟光倚槛新",
        "author": "曹勋",
        "content": "西苑烟光倚槛新。\n桃花艳艳静无尘。\n照溪红映一天云。\n肯放落红流出水，且寻歌舞赏明春。\n持杯知是洞中人。",
        "dynasty": "宋",
        "collection_info": null
    },
    {
        "title": "浣溪沙 日上龙城散晓阴",
        "author": "曹勋",
        "content": "日上龙城散晓阴。\n琼芳堂下玉成林。\n江梅开未十分深。\n随处锦亭穹帐暖，冷香邀住入衣襟。\n酒肠判断付频斟。",
        "dynasty": "宋",
        "collection_info": null
    },
    {
        "title": "酒泉子 连面霜风",
        "author": "曹勋",
        "content": "连面霜风。\n野馆山村逢至日，开怀欲殢酒杯空。\n与谁同。\n一缄来信托飞鸿。\n信里催归无限意，黄昏应是出房栊。\n夜香浓。",
        "dynasty": "宋",
        "collection_info": null
    },
    {
        "title": "诉衷情 人情世态饱经过",
        "author": "曹勋",
        "content": "人情世态饱经过。\n眼也见来多。\n忙中掉得便去，不是有人唆。\n云似舞，水如歌。\n笑呵呵。\n这回还我，半世偎绥，一味磨跎。",
        "dynasty": "宋",
        "collection_info": null
    },
    {
        "title": "诉衷情 得抽头处好抽头",
        "author": "曹勋",
        "content": "得抽头处好抽头。\n等待几时休。\n贤且广张四至，我早已优游。\n黄道服，布钱绉。\n煞风流。\n往来熟后，也没惊怕，也没忧愁。",
        "dynasty": "宋",
        "collection_info": null
    },
    {
        "title": "朝中措 酴醿芳架引繁英",
        "author": "曹勋",
        "content": "酴醿芳架引繁英。\n香远透帘清。\n更与洛阳花市，一齐移在宫庭。\n琉璃万朵，娇红嫩紫，总是嘉名。\n殿阁真仙同赏，天颜喜入欢声。",
        "dynasty": "宋",
        "collection_info": null
    },
    {
        "title": "朝中措 斜斜整整暗江湾",
        "author": "曹勋",
        "content": "斜斜整整暗江湾。\n蓑笠有无间。\n应与君家却暑，冷看白满群山。\n想来何处，金炉焰兽，玉斝酡颜。\n好是溪涵寒影，山影一棹人还。",
        "dynasty": "宋",
        "collection_info": null
    },
    {
        "title": "谒金门 香乍起",
        "author": "曹勋",
        "content": "香乍起。\n满院垂垂岩桂。\n未卷珠帘香已至。\n酒杯言笑里。\n叶下茸金繁蕊。\n别是清妍风致。\n更远随人闻细细。\n月华天似水。",
        "dynasty": "宋",
        "collection_info": null
    },
    {
        "title": "谒金门 春渐至",
        "author": "曹勋",
        "content": "春渐至。\n雪染梅梢轻细。\n试路新芜殊可喜。\n冷云闲照水。\n白苎今年不寄。\n最好且寻幽会。\n不怕清寒侵紫绮。\n看灯同晚醉。",
        "dynasty": "宋",
        "collection_info": null
    },
    {
        "title": "玉蹀躞・解蹀躞 雨过池台秋静",
        "author": "曹勋",
        "content": "雨过池台秋静，桂影凉清昼。\n槁叶喧空，疏黄满堤柳。\n风外残菊枯荷，凭阑一饷，犹喜冷香襟袖。\n少欢偶。\n人道消愁须酒。\n酒又怕醒后。\n这般光景，愁怀煞难受。\n谁念千种秋情，乍凉虽好，还恨夜长时候。",
        "dynasty": "宋",
        "collection_info": null
    },
    {
        "title": "水调歌头 江影浮空阔",
        "author": "曹勋",
        "content": "江影浮空阔，江水拍天流。\n山藏地秘，伟观须是伟人收。\n闻道烟斜雨暗，还留月底风边，墨客一凝眸。\n阑槛随指顾，江海还生秋。\n绣帘卷，开绮宴，翠香浮。\n邹枚宾从俱咏，韵闲出嘉谋。\n点点群山吴楚，历历三州灯火，潮落没沙鸥。\n老子会心处，应已付南楼。",
        "dynasty": "宋",
        "collection_info": null
    },
    {
        "title": "醉思仙 记华堂",
        "author": "曹勋",
        "content": "记华堂。\n对宝台绛蜡，红艳成行。\n亸乌云髻映，浅浅宫妆。\n江梅媚，生嫩脸，莹素质，自有清香。\n歌喉稳，按镂版缓拍，娇倚银床。\n天外行云驻，轻尘暗落雕梁。\n似晓莺历历，琼韵锵锵。\n别来久，春将老，但梦里、也思量。\n仗何人，细说与，为伊潘鬓成霜。",
        "dynasty": "宋",
        "collection_info": null
    },
    {
        "title": "江神子・江城子 南丰诗将驻灵江",
        "author": "曹勋",
        "content": "南丰诗将驻灵江。\n下明光。\n惹天香。\n十雨五风，连岁致丰穰。\n初夏清和才四日，开寿席、宴华堂。\n严宸已奏二南章。\n眷循良。\n比龚黄。\n玉笋班联，宜冠紫微郎。\n从此锋车宣室召，摅相业、寿而康。",
        "dynasty": "宋",
        "collection_info": null
    },
    {
        "title": "满庭芳 老不求名",
        "author": "曹勋",
        "content": "老不求名，心惟耽静，旧缘历过艰难。\n杜门无事，一味放痴顽。\n只藉炉香上彻，与天地、平直交关。\n真人喜，扶晨遣客，时暂下仙班。\n矜怜。\n身已病，九疑夙驾，来顾台山。\n看神超清境，玉炼朱颜。\n为向芝田桂圃，收妙有、与作真丹。\n他年报，冲融朝礼，香火紫云间。",
        "dynasty": "宋",
        "collection_info": null
    },
    {
        "title": "满庭芳 秋色澄晖",
        "author": "曹勋",
        "content": "秋色澄晖，蟾波增莹，桂华宫殿香凝。\n夜凉天半，横管度新声。\n应是齐吹万指，岩谷震、石裂霜清。\n天如水，飞云散尽，江月照还明。\n人间，何处有，祥风缓引，飘下层城。\n想广寒光冷，妙舞轻盈。\n愿上君王万寿，空伫忆、酒海吞鲸。\n归来也，惊涛隐隐，馀韵入青冥。",
        "dynasty": "宋",
        "collection_info": null
    },
    {
        "title": "武陵春 今岁重阳经闰早",
        "author": "曹勋",
        "content": "今岁重阳经闰早，金蕊粲繁枝。\n玉殿珠楼步辇随。\n高兴在东篱。\n且泛金英同潋滟，休与傲霜期。\n只恐秋香一夜衰。\n须插满头归。",
        "dynasty": "宋",
        "collection_info": null
    },
    {
        "title": "武陵春 玉露金风寻胜去",
        "author": "曹勋",
        "content": "玉露金风寻胜去，一月看三州。\n红叶黄花满意秋。\n真是巧装愁。\n我在天台山下住，松菊占深幽。\n归趁梅花映小楼。\n应问久迟留。",
        "dynasty": "宋",
        "collection_info": null
    },
    {
        "title": "武陵春 惨惨江云浑不动",
        "author": "曹勋",
        "content": "惨惨江云浑不动，玉雪耿孤芳。\n萼绿仙人带暗香。\n风韵冷尤长。\n陇信不来寒日晚，疏影照澄江。\n肯借横斜伴酒觞。\n应共月商量。",
        "dynasty": "宋",
        "collection_info": null
    },
    {
        "title": "武陵春 春到小园春草绿",
        "author": "曹勋",
        "content": "春到小园春草绿，烟雨湿云山。\n池上梅花已半残。\n无奈晚来寒。\n不怕醉多只怕醒，花影上阑干。\n人在东风缥缈间。\n谁与伴幽闲。",
        "dynasty": "宋",
        "collection_info": null
    },
    {
        "title": "玉楼春 九重盛旦熏风候",
        "author": "曹勋",
        "content": "九重盛旦熏风候。\n佳气氛氲横永昼。\n眉心烟彩拥群仙，华宴重开同圣后。\n箫韶宫殿锵金奏。\n香绕祥云腾宝兽。\n三千嫔御奉严宸，亿万斯年祈圣寿。",
        "dynasty": "宋",
        "collection_info": null
    },
    {
        "title": "玉楼春 佳时莫放游鞍倦",
        "author": "曹勋",
        "content": "佳时莫放游鞍倦。\n梅润清熏随处宴。\n不妨一半雨兼风，况对有情莺与燕。\n琼艘百柁花千点。\n肯使笙歌容易转。\n兴来人事酒消磨，谁问蚊雷和蚁战。",
        "dynasty": "宋",
        "collection_info": null
    },
    {
        "title": "浪淘沙 归意逐飞鸿",
        "author": "曹勋",
        "content": "归意逐飞鸿。\n点点书空。\n爱渠南去晓烟中。\n不似老人尘土里，一似痴聋。\n庭院晚来风。\n还过秋客。\n旧时与客绕珍丛。\n有酒不曾无客醉，欢与秋浓。",
        "dynasty": "宋",
        "collection_info": null
    },
    {
        "title": "浪淘沙 秋杪喜新凉",
        "author": "曹勋",
        "content": "秋杪喜新凉。\n烟淡池塘。\n团团岩桂作风光。\n多少水云萧散意，都付芬芳。\n雨逐漏声长。\n小院回廊。\n枕边清梦几悠扬。\n只恐四檐声未断，洗褪幽香。",
        "dynasty": "宋",
        "collection_info": null
    },
    {
        "title": "鹧鸪天 枫落吴江肃晓霜",
        "author": "曹勋",
        "content": "枫落吴江肃晓霜。\n洞庭波静耿云光。\n芳苞照眼黄金嫩，纤指开新白玉香。\n盐胜雪，喜初尝。\n微酸历齿助新妆。\n直须满劝三山酒，更喜持杯云水乡。",
        "dynasty": "宋",
        "collection_info": null
    },
    {
        "title": "鹧鸪天 准拟中秋快客情",
        "author": "曹勋",
        "content": "准拟中秋快客情。\n新亭雨后喜登临。\n彩蟾特地中宵出，吹散层云十日阴。\n松露重，月烟深。\n祥云捧玉到天心。\n金波动是经年别，为酌金荷醉碧琳。",
        "dynasty": "宋",
        "collection_info": null
    },
    {
        "title": "鹧鸪天 曾到东风最上头",
        "author": "曹勋",
        "content": "曾到东风最上头。\n低云阁雨接溪流。\n只应缟袂闺房秀，尚带天香汗漫游。\n当日暇，从贤侯。\n冲寒迎翠小迟留。\n归骖白凤来何处，更指玉霄城畔楼。",
        "dynasty": "宋",
        "collection_info": null
    },
    {
        "title": "鹧鸪天 雪后疏香一两枝",
        "author": "曹勋",
        "content": "雪后疏香一两枝。\n高轩乘兴访春时。\n金蕉酌酒应须醉，玉指传觞岂易辞。\n嗟老大，喜追随。\n南楼宵漏任迟迟。\n已闻水部神仙语，更诵骑鲸短李诗。",
        "dynasty": "宋",
        "collection_info": null
    },
    {
        "title": "好事近 花动两山春",
        "author": "曹勋",
        "content": "花动两山春，绿绕翠围时节。\n雨涨晓来湖面，际天光清彻。\n移尊兰棹压深波，歌吹与尘绝。\n应向断云浓淡，见湖山真色。",
        "dynasty": "宋",
        "collection_info": null
    },
    {
        "title": "好事近 密密偃蜂房",
        "author": "曹勋",
        "content": "密密偃蜂房，香远未应时霎。\n薇露紫烟浥尽，任风欺雪压。\n老人曾饮百川空，相对肯微呷。\n揽取占先风度，醉高烧红蜡。",
        "dynasty": "宋",
        "collection_info": null
    },
    {
        "title": "好事近 潮尽海波平",
        "author": "曹勋",
        "content": "潮尽海波平，赏尽绿烟凉月。\n罗袂乍迎风快，悄喜欢不彻。\n一年好处记如今，朝暮更无热。\n庭院晚来些雨，是开尊时节。",
        "dynasty": "宋",
        "collection_info": null
    },
    {
        "title": "胜胜慢・声声慢 素商吹景",
        "author": "曹勋",
        "content": "素商吹景，西真赋巧，桂子秋借蟾光。\n层层翠葆，深隐幽艳清香。\n占得秀岩分种，天教薇露染娇黄。\n珍庭晓，透肌破鼻，细细芬芳。\n应是月中倒影，喜馀叶婆娑，灏色迎凉。\n移根上苑，雅称曲槛回廊。\n趁取蕊珠密缀，与收花雾着宫裳。\n帘栊静，好围四坐，对赏瑶觞。",
        "dynasty": "宋",
        "collection_info": null
    },
    {
        "title": "一剪梅・一翦梅 不占前村占宝阶",
        "author": "曹勋",
        "content": "不占前村占宝阶。\n芳影横斜积渐开。\n水边竹外冷摇春，一带冲寒，香满襟怀。\n管领东风要有才。\n频携歌酒上春台。\n直须日日玉花前，金殿仙人，同赏同来。",
        "dynasty": "宋",
        "collection_info": null
    },
    {
        "title": "御街行 凌寒架雪知春近",
        "author": "曹勋",
        "content": "凌寒架雪知春近。\n闲探处、如相问。\n溪流清浅暮云低，玉蓓横斜风定。\n晚枝雀啅，幽姿方展，还映疏篁冷。\n镜鸾妆罢明梢嫩。\n犹记宜相并。\n如今却月别传香，知引何人幽兴。\n不堪楼上，昭华吹断，声与愁肠尽。",
        "dynasty": "宋",
        "collection_info": null
    },
    {
        "title": "行香子 也爱休官",
        "author": "曹勋",
        "content": "也爱休官。\n也爱清闲。\n谢神天、教我愚顽。\n眼前万事，都不相干。\n访好林峦。\n好洞府，好溪山。\n日月如盘。\n缺又还圆。\n自然他、虎踞龙蟠。\n河东上下，一撞三关。\n看也非悭。\n也非易，也非难。",
        "dynasty": "宋",
        "collection_info": null
    },
    {
        "title": "蓦山溪 乌龙云洞",
        "author": "曹勋",
        "content": "乌龙云洞，神护红尘外。\n金鼎养丹砂，有仙卿、清修名世。\n三千功行，活字少人知，松露閟，紫烟深，知是聃翁裔。\n吹箫后约，岂慕穿青紫。\n八十在人间，比当日、何须指李。\n相逢一笑，酒量海同宽，拔宅隐，玉霄寒，升举应新岁。",
        "dynasty": "宋",
        "collection_info": null
    },
    {
        "title": "千秋岁 洞房秀韵",
        "author": "曹勋",
        "content": "洞房秀韵，结绮临春后。\n都压尽，名花柳。\n锦堂笼翡翠，璨枕同清昼。\n谁似得，佳时占断长欢偶。\n我昔闻名久。\n欲见成消瘦。\n寻不遇，空回首。\n征途难驻马，坐想冰姿秀。\n凭寄语，南归更趁酴醿酒。",
        "dynasty": "宋",
        "collection_info": null
    },
    {
        "title": "水龙吟 冻云阁雨",
        "author": "曹勋",
        "content": "冻云阁雨，长风送雪，万里无凝滞。\n斜斜整整，纯白入素，应同太始。\n袁巷萧条，冷光寒透，有人曾至。\n但圆虚上下，澄明莹洁，如□□、混元气。\n时听松篁泻坠。\n任山川、珠联玉缀。\n一尘不染，一毫不现，真空妙治。\n祥应三白，润归多稼，已成丰岁。\n待收拾大翁，茶盐贺喜，兴村东醉。",
        "dynasty": "宋",
        "collection_info": null
    },
    {
        "title": "念奴娇 烘帘昼暖",
        "author": "曹勋",
        "content": "烘帘昼暖，正飞花堆锦，风迟烟暮。\n绿叶成阴春又老，甲子谁能重数。\n梅已青圆，雪深犹记，曾拈疏枝否。\n须知物外，这些光景常驻。\n闻道江水东头，同门相过，不作儿女语。\n醉墨凌波歌数阕，心迹都忘逆旅。\n胸次扶摇，壶中光景，肯与人同趣。\n栖尘功就，浩然俱待飞去。",
        "dynasty": "宋",
        "collection_info": null
    },
    {
        "title": "念奴娇 半阴未雨",
        "author": "曹勋",
        "content": "半阴未雨，洞房深、门掩清润芳晨。\n古鼎金炉，烟细细、飞起一缕轻云。\n罗绮娇春。\n争拢翠袖，笑语惹兰芬。\n歌筵初罢，最宜斗帐黄昏。\n楼上念远佳人。\n心随沈水，学兰灺俱焚。\n事与人非，争似此、些子香气常存。\n记得临分。\n罗巾馀赠，尽日把浓熏。\n一回开看，一回肠断重闻。",
        "dynasty": "宋",
        "collection_info": null
    },
    {
        "title": "沁园春 浓绿交阴",
        "author": "曹勋",
        "content": "浓绿交阴，脆圆经雨，夏景正新。\n遽紫泥封检，红幢建钺，飘然吹起，一片闲云。\n禁殿趋班，玉音亲诏，并遣皇华通宝邻。\n凌歊去，任重霄温暑，万里风熏。\n炎曦正斡天钧。\n更午气均齐天地根。\n运至精感化，千和万合，涤堤旁说，必自成真。\n已约归期，秋风前后，梨枣黄花满地匀。\n阊阖晚，待朝元紫府，上达明君。",
        "dynasty": "宋",
        "collection_info": null
    },
    {
        "title": "菩萨蛮 稽山鉴水无寒暑",
        "author": "曹勋",
        "content": "稽山鉴水无寒暑。\n荷香莲露相倾注。\n堂拟揖樵风。\n山围晚照红。\n桃根随秀叶。\n玉麈频招客。\n客况不言蓬。\n回船逸兴同。",
        "dynasty": "宋",
        "collection_info": null
    },
    {
        "title": "菩萨蛮 萧萧还是秋容暮",
        "author": "曹勋",
        "content": "萧萧还是秋容暮。\n炉熏已冷氲香注。\n犹记踏香尘。\n东风满院春。\n冷烟迷望处。\n声断阑干雨。\n无计问行云。\n黄昏空掩门。",
        "dynasty": "宋",
        "collection_info": null
    },
    {
        "title": "菩萨蛮 花飞零乱随风舞",
        "author": "曹勋",
        "content": "花飞零乱随风舞。\n花梢犹带虚檐雨。\n帘幕映黄昏。\n江天日暮云。\n有人楼上望。\n生怕褰虚幌。\n冷落对炉熏。\n一春常怨春。",
        "dynasty": "宋",
        "collection_info": null
    },
    {
        "title": "菩萨蛮 等闲将度三春景",
        "author": "曹勋",
        "content": "等闲将度三春景。\n景春三度将闲等。\n愁怕更高楼。\n楼高更怕愁。\n弄花梅已动。\n动已梅花弄。\n梅看几年催。\n催年几看梅。",
        "dynasty": "宋",
        "collection_info": null
    },
    {
        "title": "菩萨蛮 雨昏连夜催炎暑",
        "author": "曹勋",
        "content": "雨昏连夜催炎暑。\n暑炎催夜连昏雨。\n长簟水波凉。\n凉波水簟长。\n翠鬟双倚醉。\n醉倚双鬟翠。\n香枕印红妆。\n妆红印枕香。",
        "dynasty": "宋",
        "collection_info": null
    },
    {
        "title": "菩萨蛮 玉珰摇素腰如束",
        "author": "曹勋",
        "content": "玉珰摇素腰如束。\n束如腰素摇珰玉。\n宜更醉春期。\n期春醉更宜。\n绣鸳闲永昼。\n昼永闲鸳绣。\n归念不曾稀。\n稀曾不念归。",
        "dynasty": "宋",
        "collection_info": null
    },
    {
        "title": "清平乐 秋凉破暑",
        "author": "曹勋",
        "content": "秋凉破暑。\n暑气迟迟去。\n最喜连日风和雨。\n断送凉生庭户。\n晚来灯火回廊。\n有人新酒初尝。\n且喜薄衾围暖，却愁秋月如霜。",
        "dynasty": "宋",
        "collection_info": null
    },
    {
        "title": "清平乐 一春老病",
        "author": "曹勋",
        "content": "一春老病。\n空过春光永。\n药鼎煎炉朝暮景。\n只是医方药性。\n经旬日色云遮。\n山高寒透窗纱。\n常恨檐头倾雨，犹能枕上看花。",
        "dynasty": "宋",
        "collection_info": null
    },
    {
        "title": "清平乐 赵家燕燕",
        "author": "曹勋",
        "content": "赵家燕燕。\n宜在昭阳殿。\n春入馆娃深宫宴。\n秀色从来未见。\n浅颦轻笑都宜。\n临风好是腰肢。\n今夜松江归路，月明愁满清辉。",
        "dynasty": "宋",
        "collection_info": null
    },
    {
        "title": "点绛唇 怯雨羞云",
        "author": "曹勋",
        "content": "怯雨羞云，翠鬟初按檀槽就。\n赏心时候。\n常劝花间酒。\n慢拈轻拢，怨感随纤手。\n胡沙奏。\n几行红袖。\n都道谁家有。",
        "dynasty": "宋",
        "collection_info": null
    },
    {
        "title": "点绛唇 不厌频来",
        "author": "曹勋",
        "content": "不厌频来，探梅选胜湖山里。\n瑶林琼蕊。\n真是游方外。\n玉殿珠楼，不并人间世。\n何妨醉。\n都无寒意。\n满坐惟和气。",
        "dynasty": "宋",
        "collection_info": null
    },
    {
        "title": "点绛唇 有个庵儿",
        "author": "曹勋",
        "content": "有个庵儿，做来不大元非小。\n阳光常照。\n坐卧谁知道。\n炼得丹砂，不是人间灶。\n冲和妙。\n鹤鸣猿啸。\n一任西风老。",
        "dynasty": "宋",
        "collection_info": null
    },
    {
        "title": "点绛唇 一气冲融",
        "author": "曹勋",
        "content": "一气冲融，浩然识取生缘处。\n敛归灵府。\n便作真铅柱。\n九任玄归，行处龙先虎。\n山头雨。\n散成清露。\n玛瑙生玄圃。",
        "dynasty": "宋",
        "collection_info": null
    },
    {
        "title": "点绛唇 石洞清寒",
        "author": "曹勋",
        "content": "石洞清寒，柳烟吹散松风静。\n日华光映。\n翠水环云径。\n道境多闲，不是人间景。\n谈清净。\n道师歌咏。\n花转云房影。",
        "dynasty": "宋",
        "collection_info": null
    },
    {
        "title": "失调名 自叹孤身早岁",
        "author": "曹勋",
        "content": "自叹孤身早岁，黄河渡口蒙情。",
        "dynasty": "宋",
        "collection_info": null
    },
    {
        "title": "水调歌头 不见严夫子",
        "author": "胡寅",
        "content": "不见严夫子，寂寞富春山。\n空留千丈危石，高出暮云端。\n想象羊裘披了，一笑两望身世，来插钓鱼竿。\n肯似林间翮，飞倦始知还。\n中兴主，功业就，鬓毛斑。\n驱驰一世人物，相与济时艰。\n独委狂奴心事，未羡痴儿鼎足，放去任疏顽。\n爽气动星斗，终古照林峦。",
        "dynasty": "宋",
        "collection_info": null
    },
    {
        "title": "蓦山溪 园林何有",
        "author": "吴舜选",
        "content": "园林何有，修竹摇苍翠。\n春到小桃蹊，看绿满、一池春水。\n花开日暖，儿侄竞追随，挑野蔌，网溪鱼，有酒多且旨。\n去来聚散，无必亦无意。\n说地或谈天，更休问、语言粗细。\n谁强谁弱，谁是又谁非，过去事，未来事，一枕腾腾睡。",
        "dynasty": "宋",
        "collection_info": null
    },
    {
        "title": "西江月 历代恢文偃武",
        "author": "赵桓",
        "content": "历代恢文偃武，四方晏粲无虞。\n奸臣招致北匈奴。\n边境年年侵侮。\n一旦金汤失守，万邦不救銮舆。\n我今父子在穹庐。\n壮士忠臣何处。",
        "dynasty": "宋",
        "collection_info": null
    },
    {
        "title": "西江月 塞雁嗈嗈南去",
        "author": "赵桓",
        "content": "塞雁嗈嗈南去，高飞难寄音书。\n只应宗社已丘墟。\n愿有真人为主。\n岭外云藏晓日，眼前路忆平芜。\n寒沙风紧泪盈裾。\n难望燕山归路。",
        "dynasty": "宋",
        "collection_info": null
    },
    {
        "title": "眼儿媚 宸传三百旧京华",
        "author": "赵桓",
        "content": "宸传三百旧京华。\n仁孝自名家。\n一旦奸邪，倾天拆地，忍听琵琶。\n如今在外多萧索，迤逦近胡沙。\n家邦万里，伶仃父子，向晓霜花。",
        "dynasty": "宋",
        "collection_info": null
    },
    {
        "title": "蓦溪山・蓦山溪 浮烟冷雨",
        "author": "刘子翚",
        "content": "浮烟冷雨，今日还重九。\n秋去又秋来，但黄花、年年如旧。\n平台戏马，无处问英雄，茅舍底，竹篱东，伫立时搔首。\n客来何有。\n草草三杯酒。\n一醉万缘空，莫贪伊、金印如斗。\n病翁老矣，谁共赋归来，芟垅麦，网溪鱼，未落他人后。",
        "dynasty": "宋",
        "collection_info": null
    },
    {
        "title": "满庭芳 秋入微阴",
        "author": "刘子翚",
        "content": "秋入微阴，凉生平远，小山愁绝天南。\n似闻还断，飞策遍千岩。\n叶底轻黄纂纂，恼人是、微裂芳缄。\nけ然胜，清真冷淡，无艳寄尘凡。\n澄潭。\n敧两岸，波光摇动，碧影相参。\n任西风十里，吹度松杉。\n我自寒灰槁木，□神处、不觉醺酣。\n归来晚，飞花无迹，明月满空函。",
        "dynasty": "宋",
        "collection_info": null
    },
    {
        "title": "南歌子 卜夜容三献",
        "author": "刘子翚",
        "content": "卜夜容三献，微欢极一时。\n风流太守未庞眉。\n放出笔头光焰、压金闺。\n藻丽花骈蕊，清高雪亚枝。\n曼声恰与贯珠宜。\n听此直教拚得、醉翻卮。",
        "dynasty": "宋",
        "collection_info": null
    },
    {
        "title": "南歌子 伎俩无多子",
        "author": "刘子翚",
        "content": "伎俩无多子，逍遥自许时。\n闲愁且莫着双眉。\n恰有梅香一点、到幽闺。\n宠辱棋翻局，光阴鸟度枝。\n颓然径醉是便宜。\n拟倩潭风吹绿、涨瑶卮。",
        "dynasty": "宋",
        "collection_info": null
    },
    {
        "title": "小重山 绿树莺啼春正浓",
        "author": "何大圭",
        "content": "绿树莺啼春正浓。\n钗头青杏小，绿成丛。\n玉船风动酒鳞红。\n歌声咽，相见几时重。\n车马去匆匆。\n路随芳草远，恨无穷。\n相思只在梦魂中。\n今宵月，偏照小楼东。",
        "dynasty": "宋",
        "collection_info": null
    },
    {
        "title": "水调歌头 今夕出佳月",
        "author": "何大圭",
        "content": "今夕出佳月，银汉泻高寒。\n风缠云卷，转觉天陛玉楼宽。\n疑是金华仙子，又喜经年药就，倾出玉团团。\n收拾江河影，都向镜中蟠。\n横霜笛，吹明影，到中天。\n要令四海瞻望，千古此轮安。\n何岁何年无月，唯有谪仙着语，高绝不能攀。\n我欲唤空起，云海路漫漫。",
        "dynasty": "宋",
        "collection_info": null
    },
    {
        "title": "蝶恋花 鱼尾霞收明远树",
        "author": "何大圭",
        "content": "鱼尾霞收明远树。\n翠色黏天，一叶迎风举。\n一笑相逢蓬海路。\n人间风月如尘土。\n翦水双眸云鬓吐。\n醉倒天瓢，笑语生香雾。\n此会未阑须记取。\n蟠桃几度吹红雨。",
        "dynasty": "宋",
        "collection_info": null
    },
    {
        "title": "浣溪沙 忽忽春归没计遮",
        "author": "胡铨",
        "content": "忽忽春归没计遮。\n百年都似散馀霞。\n持杯聊听浣溪沙。\n但觉暗添双鬓雪，不知落尽一番花。\n东风寒似夜来些。",
        "dynasty": "宋",
        "collection_info": null
    },
    {
        "title": "转调定风波・定风波 从古将军自有真",
        "author": "胡铨",
        "content": "从古将军自有真。\n引杯看剑坐生春。\n扰扰介鳞何足扫。\n谈笑。\n纶巾羽扇典刑新。\n试问天山何日定。\n伫听。\n雅歌长啸静烟尘。\n解道汾阳是人杰。\n见说。\n如今也有谪仙人。",
        "dynasty": "宋",
        "collection_info": null
    },
    {
        "title": "转调二郎神・二郎神 闷来无那",
        "author": "张孝祥",
        "content": "闷来无那，暗数尽、残更不寐。\n念楚馆香车，吴溪兰棹，多少愁云恨水。\n阵阵回风吹雪霰，更旅雁、一声沙际。\n想静拥孤衾，频挑寒灺，数行珠泪。\n凝睇。\n傍人笑我，终朝如醉。\n便锦织回鸾，素传双鲤，难写衷肠密意。\n绿鬓点霜，玉肌消雪，两处十分憔悴。\n争忍见，旧时娟娟素月，照人千里。",
        "dynasty": "宋",
        "collection_info": null
    },
    {
        "title": "满江红 秋满蘅皋",
        "author": "张孝祥",
        "content": "秋满蘅皋，烟芜外、吴山历历。\n风乍起，兰舟不住，浪花摇碧。\n离岸橹声惊渐远，盈襟泪颗凄犹滴。\n问此情、能有几人知，新相识。\n追往事，欢连夕。\n经旧馆，人非昔。\n把轻颦浅笑，细思重忆。\n红叶题诗谁与寄，青楼薄幸空遗迹。\n但长洲、茂苑草萋萋，愁如织。",
        "dynasty": "宋",
        "collection_info": null
    },
    {
        "title": "满江红 千古凄凉",
        "author": "张孝祥",
        "content": "千古凄凉，兴亡事、但悲陈迹。\n凝望眼、吴波不动，楚山丛碧。\n巴滇绿骏追风远，武昌云旆连江赤。\n笑老奸、遗臭到如今，留空壁。\n边书静，烽烟息。\n通轺传，销锋镝。\n仰太平天子，坐收长策。\n蹙踏扬州开帝里，渡江天马龙为匹。\n看东南、佳气郁葱葱，传千亿。",
        "dynasty": "宋",
        "collection_info": null
    },
    {
        "title": "满江红 秋满漓源",
        "author": "张孝祥",
        "content": "秋满漓源，瘴云净、晓山如簇。\n动远思、空江小艇，高丘乔木。\n策策西风双鬓底，晖晖斜日朱栏曲。\n试侧身、回首望京华，迷南北。\n思归梦，天边鹄。\n游宦事，蕉中鹿。\n想一年好处，砌红堆绿。\n罗帕分柑霜落齿，冰盘剥芡珠盈掬。\n倩春纤、缕鲙捣香齑，新篘熟。",
        "dynasty": "宋",
        "collection_info": null
    },
    {
        "title": "青玉案 红尘冉冉长安路",
        "author": "张孝祥",
        "content": "红尘冉冉长安路。\n看风度、凝然去。\n唱彻阳关留不住。\n甘棠庭院，芰荷香渚。\n尽是相思处。\n龟鱼从此谁为主。\n好记江湖断肠句。\n万斛离愁休更诉。\n洞庭烟棹，楚楼风露。\n去作为霖雨。",
        "dynasty": "宋",
        "collection_info": null
    },
    {
        "title": "蓦山溪 清都绛阕",
        "author": "张孝祥",
        "content": "清都绛阕，我自经行惯。\n璧月带珠星，引钧天、笙箫不断。\n宝簪瑶佩，玉立拱清班。\n天一笑，物皆春，结得清虚伴。\n还丹九转。\n凡骨亲曾换。\n携剑到人间，偶相逢、依然青眼。\n狂歌醉舞，心事有谁知，明月下，好风前，相对纶巾岸。",
        "dynasty": "宋",
        "collection_info": null
    },
    {
        "title": "蝶恋花 漠漠飞来双属玉",
        "author": "张孝祥",
        "content": "漠漠飞来双属玉。\n一片秋光，染就潇湘绿。\n雪转寒芦花蔌蔌。\n晚风细起波纹縠。\n落日闲云归意促。\n小倚蓬窗，写作思家曲。\n过尽碧湾三十六。\n扁舟只在滩头宿。",
        "dynasty": "宋",
        "collection_info": null
    },
    {
        "title": "蝶恋花 恰则杏花红一树",
        "author": "张孝祥",
        "content": "恰则杏花红一树，拈指来时，结子青无数。\n漠漠春阴缠柳絮。\n一天风雨将春去。\n春到家山须小住。\n芍药樱桃，更是寻芳处。\n绕院碧莲三百亩。\n留春伴我春应许。",
        "dynasty": "宋",
        "collection_info": null
    },
    {
        "title": "蝶恋花 画戟斿闲刀入鞘",
        "author": "张孝祥",
        "content": "画戟斿闲刀入鞘。\n安石榴花，影落红栏小。\n似劝先生须饮釂。\n枕中鸿宝微传妙。\n衮衮锋车还急诏。\n满眼潇湘，总是恩波渺。\n归去槐庭思楚峤。\n觚棱月晓期分照。",
        "dynasty": "宋",
        "collection_info": null
    },
    {
        "title": "蝶恋花 君泛仙槎银海去",
        "author": "张孝祥",
        "content": "君泛仙槎银海去。\n后日相思，地角天涯路。\n草草杯盘深夜语。\n冥冥四月黄梅雨。\n莫拾明珠并翠羽。\n但使邦人，爱我如慈母。\n待得政成民按堵。\n朝天衣袂翩翩举。",
        "dynasty": "宋",
        "collection_info": null
    },
    {
        "title": "鹧鸪天 咏彻琼章夜向阑",
        "author": "张孝祥",
        "content": "咏彻琼章夜向阑。\n天移星斗下人间。\n九光倒影腾青简，一气回春绕绛坛。\n瞻北阕，祝南山。\n遥知仙仗簇清班。\n何人曾侍传柑宴，翡翠帘开识圣颜。",
        "dynasty": "宋",
        "collection_info": null
    },
    {
        "title": "鹧鸪天 子夜封章扣紫清",
        "author": "张孝祥",
        "content": "子夜封章扣紫清。\n五霞光里佩环声。\n驿传风火龙鸾舞，步入烟宵孔翠迎。\n瑶简重，羽衣轻。\n金童双引到通明。\n三湘五管同民乐，万岁千秋与帝龄。",
        "dynasty": "宋",
        "collection_info": null
    },
    {
        "title": "鹧鸪天 忆昔追游翰墨场",
        "author": "张孝祥",
        "content": "忆昔追游翰墨场。\n武夷仙伯较文章。\n琅函奏号银台省，毡笔书名御苑墙。\n经十载，过三湘。\n横楣丽锦照传觞。\n醉馀吐出胸中墨，只欠彭宣到后堂。",
        "dynasty": "宋",
        "collection_info": null
    },
    {
        "title": "鹧鸪天 月地云阶欢意阑",
        "author": "张孝祥",
        "content": "月地云阶欢意阑。\n仙姿不合住人间。\n骖鸾已恨车尘远，泣凤空馀烛影残。\n情脉脉，泪珊珊。\n梅花音信隔关山。\n只应楚雨清留梦，不那吴霜绿易斑。",
        "dynasty": "宋",
        "collection_info": null
    },
    {
        "title": "鹧鸪天 去日清霜菊满丛",
        "author": "张孝祥",
        "content": "去日清霜菊满丛。\n归来高柳絮缠空。\n长驱万里山收瘴，径度层波海不风。\n阴得遍，岭西东。\n天教慈母寿无穷。\n遥知今夕称觞处，衣彩还将衣绣同。",
        "dynasty": "宋",
        "collection_info": null
    },
    {
        "title": "鹧鸪天 阿母蟠桃不记春",
        "author": "张孝祥",
        "content": "阿母蟠桃不记春。\n长沙星里寿星明。\n金花罗纸新裁诏，贝叶旁行别授经。\n同犬子，祝龟龄。\n天教二老鬓长青。\n明年今日称觞处，更有孙枝满谢庭。",
        "dynasty": "宋",
        "collection_info": null
    },
    {
        "title": "鹧鸪天 舞凤飞龙五百年",
        "author": "张孝祥",
        "content": "舞凤飞龙五百年。\n尽将锦绣裹山川。\n王家券册诸孙嗣，主第笙歌故国传。\n居玉铉，拥金蝉。\n祗今门户庆蝉联。\n君侯合侍明光殿，且作横槎海上仙。",
        "dynasty": "宋",
        "collection_info": null
    },
    {
        "title": "鹧鸪天 浴殿西头白玉堂",
        "author": "张孝祥",
        "content": "浴殿西头白玉堂。\n湘江东畔碧玉幢。\n北辰躔次瞻星象，南国山川解印章。\n随步武，谢恩光。\n送公归趣舍人装。\n它年若肯传衣钵，今日应须传寿觞。",
        "dynasty": "宋",
        "collection_info": null
    },
    {
        "title": "鹧鸪天 昼得游嬉夜得眠",
        "author": "张孝祥",
        "content": "昼得游嬉夜得眠。\n农桑欲遍楚山川。\n问看百姓知公否，馀子纷纷定不然。\n思主眷，酌民言。\n与民称寿拜公前。\n只将心与天通处，合住人间五百年。",
        "dynasty": "宋",
        "collection_info": null
    },
    {
        "title": "鹧鸪天 割镫难留乘马东",
        "author": "张孝祥",
        "content": "割镫难留乘马东。\n花枝争看袅长红。\n衮衣空使斯民恋，绿竹谁歌入相同。\n回武事，致年丰。\n几多遗爱在湘中。\n须知楚水枫林下，不似初闻长乐钟。",
        "dynasty": "宋",
        "collection_info": null
    },
    {
        "title": "鹧鸪天 楚楚吾家千里驹",
        "author": "张孝祥",
        "content": "楚楚吾家千里驹。\n老人心事正关渠。\n风流合是阶除玉，爱惜真成掌上珠。\n纡彩绶，荐芳壶。\n老人还醉弟兄扶。\n问将何物为儿寿，付与家传万卷书。",
        "dynasty": "宋",
        "collection_info": null
    },
    {
        "title": "鹧鸪天 又向荆州住半年",
        "author": "张孝祥",
        "content": "又向荆州住半年。\n西风催放五湖船。\n来时露菊团金颗，去日池荷叠绿钱。\n斟别酒，扣离弦。\n一时宾从最多贤。\n今宵拼醉花迷坐，后夜相思月满川。",
        "dynasty": "宋",
        "collection_info": null
    },
    {
        "title": "鹧鸪天 忆昔彤庭望日华",
        "author": "张孝祥",
        "content": "忆昔彤庭望日华。\n匆匆枯笔梦生花。\n郁轮袍曲惭新奏，风送银湾犯斗槎。\n追往事，甫新瓜。\n飞蓬何事及兰麻。\n一江湘水流馀润，十里河堤筑浅沙。",
        "dynasty": "宋",
        "collection_info": null
    },
    {
        "title": "鹧鸪天 瞻跸门前识个人",
        "author": "张孝祥",
        "content": "瞻跸门前识个人。\n柳眉桃脸不胜春。\n短襟衫子新来棹，四直冠儿内样新。\n秋色净，晓妆匀。\n不知何事在风尘。\n主翁若也怜幽独，带取妖饶上玉宸。",
        "dynasty": "宋",
        "collection_info": null
    },
    {
        "title": "虞美人 庐敖夫妇骖鸾侣",
        "author": "张孝祥",
        "content": "庐敖夫妇骖鸾侣。\n相敬如宾主。\n森然兰玉满尊前。\n举案齐眉乐事、看年年。\n我家白发双垂雪。\n已是经年别。\n今宵归梦楚江滨。\n也学君家儿子、寿吾亲。",
        "dynasty": "宋",
        "collection_info": null
    },
    {
        "title": "虞美人 雪花一尺江南北",
        "author": "张孝祥",
        "content": "雪花一尺江南北。\n薪尽炊无粟。\n老仙活国拭刀圭。\n十万人家生意、与春回。\n天公一笑酬阴德。\n赐与长生籍。\n今朝雪霁寿尊前。\n看我双亲都是、地行仙。",
        "dynasty": "宋",
        "collection_info": null
    },
    {
        "title": "虞美人 雪消烟涨清江浦",
        "author": "张孝祥",
        "content": "雪消烟涨清江浦。\n碧草春无数。\n江南几树夕阳红。\n点点归帆吹尽、晚来风。\n楼头自擫昭华管。\n我已无肠断。\n断行双雁向人飞。\n织锦回文空住、寄它谁。",
        "dynasty": "宋",
        "collection_info": null
    },
    {
        "title": "虞美人 溪西竹榭溪东路",
        "author": "张孝祥",
        "content": "溪西竹榭溪东路。\n溪上山无数。\n小舟却在晚烟中。\n更看萧萧微雨、打疏篷。\n无聊情绪如中酒。\n此意君知否。\n年时曾向此中行。\n有个人人相对、坐调筝。",
        "dynasty": "宋",
        "collection_info": null
    },
    {
        "title": "虞美人 柳梢梅萼春全未",
        "author": "张孝祥",
        "content": "柳梢梅萼春全未。\n谁曾伤春意。\n一年好处是新春。\n柳底梅边只欠、那人人。\n凭春约住梅和柳。\n略待些时候。\n锦帆风送彩舟来。\n却遗香包娇叶、一齐开。",
        "dynasty": "宋",
        "collection_info": null
    },
    {
        "title": "虞美人 罗衣怯雨轻寒透",
        "author": "张孝祥",
        "content": "罗衣怯雨轻寒透。\n陡做伤春瘦。\n个人无奈语佳期。\n徙倚黄昏池阁、等多时。\n当初不似休来好。\n来后空烦恼。\n倩人传语更商量。\n只得千金一笑、也甘当。",
        "dynasty": "宋",
        "collection_info": null
    },
    {
        "title": "鹊桥仙 北窗凉透",
        "author": "张孝祥",
        "content": "北窗凉透，南窗月上，浴罢满怀风露。\n不知何处有花来，但怪底、清香无数。\n炎州珍产，吴儿未识，天与幽芳独步。\n冰肌玉骨岁寒时，倩间止、堂中留住。",
        "dynasty": "宋",
        "collection_info": null
    },
    {
        "title": "鹊桥仙 吹香成阵",
        "author": "张孝祥",
        "content": "吹香成阵，飞花如雪，不那朝来风雨。\n可怜无处避春寒，但玉立、仙衣数缕。\n清愁万斛，柔肠千结，醉里一时分付。\n与君不用叹飘零，待结子、成阴归去。",
        "dynasty": "宋",
        "collection_info": null
    },
    {
        "title": "鹊桥仙 横波滴素",
        "author": "张孝祥",
        "content": "横波滴素，遥山蹙翠，江北江南肠断。\n不知何处驭风来。\n云雾里、钗横鬓乱。\n香罗叠恨，蛮笺写意，付与瑶台女伴。\n醉时言语醒时羞，道醒了、休教再看。",
        "dynasty": "宋",
        "collection_info": null
    },
    {
        "title": "鹊桥仙 湘江东畔",
        "author": "张孝祥",
        "content": "湘江东畔，去年今日，堂上簪缨罗绮。\n弟兄同拜寿尊前，共一笑、欢欢喜喜。\n渚宫风月，边城鼓角，更好亲庭一醉。\n醉时同唱去年词，愿来岁、强如今岁。",
        "dynasty": "宋",
        "collection_info": null
    },
    {
        "title": "鹊桥仙 南州名酒",
        "author": "张孝祥",
        "content": "南州名酒，北园珍果，都与黄香为寿。\n风流文物是家传，睨血指、旁观袖手。\n东风消息，西山爽气，总聚君家户牖。\n旧时曾识玉堂仙，在帝所、频开荐口。",
        "dynasty": "宋",
        "collection_info": null
    },
    {
        "title": "鹊桥仙 明珠盈斗",
        "author": "张孝祥",
        "content": "明珠盈斗，黄金作屋，占了湘中秋色。\n金风玉露不胜情，看天上、人间今夕。\n枝头一点，琴心三叠，算有诗名消得。\n野堂从此不萧疏，问何日、尊前唤客。",
        "dynasty": "宋",
        "collection_info": null
    },
    {
        "title": "鹊桥仙 黄陵庙下",
        "author": "张孝祥",
        "content": "黄陵庙下，送君归去，上水船儿一只。\n离歌声断酒杯空，容易里、东西南北。\n重湖风月，九秋天气，冉冉清愁如织。\n我家住在楚江滨，为频寄、双鱼素尺。",
        "dynasty": "宋",
        "collection_info": null
    },
    {
        "title": "鹊桥仙 东明大士",
        "author": "张孝祥",
        "content": "东明大士，吾家老子，是一元知非二。\n共携甘雨趁生朝，做万里、丰年欢喜。\n司空山上，长沙星里，乞与无边祥瑞。\n仙家日月镇常春，笑人说、长生久视。",
        "dynasty": "宋",
        "collection_info": null
    },
    {
        "title": "南乡子 江上送归船",
        "author": "张孝祥",
        "content": "江上送归船。\n风雨排空浪拍天。\n赖有清尊浇别恨，凄然。\n宝蜡烧花看吸川。\n楚舞对湘弦。\n暖响围春锦帐毡。\n坐上定知无俗客，俱贤。\n便是朱张与少连。",
        "dynasty": "宋",
        "collection_info": null
    },
    {
        "title": "画堂春 蟠桃一熟九千年",
        "author": "张孝祥",
        "content": "蟠桃一熟九千年。\n仙家春色无边。\n书堂日暖卷非烟。\n昼永风妍。\n看取蔬封汤沐，何妨频棹觥船。\n方瞳绿发对儒仙。\n岁岁尊前。",
        "dynasty": "宋",
        "collection_info": null
    },
    {
        "title": "柳梢青 重阳时节",
        "author": "张孝祥",
        "content": "重阳时节。\n满城风雨，更催行色。\n陇树寒轻，海山秋老，清愁如织。\n一杯莫惜留连，我亦是、天涯倦客。\n后夜相思，水长山远，东西南北。",
        "dynasty": "宋",
        "collection_info": null
    },
    {
        "title": "柳梢青 今年元夕",
        "author": "张孝祥",
        "content": "今年元夕。\n探尽江梅，都无消息。\n草市梢头，柳庄深处，雪花如席。\n一尊邻里相过，也随分、移时换节。\n玉辇端门，红旗夜市、凭君休说。",
        "dynasty": "宋",
        "collection_info": null
    },
    {
        "title": "柳梢青 溪南溪北",
        "author": "张孝祥",
        "content": "溪南溪北。\n玉香消尽，翠娇无力。\n月淡黄昏，烟横清晓，都无消息。\n无聊更绕空枝，断魂远、重招怎得。\n驿使归来，戍楼吹断，空成凄恻。",
        "dynasty": "宋",
        "collection_info": null
    },
    {
        "title": "踏莎行 杨柳东风",
        "author": "张孝祥",
        "content": "杨柳东风，海棠春雨。\n清愁冉冉无来处。\n曲径惊飞蛱蝶丛，回塘冻湿鸳鸯侣。\n舞彻霓裳，歌残金缕。\n蘼芜白芷愁烟渚。\n不识阳台梦里云，试听华表归来语。",
        "dynasty": "宋",
        "collection_info": null
    },
    {
        "title": "踏莎行 洛下根株",
        "author": "张孝祥",
        "content": "洛下根株，江南栽种。\n天香国色千金重。\n花边三阁建康春，风前十里扬州梦。\n油壁轻车，青丝短鞚。\n看花日日催宾从。\n而今何许定王城，一枝且为邻翁送。",
        "dynasty": "宋",
        "collection_info": null
    },
    {
        "title": "踏莎行 旋葺荒园",
        "author": "张孝祥",
        "content": "旋葺荒园，初开小径。\n物华还与东风竞。\n曲槛晖晖落照明，高城冉冉孤烟暝。\n柳色金寒，梅花雪静。\n道人随处成幽兴。\n一杯不惜小淹留，归期已理沧浪艇。",
        "dynasty": "宋",
        "collection_info": null
    },
    {
        "title": "踏莎行 万里扁舟",
        "author": "张孝祥",
        "content": "万里扁舟，五年三至。\n故人相见犹堪喜。\n山阴乘兴不须回，毗耶问疾难为对。\n不药身轻，高谈心会。\n匆匆我又成归计。\n它时江海肯相寻，绿蓑青弱看清贵。",
        "dynasty": "宋",
        "collection_info": null
    },
    {
        "title": "踏莎行 藕叶池塘",
        "author": "张孝祥",
        "content": "藕叶池塘，榕阴庭院。\n年时好月今宵见。\n云鬓玉臂共清寒，冰绡雾縠谁裁剪。\n扑粉口绵，侵尘宝扇。\n遥知掩抑成凄怨。\n去程何许是归程，离觞为我深深劝。",
        "dynasty": "宋",
        "collection_info": null
    },
    {
        "title": "踏莎行 古屋丛祠",
        "author": "张孝祥",
        "content": "古屋丛祠，孤舟野渡。\n长年与客分携处。\n漠漠愁阴岭上云，萧萧别意溪边树。\n我已北归，君方南去。\n天涯客里多歧路。\n须君早出瘴烟来，江南山色青无数。",
        "dynasty": "宋",
        "collection_info": null
    },
    {
        "title": "踏莎行 时雨初晴",
        "author": "张孝祥",
        "content": "时雨初晴，诏书随至。\n邦人父老为君喜。\n十年江海始归来，祥曦殿里搀班对。\n日月开明，风云感会。\n切须稳上平戎计。\n天教慈母寿无穷，看君黄发腰金贵。",
        "dynasty": "宋",
        "collection_info": null
    },
    {
        "title": "踏莎行 桂岭南边",
        "author": "张孝祥",
        "content": "桂岭南边，湘江东畔。\n三年两见生申旦。\n知君心地与天通，天教仙骨年年换。\n趁此仙风，乘槎宵汉。\n看看黄纸书来唤。\n但令丹鼎汞频添，莫辞酒盏春无算。",
        "dynasty": "宋",
        "collection_info": null
    },
    {
        "title": "丑奴儿・采桑子 年年有个人生日",
        "author": "张孝祥",
        "content": "年年有个人生日，谁似君家。\n谁似君家。\n八十慈亲发未华。\n棠阴阁上棠阴满，满劝流霞。\n满劝流霞。\n来岁应添宰路沙。",
        "dynasty": "宋",
        "collection_info": null
    },
    {
        "title": "丑奴儿・采桑子 伯鸾德耀贤夫妇",
        "author": "张孝祥",
        "content": "伯鸾德耀贤夫妇，见说宜家。\n见说宜家。\n庭砌森森长玉华。\n天公遣注长生籍，服日餐霞。\n服日餐霞。\n寿纪应须海算沙。",
        "dynasty": "宋",
        "collection_info": null
    },
    {
        "title": "丑奴儿・采桑子 十年闻说查山好",
        "author": "张孝祥",
        "content": "十年闻说查山好，何日追游。\n木落霜秋。\n梦想云溪不那愁。\n主人好事长留客，尊酒夷犹。\n一笑登楼。\n兴在西峰上上头。",
        "dynasty": "宋",
        "collection_info": null
    },
    {
        "title": "丑奴儿・采桑子 十分济楚邦之媛",
        "author": "张孝祥",
        "content": "十分济楚邦之媛，此日追游。\n雨霁云收。\n梦入潇湘不那愁。\n主人白玉堂中老，曾侍凝旒。\n满酌琼舟。\n即上虚皇香案头。",
        "dynasty": "宋",
        "collection_info": null
    },
    {
        "title": "丑奴儿・采桑子 珠灯璧月年时节",
        "author": "张孝祥",
        "content": "珠灯璧月年时节，织手同携。\n今夕谁知，自拈梅花劝一卮。\n逢人问道归来也，日日佳期。\n管有来时。\n趁得手灯也未迟。",
        "dynasty": "宋",
        "collection_info": null
    },
    {
        "title": "丑奴儿・采桑子 无双谁似黄郎子",
        "author": "张孝祥",
        "content": "无双谁似黄郎子，自郐无讥。\n月满星稀。\n想见歌场夜打围。\n画眉京兆风流甚，应赋蛜蝛。\n杨柳依依。\n何日文箫共驾归。",
        "dynasty": "宋",
        "collection_info": null
    },
    {
        "title": "浣溪沙 卷旗直入蔡州城",
        "author": "张孝祥",
        "content": "卷旗直入蔡州城。\n只倚精忠不要兵。\n贼营半夜落妖星。\n万旅云屯看整暇，十眉环坐却娉婷。\n白麻早晚下天庭。",
        "dynasty": "宋",
        "collection_info": null
    },
    {
        "title": "浣溪沙 玉节珠幢出翰林",
        "author": "张孝祥",
        "content": "玉节珠幢出翰林。\n诗书谋帅眷方深。\n威声虎啸复龙吟。\n我是先生门下士，相逢有酒且教斟。\n高山流水遇知音。",
        "dynasty": "宋",
        "collection_info": null
    },
    {
        "title": "浣溪沙 绝代佳人淑且真",
        "author": "张孝祥",
        "content": "绝代佳人淑且真。\n雪为肌骨月为神。\n烛前花底不胜春。\n倚竹袖长寒卷翠，凌波袜小暗生尘。\n十分京落旧家人。",
        "dynasty": "宋",
        "collection_info": null
    },
    {
        "title": "浣溪沙 妙手何人为写真",
        "author": "张孝祥",
        "content": "妙手何人为写真。\n只难传处是精神。\n一枝占断洛城春。\n暮雨不堪巫峡梦，西风莫障瘐公尘。\n扁舟湖海要诗人。",
        "dynasty": "宋",
        "collection_info": null
    },
    {
        "title": "浣溪沙 腊后春前别一般",
        "author": "张孝祥",
        "content": "腊后春前别一般。\n梅花枯淡水仙寒。\n翠云裘着紫霞冠。\n仙品只今推第一，清香元不是人间。\n为君更拭小龙团。",
        "dynasty": "宋",
        "collection_info": null
    },
    {
        "title": "浣溪沙 宝蜡烧春夜影红",
        "author": "张孝祥",
        "content": "宝蜡烧春夜影红。\n梅花枝傍锦熏笼。\n曲琼低卷瑞香风。\n万里江山供燕几，一时宾主看谈锋。\n问君归计莫匆匆。",
        "dynasty": "宋",
        "collection_info": null
    },
    {
        "title": "浣溪沙 六客西来共一舟",
        "author": "张孝祥",
        "content": "六客西来共一舟。\n吴儿踏浪剪轻鸥。\n水光山色翠相浮。\n我欲吹箫明月下，略须停棹晚风头。\n从前五度到蕲州。",
        "dynasty": "宋",
        "collection_info": null
    },
    {
        "title": "浣溪沙 已是人间不系舟",
        "author": "张孝祥",
        "content": "已是人间不系舟。\n此心元自不惊鸥。\n卧看骇浪与天浮。\n对月只应频举酒，临风何必更搔头。\n暝烟多处是神州。",
        "dynasty": "宋",
        "collection_info": null
    },
    {
        "title": "浣溪沙 冉冉幽香解钿囊",
        "author": "张孝祥",
        "content": "冉冉幽香解钿囊。\n兰桡烟雨暗春江。\n十分清瘦为箫郎。\n遥忆牙樯收楚缆，应将玉箸点吴妆。\n有人萦断九回肠。",
        "dynasty": "宋",
        "collection_info": null
    },
    {
        "title": "浣溪沙 楼下西流水拍堤",
        "author": "张孝祥",
        "content": "楼下西流水拍堤。\n楼头日日望春归。\n雪晴风静燕来迟。\n留得梅花供半额，要将杨叶画新眉。\n莫教辜负早春时。",
        "dynasty": "宋",
        "collection_info": null
    },
    {
        "title": "浣溪沙 方舡载酒下江东",
        "author": "张孝祥",
        "content": "方舡载酒下江东。\n箫鼓喧天浪拍空。\n万山紫翠映云重。\n拟看岳阳楼上月，不禁石首岸头风。\n作笺我欲问龙公。",
        "dynasty": "宋",
        "collection_info": null
    },
    {
        "title": "浣溪沙 罗袜生尘洛浦东",
        "author": "张孝祥",
        "content": "罗袜生尘洛浦东。\n美人春梦琐窗空。\n眉山蹙恨几千重。\n海上蟠桃留结子，渥洼天马去追风。\n不须多怨主人公。",
        "dynasty": "宋",
        "collection_info": null
    },
    {
        "title": "浣溪沙 一片西飞一片东",
        "author": "张孝祥",
        "content": "一片西飞一片东。\n高情已逐落花空。\n旧欢休问几时重。\n结习正如刀舔蜜，扫除须着絮因风。\n请君持此问龙公。",
        "dynasty": "宋",
        "collection_info": null
    },
    {
        "title": "浣溪沙 鳷鹊楼高晚雪融",
        "author": "张孝祥",
        "content": "鳷鹊楼高晚雪融。\n鸳鸯池暖暗潮通。\n郁金黄染柳丝风。\n油壁不来春草绿，栏干倚遍夕阳红。\n江南山色有无中。",
        "dynasty": "宋",
        "collection_info": null
    },
    {
        "title": "浣溪沙 妒妇滩头十八姨",
        "author": "张孝祥",
        "content": "妒妇滩头十八姨。\n颠狂无赖占佳期。\n唤它滕六把春欺。\n﹀︽莺莺并燕燕，凄惶柳柳与梅梅。\n东君独自落便宜。",
        "dynasty": "宋",
        "collection_info": null
    },
    {
        "title": "浣溪沙 行尽潇湘到洞庭",
        "author": "张孝祥",
        "content": "行尽潇湘到洞庭。\n楚天阔处数峰青。\n旗梢不动晚波平。\n红蓼一湾纹缬乱，白鱼双尾玉刀明。\n夜凉船影浸疏星。",
        "dynasty": "宋",
        "collection_info": null
    },
    {
        "title": "浪淘沙 师指炼金丹",
        "author": "宋先生",
        "content": "师指炼金丹。\n牢锁金关。\n工夫进火莫交闲。\n向己澄心观内景，闪电眉间。\n妙用在泥丸。\n神思难看。\n愚迷不悟隔千山。\n悟即如同观返掌，出世何难。",
        "dynasty": "宋",
        "collection_info": null
    },
    {
        "title": "浪淘沙 铅汞要加添",
        "author": "宋先生",
        "content": "铅汞要加添。\n火候频煎。\n体中气足返阳全。\n养就婴儿并姹女，同坐同眠。\n髓实自身坚。\n运满三田。\n刀圭服了得神仙。\n只候功成并行满，独步朝元。",
        "dynasty": "宋",
        "collection_info": null
    },
    {
        "title": "糖多令・唐多令 搬载渡黄河",
        "author": "宋先生",
        "content": "搬载渡黄河。\n金关牢闭锁。\n运九还、须是功多。\n光透帘帏红似火。\n见金钱、万千朵。\n过水涌银波。\n充开牛斗过。\n进工夫、□□蹉跎。\n见个真人便是我。\n暗欢喜、笑呵呵。",
        "dynasty": "宋",
        "collection_info": null
    },
    {
        "title": "桃源忆故人 自从师指天机道",
        "author": "宋先生",
        "content": "自从师指天机道。\n万卷仙经都晓。\n若会连精归脑。\n颜貌长不老。\n真铅真汞人知少。\n乌兔烹煎成宝。\n身外有身方了。\n玉帝金书召。",
        "dynasty": "宋",
        "collection_info": null
    },
    {
        "title": "惜黄花 天机大道",
        "author": "宋先生",
        "content": "天机大道。\n达者稀少。\n运戊己、龙蟠更虎绕。\n这一颗丹砂，凡世人难晓。\n间木金、坎离颠倒。\n阳全阴尽，形容不老。\n将水火烹煎，自然炉灶。\n待行功成就，炼无价宝。\n去朝元、七祖都了。",
        "dynasty": "宋",
        "collection_info": null
    },
    {
        "title": "阮郎归 一轮明月照三峰",
        "author": "宋先生",
        "content": "一轮明月照三峰。\n彩霞飞满空。\n分明见我主人公。\n明珠透上宫。\n丹药炼，鼎中红。\n频频要用功。\n功成定是出樊笼。\n闲游仙洞中。",
        "dynasty": "宋",
        "collection_info": null
    },
    {
        "title": "武陵春 七返阳全阴去尽",
        "author": "宋先生",
        "content": "七返阳全阴去尽，精髓满三田。\n修道无为必自然。\n论甚后和先。\n认取五行真水火，须要识根源。\n自己丹砂着意看。\n何用外寻丹。",
        "dynasty": "宋",
        "collection_info": null
    },
    {
        "title": "西江月 识贯事中枢纽",
        "author": "叶适",
        "content": "识贯事中枢纽，笔开象外精神。\n传观弓力异常钧。\n衣我六铢羞问。\n周后数茎命粒，鲁儒一点芳心。\n啄残栖老付谁论。\n谩要睡馀支枕。",
        "dynasty": "宋",
        "collection_info": null
    },
    {
        "title": "望江南・忆江南 三杰后",
        "author": "王",
        "content": "三杰后，福寿两无涯。\n食乳相君功未既，妩眉京兆眷方兹。\n富贵莫推辞。\n门两戟，却棹一纶丝。\n莼菜秋风鲈鲙美，桃花春水鳜鱼肥。\n笑傲霅溪湄。",
        "dynasty": "宋",
        "collection_info": null
    },
    {
        "title": "水龙吟 东风初縠池波",
        "author": "刘褒",
        "content": "东风初縠池波，轻阴未放游丝堕。\n新春歌管，丰年笑语，六街灯火。\n绣毂雕鞍，飞尘卷雾，水流云过。\n恍扬州十里，三生梦觉，卷珠箔、映青琐。\n金猊戏掣星桥锁。\n博山香、烟浓百和。\n使君行乐，绛纱万炬，雪梅千朵。\n羯鼓轰空，鵾弦沸晓，樱梢微破。\n想明年更好，传柑侍宴，醉扶狨座。",
        "dynasty": "宋",
        "collection_info": null
    },
    {
        "title": "雨中花慢 缥蒂缃枝",
        "author": "刘褒",
        "content": "缥蒂缃枝，玉叶翡英，百梢争赴春忙。\n正雨后、蜂黏落絮，燕扑晴香。\n遗策谁家荡子，唾花何处新妆。\n想流红有恨，拾翠无心，往事凄凉。\n春愁如海，客思翻空，带围只看东阳。\n更那堪、玉笙度曲，翠羽传觞。\n红泪不胜闺怨，白云应老他乡。\n梦回羁枕，风惊庭树，月在西厢。",
        "dynasty": "宋",
        "collection_info": null
    },
    {
        "title": "满庭芳 柳袅金丝",
        "author": "刘褒",
        "content": "柳袅金丝，梨铺香雪，一年春事方中。\n烛前一见，花艳觉羞红。\n枕臂香痕未落，舟横岸、作计匆匆。\n明朝去，暮天平水，双桨碧云东。\n隔离歌一阕，琵琶声断，燕子楼空。\n叹阳台梦杳，行雨无踪。\n后会芙蕖未老，从今去、日望归鸿。\n愁如织，断肠啼鴂，饶舌诉东风。",
        "dynasty": "宋",
        "collection_info": null
    },
    {
        "title": "六州歌头 凭深负阻",
        "author": "刘褒",
        "content": "凭深负阻，蜂舞肆奔腾。\n龙江上，妖氛涨，鲸海外，白波惊。\n羽檄交飞急，玉帐静，金韬閟，恢远驭，振长樱。\n密分兵。\n细草黄沙渺渺，西关路、风袅高旌。\n听飞霜令肃，坚壁夜无声。\n鼓角何神。\n地中鸣。\n看追风骑，攒云槊，雷野毂，激天钲。\n飞箭集，旄头坠，长围掩，郭东倾。\n振旅观旋凯，笳鼓竞，绣旗明。\n刀换犊，戈藏革，士休营。\n黄色赤云交映，论功何止蔡州平。\n想环城苍玉，深刻入青冥。\n永诏来今。",
        "dynasty": "宋",
        "collection_info": null
    },
    {
        "title": "水调歌头 天淡四垂幕",
        "author": "刘褒",
        "content": "天淡四垂幕，云细不成衣。\n西风扫尽绣翳，凉我鬓边丝。\n破匣菱花飞动，跨海清光无际，草露滴明玑。\n杯到莫停手，何用问来期。\n坐虚堂，揩病眼，溯流辉。\n云山应有幽恨，瑶瑟掩金徽。\n河汉无声自转，玉兔有情亦老，世事巧相违。\n一写谪仙怨，双泪满君颐。",
        "dynasty": "宋",
        "collection_info": null
    },
    {
        "title": "小重山 柳暗花明春事深",
        "author": "章良能",
        "content": "柳暗花明春事深。\n小阑红芍药，已抽簪。\n雨馀风软碎鸣禽。\n迟迟日，犹带一分阴。\n往事莫沈吟。\n身闲时序好，且登临。\n旧游无处不堪寻。\n无寻处，惟有少年心。",
        "dynasty": "宋",
        "collection_info": null
    },
    {
        "title": "水调歌头 天地有英气",
        "author": "熊以宁",
        "content": "天地有英气，锺秀在人间。\n流虹甫近华旦，维岳预生贤。\n千载明良会遇，三世勋庸忠烈，谁得似家传。\n高论排风俗，抗志遏狂澜。\n记年时，胡尘外，拥朱幡。\n洪枢紫府功业，指日复青毡。\n拭目泥封飞下，趁取梅花消息，去去簉朝班。\n骨相元不老，何必颂南山。",
        "dynasty": "宋",
        "collection_info": null
    },
    {
        "title": "醉蓬莱 渐荷收绿盖",
        "author": "熊以宁",
        "content": "渐荷收绿盖，桂吐金英，嫩凉天气。\n香案仙官，向人间游戏。\n道貌孤高，灵扃恬淡，有寿星标致。\n梦得文章，水心谈论，家声相继。\n芙蓉上幕，龙藩胜地。\n剡荐交飞，宸衷简记。\n行趣朝班，便鸾坡螭陛。\n赞画堂中，垂弧节届，且举觞一醉。\n试问桩椿，春秋多少，八千馀岁。",
        "dynasty": "宋",
        "collection_info": null
    },
    {
        "title": "鹊桥仙 隐君仙裔",
        "author": "熊以宁",
        "content": "隐君仙裔，帅垣佳配。\n谁似硕人清贵。\n几番鸾诰自天来，森绿绶、彩衣当砌。\n莲开十丈，蓂留十荚，迟十日、瑶池秋至。\n殷勤祝寿指蟠桃，更重数、三千馀岁。",
        "dynasty": "宋",
        "collection_info": null
    },
    {
        "title": "失调名 天孙亲织云锦",
        "author": "詹克爱",
        "content": "天孙亲织云锦，一笑天下河西。",
        "dynasty": "宋",
        "collection_info": null
    },
    {
        "title": "失调名 空将别泪",
        "author": "詹克爱",
        "content": "空将别泪，洒作人间雨。",
        "dynasty": "宋",
        "collection_info": null
    },
    {
        "title": "失调名 后会不知谁健",
        "author": "詹克爱",
        "content": "后会不知谁健，茱萸莫厌重看。",
        "dynasty": "宋",
        "collection_info": null
    },
    {
        "title": "齐天乐 摩挲阅古堂前柳",
        "author": "李寅仲",
        "content": "摩挲阅古堂前柳，尽是世臣乔木。\n故国风流，中兴事业，都写南山修竹。\n商颜自绿。\n甚当日君王，浩歌鸿鹄。\n谁识宫中，有人先定大横卜。\n簪貂更鸣佩玉。\n退朝归较晚，留传黄屋。\n雨露无边，风云在手，宜享长生福。\n神京未复。\n看先取鸿沟，次封函谷。\n岁岁初寒，小桃花下跨青鹿。",
        "dynasty": "宋",
        "collection_info": null
    },
    {
        "title": "长相思 晴时看",
        "author": "张镃",
        "content": "晴时看。\n雨时看。\n红绿云中驾彩鸾。\n阳台梦未阑。\n咏伊难。\n画伊难。\n服透东皇九转丹。\n光生玉炼颜。",
        "dynasty": "宋",
        "collection_info": null
    },
    {
        "title": "梦游仙・戚氏 骖鸾侣",
        "author": "张镃",
        "content": "骖鸾侣，娇小怯云期。\n柳戏花游能几日，顿抛尘幻学希夷。\n清梦到瑶池。\n霞袂稳，那顾缕金衣。\n自与长生分姓谱，恰逢长老铸丹时。\n此意有谁知。",
        "dynasty": "宋",
        "collection_info": null
    },
    {
        "title": "梦游仙・戚氏 晴昼永",
        "author": "张镃",
        "content": "晴昼永，闲步小园中。\n羽帔云轻苍佩响，宝冠星莹绀纱笼。\n波秀浅蛾峰。\n琳洞窈，人静理丝桐。\n泛指馀音摇桂影，过墙高韵入松风。\n月上翠楼东。",
        "dynasty": "宋",
        "collection_info": null
    },
    {
        "title": "梦游仙・戚氏 飞梦去",
        "author": "张镃",
        "content": "飞梦去，闲到玉京游。\n尘隔天高那得暑，月明云薄淡于秋。\n宫殿锁金虬。\n冰佩冷，风扬紫绡裘。\n五色光中瞻帝所，方知碧落胜炎洲。\n香雾湿帘钩。",
        "dynasty": "宋",
        "collection_info": null
    },
    {
        "title": "梦游仙・戚氏 归兴动",
        "author": "张镃",
        "content": "归兴动，骑鹤下青冥。\n几点山河浮色界，一簪风露拂寒星。\n银汉悄无声。\n鸾啸舞，仙乐送霓旌。\n摘得琪花飞散了，却将何物送仙卿。\n衣上彩云轻。",
        "dynasty": "宋",
        "collection_info": null
    },
    {
        "title": "昭君怨 拂晓拿舟东去",
        "author": "张镃",
        "content": "拂晓拿舟东去。\n细看荷花垂露。\n红绿总吹香。\n一般凉。\n会享人天清福。\n休把两眉轻蹙。\n谁道做神仙。\n戴貂蝉。",
        "dynasty": "宋",
        "collection_info": null
    },
    {
        "title": "昭君怨 船过柳湾亭曲",
        "author": "张镃",
        "content": "船过柳湾亭曲。\n万叶圆荷浮绿。\n月照水珠明。\n一池星。\n光透玻璃香蒂。\n梦入藕丝中戏。\n却上小金台。\n罢归来。",
        "dynasty": "宋",
        "collection_info": null
    },
    {
        "title": "昭君怨 月在碧虚中住",
        "author": "张镃",
        "content": "月在碧虚中住。\n人向乱荷中去。\n花气杂风凉。\n满船香。\n云被歌声摇动。\n酒被诗情掇送。\n醉里卧花心。\n拥红衾。",
        "dynasty": "宋",
        "collection_info": null
    },
    {
        "title": "霜天晓角 荷花闲拨",
        "author": "张镃",
        "content": "荷花闲拨。\n撑破玻璃滑。\n拂拂香风微度，吹雪乱、数根发。\n弄泉罗盖匝。\n万颗真珠撒。\n唱我莲歌归去，凌波步、水仙袜。",
        "dynasty": "宋",
        "collection_info": null
    },
    {
        "title": "如梦令 人在骖鸾深院",
        "author": "张镃",
        "content": "人在骖鸾深院。\n误认落梅疏片。\n零乱舞东风，云淡水平天远。\n帘卷。\n帘卷。\n飞上绣裀不见。",
        "dynasty": "宋",
        "collection_info": null
    },
    {
        "title": "南乡子 翠袖怯春寒",
        "author": "张镃",
        "content": "翠袖怯春寒。\n对雪偏宜傍彩阑。\n弱骨丰肌无限韵，凭肩。\n共看南窗玉数竿。\n羔酒莫留残。\n更觉娇随饮量宽。\n小立妖娇何所似，风前。\n柳絮飞时见牡丹。",
        "dynasty": "宋",
        "collection_info": null
    },
    {
        "title": "乌夜啼 月儿犹未全明",
        "author": "张镃",
        "content": "月儿犹未全明。\n乞怜生。\n几片彩云来去、更风轻。\n应见我。\n行又坐。\n苦凝情。\n卷起帘儿不睡、到三更。",
        "dynasty": "宋",
        "collection_info": null
    },
    {
        "title": "菩萨蛮 风流不把花为主",
        "author": "张镃",
        "content": "风流不把花为主。\n多情管定烟和雨。\n潇洒绿衣长。\n满身无限凉。\n文笺舒卷处。\n似索题诗句。\n莫凭小阑干。\n月明生夜寒。",
        "dynasty": "宋",
        "collection_info": null
    },
    {
        "title": "菩萨蛮 前生曾是风流侣",
        "author": "张镃",
        "content": "前生曾是风流侣。\n返魂却向南枝住。\n疏影卧晴溪。\n恰如沙暖时。\n绿窗娇插鬓。\n依约犹交颈。\n微笑语还羞。\n愿郎同白头。",
        "dynasty": "宋",
        "collection_info": null
    },
    {
        "title": "菩萨蛮 藤床巧织波文小",
        "author": "张镃",
        "content": "藤床巧织波文小。\n翻书欲睡莺惊觉。\n绕舍灿明霞。\n短长旌节花。\n此身无系着。\n南北东西乐。\n碧宇朗吟归。\n天风香染衣。",
        "dynasty": "宋",
        "collection_info": null
    },
    {
        "title": "折丹桂 玉为楼观银为地",
        "author": "张镃",
        "content": "玉为楼观银为地。\n秋到中分际。\n淡金光衬水晶球，上碧虚、千万里。\n香风浩荡吹蟾桂。\n影落澄波底。\n揭天箫鼓要诗成，任惊觉、鱼龙睡。",
        "dynasty": "宋",
        "collection_info": null
    },
    {
        "title": "清平乐 苍涯叠嶂",
        "author": "张镃",
        "content": "苍涯叠嶂。\n有路梯云上。\n忽见地平方数丈。\n坐石风林相向。\n凤膺时作龙声。\n夜深惊动寒星。\n几点光芒欲下，傍人头上来听。",
        "dynasty": "宋",
        "collection_info": null
    },
    {
        "title": "清平乐 猬房秋熟",
        "author": "张镃",
        "content": "猬房秋熟。\n紫实包黄玉。\n吹叶风高销旧绿。\n疏影半遮茅屋。\n山居未觉全贫。\n园收今岁盈囷。\n自拨砖炉松火，细煨分饷幽人。",
        "dynasty": "宋",
        "collection_info": null
    },
    {
        "title": "谒金门 秋淡淡",
        "author": "张镃",
        "content": "秋淡淡。\n弥望暮天云暗。\n窗小新糊便老眼。\n不应疏酒盏。\n菊净橙香霜晚。\n何处数声来雁。\n飞下湖边红蓼岸。\n有诗方许看。",
        "dynasty": "宋",
        "collection_info": null
    },
    {
        "title": "谒金门 何许住",
        "author": "张镃",
        "content": "何许住。\n不属西湖烟雨。\n雪后偏怜香猛处。\n全胜开半树。\n试倩暖云收贮。\n桃杏尽教羞妒。\n只把新词林下去。\n一春休着雨。",
        "dynasty": "宋",
        "collection_info": null
    },
    {
        "title": "柳梢青 一望清溪",
        "author": "张镃",
        "content": "一望清溪。\n两堤翠阴，半纸新诗。\n凉满衣裳，香生笔砚，风动窗扉。\n月明撑过船儿。\n载龙玉、双娥对吹。\n竹外山亭，花边水槛，不醉休归。",
        "dynasty": "宋",
        "collection_info": null
    },
    {
        "title": "柳梢青 烟淡波平",
        "author": "张镃",
        "content": "烟淡波平。\n蓬松岸蓼，红浅红深。\n满院西风，连宵良月，几处清砧。\n区区宦海浮沈。\n幸隐去、将愁素心。\n两鬓吴霜，一屏秦梦，谁是知音。",
        "dynasty": "宋",
        "collection_info": null
    },
    {
        "title": "柳梢青 雨后天涯",
        "author": "张镃",
        "content": "雨后天涯。\n微云送晚，过尽归鸦。\n何处开尊，海棠亭小，飞燕风斜。\n有人粲玉娇花。\n更翳凤、曾游帝家。\n长远身心，温柔情态，不枉多他。",
        "dynasty": "宋",
        "collection_info": null
    },
    {
        "title": "好事近 手种满阑花",
        "author": "张镃",
        "content": "手种满阑花，瑞露一枝先坼。\n拄个杖儿来看，两三人门客。\n今朝欢笑且衔杯，休更问明日。\n此意悠然谁会，有湖边风月。",
        "dynasty": "宋",
        "collection_info": null
    },
    {
        "title": "诉衷情 筠笼白雁得时双",
        "author": "张镃",
        "content": "筠笼白雁得时双。\n一自戏回塘。\n冰魂问归何处，明月影中藏。\n苹蓼岸，镇相将。\n忍思量。\n晓昏应是，梦绕江湖，怕见鸳鸯。",
        "dynasty": "宋",
        "collection_info": null
    },
    {
        "title": "浣溪沙 无计长留月里花",
        "author": "张镃",
        "content": "无计长留月里花。\n收英巧付火前茶。\n绿尘飞处粉芳华。\n午夜露浓天竺径，一秋香满玉川家。\n扫除残梦入云涯。",
        "dynasty": "宋",
        "collection_info": null
    },
    {
        "title": "虞美人 妆浓未试芙蓉脸",
        "author": "张镃",
        "content": "妆浓未试芙蓉脸。\n却扇凉犹浅。\n粉轻红袅一生娇。\n风外细香时伴、湿云飘。\n双飞属玉来还去。\n谁识幽闲趣。\n莫教疏雨暗黄昏。\n已是不禁秋色、怕销魂。",
        "dynasty": "宋",
        "collection_info": null
    },
    {
        "title": "玉团儿 晓来一阵金风劣",
        "author": "张镃",
        "content": "晓来一阵金风劣。\n把阆海、檀霞细屑。\n依就花儿，深藏叶底，不教人折。\n初开数朵谁知得。\n却又是、金风漏泄。\n吹起清芬，露成香露，月成香月。",
        "dynasty": "宋",
        "collection_info": null
    },
    {
        "title": "眼儿媚 凄风吹露湿银床",
        "author": "张镃",
        "content": "凄风吹露湿银床。\n凉月到西厢。\n蛩声未苦，桐阴先瘦，愁与更长。\n起来没个人偢采，枕上越思量。\n眼儿业重，假饶略睡，又且何妨。",
        "dynasty": "宋",
        "collection_info": null
    },
    {
        "title": "眼儿媚 山矾风味木樨魂",
        "author": "张镃",
        "content": "山矾风味木樨魂。\n高树绿堆云。\n水光殿侧，月华楼畔，晴雪纷纷。\n何如且向南湖住，深映竹边门。\n月儿照着，风儿吹动，香了黄昏。",
        "dynasty": "宋",
        "collection_info": null
    },
    {
        "title": "眼儿媚 玄霜凉夜铸瑶丹",
        "author": "张镃",
        "content": "玄霜凉夜铸瑶丹。\n飘落翠藤间。\n西风万颗，明珠巧缀，零露初漙。\n诗人那识风流品，马乳漫堆盘。\n玉纤旋摘，银罂分酿，莫负清欢。",
        "dynasty": "宋",
        "collection_info": null
    },
    {
        "title": "南歌子 种玉能延命",
        "author": "张镃",
        "content": "种玉能延命，居山易学仙。\n青青一亩自锄烟。\n雾孕云蒸、肌骨更凝坚。\n熟染蜂房蜜，清添石鼎泉。\n雪香酥腻老来便。\n煨芋炉深、却笑祖师禅。",
        "dynasty": "宋",
        "collection_info": null
    },
    {
        "title": "鹧鸪天 阴阴一架绀云凉",
        "author": "张镃",
        "content": "阴阴一架绀云凉。\n袅袅千丝翠蔓长。\n紫玉乳圆秋结穗，水晶珠莹露凝浆。\n相并熟，试新尝。\n累累轻翦粉痕香。\n小槽压就西凉酒，风月无边是醉乡。",
        "dynasty": "宋",
        "collection_info": null
    },
    {
        "title": "江城子 试霜池面浅粼粼",
        "author": "张镃",
        "content": "试霜池面浅粼粼。\n鹊飞晴。\n远峰明。\n蓬岛群仙，来过瑞云清。\n龙榜当年人第一，黄叔度，是前生。\n玉堂行见演丝纶。\n彩毫轻。\n思难停。\n醉里长鲸，翻浪吸东溟。\n谢女风流相称好，今母更，鬓常青。",
        "dynasty": "宋",
        "collection_info": null
    },
    {
        "title": "江城子 春风旗鼓石头城",
        "author": "张镃",
        "content": "春风旗鼓石头城。\n急麾兵。\n斩长鲸。\n缓带轻裘，乘胜讨蛮荆。\n蚁聚蜂屯三十万，军面缚，赴行营。\n舳舻千里大江横。\n凯歌声。\n犬羊惊。\n尊俎风流，谈笑酒徐倾。\n北望旄头今已灭，河汉淡，两台星。",
        "dynasty": "宋",
        "collection_info": null
    },
    {
        "title": "卜算子 常记十年前",
        "author": "张镃",
        "content": "常记十年前，共醉梅边路。\n别后频收尺素书，依旧情相与。\n早愿却来看，玉照花深处。\n风暖还听柳际莺，休唱闲居赋。",
        "dynasty": "宋",
        "collection_info": null
    },
    {
        "title": "杨柳枝 绿蜡芽疏雪一包",
        "author": "张镃",
        "content": "绿蜡芽疏雪一包。\n绽云梢。\n清香却暑置堂坳。\n晚风飘。\n冰雹无声栖碧叶，笑仍娇。\n相随茉莉展轻绡。\n伴凉宵。",
        "dynasty": "宋",
        "collection_info": null
    },
    {
        "title": "感皇恩 诗眼看青天",
        "author": "张镃",
        "content": "诗眼看青天，几多虚旷。\n雨过凉生气萧爽。\n白云无定，吹散作、鳞鳞琼浪。\n尚馀星数点，浮空上。\n明月飞来，寒光磨荡。\n仿佛轮间桂枝长。\n倚风归去，纵长啸、一声悠扬。\n乡摇山岳影，秋悲壮。",
        "dynasty": "宋",
        "collection_info": null
    },
    {
        "title": "夜游宫 鹊相庞儿谁有",
        "author": "张镃",
        "content": "鹊相庞儿谁有。\n兀底便、笔描不就。\n小邈如何敢出手。\n细端相，甚精神、甚洗漱。\n到老长厮守。\n不吃饭、也须唧𠺕。\n你待包弹怎开口。\n暖底雪，活底花，嫩底柳。",
        "dynasty": "宋",
        "collection_info": null
    },
    {
        "title": "醉高楼 浮云散",
        "author": "张镃",
        "content": "浮云散，天似碧琉璃。\n月正是、上弦时。\n姮娥蟾兔俱何在，广寒宫殿不应亏。\n这神功，千万世，有谁知。\n甚知解、催人须鬓老。\n更不算、将人情绪恼。\n撺掇酒，撼摇诗。\n山头望伴疏星落，庭前看照好花移。\n夜无眠，应笑我，怎如痴。",
        "dynasty": "宋",
        "collection_info": null
    },
    {
        "title": "蝶恋花 杨柳秋千旗斗舞",
        "author": "张镃",
        "content": "杨柳秋千旗斗舞。\n漠漠轻烟，罩定黄鹂语。\n红滴海棠娇半吐。\n燕脂水似朝来雨。\n行过池边携手路。\n都把多情，变作无情绪。\n惟有东风知住处。\n凭君送取温存去。",
        "dynasty": "宋",
        "collection_info": null
    },
    {
        "title": "蝶恋花 门外沧洲山色近",
        "author": "张镃",
        "content": "门外沧洲山色近。\n鸥鹭双双，恼乱行云影。\n翠拥高筠阴满径。\n帘垂尽日林堂静。\n明月飞来烟欲暝。\n水面天心，两个黄金镜。\n慢飐轻摇风不定。\n渔歌欸乃谁同听。",
        "dynasty": "宋",
        "collection_info": null
    },
    {
        "title": "蝶恋花 洒面松风凉似水",
        "author": "张镃",
        "content": "洒面松风凉似水。\n下看冰泉，喷薄溪桥底。\n叠叠层峰相对起。\n家居却在深山里。\n枝上凌霄红绕翠。\n飘下红英，翠影争摇曳。\n今夜岩扉休早闭。\n月明定有飞仙至。",
        "dynasty": "宋",
        "collection_info": null
    },
    {
        "title": "鹊桥仙 暑云犹在",
        "author": "张镃",
        "content": "暑云犹在，澄空欲变，入夜俳徊庭际。\n新秋知是昨宵来，爱残月、纤纤西坠。\n芭蕉老大，流萤衰倦，静里细观天意。\n轻风未有半分凉，奈人道、今宵好睡。",
        "dynasty": "宋",
        "collection_info": null
    },
    {
        "title": "鹊桥仙 连汀接渚",
        "author": "张镃",
        "content": "连汀接渚，萦蒲带藻，万镜香浮光满。\n湿烟吹霁木栏轻，照波底、红娇翠腕。\n玉纤采处，银笼携去，一曲山长水远。\n采鸳双惯贴人飞，恨南浦、离多梦短。",
        "dynasty": "宋",
        "collection_info": null
    },
    {
        "title": "鹧鸪天 闲立飞虹远兴长",
        "author": "张镃",
        "content": "闲立飞虹远兴长。\n一方云锦荐疏凉。\n翻风翠盖无尘土，出水红妆有艳香。\n携靓侣，泛轻航。\n棹歌惊起野鸳鸯。\n同过清夏看新月，茉莉花园小象床。",
        "dynasty": "宋",
        "collection_info": null
    },
    {
        "title": "鹧鸪天 不似琵琶不似琴",
        "author": "张镃",
        "content": "不似琵琶不似琴。\n四弦陶写晋人心。\n指尖历历泉鸣涧，腹上锵锵玉振金。\n天外曲，月边音。\n为君转轴拟秋砧。\n又成雅集相依坐，清致高标记竹林。",
        "dynasty": "宋",
        "collection_info": null
    },
    {
        "title": "临江仙 七个圈儿为岁数",
        "author": "张镃",
        "content": "七个圈儿为岁数，年年用墨糊涂。\n一圈又剩半圈馀。\n看看云蔽月，三际等空虚。\n纵使古稀真个得，后来争免呜呼。\n肯闲何必更悬车。\n非关轻利禄，自是没工夫。",
        "dynasty": "宋",
        "collection_info": null
    },
    {
        "title": "御街行 良宵无意贪游玩",
        "author": "张镃",
        "content": "良宵无意贪游玩。\n奈怜友、闲呼唤。\n六街非是少人行，不似旧时风范。\n笙歌零落，绮罗销减，枉了心情看。\n思量往事堪肠断。\n怕频到、帘儿畔。\n朦胧月下却归来，指望阿谁收管。\n低头注定，两汪儿泪，百计难销遣。",
        "dynasty": "宋",
        "collection_info": null
    },
    {
        "title": "满庭芳 月洗高梧",
        "author": "张镃",
        "content": "月洗高梧，露漙幽草，宝钗楼外秋深。\n土花沿翠，萤火坠墙阴。\n静听寒声断续，微韵转、凄咽悲沈。\n争求侣，殷勤劝织，促破晓机心。\n儿时，曾记得，呼灯灌穴，敛步随音。\n任满身花影，犹自追寻。\n携向花堂戏斗，亭台小、笼巧妆金。\n今休说，从渠床下，凉夜伴孤吟。",
        "dynasty": "宋",
        "collection_info": null
    },
    {
        "title": "风入松 小樊标韵称香山",
        "author": "张镃",
        "content": "小樊标韵称香山。\n压尽花间。\n便须着个楼儿住，彩鸾看、飞舞妖闲。\n珠佩时因醉解，云扉常为春关。\n耳边属付话儿奸。\n休放蛮檀。\n绿窗惟怕今宵梦，莺声巧、春满阑干。\n待把衷肠教与，却愁长远都难。",
        "dynasty": "宋",
        "collection_info": null
    },
    {
        "title": "浣溪沙 魂是湘云骨是兰",
        "author": "高观国",
        "content": "魂是湘云骨是兰。\n春风冰玉注芳颜。\n谁招仙子在人间。\n溅水裙儿香雾皱，唾花衫子碧云寒。\n洞箫声绝却骖鸾。",
        "dynasty": "宋",
        "collection_info": null
    },
    {
        "title": "浣溪沙 偷得韩香惜未烧",
        "author": "高观国",
        "content": "偷得韩香惜未烧。\n吹箫人在月明桥。\n草芳似待玉骢骄。\n吹絮绣帘春澹澹，隔香罗帐夜迢迢。\n楚魂须着楚词招。",
        "dynasty": "宋",
        "collection_info": null
    },
    {
        "title": "浣溪沙 云外峰峦翠欲埋",
        "author": "高观国",
        "content": "云外峰峦翠欲埋。\n雨沾黄叶湿青鞋。\n小惊春色入寒荄。\n风月愁新空雁字，神仙梦冷忆鸾钗。\n凄凉不是好情怀。",
        "dynasty": "宋",
        "collection_info": null
    },
    {
        "title": "浣溪沙 一色烟云澹不消",
        "author": "高观国",
        "content": "一色烟云澹不消。\n两峰眉黛为谁娇。\n春寒犹占木兰桡。\n燕子似甘愁寂寞，海棠未肯醉妖娆。\n小园嫩约尚萧条。",
        "dynasty": "宋",
        "collection_info": null
    },
    {
        "title": "兰陵王 凤箫咽",
        "author": "高观国",
        "content": "凤箫咽。\n花底寒轻夜月。\n兰堂静，香雾翠深，曾与瑶姬恨轻别。\n罗巾泪暗叠。\n情人歌声怨切。\n殷勤意，欲去又留，柳色和愁为重折。\n十年迥凄绝。\n念髻怯瑶簪，衣褪香雪。\n双鳞不渡烟江阔。\n自春来人见，水边花外，羞倚东风翠袖怯。\n正愁恨时节。\n南陌。\n阻金勒。\n甚望断青禽，难倩红叶。\n春愁欲解丁香结。\n整新欢罗带，旧香宫箧。\n凄凉风景，待见了，尽向说。",
        "dynasty": "宋",
        "collection_info": null
    },
    {
        "title": "兰陵王 洒虚阁",
        "author": "高观国",
        "content": "洒虚阁。\n幂幂天垂似幕。\n春寒峭，吹断万丝，湿影和烟暗帘箔。\n清愁晚来觉。\n佳景愔愔过却。\n芳郊外，莺恨燕愁，不管秋千冷红索。\n行云楚台约。\n念今古凝情，朝暮如昨。\n啼红湿翠春情薄。\n谩一犁江上，半篙堤外，勾引轻阴趁暮角。\n正孤绪寂寞。\n斑驳。\n止还作。\n听点点檐声，沈沈春酌。\n只愁入夜东风恶。\n怕催教花放，趁将花落。\n冥冥烟草，梦正远，恨怎托。",
        "dynasty": "宋",
        "collection_info": null
    },
    {
        "title": "水龙吟 旧家心绪如云",
        "author": "高观国",
        "content": "旧家心绪如云，乍舒乍卷初无定。\n西郊载雨，东城隔雾，还开晴景。\n爱恼花阴，喜移月地，朦胧清影。\n任无心有意，溶溶曳曳，萧散处、有谁问。\n朝暮如今难准。\n枉教他、惜春人恨。\n远峰依旧，前踪何在，有时愁凝。\n此兴飘然，不妨吹断，一川轻暝。\n待良宵，再入高唐梦里，觅巫阳信。",
        "dynasty": "宋",
        "collection_info": null
    },
    {
        "title": "水龙吟 道山玉府真仙",
        "author": "高观国",
        "content": "道山玉府真仙，去年再履论思地。\n西清禁域，眷深名重，年高身退。\n玉振金声，水增川涌，德兼才贵。\n爱知章引去，安车稳驾，轩冕付、谈笑外。\n兰玉孙枝竞秀，奉亲欢、莱衣同戏。\n蓬莱东接，苎萝西顾，三山耸翠。\n赐杖清朝，命堂绿野，放怀高致。\n似太公出将，卫公入相，为苍生起。",
        "dynasty": "宋",
        "collection_info": null
    },
    {
        "title": "水龙吟 夜来曾跨青虬",
        "author": "高观国",
        "content": "夜来曾跨青虬，海风袅袅吹襟袖。\n蓬莱误入，群仙争问，刘郎安否。\n玉尘冰壶，日庭星角，孕成奇秀。\n看丹分宝鼎，箓传秘箧，闻重寄、长生酒。\n归梦惊回晓漏。\n正长庚、辉躔南斗。\n祥开华旦，菊香秋杪，枨黄霜后。\n笔扫龙蛇，句裁螭锦，俊才谁右。\n看功勋绣衮，家声再振，数千龄寿。",
        "dynasty": "宋",
        "collection_info": null
    },
    {
        "title": "声声慢 壶天不夜",
        "author": "高观国",
        "content": "壶天不夜，宝炷生香，光风荡摇金碧。\n月滟冰痕，花外峭寒无力。\n歌传翠帘尽卷，误惊回、瑶台仙迹。\n禁漏促，拼千金一刻，未酬佳夕。\n卷地香尘不断，最得意、输他五陵狂客。\n楚柳吴梅，无限眼边春色。\n鲛绡暗中寄与，待重寻、行云消息。\n乍醉醒，怕南楼、吹断晓笛。",
        "dynasty": "宋",
        "collection_info": null
    },
    {
        "title": "隔浦莲・隔浦莲近拍 银湾初霁暮雨",
        "author": "高观国",
        "content": "银湾初霁暮雨。\n鹊赴秋期去。\n浅月窥清夜，凉生一天风露。\n纤巧云暗度。\n河桥路。\n缥缈乘鸾女。\n正容与。\n西厢旧约，玉娇谁见私语。\n柔情不尽，好似冰绡云缕。\n回首天涯又怨阻。\n无语。\n西风魂断机杼。",
        "dynasty": "宋",
        "collection_info": null
    },
    {
        "title": "思佳客 入手西风意已羞",
        "author": "高观国",
        "content": "入手西风意已羞。\n不须玉斧为重修。\n扑萤凉夜沈沈月，障面清歌澹澹秋。\n休弃置，且迟留。\n可怜又向箧中收。\n莫教暗损乘鸾女，汉殿凄凉万古愁。",
        "dynasty": "宋",
        "collection_info": null
    },
    {
        "title": "思佳客 写出梨花雨后晴",
        "author": "高观国",
        "content": "写出梨花雨后晴。\n凝脂洗尽见天真。\n春从翠髻堆边见，娇自红绡脱处生。\n天宝梦，马嵬尘。\n断魂无复到华清。\n恰如伫立东风里，犹听霓裳羯鼓声。",
        "dynasty": "宋",
        "collection_info": null
    },
    {
        "title": "思佳客 有约湖山却解襟",
        "author": "高观国",
        "content": "有约湖山却解襟。\n昼眠占得一庭深。\n树边风色寒滋味，愁里年华雁信音。\n惊楚梦，听瑶琴。\n黄花尚可伴孤斟。\n断云万一成疏雨，却向湖边看晚阴。",
        "dynasty": "宋",
        "collection_info": null
    },
    {
        "title": "思佳客 翦翠衫儿稳四停",
        "author": "高观国",
        "content": "翦翠衫儿稳四停。\n最怜一曲凤箫吟。\n同心罗帕轻藏素，合字香囊半影金。\n春思悄，昼窗深。\n谁能拘束少年心。\n莺来惊碎风流胆，踏动樱桃叶底铃。",
        "dynasty": "宋",
        "collection_info": null
    },
    {
        "title": "思佳客 不肯楼边着画船",
        "author": "高观国",
        "content": "不肯楼边着画船。\n载将诗酒入风烟。\n浪花溅白疑飞鹭，荷芰藏红似小莲。\n醒醉梦，唤吟仙。\n先秋一叶莫惊蝉。\n白云乡里温柔远，结得清凉世界缘。",
        "dynasty": "宋",
        "collection_info": null
    },
    {
        "title": "思佳客 白玉楼台知几重",
        "author": "高观国",
        "content": "白玉楼台知几重。\n夜来望断广寒宫。\n一分乍阙婵娟影，二八尤宜冰雪容。\n云鬓露，玉钗风。\n水晶帘幕正玲珑。\n殷勤再为天香醉，可惜清光付晓钟。",
        "dynasty": "宋",
        "collection_info": null
    },
    {
        "title": "永遇乐 浅晕修娥",
        "author": "高观国",
        "content": "浅晕修娥，脆痕红粉，犹记窥户。\n香断帘空，尘生砌冷，谁唤青鸾舞。\n春风花信，秋宵月约，历历此心曾许。\n衔芳恨、千年怨结，玉骨未应成土。\n木兰艇子，莫愁何在，谩系寒江烟树。\n事逐云沈，情随佩冷，短梦分今古。\n一杯遥夜，孤光难晓，多少碎人肠处。\n空凄黯、西风细雨，尽吹泪去。",
        "dynasty": "宋",
        "collection_info": null
    },
    {
        "title": "玲珑四犯 水外轻阴",
        "author": "高观国",
        "content": "水外轻阴，做弄得飞云，吹断晴絮。\n驻马桥西，还系旧时芳树。\n不见翠陌寻春，每问着、小桃无语。\n恨燕莺、不识闲情，却隔乱红飞去。\n少年曾识春风意，到如今、怨怀难诉。\n魂惊冉冉江南远，烟草愁如许。\n此意待写翠笺，奈断肠、都无新句。\n问甚时、舞凤歌鸾，花里再看仙侣。",
        "dynasty": "宋",
        "collection_info": null
    },
    {
        "title": "御街行 香波半窣深深院",
        "author": "高观国",
        "content": "香波半窣深深院。\n正日上、花阴浅。\n青丝不动玉钩闲，看翠额、轻笼葱茜。\n莺声似隔，篆醒微度，爱横影、参差满。\n那回低挂朱阑畔。\n念闲损、无人卷。\n窥春偷倚不胜情，彷佛见、如花娇面。\n纤柔缓揭，瞥然飞去，不似春风燕。",
        "dynasty": "宋",
        "collection_info": null
    },
    {
        "title": "御街行 藤筠巧织花纹细",
        "author": "高观国",
        "content": "藤筠巧织花纹细。\n称稳步、如流水。\n踏青陌上雨初晴，嫌怕湿、文鸳双履。\n要人送上，逢花须住，才过处、香风起。\n裙儿挂在帘儿底。\n更不把、窗儿闭。\n红红白白簇花枝，恰称得、寻春芳意。\n归来时晚，纱笼引道，扶下人微醉。",
        "dynasty": "宋",
        "collection_info": null
    },
    {
        "title": "霜天晓角 春云粉色",
        "author": "高观国",
        "content": "春云粉色。\n春水和云湿。\n试问西湖杨柳，东风外、几丝碧。\n望极。\n连翠陌。\n兰桡双桨急。\n欲访莫愁何处，旗亭在、画桥侧。",
        "dynasty": "宋",
        "collection_info": null
    },
    {
        "title": "霜天晓角 炉烟浥浥",
        "author": "高观国",
        "content": "炉烟浥浥。\n花露蒸沈液。\n不用宝钗翻炷，闲窗下、袅轻碧。\n醉拍。\n罗袖惜。\n春风偷染得。\n占取风流声价，韩郎是、旧相识。",
        "dynasty": "宋",
        "collection_info": null
    },
    {
        "title": "霜天晓角 霜清水碧",
        "author": "高观国",
        "content": "霜清水碧。\n冷浸红云湿。\n休说季伦锦帐，山南岸、更花密。\n露滴。\n空翠幂。\n两峰开霁色。\n不为浓妆一醉，西风帽、为谁侧。",
        "dynasty": "宋",
        "collection_info": null
    },
    {
        "title": "眼儿媚 轻云终被断云留",
        "author": "高观国",
        "content": "轻云终被断云留。\n不肯放春愁。\n翠楼旧倚，粉墙重见，歌酒风流。\n今朝毕竟吟情澹，芳意未全酬。\n东风向晚，莺花有意，吹转船头。",
        "dynasty": "宋",
        "collection_info": null
    },
    {
        "title": "卜算子 屈指数春来",
        "author": "高观国",
        "content": "屈指数春来，弹指惊春去。\n檐外蛛丝网落花，也要留春住。\n几日喜春晴，几夜愁春雨。\n十二雕窗六曲屏，题遍伤春句。",
        "dynasty": "宋",
        "collection_info": null
    },
    {
        "title": "西江月 小舫半帘山色",
        "author": "高观国",
        "content": "小舫半帘山色，断桥两岸秋阴。\n芙蓉消息已愁深。\n红染云机翠锦。\n几度烟波共酌，半生风月关心。\n飞来鸥鹭是知音。\n一笑歌边醉醒。",
        "dynasty": "宋",
        "collection_info": null
    },
    {
        "title": "点绛唇 天外青鸾",
        "author": "高观国",
        "content": "天外青鸾，几时常向人间住。\n断歌零舞。\n月上桐阴暮。\n憔悴潘郎，不解为花主。\n知何处。\n梦云愁雨。\n怕向西楼去。",
        "dynasty": "宋",
        "collection_info": null
    },
    {
        "title": "点绛唇 钓月蓬闲",
        "author": "高观国",
        "content": "钓月蓬闲，载诗却向旗亭醉。\n翠蒲阴外。\n莫放双鸥起。\n水佩仙裳，酒落烟云意。\n来相试。\n玉绡新制。\n要写蓬壶记。",
        "dynasty": "宋",
        "collection_info": null
    },
    {
        "title": "踏莎行 水减堤痕",
        "author": "高观国",
        "content": "水减堤痕，秋生屐齿。\n瘦筇唤起登高意。\n翠烟微冷梦凄凉，黄花香晚人憔悴。\n怀古风流，悲秋情味。\n紫萸劝入旗亭醉。\n玉人相见说新愁，可怜又湿西风泪。",
        "dynasty": "宋",
        "collection_info": null
    },
    {
        "title": "踏莎行 花染烟香",
        "author": "高观国",
        "content": "花染烟香，柳摇风翠。\n春工写出清明意。\n翠湾还趁画船开，粉墙到处骄骢系。\n歌唤红裙，酒招青旆。\n吟情又许春风醉。\n何妨日日烂芳游，今宵先向西城睡。",
        "dynasty": "宋",
        "collection_info": null
    },
    {
        "title": "恋绣衾 碧梧偷恋小窗阴",
        "author": "高观国",
        "content": "碧梧偷恋小窗阴。\n恨芭蕉、不展寸心。\n暗语近、阳台远，奈秋宵、砧断漏沈。\n月明欲教吹箫去。\n隔骖鸾、空留怨音。\n从此是、天涯阻，这一场、愁梦更深。",
        "dynasty": "宋",
        "collection_info": null
    },
    {
        "title": "风入松 卷帘日日恨春阴",
        "author": "高观国",
        "content": "卷帘日日恨春阴。\n寒食新晴。\n马蹄只向南山去，长桥爱、花柳多情。\n红外风娇日暖，翠边水秀山明。\n杜郎歌酒过平生。\n到处蓬瀛。\n醉魂不入重城晚，浓欢寄、桃叶桃根。\n绣被嫩寒清晓，莺声唤醒春酲。",
        "dynasty": "宋",
        "collection_info": null
    },
    {
        "title": "风入松 粉娇曾隔翠帘看",
        "author": "高观国",
        "content": "粉娇曾隔翠帘看。\n横玉声寒。\n夜深不管柔荑冷，樱朱度、香喷云鬟。\n霜月摇摇吹落，梅花簌簌惊残。\n萧郎且放凤箫闲。\n何处骖鸾。\n静听三弄霓裳罢，魂飞断、愁里关山。\n三十六宫天近，念奴却在人间。",
        "dynasty": "宋",
        "collection_info": null
    },
    {
        "title": "南乡子 直柱倚冰弦",
        "author": "高观国",
        "content": "直柱倚冰弦。\n曾见胡儿马上弹。\n却笑琵琶风韵古，溅溅。\n想像湘妃水一帘。\n塞恨曲中传。\n两摺琴丝费玉纤。\n不似江南风月好，厌厌。\n拍手齐看舞袖边。",
        "dynasty": "宋",
        "collection_info": null
    },
    {
        "title": "洞仙歌 轻痕浅晕",
        "author": "高观国",
        "content": "轻痕浅晕。\n偷染春风面。\n恰似西施影儿现。\n拟新妆、临槛一段天真，闲态度，长恁香娇玉软。\n从今怀袖里，不暂相离，似笑如颦任舒卷。\n顾芳容不老，只似如今，娇不语、无奈情深意远。\n便雨隔云疏暂分携，也时展丹青，见伊一见。",
        "dynasty": "宋",
        "collection_info": null
    },
    {
        "title": "柳梢青 翠拂晴波",
        "author": "高观国",
        "content": "翠拂晴波，烟垂古岸，灞桥春色。\n斜带鸦啼，乱萦莺梦，愁丝如织。\n为怜张绪风流，正瘦损、宫腰褪碧。\n绽绾同心，留连不住，天涯行客。",
        "dynasty": "宋",
        "collection_info": null
    },
    {
        "title": "少年游 春风吹碧",
        "author": "高观国",
        "content": "春风吹碧，春云映绿，晓梦入芳裀。\n软衬飞花，远连流水，一望隔香尘。\n萋萋多少江南恨，翻忆翠罗裙。\n冷落闲门，凄迷古道，烟雨正愁人。",
        "dynasty": "宋",
        "collection_info": null
    },
    {
        "title": "诉衷情 西楼杨柳未胜烟",
        "author": "高观国",
        "content": "西楼杨柳未胜烟。\n寒峭落梅天。\n东风渡头波晚，一棹木兰船。\n花态度，酒因缘。\n只春怜。\n屏开山翠，雨怯云娇，尽付愁边。",
        "dynasty": "宋",
        "collection_info": null
    },
    {
        "title": "夜行船 翦水天风吹醉醒",
        "author": "高观国",
        "content": "翦水天风吹醉醒。\n高楼外、冻云愁凝。\n袖口香寒，歌喉春暖，不管雁边寒紧。\n琼屑瑶花飞碎影。\n应须待、玉田千顷。\n小约梅英，教吟柳絮，春在绣红鸳锦。",
        "dynasty": "宋",
        "collection_info": null
    },
    {
        "title": "满江红 击碎空明",
        "author": "高观国",
        "content": "击碎空明，沧浪晚、棹歌飞入。\n西山外、紫霞吹断，赤尘无迹。\n飞上冰轮凉世界，唤回天籁清肌骨。\n看骊珠、影堕冷光斜，蛟龙窟。\n长啸外，纶巾侧。\n轻露下，纤絺湿。\n听洞箫声在，卧虹阴北。\n十万江妃留醉梦，二三沙鸟惊吟魄。\n任天河、落尽玉杯空，东方白。",
        "dynasty": "宋",
        "collection_info": null
    },
    {
        "title": "酹江月・念奴娇 万岩灵秀",
        "author": "高观国",
        "content": "万岩灵秀，拱崇台飞观，凭陵千尺。\n清磬一声帘幕冷，无复宫娃消息。\n响屉廊空，采香径古，尘土成遗迹。\n石闲松老，断云空锁愁寂。\n专宠谁比轻颦，楚腰吴艳，一笑无颜色。\n风月荒凉罗绮梦，输与扁舟归客。\n舞阕歌残，国倾人去，青草埋香骨。\n五湖波淼，远空依旧涵碧。",
        "dynasty": "宋",
        "collection_info": null
    },
    {
        "title": "谒金门 烟墅暝",
        "author": "高观国",
        "content": "烟墅暝。\n隔断仙源芳径。\n雨歇花梢魂未醒。\n湿红如有恨。\n别后香车谁整。\n怪得画桥春静。\n碧涨平湖三十顷。\n归云何处问。",
        "dynasty": "宋",
        "collection_info": null
    },
    {
        "title": "留春令 断霞低映",
        "author": "高观国",
        "content": "断霞低映，小桥流水，一川平远。\n柳影人家起炊烟，彷佛似、江南岸。\n马上东风吹醉面。\n问此情谁管。\n花里清歌酒边情，问何日、重相见。",
        "dynasty": "宋",
        "collection_info": null
    },
    {
        "title": "留春令 粉绡轻试",
        "author": "高观国",
        "content": "粉绡轻试，绿裙微褪，吴姬娇小。\n一点清香着芳魂，便添起、春怀抱。\n玉脸窥人舒浅笑。\n寄此情天渺。\n酒醒罗浮角声寒，正月挂、南枝晓。",
        "dynasty": "宋",
        "collection_info": null
    },
    {
        "title": "留春令 玉清冰瘦",
        "author": "高观国",
        "content": "玉清冰瘦，洗妆初见，春风头面。\n等得黄昏月溪寒，爱顾影、临清浅。\n历尽冰霜空羞怨。\n怨粉香消减。\n江北江南旧情多，奈笛里、关山远。",
        "dynasty": "宋",
        "collection_info": null
    },
    {
        "title": "留春令 玉妃春醉",
        "author": "高观国",
        "content": "玉妃春醉，夜寒吹堕，江南风月。\n一自情留馆娃宫，在竹外、尤清绝。\n贪睡开迟风韵别。\n向杏花休说。\n角冷黄昏艳歌残，怕惊落、燕脂雪。",
        "dynasty": "宋",
        "collection_info": null
    },
    {
        "title": "太常引 玉肌轻衬碧霞衣",
        "author": "高观国",
        "content": "玉肌轻衬碧霞衣。\n似争驾、翠鸾飞。\n羞问武陵溪，笑女伴、东风醉时。\n不飘红雨，不贪青子，冷澹却相宜。\n春晚涌金池，问一片、将愁寄谁。",
        "dynasty": "宋",
        "collection_info": null
    },
    {
        "title": "浪淘沙 啼魄一天涯",
        "author": "高观国",
        "content": "啼魄一天涯。\n怨入芳华。\n可怜零血染烟霞。\n记得西风秋露冷，曾浼司花。\n明月满窗纱。\n倦客思家。\n故宫春事与愁赊。\n冉冉断魂招不得，翠冷红斜。",
        "dynasty": "宋",
        "collection_info": null
    },
    {
        "title": "意难忘 仙子奇容",
        "author": "高观国",
        "content": "仙子奇容。\n是名花第一，美占春风。\n烟香笼浅翠，露靓浥芳红。\n怜舞燕，惜惊鸿。\n想独步吴宫。\n料认得、娇云媚雨，来自巫峰。\n风流正与欢浓。\n羡高楼并倚，曲影阑东。\n烛摇留醉枕，尘坠恋歌钟。\n三弄笛，五花骢。\n莫行乐匆匆。\n但看取、天长地久，笑语相逢。",
        "dynasty": "宋",
        "collection_info": null
    },
    {
        "title": "雨中花・夜行船 旆拂西风",
        "author": "高观国",
        "content": "旆拂西风，客应星汉，行参玉节征鞍。\n缓带轻裘，争看盛世衣冠。\n吟倦西湖风月，去看北塞关山，过离宫禾黍，故垒烟尘，有泪应弹。\n文章俊伟，颖露囊锥，名动万里呼韩。\n知素有、平戎手段，小试何难。\n情寄吴梅香冷，梦随陇雁霜寒。\n立勋未晚，归来依旧，酒社诗坛。",
        "dynasty": "宋",
        "collection_info": null
    },
    {
        "title": "八归 楚峰翠冷",
        "author": "高观国",
        "content": "楚峰翠冷，吴波烟远，吹袂万里西风。\n关河迥隔新愁外，遥怜倦客音尘，未见征鸿。\n雨帽风巾归梦杳，想吟思、吹入飞蓬。\n料恨满、幽苑离宫。\n正愁黯文通。\n秋浓。\n新霜初试，重阳催近，醉红偷染江枫。\n瘦筇相伴，旧游回首，吹帽知与谁同。\n想萸囊酒盏，暂时冷落菊花丛。\n两凝伫，壮怀立尽，微云斜照中。",
        "dynasty": "宋",
        "collection_info": null
    },
    {
        "title": "瑞鹤仙 一枝苍玉冷",
        "author": "高观国",
        "content": "一枝苍玉冷。\n爱露节霜根，从来孤劲。\n提携远尘境。\n自清臞骨力，岁寒心性。\n登临助兴。\n甚偏与，芒鞋相称。\n笑葛洪、陂外腾飞，渺渺水闲烟迥。\n寻胜。\n拨开林影，斫破苔痕，缓支幽径。\n分云度岭。\n待随处、问梅信。\n任香挑村醑，寒拖夜月，识尽江山好景。\n扣禅关拗折，归来万缘自静。",
        "dynasty": "宋",
        "collection_info": null
    },
    {
        "title": "蝶恋花 又见王正班玉瑞",
        "author": "魏了翁",
        "content": "又见王正班玉瑞。\n霁月光风，恰与元宵际。\n横玉一声天似水。\n阳春到处皆生意。\n十载奔驰今我里。\n昔□元非，未信今皆是。\n风月惺惺人自醉。\n却将醉眼看荣悴。",
        "dynasty": "宋",
        "collection_info": null
    },
    {
        "title": "水调歌头 江水自石纽",
        "author": "魏了翁",
        "content": "江水自石纽，灌口怒腾辉。\n便如黑水北出，迤逦到三危。\n百尺长虹夭矫，两岸苍龙偃蹇，翠碧互因依。\n古树百夫长，修竹万竿旗。\n画堂开，风与月，巧相随。\n史君领客行乐，旌纛立披披。\n慨想二江遗迹，更起三闾忠愤，此日最为宜。\n推本美功意，禹甸六章诗。",
        "dynasty": "宋",
        "collection_info": null
    },
    {
        "title": "水调歌头 轻露沦残暑",
        "author": "魏了翁",
        "content": "轻露沦残暑，蟾影插高寒。\n团团只似前夕，持向老莱看。\n九帙元开父算，六甲更逢儿换，梧竹拥檀栾。\n都把方寸地，散作万云烟。\n锦边城，云间戌，雪中山。\n风流老监在此，忧顾赖渠宽。\n天上玉颜合笑，堂上酡颜如酒，家国两平安。\n又恐玉川子，茗碗送飞翰。",
        "dynasty": "宋",
        "collection_info": null
    },
    {
        "title": "水调歌头 风露浸秋色",
        "author": "魏了翁",
        "content": "风露浸秋色，烟雨媚湖弦。\n旌旗十里小队，拟约醮坛仙。\n身在黄旗朱邸，名在玉皇香案，底事个人传。\n正恐未免耳，惊搅日高眠。\n虎分符，龙握节，鹿御轓。\n于君本亦馀事，所乐不存焉。\n一点春风和气，无限蓝田种子，渺渺玉生烟。\n富贵谁不肯，借问此何缘。",
        "dynasty": "宋",
        "collection_info": null
    },
    {
        "title": "水调歌头 万里蜀山险",
        "author": "魏了翁",
        "content": "万里蜀山险，难似上青天。\n谁知间有，人心之险甚山川。\n赖得皇华星使，满载春风和气，来自鉴湖边。\n要识方寸地，四十万云烟。\n佩珑璁，冠昱炝，组蝉联。\n眼前富贵馀事，所乐不存焉。\n闻道汉家子政，博考兰台载籍，胸次着千年。\n会有太一老，同结海山缘。",
        "dynasty": "宋",
        "collection_info": null
    },
    {
        "title": "念奴娇 万人遮道",
        "author": "魏了翁",
        "content": "万人遮道，拨不断、争挽房湖逐客。\n臣罪既盈应九死，全荷君王矜恻。\n况是当年，曾将愚技，十字街头立。\n恩波浩荡，孤忠未报涓滴。\n世事应若穿杨，一弦不到，前发皆虚的。\n自判此生元有分，不管筮违龟食。\n靴帽丛中，渔樵席上，无入非吾得。\n倚湖一笑，夜深群动皆息。",
        "dynasty": "宋",
        "collection_info": null
    },
    {
        "title": "临江仙 九十秋光三十八",
        "author": "魏了翁",
        "content": "九十秋光三十八，新居初度称觞。\n青衫彩服列郎娘。\n孙枝无处着，犹欠两东床。\n尽是当年亲手种，如今满院芬芳。\n只凭方寸答苍苍。\n个中无尽藏，谁弱又谁强。",
        "dynasty": "宋",
        "collection_info": null
    },
    {
        "title": "临江仙 细雨斜风驱晓瘴",
        "author": "魏了翁",
        "content": "细雨斜风驱晓瘴，绰开坦坦长途。\n膏车秣马问程初。\n梅梢迎候骑，雁影度平芜。\n行己不论官小大，穷探不间精粗。\n只从厚处作规模。\n简编迂事业，屋漏拙功夫。",
        "dynasty": "宋",
        "collection_info": null
    },
    {
        "title": "感皇恩 三峡打头风",
        "author": "魏了翁",
        "content": "三峡打头风，吹回荆步。\n坎止流行谩随遇。\n须臾风静，重踏西来旧武。\n世间忧喜地，分明觑。\n喜事虽新，忧端依旧，徒为岷峨且欢舞。\n阴云掩映，天末扣阍无路。\n一鞭归去也，鸥为侣。",
        "dynasty": "宋",
        "collection_info": null
    },
    {
        "title": "水龙吟 阑风长雨连霄",
        "author": "魏了翁",
        "content": "阑风长雨连霄，昨朝晴色随轩骤。\n松声花气，江烟浦树，如相迎候。\n山送青来，僧随麦去，山为吾有。\n更搘筇直上，薜萝深处，云垂幄、藓成甃。\n未至相如独后。\n对山尊、劝酬多又。\n记曾犯雪，重来已是，绿肥红瘦。\n好语时闻，忧端未歇，倚风搔首。\n谩持觞自慰，冰山安在，此山如旧。",
        "dynasty": "宋",
        "collection_info": null
    },
    {
        "title": "满江红 玉质金相",
        "author": "魏了翁",
        "content": "玉质金相，长自守、间庭暗室。\n对黄昏月冷，朦胧雾浥。\n知我者希常我贵，于人不即而人即。\n彼云云、谩自怨灵均，伤兰植。\n鶗鴂乱，春芳寂。\n络纬叫，池英摘。\n惟国香耐久，素秋同德。\n既向静中观性分，偏于发处知生色。\n待到头、声臭两无时，真闻识。",
        "dynasty": "宋",
        "collection_info": null
    },
    {
        "title": "水调歌头 世界要扶助",
        "author": "魏了翁",
        "content": "世界要扶助，人物载耆英。\n茫茫四海，谁识今代有宠臣。\n万顷青湖佳气，一片紫岩心事，天付与斯人。\n耸耸铁冠吏，表表白云卿。\n海沮漳，城汉郢，宅峨岷。\n规摹妙处，胸次纳纳几沧瀛。\n未说令公二纪，先看武公百岁，年与学俱新。\n星弁百僚准，天宇四时春。",
        "dynasty": "宋",
        "collection_info": null
    },
    {
        "title": "南乡子 万里载浮名",
        "author": "魏了翁",
        "content": "万里载浮名。\n忆昔从容下帝京。\n冉冉七年如昨梦，分明。\n赢得存存夜气清。\n谁使滥专城。\n有罪当诛尚薄刑。\n细数当时同省士，皆卿。\n落落韶阳独九龄。",
        "dynasty": "宋",
        "collection_info": null
    },
    {
        "title": "水调歌头 冬至子之半",
        "author": "魏了翁",
        "content": "冬至子之半，玉管罅微阳。\n壶中别有天地，转觉日增长。\n一样金章紫服，一样朱颜绿发，翁季俨相望。\n翁是修何行，未已且方将。\n玉生烟，兰竞秀，彩成行。\n翁无他智，只把一念答苍苍。\n今日列城桃李，他日八荒雨露，都是乃翁庄。\n要数义方训，不说窦家郎。",
        "dynasty": "宋",
        "collection_info": null
    },
    {
        "title": "临江仙 尚忆去年称寿日",
        "author": "魏了翁",
        "content": "尚忆去年称寿日，彩衣犹带天香。\n今年还见雁成行。\n两头娘子拜，笑领伯仁觞。\n知是几年培植底，如今满院芬芳。\n只凭方寸答苍苍。\n春风来不断，点缀艳阳妆。",
        "dynasty": "宋",
        "collection_info": null
    },
    {
        "title": "水调歌头 曾向君王说",
        "author": "魏了翁",
        "content": "曾向君王说，臣愿守嘉州。\n风流别乘初届，元在越王楼。\n湖上龟鱼何事，桥上雁犀谁使，争挽海山舟。\n便遣旧姻娅，解后作斯游。\n晚风清，初暑涨，暮云收。\n公堂高会，恍疑仙女下罗浮。\n好是中郎有女，况是史君有妇，同对藕花洲。\n拟把鹤山月，换却鉴湖秋。",
        "dynasty": "宋",
        "collection_info": null
    },
    {
        "title": "临江仙 腰着万钉犀玉夸",
        "author": "魏了翁",
        "content": "腰着万钉犀玉夸，肘垂斗大金章。\n非关性分总寻常。\n要知真乐处，彩服鬓毛苍。\n浩荡春风生玉树，蒸成满院芬芳。\n斗城无处着韶光。\n会归天上去，长捧伯仁觞。",
        "dynasty": "宋",
        "collection_info": null
    },
    {
        "title": "水调歌头 有匪碧岩使",
        "author": "魏了翁",
        "content": "有匪碧岩使，满腹鉴湖秋。\n不居上界官府，来作散仙游。\n长佩高冠人伟，组练锦袍官贵，清献旧风流。\n杓柄长多少，洗尽蜀民愁。\n鵕鸃冠，貂尾案，鹭鸶辀。\n时来正恐不免，留滞剑南州。\n帘卷西州风雨，庭伫百城歌鼓，桃李翠云绸。\n谁谓蜀山远，只在殿山头。",
        "dynasty": "宋",
        "collection_info": null
    },
    {
        "title": "贺新郎 家住峨山趾",
        "author": "魏了翁",
        "content": "家住峨山趾。\n暑风轻、双泉漱玉，五坡攒翠。\n坡上主人归无计。\n梦泛沧波清泚。\n曾拜奏、前旒十二。\n愿上皇华将亲去，及翁儿、未老相扶曳。\n乘款段，过闾里。\n玺书未报人相谓。\n倚西风、胡尘涨野，隐忧如猬。\n就似东门贤父子，祗恐荣亲犹未。\n待洗尽、岷峨憔悴。\n便把手中长杓柄，为八荒，更作无边施。\n却上表，乞归侍。",
        "dynasty": "宋",
        "collection_info": null
    },
    {
        "title": "鹧鸪天 十载交盟可重寻",
        "author": "魏了翁",
        "content": "十载交盟可重寻。\n剩于棠茇细论心。\n云障晚日供秋思，风递荷书作晚阴。\n纡胜引，豁尘襟。\n未须紫马去骎骎。\n玻璃无计留君住，但乞天公三日霖。",
        "dynasty": "宋",
        "collection_info": null
    },
    {
        "title": "倒犯 茂苑、共莺花醉吟",
        "author": "吴文英",
        "content": "茂苑、共莺花醉吟，岁华如许。\n江湖夜雨。\n传书问、雁多幽阻。\n清溪上，惯来往扁舟、轻如羽。\n到兴懒归来，玉冷耕云圃。\n按琼箫，赋金缕。\n回首词场，动地声名，春雷初启户。\n枕水卧漱石，数间屋，梅一坞。\n待共结、良朋侣。\n载清尊、随花追野步。\n要未若城南，分取溪隈住。\n昼长看柳舞。",
        "dynasty": "宋",
        "collection_info": null
    },
    {
        "title": "花犯 翦横枝",
        "author": "吴文英",
        "content": "翦横枝，清溪分影，修然空镜晓。\n小窗春到。\n怜夜冷孀娥，相伴孤照。\n古苔泪锁霜千点，苍华人共老。\n料浅雪、黄昏驿路，飞香遗冻草。\n行云梦中认琼娘，冰肌瘦，窈窕风前纤缟。\n残醉醒，屏山外、翠禽声小。\n寒泉贮、绀壶渐暖，年事对、青灯惊换了。\n但恐舞、一帘胡蝶，玉龙吹又杳。",
        "dynasty": "宋",
        "collection_info": null
    },
    {
        "title": "花犯 小娉婷",
        "author": "吴文英",
        "content": "小娉婷，清铅素靥，蜂黄暗偷晕。\n翠翘敧鬓。\n昨夜冷中庭，月下相认。\n睡浓更苦凄风紧。\n惊回心未稳。\n送晓色、一壶葱蒨，才知花梦准。\n湘娥化作此幽芳，凌波路，古岸云沙遗恨。\n临砌影，寒香乱、冻梅藏韵。\n熏炉畔、旋移傍枕，还又见、玉人垂绀鬒。\n料唤赏、清华池馆，台杯须满引。",
        "dynasty": "宋",
        "collection_info": null
    },
    {
        "title": "蝶恋花 北斗秋横云髻影",
        "author": "吴文英",
        "content": "北斗秋横云髻影。\n莺羽衣轻，腰减青丝剩。\n一曲游仙闻玉磬。\n月华深院人初定。\n十二阑干和笑凭。\n风露生寒，人在莲花顶。\n睡重不知残酒醒。\n红帘几度啼鸦暝。",
        "dynasty": "宋",
        "collection_info": null
    },
    {
        "title": "蝶恋花 明月枝头香满路",
        "author": "吴文英",
        "content": "明月枝头香满路。\n几日西风，落尽花如雨。\n倒照秦眉天镜古。\n秋明白鹭双飞处。\n自摘霜葱宜荐俎。\n可惜重阳，不把黄花与。\n帽堕笑凭纤手取。\n清歌莫送秋声去。",
        "dynasty": "宋",
        "collection_info": null
    },
    {
        "title": "浣溪沙 新梦游仙驾紫鸿",
        "author": "吴文英",
        "content": "新梦游仙驾紫鸿。\n数家灯火灞桥东。\n吹箫楼外冻云重。\n石瘦溪根船宿处，月斜梅影晓寒中。\n玉人无力倚东风。",
        "dynasty": "宋",
        "collection_info": null
    },
    {
        "title": "浣溪沙 冰骨清寒瘦一枝",
        "author": "吴文英",
        "content": "冰骨清寒瘦一枝。\n玉人初上木兰时。\n懒妆斜立澹春姿。\n月落溪穷清影在，日长春去画帘垂。\n五湖水色掩西施。",
        "dynasty": "宋",
        "collection_info": null
    },
    {
        "title": "浣溪沙 千盖笼花斗胜春",
        "author": "吴文英",
        "content": "千盖笼花斗胜春。\n东风无力扫香尘。\n尽沿高阁步红云。\n闲里暗牵经岁恨，街头多认旧年人。\n晚钟催散又黄昏。",
        "dynasty": "宋",
        "collection_info": null
    },
    {
        "title": "浣溪沙 蝶粉蜂黄大小乔",
        "author": "吴文英",
        "content": "蝶粉蜂黄大小乔。\n中庭寒尽雪微销。\n一般清瘦各无聊。\n窗下和香封远讯，墙头飞玉怨邻箫。\n夜来风雨洗春娇。",
        "dynasty": "宋",
        "collection_info": null
    },
    {
        "title": "浣溪沙 门隔花深梦旧游",
        "author": "吴文英",
        "content": "门隔花深梦旧游。\n夕阳无语燕归愁。\n玉纤香动小帘钩。\n落絮无声春堕泪，行云有影月含羞。\n东风临夜冷于秋。",
        "dynasty": "宋",
        "collection_info": null
    },
    {
        "title": "浣溪沙 波面铜花冷不收",
        "author": "吴文英",
        "content": "波面铜花冷不收。\n玉人垂钓理纤钩。\n月明池阁夜来秋。\n江燕话归成晓别，水花红减似春休。\n西风梧井叶先愁。",
        "dynasty": "宋",
        "collection_info": null
    },
    {
        "title": "浣溪沙 门巷深深小画楼",
        "author": "吴文英",
        "content": "门巷深深小画楼。\n阑干曾识凭春愁。\n新蓬遮却绣鸳游。\n桃观日斜香掩户，苹溪风起水东流。\n紫萸玉腕又逢秋。",
        "dynasty": "宋",
        "collection_info": null
    },
    {
        "title": "浣溪沙 曲角深帘隐洞房",
        "author": "吴文英",
        "content": "曲角深帘隐洞房。\n正嫌玉骨易愁黄。\n好花偏占一秋香。\n夜气清时初傍枕，晓光分处未开窗。\n可怜人似月中孀。",
        "dynasty": "宋",
        "collection_info": null
    },
    {
        "title": "玉楼春 茸茸狸帽遮梅额",
        "author": "吴文英",
        "content": "茸茸狸帽遮梅额。\n金蝉罗翦胡衫窄。\n乘肩争看小腰身，倦态强随闲鼓笛。\n问称家住城东陌。\n欲买千金应不惜。\n归来困顿殢春眠，犹梦婆娑斜趁拍。",
        "dynasty": "宋",
        "collection_info": null
    },
    {
        "title": "玉楼春 华堂夜宴连清晓",
        "author": "吴文英",
        "content": "华堂夜宴连清晓。\n醉里笙歌云窈袅。\n酿来千日酒初尝，过却重阳秋更好。\n阿儿早晚成名了。\n玉树阶前春满抱。\n天边金镜不须磨，长与妆楼悬晚照。",
        "dynasty": "宋",
        "collection_info": null
    },
    {
        "title": "点绛唇 推枕南窗",
        "author": "吴文英",
        "content": "推枕南窗，拣花寒入单纱浅。\n雨帘不卷。\n空碍调雏燕。\n一握柔葱，香染榴巾汗。\n音尘断。\n画罗闲扇。\n山色天涯远。",
        "dynasty": "宋",
        "collection_info": null
    },
    {
        "title": "点绛唇 时霎清明",
        "author": "吴文英",
        "content": "时霎清明，载花不过西园路。\n嫩阴绿树。\n正是春留处。\n燕子重来，往事东流去。\n征衫贮。\n旧寒一缕。\n泪湿风帘絮。",
        "dynasty": "宋",
        "collection_info": null
    },
    {
        "title": "点绛唇 卷尽愁云",
        "author": "吴文英",
        "content": "卷尽愁云，素娥临夜新梳洗。\n暗尘不起。\n酥润凌波地。\n辇路重来，仿佛灯前事。\n情如水。\n小楼熏被。\n春梦笙歌里。",
        "dynasty": "宋",
        "collection_info": null
    },
    {
        "title": "秋蕊香 宝月惊尘堕晓",
        "author": "吴文英",
        "content": "宝月惊尘堕晓。\n愁锁空枝斜照。\n古苔几点露萤小。\n销减秋光旋少。\n佩丸尚忆春酥袅。\n故人老。\n断香忍和泪痕扫。\n魂返东篱梦窅。",
        "dynasty": "宋",
        "collection_info": null
    },
    {
        "title": "秋蕊香 懒浴新凉睡早",
        "author": "吴文英",
        "content": "懒浴新凉睡早。\n雪靥酒红微笑。\n倚楼起把绣针小。\n月冷波光梦觉。\n怕闻井叶西风到。\n恨多少。\n粉河不语堕秋晓。\n云雨人间未了。",
        "dynasty": "宋",
        "collection_info": null
    },
    {
        "title": "诉衷情 阴阴绿润暗啼鸦",
        "author": "吴文英",
        "content": "阴阴绿润暗啼鸦。\n陌上断香车。\n红云深处春在，飞出建章花。\n春此去，那天涯。\n几烟沙。\n忍教芳草，狼藉斜阳，人未归家。",
        "dynasty": "宋",
        "collection_info": null
    },
    {
        "title": "诉衷情 柳腰空舞翠裙烟",
        "author": "吴文英",
        "content": "柳腰空舞翠裙烟。\n尽日不成眠。\n花尘浪卷清昼，渐变晚阴天。\n吴社水，系游船。\n又经年。\n东风不管，燕子初来，一夜春寒。",
        "dynasty": "宋",
        "collection_info": null
    },
    {
        "title": "诉衷情 片云载雨过江鸥",
        "author": "吴文英",
        "content": "片云载雨过江鸥。\n水色澹汀洲。\n小莲玉惨红怨，翠被又经秋。\n凉意思，到南楼。\n小帘钩。\n半窗灯晕，几叶芭蕉，客梦床头。",
        "dynasty": "宋",
        "collection_info": null
    },
    {
        "title": "诉衷情 西风吹鹤到人间",
        "author": "吴文英",
        "content": "西风吹鹤到人间。\n凉月满缑山。\n银河万里秋浪，重载客槎还。\n河汉女，巧云鬟。\n夜阑干。\n钗头新约，针眼娇颦，楼上秋寒。",
        "dynasty": "宋",
        "collection_info": null
    },
    {
        "title": "夜游宫 窗外捎溪雨响",
        "author": "吴文英",
        "content": "窗外捎溪雨响。\n映窗里、嚼花灯冷。\n浑似潇湘系孤艇。\n见幽仙，步凌波，月边影。\n香苦欺寒劲。\n牵梦绕、沧涛千顷。\n梦觉新愁旧风景。\n绀云敧，玉搔斜，酒初醒。",
        "dynasty": "宋",
        "collection_info": null
    },
    {
        "title": "夜游宫 春语莺迷翠柳",
        "author": "吴文英",
        "content": "春语莺迷翠柳，烟隔断、晴波远岫。\n寒压重帘幔拖绣。\n袖炉香，倩东风，与吹透。\n花讯催时候。\n旧相思、偏供闲昼。\n春澹情浓半中酒。\n玉痕销，似梅花，更清瘦。",
        "dynasty": "宋",
        "collection_info": null
    },
    {
        "title": "醉桃源・阮郎归 金丸一树带霜华",
        "author": "吴文英",
        "content": "金丸一树带霜华。\n银台摇艳霞。\n烛阴树影两交加。\n秋纱机上花。\n飞醉笔，驻吟车。\n香深小隐家。\n明朝新梦付啼鸦。\n歌阑月未斜。",
        "dynasty": "宋",
        "collection_info": null
    },
    {
        "title": "醉桃源・阮郎归 沙河塘上旧游嬉",
        "author": "吴文英",
        "content": "沙河塘上旧游嬉。\n卢郎年少时。\n一声长笛月中吹。\n和云和雁飞。\n惊物换，叹星移。\n相看两鬓丝。\n断肠吴苑草凄凄。\n倚楼人未归。",
        "dynasty": "宋",
        "collection_info": null
    },
    {
        "title": "醉桃源・阮郎归 青春花姊不同时",
        "author": "吴文英",
        "content": "青春花姊不同时。\n凄凉生较迟。\n艳妆临水最相宜。\n风来吹秀漪。\n惊旧事，问长眉。\n月明仙梦回。\n凭阑人但觉秋肥。\n花愁人不知。",
        "dynasty": "宋",
        "collection_info": null
    },
    {
        "title": "醉桃源・阮郎归 翠阴浓合晓莺堤",
        "author": "吴文英",
        "content": "翠阴浓合晓莺堤。\n春如日坠西。\n画图新展远山齐。\n花深十二梯。\n风絮晚，醉魂迷。\n隔城闻马嘶。\n落红微沁绣鸳泥。\n秋千教放低。",
        "dynasty": "宋",
        "collection_info": null
    },
    {
        "title": "如梦令 春在绿窗杨柳",
        "author": "吴文英",
        "content": "春在绿窗杨柳。\n人与流莺俱瘦。\n眉底暮寒生，帘额时翻波皱。\n风骤。\n风骤。\n花径啼红满袖。",
        "dynasty": "宋",
        "collection_info": null
    },
    {
        "title": "如梦令 秋千争闹粉墙",
        "author": "吴文英",
        "content": "秋千争闹粉墙。\n闲看燕紫莺黄。\n啼到绿阴处，唤回浪子闲忙。\n春光。\n春光。\n正是拾翠寻芳。",
        "dynasty": "宋",
        "collection_info": null
    },
    {
        "title": "望江南・忆江南 衣白苎",
        "author": "吴文英",
        "content": "衣白苎，雪面堕愁鬟。\n不识朝云行雨处，空随春梦到人间。\n留向画图看。\n慵临镜，流水洗花颜。\n自织苍烟湘泪冷，谁捞明月海波寒。\n天澹雾漫漫。",
        "dynasty": "宋",
        "collection_info": null
    },
    {
        "title": "望江南・忆江南 松风远",
        "author": "吴文英",
        "content": "松风远，莺燕静幽坊。\n妆褪宫梅人倦绣，梦回春草日初长。\n瓷碗试新汤。\n笙歌断，情与絮悠扬。\n石乳飞时离凤怨，玉纤分处露花香。\n人去月侵廊。",
        "dynasty": "宋",
        "collection_info": null
    },
    {
        "title": "定风波 密约偷香□蹋青",
        "author": "吴文英",
        "content": "密约偷香□蹋青。\n小车随马过南屏。\n回首东风销鬓影。\n重省。\n十年心事夜船灯。\n离骨渐尘桥下水，到头难灭景中情。\n两岸落花残酒醒。\n烟冷。\n人家垂柳未清明。",
        "dynasty": "宋",
        "collection_info": null
    },
    {
        "title": "月中行・月宫春 疏桐翠井早惊秋",
        "author": "吴文英",
        "content": "疏桐翠井早惊秋。\n叶叶雨声愁。\n灯前倦客老貂裘。\n燕去柳边楼。\n吴宫寂寞空烟水，浑不认、旧采菱洲。\n秋花旋结小盘虬。\n蝶怨夜香留。",
        "dynasty": "宋",
        "collection_info": null
    },
    {
        "title": "虞美人 背庭缘恐花羞坠",
        "author": "吴文英",
        "content": "背庭缘恐花羞坠。\n心事遥山里。\n小帘愁卷月笼明。\n一寸秋怀、禁得几蛩声。\n井梧不放西风起。\n供与离人睡。\n梦和新月未圆时。\n起看檐蛛结网、又寻思。",
        "dynasty": "宋",
        "collection_info": null
    },
    {
        "title": "菩萨蛮 落花夜雨辞寒食",
        "author": "吴文英",
        "content": "落花夜雨辞寒食。\n尘香明日城南陌。\n玉靥湿斜红。\n泪痕千万重。\n伤春头竟白。\n来去春如客。\n人瘦绿阴浓。\n日长帘影中。",
        "dynasty": "宋",
        "collection_info": null
    },
    {
        "title": "菩萨蛮 绿波碧草长堤色",
        "author": "吴文英",
        "content": "绿波碧草长堤色。\n东风不管春狼藉。\n鱼沫细痕圆。\n燕泥花唾干。\n无情牵怨抑。\n画舸红楼侧。\n斜日起凭阑。\n垂杨舞晓寒。",
        "dynasty": "宋",
        "collection_info": null
    },
    {
        "title": "贺新郎 湖上芙蓉早",
        "author": "吴文英",
        "content": "湖上芙蓉早。\n向北山、山深雾冷，更看花好。\n流水茫茫城下梦，空指游仙路杳。\n笑萝障、云屏亲到。\n雪玉肌肤春温夜，饮湖光、山渌成花貌。\n临涧水，弄清照。\n着愁不尽宫眉小。\n听一声、相思曲里，赋情多少。\n红日阑干鸳鸯枕，那枉裙腰褪了。\n算谁识、垂杨秋袅。\n不是秦楼无缘分，点吴霜、羞带簪花帽。\n但殢酒，任天晓。",
        "dynasty": "宋",
        "collection_info": null
    },
    {
        "title": "贺新郎 浪影龟纹皱",
        "author": "吴文英",
        "content": "浪影龟纹皱。\n蘸平烟、青红半湿，枕溪窗牖。\n千尺晴霞慵卧水，万叠罗屏拥绣。\n漫几度、吴船回首。\n归雁五湖应不到，问苍茫、钓雪人知否。\n樵唱杳，度深秀。\n重来趁得花时候。\n记留连、空山夜雨，短亭春酒。\n桃李新栽成蹊处，尽是行人去后。\n但东阁、官梅清瘦。\n欸乃一声山水绿，燕无言、风定垂帘昼。\n寒正悄，亸吟袖。",
        "dynasty": "宋",
        "collection_info": null
    },
    {
        "title": "江城梅花引 江头何处带春归",
        "author": "吴文英",
        "content": "江头何处带春归。\n玉川迷。\n路东西。\n一雁不飞、雪压冻云低。\n十里黄昏成晓色，竹根篱。\n分流水、过翠微。\n带书傍月自锄畦。\n苦吟诗。\n生鬓丝。\n半黄烟雨，翠禽语、似说相思。\n惆怅孤山、花尽草离离。\n半幅寒香家住远，小帘垂。\n玉人误、听马嘶。",
        "dynasty": "宋",
        "collection_info": null
    },
    {
        "title": "婆罗门引 香霏泛酒",
        "author": "吴文英",
        "content": "香霏泛酒，瘴花初洗玉壶冰。\n西风乍入吴城。\n吹彻玉笙何处，曾说董双成。\n奈司空经惯，未畅高情。\n瑶台几层。\n但梦绕、曲阑行。\n空忆双蝉□翠，寂寂秋声。\n堂空露凉，倩谁唤、行云来洞庭。\n团扇月、只隔烟屏。",
        "dynasty": "宋",
        "collection_info": null
    },
    {
        "title": "婆罗门引 风涟乱翠",
        "author": "吴文英",
        "content": "风涟乱翠，酒霏飘汗洗新妆。\n幽情暗寄莲房。\n弄雪调冰重会，临水暮追凉。\n正碧云不破，素月微行。\n双成夜笙，断旧曲、解明珰。\n别有红娇粉润，初试霓裳。\n分莲调郎。\n又拈惹、花茸碧唾香。\n波晕切、一盼秋光。",
        "dynasty": "宋",
        "collection_info": null
    },
    {
        "title": "祝英台近 黯春阴",
        "author": "吴文英",
        "content": "黯春阴，收灯后，寂寞几帘户。\n一片花飞，人驾彩云去。\n应是蛛网金徽，拍天寒水，恨声断、孤鸿洛浦。\n对君诉。\n团扇轻委桃花，流红为谁赋。\n□□□□，从今醉何处。\n可怜憔悴文园，曲屏春到，断肠句、落梅愁雨。",
        "dynasty": "宋",
        "collection_info": null
    },
    {
        "title": "祝英台近 问流花",
        "author": "吴文英",
        "content": "问流花，寻梦草，云暖翠微路。\n锦雁峰前，浅约昼行处。\n不教嘶马飞春，一奁越境，那销尽、红吟绿赋。\n送人去。\n长丝初染柔黄，晴和晓烟舞。\n心事偷占，莺漏汉宫语。\n趁得罗盖天香，归来时候，共留取、玉阑春住。",
        "dynasty": "宋",
        "collection_info": null
    },
    {
        "title": "祝英台近 采幽香",
        "author": "吴文英",
        "content": "采幽香，巡古苑，竹冷翠微路。\n斗草溪根，沙印小莲步。\n自怜两鬓清霜，一年寒食，又身在、云山深处。\n昼闲度。\n因甚天也悭春，轻阴便成雨。\n绿暗长亭，归梦趁风絮。\n有情花影阑干，莺声门径，解留我、霎时凝伫。",
        "dynasty": "宋",
        "collection_info": null
    },
    {
        "title": "祝英台近 晚云开",
        "author": "吴文英",
        "content": "晚云开，朝雪霁，时节又灯市。\n夜约遗香，南陌少年事。\n笙箫一片红云，飞来海上，绣帘卷、缃桃春起。\n旧游地。\n素蛾城阙年年，新妆趁罗绮。\n玉练冰轮，无尘浣流水。\n晓霞红处啼鸦，良宵一梦，画堂正、日长人睡。",
        "dynasty": "宋",
        "collection_info": null
    },
    {
        "title": "祝英台近 翦红情",
        "author": "吴文英",
        "content": "翦红情，裁绿意，花信上钗股。\n残日东风，不放岁华去。\n有人添烛西窗，不眠侵晓，笑声转、新年莺语。\n旧尊俎。\n玉纤曾擘黄柑，柔香系幽素。\n归梦湖边，还迷镜中路。\n可怜千点吴霜，寒销不尽，又相对、落梅如雨。",
        "dynasty": "宋",
        "collection_info": null
    },
    {
        "title": "西子妆慢・西子妆 流水曲尘",
        "author": "吴文英",
        "content": "流水曲尘，艳阳醅酒，画舸游情如雾。\n笑拈芳草不知名，乍凌波、断桥西堍。\n垂杨漫舞。\n总不解、将春系住。\n燕归来，问彩绳纤手，如今何许。\n欢盟误。\n一箭流光，又趁寒食去。\n不堪衰鬓着飞花，傍绿阴、冷烟深树。\n玄都秀句。\n记前度、刘郎曾赋。\n最伤心、一片孤山细雨。",
        "dynasty": "宋",
        "collection_info": null
    },
    {
        "title": "江南春・秋风清 风响牙签",
        "author": "吴文英",
        "content": "风响牙签，云寒古砚，芳铭犹在棠笏。\n秋床听雨，妙谢庭、春早吟笔。\n城市喧鸣辙。\n清溪上、小山秀洁。\n便向此。\n搜松访石，葺屋营花，红尘远避风月。\n瞿塘路，随汉节。\n记羽扇纶巾，气凌诸葛。\n青天万里，料漫忆、莼丝鲈雪。\n车马从休歇。\n荣华事、醉歌耳熟。\n天与此翁，芳芷嘉名，纫兰佩兮琼玦。",
        "dynasty": "宋",
        "collection_info": null
    },
    {
        "title": "梦芙蓉 西风摇步绮",
        "author": "吴文英",
        "content": "西风摇步绮。\n记长堤骤过，紫骝十里。\n断桥南岸，人在晚霞外。\n锦温花共醉。\n当时曾共秋被。\n自别霓裳，应红销翠冷，霜枕正慵起。\n惨澹西湖柳底。\n摇荡秋魂，夜月归环佩。\n画图重展，惊忍旧梳洗。\n去来双翡翠。\n难传眼恨眉意。\n梦断琼娘，仙云深路杳，城影蘸流水。",
        "dynasty": "宋",
        "collection_info": null
    },
    {
        "title": "高山流水 素弦一一起秋风",
        "author": "吴文英",
        "content": "素弦一一起秋风。\n写柔情、都在春葱。\n徽外断肠声，霜霄暗落惊鸿。\n低颦处、翦绿裁红。\n仙郎伴、新制还赓旧曲，映月帘栊。\n似名花并蒂，日日醉春浓。\n吴中。\n空传有西子，应不解、换征移宫。\n兰蕙满襟怀，唾碧总喷花茸。\n后堂深、想费春工。\n客愁重、时听蕉寒雨碎，泪湿琼锺。\n恁风流也称，金屋贮娇慵。",
        "dynasty": "宋",
        "collection_info": null
    },
    {
        "title": "霜花腴 翠微路窄",
        "author": "吴文英",
        "content": "翠微路窄，醉晚风、凭谁为整敧冠。\n霜饱花腴，烛消人瘦，秋光作也都难。\n病怀强宽。\n恨雁声、偏落歌前。\n记年时、旧宿凄凉，暮烟秋雨野桥寒。\n妆靥鬓英争艳，度清商一曲，暗坠金蝉。\n芳节多阴，兰情稀会，晴晖称拂吟笺。\n更移画船。\n引佩环、邀下婵娟。\n算明朝、未了重阳，紫萸应耐看。",
        "dynasty": "宋",
        "collection_info": null
    },
    {
        "title": "澡兰香 盘丝系腕",
        "author": "吴文英",
        "content": "盘丝系腕，巧篆垂簪，玉隐绀纱睡觉。\n银瓶露井，彩箑云窗，往事少年依约。\n为当时、曾写榴裙，伤心红绡褪萼。\n黍梦光阴渐老，汀洲烟箬。\n莫唱江南古调，怨抑难招，楚江沈魄。\n熏风燕乳，暗雨梅黄，午镜澡兰帘幕。\n念秦楼、也拟人归，应翦菖浦自酌。\n但怅望、一屡新蟾，随人天角。",
        "dynasty": "宋",
        "collection_info": null
    },
    {
        "title": "玉京谣 蝶梦迷清晓",
        "author": "吴文英",
        "content": "蝶梦迷清晓，万里无家，岁晚貂裘敝。\n载取琴书，长安闲看桃李。\n烂绣锦、人海花场，任客燕、飘零谁记。\n春风里。\n香泥九陌，文梁孤垒。\n微吟怕有诗声翳。\n镜慵看、但小楼独依。\n金屋千娇，从他鸳暖秋被。\n蕙帐移、烟雨孤山，待对影、落梅清泚。\n终不似。\n江上翠微流水。",
        "dynasty": "宋",
        "collection_info": null
    },
    {
        "title": "探芳新 九街头",
        "author": "吴文英",
        "content": "九街头，正软尘润酥，雪销残溜。\n禊赏祗园，花艳云阴笼昼。\n层梯峭空麝散，拥凌波、萦翠袖。\n叹年端、连环转，烂漫游人如绣。\n肠断回廊伫久。\n便写意溅波，传愁蹙岫。\n渐没飘鸿，空惹闲情春瘦。\n椒杯香干醉醒，怕西窗、人散后。\n暮寒深，迟回处、自攀庭柳。",
        "dynasty": "宋",
        "collection_info": null
    },
    {
        "title": "凤池吟 万丈巍台",
        "author": "吴文英",
        "content": "万丈巍台，碧罘罳外，衮衮野马游尘。\n旧文书几阁，昏朝醉暮，覆雨翻云。\n忽变清明，紫垣敕使下星辰。\n经年事静，公门如水，帝甸阳春。\n长安父老相语，几百年见此，独驾冰轮。\n又凤鸣黄幕，玉霄平溯，鹊锦新恩。\n画省中书，半红梅子荐盐新。\n归来晚，待赓吟、殿阁南熏。",
        "dynasty": "宋",
        "collection_info": null
    },
    {
        "title": "暗香 县花谁葺",
        "author": "吴文英",
        "content": "县花谁葺。\n记满庭燕麦，朱扉斜阖。\n妙手作新，公馆青红晓云湿。\n天际疏星趁马，帘昼隙、冰弦三叠。\n尽换却、吴水吴烟，桃李靓春靥。\n风急。\n送帆叶。\n正雁水夜清，卧虹平帖。\n软红路接。\n涂粉闱深早催入。\n怀暖天香宴果，花队簇、轻轩银蜡。\n更问讯、湖上柳，两堤翠匝。",
        "dynasty": "宋",
        "collection_info": null
    },
    {
        "title": "暗香疏影 占春压一",
        "author": "吴文英",
        "content": "占春压一。\n卷峭寒万里，平沙飞雪。\n数点酥钿，凌晓东风□吹裂。\n独曳横梢瘦影，入广平、裁冰词笔。\n记五湖、清夜推篷，临水一痕月。\n何逊扬州旧事，五更梦半醒，胡调吹彻。\n若把南枝，图入凌烟，香满玉楼琼阙。\n相将初试红盐味，到烟雨、青黄时节。\n想雁空、北落冬深，澹墨晚天云阔。",
        "dynasty": "宋",
        "collection_info": null
    },
    {
        "title": "念奴娇 思生晚眺",
        "author": "吴文英",
        "content": "思生晚眺，岸乌纱平步，春云层绿。\n罨画屏风开四面，各样莺花结束。\n寒欲残时，香无着处，千树风前玉。\n游蜂飞过，隔墙疑是金谷。\n偏称晚色横烟，愁凝峨髻，澹生绡裙幅。\n缥缈孤山南畔路，相对花房竹屋。\n溪足沙明，岩阴石秀，梦冷吟亭宿。\n松风古涧，高调月夜清曲。",
        "dynasty": "宋",
        "collection_info": null
    },
    {
        "title": "惜红衣 鹭老秋丝",
        "author": "吴文英",
        "content": "鹭老秋丝，苹愁暮雪，鬓那不白。\n倒柳移栽，如今暗溪碧。\n乌衣细语，伤绊惹、茸红曾约。\n南陌。\n前度刘郎，寻流花踪迹。\n朱楼水侧。\n雪面波光，汀莲沁颜色。\n当时醉近绣箔，夜吟寂。\n三十六矶重到，清梦冷云南北。\n买钓舟溪上，应有烟蓑相识。",
        "dynasty": "宋",
        "collection_info": null
    },
    {
        "title": "江南好・忆江南 行锦归来",
        "author": "吴文英",
        "content": "行锦归来，画眉添妩，暗尘重拂雕栊。\n稳瓶泉暖，花隘斗春容。\n围密笼香暗霭，烦纤手、亲点团龙。\n温柔处，垂杨髻，□暗豆花红。\n行藏，多是客，莺边话别，桔下相逢。\n算江湖幽梦，频绕残钟。\n好结梅兄矾弟，莫轻侣、西燕南鸿。\n偏宜醉，寒欺酒力，帘外冻云重。",
        "dynasty": "宋",
        "collection_info": null
    },
    {
        "title": "双双燕 小桃谢后",
        "author": "吴文英",
        "content": "小桃谢后，双双燕，飞来几家庭户。\n轻烟晓暝，湘水暮云遥度。\n帘外馀寒未卷，共斜入、红楼深处。\n相将占得雕梁，似约韶光留住。\n堪举。\n翩翩翠羽。\n杨柳岸，泥香半和梅雨。\n落花风软，戏促乱红飞舞。\n多少呢喃意绪。\n尽日向、流莺分诉。\n还过短墙，谁会万千言语。",
        "dynasty": "宋",
        "collection_info": null
    },
    {
        "title": "无闷 霓节飞琼",
        "author": "吴文英",
        "content": "霓节飞琼，鸾驾弄玉，杳隔平云弱水。\n倩皓鹤传书，卫姨呼起。\n莫待粉河凝晓，趁夜月、瑶笙飞环佩。\n正蹇驴吟影，茶烟灶冷，酒亭门闭。\n歌丽。\n泛碧蚁。\n放绣帘半钩，宝台临砌。\n要须借东君，灞陵春意。\n晓梦先迷楚蝶，早风戾、重寒侵罗被。\n还怕掩、深院梨花，又作故人清泪。",
        "dynasty": "宋",
        "collection_info": null
    },
    {
        "title": "水调歌头 屋下半流水",
        "author": "吴文英",
        "content": "屋下半流水，屋上几青山。\n当心千顷明镜，入座玉光寒。\n云起南峰未雨，云敛北峰初霁，健笔写青天。\n俯瞰古城堞，不碍小阑干。\n绣鞍马，软红路，乍回班。\n层梯影转亭午，信手展缃编。\n残照游船收尽，新月画帘才卷，人在翠壶间。\n天际笛声起，尘世夜漫漫。",
        "dynasty": "宋",
        "collection_info": null
    },
    {
        "title": "洞仙歌 芳辰良宴",
        "author": "吴文英",
        "content": "芳辰良宴，人日春朝并。\n细缕青丝裹银饼。\n更玉犀金彩，沾座分簪，歌围暖，梅靥桃唇斗胜。\n露房花曲折，莺入新年，添个宜男小山枕。\n待枝上，饱东风，结子成阴，蓝桥去、还觅琼浆一饮。\n料别馆、西湖最情浓，烂画舫月明，醉宫袍锦。",
        "dynasty": "宋",
        "collection_info": null
    },
    {
        "title": "秋思 堆枕香鬟侧",
        "author": "吴文英",
        "content": "堆枕香鬟侧。\n骤夜声、偏称画屏秋色。\n风碎串珠，润侵歌板，愁压眉窄。\n动罗箑清商，寸心低诉叙怨抑。\n映梦窗，零乱碧。\n待涨绿春深，落花香泛，料有断红流处，暗题相忆。\n欢酌。\n檐花细滴。\n送故人、粉黛重饰。\n漏侵琼瑟。\n丁东敲断，弄晴月白。\n怕一曲、霓裳未终，催去骖凤翼。\n叹谢客、犹未识。\n漫瘦却东阳，灯前无梦到得。\n路隔重云雁北。",
        "dynasty": "宋",
        "collection_info": null
    },
    {
        "title": "江神子・江城子 长安门外小林丘",
        "author": "吴文英",
        "content": "长安门外小林丘。\n碧壶秋。\n浴轻鸥。\n不放啼红，流水通宫沟。\n时有晴空云过影，华镜里，翳鱼游。\n绮罗尘满九衢头。\n晚香楼。\n夕阳收。\n波面琴高，仙子驾黄虬。\n清磬数声人定了，池上月，照虚舟。",
        "dynasty": "宋",
        "collection_info": null
    },
    {
        "title": "江神子・江城子 一声玉磬下星坛",
        "author": "吴文英",
        "content": "一声玉磬下星坛。\n步虚阑。\n露华寒。\n平晓阿香，油壁碾青鸾。\n应是老鳞眠不得，云炮落，雨瓢翻。\n身闲犹耿寸心丹。\n炷炉烟。\n暗祈年。\n随处蛙声，鼓吹稻花田。\n秋水一池莲叶晚，吟喜雨，拍阑干。",
        "dynasty": "宋",
        "collection_info": null
    },
    {
        "title": "江神子・江城子 翠纱笼袖映红霏",
        "author": "吴文英",
        "content": "翠纱笼袖映红霏。\n冷香飞。\n洗凝脂。\n睡足娇多，还是夜深宜。\n翻怕回廊花有影，移烛暗，放帘垂。\n尊前不按驻云词。\n料花枝。\n妒蛾眉。\n丁属东风，莫送片红飞。\n春重锦堂人尽醉，和晓月，带花归。",
        "dynasty": "宋",
        "collection_info": null
    },
    {
        "title": "渔父词・渔父 花姑溪上鹭鸶滩",
        "author": "周紫芝",
        "content": "花姑溪上鹭鸶滩。\n辜负渔竿二十年。\n无可载，不抛官。\n携取全家去不难。",
        "dynasty": "宋",
        "collection_info": null
    },
    {
        "title": "木兰花・玉楼春 一枝和露珍珠贯",
        "author": "莫将",
        "content": "一枝和露珍珠贯。\n月下回来寻几遍。\n今朝忽见数枝开，未有十分如待伴。\n新妆不比徐妃面。\n雪艳冰姿寒欲颤。\n外边多少扫春人，春信莫教容易断。",
        "dynasty": "宋",
        "collection_info": null
    },
    {
        "title": "木兰花・玉楼春 梅边晓景清无比",
        "author": "莫将",
        "content": "梅边晓景清无比。\n林下诗人呵冻指。\n玉龙留住麝脐烟，银漏滴残龙脑水。\n晨光渐渐收寒气。\n昨夜遗簪犹在地。\n好生折赠镜中人，只恐绿窗慵未起。",
        "dynasty": "宋",
        "collection_info": null
    },
    {
        "title": "木兰花・玉楼春 清姿自是生寒瘦",
        "author": "莫将",
        "content": "清姿自是生寒瘦。\n更在春前并腊后。\n谁教六出巧遮藏，争似一番先透漏。\n谢娘莫把翻衣袖。\n无限琼英飘玉甃。\n开时朵朵见天真，可柰碧溪和粉溜。",
        "dynasty": "宋",
        "collection_info": null
    },
    {
        "title": "木兰花・玉楼春 寒梢雨里愁无那",
        "author": "莫将",
        "content": "寒梢雨里愁无那。\n林下开时宜数过。\n夕阳恰似过清溪，一树横斜疏影卧。\n朱唇莫比桃花破。\n鬓袅黄金花欲堕。\n剩看春雪满空来，触处是花寻那个。",
        "dynasty": "宋",
        "collection_info": null
    },
    {
        "title": "木兰花・玉楼春 寻梅莫背东风路",
        "author": "莫将",
        "content": "寻梅莫背东风路。\n路在花前知去处。\n真香破鼻蓦然闻，试问幽丛知几步。\n多情更被无寒助。\n万物枯时神物护。\n一枝和雪倚阑干，昨夜初开春信度。",
        "dynasty": "宋",
        "collection_info": null
    },
    {
        "title": "木兰花・玉楼春 暗香浮动黄昏后",
        "author": "莫将",
        "content": "暗香浮动黄昏后。\n更是月明如白昼。\n看来都坐玉壶冰，折赠徐妃丹桂手。\n赏酬风景无过酒。\n对影成三谁左右。\n劝君携取董妖娆，拱得醉翁香满袖。",
        "dynasty": "宋",
        "collection_info": null
    },
    {
        "title": "木兰花・玉楼春 花时人道多风雨",
        "author": "莫将",
        "content": "花时人道多风雨。\n梅蕊都来无几许。\n何须飘洒湿芳心，粉面琳琅如泪注。\n家童莫扫花阴土。\n留浥琼林枝上露。\n莫教燕子早衔泥，径里馀香应满户。",
        "dynasty": "宋",
        "collection_info": null
    },
    {
        "title": "木兰花・玉楼春 眼前欲尽情何限",
        "author": "莫将",
        "content": "眼前欲尽情何限。\n风外南枝无一半。\n东君何事莫教开，及至如今都不管。\n高楼三弄休吹趱。\n一片惊人肠欲断。\n杏花开后莫嫌衰，如豆青时君细看。",
        "dynasty": "宋",
        "collection_info": null
    },
    {
        "title": "木兰花・玉楼春 前村雪里虽然早",
        "author": "莫将",
        "content": "前村雪里虽然早。\n争似横斜开处好。\n直饶隔水是江南，也恐一枝春未到。\n延宾莫恨花阴小。\n见说芳林今古抱。\n集花潇洒洞天深，永夜玉山应自到。",
        "dynasty": "宋",
        "collection_info": null
    },
    {
        "title": "木兰花・玉楼春 少陵长被花为恼",
        "author": "莫将",
        "content": "少陵长被花为恼。\n况是梅花非草草。\n临歧争奈不吟诗，此度诗人宜可老。\n诗成莫惜尊罍倒。\n不醉花前花解笑。\n醒时分付两三枝，酒后忆君清梦到。",
        "dynasty": "宋",
        "collection_info": null
    },
    {
        "title": "独脚令・忆王孙 绛唇初点粉红新",
        "author": "莫将",
        "content": "绛唇初点粉红新。\n凤镜临妆已逼真。\n苒苒钗头香趁人。\n惜芳晨。\n玉骨冰姿别是春。",
        "dynasty": "宋",
        "collection_info": null
    },
    {
        "title": "浣溪沙 宝钏香裙上玉梯",
        "author": "莫将",
        "content": "宝钏香裙上玉梯。\n云重应恨翠楼低。\n愁同芳草两萋萋。",
        "dynasty": "宋",
        "collection_info": null
    },
    {
        "title": "浣溪沙 归梦悠扬见未真",
        "author": "莫将",
        "content": "归梦悠扬见未真。\n绣衾恰有暗香熏。\n五更分得楚台春。",
        "dynasty": "宋",
        "collection_info": null
    },
    {
        "title": "念奴娇 天然潇洒",
        "author": "邵博",
        "content": "天然潇洒，尽人间、无物堪齐标格。\n只与姮娥为伴侣，方显一家颜色。\n好是多情，一年一度，首作东君客。\n竹篱茅舍，典刑别是清白。\n惆怅玉杵无凭，蓝桥人去，空锁神仙宅。\n今日天涯凭马上，忽见轻盈冰魄。\n恰似当年，温柔乡里，晓看新妆额。\n临风三嗅，挽条不忍空摘。",
        "dynasty": "宋",
        "collection_info": null
    },
    {
        "title": "声声慢 宫梅粉淡",
        "author": "赵佶",
        "content": "宫梅粉淡，岸柳金匀，皇州乍庆春回。\n凤阙端门，棚山彩建蓬莱。\n沈沈洞天向晚，宝舆还、花满钧台。\n轻烟里，算谁将金莲，陆地齐开。\n触处声歌鼎沸，香鞯趁，雕轮隐隐轻雷。\n万家帘幕，千步锦绣相挨。\n银蟾皓月如昼，共乘欢、争忍归来。\n疏钟断，听行歌、犹在禁街。",
        "dynasty": "宋",
        "collection_info": null
    },
    {
        "title": "声声慢 欺寒冲暖",
        "author": "赵佶",
        "content": "欺寒冲暖，占早争春，江梅已破南枝。\n向晚阴凝，偏宜映月临池。\n天然莹肌秀骨，笑等闲、桃李芳菲。\n劳梦想，似玉人羞懒，弄粉妆迟。\n长记行歌声断，犹堪恨，无情塞管频吹。\n寄远丁宁，折赠陇首相思。\n前村夜来雪里，殢东君、须索饶伊。\n烂漫也，算百花、犹自未知。",
        "dynasty": "宋",
        "collection_info": null
    },
    {
        "title": "念奴娇 雅怀素态",
        "author": "赵佶",
        "content": "雅怀素态，向闲中、天与风流标格。\n绿锁窗前湘簟展，终日风清人寂。\n玉子声干，纹楸色净，星点连还直。\n跳丸日月，算应局上销得。\n全似落浦斜晖，寒鸦游鹭，乱点沙汀碛。\n妙算神机，须信道，国手都无勍敌。\n玳席欢馀，芸堂香暖，赢取专良夕。\n桃园归路，烂柯应笑凡客。",
        "dynasty": "宋",
        "collection_info": null
    },
    {
        "title": "醉落魄・一斛珠 无言哽噎",
        "author": "赵佶",
        "content": "无言哽噎。\n看灯记得年时节。\n行行指月行行说。\n愿月常圆，休要暂时缺。\n今年华市灯罗列。\n好灯争柰人心别。\n人前不敢分明说。\n不忍抬头，羞见旧时月。",
        "dynasty": "宋",
        "collection_info": null
    },
    {
        "title": "探春令 帘旌微动",
        "author": "赵佶",
        "content": "帘旌微动，峭寒天气，龙池冰泮。\n杏花笑吐香犹浅。\n又还是、春将半。\n清歌妙舞从头按。\n等芳时开宴。\n记去年、对着东风，曾许不负莺花愿。",
        "dynasty": "宋",
        "collection_info": null
    },
    {
        "title": "聒龙谣 紫阙苕峣",
        "author": "赵佶",
        "content": "紫阙苕峣，绀宇邃深，望极绛河清浅。\n霜月流天，锁穹隆光满。\n水精宫、金锁龙盘，玳瑁帘、玉钩云卷。\n动深思，秋籁萧萧，比人世、倍清燕。\n瑶阶回。\n玉签鸣，渐秘省引水，辘轳声转。\n鸡人唱晓，促铜壶银箭。\n拂晨光、宫柳烟微，荡瑞色、御炉香散。\n从宸游，前后争趋，向金銮殿。",
        "dynasty": "宋",
        "collection_info": null
    },
    {
        "title": "临江仙 过水穿山前去也",
        "author": "赵佶",
        "content": "过水穿山前去也，吟诗约句千馀。\n淮波寒重雨疏疏。\n烟笼滩上鹭，人买就船鱼。\n古寺幽房权且住，夜深宿在僧居。\n梦魂惊起转嗟吁。\n愁牵心上虑，和泪写回书。",
        "dynasty": "宋",
        "collection_info": null
    },
    {
        "title": "月上海棠 孟婆且与我、做些方便",
        "author": "赵佶",
        "content": "孟婆且与我、做些方便。",
        "dynasty": "宋",
        "collection_info": null
    },
    {
        "title": "满庭芳 寰宇清夷",
        "author": "赵佶",
        "content": "寰宇清夷，元宵游豫，为开临御端门。\n暖风摇曳，香气霭轻氛。\n十万钩陈灿锦，钧台外、罗绮缤纷。\n欢声里，烛龙衔耀，黼藻太平春。\n灵鳌，擎采岫，冰轮远驾，初上祥云。\n照万宇嬉游，一视同仁。\n更起维垣大第，通宵宴、调燮良臣。\n从兹庆，都俞庚载，千岁乐昌辰。",
        "dynasty": "宋",
        "collection_info": null
    },
    {
        "title": "眼儿媚 玉京曾忆惜繁华",
        "author": "赵佶",
        "content": "玉京曾忆惜繁华。\n万里帝王家。\n琼林玉殿，朝喧弦管，暮列笙琶。\n花城人去今萧索，春梦绕胡沙。\n家山何处，忍听羌笛，吹彻梅花。",
        "dynasty": "宋",
        "collection_info": null
    },
    {
        "title": "燕山亭 裁翦冰绡",
        "author": "赵佶",
        "content": "裁翦冰绡，打叠数重，冷淡燕脂匀注。\n新样靓妆，艳溢香融，羞杀蕊珠宫女。\n易得凋零，更多少、无情风雨。\n愁苦。\n闲院落凄凉，几番春暮。\n凭寄离恨重重，这双燕，何曾会人言语。\n天遥地远，万水千山，知他故宫何处。\n怎不思量，除梦里、有时会去。\n无据。\n和梦也、有时不做。",
        "dynasty": "宋",
        "collection_info": null
    },
    {
        "title": "失调名 卷起珠帘",
        "author": "赵佶",
        "content": "卷起珠帘。\n看是谁家妃子，收拾金奁。",
        "dynasty": "宋",
        "collection_info": null
    },
    {
        "title": "金莲绕凤楼 绛烛朱笼相随映",
        "author": "赵佶",
        "content": "绛烛朱笼相随映。\n驰绣毂、尘清香衬。\n万金光射龙轩莹。\n绕端门、瑞雷轻振。\n元宵为开圣景。\n严敷坐、观灯锡庆。\n帝家华英乘春兴。\n搴珠帘、望尧瞻舜。",
        "dynasty": "宋",
        "collection_info": null
    },
    {
        "title": "小重山 罗绮生香娇上春",
        "author": "赵佶",
        "content": "罗绮生香娇上春。\n金莲开陆海，艳都城。\n宝舆回望翠峰青。\n东风鼓，吹下半天星。\n万井贺升平。\n行歌花满路，月随人。\n龙楼一点玉灯明。\n箫韶远，高宴在蓬瀛。",
        "dynasty": "宋",
        "collection_info": null
    },
    {
        "title": "踏莎行 十二封章",
        "author": "侯彭老",
        "content": "十二封章，三千里路。\n当年走遍东西府。\n时人莫讶出都忙，官家送我归乡去。\n三诏出山，一言悟主。\n古人料得皆虚语。\n太平朝野总多欢，江湖幸有宽闲处。",
        "dynasty": "宋",
        "collection_info": null
    },
    {
        "title": "水龙吟 笑不知天命",
        "author": "李纲",
        "content": "笑不知天命，明珠玉斗，漫撞令碎。",
        "dynasty": "宋",
        "collection_info": null
    },
    {
        "title": "水龙吟 汉家炎运中微",
        "author": "李纲",
        "content": "汉家炎运中微，坐令闰位馀分据。\n南阳自有，真人膺历，龙翔虎步。\n初起昆城，旋驱乌合，块然当路。\n想莽军百万，旌旗千里，应道是、探囊取。\n豁达刘郎大度。\n对勍敌、安恬无惧。\n提兵夹击，声喧天壤，雷风借助。\n虎豹哀嗥，戈鋋委地，一时休去。\n早复收旧物，扫清氛祲，作中兴主。",
        "dynasty": "宋",
        "collection_info": null
    },
    {
        "title": "念奴娇 茂陵仙客",
        "author": "李纲",
        "content": "茂陵仙客，算真是、天与雄才宏略。\n猎取天骄驰卫霍，如使鹰鹯驱雀。\n鏖战皋兰，犁庭龙碛，饮至行勋爵。\n中华疆盛，坐令夷狄衰弱。\n追想当日巡行，勒兵十万骑，横临边朔。\n亲总貔貅谈笑看，黠虏心惊胆落。\n寄语单于，两君相见，何苦逃沙漠。\n英风如在，卓然千古高着。",
        "dynasty": "宋",
        "collection_info": null
    },
    {
        "title": "喜迁莺 长江千里",
        "author": "李纲",
        "content": "长江千里。\n限南北、雪浪云涛无际。\n天险难逾，人谋克壮，索虏岂能吞噬。\n阿坚百万南牧，倏忽长驱吾地。\n破强敌，在谢公处画，从容颐指。\n奇伟。\n淝水上，八千戈甲，结阵当蛇豕。\n鞭弭周旋，旌旗麾动，坐却北军风靡。\n夜闻数声鸣鹤，尽道王师将至。\n延晋祚，庇烝民，周雅何曾专美。",
        "dynasty": "宋",
        "collection_info": null
    },
    {
        "title": "水龙吟 古来夷狄难驯",
        "author": "李纲",
        "content": "古来夷狄难驯，射飞择肉天骄子。\n唐家建国，北边雄盛，无如颉利。\n万马崩腾，皂旗毡帐，远临清渭。\n向郊原驰突，凭陵仓卒，知战守、难为计。\n须信君王神武。\n觇虏营、只从七骑。\n长弓大箭，据鞍诘问，单于非义。\n戈甲鲜明，旌麾光彩，六军随至。\n怅敌情震骇，鱼循鼠伏，请坚盟誓。",
        "dynasty": "宋",
        "collection_info": null
    },
    {
        "title": "念奴娇 晚唐姑息",
        "author": "李纲",
        "content": "晚唐姑息，有多少方镇，飞扬跋扈。\n淮蔡雄藩联四郡，千里公然旅拒。\n同恶相资，潜伤宰辅，谁敢分明语。\n媕婀群议，共云旄节应付。\n于穆天子英明，不疑不贰处，登庸裴度。\n往督全师威令使，擒贼功名归诉。\n半夜衔枚，满城深雪，忽已亡悬瓠。\n明堂坐治，中兴高映千古。",
        "dynasty": "宋",
        "collection_info": null
    },
    {
        "title": "雨霖铃 蛾眉修绿",
        "author": "李纲",
        "content": "蛾眉修绿。\n正君王恩宠，曼舞丝竹。\n华清赐浴瑶甃，五家会处，花盈山谷。\n百里遗簪堕珥，尽宝钿珠玉。\n听突骑、鼙鼓声喧，寂寞霓裳羽衣曲。\n金舆还幸匆匆速。\n奈六军不发人争目。\n明眸皓齿难恋，肠断处、绣囊犹馥。\n剑阁峥嵘，何况铃声，带雨相续。\n谩留与、千古伤神，尽入生绡幅。",
        "dynasty": "宋",
        "collection_info": null
    },
    {
        "title": "喜迁莺 边城寒早",
        "author": "李纲",
        "content": "边城寒早。\n恣骄虏、远牧甘泉丰草。\n铁马嘶风，毡裘凌雪，坐使一方云扰。\n庙堂折冲无策，欲幸坤维江表。\n叱群议，赖寇公力挽，亲行天讨。\n缥缈。\n銮辂动，霓旌龙旆，遥指澶渊道。\n日照金戈，云随黄伞，径渡大河清晓。\n六军万姓呼舞，箭发敌酋难保。\n虏情慑，誓书来，从此年年修好。",
        "dynasty": "宋",
        "collection_info": null
    },
    {
        "title": "减字木兰花 茫茫云海",
        "author": "李纲",
        "content": "茫茫云海。\n方丈蓬壶何处在。\n拟泛轻舟。\n一到金鳌背上游。\n琼楼珠室。\n千岁蟠桃初结实。\n月冷风清。\n试倩双成吸玉笙。",
        "dynasty": "宋",
        "collection_info": null
    },
    {
        "title": "减字木兰花 龟台金母",
        "author": "李纲",
        "content": "龟台金母。\n绀发芳容超敻古。\n绛节霓旌。\n青鸟传言若可凭。\n瑶池龙宴。\n零落碧桃香片片。\n八骏西巡。\n更有何人继后尘。",
        "dynasty": "宋",
        "collection_info": null
    },
    {
        "title": "永遇乐 秋色方浓",
        "author": "李纲",
        "content": "秋色方浓，好天凉夜，风雨初霁。\n缺月如钩，微云半掩，的灿星河碎。\n爽来轩户，凉生枕簟，夜永悄然无寐。\n起徘徊，凭栏凝伫，片时万情千意。\n江湖倦客，年来衰病，坐叹岁华空逝。\n往事成尘，新愁似锁，谁是知心底。\n五陵萧瑟，中原杳杳，但有满襟清泪。\n烛兰缸，呼童取酒，且图径醉。",
        "dynasty": "宋",
        "collection_info": null
    },
    {
        "title": "望江南・忆江南 归去客",
        "author": "李纲",
        "content": "归去客，迂骑过江乡。\n茅店鸡声寒逗月，板桥人迹晓凝霜。\n一望楚天长。\n春信早，山路野梅香。\n映水酒帘斜扬日，隔林渔艇静鸣榔。\n杳杳下残阳。",
        "dynasty": "宋",
        "collection_info": null
    },
    {
        "title": "水调歌头 律吕自相召",
        "author": "李纲",
        "content": "律吕自相召，韶頀不难谐。\n致君泽物，古来何世不须才。\n幸可山林高卧，袖手何妨闲处，醇酒醉朋侪。\n千里故人驾，不怕物情猜。\n秋夜永，更秉烛，且衔杯。\n五年离索，谁谓谈笑豁幽怀。\n况我早衰多病，屏迹云山深处，俗客不曾来。\n此日扫花径，蓬户为君开。",
        "dynasty": "宋",
        "collection_info": null
    },
    {
        "title": "水调歌头 如意始身退",
        "author": "李纲",
        "content": "如意始身退，此事古难谐。\n中年醉饮，多病闲去正当才。\n长爱兰亭公子，弋钓溪山娱适，甘旨及朋侪。\n衰疾卧江海，鸥鸟莫惊猜。\n酒初熟，招我友，共一杯。\n碧天云卷，高挂明月照人怀。\n我醉欲眠君去，醉醒君如有意，依旧抱琴来。\n尚有一壶酒，当复为君开。",
        "dynasty": "宋",
        "collection_info": null
    },
    {
        "title": "水调歌头 物我本虚幻",
        "author": "李纲",
        "content": "物我本虚幻，世事若俳谐。\n功名富贵，当得须是个般才。\n幸有山林云水，造物端如有意，分付与吾侪。\n寄语旧猿鹤，不用苦相猜。\n醉中适，一杯尽，复一杯。\n坐间有客，超诣言笑可忘怀。\n况是清风明月，如会幽人高意，千里自飞来。\n共笑陶彭泽，空对菊花开。",
        "dynasty": "宋",
        "collection_info": null
    },
    {
        "title": "念奴娇 暮云四卷",
        "author": "李纲",
        "content": "暮云四卷，淡星河、天影茫茫垂碧。\n皓月浮空，人尽道，端的清圆如璧。\n丹桂扶疏，银蟾依约，千古佳今夕。\n寒光委照，有人独坐秋色。\n怅念老子平生，粗令婚嫁了，超然闲适。\n误缚簪缨遭世故，空有当时胸臆。\n苒苒流年，春鸿秋燕，来往终何益。\n云山深处，这回真是休息。",
        "dynasty": "宋",
        "collection_info": null
    },
    {
        "title": "感皇恩 九日菊花迟",
        "author": "李纲",
        "content": "九日菊花迟，茱萸却早。\n嫩蕊浓香自妍好。\n一簪华发，只恐西风吹帽。\n细看还遍插，人忘老。\n千古此时，清欢多少。\n铁马台空但荒草。\n旅愁如海，须把金尊销了。\n暮天秋影碧，云如扫。",
        "dynasty": "宋",
        "collection_info": null
    },
    {
        "title": "渔家傲 木落霜清秋色霁",
        "author": "李纲",
        "content": "木落霜清秋色霁。\n菊苞渐吐金英碎。\n佳节不随东去水。\n谁得会。\n黄花开日重阳至。\n三径旧栽烟水外。\n故园凝望空流泪。\n香色向人如有意。\n挼落蕊。\n金尊满满从教醉。",
        "dynasty": "宋",
        "collection_info": null
    },
    {
        "title": "水调歌头 秋杪暑方退",
        "author": "李纲",
        "content": "秋杪暑方退，清若玉壶冰。\n高楼对月，天上宫殿不曾扃。\n散下凄然风露，影照江山如昼，浑觉俗缘轻。\n弋者欲何慕，鸿羽正冥冥。\n世间法，唯此事，最堪凭。\n太虚心量，聊假梨枣制颓龄。\n但使心安身健，静看草根泉际，吟蚓与飞萤。\n一坐小千劫，无念契无生。",
        "dynasty": "宋",
        "collection_info": null
    },
    {
        "title": "江城子 老饕嗜酒若鸱夷",
        "author": "李纲",
        "content": "老饕嗜酒若鸱夷。\n拣珠玑。\n自蒸炊。\n篘尽云腴，浮蚁在瑶卮。\n有客相过同一醉，无客至，独中之。\n曲生风味有谁知。\n豁心脾。\n展愁眉。\n玉颊红潮，还似少年时。\n醉倒不知天地大，浑忘却，是和非。",
        "dynasty": "宋",
        "collection_info": null
    },
    {
        "title": "江城子 客中重九共登高",
        "author": "李纲",
        "content": "客中重九共登高。\n逼烟霄。\n见秋毫。\n云涌群山，山外海翻涛。\n回首中原何处是，天似幕，碧周遭。\n茱萸蕊绽菊方苞。\n左倾醪。\n右持螯。\n莫把闲愁，空使寸心劳。\n会取八荒皆我室，随节物，且游遨。",
        "dynasty": "宋",
        "collection_info": null
    },
    {
        "title": "感皇恩 西阁夜初寒",
        "author": "李纲",
        "content": "西阁夜初寒，炉烟轻袅。\n竹枕绸衾素屏小。\n片时清梦，又被木鱼惊觉。\n半窗残月影，天将晓。\n幻境去来，胶胶扰扰。\n追想平生发孤笑。\n壮怀消散，尽付败荷衰草。\n个中还得趣，从他老。",
        "dynasty": "宋",
        "collection_info": null
    },
    {
        "title": "望江南・忆江南 新阁就",
        "author": "李纲",
        "content": "新阁就，向日借清光。\n广厦生风非我志，小窗容膝正相当。\n聊此傲羲皇。\n狨尾拂，高挂木绳床。\n老病维摩谁问疾，散花天女为焚香。\n恰好细商量。",
        "dynasty": "宋",
        "collection_info": null
    },
    {
        "title": "望江南・忆江南 新酒熟",
        "author": "李纲",
        "content": "新酒熟，云液满香篘。\n溜溜清声归小瓮，温温玉色照瓷瓯。\n饮兴浩难收。\n嘉客至，一酌散千忧。\n顾我老方齐物论，与君同作醉乡游。\n万事总休休。",
        "dynasty": "宋",
        "collection_info": null
    },
    {
        "title": "望江南・忆江南 新雨足",
        "author": "李纲",
        "content": "新雨足，一夜满南塘。\n粳稻向成初吐秀，芰荷虽败尚馀香。\n爽气入轩窗。\n澄霁后，远岫更青苍。\n两部蛙声鸣鼓吹，一天星月浸光芒。\n秋色陡凄凉。",
        "dynasty": "宋",
        "collection_info": null
    },
    {
        "title": "望江南・忆江南 新月出",
        "author": "李纲",
        "content": "新月出，清影尚苍茫。\n学扇欲生青海上，如钩先挂碧霄傍。\n星斗焕文章。\n林下客，把酒挹孤光。\n斟酌嫦娥怜我老，故窥书幌照人床。\n此意自难忘。",
        "dynasty": "宋",
        "collection_info": null
    },
    {
        "title": "江城子 琉璃滑处玉花飞",
        "author": "李纲",
        "content": "琉璃滑处玉花飞。\n溅珠玑。\n喷霏微。\n谁遣银河，一派九天垂。\n昨夜白虹来涧饮，留不去，许多时。\n幽人独坐石嵚崎。\n赏清奇。\n濯涟漪。\n不怕深沈，潭底有蛟螭。\n澒洞但闻金石奏，猿鸟乐，共忘归。",
        "dynasty": "宋",
        "collection_info": null
    },
    {
        "title": "减字木兰花 华清赐浴",
        "author": "李纲",
        "content": "华清赐浴。\n宝瓮温泉浇腻玉。\n笑靥开时。\n一骑红尘献荔枝。\n明珠乍剖。\n自擘轻红香满手。\n锦袜罗囊。\n犹瘗当年驿路旁。",
        "dynasty": "宋",
        "collection_info": null
    },
    {
        "title": "减字木兰花 仙姝丽绝",
        "author": "李纲",
        "content": "仙姝丽绝。\n被服红绡肤玉雪。\n火齐堆盘。\n常得杨妃带笑看。\n劳生重马。\n远贡长为千古话。\n林下甘芳。\n却准幽人餍饫尝。",
        "dynasty": "宋",
        "collection_info": null
    },
    {
        "title": "丑奴儿・采桑子 幽芳不为春光发",
        "author": "李纲",
        "content": "幽芳不为春光发，直待秋风。\n直待秋风。\n香比馀花分外浓。\n步摇金翠人如玉，吹动珑璁。\n吹动珑璁。\n恰似瑶台月下逢。",
        "dynasty": "宋",
        "collection_info": null
    },
    {
        "title": "丑奴儿・采桑子 枝头万点妆金蕊",
        "author": "李纲",
        "content": "枝头万点妆金蕊，十里清香。\n十里清香。\n解引幽人雅思长。\n玉壶贮水花难老，净几明窗。\n净几明窗。\n褪下残英蔌蔌黄。",
        "dynasty": "宋",
        "collection_info": null
    },
    {
        "title": "江城子 去年九日在衡阳",
        "author": "李纲",
        "content": "去年九日在衡阳。\n满林霜。\n俯潇湘。\n回雁峰头，依约雁南翔。\n遥想茱萸方遍插，唯少我，一枝香。\n今年佳节幸相将。\n陟层冈。\n举华觞。\n地暖风和，犹未菊开黄。\n此会明年知健否，判酩酊，醉秋光。",
        "dynasty": "宋",
        "collection_info": null
    },
    {
        "title": "水调歌头 太白乃吾祖",
        "author": "李纲",
        "content": "太白乃吾祖，逸气薄青云。\n开元有道，聊复乘兴一来宾。\n天子呼来方醉，洒面清泉微醒，馀吐试龙巾。\n词翰不加点，歌阕满宫春。\n笔风雨，心锦绣，极清新。\n大儿中令，神契兼有坐忘人。\n不识将军高贵，醉里指污吾足，乃敢尚衣嗔。\n千载已仙去，图象耸风神。",
        "dynasty": "宋",
        "collection_info": null
    },
    {
        "title": "水龙吟 际天云海无涯",
        "author": "李纲",
        "content": "际天云海无涯，径从一叶舟中渡。\n天容海色，浪平风稳，何尝有飓。\n鳞甲千山，笙镛群籁，了无遮护。\n笑读君佳阕，追寻往事，须信道、忘来去。\n闻说钓鲸公子，为才名、鹗书交举。\n高怀澹泊，柏台兰省，留连莫住。\n万里闽山，不从海道，寄声何处。\n怅七年契阔，无因握手，与开怀语。",
        "dynasty": "宋",
        "collection_info": null
    },
    {
        "title": "水龙吟 莫春清淑之初",
        "author": "李纲",
        "content": "莫春清淑之初，赏心最乐惟修禊。\n兰亭序饮，泛觞流咏，萧然适意。\n旧弼宗英，文章贤牧，肯临垧外。\n向碧山深处，寻花问柳，有佳气、随旌旆。\n寥落幽人寓止。\n惜僧园、缭云萦水。\n栽花种竹，凿池开径，渊明岂愧。\n美景良辰，玉颜方老，欲留何计。\n对残红嫩绿，开怀笑时，且须同醉。",
        "dynasty": "宋",
        "collection_info": null
    },
    {
        "title": "水调歌头 花径不曾扫",
        "author": "李纲",
        "content": "花径不曾扫，蓬户为君开。\n元戎小队，清晓佳客与同来。\n我为衰迟多病，且恁浇花艺药，随分葺池台。\n多谢故人意，迂访白云隈。\n暮春月，修禊事，会兰斋。\n一觞一咏，何愧当日畅幽怀。\n况是茂林修竹，映带清流湍激，山色碧崔嵬。\n勿复叹陈迹，且为醉金杯。",
        "dynasty": "宋",
        "collection_info": null
    },
    {
        "title": "江城子 武夷山里一溪横",
        "author": "李纲",
        "content": "武夷山里一溪横。\n晚风清。\n断霞明。\n行至晞真、馆下月华生。\n仙迹灵踪知几许，云缥缈，石峥嵘。\n羽人同载小舟轻。\n玉壶倾。\n荐芳馨。\n酣饮高歌，时作步虚声。\n一梦游仙非偶尔，回棹远，翠烟凝。",
        "dynasty": "宋",
        "collection_info": null
    },
    {
        "title": "江城子 春来江上打头风",
        "author": "李纲",
        "content": "春来江上打头风。\n吼层空。\n卷飞蓬。\n多少云涛，雪浪暮江中。\n早是客情多感慨，烟漠漠，雨蒙蒙。\n梁溪只在太湖东。\n长儿童。\n学庞翁。\n谁信家书，三月不曾通。\n见说浙河金鼓震，何日到，羡归鸿。",
        "dynasty": "宋",
        "collection_info": null
    },
    {
        "title": "江城子 晓来江口转南风",
        "author": "李纲",
        "content": "晓来江口转南风。\n静烟空。\n整云蓬。\n满眼高帆，隐映画图中。\n呕轧数声离岸橹，云暗淡，雪溟蒙。\n扁舟归去五湖东。\n狎樵童。\n侣渔翁。\n不管人间，荣辱与穷通。\n试作五噫歌汉室，从隐遁，作梁鸿。",
        "dynasty": "宋",
        "collection_info": null
    },
    {
        "title": "望江南・忆江南 征骑远",
        "author": "李纲",
        "content": "征骑远，千里别沙阳。\n泛碧斋傍凝翠阁，凄云寺里印心堂。\n回首意茫茫。\n分水岭，烟雨正凄凉。\n南望瓯闽连海峤，北归吴越过江乡。\n极目暮云长。",
        "dynasty": "宋",
        "collection_info": null
    },
    {
        "title": "望江南・忆江南 云岭水",
        "author": "李纲",
        "content": "云岭水，南北自分流。\n触目澜翻飞雪浪，赴溪盘屈转琼钩。\n呜咽不胜愁。\n归去客，征骑远闽州。\n路入江南春信未，日行北陆冷光浮。\n还揽旧貂裘。",
        "dynasty": "宋",
        "collection_info": null
    },
    {
        "title": "望江南・忆江南 云棹远",
        "author": "李纲",
        "content": "云棹远，南浦绿波春。\n日暖风和初解冻，饵香竿袅好垂纶。\n一钓得金鳞。\n风乍起，吹皱碧渊沦。\n红脍斫来龙更美，白醪酤得旨兼醇。\n一醉武陵人。",
        "dynasty": "宋",
        "collection_info": null
    },
    {
        "title": "望江南・忆江南 清昼永",
        "author": "李纲",
        "content": "清昼永，幽致夏来多。\n远岸参差风扬柳，平湖清浅露翻荷。\n移棹钓烟波。\n凉一霎，飞雨洒轻蓑。\n满眼生涯千倾浪，放怀乐事一声歌。\n不醉欲如何。",
        "dynasty": "宋",
        "collection_info": null
    },
    {
        "title": "望江南・忆江南 烟艇稳",
        "author": "李纲",
        "content": "烟艇稳，浦溆正清秋。\n风细波平宜进楫，月明江静好沈钩。\n横笛起汀洲。\n鲈鳜美，新酿蚁醅浮。\n休问六朝兴废事，白苹红蓼正凝愁。\n千古一渔舟。",
        "dynasty": "宋",
        "collection_info": null
    },
    {
        "title": "望江南・忆江南 江上雪",
        "author": "李纲",
        "content": "江上雪，独立钓渔翁。\n箬笠但闻冰散响，蓑衣时振玉花空。\n图画若为工。\n云水暮，归去远烟中。\n茅舍竹篱依小屿，缩鳊圆鲫入轻笼。\n欢笑有儿童。",
        "dynasty": "宋",
        "collection_info": null
    },
    {
        "title": "六么令 长江千里",
        "author": "李纲",
        "content": "长江千里，烟澹水云阔。\n歌沈玉树，古寺空有疏钟发。\n六代兴亡如梦，苒苒惊时月。\n兵戈凌灭。\n豪华销尽，几见银蟾自圆缺。\n潮落潮生波渺，江树森如发。\n谁念迁客归来，老大伤名节。\n纵使岁寒途远，此志应难夺。\n高楼谁设。\n倚阑凝望，独立渔翁满江雪。",
        "dynasty": "宋",
        "collection_info": null
    },
    {
        "title": "喜迁莺 江天霜晓",
        "author": "李纲",
        "content": "江天霜晓。\n对万顷雪浪，云涛弥渺。\n远岫参差，烟树微茫，阅尽往来人老。\n浅沙别浦极望，满目馀霞残照。\n暮云敛，放一轮明月，窥人怀抱。\n杳杳。\n千里恨，玉人一别，梦断无音耗。\n手拈江梅，枝头春信，欲寄算应难到。\n画船片帆浮碧，更值风高波浩。\n几时得向尊前，销却许多烦恼。",
        "dynasty": "宋",
        "collection_info": null
    },
    {
        "title": "喜迁莺 边城寒早",
        "author": "李纲",
        "content": "边城寒早。\n对漠漠暮秋，霜风烟草。\n战□长闲，刁斗无声，空使荷戈人老。\n陇头立马极目，万里长城古道。\n感怀处，问仲宣云乐，从军多少。\n缥缈。\n云岭外，夕烽一点，塞上传光小。\n玉帐尊罍，青油谈笑，肯把壮怀销了。\n画楼数声残角，吹彻梅花霜晓。\n愿岁岁静烟尘，羌虏常修邻好。",
        "dynasty": "宋",
        "collection_info": null
    },
    {
        "title": "一翦梅 数点梅花玉雪娇",
        "author": "李纲",
        "content": "数点梅花玉雪娇。\n烟水篱边，半袅青梢。\n横斜疏影月黄昏，谁使天香，暗淡飘飘。\n半醉佳人酒未消。\n宝髻偏时，插更斜袅。\n尊前还唱早梅词，琼醑何如，□□□□。",
        "dynasty": "宋",
        "collection_info": null
    },
    {
        "title": "玉蝴蝶 万古秣陵江国",
        "author": "李纲",
        "content": "万古秣陵江国，舣舟烟岸，千里云林。\n故垒高楼，凝望远水遥岑。\n景阳钟、那闻旧响，玉树唱、空有馀音。\n感春心。\n六朝遗事，萧索难寻。\n甘泉法从弟兄芝玉，顾我情深。\n契阔相思，岂知今日共登临。\n对尊俎、休辞痛饮，伤志节、须且高吟。\n柳摇金。\n断霞轻霭，残照西沈。",
        "dynasty": "宋",
        "collection_info": null
    },
    {
        "title": "水龙吟 晚春天气融和",
        "author": "李纲",
        "content": "晚春天气融和，乍惊密雪烟空坠。\n因风飘荡，千门万户，牵情惹思。\n青眼初开，翠眉才展，小园长闭。\n又谁知化作，琼花玉屑，共榆荚、漫天起。\n深院美人慵困，乱云鬟、尽从妆缀。\n小廊回处，氍毹重叠，轻拈却碎。\n飞入楼台，舞穿帘幕，总归流水。\n怅青春又过，年年此恨，满东风泪。",
        "dynasty": "宋",
        "collection_info": null
    },
    {
        "title": "满庭芳 何时得",
        "author": "李纲",
        "content": "何时得，恩来日下，蓑笠老江湖。",
        "dynasty": "宋",
        "collection_info": null
    },
    {
        "title": "西江月 意态何如涎涎",
        "author": "李纲",
        "content": "意态何如涎涎，轻盈只恐飞飞。\n华堂偏傍主人栖。\n好与安巢稳戏。\n揽断楼中风月，且看掌上腰支。\n谪仙词赋少陵诗。\n万语千言总记。",
        "dynasty": "宋",
        "collection_info": null
    },
    {
        "title": "苏武令 塞上风高",
        "author": "李纲",
        "content": "塞上风高，渔阳秋早。\n惆怅翠华音杳。\n驿使空驰，征鸿归尽，不寄双龙消耗。\n念白衣、金殿除恩，归黄阁、未成图报。\n谁信我、致主丹衷，伤时多故，未作救民方召。\n调鼎为霖，登坛作将，燕然即须平扫。\n拥精兵十万，横行沙漠，奉迎天表。",
        "dynasty": "宋",
        "collection_info": null
    },
    {
        "title": "感皇恩 乞得梦中身",
        "author": "胡舜陟",
        "content": "乞得梦中身，归栖云水。\n始觉精神自家底。\n峭帆轻棹，时与白鸥游戏。\n畏途都不管，风波起。\n光景如梭，人生浮脆。\n百岁何妨尽沈醉。\n卧龙多事，谩说三分奇计。\n算来争似我，长昏睡。",
        "dynasty": "宋",
        "collection_info": null
    },
    {
        "title": "渔家傲 几日北风江海立",
        "author": "胡舜陟",
        "content": "几日北风江海立。\n千车万马鏖声急。\n短棹峭寒欺酒力。\n飞雨息。\n琼花细细穿窗隙。\n我本绿蓑青箬笠。\n浮家泛宅烟波逸。\n渚鹭沙鸥多旧识。\n行未得。\n高歌与尔相寻觅。",
        "dynasty": "宋",
        "collection_info": null
    },
    {
        "title": "减字木兰花 梨花院宇",
        "author": "李祁",
        "content": "梨花院宇。\n澹月倾云初过雨。\n一枝轻寒。\n梦入西瑶小道山。\n花深人静。\n帘锁御香清昼永。\n红药阑干。\n玉案春风窈窕间。",
        "dynasty": "宋",
        "collection_info": null
    },
    {
        "title": "点绛唇 楼下清歌",
        "author": "李祁",
        "content": "楼下清歌，水流歌断春风暮。\n梦云烟树。\n依约江南路。\n碧水黄沙，梦到寻梅处。\n花无数。\n问花无语。\n明月随人去。",
        "dynasty": "宋",
        "collection_info": null
    },
    {
        "title": "青玉案 绿琐窗纱明月透",
        "author": "李祁",
        "content": "绿琐窗纱明月透。\n正清梦、莺啼柳。\n碧井银瓶鸣玉甃。\n翔鸾妆样，粲花衫绣。\n分付春风手。\n喜入秋波娇欲溜。\n脉脉青山两眉秀。\n玉枕春寒郎知否。\n归来留取，御香襟袖。\n同饮酴醿酒。",
        "dynasty": "宋",
        "collection_info": null
    },
    {
        "title": "鹊桥仙 春阴淡淡",
        "author": "李祁",
        "content": "春阴淡淡，春波渺渺，帘卷花稍香雾。\n小舟谁在落梅村，正梦绕、清溪烟雨。\n碧山学士，云房娇小，须要五湖同去。\n桃花流水鳜鱼肥，恰趁得、江天佳处。",
        "dynasty": "宋",
        "collection_info": null
    },
    {
        "title": "阮郎归 校书学士小蓬山",
        "author": "李祁",
        "content": "校书学士小蓬山。\n新参玉笋班。\n买花归去五湖间。\n浣花龙尾湾。",
        "dynasty": "宋",
        "collection_info": null
    },
    {
        "title": "南歌子 袅袅秋风起",
        "author": "李祁",
        "content": "袅袅秋风起，萧萧败叶声。\n岳阳楼上听哀筝。\n楼下凄凉江月、为谁明。\n雾雨沈云梦，烟波渺洞庭。\n可怜无处问湘灵。\n只有无情江水、绕孤城。",
        "dynasty": "宋",
        "collection_info": null
    },
    {
        "title": "醉桃源・阮郎归 春风碧水满郎湖",
        "author": "李祁",
        "content": "春风碧水满郎湖。\n水清梅影疏。\n渡江桃叶酒家垆。\n髻鬟云样梳。\n吹玉蕊，饮琼腴。\n不须红袖扶。\n少年随意数花须。\n老来心已无。",
        "dynasty": "宋",
        "collection_info": null
    },
    {
        "title": "朝中措 郎官湖上探春回",
        "author": "李祁",
        "content": "郎官湖上探春回。\n初见照江梅。\n过尽竹溪流水，无人知道花开。\n佳人何处，江南梦远，殊未归来。\n唤取小丛教看，隔江烟雨楼台。",
        "dynasty": "宋",
        "collection_info": null
    },
    {
        "title": "西江月 拾翠亭前水满",
        "author": "李祁",
        "content": "拾翠亭前水满，郎官湖上春回。\n仪龙新碾试琼杯。\n更见春江有味。\n拄杖行穿翠篠，吹花醉绕江梅。\n故园心事老相催。\n此意陶潜能会。",
        "dynasty": "宋",
        "collection_info": null
    },
    {
        "title": "西江月 云观三山清露",
        "author": "李祁",
        "content": "云观三山清露，长生万鬣青松。\n琼璈珠珥下秋空。\n一笑满天鸾凤。\n雾鬓新梳绀绿，霞衣旧佩柔红。\n更邀豪俊驭南风。\n此意平生飞动。",
        "dynasty": "宋",
        "collection_info": null
    },
    {
        "title": "如梦令 春水湖塘深处",
        "author": "李祁",
        "content": "春水湖塘深处。\n竹暗沙洲无路。\n闲伴落花来，却信东风归去。\n且住。\n且住。\n细看两山烟雨。",
        "dynasty": "宋",
        "collection_info": null
    },
    {
        "title": "如梦令 不见玉人清晓",
        "author": "李祁",
        "content": "不见玉人清晓。\n长啸一声云杪。\n碧水满阑塘，竹外一枝风袅。\n奇妙。\n奇妙。\n半夜山空月皎。",
        "dynasty": "宋",
        "collection_info": null
    },
    {
        "title": "水龙吟 碧山横绕清湖",
        "author": "李祁",
        "content": "碧山横绕清湖，茂林秀麓波光里。\n南宫老大，西洲漂荡，危亭重倚。\n雨步云行，饵风饮雾，平生游戏。\n笑此中空洞，都无一物，有神妙、浩然气。\n扫尽云南梦北，看三江五湖秋水。\n狂歌两解，清尊一举，超然千里。\n江汉苍茫，故人何处，山川良是。\n待白苹露下，青天月上，约骑鲸起。",
        "dynasty": "宋",
        "collection_info": null
    },
    {
        "title": "浪淘沙 拍手趁西风",
        "author": "李祁",
        "content": "拍手趁西风。\n惊起乖龙。\n青山绿水古今同。\n唯有一轮山上月，长照江中。\n一点落金钟。\n浑似虚空。\n道人不住有云峰。\n但是人家清酒瓮，行处相逢。",
        "dynasty": "宋",
        "collection_info": null
    },
    {
        "title": "如梦令 如梦",
        "author": "叶祖义",
        "content": "如梦。\n如梦。\n和尚出门相送。",
        "dynasty": "宋",
        "collection_info": null
    },
    {
        "title": "失调名 无所事",
        "author": "左誉",
        "content": "无所事，盈盈秋水，淡淡春山。",
        "dynasty": "宋",
        "collection_info": null
    },
    {
        "title": "失调名 一段离愁堪画处",
        "author": "左誉",
        "content": "一段离愁堪画处，横风斜雨摇衰柳。",
        "dynasty": "宋",
        "collection_info": null
    },
    {
        "title": "失调名 帷云剪水",
        "author": "左誉",
        "content": "帷云剪水，滴粉搓酥。",
        "dynasty": "宋",
        "collection_info": null
    },
    {
        "title": "洞仙歌 征鞍带月",
        "author": "吕直夫",
        "content": "征鞍带月，浓露沾襟袖。\n马上轻衫峭寒透。\n望翠峰深浅，忆着眉儿，腰枝袅，忍看风前细柳。\n别时频嘱付，早寄书来，能趁清明到家否。\n这言语，便梦里、也在心头，重相见、不知伊瘦我瘦。\n纵百卉千花已离披，也趁锝、酴醿牡丹时候。",
        "dynasty": "宋",
        "collection_info": null
    },
    {
        "title": "婆罗门引 帐云暮卷",
        "author": "杨景",
        "content": "帐云暮卷，漏声不到小帘栊。\n银汉夜洗晴空。\n皓月堂轩高挂，秋入广寒宫。\n正金波不动，桂影玲珑。\n佳人未逢。\n怅此夕、与谁同。\n对酒当歌，追念霜满愁红。\n南楼何处，愁人在、横笛一声中。\n凝望眼、立尽西风。",
        "dynasty": "宋",
        "collection_info": null
    },
    {
        "title": "西江月 紫素全如玉琢",
        "author": "范智闻",
        "content": "紫素全如玉琢，清音不假金妆。\n海沈时许试芬芳。\n仿佛云飞仙掌。\n烟缕不愁凄断，宝钗还与商量。\n佳人特特为翻香。\n图得氤氲重上。",
        "dynasty": "宋",
        "collection_info": null
    },
    {
        "title": "好事近 叶暗乳鸦啼",
        "author": "蒋元龙",
        "content": "叶暗乳鸦啼，风定老红犹落。\n蝴蝶不随春去，入熏风池阁。\n休歌金缕劝金卮，酒病煞如昨。\n帘卷日长人静，任杨花飘泊。",
        "dynasty": "宋",
        "collection_info": null
    },
    {
        "title": "阮郎归 小池芳草绿初匀",
        "author": "蒋元龙",
        "content": "小池芳草绿初匀。\n柳寒眉尚颦。\n东风吹雨细于尘。\n一庭花脸皴。\n莺共蝶，怨还嗔。\n眼前无好春。\n这般天气煞愁人。\n人愁旋旋新。",
        "dynasty": "宋",
        "collection_info": null
    },
    {
        "title": "乌夜啼 小桃落尽残红",
        "author": "蒋元龙",
        "content": "小桃落尽残红。\n夜来风。\n又是一番春事、不从容。\n翠屏掩。\n芳信断。\n转愁浓。\n可惜日长闲暇、小帘栊。",
        "dynasty": "宋",
        "collection_info": null
    },
    {
        "title": "绿头鸭・多丽 陇头泉",
        "author": "周格非",
        "content": "陇头泉，未到陇下轻分。\n一声声、凄凉呜咽，岂堪侧耳重闻。\n细思量、那时携手，画楼高、帘幕黄昏。\n月不长圆，云多轻散，天应偏妒有情人。\n自别后、小窗幽院，无处不消魂。\n罗衣上，残妆未减，犹带啼痕。\n自一从、瓶沈簪折，杳知欲见无因。\n也浑疑、事如春梦，又只愁、人是朝云。\n破境分来，朱弦断后，不堪独自对芳樽。\n试与问，多才谁更，匹配得文君。\n须知道，东阳瘦损，不为伤春。",
        "dynasty": "宋",
        "collection_info": null
    },
    {
        "title": "西江月 阶下宝鞍罗帕",
        "author": "程邻",
        "content": "阶下宝鞍罗帕，门前绛蜡纱笼。\n留连佳客怅匆匆。\n赖有新团小凤。\n琼碎黄金碾里，乳浮紫玉瓯中。\n归来袭袭袖生风。\n齿颊馀甘入梦。",
        "dynasty": "宋",
        "collection_info": null
    },
    {
        "title": "宴清都 细草沿阶软",
        "author": "何籀",
        "content": "细草沿阶软。\n迟日薄，蕙风轻蔼微暖。\n春工靳惜，桃红尚小，柳芽犹短。\n罗帏绣幕高卷。\n又早是、歌慵笑懒。\n凭画楼，那更天远，山远，水远，人远。\n堪叹。\n傅粉疏狂，窃香俊雅，无计拘管。\n青丝绊马，红巾寄泪，甚处迷恋。\n无言泪珠零乱。\n翠袖滴、重重渍遍。\n故要知、别后思量。\n归时觑见。",
        "dynasty": "宋",
        "collection_info": null
    },
    {
        "title": "烛影摇红 霭霭春空",
        "author": "廖世美",
        "content": "霭霭春空，画楼森耸凌云渚。\n紫薇登览最关情，绝妙夸能赋。\n惆怅相思迟暮。\n记当日、朱阑共语。\n塞鸿难问，岸柳何穷，别愁纷絮。\n催促年光，旧来流水知何处。\n断肠何必更残阳，极目伤平楚。\n晚霁波声带雨。\n悄无人、舟横野渡。\n数峰江上，芳草天涯，参差烟树。",
        "dynasty": "宋",
        "collection_info": null
    },
    {
        "title": "好事近 落日水熔金",
        "author": "廖世美",
        "content": "落日水熔金，天淡暮烟凝碧。\n楼上谁家红袖，靠阑干无力。\n鸳鸯相对浴红衣，短棹弄长笛。\n惊起一双飞去，听波声拍拍。",
        "dynasty": "宋",
        "collection_info": null
    },
    {
        "title": "菩萨蛮 一枝绛蜡香梅软",
        "author": "李元卓",
        "content": "一枝绛蜡香梅软。\n宜春小胜玲珑剪。\n拂晓上瑶钗。\n春从鬓底来。\n菱花频自照。\n粉面惊春早。\n淡拂晓山眉。\n为谁今日宜。",
        "dynasty": "宋",
        "collection_info": null
    },
    {
        "title": "人娇 多少胭脂",
        "author": "张方仲",
        "content": "多少胭脂，匀成点就。\n千枝乱、攒红堆绣。\n花无长好，更光阴去骤。\n对景忆良朋，故应招手。\n曾说年时，花间把酒。\n任淋浪、春衫湿透。\n文园今病，问远能来否。\n却道有酴醿、牡丹时候。",
        "dynasty": "宋",
        "collection_info": null
    },
    {
        "title": "透碧霄 舣兰舟",
        "author": "查",
        "content": "舣兰舟。\n十分端是载离愁。\n练波送远，屏山遮断，此去难留。\n相从争奈，心期久要，屡更霜秋。\n叹人生、杳似萍浮。\n又翻成轻别，都将深恨，付与东流。\n想斜阳影里，寒烟明处，双桨去悠悠。\n爱渚梅、幽香动，须采掇、倩纤柔。\n艳歌粲发，谁传馀韵，来说仙游。\n念故人、留此遐洲。\n但春风老后，秋月圆时，独倚西楼。",
        "dynasty": "宋",
        "collection_info": null
    },
    {
        "title": "卜算子 南北利名人",
        "author": "李敦诗",
        "content": "南北利名人，常恨家居少。\n每到春时听子规，无不伤怀抱。\n好去向长安，细与公卿道。\n待得功成名遂时，不似归来早。",
        "dynasty": "宋",
        "collection_info": null
    },
    {
        "title": "忆真妃・相见欢 匆匆一望关河",
        "author": "康仲伯",
        "content": "匆匆一望关河。\n听离歌。\n艇子急催双桨、下清波。\n淋浪醉。\n阑干泪。\n奈情何。\n明日画桥西畔、暮云多。",
        "dynasty": "宋",
        "collection_info": null
    },
    {
        "title": "昭君怨 试问愁来何处",
        "author": "程过",
        "content": "试问愁来何处。\n门外山无重数。\n芳草不知人。\n翠连云。\n欲看不忍重看。\n心事只堪肠断。\n肠断宿孤村。\n雨昏昏。",
        "dynasty": "宋",
        "collection_info": null
    },
    {
        "title": "满江红 春欲来时",
        "author": "程过",
        "content": "春欲来时，长是与、江梅花约。\n又还向、竹林疏处，一枝开却。\n对酒渐惊身老大，看花应念人离索。\n但十分、沈醉祝东君，长如昨。\n芳草渡，孤舟泊。\n山敛黛，天垂幕。\n黯销魂、无奈暮云残角。\n便好折来和雪戴，莫教酒醒随风落。\n待殷勤、留此记相思，谁堪托。",
        "dynasty": "宋",
        "collection_info": null
    },
    {
        "title": "浣溪沙 别样清芬扑鼻来",
        "author": "曾",
        "content": "别样清芬扑鼻来。\n秋香过后却追回。\n博山轻雾锁崔嵬。\n珍重芗林三昧手，不教一日不花开。\n暗中错认是江梅。",
        "dynasty": "宋",
        "collection_info": null
    },
    {
        "title": "调笑令 佳友",
        "author": "曾",
        "content": "佳友。\n金英辏。\n陶令篱边常宿留。\n秋风一夜摧枯朽。\n独艳重阳时候。\n剩收芳蕊浮卮酒。\n荐酒先生眉寿。",
        "dynasty": "宋",
        "collection_info": null
    },
    {
        "title": "调笑・调笑令 清友",
        "author": "曾",
        "content": "清友。\n群芳右。\n万缟纷披兹独秀。\n天寒月薄黄昏后。\n缟袂亭亭招手。\n故山千树连云岫。\n借问如今安否。",
        "dynasty": "宋",
        "collection_info": null
    },
    {
        "title": "调笑・调笑令 净友",
        "author": "曾",
        "content": "净友。\n如妆就。\n折得清香来满手。\n一溪湛湛无尘垢。\n白羽轻摇晴昼。\n远公保社今何有。\n怅望东林搔首。",
        "dynasty": "宋",
        "collection_info": null
    },
    {
        "title": "调笑・调笑令 玉友",
        "author": "曾",
        "content": "玉友。\n平生旧。\n相与忘形偏耐久。\n醉乡径到无何有。\n莫问区区升斗。\n人生一笑难开口。\n为报速宜相就。",
        "dynasty": "宋",
        "collection_info": null
    },
    {
        "title": "调笑・调笑令 花好",
        "author": "曾",
        "content": "花好。\n被花恼。\n庭下嫣然如巧笑。\n曾教健步移根到。\n各是一般奇妙。\n赏心乐事知多少。\n乱插繁华晴昊。",
        "dynasty": "宋",
        "collection_info": null
    },
    {
        "title": "调笑・调笑令 酒美",
        "author": "曾",
        "content": "酒美。\n直无比。\n小瓮新醅浮玉蚁。\n空传乌氏并程氏。\n不数云安曲米。\n十花更互来相对。\n常伴先生沈醉。",
        "dynasty": "宋",
        "collection_info": null
    },
    {
        "title": "临江仙 子后寅前东向坐",
        "author": "曾",
        "content": "子后寅前东向坐，冥心琢齿鸣鼍。\n托天回顾眼光摩。\n张弓仍踏弩，升降辘轳多。\n三度朝元九度转，背摩双摆扳弩。\n虎龙交际咽元和。\n浴身挑甲罢，便可蹑烟萝。",
        "dynasty": "宋",
        "collection_info": null
    },
    {
        "title": "念奴娇 论思厌久",
        "author": "张纲",
        "content": "论思厌久，动莼鲈清兴，轻辞丹极。\n佩玉腰金归故里，光照湖山秋色。\n八座仪刑，九重尊宠，才大今词伯。\n汉家豪俊，一时谁是勍敌。\n三径旧日家声，华堂深稳处，频开瑶席。\n春在壶中真自有，一境珠宫仙掖。\n谭程挥风，罚筹如猬，数因尊前客。\n故应元放，举杯狂醉轻掷。",
        "dynasty": "宋",
        "collection_info": null
    },
    {
        "title": "念奴娇 多情宋玉",
        "author": "张纲",
        "content": "多情宋玉，值西风摇落，悲秋时节。\n赖有幽芳深解意，的皪枝头争发。\n欲语含羞，敛容微笑，心事如何说。\n暗香时度，卷帘留伴霜月。\n谁为赋写仙姿，挥毫落纸，有尊前词客。\n独倚阑干须信道，消得孤吟愁绝。\n补阙骚经，拾遗香传，顿许居前列。\n品题多谢，一枝当为君折。",
        "dynasty": "宋",
        "collection_info": null
    },
    {
        "title": "青门饮 疏柳飘零",
        "author": "张纲",
        "content": "疏柳飘零，暮鸦寒集，都门送客，斜阳影里。\n野色沈沈，翠微隐隐，遥指故乡云外。\n聚久交情厚，对西风、争忍分袂。\n饮散宾朋，画船去也，平芜千里。\n因记。\n小轩无寐。\n观夜月凭阑，共论深契。\n绛帐清闲，杏坛优暇，当念宴游同醉。\n南北烟波远，愿无忘、音书频寄。\n未知名宦拘人，异日相逢何地。",
        "dynasty": "宋",
        "collection_info": null
    },
    {
        "title": "蓦山溪 小窗开宴",
        "author": "张纲",
        "content": "小窗开宴，草草杯盘具。\n欢喜走儿童，庆生朝、一年一度。\n风光好处，恰是小春时，香泛泛，酒醺醺，一曲歌金缕。\n吾今已醉，解作醒时语。\n千里念重亲，望家山、云天尽处。\n深深发愿，只愿早休官，居颜巷，戏莱衣，岁岁长欢聚。",
        "dynasty": "宋",
        "collection_info": null
    },
    {
        "title": "临江仙 绿蚁浮觞香泛泛",
        "author": "张纲",
        "content": "绿蚁浮觞香泛泛，黄花共荐芳辰。\n清霜天宇净无尘。\n登高宜有赋，拈笔戏成文。\n可奈园林摇落尽，悲秋意与谁论。\n眼中相识几番新。\n龙山高会处，落帽定何人。",
        "dynasty": "宋",
        "collection_info": null
    },
    {
        "title": "临江仙 追想京都全盛日",
        "author": "张纲",
        "content": "追想京都全盛日，蓬弧初记生时。\n朝来朱绂照庭闱。\n谁知衰谢老，还有宁馨儿。\n休记蓝田生美玉，举杯听取歌词。\n年方强仕未应迟。\n高风轻借便，一鹗看横飞。",
        "dynasty": "宋",
        "collection_info": null
    },
    {
        "title": "满庭芳 十月风光",
        "author": "张纲",
        "content": "十月风光，小春时候，宴堂初启朱筵。\n博山云润，风细袅晴烟。\n坐有文章公子，争吟唱、诗满花笺。\n帘帷里，时闻笑语，今日间生贤。\n郎潜。\n虽未贵，虚名自有，清议推先。\n更那堪、高堂重庆兼全。\n占取人间乐事，何必羡、玉带貂蝉。\n飞觞处，深深更祝，龟鹤永齐年。",
        "dynasty": "宋",
        "collection_info": null
    },
    {
        "title": "满庭芳 风轧云低",
        "author": "张纲",
        "content": "风轧云低，寒催腊近，画堂和气先春。\n玳筵处启，佳会庆生辰。\n漏转高张宝炬，重帘邃、深炷炉熏。\n欢声里，清歌闲发，一曲绕梁尘。\n慈闱，春不老，山河象服，恩被丝纶。\n占人间荣贵，兰玉诜诜。\n便好金尊尽醉，殷勤劝、须满十分。\n深深愿，斑衣拜舞，千岁奉灵椿。",
        "dynasty": "宋",
        "collection_info": null
    },
    {
        "title": "万年欢 岁晚寒凝",
        "author": "张纲",
        "content": "岁晚寒凝，正冥舒四叶，梅吐孤芳。\n庆诞佳辰，开筵盛集萱堂。\n合坐春回锦绣，卷帘处、花簇笙簧。\n除乐禁、初许闻韶，应时欢宴何妨。\n人言富贵最好，算有谁能兼，福寿康强。\n自是仙姿，天教占取恩光。\n百和重添宝炬，十分劝、频举瑶觞。\n仍教画、家庆新图，要看兰桂成行。",
        "dynasty": "宋",
        "collection_info": null
    },
    {
        "title": "浣溪沙 罗绮争春拥画堂",
        "author": "张纲",
        "content": "罗绮争春拥画堂。\n翠帷深处按笙簧。\n宝奁频炷郁沈香。\n海上蟠桃元未老，月中仙桂看馀芳。\n何须龟鹤颂年长。",
        "dynasty": "宋",
        "collection_info": null
    },
    {
        "title": "浣溪沙 腊日银罂翠管新",
        "author": "张纲",
        "content": "腊日银罂翠管新。\n潘舆迎腊庆生辰。\n卷帘花簇锦堂春。\n百和宝熏笼瑞雾，一声珠唱驻行云。\n流霞深劝莫辞频。",
        "dynasty": "宋",
        "collection_info": null
    },
    {
        "title": "浣溪沙 象服华年两鬓青",
        "author": "张纲",
        "content": "象服华年两鬓青。\n喜逢生日是嘉平。\n何妨开宴雪初晴。\n酒劝十分金凿落，舞催三叠玉娉婷。\n满堂欢笑祝椿龄。",
        "dynasty": "宋",
        "collection_info": null
    },
    {
        "title": "浣溪沙 过隙光阴还自催",
        "author": "张纲",
        "content": "过隙光阴还自催。\n生朝又送一年来。\n宴堂深处强追陪。\n眼眩岂堪花里笑，眉攒聊向酒边开。\n与君同醉莫辞杯。",
        "dynasty": "宋",
        "collection_info": null
    },
    {
        "title": "点绛唇 飞雪初晴",
        "author": "张纲",
        "content": "飞雪初晴，晓来佳气生庭户。\n宝熏笼雾。\n帘幕香风度。\n鹤发龟龄，堂上潘舆驻。\n花深处。\n缓歌金缕。\n莫借杯频举。",
        "dynasty": "宋",
        "collection_info": null
    },
    {
        "title": "点绛唇 罗幕重重",
        "author": "张纲",
        "content": "罗幕重重，画堂迎腊和风转。\n玳筵高展。\n知是群仙宴。\n银鸭香浮，红袖翻歌扇。\n金杯劝。\n深深祝愿。\n争把蟠桃献。",
        "dynasty": "宋",
        "collection_info": null
    },
    {
        "title": "江城子 宝津楼下柳阴重",
        "author": "张纲",
        "content": "宝津楼下柳阴重。\n画桥东。\n戏鱼龙。\n闻喜当时，开宴盛仪容。\n遥想新年寻故事，扶醉帽，夕阳中。\n可怜衰鬓飒霜丛。\n借酡红。\n遣愁浓。\n梦入长安，惊起送飞鸿。\n直下青冥休避路，九万里，看抟风。",
        "dynasty": "宋",
        "collection_info": null
    },
    {
        "title": "绿头鸭・多丽 敛晴烟",
        "author": "张纲",
        "content": "敛晴烟。\n桂花如水轻寒。\n宴中秋、朋簪来会，满筵绿鬓朱颜。\n罄尊罍、兴吞海量，妙歌吹、声彻云端。\n独念衰残，强陪欢笑，恍然感旧觉悲酸。\n功名志，黄梁晓梦，老去奈何天。\n休追悔，天应教人，赢取身闲。\n想姮娥、情郎如旧，也须知我贪欢。\n奈潘鬓、霜蓬渐满，况沈腰、革带频宽。\n月有重圆，人谁长健，一回相见一回难。\n王夫子，看君风度，何不早弹冠。\n莫学我，年年对月，扶病江干。",
        "dynasty": "宋",
        "collection_info": null
    },
    {
        "title": "绿头鸭・多丽 爱家山",
        "author": "张纲",
        "content": "爱家山。\n坐来心与云闲。\n念平生、功名有志，暮年多病知难。\n眷簪缨、未容引去，奈猿鹤、久已催还。\n松菊关情，莼鲈引兴，昔人高韵照尘寰。\n细追想，山林锺鼎，从古罕兼全。\n归来好，皇恩赐可，拂袖欣然。\n望西清、犹叨法从，梦魂宁隔台躔。\n莳七松、便为小隐，开三径、且乐馀年。\n宾友相过，鸡豚为具，从容聊作饮中仙。\n君试听，阳春佳阕，今日恰新传。\n休辞酒，从教醉舞，踏碎花毡。",
        "dynasty": "宋",
        "collection_info": null
    },
    {
        "title": "感皇恩 解组盛明时",
        "author": "张纲",
        "content": "解组盛明时，角巾东路。\n家在深村更深处。\n扫开三径，坐看一川烟雨。\n故山休笑我，来何暮。\n苦贪富贵，多忧多虑。\n百岁光阴能几许。\n醉乡日月，莫问人间寒暑。\n兴来随短棹，过南浦。",
        "dynasty": "宋",
        "collection_info": null
    },
    {
        "title": "朝中措 年时生日宴高堂",
        "author": "张纲",
        "content": "年时生日宴高堂。\n欢笑拥炉香。\n今日山前停棹，也须随分飞觞。\n东阳太守，携家远去，方溯桐江。\n把酒祝君长健，相随归老吾乡。",
        "dynasty": "宋",
        "collection_info": null
    },
    {
        "title": "朝中措 前年初对大明宫",
        "author": "张纲",
        "content": "前年初对大明宫。\n寒律转春风。\n几度相关归梦，催成两鬓霜蓬。\n山州岁晚，还逢令节，空记前踪。\n莫遣酒兵相向，愁城生怕频攻。",
        "dynasty": "宋",
        "collection_info": null
    },
    {
        "title": "朝中措 休惊初腊冻全消",
        "author": "张纲",
        "content": "休惊初腊冻全消。\n旬日是春朝。\n梅吐芳心半笑，柳含青眼相撩。\n风光如许，那知太守，老去无聊。\n乘兴方思把盏，归心已逐轻桡。",
        "dynasty": "宋",
        "collection_info": null
    },
    {
        "title": "凤栖梧・蝶恋花 五日小春休屈指",
        "author": "张纲",
        "content": "五日小春休屈指。\n花发西轩，早已传春意。\n应为高堂催燕喜。\n一枝得得来呈瑞。\n绮席初开云幕邃。\n兰蕙腾芳，人在蓬壶里。\n寿酒满斟那惜醉。\n锦囊行拜恩封贵。",
        "dynasty": "宋",
        "collection_info": null
    },
    {
        "title": "凤栖梧・蝶恋花 雨洗轩庭迎晚照",
        "author": "张纲",
        "content": "雨洗轩庭迎晚照。\n黄菊才芳，未觉秋光老。\n怪底烘堂添语笑。\n姮娥此夜来蓬岛。\n献寿新词谁解道。\n满眼儿孙，着语皆争巧。\n潋滟金杯休惜釂。\n追欢不怕霜天晓。",
        "dynasty": "宋",
        "collection_info": null
    },
    {
        "title": "凤栖梧・蝶恋花 风动飞霙迎晓霁",
        "author": "张纲",
        "content": "风动飞霙迎晓霁。\n银海光浮，宴启群仙会。\n骑省流芳谁可继。\n尊前看取连枝贵。\n华发衰翁羞晚岁。\n未报皇恩，尚忝专城寄。\n酒入愁肠应易醉。\n已拚一醉酬君意。",
        "dynasty": "宋",
        "collection_info": null
    },
    {
        "title": "凤栖梧・蝶恋花 老去光阴惊掣电",
        "author": "张纲",
        "content": "老去光阴惊掣电。\n生长元丰，试数今谁健。\n多谢天公怜岁晚。\n清时乞得身闲散。\n忆昔生朝叨睿眷。\n台馈颁恩，内酒当筵劝。\n今日衰残欢意鲜。\n举杯目断尧天远。",
        "dynasty": "宋",
        "collection_info": null
    },
    {
        "title": "凤栖梧・蝶恋花 缓带垂红双侍女",
        "author": "张纲",
        "content": "缓带垂红双侍女。\n彩凤衔来，秀色生庭户。\n转蕙光风香暗度。\n回眸绰约神仙侣。\n寡和清歌声激楚。\n夜饮厌厌，劝我杯频举。\n只恐酒阑催暮雨。\n凭谁约断阳台路。",
        "dynasty": "宋",
        "collection_info": null
    },
    {
        "title": "好事近 梅柳约东风",
        "author": "张纲",
        "content": "梅柳约东风，迎腊暗传消息。\n粉面翠眉偷笑，似欣逢佳客。\n晚来歌管破馀寒，沈烟袅轻碧。\n老去不禁卮酒，奈尊前春色。",
        "dynasty": "宋",
        "collection_info": null
    },
    {
        "title": "菩萨蛮 重帘卷尽楼台日",
        "author": "张纲",
        "content": "重帘卷尽楼台日。\n华灯万点欢声入。\n老病莫凭阑。\n一城星斗寒。\n艳妆翻舞雪。\n目眩红生缬。\n不是故无情。\n羞君双鬓青。",
        "dynasty": "宋",
        "collection_info": null
    },
    {
        "title": "菩萨蛮 南山只与溪桥隔",
        "author": "张纲",
        "content": "南山只与溪桥隔。\n年来厌着寻山屐。\n卧对曲屏风。\n淡烟疏雨中。\n功成投老去。\n拚作林塘主。\n万事不关心。\n酒杯红浪生。",
        "dynasty": "宋",
        "collection_info": null
    },
    {
        "title": "清平乐 红莲照晚",
        "author": "张纲",
        "content": "红莲照晚。\n花底明人眼。\n无限游人谁惜倦。\n只有衰翁心懒。\n笙歌缓引更筹。\n更阑客散添愁。\n香雾半窗幽梦，烟波千里归舟。",
        "dynasty": "宋",
        "collection_info": null
    },
    {
        "title": "人月圆 封人祝望尧云了",
        "author": "张纲",
        "content": "封人祝望尧云了，归路蔼欢声。\n何妨明日，开筵笑语，聊庆初生。\n官闲岁晚身犹健，兰玉更盈庭。\n持杯为寿，从教夜醉，谁怕参横。",
        "dynasty": "宋",
        "collection_info": null
    },
    {
        "title": "西江月 易老方惊岁晚",
        "author": "张纲",
        "content": "易老方惊岁晚，难禁又报生朝。\n从他华发转萧萧。\n且共尊前一笑。\n为具随宜饾饤，烘堂不用笙箫。\n只烦欢伯散无憀。\n醉里追回年少。",
        "dynasty": "宋",
        "collection_info": null
    },
    {
        "title": "惜分飞 年少春心花里转",
        "author": "张纲",
        "content": "年少春心花里转。\n只恐飞花片片。\n沈醉归深院。\n妓衣何用令高卷。\n要看梁州初入遍。\n放出楼中舞燕。\n有眼何曾见。\n看来未足重开宴。",
        "dynasty": "宋",
        "collection_info": null
    },
    {
        "title": "减字木兰花 思堂醇酎",
        "author": "张纲",
        "content": "思堂醇酎。\n满酌金杯争献寿。\n记取年时。\n头白成双唱旧词。\n莫言秋晚。\n五日小春黄菊绽。\n折一枝来。\n纶诰金花要并开。",
        "dynasty": "宋",
        "collection_info": null
    },
    {
        "title": "孤雁儿・御街行 藤床纸帐朝眠起",
        "author": "李清照",
        "content": "藤床纸帐朝眠起。\n说不尽、无佳思。\n沈香断续玉炉寒，伴我情怀如水。\n笛里三弄，梅心惊破，多少春情意。\n小风疏雨萧萧地。\n又催下、千行泪。\n吹箫人去玉楼空，肠断与谁同倚。\n一枝折得，人间天上，没个人堪寄。",
        "dynasty": "宋",
        "collection_info": null
    },
    {
        "title": "满庭霜・满庭芳 小阁藏春",
        "author": "李清照",
        "content": "小阁藏春，闲窗锁昼，画堂无限深幽。\n篆香烧尽，日影下帘钩。\n手种江梅更好，又何必、临水登楼。\n无人到，寂寥浑似，何逊在扬州。\n从来，知韵胜，难堪雨籍，不耐风柔。\n更谁家横笛，吹动浓愁。\n莫恨香消雪减，须信道、扫迹情留。\n难言处，良宵淡月，疏影尚风流。",
        "dynasty": "宋",
        "collection_info": null
    },
    {
        "title": "玉楼春 红酥肯放琼苞碎",
        "author": "李清照",
        "content": "红酥肯放琼苞碎。\n探着南枝开遍未。\n不知酝藉几多香，但见包藏无限意。\n道人憔悴春窗底。\n闷损阑干愁不倚。\n要来小酌便来休，未必明朝风不起。",
        "dynasty": "宋",
        "collection_info": null
    },
    {
        "title": "渔家傲 雪里已知春信至",
        "author": "李清照",
        "content": "雪里已知春信至。\n寒梅点缀琼枝腻。\n香脸半开娇旖旎。\n当庭际。\n玉人浴出新妆洗。\n造化可能偏有意。\n故教明月玲珑地。\n共赏金尊沈绿蚁。\n莫辞醉。\n此花不与群花比。",
        "dynasty": "宋",
        "collection_info": null
    },
    {
        "title": "清平乐 年年雪里",
        "author": "李清照",
        "content": "年年雪里。\n常插梅花醉。\n挼尽梅花无好意。\n赢得满衣清泪。\n今年海角天涯。\n萧萧两鬓生华。\n看取晚来风势，故应难看梅花。",
        "dynasty": "宋",
        "collection_info": null
    },
    {
        "title": "南歌子 天上星河转",
        "author": "李清照",
        "content": "天上星河转，人间帘幕垂。\n凉生枕簟泪痕滋。\n起解罗衣、聊问夜何其。\n翠贴莲蓬小，金销藕叶稀。\n旧时天气旧时衣。\n只有情怀、不似旧家时。",
        "dynasty": "宋",
        "collection_info": null
    },
    {
        "title": "转调满庭芳・满庭芳 芳草池塘",
        "author": "李清照",
        "content": "芳草池塘，绿阴庭院，晚晴寒透窗纱。\n□□金锁，管是客来唦。\n寂寞尊前席上，惟□、海角天涯。\n能留否，酴醿落尽，犹赖有□□。\n当年，曾胜赏，生香熏袖，活火分茶。\n□□□龙骄马，流水轻车。\n不怕风狂雨骤，恰才称、煮酒残花。\n如今也，不成怀抱，得似旧时那。",
        "dynasty": "宋",
        "collection_info": null
    },
    {
        "title": "渔家傲 天接云涛连晓雾",
        "author": "李清照",
        "content": "天接云涛连晓雾。\n星河欲转千帆舞。\n彷佛梦魂归帝所。\n闻天语。\n殷勤问我归何处。\n我报路长嗟日暮。\n学诗谩有惊人句。\n九万里风鹏正举。\n风休住。\n蓬舟吹取三山去。",
        "dynasty": "宋",
        "collection_info": null
    },
    {
        "title": "如梦令 常记溪亭日暮",
        "author": "李清照",
        "content": "常记溪亭日暮。\n沈醉不知归路。\n兴尽晚回舟，误入藕花深处。\n争渡。\n争渡。\n惊起一滩鸥鹭。",
        "dynasty": "宋",
        "collection_info": null
    },
    {
        "title": "如梦令 昨夜雨疏风骤",
        "author": "李清照",
        "content": "昨夜雨疏风骤。\n浓睡不消残酒。\n试问卷帘人，却道海棠依旧。\n知否。\n知否。\n应是绿肥红瘦。",
        "dynasty": "宋",
        "collection_info": null
    },
    {
        "title": "多丽 小楼寒",
        "author": "李清照",
        "content": "小楼寒，夜长帘幕低垂。\n恨萧萧、无情风雨，夜来揉损琼肌。\n也不似、贵妃醉脸，也不似、孙寿愁眉。\n韩令偷香，徐娘傅粉，莫将比拟未新奇。\n细看取、屈平陶令，风韵正相宜。\n微风起，清芬酝籍，不减酴醿。\n渐秋阑、雪清玉瘦，向人无限依依。\n似愁凝、汉皋解佩，似泪洒、纨扇题诗。\n朗月清风，浓烟暗雨，天教憔悴度芳姿。\n纵爱惜、不知从此，留得几多时。\n人情好，何须更忆，泽畔东篱。",
        "dynasty": "宋",
        "collection_info": null
    },
    {
        "title": "菩萨蛮 风柔日薄春犹早",
        "author": "李清照",
        "content": "风柔日薄春犹早。\n夹衫乍着心情好。\n睡起觉微寒。\n梅花鬓上残。\n故乡何处是。\n忘了除非醉。\n沈水卧时烧。\n香消酒未消。",
        "dynasty": "宋",
        "collection_info": null
    },
    {
        "title": "菩萨蛮 归鸿声断残云碧",
        "author": "李清照",
        "content": "归鸿声断残云碧。\n背窗雪落炉烟直。\n烛底凤钗明。\n钗头人胜轻。\n角声催晓漏。\n曙色回牛斗。\n春意看花难。\n西风留旧寒。",
        "dynasty": "宋",
        "collection_info": null
    },
    {
        "title": "浣溪沙 莫许杯深琥珀浓",
        "author": "李清照",
        "content": "莫许杯深琥珀浓。\n未成沈醉意先融。\n□□已应晚来风。\n瑞脑香消魂梦断，辟寒金小髻鬟松。\n醒时空对烛花红。",
        "dynasty": "宋",
        "collection_info": null
    },
    {
        "title": "浣溪沙 小院闲窗春色深",
        "author": "李清照",
        "content": "小院闲窗春色深。\n重帘未卷影沈沈。\n倚楼无语理瑶琴。\n远岫出山催薄暮，细风吹雨弄轻阴。\n梨花欲谢恐难禁。",
        "dynasty": "宋",
        "collection_info": null
    },
    {
        "title": "浣溪沙 淡荡春光寒食天",
        "author": "李清照",
        "content": "淡荡春光寒食天。\n玉炉沈水袅残烟。\n梦回山枕隐花钿。\n海燕未来人斗草，江海已过柳生绵。\n黄昏疏雨湿秋千。",
        "dynasty": "宋",
        "collection_info": null
    },
    {
        "title": "凤凰台上忆吹箫 香冷金猊",
        "author": "李清照",
        "content": "香冷金猊，被翻红浪，起来人未梳头。\n任宝奁闲掩，日上帘钩。\n生怕闲愁暗恨，多少事、欲说还休。\n今年瘦，非干病酒，不是悲秋。\n明朝，这回去也，千万遍阳关，也即难留。\n念武陵春晚，云锁重楼。\n记取楼前绿水，应念我、终日凝眸。\n凝眸处，从今更数，几段新愁。",
        "dynasty": "宋",
        "collection_info": null
    },
    {
        "title": "一剪梅・一翦梅 红藕香残玉簟秋",
        "author": "李清照",
        "content": "红藕香残玉簟秋。\n轻解罗裳，独上兰舟。\n雪中谁寄锦书来，雁字回时，月满西楼。\n花自飘零水自流。\n一种相思，两处闲愁。\n此情无计可消除，才下眉头，却上心头。",
        "dynasty": "宋",
        "collection_info": null
    },
    {
        "title": "蝶恋花 泪湿罗衣脂粉满",
        "author": "李清照",
        "content": "泪湿罗衣脂粉满。\n四叠阳关，唱到千千遍。\n人道山长山又断。\n萧萧微雨闻孤馆。\n惜别伤离方寸乱。\n忘了临行，酒盏深和浅。\n好把音书凭过雁。\n东来不似蓬莱远。",
        "dynasty": "宋",
        "collection_info": null
    },
    {
        "title": "蝶恋花 暖日晴风初破冻",
        "author": "李清照",
        "content": "暖日晴风初破冻。\n柳眼眉腮，已觉春心动。\n酒意诗情谁与共。\n泪融残粉花钿重。\n乍试夹衫金缕缝。\n山枕斜敧，枕损钗头凤。\n独抱浓愁无好梦。\n夜阑犹剪灯花弄。",
        "dynasty": "宋",
        "collection_info": null
    },
    {
        "title": "鹧鸪天 寒日萧萧上锁窗",
        "author": "李清照",
        "content": "寒日萧萧上锁窗。\n梧桐应恨夜来霜。\n酒阑更喜团茶苦，梦断偏宜瑞脑香。\n秋已尽，日犹长。\n仲宣怀远更凄凉。\n不如随分尊前醉，莫负东篱菊蕊黄。",
        "dynasty": "宋",
        "collection_info": null
    },
    {
        "title": "小重山 春到长门春草青",
        "author": "李清照",
        "content": "春到长门春草青。\n江梅些子破，未开匀。\n碧云笼碾玉成尘。\n留晓梦，惊破一瓯春。\n花影压重门。\n疏帘铺淡月，好黄昏。\n二年三度负东君。\n归来也，着意过今春。",
        "dynasty": "宋",
        "collection_info": null
    },
    {
        "title": "怨王孙・忆王孙 湖上风来波浩渺",
        "author": "李清照",
        "content": "湖上风来波浩渺。\n秋已暮、红稀香少。\n水光山色与人亲，说不尽、无穷好。\n莲子已成荷叶老。\n青露洗、苹花汀草。\n眠沙鸥鹭不回头，似也恨、人归早。",
        "dynasty": "宋",
        "collection_info": null
    },
    {
        "title": "临江仙 庭院深深深几许",
        "author": "李清照",
        "content": "庭院深深深几许，云窗雾阁常扃。\n柳梢梅萼渐分明。\n春归秣陵树，人客远安城。\n感月吟风多少事，如今老去无成。\n谁怜憔悴更凋零。\n试灯无意思，踏雪没心情。",
        "dynasty": "宋",
        "collection_info": null
    },
    {
        "title": "醉花阴 薄雾浓云愁永昼",
        "author": "李清照",
        "content": "薄雾浓云愁永昼。\n瑞脑消金兽。\n佳节又重阳，玉枕纱厨，半夜凉初透。\n东篱把洒黄昏后，有暗香盈袖。\n莫道不消魂，帘卷西风，人似黄花瘦。",
        "dynasty": "宋",
        "collection_info": null
    },
    {
        "title": "好事近 风定落花深",
        "author": "李清照",
        "content": "风定落花深，帘外拥红堆雪。\n长记海棠开后，正是伤春时节。\n酒阑歌罢玉尊空，青缸暗明灭。\n魂梦不堪幽怨，更一声啼鴂。",
        "dynasty": "宋",
        "collection_info": null
    },
    {
        "title": "诉衷情 夜来沈醉卸妆迟",
        "author": "李清照",
        "content": "夜来沈醉卸妆迟。\n梅萼插残枝。\n酒醒熏破春睡，梦远不成归。\n人悄悄，月依依。\n翠帘垂。\n更挼残芯，更拈馀香，更得些时。",
        "dynasty": "宋",
        "collection_info": null
    },
    {
        "title": "行香子 草际鸣蛩",
        "author": "李清照",
        "content": "草际鸣蛩。\n惊落梧桐。\n正人间、天上愁浓。\n云阶月地，关锁千重。\n纵浮槎来，浮槎去，不相逢。\n星桥鹊驾，经年才见，想离情、别恨难穷。\n牵牛织女，莫是离中。\n甚霎儿晴，霎儿雨，霎儿风。",
        "dynasty": "宋",
        "collection_info": null
    },
    {
        "title": "失调名 犹将歌扇向人遮",
        "author": "李清照",
        "content": "犹将歌扇向人遮。\n水晶山枕象牙床。\n彩云易散月长亏。\n几多深恨断人肠。\n罗衣消尽恁时香。\n闲愁也似月明多。\n直送凄凉到画屏。",
        "dynasty": "宋",
        "collection_info": null
    },
    {
        "title": "鹧鸪天 暗淡轻黄体性柔",
        "author": "李清照",
        "content": "暗淡轻黄体性柔。\n情疏迹远只香留。\n何须浅碧深红色，自是花中第一流。\n梅定妒，菊应羞。\n画阑开处冠中秋。\n骚人可煞无情思，何事当年不见收。",
        "dynasty": "宋",
        "collection_info": null
    },
    {
        "title": "添字丑奴儿・采桑子 窗前谁种芭蕉树",
        "author": "李清照",
        "content": "窗前谁种芭蕉树，阴满中庭。\n阴满中庭。\n叶叶心心，舒卷有馀情。\n伤心枕上三更雨，点滴霖霪。\n点滴霖霪。\n愁损北人，不惯起来听。",
        "dynasty": "宋",
        "collection_info": null
    },
    {
        "title": "忆秦娥 临高阁",
        "author": "李清照",
        "content": "临高阁。\n乱山平野烟光薄。\n烟光薄。\n栖鸦归后，暮天闻角。\n断香残酒情怀恶。\n西风催衬梧桐落。\n梧桐落。\n又还秋色，又还寂寞。",
        "dynasty": "宋",
        "collection_info": null
    },
    {
        "title": "失调名 条脱闲揎系五丝",
        "author": "李清照",
        "content": "条脱闲揎系五丝。",
        "dynasty": "宋",
        "collection_info": null
    },
    {
        "title": "失调名 瑞脑烟残",
        "author": "李清照",
        "content": "瑞脑烟残，沈香火冷。",
        "dynasty": "宋",
        "collection_info": null
    },
    {
        "title": "念奴娇 萧条庭院",
        "author": "李清照",
        "content": "萧条庭院，有斜风细雨，重门须闭。\n宠柳娇花寒食近，种种恼人天气。\n险韵诗成，扶头酒醒，别是闲滋味。\n征鸿过尽，万千心事难寄。\n楼上几日春寒，帘垂四面，玉阑干慵倚。\n被冷香消新梦觉，不许愁人不起。\n清露晨流，新桐初引，多少游春意。\n日高烟敛，更看今日晴未。",
        "dynasty": "宋",
        "collection_info": null
    },
    {
        "title": "永遇乐 落日熔金",
        "author": "李清照",
        "content": "落日熔金，暮云合璧，人在何处。\n染柳烟浓，吹梅笛怨，春意知几许。\n元宵佳节，融和天气，次第岂无风雨。\n来相召、香车宝马，谢他酒朋诗侣。\n中州盛日，闺门多暇，记得偏重三五。\n铺翠冠儿，拈金雪柳，簇带争济楚。\n如今憔悴，风鬟霜鬓，怕见夜间出去。\n不如向、帘儿底下，听人笑语。",
        "dynasty": "宋",
        "collection_info": null
    },
    {
        "title": "武陵春 风住尘香花已尽",
        "author": "李清照",
        "content": "风住尘香花已尽，日晚倦梳头。\n物是人非事事休。\n欲语泪先流。\n闻说双溪春尚好，也拟泛轻舟。\n只恐双溪舴艋舟。\n载不动、许多愁。",
        "dynasty": "宋",
        "collection_info": null
    },
    {
        "title": "怨王孙・忆王孙 帝里春晚",
        "author": "李清照",
        "content": "帝里春晚。\n重门深院。\n草绿阶前，暮天雁断。\n楼上远信谁传。\n恨绵绵。\n多情自是多沾惹。\n难拚舍。\n又是寒食也。\n秋千巷陌，人静皎月初斜。\n浸梨花。",
        "dynasty": "宋",
        "collection_info": null
    },
    {
        "title": "长寿乐 微寒应候",
        "author": "李清照",
        "content": "微寒应候。\n望日边六叶，阶蓂初秀。\n爱景欲挂扶桑，漏残银箭，杓回摇斗。\n庆高闳此际，掌上一颗明珠剖。\n有令容淑质，归逢佳偶。\n到如今，昼锦满堂贵胄。\n荣耀，文步紫禁，一一金章绿绶。\n更值棠棣连阴，虎符熊轼，夹河分守。\n况青云咫尺，朝暮重入承明后。\n看彩衣争献，兰羞玉酎。\n祝千龄，借指松椿比寿。",
        "dynasty": "宋",
        "collection_info": null
    },
    {
        "title": "蝶恋花 永夜恹恹欢意少",
        "author": "李清照",
        "content": "永夜恹恹欢意少。\n空梦长安，认取长安道。\n为报今年春色好。\n花光月影宜相照。\n随意杯盘虽草草。\n酒美梅酸，恰称人怀抱。\n醉莫插花花莫笑。\n可怜春似人将老。",
        "dynasty": "宋",
        "collection_info": null
    },
    {
        "title": "声声慢 寻寻觅觅",
        "author": "李清照",
        "content": "寻寻觅觅，冷冷清清，凄凄惨惨戚戚。\n乍暖还寒时候，最难将息。\n三杯两盏淡酒，怎敌他、晚来风急。\n雁过也，正伤心，却是旧时相识。\n满地黄花堆积。\n憔悴损，如今有谁忺摘。\n守着窗儿，独自怎生得黑。\n梧桐更兼细雨，到黄昏、点点滴滴。\n这次第，怎一个、愁字了得。",
        "dynasty": "宋",
        "collection_info": null
    },
    {
        "title": "点绛唇 寂寞深闺",
        "author": "李清照",
        "content": "寂寞深闺，柔肠一寸愁千缕。\n惜春春去。\n几点催花雨。\n倚遍阑干，只是无情绪。\n人何处。\n连天衰草，望断归来路。",
        "dynasty": "宋",
        "collection_info": null
    },
    {
        "title": "减字木兰花 卖花担上",
        "author": "李清照",
        "content": "卖花担上。\n买得一枝春欲放。\n泪染轻匀。\n犹带彤霞晓露痕。\n怕郎猜道。\n奴面不如花面好。\n云鬓斜簪。\n徒要教郎比并看。",
        "dynasty": "宋",
        "collection_info": null
    },
    {
        "title": "失调名 教我甚情怀",
        "author": "李清照",
        "content": "教我甚情怀。",
        "dynasty": "宋",
        "collection_info": null
    },
    {
        "title": "摊破浣溪沙・山花子 揉破黄金万点轻",
        "author": "李清照",
        "content": "揉破黄金万点轻。\n剪成碧玉叶层层。\n风度精神如彦辅，大鲜明。\n梅蕊重重何俗甚，丁香千结苦粗生。\n熏透愁人千里梦，却无情。",
        "dynasty": "宋",
        "collection_info": null
    },
    {
        "title": "摊破浣溪沙・山花子 病起萧萧两鬓华",
        "author": "李清照",
        "content": "病起萧萧两鬓华。\n卧看残月上窗纱。\n豆蔻连梢煎熟水，莫分茶。\n枕上诗书闲处好，门前风景雨来佳。\n终日向人多酝藉，木犀花。",
        "dynasty": "宋",
        "collection_info": null
    },
    {
        "title": "瑞鹧鸪 风韵雍容未甚都",
        "author": "李清照",
        "content": "风韵雍容未甚都。\n尊前甘橘可为奴。\n谁怜流落江湖上，玉骨冰肌未肯枯。\n谁教并蒂连枝摘，醉后明皇倚太真。\n居士擘开真有意，要吟风味两家新。",
        "dynasty": "宋",
        "collection_info": null
    },
    {
        "title": "临江仙 庭院深深深几许",
        "author": "李清照",
        "content": "庭院深深深几许，云窗雾阁春迟。\n为谁憔悴损芳姿。\n夜来清梦好，应是发南枝。\n玉瘦檀轻无限恨，南楼羌管休吹。\n浓香吹尽有谁知。\n暖风迟日也，别到杏花肥。",
        "dynasty": "宋",
        "collection_info": null
    },
    {
        "title": "庆清朝 禁幄低张",
        "author": "李清照",
        "content": "禁幄低张，彤阑巧护，就中独占残春。\n容华淡伫，绰约俱见天真。\n待得群花过后，一番风露晓妆新。\n妖娆艳态，妒风笑月，长殢东君。\n东城边，南陌上，正日烘池馆，竟走香轮。\n绮筵散日，谁人可继芳尘。\n更好明光宫殿，几枝先近日边匀。\n金尊倒，拚了尽烛，不管黄昏。",
        "dynasty": "宋",
        "collection_info": null
    },
    {
        "title": "浣溪沙 髻子伤春慵更梳",
        "author": "李清照",
        "content": "髻子伤春慵更梳。\n晚风庭院落梅初。\n淡云来往月疏疏。\n玉鸭熏炉闲瑞脑，朱樱斗帐掩流苏。\n通犀还解辟寒无。",
        "dynasty": "宋",
        "collection_info": null
    },
    {
        "title": "浣溪沙 绣面芙蓉一笑开",
        "author": "李清照",
        "content": "绣面芙蓉一笑开。\n斜飞宝鸭衬香腮。\n眼波才动被人猜。\n一面风情深有韵，半笺娇恨寄幽怀。\n月移花影约重来。",
        "dynasty": "宋",
        "collection_info": null
    },
    {
        "title": "采桑子 恨君不似江楼月",
        "author": "吕本中",
        "content": "恨君不似江楼月，南北东西。\n只有相随无别离。\n恨君却似江楼月，暂满还亏。\n暂满还亏。\n待得团团是几时。",
        "dynasty": "宋",
        "collection_info": null
    },
    {
        "title": "采桑子 乱红夭绿风吹尽",
        "author": "吕本中",
        "content": "乱红夭绿风吹尽，小市疏楼。\n细雨轻鸥。\n总向离人恨里收。\n年年春好年年病，妾自西游。\n水自东流。\n不似残花一样愁。",
        "dynasty": "宋",
        "collection_info": null
    },
    {
        "title": "西江月 渺渺风吹月上",
        "author": "吕本中",
        "content": "渺渺风吹月上，蒙蒙雾挟霜回。\n百年心事老相催。\n人在夕阳落外。\n有梦常嫌去远，无书可恨来迟。\n一杯浊酒两篇诗。\n小槛黄花共醉。",
        "dynasty": "宋",
        "collection_info": null
    },
    {
        "title": "西江月 酒罢悠扬醉兴",
        "author": "吕本中",
        "content": "酒罢悠扬醉兴。\n茶烹唤起醒魂。\n却嫌仙剂点甘辛。\n冲破龙团气韵。\n金鼎清泉乍泻，香沈微惜芳熏。\n玉人歌断恨轻分。\n欢意厌厌未尽。",
        "dynasty": "宋",
        "collection_info": null
    },
    {
        "title": "朝中措 病香无力傍栏干",
        "author": "吕本中",
        "content": "病香无力傍栏干。\n风雨送春还。\n一枕晓来清梦，无人说似西山。\n匆匆笑语，时时邂逅，草草杯盘。\n莫谓杂花时候，便忘梅蕊冲寒。",
        "dynasty": "宋",
        "collection_info": null
    },
    {
        "title": "南歌子 驿路侵斜月",
        "author": "吕本中",
        "content": "驿路侵斜月，溪桥度晓霜。\n短篱残菊一枝黄。\n正是乱山深处、过重阳。\n旅枕元无梦，寒更每自长。\n只言江左好风光。\n不道中原归思、转凄凉。",
        "dynasty": "宋",
        "collection_info": null
    },
    {
        "title": "虞美人 梅花自是于春懒",
        "author": "吕本中",
        "content": "梅花自是于春懒。\n不是春来晚。\n看伊开在众花前。\n便道与春无分、结因缘。\n风前月下频相就。\n笑我如伊瘦。\n几回冲雨过疏篱。\n已见一番青子、缀残枝。",
        "dynasty": "宋",
        "collection_info": null
    },
    {
        "title": "虞美人 平生臭味如君少",
        "author": "吕本中",
        "content": "平生臭味如君少。\n自是君难老。\n似侬憔悴更谁知。\n只道心情、不似少年时。\n春风也到江南路。\n小槛花深处。\n对人不是忆姚黄。\n实是旧时风味、老难忘。",
        "dynasty": "宋",
        "collection_info": null
    },
    {
        "title": "浣溪沙 暖日温风破浅寒",
        "author": "吕本中",
        "content": "暖日温风破浅寒。\n短青无数簇幽栏。\n三年春在病中看。\n中酒心情浑似梦，探花时候不曾闲。\n几年芳信隔秦关。",
        "dynasty": "宋",
        "collection_info": null
    },
    {
        "title": "浣溪沙 共饮昏昏到暮鸦",
        "author": "吕本中",
        "content": "共饮昏昏到暮鸦。\n不须春日念京华。\n迩来沈醉是生涯。\n不是对君犹惜醉，只嫌春病却怜他。\n愿为蜂采落残花。",
        "dynasty": "宋",
        "collection_info": null
    },
    {
        "title": "长相思 要相忘",
        "author": "吕本中",
        "content": "要相忘。\n不相忘。\n玉树郎君月艳娘。\n几回曾断肠。\n欲下床。\n却上床。\n上得床来思旧乡。\n北风吹梦长。",
        "dynasty": "宋",
        "collection_info": null
    },
    {
        "title": "减字木兰花 去年今夜",
        "author": "吕本中",
        "content": "去年今夜。\n同醉月明花树下。\n此夜江边。\n月暗长堤柳暗船。\n故人何处。\n带我离愁江外去。\n来岁花前。\n又是今年忆去年。",
        "dynasty": "宋",
        "collection_info": null
    },
    {
        "title": "菩萨蛮 客愁不到西池路",
        "author": "吕本中",
        "content": "客愁不到西池路。\n残春又逐花飞去。\n今日傍池行。\n新荷昨夜生。\n故人千虑绕。\n不道书来少。\n去住隔关河。\n长亭风雨多。",
        "dynasty": "宋",
        "collection_info": null
    },
    {
        "title": "菩萨蛮 高楼只在斜阳里",
        "author": "吕本中",
        "content": "高楼只在斜阳里。\n春风淡荡人声喜。\n携客不嫌频。\n使君如酒醇。\n花光人不会。\n月色须君醉。\n月色与花光。\n共成今夜长。",
        "dynasty": "宋",
        "collection_info": null
    },
    {
        "title": "菩萨蛮 登楼一望南山雪",
        "author": "吕本中",
        "content": "登楼一望南山雪。\n使君风味如新月。\n月向雪前明。\n主人今夜情。\n平生相与意。\n老病犹堪记。\n对酒为君欢。\n酒杯嫌未宽。",
        "dynasty": "宋",
        "collection_info": null
    },
    {
        "title": "踏莎行 雪似梅花",
        "author": "吕本中",
        "content": "雪似梅花，梅花似雪。\n似和不似都奇绝。\n恼人风味阿谁知，请君问取南楼月。\n记得旧时，探梅时节。\n老来旧事无人说。\n为谁醉倒为谁醒，到今犹恨轻离别。",
        "dynasty": "宋",
        "collection_info": null
    },
    {
        "title": "清平乐 故人何处",
        "author": "吕本中",
        "content": "故人何处。\n同在江南路。\n百种旧愁分不去。\n枉被落花留住。\n旧愁百种谁知。\n除非是见伊时。\n最是一春多病，等闲过了酴醿。",
        "dynasty": "宋",
        "collection_info": null
    },
    {
        "title": "渔家傲 小院悠悠春未远",
        "author": "吕本中",
        "content": "小院悠悠春未远。\n牡丹昨夜开犹浅。\n珍重使君帘尽卷。\n风欲转。\n绿阴掩映栏干晚。\n记得旧时清夜短。\n洛阳芳讯时相伴。\n一朵姚黄䯳髻满。\n情未展。\n新来衰病无人管。",
        "dynasty": "宋",
        "collection_info": null
    },
    {
        "title": "生查子 残春雾雨馀",
        "author": "吕本中",
        "content": "残春雾雨馀，小院黄昏后。\n说道觅新词，把酒来相就。\n酴醿插髻云，岁岁长如旧。\n不是做词迟，却怕添伊瘦。",
        "dynasty": "宋",
        "collection_info": null
    },
    {
        "title": "满江红 东里先生",
        "author": "吕本中",
        "content": "东里先生，家何在、山阴溪曲。\n对一川平野，数间茅屋。\n昨夜冈头新雨过，门前流水清如玉。\n抱小桥、回合柳参天，摇新绿。\n疏篱下，丛丛菊。\n虚檐外，萧萧竹。\n叹古今得失，是非荣辱。\n须信人生归去好，世间万事何时足。\n问此春、春酝酒何如，今朝熟。",
        "dynasty": "宋",
        "collection_info": null
    },
    {
        "title": "浪淘沙 柳色过疏篱",
        "author": "吕本中",
        "content": "柳色过疏篱。\n花又离披。\n旧时心绪没人知。\n记得一年寒食下，独自归时。\n归后却寻伊。\n月上嫌迟。\n十分斟酒不推辞。\n将为老来浑忘却，因甚沾衣。",
        "dynasty": "宋",
        "collection_info": null
    },
    {
        "title": "浪淘沙 柳塘新涨",
        "author": "吕本中",
        "content": "柳塘新涨。\n艇子操双浆。\n闲倚曲楼成怅望。\n是处春愁一样。\n傍人几点飞花。\n夕阳又送栖鸦。\n试问画楼西畔，暮云恐近天涯。",
        "dynasty": "宋",
        "collection_info": null
    },
    {
        "title": "生查子 双双小凤斜",
        "author": "吕本中",
        "content": "双双小凤斜，淡淡鸦儿稳。\n一曲渭城歌，柳色饶春恨。\n离觞洗别愁，酒尽愁难尽。\n宝瑟雁纵横，谁寄天涯信。",
        "dynasty": "宋",
        "collection_info": null
    },
    {
        "title": "生查子 人分南浦春",
        "author": "吕本中",
        "content": "人分南浦春，酒把阳关盏。\n衣带自无情，顿为离人缓。\n愁随苦海深，恨逐前峰远。\n更听断肠猿，一似闻弦雁。",
        "dynasty": "宋",
        "collection_info": null
    },
    {
        "title": "蝶恋花 巧语娇莺春未暮",
        "author": "吕本中",
        "content": "巧语娇莺春未暮。\n杨柳风流，恰过池塘雨。\n芳草满庭花满树。\n无情胡蝶飞来去。\n睡起小奁香一缕。\n玉篆回纹，等个人分付。\n桃叶不言人不语。\n眉尖一点君知否。",
        "dynasty": "宋",
        "collection_info": null
    },
    {
        "title": "鹧鸪天 说着分飞百种猜",
        "author": "向子諲",
        "content": "说着分飞百种猜。\n泥人细数几时回。\n风流可惯曾孤冷，怀抱如何得好开。\n垂玉箸，下香阶。\n凭肩小语更兜鞋。\n再三莫遣归期误，第一频教入梦来。",
        "dynasty": "宋",
        "collection_info": null
    },
    {
        "title": "鹧鸪天 浅浅妆成淡淡梅",
        "author": "向子諲",
        "content": "浅浅妆成淡淡梅。\n见梅忆着傍妆台。\n书无鸿雁如何寄，肠断催归作么回。\n千种恨，百般猜。\n为伊怀抱几时开。\n可堪江上风头恶，不放朝云入梦来。",
        "dynasty": "宋",
        "collection_info": null
    },
    {
        "title": "鹧鸪天 几处秋千懒未收",
        "author": "向子諲",
        "content": "几处秋千懒未收。\n花梢柳外出纤柔。\n霞衣轻举疑奔月，宝髻敧倾若坠楼。\n争缥缈，斗风流。\n蜂儿蛱蝶共嬉游。\n朝朝暮暮春风里，落尽梨花未肯休。",
        "dynasty": "宋",
        "collection_info": null
    },
    {
        "title": "踏莎行 霭霭朝云",
        "author": "向子諲",
        "content": "霭霭朝云，矜春态度。\n楚宫梦断寻无路。\n欲将尊酒遣新愁，谁知引到愁深处。\n不尽长江，无边细雨。\n只疑都把愁来做。\n西山总不解遮栏，随春直过东湖去。",
        "dynasty": "宋",
        "collection_info": null
    },
    {
        "title": "鹊桥仙 合卺风流",
        "author": "向子諲",
        "content": "合卺风流，擘钗情态，压倒痴牛呆女。\n今年云外果深期，想却笑、人间离苦。\n萦愁叠恨，青山绿水，杳杳重重无数。\n寻常犹有梦能来，到此夜、无寻梦处。",
        "dynasty": "宋",
        "collection_info": null
    },
    {
        "title": "虞美人 蒙蒙烟树无重数",
        "author": "向子諲",
        "content": "蒙蒙烟树无重数。\n不碍相思路。\n晚云分外欲增愁。\n更那堪疏雨、送归舟。\n雨来还被风吹去。\n陨泪多如雨。\n拟题双叶问离忧。\n怎得水随人意、肯西流。",
        "dynasty": "宋",
        "collection_info": null
    },
    {
        "title": "虞美人 去年不到琼花底",
        "author": "向子諲",
        "content": "去年不到琼花底。\n蝶梦空相倚。\n今年特地趁花来。\n却甚不教同醉、过花开。\n花知此恨年年有。\n也伴人春瘦。\n一枝和泪寄春风。\n应把旧愁新怨、入眉峰。",
        "dynasty": "宋",
        "collection_info": null
    },
    {
        "title": "虞美人 去年雪满长安树",
        "author": "向子諲",
        "content": "去年雪满长安树。\n望断扬州路。\n今年看雪在扬州。\n人在蓬莱深处、若为愁。\n而今不恨伊相误。\n自恨来何暮。\n平山堂下旧嬉游。\n只有舞春杨柳、似风流。",
        "dynasty": "宋",
        "collection_info": null
    },
    {
        "title": "虞美人 倚窗人似莺藏柳",
        "author": "向子諲",
        "content": "倚窗人似莺藏柳。\n巧语春心透。\n声声清切入人深。\n一夜不知两鬓、雪霜侵。\n何时月下歌金缕。\n醉看行云住。\n懒将幽恨寄瑶琴。\n却倩金笼鹦鹉、递芳音。",
        "dynasty": "宋",
        "collection_info": null
    },
    {
        "title": "更漏子 竹孤青",
        "author": "向子諲",
        "content": "竹孤青，梅酽白。\n更着使君清绝。\n梅似竹，竹如君。\n须知德有邻。\n月同高，风同调。\n月底风前一笑。\n翻碎影，度微香。\n与人风味长。",
        "dynasty": "宋",
        "collection_info": null
    },
    {
        "title": "更漏子 鹊桥边",
        "author": "向子諲",
        "content": "鹊桥边，牛渚上。\n翠节红旌相向。\n承玉露，御金风。\n年年岁岁同。\n懒飞梭，停弄杼。\n遥想彩云深处。\n人咫尺，事关山。\n无聊独倚栏。",
        "dynasty": "宋",
        "collection_info": null
    },
    {
        "title": "鹊桥仙 澄江如练",
        "author": "向子諲",
        "content": "澄江如练，远山横翠，一段风烟如画。\n层楼杰阁倚晴空，疑便是、支矶石下。\n宝奁琼鉴，淡匀轻扫，纤手弄妆初罢。\n拟将心事问天公，与牛女、平分今夜。",
        "dynasty": "宋",
        "collection_info": null
    },
    {
        "title": "南歌子 碧落飞明镜",
        "author": "向子諲",
        "content": "碧落飞明镜，晴烟幂远山。\n扁舟夜下广陵滩。\n照我白苹红蓼、一杯残。\n初望同盘饮，如何两处看。\n遥知香雾湿云鬟。\n凭暖琼楼十二、玉栏干。",
        "dynasty": "宋",
        "collection_info": null
    },
    {
        "title": "鹊桥仙 飞云多态",
        "author": "向子諲",
        "content": "飞云多态，凉飕微度，都到酒边歌处。\n冰肌玉骨照人寒，更做弄、一帘风雨。\n同盘风味，合欢情思，不管星娥猜妒。\n桃花溪水接银河，与占断、鹊桥归路。",
        "dynasty": "宋",
        "collection_info": null
    },
    {
        "title": "南歌子 缥缈云间质",
        "author": "向子諲",
        "content": "缥缈云间质，轻盈波上身。\n瑶林玉树出风尘。\n不是野花凡草、等闲春。\n翠羽双垂珥，乌纱巧制巾。\n经珠不动两眉颦。\n须信铅华销尽、见天真。",
        "dynasty": "宋",
        "collection_info": null
    },
    {
        "title": "南歌子 梁苑千花乱",
        "author": "向子諲",
        "content": "梁苑千花乱，隋堤一水长。\n眼前风物总悲凉。\n何况眉头心上、不相忘。\n因梦聊携手，凭书续断肠。\n已惊蝴蝶过东墙。\n更被风吹鸿雁、不成行。",
        "dynasty": "宋",
        "collection_info": null
    },
    {
        "title": "卜算子 竹里一枝梅",
        "author": "向子諲",
        "content": "竹里一枝梅，雨洗娟娟静。\n疑是佳人日暮来，绰约风前影。\n新恨有谁知，往事何堪省。\n梦绕阳台寂寞回，沾袖馀香冷。",
        "dynasty": "宋",
        "collection_info": null
    },
    {
        "title": "菩萨蛮 鸳鸯翡翠同心侣",
        "author": "向子諲",
        "content": "鸳鸯翡翠同心侣。\n惊风不得双飞去。\n春水绿西池。\n重期相见时。\n长怜心共语。\n梦里池边路。\n相见不如新。\n花应解笑人。",
        "dynasty": "宋",
        "collection_info": null
    },
    {
        "title": "菩萨蛮 娟娟明月如霜白",
        "author": "向子諲",
        "content": "娟娟明月如霜白。\n鳌山可是蓬山隔。\n恨不及春风。\n行云处处同。\n暖香红雾里。\n一笑谁新喜。\n知得远愁无。\n春衫有泪珠。",
        "dynasty": "宋",
        "collection_info": null
    },
    {
        "title": "菩萨蛮 袜儿窄剪鞋儿小",
        "author": "向子諲",
        "content": "袜儿窄剪鞋儿小。\n纹鸳并影双双好。\n微步巧藏人。\n轻飞洛浦尘。\n前回深处见。\n欲近还相远。\n心事不能知。\n教人直是疑。",
        "dynasty": "宋",
        "collection_info": null
    },
    {
        "title": "南歌子 雨过林峦静",
        "author": "向子諲",
        "content": "雨过林峦静，风回池阁凉。\n窥人双燕语雕梁。\n笑看小荷翻处、戏鸳鸯。\n共饮菖蒲细，同分彩线长。\n今朝真不负风光。\n绝胜几年飞梦、绕高唐。",
        "dynasty": "宋",
        "collection_info": null
    },
    {
        "title": "减字木兰花 几年不见",
        "author": "向子諲",
        "content": "几年不见。\n胡蝶枕中魂梦远。\n一日相逢。\n鹦鹉杯深笑靥浓。\n欢心未已。\n流水落花愁又起。\n离恨如何。\n细雨斜风晚更多。",
        "dynasty": "宋",
        "collection_info": null
    },
    {
        "title": "秦楼月・忆秦娥 虫声切",
        "author": "向子諲",
        "content": "虫声切。\n柔肠欲断伤离别。\n伤离别。\n几行清泪，界残红颊。\n玉阶白露侵罗袜。\n下帘却望玲珑月。\n玲珑月。\n寒光凌乱，照人愁绝。",
        "dynasty": "宋",
        "collection_info": null
    },
    {
        "title": "生查子 月在两山间",
        "author": "向子諲",
        "content": "月在两山间，人在空明里。\n山色碧于天，月色光于水。\n心闲物物幽，心动尘尘起。\n莫向动中来，长愿闲如此。",
        "dynasty": "宋",
        "collection_info": null
    },
    {
        "title": "生查子 春心如杜鹃",
        "author": "向子諲",
        "content": "春心如杜鹃，日夜思归切。\n啼尽一川花，愁落千山月。\n遥怜白玉人，翠被馀香歇。\n可惯独眠寒，减动丰肌雪。",
        "dynasty": "宋",
        "collection_info": null
    },
    {
        "title": "生查子 近似月当怀",
        "author": "向子諲",
        "content": "近似月当怀，远似花藏雾。\n好是月明时，同醉花深处。\n看花不自持，对月空相顾。\n愿学月频圆，莫作花飞去。",
        "dynasty": "宋",
        "collection_info": null
    },
    {
        "title": "生查子 春山和恨长",
        "author": "向子諲",
        "content": "春山和恨长，秋水无言度。\n脉脉复盈盈，几点梨花雨。\n深深一段愁，寂寂无行路。\n推去又还来，没个遮栏处。",
        "dynasty": "宋",
        "collection_info": null
    },
    {
        "title": "生查子 娟娟月入眉",
        "author": "向子諲",
        "content": "娟娟月入眉，整整云归鬓。\n镜里弄妆迟，帘外花移影。\n斜窥秋水长，软语春莺近。\n无计奈情何，只有相思分。",
        "dynasty": "宋",
        "collection_info": null
    },
    {
        "title": "生查子 相思懒下床",
        "author": "向子諲",
        "content": "相思懒下床，春梦迷蝴蝶。\n入柳又穿花，去去轻如叶。\n可堪歧路长，不道关山隔。\n无赖是黄鹂，唤起空愁绝。",
        "dynasty": "宋",
        "collection_info": null
    },
    {
        "title": "望江南・忆江南 微雨过",
        "author": "向子諲",
        "content": "微雨过，庭院净无尘。\n天上秋期明日是，人间月影十分清，真不负佳辰。\n称寿处，香雾绕花身。\n玉兔已成千岁药，桂华更与一枝新。\n喜气满重闉。",
        "dynasty": "宋",
        "collection_info": null
    },
    {
        "title": "浣溪沙 冰雪肌肤不受尘",
        "author": "向子諲",
        "content": "冰雪肌肤不受尘。\n脸桃眉柳暖生春。\n手搓梅子笑迎人。\n欲语又休无限思，暂来还去不胜颦。\n梦随蝴蝶过东邻。",
        "dynasty": "宋",
        "collection_info": null
    },
    {
        "title": "西江月 微步凌波尘起",
        "author": "向子諲",
        "content": "微步凌波尘起，弄妆满镜花开。\n春心掷处眼频来。\n秀色着人无耐。\n旧事如风无迹，新愁似水难裁。\n相思日夜梦阳台。\n减尽沈郎衣带。",
        "dynasty": "宋",
        "collection_info": null
    },
    {
        "title": "点绛唇 丹凤飞来",
        "author": "向子諲",
        "content": "丹凤飞来，细传日下丝纶语。\n使君归去。\n已近沙堤路。\n风叶露花，秋意浓如许。\n江天暮。\n离歌轻举。\n愁满西山雨。",
        "dynasty": "宋",
        "collection_info": null
    },
    {
        "title": "丑奴儿・采桑子 无双亭下琼花树",
        "author": "向子諲",
        "content": "无双亭下琼花树，玉骨云腴。\n倾国称姝。\n除却扬州是无处。\n天教红药来参乘，桃李先驱。\n总作花奴。\n翠拥红遮到玉都。",
        "dynasty": "宋",
        "collection_info": null
    },
    {
        "title": "如梦令 午夜凉生翠幔",
        "author": "向子諲",
        "content": "午夜凉生翠幔。\n帘外行云撩乱。\n可恨白苹风，欲雨又还吹散。\n肠断。\n肠断。\n楚梦惊残一半。",
        "dynasty": "宋",
        "collection_info": null
    },
    {
        "title": "好事近 小雨度微云",
        "author": "向子諲",
        "content": "小雨度微云，快染一天新碧。\n恰到中秋佳处，是芳年华日。\n冰轮莫做九分看，天意在今夕。\n先占广寒风露，怕姮娥偏得。",
        "dynasty": "宋",
        "collection_info": null
    },
    {
        "title": "好事近 初上舞茵时",
        "author": "向子諲",
        "content": "初上舞茵时，争看袜罗弓窄。\n恰似晚霞零乱，衬一钩新月。\n折旋多态小腰身，分明是回雪。\n生怕因风飞去，放真珠帘隔。",
        "dynasty": "宋",
        "collection_info": null
    },
    {
        "title": "采桑子 人如濯濯春杨柳",
        "author": "向子諲",
        "content": "人如濯濯春杨柳，彻骨风流。\n脱体温柔。\n牵系多情尽未休。\n最怜恰恰新眠起，云雨初收。\n斜倚琼楼。\n叶叶眉心一样愁。",
        "dynasty": "宋",
        "collection_info": null
    },
    {
        "title": "清平乐 云无天净",
        "author": "向子諲",
        "content": "云无天净。\n明月端如镜。\n乌鹊绕枝栖未稳。\n零露垂垂珠陨。\n扁舟共绝潮河。\n秋风别去如梭。\n今夜凄然对影，与谁斟酌姮娥。",
        "dynasty": "宋",
        "collection_info": null
    },
    {
        "title": "浣溪沙 花想仪容柳想腰",
        "author": "向子諲",
        "content": "花想仪容柳想腰。\n融融曳曳一团娇。\n绮罗丛里最妖娆。\n歌罢碧天零影乱，舞时红袖雪花飘。\n几回相见为魂销。",
        "dynasty": "宋",
        "collection_info": null
    },
    {
        "title": "浣溪沙 艳赵倾燕花里仙",
        "author": "向子諲",
        "content": "艳赵倾燕花里仙。\n乌丝阑写永和年。\n有时闲弄醒心弦。\n茗碗分云微醉后，纹楸斜倚髻鬟偏。\n风流模样总堪怜。",
        "dynasty": "宋",
        "collection_info": null
    },
    {
        "title": "浣溪沙 曾是襄王梦里仙",
        "author": "向子諲",
        "content": "曾是襄王梦里仙。\n娇痴恰恰破瓜年。\n芳心已解品朱弦。\n浅浅笑时双靥媚，盈盈立处绿云偏。\n称人心是尽人怜。",
        "dynasty": "宋",
        "collection_info": null
    },
    {
        "title": "浣溪沙 一夜凉飔动碧厨",
        "author": "向子諲",
        "content": "一夜凉飔动碧厨。\n晓庭飞雨溅真珠。\n玉人睡起倚金铺。\n云髻作堆初未整，柳腰如醉不胜扶。\n天仙风调世间无。",
        "dynasty": "宋",
        "collection_info": null
    },
    {
        "title": "浣溪沙 璧月光中玉漏清",
        "author": "向子諲",
        "content": "璧月光中玉漏清。\n小梅疏影水边明。\n似梅人醉月西倾。\n梅欲黄时朝暮雨，月重圆处短长亭。\n旧愁新恨若为情。",
        "dynasty": "宋",
        "collection_info": null
    },
    {
        "title": "浣溪沙 人意天公则甚知",
        "author": "向子諲",
        "content": "人意天公则甚知。\n故教小雨作深悲。\n桃花浑似泪胭脂。\n理棹又从今日去，断肠还似去年时。\n经行处处是相思。",
        "dynasty": "宋",
        "collection_info": null
    },
    {
        "title": "浣溪沙 花样风流柳样娇",
        "author": "向子諲",
        "content": "花样风流柳样娇。\n雪中微步过溪桥。\n心期春色到梅梢。\n折得一枝归绿鬓，冰容玉艳不相饶。\n索人同去醉金蕉。",
        "dynasty": "宋",
        "collection_info": null
    },
    {
        "title": "浣溪沙 守得梅开着意看",
        "author": "向子諲",
        "content": "守得梅开着意看。\n春风几醉玉栏干。\n去时犹自惜馀欢。\n雨后重来花扫地，叶间青子已团团。\n凭谁寄与蹙眉山。",
        "dynasty": "宋",
        "collection_info": null
    },
    {
        "title": "浣溪沙 翡翠衣裳白玉人",
        "author": "向子諲",
        "content": "翡翠衣裳白玉人。\n不将朱粉污天真。\n清风为伴月为邻。\n枕上解随良夜梦，壶中别是一家春。\n同心小绾更尖新。",
        "dynasty": "宋",
        "collection_info": null
    },
    {
        "title": "浣溪沙 雨点春山入翠眉",
        "author": "向子諲",
        "content": "雨点春山入翠眉。\n一ь杨柳作腰肢。\n语音娇软带儿痴。\n犹省当来求识面，隔帘清唱倒琼彝。\n真成相见说当时。",
        "dynasty": "宋",
        "collection_info": null
    },
    {
        "title": "浣溪沙 姑射肌肤雪一团",
        "author": "向子諲",
        "content": "姑射肌肤雪一团。\n掺掺玉手弄冰纨。\n着人情思几多般。\n水上月如天样远，眼前花似镜中看。\n见时容易近时难。",
        "dynasty": "宋",
        "collection_info": null
    },
    {
        "title": "浣溪沙 云外遥山是翠眉",
        "author": "向子諲",
        "content": "云外遥山是翠眉。\n风前杨柳入腰肢。\n凌波微步袜尘飞。\n倚醉传歌留客处，佯嗔不语殢人时。\n风流态度百般宜。",
        "dynasty": "宋",
        "collection_info": null
    },
    {
        "title": "浣溪沙 百斛明珠得翠娥",
        "author": "向子諲",
        "content": "百斛明珠得翠娥。\n风流彻骨更能歌。\n碧云留住劝金荷。\n取醉归来因一笑，恼人深处是横波。\n酒醒情味却知么。",
        "dynasty": "宋",
        "collection_info": null
    },
    {
        "title": "相见欢 亭亭秋水芙蓉",
        "author": "向子諲",
        "content": "亭亭秋水芙蓉。\n翠围中。\n又是一年风露、笑相逢。\n天机畔。\n云锦乱。\n思无穷。\n路隔银河犹解、嫁西风。",
        "dynasty": "宋",
        "collection_info": null
    },
    {
        "title": "相见欢 桃源深闭春风",
        "author": "向子諲",
        "content": "桃源深闭春风。\n信难通。\n流水落花馀恨、几时穷。\n水无定。\n花有尽。\n会相逢。\n可是人生长在、别离中。",
        "dynasty": "宋",
        "collection_info": null
    },
    {
        "title": "相见欢 腰肢一缕纤长",
        "author": "向子諲",
        "content": "腰肢一缕纤长。\n是垂杨。\n泥泥风中衣袖、冷沈香。\n花如颊。\n眉如叶。\n语如簧。\n微笑微颦相恼、过回廊。",
        "dynasty": "宋",
        "collection_info": null
    },
    {
        "title": "最高楼 无双亭下",
        "author": "向子諲",
        "content": "无双亭下，琼树正花敷。\n玉骨莹云腴。\n已知倾国无能比，除非天上有仙姝。\n到扬州才见，是处俱无。\n比碧桃、也无二朵，算丹桂、止是一株。\n千万卉，尽花奴。\n天教芍药来骖乘，一春桃李作先驱。\n尽红遮绿拥驻江都。",
        "dynasty": "宋",
        "collection_info": null
    },
    {
        "title": "醉蓬莱 见处即已",
        "author": "吴穆仲",
        "content": "见处即已，无心即了。",
        "dynasty": "宋",
        "collection_info": null
    },
    {
        "title": "南柯子・南歌子 怨草迷南浦",
        "author": "杨适2",
        "content": "怨草迷南浦，愁花傍短亭。\n有情歌酒莫催行。\n看取无情花草、也关情。\n旧日临岐曲，而今忍泪听。\n淮山何在暮云凝。\n待倩春风吹梦、过江城。",
        "dynasty": "宋",
        "collection_info": null
    },
    {
        "title": "江城子 长庚入梦夜何其",
        "author": "莫蒙",
        "content": "长庚入梦夜何其。\n月波迟。\n露华滋。\n珠褓犀帷，生此宁馨儿。\n天上麒麟人不识，森□砢，骏权奇。\n文章锦绣识新机。\n国风诗。\n楚人词。\n銮殿蓬莱，早晚奉论思。\n百岁归来如魏武，从老大，好威仪。",
        "dynasty": "宋",
        "collection_info": null
    },
    {
        "title": "满庭霜・满庭芳 白玉肌肤",
        "author": "李璆",
        "content": "白玉肌肤，清冰神彩，仙妃何事烟村。\n自然标韵，羞入百花群。\n不易盈盈瘦质，犯寒腊、独作春温。\n溪桥外，斜枝半吐，行客一销魂。\n清香无处着，雪中暗认，月下空闻。\n算谁许幽人，相伴芳尊。\n莫放高楼弄笛，忍教看、雪落纷纷。\n堪调鼎，蒙蒙烟雨，滋养待和羹。",
        "dynasty": "宋",
        "collection_info": null
    },
    {
        "title": "念奴娇 海天向晚",
        "author": "韩驹",
        "content": "海天向晚，渐霞收馀绮，波澄微绿。\n木落山高真个是，一雨秋容新沐。\n唤起嫦娥，撩云拨雾，驾此一轮玉。\n桂华疏淡，广寒谁伴幽独。\n不见弄玉吹箫，尊前空对此，清光堪掬。\n雾鬓风鬟何处问，云雨巫山六六。\n珠斗斓斒，银河清浅，影转西楼曲。\n此情谁会，倚风三弄横竹。",
        "dynasty": "宋",
        "collection_info": null
    },
    {
        "title": "失调名 孤舟晚扬湖光里",
        "author": "韩驹",
        "content": "孤舟晚扬湖光里。\n衰草斜阳无限意。",
        "dynasty": "宋",
        "collection_info": null
    },
    {
        "title": "西江月 草草书传锦字",
        "author": "颜博文",
        "content": "草草书传锦字，厌厌梦绕梅花。\n海山无计驻星槎。\n肠断芭蕉影下。\n缺月旧时庭院，飞云到处人家。\n而今赢得鬓先华。\n说着多情已怕。",
        "dynasty": "宋",
        "collection_info": null
    },
    {
        "title": "品令 夜萧索",
        "author": "颜博文",
        "content": "夜萧索。\n侧耳听、清海楼头吹角。\n停归棹、不觉重门闭，恨只恨、暮潮落。\n偷想红啼绿怨，道我真个情薄。\n纱窗外、厌厌新月上，也应则、睡不着。",
        "dynasty": "宋",
        "collection_info": null
    },
    {
        "title": "浣溪沙 云幕垂垂不掩关",
        "author": "沈与求",
        "content": "云幕垂垂不掩关，落鸿孤没有无间。\n雪花欺鬓一年残。\n欲把小梅还斗雪，冷香嫌怕乱沈檀。\n恼人归梦绕江干。",
        "dynasty": "宋",
        "collection_info": null
    },
    {
        "title": "浣溪沙 花信催春入帝关",
        "author": "沈与求",
        "content": "花信催春入帝关。\n玉霙争腊去留间。\n不禁风力又吹残。\n客舍不眠清夜冷，萦愁一缕袅旃檀。\n空庭月落斗栏干。",
        "dynasty": "宋",
        "collection_info": null
    },
    {
        "title": "江城子 华灯高宴水精宫",
        "author": "沈与求",
        "content": "华灯高宴水精宫。\n浪花中。\n意无穷。\n十载江湖，重绾汉符铜。\n应有青藜存往事，人缥缈，佩丁东。\n卧听萧寺响疏钟。\n渡溪风。\n转空蒙。\n月上孤窗，邻唱有渔翁。\n追念使君清坐久，歌一发，恨千重。",
        "dynasty": "宋",
        "collection_info": null
    },
    {
        "title": "江城子 鱼龙戏舞近幽宫",
        "author": "沈与求",
        "content": "鱼龙戏舞近幽宫。\n乱山中。\n似途穷。\n绿野堂深，门敞兽铺铜。\n无限青瑶攒峭壁，花木老，映西东。\n消磨万事酒千锺。\n一襟风。\n鬓霜蒙。\n忧国平生，堪笑已成翁。\n惟有经纶心事在，承密诏，看重重。",
        "dynasty": "宋",
        "collection_info": null
    },
    {
        "title": "秦刷子 谁斫碧琅玕",
        "author": "陈东",
        "content": "谁斫碧琅玕，影撼半庭风月。\n尚有岁寒心在，留得数根华发。\n龙孙受戏碧波涛，喜动清风发。\n到得浪花深处，□一瓯香雪。",
        "dynasty": "宋",
        "collection_info": null
    },
    {
        "title": "西江月 风动一轩花竹",
        "author": "陈东",
        "content": "风动一轩花竹，琅玕青锦熏笼。\n怜才自是宋墙东。\n更识琴心挑弄。\n暮雨乍收寒浅，朝云又起春浓。\n冰肌玉骨信俱融。\n不比巫山闲梦。",
        "dynasty": "宋",
        "collection_info": null
    },
    {
        "title": "蓦山溪 半生羁旅",
        "author": "陈东",
        "content": "半生羁旅，几度经元夜。\n长是竞虚名，把良宵、等闲弃舍。\n去年元夜，道得□身闲，依旧是，客长安，寂寞孤眠者。\n今年元夜。\n也则非乡社。\n却有人□约，携手□、灯前月下。\n那知风雨，此事又参差，成怨恨，独凄惶，清泪淆然洒。",
        "dynasty": "宋",
        "collection_info": null
    },
    {
        "title": "西江月 我笑牛郎织女",
        "author": "陈东",
        "content": "我笑牛郎织女，一年一度相逢。\n欢情尽逐晓云空。\n愁损舞莺歌凤。\n牛女而今笑我，七年独卧西风。\n西风还解过江东。\n为报佳期入梦。",
        "dynasty": "宋",
        "collection_info": null
    },
    {
        "title": "念奴娇 素娥睡起",
        "author": "姚孝宁",
        "content": "素娥睡起，驾冰轮碾破，一天秋绿。\n醉倚高楼风露下，凛凛寒生肌粟。\n横管孤吹，龙吟风劲，雪浪翻银屋。\n壮游回首，会稽何限修竹。\n今夜对月依然，尊前须快泻，山头鸣瀑。\n吸此清光倾肺腑，洗我明珠千斛。\n只恐蝉娟，明年依旧，衰鬓先成鹄。\n举杯相劝，为予且挂团玉。",
        "dynasty": "宋",
        "collection_info": null
    },
    {
        "title": "石州词・石州慢 月上疏帘",
        "author": "胡松年",
        "content": "月上疏帘，风射小窗，孤馆岑寂。\n一杯强洗愁怀，万里堪嗟行客。\n乱山无数，晚秋云物苍然，何如轻抹淮山碧。\n喜气拂征衣，作眉间黄色。\n役役。\n马头尘暗斜阳，陇首路回飞翼。\n梦里姑苏城外，钱塘江北。\n故人应念我，负吹帽佳时，同把金英摘。\n归路且加鞭，看梅花消息。",
        "dynasty": "宋",
        "collection_info": null
    },
    {
        "title": "石州词・石州慢 歌阕阳关",
        "author": "胡松年",
        "content": "歌阕阳关，肠断短亭，惟有离别。\n画船送我熏风，瘦马迎人飞雪。\n平生幽梦，岂知塞北江南，而今真叹河山阔。\n屈指数分携，早许多时节。\n愁绝。\n雁行点点云垂，木叶霏霏霜滑。\n正是荒城落日，空山残月。\n一尊谁念我，苦憔悴天涯，陡觉生华发。\n赖有紫枢人，共扬鞭丹阙。",
        "dynasty": "宋",
        "collection_info": null
    },
    {
        "title": "明月逐人来 星河明淡",
        "author": "李持正",
        "content": "星河明淡。\n春来深浅。\n红莲正、满城开遍。\n禁街行乐，暗尘香拂面。\n皓月随人近远。\n天半鳌山，光动凤楼两观。\n东风静、珠帘不卷。\n玉辇待归，云外闻弦管。\n认得宫花影转。",
        "dynasty": "宋",
        "collection_info": null
    },
    {
        "title": "人月圆令・人月园 小桃枝上春风早",
        "author": "李持正",
        "content": "小桃枝上春风早，初试薄罗衣。\n年年乐事，华灯竞处，人月圆时。\n禁街箫鼓，寒轻夜永，纤手重携。\n更阑人散，千门笑语，声在帘帏。",
        "dynasty": "宋",
        "collection_info": null
    },
    {
        "title": "桃源忆故人 刘郎自是桃花主",
        "author": "王道亨",
        "content": "刘郎自是桃花主。\n不许春风闲度。\n春色易随风去。\n片片伤春暮。\n返魂不用清香炷。\n却有梅花淡伫。\n从此镇长相顾。\n不怨飘残雨。",
        "dynasty": "宋",
        "collection_info": null
    },
    {
        "title": "五福降中天 喜元宵三五",
        "author": "江致和",
        "content": "喜元宵三五，纵马御柳沟东。\n斜日映珠帘，瞥见芳容。\n秋水娇横俊眼，腻雪轻铺素胸。\n爱把菱花，笑匀粉面露春葱。\n徘徊步懒，奈一点、灵犀未通。\n怅望七香车去，慢辗春风。\n云情雨态，愿暂入阳台梦中。\n路隔烟霞，甚时还许到蓬宫。",
        "dynasty": "宋",
        "collection_info": null
    },
    {
        "title": "清平乐 秋光如水",
        "author": "韩璜",
        "content": "秋光如水。\n酿作鹅黄蚁。\n散入千岩佳树里。\n惟许修门人醉。\n轻钿重上风鬟。\n不禁月冷霜寒。\n步障深沈归去，依然愁满江山。",
        "dynasty": "宋",
        "collection_info": null
    },
    {
        "title": "菩萨蛮 熏沈刻蜡工夫巧",
        "author": "李邦献",
        "content": "熏沈刻蜡工夫巧。\n蜜脾锁碎金锺小。\n别是一般香。\n解教人断肠。\n冰霜相与瘦。\n清在江梅右。\n念我忍寒来。\n怜君特地开。",
        "dynasty": "宋",
        "collection_info": null
    },
    {
        "title": "眼儿媚 霏霏疏影转征鸿",
        "author": "宋齐愈",
        "content": "霏霏疏影转征鸿。\n人语暗香中。\n小桥斜渡，西亭深院，水月朦胧。\n人间不是藏春处，玉笛晓霜空。\n江南树树，黄垂密雨，绿涨熏风。",
        "dynasty": "宋",
        "collection_info": null
    },
    {
        "title": "念奴娇 天南地北",
        "author": "宋江",
        "content": "天南地北。\n问干坤何处，可容狂客。\n借得山东烟水寨，来买凤城春色。\n翠袖围香，鲛绡笼玉，一笑千金值。\n神仙体态，薄幸如何销得。\n回想芦叶滩头，蓼花汀畔，皓月空凝碧。\n六六雁行连八九，只待金鸡消息。\n义胆包天，忠肝盖地，四海无人识。\n闲愁万种，醉乡一夜头白。",
        "dynasty": "宋",
        "collection_info": null
    },
    {
        "title": "撒金钱 频瞻礼",
        "author": "袁",
        "content": "频瞻礼。\n喜升平、又逢元宵佳致。\n鳌山高耸翠。\n对端门、珠玑交制。\n似嫦娥降仙宫，乍临凡世。\n恩露匀施，凭御栏、圣颜垂视。\n撒金钱，乱抛坠。\n万姓推抢没理会。\n告官里。\n这失仪、且与免罪。",
        "dynasty": "宋",
        "collection_info": null
    },
    {
        "title": "传言玉女 眉黛轻分",
        "author": "袁",
        "content": "眉黛轻分，惯学玉真梳掠。\n艳容可画，那精神怎貌。\n鲛绡映玉，钿带双穿缨络。\n歌音清丽，舞腰柔弱。\n宴罢瑶池，御风跨皓鹤。\n凤凰台上，有萧郎共约。\n一面笑开，向月斜褰珠箔。\n东园无限，好花羞落。",
        "dynasty": "宋",
        "collection_info": null
    },
    {
        "title": "念奴娇 暗黄着柳",
        "author": "连仲宣",
        "content": "暗黄着柳，渐寒威收敛，日和风细。\n□□端门初锡宴，郁郁葱葱佳气。\n太一行春，青藜照夜，夜色明如水。\n鳌山彩结，恍然移在平地。\n曲盖初展湘罗，玉皇香案，近雕阑十二。\n夹道红帘齐卷上，两行绝新珠翠。\n清跸声干，传柑宴罢，闪闪星球坠。\n下楼归去，觚棱月衔龙尾。",
        "dynasty": "宋",
        "collection_info": null
    },
    {
        "title": "临江仙 巍峨万丈与天高",
        "author": "邢俊臣",
        "content": "巍峨万丈与天高。\n物轻人意重，千里送鹅毛。",
        "dynasty": "宋",
        "collection_info": null
    },
    {
        "title": "临江仙 远来犹自忆梁陈",
        "author": "邢俊臣",
        "content": "远来犹自忆梁陈。\n江南无好物，聊赠一枝春。",
        "dynasty": "宋",
        "collection_info": null
    },
    {
        "title": "临江仙 用心勤苦是新诗",
        "author": "邢俊臣",
        "content": "用心勤苦是新诗。\n吟安一个字，拈断数茎髭。",
        "dynasty": "宋",
        "collection_info": null
    },
    {
        "title": "临江仙 扪窗摸户入房来",
        "author": "邢俊臣",
        "content": "扪窗摸户入房来。\n笙歌归院落，灯火下楼台。",
        "dynasty": "宋",
        "collection_info": null
    },
    {
        "title": "临江仙 酥胸露出白皑皑",
        "author": "邢俊臣",
        "content": "酥胸露出白皑皑。\n遥知不是雪，为有暗香来。",
        "dynasty": "宋",
        "collection_info": null
    },
    {
        "title": "临江仙 只愁歌舞罢",
        "author": "邢俊臣",
        "content": "只愁歌舞罢，化作彩云飞。",
        "dynasty": "宋",
        "collection_info": null
    },
    {
        "title": "浪淘沙 目送楚云空",
        "author": "幼卿",
        "content": "目送楚云空。\n前事无踪。\n谩留遗恨锁眉峰。\n自是荷花开较晚，孤负东风。\n客馆叹飘蓬。\n聚散匆匆。\n扬鞭那忍骤花骢。\n望断斜阳人不见，满袖啼红。",
        "dynasty": "宋",
        "collection_info": null
    },
    {
        "title": "减字木兰花 朝云横渡",
        "author": "蒋氏女",
        "content": "朝云横渡。\n辘辘车声如水去。\n白草黄沙。\n月照孤村三两家。\n飞鸿过也。\n万结愁肠无昼夜。\n渐近燕山。\n回首乡关归路难。",
        "dynasty": "宋",
        "collection_info": null
    },
    {
        "title": "鹧鸪天 病酒厌厌与睡宜",
        "author": "蔡楠",
        "content": "病酒厌厌与睡宜。\n珠帘罗幕卷银泥。\n风来绿树花含笑，恨入西楼月敛眉。\n惊瘦尽，怨归迟。\n休将桐叶更题诗。\n不知桥下无情水，流到天涯是几时。",
        "dynasty": "宋",
        "collection_info": null
    },
    {
        "title": "念奴娇 碧梧转影",
        "author": "蔡楠",
        "content": "碧梧转影，正露冷天高，凉生襟袖。\n此夕清辉，谁信道、夜色居然如昼。\n玉斧重修，宝奁初启，万里寒光透。\n将军高会，翠鬟争劝尊酒。\n遥想地近仙丘，碧山高处，引手攀星斗。\n醉嘱姮娥，惟但愿、月与佳人长久。\n罗覆银鞍，雨抛金甲，赢得诗千首。\n掀髯一笑，此怀人解知否。",
        "dynasty": "宋",
        "collection_info": null
    },
    {
        "title": "满庭芳 手染橙芗",
        "author": "蔡楠",
        "content": "手染橙芗，杯摇烛影，夜阑人意醺酣。\n故人惜别，却酒更清谈。\n只合相从老矣，知何事、还着征衫。\n流年晚，长途匹马，奔走亦何堪。\n江潭。\n摇落后，云嘘绝壁，雪舞空岩。\n念行人归鬓，今已毵毵。\n往事真成梦里，十年恨、江北江南。\n休凝伫，霜风卷地，寒日又西衔。",
        "dynasty": "宋",
        "collection_info": null
    },
    {
        "title": "摊破诉衷情・诉衷情 夕阳低户水当楼",
        "author": "蔡楠",
        "content": "夕阳低户水当楼。\n风烟惨淡秋。\n乱云飞尽碧山留。\n寒沙卧海鸥。\n浑似画，只供愁。\n相看空泪流。\n故人如欲问安不。\n病来今白头。",
        "dynasty": "宋",
        "collection_info": null
    },
    {
        "title": "摊破诉衷情・诉衷情 栏干十二绕层楼",
        "author": "蔡楠",
        "content": "栏干十二绕层楼。\n珠帘卷素秋。\n当年尊酒屡迟留。\n识公惟白鸥。\n才得趣，又成愁。\n情锺我辈流。\n买山同隐肯来不。\n遥怜笑点头。",
        "dynasty": "宋",
        "collection_info": null
    },
    {
        "title": "凤栖梧・蝶恋花 狂滥生涯今几许",
        "author": "蔡楠",
        "content": "狂滥生涯今几许。\n敕赐湖天，万顷烟波主。\n约我小舟同老去。\n要前一叶风掀舞。\n邂逅同寻溪上路。\n淡墨题诗，正在云深处。\n别后作书频寄语。\n无忘林下萧萧雨。",
        "dynasty": "宋",
        "collection_info": null
    },
    {
        "title": "念奴娇 东君试手",
        "author": "李久善",
        "content": "东君试手，向南枝着意，争先时节。\n纵有丹青谁便忍，轻点肌肤冰雪。\n色借琼瑰，香分兰麝，元自标孤洁。\n冲寒独秀，误他多少蜂蝶。\n缟练不染缁尘，算来□合是，广寒宫阙。\n未问阳和先占取，前村一溪风月。\n留取清芬，主张真态，驿使休轻折。\n梢头青子，异时风味甚别。",
        "dynasty": "宋",
        "collection_info": null
    },
    {
        "title": "蝶恋花 莺掷垂杨",
        "author": "李久善",
        "content": "莺掷垂杨，一点黄金溜。",
        "dynasty": "宋",
        "collection_info": null
    },
    {
        "title": "蓦山溪 清江平淡",
        "author": "宝月",
        "content": "清江平淡，疏雨和烟染。\n春在广寒宫，付江梅、先开素艳。\n年年第一，相见越溪东，云体态，雪精神，不把年华占。\n山亭水榭，别恨多销黯。\n又是主人来，更不辜、香心一点。\n题诗才思，清似玉壶冰，轻回顾，落尊前，桃杏声华减。",
        "dynasty": "宋",
        "collection_info": null
    },
    {
        "title": "鹊踏枝・蝶恋花 斜日平山寒已薄",
        "author": "宝月",
        "content": "斜日平山寒已薄。\n雪过松梢，犹有残英落。\n晚色际天天似幕。\n一尊先与东风约。\n邀得红梅同宴乐。\n酒面融春，春满纤纤萼。\n客意为伊浑忘却。\n归船且傍花阴泊。",
        "dynasty": "宋",
        "collection_info": null
    },
    {
        "title": "点绛唇 春遇瑶池",
        "author": "宝月",
        "content": "春遇瑶池，长空飞下残英片。\n素光围练。\n寒透笙歌院。\n莫把寿阳，妆信传书箭。\n掩香面。\n汉宫寻遍。\n月里还相见。",
        "dynasty": "宋",
        "collection_info": null
    },
    {
        "title": "失调名 遥想天孙离别后",
        "author": "宝月",
        "content": "遥想天孙离别后，一宵欢会，暂停极杼。",
        "dynasty": "宋",
        "collection_info": null
    },
    {
        "title": "柳梢青 脉脉春心",
        "author": "宝月",
        "content": "脉脉春心，情人渐远，难托离愁。\n雨后寒轻，风前香软，春在梨花。\n行人倚棹天涯。\n酒醒处、残阳乱鸦。\n门外秋千，墙头红粉，深院谁家。",
        "dynasty": "宋",
        "collection_info": null
    },
    {
        "title": "惜双双・惜分飞 庚岭香前亲写得",
        "author": "宝月",
        "content": "庚岭香前亲写得。\n子细看、粉匀无迹。\n月殿休寻觅。\n姑射人来，知是曾相识。\n不要青春闲用力。\n也会寄、江南信息。\n着意应难摘。\n留与梨花，此并真颜色。",
        "dynasty": "宋",
        "collection_info": null
    },
    {
        "title": "洞仙歌 广寒晓驾",
        "author": "宝月",
        "content": "广寒晓驾，姑射寻仙侣。\n偷被霜华送将去。\n过越岭、栖息南枝，匀妆面、凝酥轻聚。\n爱横管孤度陇头声，尽拚得幽香，为君分付。\n水亭山驿，衰草斜阳，无限行人断肠处。\n尽为我、留得多情，何须待、春风相顾。\n任倒断深思向梨花，也无奈，寒食几番春雨。",
        "dynasty": "宋",
        "collection_info": null
    },
    {
        "title": "念奴娇 问梅何事",
        "author": "苏仲及",
        "content": "问梅何事，对岩东微笑，暗中轻馥。\n韵绝姿高直下视，红紫端如童仆。\n绕树千回，临风三嗅，待与论心曲。\n何人还解，为伊特地青目。\n潇洒些个精神，谁怜孤瘦，正无语幽独。\n不许春知应自负，一生风月心足。\n傲雪难陪，欺霜无伴，耿耿横修竹。\n纷纷桃李，□□□□□□。",
        "dynasty": "宋",
        "collection_info": null
    },
    {
        "title": "远朝归 金谷先春",
        "author": "赵耆孙",
        "content": "金谷先春，见乍开江梅，晶明玉腻。\n珠帘院落，人静雨疏烟细。\n横斜带月，又别是、一般风味。\n金尊里。\n任遗英乱点，残粉低坠。\n惆怅杜陇当年，念水远天长，故人难寄。\n山城倦眼，无绪更看桃李。\n当时醉魄，算依旧、裴回花底。\n斜阳外。\n谩回首、画楼十二。",
        "dynasty": "宋",
        "collection_info": null
    },
    {
        "title": "蓦山溪 黄苞初绽",
        "author": "费时举",
        "content": "黄苞初绽，谁向江头寄。\n天赋与清香，笑红颜、呈妖逞媚。\n低垂花面，不与众争妍，春尚未。\n先群卉。\n独禀中央气。\n何须施巧，点缀芳丛里。\n只恐暗寻香，误蜂儿、归来故垒。\n玉纤攀处，金钏色相宜，朔风寒，空雪坠。\n痛赏休辞醉。",
        "dynasty": "宋",
        "collection_info": null
    },
    {
        "title": "梅花引 千里月",
        "author": "刘均国",
        "content": "千里月，千山雪。\n梅花正落寒时节。\n一枝昂。\n一枝藏。\n清香冷艳、天赋与孤光。\n孤光似被珠帘隔。\n风度烟遮好颜色。\n粉垂垂。\n玉累累。\n先春挺秀，不管百花知。\n似霜结。\n与霜别。\n莫使幽人容易折。\n短墙边。\n矮窗前。\n横斜峭影，重叠斗婵娟。\n黄昏惯听楼头角。\n只恐听时零乱落。\n醉来看。\n醒来看。\n萦绊丽人，潇洒倚阑干。",
        "dynasty": "宋",
        "collection_info": null
    },
    {
        "title": "凤凰台忆吹箫・凤凰台上忆吹箫 水国云乡",
        "author": "权无染",
        "content": "水国云乡，冰魂雪魄，朝来新领春还。\n便未怕、天暄蜂蝶，笛转羌蛮。\n一树垂云似画，香暗暗、白浅红班。\n东风外，清新雪月，潇洒溪山。\n应是飞琼弄玉，天不管、年年谪向人间。\n占芳事，铅华一洗，红叶俱残。\n多少烟愁雨恨，空脉脉、意远情闲。\n无人见，翠袖倚竹天寒。",
        "dynasty": "宋",
        "collection_info": null
    },
    {
        "title": "乌夜啼 洗尽铅华污",
        "author": "权无染",
        "content": "洗尽铅华污，玉颜自发轻红。\n无言雪月黄昏后，别是个丰容。\n骨瘦难禁消瘦，香寒不并芳秾。\n与君高却看花眼，红紫谩春风。",
        "dynasty": "宋",
        "collection_info": null
    },
    {
        "title": "南歌子 照水金莲小",
        "author": "权无染",
        "content": "照水金莲小，披风宝麝浮。\n雪中开占百花头。\n一味潇潇洒洒、自风流。\n病态含春瘦，芳魂傍月愁。\n轻烟微雨更清幽。\n遮莫姚黄相并、也应羞。",
        "dynasty": "宋",
        "collection_info": null
    },
    {
        "title": "南歌子 一点檀心紫",
        "author": "权无染",
        "content": "一点檀心紫，千重粉翅光。\n蔷薇水浸淡鹅黄。\n别是一般风韵、断人肠。\n有艳难欺雪，无花可此香。\n寻思无计与幽芳。\n除是玉人清瘦、道家妆。",
        "dynasty": "宋",
        "collection_info": null
    },
    {
        "title": "孤馆深沈 琼英雪艳岭梅芳",
        "author": "权无染",
        "content": "琼英雪艳岭梅芳。\n天付与清香。\n向腊后春前，解压万花，先占东阳。\n拟待折、一枝相赠，奈水远天长。\n对妆面、忍听羌笛，又还空断人肠。",
        "dynasty": "宋",
        "collection_info": null
    },
    {
        "title": "永遇乐 满眼寒姿",
        "author": "南山居士",
        "content": "满眼寒姿，桂蟾匀素，霜女同莹。\n野屋喷香，池波弄影，仿佛鸾窥镜。\n一枝堪寄，天涯远信，惆怅塞鸿难倩。\n这情怀、厌厌怎向，无人伴我孤另。\n风凄露冷。\n仙郎此夜，若许枕衾相并。\n解吐芳心，绸缪共约，学取双交颈。\n好天难遇，从今一去，荏苒后期无定。\n把柔肠、千萦万断，为伊薄幸。",
        "dynasty": "宋",
        "collection_info": null
    },
    {
        "title": "永遇乐 玉骨冰肌",
        "author": "南山居士",
        "content": "玉骨冰肌，野墙山径，烟雨萧索。\n公子豪华，贪红恋紫，谁分怜孤萼。\n想应窥见，潘毛相似，故把素怀相托。\n岂知人、年来闷损，被名利拘缚。\n当歌对酒，如痴如梦，欲笑啼痕先落。\n二十年前，欢娱一醉，不忍思量着。\n衾寒枕冷，不教孤另，不是自家情薄。\n枉将心、千尤万殢，算应殢着。",
        "dynasty": "宋",
        "collection_info": null
    },
    {
        "title": "江神子・江城子 腊寒犹重见年芳",
        "author": "郭仲宣",
        "content": "腊寒犹重见年芳。\n为花忙。\n倚雕墙。\n准拟巡檐，一笑但清狂。\n冷蕊疏枝浑不奈，凭折取，泛清觞。\n扬州春梦两微茫。\n记娥妆。\n耿冰肠。\n春信全通，何用玉奁香。\n谁见月斜人去后，疏影乱，蘸寒塘。",
        "dynasty": "宋",
        "collection_info": null
    },
    {
        "title": "连理枝 淡泊疏篱隔",
        "author": "邵叔齐",
        "content": "淡泊疏篱隔。\n寂寞官桥侧。\n绿萼青枝风尘外，别是一般姿质。\n念天涯、憔悴各飘零，记初曾相识。\n雪里清寒逼。\n月下幽香袭。\n不似薄情无凭准，一去音书难得。\n看年年、时候不逾期，报阳和消息。",
        "dynasty": "宋",
        "collection_info": null
    },
    {
        "title": "扑蝴蝶 兰摧蕙折",
        "author": "邵叔齐",
        "content": "兰摧蕙折，霜重晓风恶。\n长安何处，孤根谩自托。\n水寒断续溪桥，月破黄昏院落。\n相逢俨然瘦削。\n最萧索。\n星星蓬鬓，杳杳家山路正貌。\n攀枝嗅蕊，露陪清泪阁。\n已无蝶使蜂媒，不共莺期燕约。\n甘心伴人淡泊。",
        "dynasty": "宋",
        "collection_info": null
    },
    {
        "title": "鹧鸪天 不比江梅粉作华",
        "author": "邵叔齐",
        "content": "不比江梅粉作华。\n天香肯作俗香夸。\n高悬蜡蓓蜂房密，遍挂金锺雁字斜。\n侵月影，上窗纱。\n中央颜色自仙家。\n玉人插向乌云畔，浑似灵犀正透芽。",
        "dynasty": "宋",
        "collection_info": null
    },
    {
        "title": "减兰十梅・减字木兰花 梅萼香嫩",
        "author": "李子正",
        "content": "梅萼香嫩。\n雪里开时春粉润。\n雨蕊风枝。\n暗与黄昏取次宜。\n日边月下。\n休问初开兼欲谢。\n却最妖娆。\n不似群花春正娇。",
        "dynasty": "宋",
        "collection_info": null
    },
    {
        "title": "减兰十梅・减字木兰花 东风吹暖",
        "author": "李子正",
        "content": "东风吹暖。\n轻动枝头娇艳颤。\n成片惊飞。\n不是城南画角吹。\n香英飘处。\n定向寿阳妆阁去。\n莫损柔柯。\n今日清香远更多。",
        "dynasty": "宋",
        "collection_info": null
    },
    {
        "title": "减兰十梅・减字木兰花 潇潇细雨",
        "author": "李子正",
        "content": "潇潇细雨。\n雨歇芳菲犹淡伫。\n密洒轻笼。\n湿遍柔枝香更浓。\n琼腮微腻。\n疑是凝酥初点缀。\n冷艳相宜。\n不似梨花带雨时。",
        "dynasty": "宋",
        "collection_info": null
    },
    {
        "title": "减兰十梅・减字木兰花 六花飞素",
        "author": "李子正",
        "content": "六花飞素。\n飘入枝头无觅处。\n密缀轻堆。\n只似香苞次第开。\n栏边欲坠。\n姑射山头人半醉。\n墙外低垂。\n窥送佳人粉再吹。",
        "dynasty": "宋",
        "collection_info": null
    },
    {
        "title": "减兰十梅・减字木兰花 寒蟾初满",
        "author": "李子正",
        "content": "寒蟾初满。\n正是枝头开烂熳。\n素质笼明。\n多少风姿无限情。\n暗香疏影。\n冰麝萧萧山驿静。\n浅蕊轻枝。\n酒醒更阑梦断时。",
        "dynasty": "宋",
        "collection_info": null
    },
    {
        "title": "减兰十梅・减字木兰花 腾腾初照",
        "author": "李子正",
        "content": "腾腾初照。\n半拆琼苞还似笑。\n莫近柔条。\n只恐凝酥暖欲消。\n三竿已上。\n点缀胭脂红荡漾。\n刚道宜寒。\n不似前村雪里看。",
        "dynasty": "宋",
        "collection_info": null
    },
    {
        "title": "减兰十梅・减字木兰花 急催银漏",
        "author": "李子正",
        "content": "急催银漏。\n渐渐纱窗明欲透。\n点检花枝。\n晓笛吹时几片飞。\n淡烟初破。\n仿佛夜来飞几朵。\n浅粉馀香。\n晨起佳人带晓妆。",
        "dynasty": "宋",
        "collection_info": null
    },
    {
        "title": "减兰十梅・减字木兰花 天寒欲暮",
        "author": "李子正",
        "content": "天寒欲暮。\n别有一般姿媚处。\n半载斜阳。\n宝鉴微开试晚妆。\n淡烟轻处。\n渐近黄昏香暗渡。\n休怕春寒。\n秉烛重来子细看。",
        "dynasty": "宋",
        "collection_info": null
    },
    {
        "title": "减兰十梅・减字木兰花 阳和初布",
        "author": "李子正",
        "content": "阳和初布。\n入萼春红才半露。\n暖律潜催。\n与占百花头上开。\n香英微吐。\n折赠一枝人已去。\n杨柳贪眠。\n不道春风已暗传。",
        "dynasty": "宋",
        "collection_info": null
    },
    {
        "title": "减兰十梅・减字木兰花 香苞渐少",
        "author": "李子正",
        "content": "香苞渐少。\n满地残英寒不扫。\n传语东君。\n分付南枝桃李春。\n东风吹暖。\n南北枝头开烂熳。\n一任飘吹。\n已占东风第一枝。",
        "dynasty": "宋",
        "collection_info": null
    },
    {
        "title": "忆秦娥 与君别",
        "author": "房舜卿",
        "content": "与君别。\n相思一夜梅花发。\n梅花发。\n凄凉南浦，断桥斜月。\n盈盈微步凌波袜。\n东风笑倚天涯阔。\n天涯阔。\n一声羌管，暮云愁绝。",
        "dynasty": "宋",
        "collection_info": null
    },
    {
        "title": "玉交枝・忆秦娥 蕙死兰枯待返魂",
        "author": "房舜卿",
        "content": "蕙死兰枯待返魂。\n暗香梅上又重闻。\n粉妆额子，多少画难真。\n竹外冰清斜倒影，江头雪里暗藏春。\n千锺玉酒，休更待飘零。",
        "dynasty": "宋",
        "collection_info": null
    },
    {
        "title": "鹧鸪天 借问枝头昨夜春",
        "author": "石耆翁",
        "content": "借问枝头昨夜春。\n已传消息到柴门。\n频看秀色无多艳，拖得清香不见痕。\n山矗矗，水粼粼。\n村南村北冷销魂。\n人间不识春风面，羞见瑶台破月明。",
        "dynasty": "宋",
        "collection_info": null
    },
    {
        "title": "蝶恋花 半夜六龙飞海峤",
        "author": "石耆翁",
        "content": "半夜六龙飞海峤。\n滉漾鳌波，露出珊瑚小。\n玉粉枝头春意早。\n东风未绿瀛洲草。\n姑射仙人真窃窕。\n净练明妆，如伴商岩老。\n梦入水云闲缥缈。\n一楼明月千山晓。",
        "dynasty": "宋",
        "collection_info": null
    },
    {
        "title": "西江月 晓镜初妆玉粉",
        "author": "杜安道",
        "content": "晓镜初妆玉粉，轻风暗递幽香。\n闲随月影到寒塘。\n忘却人间天上。\n雪意空惊春意，孤芳已断年芳。\n从教驿使为伊忙。\n乞个寿阳宫样。",
        "dynasty": "宋",
        "collection_info": null
    },
    {
        "title": "独脚令・忆王孙 墙头梅蕊一枝新",
        "author": "史远道",
        "content": "墙头梅蕊一枝新。\n宋玉东邻算未真。\n折与冰姿绰约人。\n怯霜晨。\n桃李粉粉不当春。",
        "dynasty": "宋",
        "collection_info": null
    },
    {
        "title": "玉楼春 靓妆才学春无价",
        "author": "郭仲循",
        "content": "靓妆才学春无价。\n腮粉额黄宫样画。\n妖娆闲倚曲阑边，孤净不胜微月下。\n牵情群蕊临风亚。\n惜恐苍苔和雨借。\n何如相傍玉楼人，芳酒绣筵红烛夜。",
        "dynasty": "宋",
        "collection_info": null
    },
    {
        "title": "临江仙 试问前村深雪里",
        "author": "范梦龙",
        "content": "试问前村深雪里，小梅未放云英。\n阳和先到锦官城。\n南枝初破粉，东阁有馀清。\n人在高楼横怨管，寄将陇客新声。\n西园下晚看飞琼。\n春风催结子，金鼎待调羹。",
        "dynasty": "宋",
        "collection_info": null
    },
    {
        "title": "渔家傲 雪月照梅溪畔路",
        "author": "薛几圣",
        "content": "雪月照梅溪畔路。\n幽姿背立无言语。\n冷浸瘦枝清浅处。\n香暗度。\n妆成处士横斜句。\n浑似玉人常淡伫。\n菱花相对成清楚。\n谁解小图先画取。\n天欲曙。\n恐随月色云间去。",
        "dynasty": "宋",
        "collection_info": null
    },
    {
        "title": "遂宁好 遂宁好",
        "author": "马咸",
        "content": "遂宁好，胜地产糖霜。\n不待千年成琥珀，真疑六月冻琼浆。",
        "dynasty": "宋",
        "collection_info": null
    },
    {
        "title": "点绛唇 不假施朱",
        "author": "洪皓",
        "content": "不假施朱，鹤翎初试轻红亚。\n为栽堂下。\n更咏樵人画。\n绿叶青枝，辨认诗亏价。\n休催也。\n忍寒郊野。\n留待东坡马。",
        "dynasty": "宋",
        "collection_info": null
    },
    {
        "title": "点绛唇 耐久芳馨",
        "author": "洪皓",
        "content": "耐久芳馨，拟将蜂蜡龙涎亚。\n化工裁下。\n风韵胜如画。\n鼻观先通，顿减沈檀价。\n思量也。\n梦游吴野。\n凭仗神为马。",
        "dynasty": "宋",
        "collection_info": null
    },
    {
        "title": "减字木兰花 蜂房馀液",
        "author": "洪皓",
        "content": "蜂房馀液。\n写就南枝凌正色。\n折干垂芳。\n点缀如生秘暗香。\n寿阳妆样。\n纤手拈来簪髻上。\n恍若还家。\n暂睹真花压百花。",
        "dynasty": "宋",
        "collection_info": null
    },
    {
        "title": "蓦山溪 鳌山凤阙",
        "author": "洪皓",
        "content": "鳌山凤阙，多少飞琼侣。\n颙俟翠华临，庆新春、金波盈五。\n莲灯开遍，侍从尽登楼，簪花赴。\n传柑处。\n咫尺聆天语。\n厌厌欲罢，宣劝犹旁午。\n扶上玉花骢，更踟蹰、梨园四部。\n追思往事，一夕九回肠，皇恩溥。\n归期阻。\n引领江南路。",
        "dynasty": "宋",
        "collection_info": null
    },
    {
        "title": "木兰花慢 属三秋正半",
        "author": "洪皓",
        "content": "属三秋正半，暮云敛、月舒圆。\n误惊鹤鸣皋，栖乌绕树，魑魅惊旋。\n寻常对三五夜，纵清光、皎洁未精妍。\n须是风高气爽，一轮绝后光前。\n无偏。\n故国迢迢，千万里、共婵娟。\n但陟屺瞻驰，高楼念远，宁不凄然。\n天涯更新雁过，□哀嗷、出塞影联翩。\n空俾骚人叹羡，向隅耿耿无眠。",
        "dynasty": "宋",
        "collection_info": null
    },
    {
        "title": "木兰花慢 对金商暮节",
        "author": "洪皓",
        "content": "对金商暮节，此时客、意难忘。\n正卉木凋零，蛩螀韵切，宾雁南翔。\n东篱有黄蕊绽，是幽人、最爱折浮觞。\n须信凌霜可赏，任他落帽清狂。\n茫茫。\n去国三年，行万里、过重阳。\n奈眷恋庭闱，矜怜幼稚，坠泪回肠。\n凭栏处空引领，望江南、不见转凄凉。\n羁旅登高易感，况于留滞殊方。",
        "dynasty": "宋",
        "collection_info": null
    },
    {
        "title": "浣溪沙 丧乱佳辰不易攀",
        "author": "洪皓",
        "content": "丧乱佳辰不易攀。\n四逢寒食尽投闲。\n踏青无处想家山。\n麟殿阻趋陪内宴，萱堂遥忆侍慈颜。\n感时双泪滴潺潺。",
        "dynasty": "宋",
        "collection_info": null
    },
    {
        "title": "浣溪沙 南北渝盟久未和",
        "author": "洪皓",
        "content": "南北渝盟久未和。\n斯民涂炭死亡多。\n不知何日戢干戈。\n赖有兴王如世祖，况闻谋帅得廉颇。\n蔺卿全璧我蹉跎。",
        "dynasty": "宋",
        "collection_info": null
    },
    {
        "title": "临江仙 冷落天涯今一纪",
        "author": "洪皓",
        "content": "冷落天涯今一纪，谁怜万里无家。\n三闾憔悴赋怀沙。\n思新增怅望，吊影觉敧斜。\n兀坐书堂真可怪，销忧殢酒难赊。\n因人成事耻矜夸。\n何时还使节，踏雪看梅花。",
        "dynasty": "宋",
        "collection_info": null
    },
    {
        "title": "江梅引・江城梅花引 天涯除馆忆江梅",
        "author": "洪皓",
        "content": "天涯除馆忆江梅。\n几枝开。\n使南来。\n还带馀杭、春信到燕台。\n准拟寒英聊慰远，隔山水，应销落，赴诉谁。\n空恁遐想笑摘蕊。\n断回肠，思故里。\n漫弹绿绮。\n引三弄、不觉魂飞。\n更听胡笳、哀怨泪沾衣。\n乱插繁花须异日，待孤讽，怕东风，一夜吹。",
        "dynasty": "宋",
        "collection_info": null
    },
    {
        "title": "江梅引・江城梅花引 春还消息访寒梅",
        "author": "洪皓",
        "content": "春还消息访寒梅。\n赏初开。\n梦吟来。\n映雪衔霜、清绝绕风台。\n可怕长洲桃李妒，度香远，惊愁眼，欲媚谁。\n曾动诗兴笑冷蕊。\n效少陵，惭下里。\n万株连绮。\n叹金谷、人坠莺飞。\n引领罗浮、翠羽幻青衣。\n月下花神言极丽，且同醉，休先愁，玉笛吹。",
        "dynasty": "宋",
        "collection_info": null
    },
    {
        "title": "江梅引・江城梅花引 重闺佳丽最怜梅",
        "author": "洪皓",
        "content": "重闺佳丽最怜梅。\n牖春开。\n学妆来。\n争粉翻光、何遽落梳台。\n笑坐雕鞍歌古曲，催玉柱，金卮满，劝阿谁。\n贪为结子藏暗蕊。\n敛蛾眉，隔千里。\n旧时罗绮。\n已零散、沈谢双飞。\n不见娇姿、真悔着单衣。\n若作和羹休讶晚，堕烟雨，任春风，片片吹。",
        "dynasty": "宋",
        "collection_info": null
    },
    {
        "title": "江梅引・江城梅花引 去年湖上雪欺梅",
        "author": "洪皓",
        "content": "去年湖上雪欺梅。\n片云开。\n月飞来。\n雪月光中、无处认楼台。\n今岁梅开依旧雪，人如月，对花笑，还有谁。\n一枝两枝三四蕊。\n想西湖，今帝里。\n彩笺烂绮。\n孤山外、目断云飞。\n坐久花寒、香露湿人衣。\n谁作叫云横短玉，三弄彻，对东风，和泪吹。",
        "dynasty": "宋",
        "collection_info": null
    },
    {
        "title": "渔家傲 臂上萸囊悬已满",
        "author": "洪皓",
        "content": "臂上萸囊悬已满。\n杯中菊蕊浮无限。\n纵使登高宁忍看。\n昏复旦。\n心肠似铁还须断。\n岁月川流难把玩。\n平生万事思量遍。\n但对割愁山似剑。\n聊自劝。\n东坡海岛犹三见。",
        "dynasty": "宋",
        "collection_info": null
    },
    {
        "title": "渔家傲 圃蕙庭桐凋大半",
        "author": "洪皓",
        "content": "圃蕙庭桐凋大半。\n西风不借行人便。\n不用留题明月观。\n西园宴。\n颜酡浪说觞无算。\n万斛羁愁推不远。\n千杯鲁酒何曾见。\n却羡南宾凫与雁。\n行不乱。\n哀鸣直到翻江岸。",
        "dynasty": "宋",
        "collection_info": null
    },
    {
        "title": "渔家傲 □□□□□□□",
        "author": "洪皓",
        "content": "□□□□□□□。\n□□□□□□□。\n□□□□□□□。\n□□□。\n□□□□□□□。\n正念当筵人已换。\n疏砧又捣谁家练。\n独坐愁吟搔首乱。\n肠欲断。\n凭高不见吴宫殿。",
        "dynasty": "宋",
        "collection_info": null
    },
    {
        "title": "渔家傲 侍宴乐游游赏惯",
        "author": "洪皓",
        "content": "侍宴乐游游赏惯。\n今兹吊影难呼伴。\n欲上望乡台复倦。\n愁满眼。\n琵琶莫写昭君怨。\n满目平芜无足玩。\n南冠未税徒增欢。\n万里庭闱安否断。\n形魂散。\n此身何暇穷游观。",
        "dynasty": "宋",
        "collection_info": null
    },
    {
        "title": "忆仙姿・如梦令 试问春归何处",
        "author": "洪皓",
        "content": "试问春归何处。\n蜂懒蝶忙来去。\n婉娩倦寻芳，偶遂涉园成趣。\n莺语。\n莺语。\n唤起小鱼吹絮。",
        "dynasty": "宋",
        "collection_info": null
    },
    {
        "title": "忆仙姿・如梦令 乍到园亭清处",
        "author": "洪皓",
        "content": "乍到园亭清处。\n面面此君忘去。\n把酒挹幽人，仰止七贤高趣。\n吴语。\n吴语。\n弗见满城风絮。",
        "dynasty": "宋",
        "collection_info": null
    },
    {
        "title": "忆仙姿・如梦令 小憩书斋胡处",
        "author": "洪皓",
        "content": "小憩书斋胡处。\n闲取响泉调去。\n是事不关心，自得曲中深趣。\n无语。\n无语。\n回首暮云飞絮。",
        "dynasty": "宋",
        "collection_info": null
    },
    {
        "title": "忆仙姿・如梦令 燕敞画堂深处",
        "author": "洪皓",
        "content": "燕敞画堂深处。\n夜艾不知归去。\n忍醉作歌词，要引遏云奇趣。\n娇语。\n娇语。\n似劝老人休絮。",
        "dynasty": "宋",
        "collection_info": null
    },
    {
        "title": "水调歌头 醉击玉壶缺",
        "author": "蔡伸",
        "content": "醉击玉壶缺，恨写绿琴哀。\n悠悠往事谁问，离思渺难裁。\n绿野堂前桃李，燕子楼中歌吹，那忍首重回。\n唯有旧时月，远远逐人来。\n小庭空，清夜永，独徘徊。\n伴人幽怨，一枝潇洒陇头梅。\n肠断云帆西去，目送烟波东注，千里接长淮。\n为我将双泪，好过楚王台。",
        "dynasty": "宋",
        "collection_info": null
    },
    {
        "title": "水调歌头 亭皋木叶下",
        "author": "蔡伸",
        "content": "亭皋木叶下，原隰菊花黄。\n凭高满眼秋意，时节近重阳。\n追想彭门往岁，千骑云屯平野，高宴古球场。\n吊古论兴废，看剑引杯长。\n感流年，思往事，重凄凉。\n当时坐间英俊，强半已凋亡。\n慨念平生豪放，自笑如今霜鬓，漂泊水云乡。\n已矣功名志，此意付清觞。",
        "dynasty": "宋",
        "collection_info": null
    },
    {
        "title": "水调歌头 相逢非草草",
        "author": "蔡伸",
        "content": "相逢非草草，分袂太匆匆。\n征裘泪痕浥遍，眸子怯酸风。\n天际孤帆难驻，柳外香軿望断，云雨各西东。\n回首重城远，楼观暮烟中。\n黯销魂，思陈事，已成空。\n东郊胜赏，归路骑马踏残红。\n月下一樽芳酒，凭阑几曲清歌，别后少人同。\n为问桃花脸，一笑为谁容。",
        "dynasty": "宋",
        "collection_info": null
    },
    {
        "title": "满庭芳 烟锁长堤",
        "author": "蔡伸",
        "content": "烟锁长堤，云横孤屿，断桥流水溶溶。\n凭阑凝望，远目送征鸿。\n桃叶溪边旧事，如春梦、回首无踪。\n难忘处，紫薇花下，清夜一尊同。\n东城，携手地，寻芳选胜，赏遍珍丛。\n念紫箫声阕，燕子楼空。\n好是卢郎未老，佳期在、端有相逢。\n重重恨，聊凭红叶，和泪寄西风。",
        "dynasty": "宋",
        "collection_info": null
    },
    {
        "title": "满庭芳 风卷龙沙",
        "author": "蔡伸",
        "content": "风卷龙沙，云垂平野，晚来密雪交飞。\n坐看阑槛，琼蕊遍寒枝。\n妆点兰房景致，金铺掩、帘幕低垂。\n红炉畔，浅斟低唱，天色正相宜。\n更阑，人半醉，香肌玉暖，宝髻云敧。\n又何须高会，梁苑瑶池。\n堪笑子猷访戴，清兴尽、忍冻空回。\n仍休羡，渔人江上，披得一蓑归。",
        "dynasty": "宋",
        "collection_info": null
    },
    {
        "title": "满庭芳 鹦鹉洲边",
        "author": "蔡伸",
        "content": "鹦鹉洲边，芙蓉城下，迥然水秀山明。\n小舟双桨，特地访云英。\n惊破兰衾好梦，开朱户、一笑相迎。\n良宵永，南窗皓月，依旧照娉婷。\n别来，无限恨，持杯欲语，恍若魂惊。\n念霎时相见，又惨离情。\n还是匆匆去也，重携手、密语叮咛。\n佳期在，宝钗鸾镜，端不负平生。",
        "dynasty": "宋",
        "collection_info": null
    },
    {
        "title": "满庭芳 秦洞花迷",
        "author": "蔡伸",
        "content": "秦洞花迷，巫阳梦断，夜来曾到蓝桥。\n洞房深处，重许见云翘。\n惠帐残灯耿耿，纱窗外、疏雨萧萧。\n双心字，重衾小枕，玉困不胜娇。\n寻常，愁夜永，今宵更漏，弹指明朝。\n叙深情幽怨，泪裛香绡。\n记取于飞厚约，丹山愿、别选安巢。\n骖鸾去，青霄路稳，明月共吹箫。",
        "dynasty": "宋",
        "collection_info": null
    },
    {
        "title": "满庭芳 玉鼎翻香",
        "author": "蔡伸",
        "content": "玉鼎翻香，红炉叠胜，绮窗疏雨潇潇。\n故人相过，情话款良宵。\n酒晕微红衬脸，横波浸、满眼春娇。\n云屏掩，鸳鸯被暖，敧枕听寒潮。\n如今，成别恨，临风对月，总是无聊。\n念伤心南陌，执手河桥。\n还似一声春梦，离魂断、楚些难招。\n佳期在，踏青时候，花底听鸣镳。",
        "dynasty": "宋",
        "collection_info": null
    },
    {
        "title": "苏武慢 雁落平沙",
        "author": "蔡伸",
        "content": "雁落平沙，烟笼寒水，古垒鸣笳声断。\n青山隐隐，败叶萧萧，天际暝鸦零乱。\n楼上黄昏，片帆千里归程，年华将晚。\n望碧云空暮，佳人何处，梦魂俱远。\n忆旧游、邃馆朱扉，小园香径，尚想桃花人面。\n书盈锦轴，恨满金徽，难写寸心幽怨。\n两地离愁，一尊芳酒，凄凉危阑倚遍。\n尽迟留、凭仗西风，吹干泪眼。",
        "dynasty": "宋",
        "collection_info": null
    },
    {
        "title": "飞雪满群山 冰结金壶",
        "author": "蔡伸",
        "content": "冰结金壶，寒生罗幕，夜阑霜月侵门。\n翠筠敲竹，疏梅弄影，数声雁过南云。\n酒醒敧粲枕，怆犹有、残妆泪痕。\n绣衾孤拥，馀香未减，犹是那时熏。\n长记得、扁舟寻旧约，听小窗风雨，灯火昏昏。\n锦裀才展，琼签报曙，宝钗又是轻分。\n黯然携手处，倚朱箔、愁凝黛颦。\n梦回云散，山遥水远空断魂。",
        "dynasty": "宋",
        "collection_info": null
    },
    {
        "title": "飞雪满群山 绝代佳人",
        "author": "蔡伸",
        "content": "绝代佳人，幽居空谷，绮窗森玉猗猗。\n小舟双桨，重寻旧约，洞房宛是当时。\n夜阑红烛暗，黯相对、浑如梦里。\n旋烘鸳锦，尘生绣帐，香减缕金衣。\n须信有、盟言同皎日，□利牵名役，事与君违。\n□君已许，今生来世，两情到此奚疑。\n彩鸾须凤友，算何日、丹山共归。\n未酬深愿，绵绵此恨无尽期。",
        "dynasty": "宋",
        "collection_info": null
    },
    {
        "title": "水龙吟 画桥流水桃溪路",
        "author": "蔡伸",
        "content": "画桥流水桃溪路，别是壶中佳致。\n南楼夜月，东窗疏雨，金莲共醉。\n人静回廊，并肩携手，玉芝香里。\n念紫箫声断，巫阳梦觉，人何在、花空委。\n寂寞危栏独倚。\n望仙乡、水云无际。\n芸房花院，重来空锁，苍苔满地。\n物是人非，小池依旧，彩鸳双戏。\n念当时风月，如今怀抱有盈襟泪。",
        "dynasty": "宋",
        "collection_info": null
    },
    {
        "title": "蓦山溪 孤城暮角",
        "author": "蔡伸",
        "content": "孤城暮角，落日边声静。\n醉袖拂危阑，对天末、孤云愁凝。\n吴津楚望，表里抱江山，山隐隐，水迢迢，满目江南景。\n羁怀易感，往事伤重省。\n罗袂浥残香，鬓星星、忍窥清镜。\n琼英好在，应念玉关遥，凝泪眼，下层楼，回首平林暝。",
        "dynasty": "宋",
        "collection_info": null
    },
    {
        "title": "蓦山溪 疏梅雪里",
        "author": "蔡伸",
        "content": "疏梅雪里，已报东君信。\n冷艳与清香，似一个、人人标韵。\n晚来特地，酌酒慰幽芳，携素手，摘纤枝，插向乌云鬓。\n老来世事，百种皆消尽。\n荣利等浮云，谩汲汲、徒劳方寸。\n花前眼底，幸有赏心人，歌金缕，醉瑶卮，此外君休问。",
        "dynasty": "宋",
        "collection_info": null
    },
    {
        "title": "蓦山溪 书云今旦",
        "author": "蔡伸",
        "content": "书云今旦，雪霁严凝候。\n玉辇想回銮，正花覆、千官锦绣。\n周南留滞，清梦绕觚棱，心耿耿，路迢迢，此际空回首。\n华堂荐寿。\n玉笋持椒酒。\n一曲啭春莺，更祝我、膺时纳佑。\n功名富贵，老去已灰心，唯只愿，捧觞人，岁岁长依旧。",
        "dynasty": "宋",
        "collection_info": null
    },
    {
        "title": "蓦山溪 金风玉露",
        "author": "蔡伸",
        "content": "金风玉露，时节清秋候。\n散发步闲亭，对荧荧、一天星斗。\n悲歌慷慨，念远复伤时，心耿耿，发星星，倚杖空搔首。\n区区恋豆。\n岂是甘牛后。\n时命未来间，且只得、低眉袖手。\n男儿此志，肯向死前休，无限事，几多愁，总付杯中酒。",
        "dynasty": "宋",
        "collection_info": null
    },
    {
        "title": "念奴娇 凌空宝观",
        "author": "蔡伸",
        "content": "凌空宝观，乍登临、多少伤离情味。\n淼淼烟波吴会远，极目江淮无际。\n槛外长江，楼中红袖，淡荡秋光里。\n一声横吹，半滩鸥鹭起。\n因念邃馆香闺，玉肌花貌，有盈盈仙子。\n弄水题红传密意，宝墨银钩曾寄。\n泪粉香销，碧云□杳，脉脉人千里。\n一弯新月，断肠危栏独倚。",
        "dynasty": "宋",
        "collection_info": null
    },
    {
        "title": "念奴娇 岁华晼晚",
        "author": "蔡伸",
        "content": "岁华晼晚，念羁怀多感，佳会难卜。\n草草杯盘聊话旧，同剪西窗寒烛。\n翠袖笼香，双蛾敛恨，低按新翻曲。\n无情风雨，断肠更漏催促。\n匆匆归骑难留，鸾屏鸳被，忍良宵孤宿。\n回首幽欢成梦境，唯觉衣襟芬馥。\n海约山盟，云情雨意，何日教心足。\n不如不见，为君一味愁蹙。",
        "dynasty": "宋",
        "collection_info": null
    },
    {
        "title": "念奴娇 画堂宴阕",
        "author": "蔡伸",
        "content": "画堂宴阕，望重帘不卷，轻哑朱户。\n悄悄回廊，惊渐闻、蟋蟀凌波微步。\n酒力融春，香风暗度，携手偎金缕。\n低低笑问，睡得真个稳否。\n因念隔阔经年，除非魂梦里，有时相遇。\n天意怜人心在了，岂信关山遐阻。\n晓色朦胧，柔情倦恋，后约叮咛语。\n休教肠断，楚台朝暮云雨。",
        "dynasty": "宋",
        "collection_info": null
    },
    {
        "title": "念奴娇 当年豪放",
        "author": "蔡伸",
        "content": "当年豪放，况朋侪俱是，一时英杰。\n逸气凌云，佳丽地、独占春花秋月。\n冶叶倡条，寻芳选胜，是处曾攀折。\n昔游如梦，镜中空叹华发。\n邂逅萍梗相逢，十年往事，忍尊前重说。\n茂绿成阴春又晚，谁解丁香千结。\n宝瑟弹愁，玉壶敲怨，触目堪愁绝。\n酒阑人静，为君肠断时节。",
        "dynasty": "宋",
        "collection_info": null
    },
    {
        "title": "念奴娇 轻雷骤雨",
        "author": "蔡伸",
        "content": "轻雷骤雨，洗千岩浓翠，层峦森列。\n衣袂凉生，丛竹外、时有飞萤明灭。\n云浪鳞鳞，兰舟泛泛，共载一轮月。\n五湖当日，未应此段奇绝。\n归路横玉惊鸾，叫云清似水，悠扬天末。\n玉宇琼林凝望处，依约广寒宫阙。\n老去情锺，此心仍在，未肯甘华发。\n清欢留作，异时嘉话重说。",
        "dynasty": "宋",
        "collection_info": null
    },
    {
        "title": "雨中花慢 寓目伤怀",
        "author": "蔡伸",
        "content": "寓目伤怀，逢欢感旧，年来事事疏慵。\n叹身心业重，赋得情浓。\n况是离多会少，难忘雨迹云踪。\n断无锦字，双鳞杳杳，新雁雍雍。\n良宵孤枕，人远天涯，除非梦里相逢。\n相逢处，愁红敛黛，还又匆匆。\n回首绿窗朱户，可怜明月清风。\n断肠风月，关河有尽，此恨无穷。",
        "dynasty": "宋",
        "collection_info": null
    },
    {
        "title": "喜迁莺 青娥呈瑞",
        "author": "蔡伸",
        "content": "青娥呈瑞。\n正惨惨暮寒，同云千里。\n剪水飞花，渐渐瑶英，密洒翠筠声细。\n邃馆静深，金铺半掩，重帘垂地。\n明窗外。\n伴疏梅潇洒，玉肌香腻。\n幽人当此际。\n醒魂照影，永漏愁无寐。\n强拊清尊，慵添宝鸭，谁会黯然情味。\n幸有赏心人，奈咫尺、重门深闭。\n今夜里。\n算忍教孤负，浓香鸳被。",
        "dynasty": "宋",
        "collection_info": null
    },
    {
        "title": "忆瑶姬 微雨初晴",
        "author": "蔡伸",
        "content": "微雨初晴。\n洗瑶空万里，月挂冰轮。\n广寒宫阙近，望素娥缥缈，丹桂亭亭。\n金盘露冷，玉树风轻。\n倍觉秋思清。\n念去年曾共吹箫侣，同赏蓬瀛。\n奈此夜、旅泊江城。\n谩花光眩目，绿酒如渑。\n幽怀终有恨，恨绮窗清影，虚照娉婷。\n蓝桥□杳，楚馆云深。\n似凭归梦去，强就枕，无奈孤衾梦易惊。",
        "dynasty": "宋",
        "collection_info": null
    },
    {
        "title": "丑奴儿慢・采桑子慢 明眸秀色",
        "author": "蔡伸",
        "content": "明眸秀色，别是天真潇洒。\n更鬓发堆云，玉脸淡拂轻霞。\n醉里精神，众中标格谁能画。\n当时携手，花笼淡月，重门深亚。\n巫峡梦回，已成陈事，岂堪重话。\n谩赢得、罗襟清泪，鬓边霜华。\n念□伤怀，凭阑烟水渺无涯。\n秦源目断，碧云暮合，难认仙家。",
        "dynasty": "宋",
        "collection_info": null
    },
    {
        "title": "满江红 人倚金铺",
        "author": "蔡伸",
        "content": "人倚金铺，颦翠黛、盈盈堕睫。\n话别处、留连无计，语娇声咽。\n十幅云帆风力满，一川烟暝波光阔。\n但回首、极目望高城，弹清血。\n并兰舟，停画楫。\n曾共醉，津亭月。\n销魂处，今夜月圆人缺。\n楚岫云归空怅望，汉皋佩解成轻别。\n最苦是、拍塞满怀愁，无人说。",
        "dynasty": "宋",
        "collection_info": null
    },
    {
        "title": "婆罗门引 素秋向晚",
        "author": "蔡伸",
        "content": "素秋向晚，岁华分付木芙蓉。\n萧萧红蓼西风。\n记得当时撷翠，拥手绕芳丛。\n念吹箫人去，明月楼空。\n遥山万重。\n望寸碧、想眉峰。\n翠钿琼珰谩好，谁适为容。\n凄凉怀抱，算此际、唯我与君同。\n凝泪际、目送征鸿。",
        "dynasty": "宋",
        "collection_info": null
    },
    {
        "title": "青玉案 参差弱柳长堤路",
        "author": "蔡伸",
        "content": "参差弱柳长堤路。\n柳外征帆去。\n皓齿明眸娇态度。\n回头一梦，断肠千里，不到相逢地。\n来时约略春将暮。\n幽恨空馀锦中句。\n小院重门深几许。\n桃花依旧，出墙临水，乱落如红雨。",
        "dynasty": "宋",
        "collection_info": null
    },
    {
        "title": "青玉案 鸾凰本是和鸣友",
        "author": "蔡伸",
        "content": "鸾凰本是和鸣友。\n奈无计、长相守。\n云雨匆匆分袂后。\n彩舟东去，橹声呕轧，目断长堤柳。\n涓涓清泪轻绡透。\n残粉馀香尚依旧。\n独上南楼空回首。\n夜来明月，怎知今夜，少个人携手。",
        "dynasty": "宋",
        "collection_info": null
    },
    {
        "title": "浣溪沙 双佩雷文拂手香",
        "author": "蔡伸",
        "content": "双佩雷文拂手香。\n青纱衫子淡梳妆。\n冰姿绰约自生凉。\n虚掉玉钗惊翡翠，缓移兰棹趁鸳鸯。\n鬓鬟风乱绿云长。",
        "dynasty": "宋",
        "collection_info": null
    },
    {
        "title": "浣溪沙 玉趾弯弯一折弓",
        "author": "蔡伸",
        "content": "玉趾弯弯一折弓。\n秋波剪碧滟双瞳。\n浅颦轻笑意无穷。\n夜静拥炉熏督耨，月明飞棹采芙蓉。\n别来欢事少人同。",
        "dynasty": "宋",
        "collection_info": null
    },
    {
        "title": "浣溪沙 苹末风轻入夜凉",
        "author": "蔡伸",
        "content": "苹末风轻入夜凉。\n飞桥画阁跨方塘。\n月移花影上回廊。\n粲枕随钗云鬓乱，红绵扑粉玉肌香。\n起来携手看鸳鸯。",
        "dynasty": "宋",
        "collection_info": null
    },
    {
        "title": "浣溪沙 窗外疏篁对节金",
        "author": "蔡伸",
        "content": "窗外疏篁对节金。\n画桥新绿一篙深。\n沈沈清夜对横参。\n酒晕半消红玉脸，云鬟轻制小犀簪。\n梦回陈迹杳难寻。",
        "dynasty": "宋",
        "collection_info": null
    },
    {
        "title": "浣溪沙 沙上寒鸥接翼飞",
        "author": "蔡伸",
        "content": "沙上寒鸥接翼飞。\n潮生潮落水东西。\n征船鸣橹趁潮归。\n望断碧云无锦字，谩题红叶有新诗。\n黄昏微雨倚阑时。",
        "dynasty": "宋",
        "collection_info": null
    },
    {
        "title": "浣溪沙 漠漠新田绿未齐",
        "author": "蔡伸",
        "content": "漠漠新田绿未齐。\n柳阴阴下水平堤。\n竹间时有乳鸦啼。\n云敛屏山横枕畔，夜阑璧月转林西。\n玉芝香里彩鸳栖。",
        "dynasty": "宋",
        "collection_info": null
    },
    {
        "title": "浣溪沙 紫燕双双掠水飞",
        "author": "蔡伸",
        "content": "紫燕双双掠水飞。\n廉纤小雨未成泥。\n篱边开尽野蔷薇。\n会少离多终有恨，暂来还去益堪悲。\n后期重约采莲时。",
        "dynasty": "宋",
        "collection_info": null
    },
    {
        "title": "浣溪沙 窄窄霜绡稳称身",
        "author": "蔡伸",
        "content": "窄窄霜绡稳称身。\n强临歌酒惨离魂。\n故人相遇益伤神。\n断雨残云千里隔，琼枝璧月四时新。\n为君留取镜中春。",
        "dynasty": "宋",
        "collection_info": null
    },
    {
        "title": "浣溪沙 且斗尊前见在身",
        "author": "蔡伸",
        "content": "且斗尊前见在身。\n昔游如梦可销魂。\n玉容依约旧精神。\n千里重来人事改，一杯相属意还新。\n韶华不减洞中春。",
        "dynasty": "宋",
        "collection_info": null
    },
    {
        "title": "浣溪沙 木似文犀感月华",
        "author": "蔡伸",
        "content": "木似文犀感月华。\n寸根移种自仙家。\n春兰秋菊浪矜夸。\n玉露初零秋夜永，幽香直入小窗纱。\n此时风月独输他。",
        "dynasty": "宋",
        "collection_info": null
    },
    {
        "title": "浣溪沙 叶剪玻璃芯糁金",
        "author": "蔡伸",
        "content": "叶剪玻璃芯糁金。\n清香端不数琼沈。\n独将高韵冠芗林。\n千里江山新梦后，一天风露小庭深。\n主人归兴已骎骎。",
        "dynasty": "宋",
        "collection_info": null
    },
    {
        "title": "浣溪沙 浅褐衫儿寿带藤",
        "author": "蔡伸",
        "content": "浅褐衫儿寿带藤。\n碾花如意枕冠轻。\n凤鞋弓小称娉婷。\n约略梳妆随事好，出尘标韵出尘清。\n一枝梅映玉壶冰。",
        "dynasty": "宋",
        "collection_info": null
    },
    {
        "title": "浣溪沙 窗外桃花烂熳开",
        "author": "蔡伸",
        "content": "窗外桃花烂熳开。\n年时曾伴玉人来。\n一枝斜插凤皇钗。\n今日重来人事改，花前无语独徘徊。\n凄凉怀抱可怜哉。",
        "dynasty": "宋",
        "collection_info": null
    },
    {
        "title": "虞美人 瑶琴一弄清商怨",
        "author": "蔡伸",
        "content": "瑶琴一弄清商怨。\n楼外桐阴转。\n月华澄淡露华浓。\n寂寞小池烟水、冷芙蓉。\n攀花撷翠当时事。\n绿叶同心字。\n有情还解忆人无。\n过尽寒沙新雁、甚无书。",
        "dynasty": "宋",
        "collection_info": null
    },
    {
        "title": "虞美人 飞梁石径关山路",
        "author": "蔡伸",
        "content": "飞梁石径关山路。\n惨淡秋容暮。\n一行新雁破寒空。\n肠断碧云千里、水溶溶。\n鸾衾欲展谁堪共。\n帘幕霜华重。\n鸭炉香尽锦屏中。\n幽梦今宵何许、与君同。",
        "dynasty": "宋",
        "collection_info": null
    },
    {
        "title": "虞美人 红尘匹马长安道",
        "author": "蔡伸",
        "content": "红尘匹马长安道。\n人与花俱老。\n缓垂鞭袖过平康。\n散尽高阳、零落少年场。\n朱弦重理相思调。\n无奈知音少。\n十年如梦尽堪伤。\n乐事如今、回首做凄凉。",
        "dynasty": "宋",
        "collection_info": null
    },
    {
        "title": "虞美人 彩旗摇曳樯乌转",
        "author": "蔡伸",
        "content": "彩旗摇曳樯乌转。\n鹢首征帆展。\n高城楼观暮云平。\n叠鼓凝笳都在、断肠声。\n绿窗朱户空回首。\n明月还依旧。\n乱山无数水茫茫。\n谁念塞垣风物、㬠凄惶。",
        "dynasty": "宋",
        "collection_info": null
    },
    {
        "title": "虞美人 堆琼滴露冰壶莹",
        "author": "蔡伸",
        "content": "堆琼滴露冰壶莹。\n楼外天如镜。\n水晶双枕衬云鬟。\n卧看千山明月、听潺湲。\n渡江桃叶分飞后。\n马上犹回首。\n邮亭今夜月空圆。\n不似当时携手、对婵娟。",
        "dynasty": "宋",
        "collection_info": null
    },
    {
        "title": "虞美人 碧溪曾寄流红字",
        "author": "蔡伸",
        "content": "碧溪曾寄流红字。\n忍话当时事。\n重来种种尽堪悲。\n有酒盈杯、聊为故人持。\n夜闲剪烛西窗语。\n怀抱今如许。\n尊前莫讶两依依。\n绿鬓朱颜、不似少年时。",
        "dynasty": "宋",
        "collection_info": null
    },
    {
        "title": "虞美人 鸾屏绣被香云拥",
        "author": "蔡伸",
        "content": "鸾屏绣被香云拥。\n平帖幽闺梦。\n觉来重试古龙涎。\n深炷玉炉、烧气不烧烟。\n匆匆人去三更也。\n月到回廊下。\n出门无语送郎时。\n泪共一天风露、湿罗衣。",
        "dynasty": "宋",
        "collection_info": null
    },
    {
        "title": "生查子 画堂初见伊",
        "author": "蔡伸",
        "content": "画堂初见伊，明月当满窗。\n今夜月如眉，话别河桥畔。\n重见约中秋，莫负于飞愿。\n免使月圆时，两处空肠断。",
        "dynasty": "宋",
        "collection_info": null
    },
    {
        "title": "生查子 霜寒月满窗",
        "author": "蔡伸",
        "content": "霜寒月满窗，夜永人无寐。\n绛腊有馀情，偏照鸳鸯被。\n看尽旧时书，洒尽今生泪。\n衙鼓已三更，还是和衣睡。",
        "dynasty": "宋",
        "collection_info": null
    },
    {
        "title": "生查子 金壶插玉芝",
        "author": "蔡伸",
        "content": "金壶插玉芝，人面交相照。\n花影满方床，翠叠屏山杳。\n风月亦多情，特地今宵好。\n尽道夜初长，弹指东窗晓。",
        "dynasty": "宋",
        "collection_info": null
    },
    {
        "title": "生查子 几番花信风",
        "author": "蔡伸",
        "content": "几番花信风，数点笼丝雨。\n并辔踏香尘，选胜东郊路。\n韶华转首空，谁解留春住。\n幸到绿尊前，且作莺花主。",
        "dynasty": "宋",
        "collection_info": null
    },
    {
        "title": "生查子 银缸委坠红",
        "author": "蔡伸",
        "content": "银缸委坠红，碧锁朦胧晓。\n别泪洒金徽，一曲情多少。\n邮亭今夜长，明月香帏悄。\n纵使梦相逢，何处寻蓬岛。",
        "dynasty": "宋",
        "collection_info": null
    },
    {
        "title": "南歌子 萧寺疏锺断",
        "author": "蔡伸",
        "content": "萧寺疏锺断，虚堂夜气清。\n凉蟾偏向小明窗。\n露井碧梧寒叶、颤秋声。\n幽恨人谁问，孤衾泪独横。\n此时风月此时情。\n拟倩蓝桥归梦、见云英。",
        "dynasty": "宋",
        "collection_info": null
    },
    {
        "title": "南歌子 远水澄明绿",
        "author": "蔡伸",
        "content": "远水澄明绿，孤云暗淡愁。\n白苹红蓼满汀洲。\n肠断圆蟾空照、木兰舟。\n节物伤羁旅，归程叹滞留。\n佳期已误小红楼。\n赖得今年犹有、闰中秋。",
        "dynasty": "宋",
        "collection_info": null
    },
    {
        "title": "南歌子 恨入眉峰翠",
        "author": "蔡伸",
        "content": "恨入眉峰翠，寒生酒晕红。\n临期凝泪洒西风。\n须信世间无物、似情浓。\n玉蹬敲霜月，金钲伴晓锺。\n凄凉古驿乱山重。\n今夜拥衾无寐、与君同。",
        "dynasty": "宋",
        "collection_info": null
    },
    {
        "title": "南乡子 天外雨初收",
        "author": "蔡伸",
        "content": "天外雨初收。\n风紧云轻已变秋。\n邂逅故人同一笑，迟留。\n聚散人生宜自谋。\n去路指南州。\n万顷云涛一叶舟。\n莫话太湖波浪险，归休。\n人在溪边正倚楼。",
        "dynasty": "宋",
        "collection_info": null
    },
    {
        "title": "南乡子 木落雁南翔",
        "author": "蔡伸",
        "content": "木落雁南翔。\n锦鲤殷勤为渡江。\n泪墨银钩相忆字，成行。\n滴损云笺小凤皇。\n陈事费思量。\n回首烟波卷夕阳。\n尽道凭书聊破恨，难忘。\n及至书来更断肠。",
        "dynasty": "宋",
        "collection_info": null
    },
    {
        "title": "菩萨蛮 鸳鸯枕上云堆绿",
        "author": "蔡伸",
        "content": "鸳鸯枕上云堆绿。\n兰膏微润知新沐。\n开帐对华灯。\n见郎双眼明。\n锦衾香馥郁。\n槛竹敲寒玉。\n何物最无情。\n晓鸡咿喔声。",
        "dynasty": "宋",
        "collection_info": null
    },
    {
        "title": "菩萨蛮 杏花零落清明雨",
        "author": "蔡伸",
        "content": "杏花零落清明雨。\n卷帘双燕来还去。\n枕上玉芙蓉。\n暖香堆锦红。\n翠翘金钿雀。\n蝉鬓慵疏掠。\n心事一春闲。\n黛眉颦远山。",
        "dynasty": "宋",
        "collection_info": null
    },
    {
        "title": "菩萨蛮 飞英不向枝头住",
        "author": "蔡伸",
        "content": "飞英不向枝头住。\n等闲又送春归去。\n云幄翠阴浮。\n长随日脚流。\n玉箫吹凤怨。\n惊起楼中燕。\n飞去自双双。\n恼人空断肠。",
        "dynasty": "宋",
        "collection_info": null
    },
    {
        "title": "菩萨蛮 水光山影浮空碧",
        "author": "蔡伸",
        "content": "水光山影浮空碧。\n柳丝摇曳春无力。\n柳岸系行舟。\n吹箫忆旧游。\n旧游堪更忆。\n望断迷南北。\n千古恨悠悠。\n长江空自流。",
        "dynasty": "宋",
        "collection_info": null
    },
    {
        "title": "菩萨蛮 当时携手今千里",
        "author": "蔡伸",
        "content": "当时携手今千里。\n可堪重到相逢地。\n触目尽关心。\n流莺尚好音。\n无人知我意。\n只有涓涓泪。\n寂寞到斜阳。\n罗衣裛旧香。",
        "dynasty": "宋",
        "collection_info": null
    },
    {
        "title": "菩萨蛮 鸣茄叠鼓催双桨",
        "author": "蔡伸",
        "content": "鸣茄叠鼓催双桨。\n扁舟稳泛桃花浪。\n别泪洒东风。\n前欢如梦中。\n梦魂无定据。\n不到相逢处。\n纵使梦相逢。\n香闺岂解同。",
        "dynasty": "宋",
        "collection_info": null
    },
    {
        "title": "菩萨蛮 金铺半掩银瞻满",
        "author": "蔡伸",
        "content": "金铺半掩银瞻满。\n个人应恨归来晚。\n轧轧橹声迟。\n那知心已飞。\n迎门一笑粲。\n娇困横波慢。\n偎倚绿窗前。\n今宵人月圆。",
        "dynasty": "宋",
        "collection_info": null
    },
    {
        "title": "菩萨蛮 双双紫燕来华屋",
        "author": "蔡伸",
        "content": "双双紫燕来华屋。\n雨馀芳草池塘绿。\n一夜摆花风。\n莺花满树红。\n杯深君莫诉。\n醉袖歌金缕。\n无奈惜花心。\n老来情转深。",
        "dynasty": "宋",
        "collection_info": null
    },
    {
        "title": "菩萨蛮 朝来一陈狂风雨",
        "author": "蔡伸",
        "content": "朝来一陈狂风雨。\n春光已作堂堂去。\n茂绿满繁枝。\n青梅结子时。\n攀枝惊晼晚。\n乐事孤心眼。\n正是惜春归。\n那堪怨别离。",
        "dynasty": "宋",
        "collection_info": null
    },
    {
        "title": "菩萨蛮 凝羞隔水抛红豆",
        "author": "蔡伸",
        "content": "凝羞隔水抛红豆。\n嫩桃如脸腰如柳。\n心事暗明期。\n阳台云雨迷。\n玉楼花似雪。\n花上朦胧月。\n挥泪执柔荑。\n匆匆话别时。",
        "dynasty": "宋",
        "collection_info": null
    },
    {
        "title": "菩萨蛮 花冠鼓翼东方动",
        "author": "蔡伸",
        "content": "花冠鼓翼东方动。\n兰闺惊破辽阳梦。\n翠被小屏山。\n晓窗灯影残。\n并头双燕语。\n似诉横塘雨。\n风雨晓寒多。\n征人可奈何。",
        "dynasty": "宋",
        "collection_info": null
    },
    {
        "title": "忆秦娥 湖光碧",
        "author": "蔡伸",
        "content": "湖光碧。\n春花秋月无今昔。\n无今昔。\n十年往事，尽成陈迹。\n玉箫声断云屏隔。\n山遥水远长相忆。\n长相忆。\n一生怀抱，为君牵役。",
        "dynasty": "宋",
        "collection_info": null
    },
    {
        "title": "忆秦娥 花阴月",
        "author": "蔡伸",
        "content": "花阴月。\n兰堂夜宴神仙客。\n神仙客。\n江梅标韵，海棠颜色。\n良辰佳会诚难得。\n花前一醉君休惜。\n君休惜。\n楚台云雨，今夕何夕。",
        "dynasty": "宋",
        "collection_info": null
    },
    {
        "title": "清平乐 彩舟双橹",
        "author": "蔡伸",
        "content": "彩舟双橹。\n六月临平路。\n小雨轻风消晚暑。\n绕岸荷花无数。\n玉人璨枕方床。\n遥知待月西厢。\n昨夜有情风月，今宵特地凄凉。",
        "dynasty": "宋",
        "collection_info": null
    },
    {
        "title": "清平乐 南窗月满",
        "author": "蔡伸",
        "content": "南窗月满。\n绣被堆香暖。\n苦恨春宵更漏短。\n应讶郎归又晚。\n征帆初落桥边。\n迎门一笑嫣然。\n今夜流霞共酌，何妨金盏垂莲。",
        "dynasty": "宋",
        "collection_info": null
    },
    {
        "title": "清平乐 明眸秀色",
        "author": "蔡伸",
        "content": "明眸秀色。\n肌理凝香雪。\n罗绮丛中标韵别。\n捧酒歌声清越。\n不辞醉脸潮红。\n却愁归骑匆匆。\n回首绿窗朱户，断肠明月清风。",
        "dynasty": "宋",
        "collection_info": null
    },
    {
        "title": "谒金门 溪声咽",
        "author": "蔡伸",
        "content": "溪声咽。\n溪上有人离别。\n别语叮咛和泪说。\n罗巾沾泪血。\n尽做刚肠如铁。\n到此也应愁绝。\n回首断山帆影灭。\n画船空载月。",
        "dynasty": "宋",
        "collection_info": null
    },
    {
        "title": "谒金门 相思切",
        "author": "蔡伸",
        "content": "相思切。\n触目只供愁绝。\n好梦惊回清漏咽。\n烛残香穗结。\n长恨南楼明月。\n只解照人离缺。\n同倚朱栏飞大白。\n今宵风月别。",
        "dynasty": "宋",
        "collection_info": null
    },
    {
        "title": "忆王孙 凉生冰簟怯衣单",
        "author": "蔡伸",
        "content": "凉生冰簟怯衣单。\n明月楼高空画栏。\n满院啼螀人未眠。\n掩重关。\n乌鹊南飞风露寒。",
        "dynasty": "宋",
        "collection_info": null
    },
    {
        "title": "阮郎归 烟笼寒水暝禽栖",
        "author": "蔡伸",
        "content": "烟笼寒水暝禽栖。\n满庭红叶飞。\n兰堂寂寂画帘垂。\n霜浓更漏迟。\n鸳被冷，麝香微。\n强敧单枕时。\n西窗看尽月痕移。\n此情君怎知。",
        "dynasty": "宋",
        "collection_info": null
    },
    {
        "title": "柳梢青 数声鶗鴂",
        "author": "蔡伸",
        "content": "数声鶗鴂。\n可怜又是，春归时节。\n满院东风，海棠铺绣，梨花飘雪。\n丁香露泣残枝，算未比、愁肠寸结。\n自是休文，多情多感，不干风月。",
        "dynasty": "宋",
        "collection_info": null
    },
    {
        "title": "柳梢青 子规啼月",
        "author": "蔡伸",
        "content": "子规啼月。\n幽衾梦断，销魂时节。\n枕上斑斑，枝头点点，染成清血。\n凄凉断雨残云，算此恨、文君更切。\n老去情怀，春来况味，那禁离别。",
        "dynasty": "宋",
        "collection_info": null
    },
    {
        "title": "柳梢青 联璧寻春",
        "author": "蔡伸",
        "content": "联璧寻春，踏青尚意，年时携手。\n此际重来，可怜还是，年时时候。\n阴阴柳下人家，人面桃花似旧。\n但原年年，春风有信，人心长久。",
        "dynasty": "宋",
        "collection_info": null
    },
    {
        "title": "好事近 花露滴香红",
        "author": "蔡伸",
        "content": "花露滴香红，花低漏声初歇。\n人似一枝梅瘦，照冰壶清彻。\n翠娥云鬓为谁容，虫丝宝奁结。\n可惜一春憔悴，负满怀风月。",
        "dynasty": "宋",
        "collection_info": null
    },
    {
        "title": "好事近 十幅健帆风",
        "author": "蔡伸",
        "content": "十幅健帆风，天意巧催行客。\n极目五湖云浪，泛满空秋色。\n玉人应怪误佳期，凝恨正脉脉。\n锦鳞为传尺素，报兰舟消息。",
        "dynasty": "宋",
        "collection_info": null
    },
    {
        "title": "卜算子 风雨送春归",
        "author": "蔡伸",
        "content": "风雨送春归，寂寞花空委。\n枝上红稀地上多，万点随流水。\n翠黛敛春愁，照影临清泚。\n应念韶华惜蕣颜，洒遍胭脂泪。",
        "dynasty": "宋",
        "collection_info": null
    },
    {
        "title": "卜算子 小阁枕清流",
        "author": "蔡伸",
        "content": "小阁枕清流，一霎莲塘雨。\n风递幽香入槛来，枕簟全无暑。\n遐想似花人，阅岁音尘阻。\n物是人非空断肠，梦入芳洲路。",
        "dynasty": "宋",
        "collection_info": null
    },
    {
        "title": "卜算子 玉斧斫冰轮",
        "author": "蔡伸",
        "content": "玉斧斫冰轮，中有乘鸾女。\n鬓乱钗横襟袖凉，只恐轻飞举。\n青冥缥缈间，自有吹箫侣。\n不向巫山十二峰，朝暮为云雨。",
        "dynasty": "宋",
        "collection_info": null
    },
    {
        "title": "卜算子 前度月圆时",
        "author": "蔡伸",
        "content": "前度月圆时，月下相携手。\n今夜天边月又圆，夜色如清昼。\n风月浑依旧。\n水馆空回首。\n明夜归来试问伊，曾解思量否。",
        "dynasty": "宋",
        "collection_info": null
    },
    {
        "title": "卜算子 重重雪外山",
        "author": "蔡伸",
        "content": "重重雪外山，渺渺烟中路。\n路转山横无尽愁，正是分携处。\n望极锦中书，肠断鱼中素。\n锦素沈沈两未期，鱼雁空相误。",
        "dynasty": "宋",
        "collection_info": null
    },
    {
        "title": "卜算子 春事付莺花",
        "author": "蔡伸",
        "content": "春事付莺花，曾是莺花主。\n醉拍春衫金缕衣，只向花间住。\n密意君听取。\n莫逐风来去。\n若是真心待于飞，云里千条路。",
        "dynasty": "宋",
        "collection_info": null
    },
    {
        "title": "小重山 楼外江山展翠屏",
        "author": "蔡伸",
        "content": "楼外江山展翠屏。\n沈沈虹影畔，彩舟横。\n一尊别酒为君倾。\n留不住，风色太无情。\n斜日半山明。\n画栏重倚处，独销凝。\n片帆回首在青冥。\n人不见，千里暮云平。",
        "dynasty": "宋",
        "collection_info": null
    },
    {
        "title": "小重山 澹澹秋容烟水寒",
        "author": "蔡伸",
        "content": "澹澹秋容烟水寒。\n楼高清夜永，倚阑干。\n玉人不见坐长叹。\n箫声远，明月满空山。\n遐想绿云鬟。\n青冥风露冷，独乘鸾。\n别时容易见时难。\n凭孤枕，聊复梦蝉娟。",
        "dynasty": "宋",
        "collection_info": null
    },
    {
        "title": "小重山 流水桃花小洞天",
        "author": "蔡伸",
        "content": "流水桃花小洞天。\n壶中春不老，胜尘寰。\n霞衣鹤氅并桃冠。\n新装好，风韵愈飘然。\n功行满三千。\n婴儿并姹女，炼成丹。\n刘郎曾约共升仙。\n十个月，养个小金坛。",
        "dynasty": "宋",
        "collection_info": null
    },
    {
        "title": "小重山 楼上风高翠袖寒",
        "author": "蔡伸",
        "content": "楼上风高翠袖寒。\n碧云笼淡日，照阑干。\n绿杨芳草恨绵绵。\n长亭路，何处认征鞍。\n晓镜懒重看。\n鬓云堆凤髻，任阑珊。\n鸾衾鸳枕小屏山。\n人如玉，忍负一春闲。",
        "dynasty": "宋",
        "collection_info": null
    },
    {
        "title": "踏莎行 佩解江皋",
        "author": "蔡伸",
        "content": "佩解江皋，魂消南浦。\n人生惟有别离苦。\n别时容易见时难，算来却是无情语。\n百计留君，留君不住。\n留君不住君须去。\n望君频问梦中来，免教肠断巫山雨。",
        "dynasty": "宋",
        "collection_info": null
    },
    {
        "title": "踏莎行 如是我闻",
        "author": "蔡伸",
        "content": "如是我闻，金仙出世。\n一超直入如来地。\n慈悲方便济群生，端严妙相谁能比。\n四众归依，悉皆欢喜。\n有情同赴龙华会。\n无忧帐里结良缘，么诃修哩修修哩。",
        "dynasty": "宋",
        "collection_info": null
    },
    {
        "title": "踏莎行 客里光阴",
        "author": "蔡伸",
        "content": "客里光阴，伤离情味。\n玉觞未举心先醉。\n临岐莫怪苦留连，樯乌转处人千里。\n恨写新声，云笺密寄。\n短封难尽心中事。\n凭君看取纸痕斑，分明总是离人泪。",
        "dynasty": "宋",
        "collection_info": null
    },
    {
        "title": "踏莎行 落日归云",
        "author": "蔡伸",
        "content": "落日归云，寒空断雁。\n吴波浅淡山平远。\n丹青写出在霜缣，佳人特地栽团扇。\n渔艇孤烟，酒旗幽院。\n些儿景趣君休羡。\n五湖归去共扁舟，何如早早酬深愿。",
        "dynasty": "宋",
        "collection_info": null
    },
    {
        "title": "踏莎行 水满青钱",
        "author": "蔡伸",
        "content": "水满青钱，烟滋翠葆。\n残英满地无人扫。\n先来羁思乱如云，无端更被春酲恼。\n叠叠遥山，绵绵远道。\n凭阑满目唯芳草。\n莫惊青鬓点秋霜，卢郎已分愁中老。",
        "dynasty": "宋",
        "collection_info": null
    },
    {
        "title": "踏莎行 玉质孤高",
        "author": "蔡伸",
        "content": "玉质孤高，天姿明慧。\n了无一点尘凡气。\n白莲空殿锁幽芳，亭亭独占秋光里。\n一切见闻，不可思议。\n我今有分亲瞻礼。\n愿垂方便济众生，他时同赴龙华会。",
        "dynasty": "宋",
        "collection_info": null
    },
    {
        "title": "定风波 一曲骊歌酒一锺",
        "author": "蔡伸",
        "content": "一曲骊歌酒一锺。\n可怜分袂太匆匆。\n百计留君留不住。\n□去。\n满川烟暝满帆风。\n目断魂销人不见。\n但见。\n青山隐隐水浮空。\n拟把一襟相忆泪。\n试□。\n云笺密洒付飞鸿。",
        "dynasty": "宋",
        "collection_info": null
    },
    {
        "title": "定风波 老去情锺不自持",
        "author": "蔡伸",
        "content": "老去情锺不自持。\n篸花酌酒送春归。\n玉貌冰姿人窈窕。\n一笑。\n清狂岂减少年时。\n欲上香车俱脉脉，半帘花影月平西。\n待得酒醒人已去。\n凝伫。\n断云残雨尽堪悲。",
        "dynasty": "宋",
        "collection_info": null
    },
    {
        "title": "点绛唇 水绕孤城",
        "author": "蔡伸",
        "content": "水绕孤城，乱山深锁横江路。\n帆归别浦。\n苒苒兰皋暮。\n人在天涯，雁背南云去。\n空凝伫。\n凤楼何处。\n烟霭迷津渡。",
        "dynasty": "宋",
        "collection_info": null
    },
    {
        "title": "点绛唇 香雪飘零",
        "author": "蔡伸",
        "content": "香雪飘零，暖风着柳笼丝雨。\n恼人情绪。\n春事还如许。\n宝勒朱轮，共结寻芳侣。\n东郊路。\n乱红深处。\n醉拍黄金缕。",
        "dynasty": "宋",
        "collection_info": null
    },
    {
        "title": "点绛唇 背壁灯残",
        "author": "蔡伸",
        "content": "背壁灯残，卧听檐雨难成寐。\n井梧飘坠。\n历历蛩声细。\n数尽更筹。\n滴尽罗巾泪。\n如何睡。\n甫能得睡。\n梦到相思地。",
        "dynasty": "宋",
        "collection_info": null
    },
    {
        "title": "点绛唇 月缺花残",
        "author": "蔡伸",
        "content": "月缺花残，世间乐事难双美。\n夜来相对。\n把酒弹轻泪。\n一点情锺，销尽英雄气。\n樊笼外。\n五湖烟水。\n好作扁舟计。",
        "dynasty": "宋",
        "collection_info": null
    },
    {
        "title": "点绛唇 玉笋持杯",
        "author": "蔡伸",
        "content": "玉笋持杯，敛红颦翠歌金缕。\n彩鸳戢羽。\n未免群鸡妒。\n我为情多，愁听多情语。\n君休诉。\n两心坚固。\n云里千条路。",
        "dynasty": "宋",
        "collection_info": null
    },
    {
        "title": "点绛唇 人面桃花",
        "author": "蔡伸",
        "content": "人面桃花，去年今日津亭见。\n瑶琴锦荐。\n一弄清商怨。\n金日重来，不见如花面。\n空肠断。\n乱红千片。\n流水天涯远。",
        "dynasty": "宋",
        "collection_info": null
    },
    {
        "title": "点绛唇 梅雨初晴",
        "author": "蔡伸",
        "content": "梅雨初晴，画栏开遍忘忧草。\n兰堂清窈。\n高柳新蝉噪。\n枕上芙蓉，如梦还惊觉。\n匀妆了。\n背人微笑。\n风入玲珑罩。",
        "dynasty": "宋",
        "collection_info": null
    },
    {
        "title": "点绛唇 帐外华灯",
        "author": "蔡伸",
        "content": "帐外华灯，翠屏花影参差满。\n锦衣香暖。\n苦恨春宵短。\n画角声中，云雨还轻散。\n河桥畔。\n月华如练。\n回首成肠断。",
        "dynasty": "宋",
        "collection_info": null
    },
    {
        "title": "点绛唇 绿萼冰花",
        "author": "蔡伸",
        "content": "绿萼冰花，数枝清影横疏牖。\n玉肌清瘦。\n夜久轻寒透。\n忍使孤芳，攀折他人手。\n人归后。\n断肠回首。\n只有香盈袖。",
        "dynasty": "宋",
        "collection_info": null
    },
    {
        "title": "点绛唇 解绂朝天",
        "author": "蔡伸",
        "content": "解绂朝天，满城桃李繁阴市。\n彩舟难驻。\n忍听骊歌举。\n协赞中兴，圣意方倾注。\n从今去。\n五云深处。\n稳步沙堤路。",
        "dynasty": "宋",
        "collection_info": null
    },
    {
        "title": "点绛唇 云雨匆匆",
        "author": "蔡伸",
        "content": "云雨匆匆，洞房当日曾相遇。\n暂来还去。\n无计留春住。\n宝瑟重调，静听莺弦语。\n休轻负。\n绮窗朱户。\n好做风光主。",
        "dynasty": "宋",
        "collection_info": null
    },
    {
        "title": "昭君怨 一曲云和松响",
        "author": "蔡伸",
        "content": "一曲云和松响。\n多少离愁心上。\n寂寞掩屏帷。\n泪沾衣。\n最是销魂处。\n夜夜绮窗风雨。\n风雨伴愁眠。\n夜如年。",
        "dynasty": "宋",
        "collection_info": null
    },
    {
        "title": "醉落魄・一斛珠 波纹如縠",
        "author": "蔡伸",
        "content": "波纹如縠。\n池塘雨后添新绿。\n海棠初绽红生肉。\n双燕归来，还认旧巢宿。\n凝情凭暖阑干曲。\n新愁无限伤心目。\n谁人月下吹横玉。\n惊起鸳鸯，飞去自相逐。",
        "dynasty": "宋",
        "collection_info": null
    },
    {
        "title": "醉落魄・一斛珠 霜华摇落",
        "author": "蔡伸",
        "content": "霜华摇落。\n亭亭皓月侵朱箔。\n梦回敧枕听残角。\n一片寒声，风送入寥廓。\n眼前风月都如昨。\n独眠无奈情怀恶。\n凭肩携手于飞约。\n料想人人，终是赋情薄。",
        "dynasty": "宋",
        "collection_info": null
    },
    {
        "title": "醉落魄・一斛珠 明眸秀色",
        "author": "蔡伸",
        "content": "明眸秀色。\n双蛾巧画春山碧。\n盈盈标韵倾瑶席。\n一见尊前，宛是旧相识。\n深期密语虽端的。\n良宵无奈成轻掷。\n忍教只恁空相忆。\n得入手来，无限好则剧。",
        "dynasty": "宋",
        "collection_info": null
    },
    {
        "title": "醉落魄・一斛珠 阳关声咽",
        "author": "蔡伸",
        "content": "阳关声咽。\n清歌响断云屏隔。\n溪山依旧连空碧。\n昨日主人，今日是行客。\n绿窗朱户应如昔。\n回头往事成陈迹。\n后期总便无端的。\n月下风前，应也解相忆。",
        "dynasty": "宋",
        "collection_info": null
    },
    {
        "title": "极相思 碧檐鸣玉玎珰",
        "author": "蔡伸",
        "content": "碧檐鸣玉玎珰。\n金锁小兰房。\n楼高夜永，飞霜满院，璧月沈缸。\n云雨不成巫峡梦，望仙乡、烟水茫茫。\n风前月底，登高念远，无限凄凉。",
        "dynasty": "宋",
        "collection_info": null
    },
    {
        "title": "极相思 相思情味堪伤",
        "author": "蔡伸",
        "content": "相思情味堪伤。\n谁与话衷肠。\n明朝见也，桃花人面，碧藓回廊。\n别后相逢唯有梦，梦回时、展转思量。\n不如早睡，今宵魂梦，先到伊行。",
        "dynasty": "宋",
        "collection_info": null
    },
    {
        "title": "玉楼春 碧桃溪上蓝桥路",
        "author": "蔡伸",
        "content": "碧桃溪上蓝桥路。\n寂寞朱门闲院宇。\n粉墙疏竹弄清蟾，玉砌红蕉宜夜雨。\n个中人是吹箫侣。\n花底深盟曾共语。\n人生乐在两知心，此意此生君记取。",
        "dynasty": "宋",
        "collection_info": null
    },
    {
        "title": "玉楼春 星河风露经年别",
        "author": "蔡伸",
        "content": "星河风露经年别。\n月照离亭花似雪。\n宝钗鸾镜会重逢，花里同眠今夜月。\n月华依旧当时节。\n细把离肠和泪说。\n人生只合镇长圆，休似月圆圆又缺。",
        "dynasty": "宋",
        "collection_info": null
    },
    {
        "title": "长相思 我心坚",
        "author": "蔡伸",
        "content": "我心坚。\n你心坚。\n各自心坚石也穿。\n谁言相见难。\n小窗前。\n月婵娟。\n玉困花柔并枕眠。\n今宵人月圆。",
        "dynasty": "宋",
        "collection_info": null
    },
    {
        "title": "长相思 锦衾香",
        "author": "蔡伸",
        "content": "锦衾香。\n玉枕双。\n昨夜深深小洞房。\n回头已断肠。\n背兰缸。\n梦仙乡。\n风撼梧桐雨洒窗。\n今宵好夜长。",
        "dynasty": "宋",
        "collection_info": null
    },
    {
        "title": "长相思 村姑儿",
        "author": "蔡伸",
        "content": "村姑儿。\n红袖衣。\n初发黄梅插稻时。\n双双女伴随。\n长歌诗。\n短歌诗。\n歌里真情恨别离。\n休言伊不知。",
        "dynasty": "宋",
        "collection_info": null
    },
    {
        "title": "西地锦 寂寞悲秋怀抱",
        "author": "蔡伸",
        "content": "寂寞悲秋怀抱。\n掩重门悄悄。\n清风皓月，朱阑画阁，双鸳池沼。\n不忍今宵重到。\n惹离愁多少。\n蓬山路杳，蓝桥信阻，黄花空老。",
        "dynasty": "宋",
        "collection_info": null
    },
    {
        "title": "归田乐 风生苹末莲香细",
        "author": "蔡伸",
        "content": "风生苹末莲香细。\n新浴晚凉天气。\n犹自倚朱阑，波面双双彩鸳戏。\n鸾钗委坠云堆髻。\n谁会此时情意。\n冰簟玉琴横，还是月明人千里。",
        "dynasty": "宋",
        "collection_info": null
    },
    {
        "title": "七娘子 天涯触目伤离绪",
        "author": "蔡伸",
        "content": "天涯触目伤离绪。\n登临况值秋光暮。\n手拈黄花，凭谁分付。\n雍雍雁落蒹葭浦。\n凭高目断桃溪路。\n屏山楼外青无数。\n绿水红桥，锁窗朱户。\n如今总是销魂处。",
        "dynasty": "宋",
        "collection_info": null
    },
    {
        "title": "感皇恩 酒晕衬横波",
        "author": "蔡伸",
        "content": "酒晕衬横波，玉肌香透。\n轻袅腰肢妒垂柳。\n臂宽金钏，且是不干春瘦。\n拈金双合字，无心绣。\n鬒云半堕，金钗欲溜。\n罗袂残香忍重嗅。\n渡江桃叶，肠断为谁招手。\n倚阑凝望久，眉空斗。",
        "dynasty": "宋",
        "collection_info": null
    },
    {
        "title": "感皇恩 膏雨晓来晴",
        "author": "蔡伸",
        "content": "膏雨晓来晴，海棠红透。\n碧草池塘袅金柳。\n王孙何在，不念玉容消瘦。\n日长深院静，帘垂绣。\n璨枕堕钗，粉痕轻溜。\n玉鼎龙涎记同嗅。\n钿筝重理，心事谩凭纤手。\n素弦弹不尽，眉峰斗。",
        "dynasty": "宋",
        "collection_info": null
    },
    {
        "title": "减字木兰花 彤庭龙尾",
        "author": "蔡伸",
        "content": "彤庭龙尾。\n礼备天颜知有喜。\n九奏初传。\n耳冷人间十七年。\n盈成持守。\n仁德如春渐九有。\n三辅名州。\n好整笙歌结胜游。",
        "dynasty": "宋",
        "collection_info": null
    },
    {
        "title": "减字木兰花 船回沙尾",
        "author": "蔡伸",
        "content": "船回沙尾。\n几误红窗听鹊喜。\n尺素空传。\n转首相逢又隔年。\n寒灯独守。\n玉笋持杯宁复有。\n秀水南州。\n徒使幽人作梦游。",
        "dynasty": "宋",
        "collection_info": null
    },
    {
        "title": "减字木兰花 多情多病",
        "author": "蔡伸",
        "content": "多情多病。\n玉貌疲来愁览镜。\n门掩东风。\n零落桃花满地红。\n重帘不卷。\n愁睹杏梁双语燕。\n强拂瑶琴。\n一曲幽兰泪满襟。",
        "dynasty": "宋",
        "collection_info": null
    },
    {
        "title": "减字木兰花 金风玉露",
        "author": "蔡伸",
        "content": "金风玉露。\n喜鹊桥成牛女渡。\n天宇沈沈。\n一夕佳期两意深。\n琼签报曙。\n忍使飙轮容易去。\n明日如今。\n想见君心似我心。",
        "dynasty": "宋",
        "collection_info": null
    },
    {
        "title": "减字木兰花 锦屏人醉",
        "author": "蔡伸",
        "content": "锦屏人醉。\n玉暖香融春有味。\n今日兰舟。\n魂梦还随绿水流。\n高城望断。\n无奈城中人不见。\n斜倚妆楼。\n恨入眉峰两点愁。",
        "dynasty": "宋",
        "collection_info": null
    },
    {
        "title": "渔家傲 烟锁池塘秋欲暮",
        "author": "蔡伸",
        "content": "烟锁池塘秋欲暮。\n细细前香，直到双栖处。\n并枕东窗听夜雨。\n偎金缕。\n云深不见来时路。\n晓色朦胧人去住。\n香覆重帘，密密闻私语。\n日断征帆归别浦。\n空凝伫。\n苔痕绿印金莲步。",
        "dynasty": "宋",
        "collection_info": null
    },
    {
        "title": "西楼子・相见欢 楼前流水悠悠",
        "author": "蔡伸",
        "content": "楼前流水悠悠。\n驻行舟。\n满目寒云衰草、使人愁。\n多少恨，多少泪，谩迟留。\n何似蓦然拚舍、去来休。",
        "dynasty": "宋",
        "collection_info": null
    },
    {
        "title": "西楼子・相见欢 红靴玉带葳蕤",
        "author": "蔡伸",
        "content": "红靴玉带葳蕤。\n翠绡衣。\n并辔垂鞭妆影、照清溪。\n长亭路。\n停骑处。\n晚凉时。\n空有许多明月、伴双栖。",
        "dynasty": "宋",
        "collection_info": null
    },
    {
        "title": "御街行 东君不锁寻芳路",
        "author": "蔡伸",
        "content": "东君不锁寻芳路。\n曾是莺花主。\n有情风月可怜宵，犹记绿窗朱户。\n十年空想，春风面杳，无计凭鳞羽。\n凄凉怀抱今如许。\n天与重相遇。\n不应还向楚峰前，朝暮为云为雨。\n算来各把，平生分付，也不是、恶着处。",
        "dynasty": "宋",
        "collection_info": null
    },
    {
        "title": "上阳春・蓦山溪 好在章台杨柳",
        "author": "蔡伸",
        "content": "好在章台杨柳。\n不禁春瘦。\n淡烟微雨曲尘丝，锁一点、眉头皱。\n忆自灞陵别后。\n青青依旧。\n万丝千缕太多情，忍攀折、行人手。",
        "dynasty": "宋",
        "collection_info": null
    },
    {
        "title": "临江仙 繁杏枝头蜂蝶乱",
        "author": "蔡伸",
        "content": "繁杏枝头蜂蝶乱，香风阖坐微闻。\n靓妆浓艳任东君。\n无情风雨，春事已平分。\n珍重主人留客意，夜阑秉烛开尊。\n何须歌韵遏行云。\n羽觞交劝，挥麈细论文。",
        "dynasty": "宋",
        "collection_info": null
    },
    {
        "title": "临江仙 昨夜中秋今夕望",
        "author": "蔡伸",
        "content": "昨夜中秋今夕望，十分桂影团圆。\n玉人相对绿尊前。\n素娥有恨，应是妒蝉娟。\n人静小庭风露冷，歌声特地清圆。\n醉红醺脸髻鬟偏。\n翠裙轻皱，端的为留仙。",
        "dynasty": "宋",
        "collection_info": null
    },
    {
        "title": "临江仙 帘幕深深清昼永",
        "author": "蔡伸",
        "content": "帘幕深深清昼永，玉人不耐春寒。\n镂牙棋子缕金圆。\n象盘雅戏，相对小窗前。\n隔打直行尖曲路，教人费尽机关。\n局中胜负定谁偏。\n饶伊使幸，毕竟我赢先。",
        "dynasty": "宋",
        "collection_info": null
    },
    {
        "title": "临江仙 仙品不同桃李艳",
        "author": "蔡伸",
        "content": "仙品不同桃李艳，移来月窟云乡。\n幽姿绰约道家妆。\n绿云堆髻，娇额半涂黄。\n可但乍凉风月下，饶伊独占秋光。\n雨中别有恼人香。\n错教萧史，肠断忆巫阳。",
        "dynasty": "宋",
        "collection_info": null
    },
    {
        "title": "临江仙 琪树鸾栖花露重",
        "author": "蔡伸",
        "content": "琪树鸾栖花露重，依稀兰洞风光。\n玉人相对自生凉。\n翠鬟琼佩，绰约蕊珠妆。\n宝瑟声沈清梦觉，夜阑明月幽窗。\n可堪襟袂惹馀香。\n断云残雨，何处认高唐。",
        "dynasty": "宋",
        "collection_info": null
    },
    {
        "title": "临江仙 记得南楼三五夜",
        "author": "蔡伸",
        "content": "记得南楼三五夜，曾听凤管昭华。\n曾前此际重兴嗟。\n素娥端有恨，烟霭等闲遮。\n珍重主人留客意，厌厌缓引流霞。\n夜间银汉淡天涯。\n亭亭丹桂现，耿耿玉绳斜。",
        "dynasty": "宋",
        "collection_info": null
    },
    {
        "title": "临江仙 青润奇峰名韫玉",
        "author": "蔡伸",
        "content": "青润奇峰名韫玉，温其质并琼瑶。\n中分瀑布泻云涛。\n双峦呈翠色，气象两相高。\n珍重幽人诚好事，绿窗聊助风骚。\n寄言俗客莫相嘲。\n物轻人意重，千里赠鹅毛。",
        "dynasty": "宋",
        "collection_info": null
    },
    {
        "title": "鹧鸪天 脉脉柔情不自持",
        "author": "蔡伸",
        "content": "脉脉柔情不自持。\n浅颦轻笑百般宜。\n尊前唱歇黄金缕，一点春愁入翠眉。\n流蕙盼，捧瑶卮。\n借君歌扇写新诗。\n浮花谩说惊郎目，不似东风第一枝。",
        "dynasty": "宋",
        "collection_info": null
    },
    {
        "title": "惜奴娇 隔阔多时",
        "author": "蔡伸",
        "content": "隔阔多时，算彼此、难存济。\n咫尺地、千山万水。\n眼眼相看，要说话、都无计。\n只是。\n唱曲儿、词中认意。\n雪意垂垂，更刮地、寒风起。\n怎禁这几夜意。\n未散痴心，便指望、长偎倚。\n只替。\n那火桶儿、与奴暖被。",
        "dynasty": "宋",
        "collection_info": null
    },
    {
        "title": "行香子 珠露初零",
        "author": "蔡伸",
        "content": "珠露初零。\n天宇澄明。\n正闲阶、皎月亭亭。\n更阑人静，烟敛风清。\n更井边桐，一叶叶，做秋声。\n斗帐鸾屏。\n翠被华茵。\n梦回时、酒力初醒。\n绿云堆枕，红玉生春。\n且打叠起，龙牙簟，竹夫人。",
        "dynasty": "宋",
        "collection_info": null
    },
    {
        "title": "一翦梅 堆枕乌云堕翠翘",
        "author": "蔡伸",
        "content": "堆枕乌云堕翠翘。\n午梦惊回，满眼春娇。\n嬛嬛一袅楚宫腰。\n那更春来，玉减香消。\n柳下朱门傍小桥。\n几度红窗，误认鸣镳。\n断肠风月可怜宵。\n忍使恹恹，两处无聊。",
        "dynasty": "宋",
        "collection_info": null
    },
    {
        "title": "一翦梅 高宴华堂夜向阑",
        "author": "蔡伸",
        "content": "高宴华堂夜向阑。\n急管飞霜，羯鼓声干。\n仙人掌上水晶盘。\n回按凌波，舞袖弓弯。\n曲罢凝娇整翠鬟。\n玉笋持杯，巧笑嫣然。\n为君一醉倒金船。\n只恐醒来，人隔云山。",
        "dynasty": "宋",
        "collection_info": null
    },
    {
        "title": "一翦梅 夜永虚堂烛影寒",
        "author": "蔡伸",
        "content": "夜永虚堂烛影寒。\n斗转春来，又是明年。\n异乡怀抱只凄然。\n尊酒相逢且自宽。\n天际孤云云外山。\n梦绕觚棱，日下长安。\n功名已觉负初心，羞对菱花，绿鬓成斑。",
        "dynasty": "宋",
        "collection_info": null
    },
    {
        "title": "六么令 梅英飘雪",
        "author": "蔡伸",
        "content": "梅英飘雪，弱柳弄新绿。\n泠泠画桥流水，风静波如縠。\n长记扁舟共载，偶近旗亭宿。\n渺云横玉。\n鸳鸯枕上，听彻新翻数般曲。\n此际魂清梦冷，绣被香芬馥。\n因念多感情怀，触处伤心目。\n自是今宵独寐，怎不添愁蹙。\n如今心足。\n风前月下，赖有斯人慰幽独。",
        "dynasty": "宋",
        "collection_info": null
    },
    {
        "title": "镇西・小镇西犯 秋风吹暗雨",
        "author": "蔡伸",
        "content": "秋风吹暗雨，重衾寒透。\n伤心听、晓钟残漏。\n凝情久。\n记红窗夜雪，促膝围炉，交杯劝酒。\n如今顿孤欢偶。\n念别后。\n菱花清镜里。\n眉峰暗斗。\n想标容、怎禁销瘦。\n忍回首。\n但云笺妙墨，鸳锦啼妆，依然似旧。\n临风泪沾襟袖。",
        "dynasty": "宋",
        "collection_info": null
    },
    {
        "title": "看花回 夜久凉生",
        "author": "蔡伸",
        "content": "夜久凉生，庭院漏声频促。\n念昔胜游旧地，对画阁层峦，雨馀烟簇。\n新诗暗藏小字，霜刀刊翠竹。\n携素手、细绕回塘，芰荷香里彩鸳宿。\n别后想、香销腻玉。\n带围减、钏宽金粟。\n虽有鳞鸿锦素，柰事与心违，佳期难卜。\n拟解愁肠万结，唯凭尊酒绿。\n望天涯断魂处，醉拍阑干曲。",
        "dynasty": "宋",
        "collection_info": null
    },
    {
        "title": "诉衷情 亭亭秋水玉芙蓉",
        "author": "蔡伸",
        "content": "亭亭秋水玉芙蓉。\n天际水浮空。\n碧云望中空暮，人在广寒宫。\n双缕枕，曲屏风。\n小房栊。\n可怜今夜，明月清风，无计君同。",
        "dynasty": "宋",
        "collection_info": null
    },
    {
        "title": "浪淘沙 楼下水潺湲",
        "author": "蔡伸",
        "content": "楼下水潺湲。\n楼外屏山。\n淡烟笼月晚凉天。\n曾共玉人携素手，同倚阑干。\n云散梦难圆。\n幽恨绵绵。\n旧游重到忍重看。\n负你一生多少泪，月下花前。",
        "dynasty": "宋",
        "collection_info": null
    },
    {
        "title": "如梦令 人静重门深亚",
        "author": "蔡伸",
        "content": "人静重门深亚。\n朱阁画帘高挂。\n人与月俱圆，月色波光相射。\n潇洒。\n潇洒。\n人月长长今夜。",
        "dynasty": "宋",
        "collection_info": null
    },
    {
        "title": "如梦令 今夜行云何处",
        "author": "蔡伸",
        "content": "今夜行云何处。\n还是月华当午。\n倚遍曲阑桥，望断锦屏归路。\n空去。\n空去。\n梦到绿窗朱户。",
        "dynasty": "宋",
        "collection_info": null
    },
    {
        "title": "愁倚阑・春光好 伤春晚",
        "author": "蔡伸",
        "content": "伤春晚，送春归。\n步云溪。\n绿叶同心双小字，记曾题。\n楼外红日平西。\n长亭路、烟草萋萋。\n云雨不成新梦后，倚阑时。",
        "dynasty": "宋",
        "collection_info": null
    },
    {
        "title": "愁倚阑・春光好 天如水",
        "author": "蔡伸",
        "content": "天如水，月如钩。\n正新秋。\n月影参差人窈窕，小红楼。\n如今往事悠悠。\n楼前水、肠断东流。\n旧物忍看金约腕，玉搔头。",
        "dynasty": "宋",
        "collection_info": null
    },
    {
        "title": "愁倚阑・春光好 一番雨",
        "author": "蔡伸",
        "content": "一番雨，一番凉。\n夜初长。\n满院蛩吟人不寝，月侵廊。\n木犀微绽幽芳。\n西风透、窈窕红窗。\n恰似个人鸳被里，玉肌香。",
        "dynasty": "宋",
        "collection_info": null
    },
    {
        "title": "望江南・忆江南 花落尽",
        "author": "蔡伸",
        "content": "花落尽，寂寞委残红。\n蝶帐梦回空晓月，凤楼人去谩东风。\n春事已成空。\n闲伫立，□□水溶溶。\n云锁乱山横惨淡，烟笼绿树晚溟蒙。\n却在泪痕中。",
        "dynasty": "宋",
        "collection_info": null
    },
    {
        "title": "春光好 鸾屏掩",
        "author": "蔡伸",
        "content": "鸾屏掩，翠衾香。\n小兰房。\n回首当时云雨梦，两难忘。\n如今水远山长。\n凭鳞翼、难叙衷肠。\n况是教人无可恨，一味思量。",
        "dynasty": "宋",
        "collection_info": null
    },
    {
        "title": "风流子 韶华惊晼晚",
        "author": "蔡伸",
        "content": "韶华惊晼晚，青春老、倦客惜年芳。\n庭樾荫浓，半藏莺语，畹兰花减，时有蜂忙。\n粉墙低，嫩岚滋翠葆，零露湿残妆。\n风暖昼长，柳绵吹尽，澹烟微雨，梅子初黄。\n洛浦音容远，书空漫惆怅，往事悲凉。\n无奈锦鳞杳杳，不渡横塘。\n念蝴蝶梦回，子规声里，半窗斜月，一枕馀香。\n拟待自宽，除非铁做心肠。",
        "dynasty": "宋",
        "collection_info": null
    },
    {
        "title": "朝中措 章台杨柳月依依",
        "author": "蔡伸",
        "content": "章台杨柳月依依。\n飞絮送春归。\n院宇日长人静，园林绿暗红稀。\n庭前花谢了，行云散后，物是人非。\n唯有一襟清泪，凭阑洒遍残枝。",
        "dynasty": "宋",
        "collection_info": null
    },
    {
        "title": "朝中措 雨馀清镜湛秋容",
        "author": "蔡伸",
        "content": "雨馀清镜湛秋容。\n屏展九华峰。\n万里闲云散尽，半规凉月当空。\n楼高夜永，凭阑笑语，此际谁同。\n端有妙人携手，け然归路凌风。",
        "dynasty": "宋",
        "collection_info": null
    },
    {
        "title": "侍香金童 宝马行春",
        "author": "蔡伸",
        "content": "宝马行春，缓辔随油壁。\n念一瞬、韶光堪重惜。\n还是去年同醉日。\n客里情怀，倍添凄恻。\n记南城、锦径名园曾遍历。\n更柳下、人家似织。\n此际凭阑愁脉脉。\n满目江山，暮云空碧。",
        "dynasty": "宋",
        "collection_info": null
    },
    {
        "title": "江城子 碧厨文簟小窗前",
        "author": "蔡伸",
        "content": "碧厨文簟小窗前。\n乍更阑。\n□□□。\n乌鹊南飞，秋意渐凄然。\n满院蛩吟风露下，人窈窕，月蝉娟。\n双星旧约又经年。\n信谁传。\n恨绵绵。\n□隔明河，长作断肠仙。\n争似秦楼萧史伴，瑶台路，共乘鸾。",
        "dynasty": "宋",
        "collection_info": null
    },
    {
        "title": "西江月 翡翠蒙金衫子",
        "author": "蔡伸",
        "content": "翡翠蒙金衫子，缕尘如意冠儿。\n持杯轻按遏云词。\n别是出尘风味。\n莫羡双星旧约，愿谐明月佳期。\n凭肩密语两心知。\n一棹五湖烟水。",
        "dynasty": "宋",
        "collection_info": null
    },
    {
        "title": "苍梧谣・归字谣 天",
        "author": "蔡伸",
        "content": "天。\n休使圆蟾照客眠。\n人何在，桂影自婵娟。",
        "dynasty": "宋",
        "collection_info": null
    },
    {
        "title": "采桑子 奇花不比寻常艳",
        "author": "蔡伸",
        "content": "奇花不比寻常艳，独步南州。\n往事悠悠。\n辽鹤重来忆梦游。\n仙翁不改青青眼，一醉迟留。\n妙墨银钩。\n题作人间第一流。",
        "dynasty": "宋",
        "collection_info": null
    },
    {
        "title": "洞仙歌 莺莺燕燕",
        "author": "蔡伸",
        "content": "莺莺燕燕。\n本是于飞伴。\n风月佳时阻幽愿。\n但人心坚固后，天也怜人，相逢处、依旧桃花人面。\n绿窗携手，帘幕重重，烛影摇红夜将半。\n对尊前如梦，欲语魂惊，语未竟、已觉衣襟泪满。\n我只为、相思特特来，这度更休推，后回相见。",
        "dynasty": "宋",
        "collection_info": null
    },
    {
        "title": "瑞鹤仙 玉猊香谩爇",
        "author": "蔡伸",
        "content": "玉猊香谩爇。\n叹瓶沈簪断，紫箫声绝。\n丹青挂寒壁。\n细端详，宛是旧时标格。\n音容望极。\n奈弱水、蓬山路隔。\n似瑶林琼树，韶华正好，一枝先折。\n凄切。\n相思情味，镜中绿鬓，看成华发。\n临风对月。\n空罗袂，搵清血。\n待随群逐队，开眉一笑，除你心肠是铁。\n看今生，为伊烦恼，甚时是彻。",
        "dynasty": "宋",
        "collection_info": null
    },
    {
        "title": "采桑子 百花丛里花君子",
        "author": "何",
        "content": "百花丛里花君子，取信东君。\n取信东君。\n名策花中第一勋。\n结成宝鼎和羹味，多谢东君。\n多谢东君。\n香遍还应号令春。",
        "dynasty": "宋",
        "collection_info": null
    },
    {
        "title": "虞美人 分香帕子揉蓝腻",
        "author": "何",
        "content": "分香帕子揉蓝腻。\n欲去殷勤惠。\n重来直待牡丹时。\n只恐花知、知后故开迟。\n别来看尽闲桃李。\n日日阑干倚。\n催花无计问东风。\n梦作一双蝴蝶、绕芳丛。",
        "dynasty": "宋",
        "collection_info": null
    },
    {
        "title": "失调名 便饶你、漫天索价",
        "author": "何",
        "content": "便饶你、漫天索价，待我略地酬伊。",
        "dynasty": "宋",
        "collection_info": null
    },
    {
        "title": "失调名 细雨共斜风",
        "author": "何",
        "content": "细雨共斜风，作轻寒。",
        "dynasty": "宋",
        "collection_info": null
    },
    {
        "title": "一剪梅・一翦梅 汉粉重番内样妆",
        "author": "郑刚中",
        "content": "汉粉重番内样妆。\n新染冰肌，浅浅莺黄。\n广寒宫迥阻归期，襟袖空馀暗淡香。\n江路迢迢楚塞长。\n梦里题诗欲寄将。\n觉来斜月又沈西，一点檀心，半染微霜。",
        "dynasty": "宋",
        "collection_info": null
    },
    {
        "title": "临江仙 冬看山林萧疏净",
        "author": "韩世忠",
        "content": "冬看山林萧疏净，春来地润花浓。\n少年衰老与山同。\n世间争名利，富贵与贫穷。\n荣贵非干长生药，清闲是不死门风。\n劝君识取主人公。\n单方只一味，尽在不言中。",
        "dynasty": "宋",
        "collection_info": null
    },
    {
        "title": "南乡子 人有几何般",
        "author": "韩世忠",
        "content": "人有几何般。\n富贵荣华总是闲。\n自古英雄都如梦，为官。\n宝玉妻男宿业缠。\n年迈衰残。\n鬓发苍浪骨髓干。\n不道山林有好处，贪欢。\n只恐痴迷误了贤。",
        "dynasty": "宋",
        "collection_info": null
    },
    {
        "title": "更漏子 怜宋玉、许王昌",
        "author": "黄大舆",
        "content": "怜宋玉、许王昌。\n东西邻短墙。",
        "dynasty": "宋",
        "collection_info": null
    },
    {
        "title": "虞美人 世间离恨何时了",
        "author": "黄大舆",
        "content": "世间离恨何时了。\n不为英雄少。\n楚歌声起霸图休。\n玉帐佳人血泪、满东流。\n葛荒葵老芜城暮。\n玉貌知何处。\n至今芳草解婆娑。\n只有当时魂魄、未消磨。",
        "dynasty": "宋",
        "collection_info": null
    },
    {
        "title": "水调歌头 长江飞鸟外",
        "author": "王灼",
        "content": "长江飞鸟外，明月众星中。\n今来古往如此，人事几秋风。\n又对团团红树，独跨蹇驴归去，山水澹丰容。\n远色动愁思，不见两诗翁。\n酒如渑，谈如绮，气如虹。\n当时痛饮狂醉，只许赏心同。\n响绝光沈休问，俯仰之间陈迹，我亦老飘蓬。\n望久碧云晚，一雁度寒空。",
        "dynasty": "宋",
        "collection_info": null
    },
    {
        "title": "渔家傲 漠漠郊原荒宿草",
        "author": "王灼",
        "content": "漠漠郊原荒宿草。\n黄花趁得秋风早。\n万里岷峨归梦到。\n东篱好。\n未应花似行人老。\n古往今来成一笑。\n为君醉里销沈了。\n不用登临敧短帽。\n愁绝□。\n吴霜点鬓教谁扫。",
        "dynasty": "宋",
        "collection_info": null
    },
    {
        "title": "醉花阴 平生五色江淹笔",
        "author": "王灼",
        "content": "平生五色江淹笔。\n合占金闺籍。\n桃李满城春，恨□屏□，只作三年客。\n画船暂系河桥侧。\n一醉分南北。\n惆怅酒醒时，雨笠风蓑，似旧无人识。",
        "dynasty": "宋",
        "collection_info": null
    },
    {
        "title": "清平乐 东风归早",
        "author": "王灼",
        "content": "东风归早。\n已绿瀛洲草。\n紫殿红楼春正好。\n杨柳半和烟袅。\n玉舆遍绕花行。\n初闻百啭新莺。\n历历因风传去，千门万户春声。",
        "dynasty": "宋",
        "collection_info": null
    },
    {
        "title": "清平乐 坠红飘絮",
        "author": "王灼",
        "content": "坠红飘絮。\n收拾春归去。\n长恨春归无觅处。\n心事顾谁分付。\n卢家小苑回塘。\n于飞多少鸳鸯。\n纵使东墙隔断，莫愁应念王昌。",
        "dynasty": "宋",
        "collection_info": null
    },
    {
        "title": "点绛唇 休惜馀春",
        "author": "王灼",
        "content": "休惜馀春，试来把酒留春住。\n问春无语。\n帘卷西山雨。\n一掬愁心，强欲登高赋。\n山无数。\n烟波无数。\n不放春归去。",
        "dynasty": "宋",
        "collection_info": null
    },
    {
        "title": "浣溪沙 一样婵娟别样清",
        "author": "王灼",
        "content": "一样婵娟别样清。\n眼明初识董双成。\n香风随步过帘旌。\n笑捧玉觞频劝客，浣溪沙里转新声。\n花间侧听有流莺。",
        "dynasty": "宋",
        "collection_info": null
    },
    {
        "title": "虞美人 别来杨柳团轻絮",
        "author": "王灼",
        "content": "别来杨柳团轻絮。\n摆撼春风去。\n小园桃李却依依。\n犹自留花不发、待郎归。\n枝头便觉层层好。\n信是花相恼。\n觥船一棹百分空。\n拚了如今醉倒、闹香中。",
        "dynasty": "宋",
        "collection_info": null
    },
    {
        "title": "虞美人 姚黄真是花中主",
        "author": "王灼",
        "content": "姚黄真是花中主。\n个个寻芳去。\n春光能有几多时。\n莫遣无花空折、断肠枝。\n蜂媒蝶使争撩乱。\n应妒传觞缓。\n问花端的为谁开。\n拟作移春小槛、载归来。",
        "dynasty": "宋",
        "collection_info": null
    },
    {
        "title": "菩萨蛮 风柔日薄江村路",
        "author": "王灼",
        "content": "风柔日薄江村路。\n一鞭又逐春光去。\n胡蝶作团飞。\n竹间桃李枝。\n醉魂招不得。\n一半随春色。\n桃李□无多。\n其如风日何。",
        "dynasty": "宋",
        "collection_info": null
    },
    {
        "title": "好事近 小砑碧霞笺",
        "author": "王灼",
        "content": "小砑碧霞笺，不见近来消息。\n玉骨瘦无一把，又不成空忆。\n炉熏歇尽烛花残，佳梦了难得。\n二十五声秋点，最知人端的。",
        "dynasty": "宋",
        "collection_info": null
    },
    {
        "title": "长相思 来匆匆",
        "author": "王灼",
        "content": "来匆匆。\n去匆匆。\n短梦无凭春又空。\n难随郎马踪。\n山重重。\n水重重。\n飞絮流云西复东。\n音书何处通。",
        "dynasty": "宋",
        "collection_info": null
    },
    {
        "title": "酒泉子 锦水花林",
        "author": "王灼",
        "content": "锦水花林，前度刘郎行乐处，当时桃李卧莓苔。\n又重来。\n今年菊蕊为君开。\n赖有诗情浑似旧，西风斜日上高台。\n醉千回。",
        "dynasty": "宋",
        "collection_info": null
    },
    {
        "title": "恨来迟 柳暗汀洲",
        "author": "王灼",
        "content": "柳暗汀洲，最春深处，小宴初开。\n似泛宅浮家，水平风软，咫尺蓬莱。\n更劝君、吸尽紫霞杯。\n醉看鸾凤徘徊。\n正洞里桃花，盈盈一笑，依旧怜才。",
        "dynasty": "宋",
        "collection_info": null
    },
    {
        "title": "春光好 和醉梦",
        "author": "王灼",
        "content": "和醉梦，上峥嵘。\n忆娉婷。\n回首锦江烟一色，不分明。\n翻为离别牵情。\n娇啼外、没句丁宁。\n紫陌绿窗多少恨，两难平。",
        "dynasty": "宋",
        "collection_info": null
    },
    {
        "title": "南歌子 命啸无人啸",
        "author": "王灼",
        "content": "命啸无人啸，含娇何处娇。\n江南烟水太迢迢。\n璧月琼枝空想、夜和朝。\n目断肠随断，魂销骨更销。\n琐窗风雨不相饶。\n犹似西湖一枕、听寒潮。",
        "dynasty": "宋",
        "collection_info": null
    },
    {
        "title": "画堂春 暖风和雨暗楼台",
        "author": "王灼",
        "content": "暖风和雨暗楼台。\n馀寒巧作愁媒。\n半春怀抱向谁开。\n忍泪千回。\n断梦已随烟篆，醉魂空殢琼杯。\n小窗瞥见一枝梅。\n疑误君来。",
        "dynasty": "宋",
        "collection_info": null
    },
    {
        "title": "七娘子 花明雾暗非花雾",
        "author": "王灼",
        "content": "花明雾暗非花雾。\n似春屏、短梦无凭据。\n夜月将来，晓灯催去。\n半衾馀暖空留住。\n情柔意密愁千缕。\n想一声、鸡唱东城路。\n暂作行云，暂为行雨。\n阳台望极人何处。",
        "dynasty": "宋",
        "collection_info": null
    },
    {
        "title": "减字木兰花 飞霞半缕",
        "author": "王灼",
        "content": "飞霞半缕。\n收尽一天风和雨。\n可惜黄昏。\n残角疏钟要断魂。\n双鱼传信。\n只道横塘消息近。\n心事悠悠。\n同向春风各自愁。",
        "dynasty": "宋",
        "collection_info": null
    },
    {
        "title": "一落索 昨夜封枝寒雪",
        "author": "王灼",
        "content": "昨夜封枝寒雪。\n暗堆残叶。\n佳人醉里插钗梁，更不问、眠时节。\n绣被重重夜彻。\n烛光明灭。\n枕旁争听落檐声，更不问、醒时节。",
        "dynasty": "宋",
        "collection_info": null
    },
    {
        "title": "丑奴儿・采桑子 东风已有归来信",
        "author": "王灼",
        "content": "东风已有归来信，先返梅魂。\n雪斗纷纷。\n更引蟾光过璧门。\n绿衣小凤枝头语，我有嘉宾。\n急泛清尊。\n莫待江南烂漫春。",
        "dynasty": "宋",
        "collection_info": null
    },
    {
        "title": "减字木兰花 江南二月",
        "author": "陈袭善",
        "content": "江南二月。\n犹有枝头千点雪。\n邀上芳尊。\n却占东君一半春。\n尊前眼底。\n南国风光都在此。\n移过江来。\n从此江南不复开。",
        "dynasty": "宋",
        "collection_info": null
    },
    {
        "title": "渔家傲 鹫岭峰前阑独倚",
        "author": "陈袭善",
        "content": "鹫岭峰前阑独倚。\n愁眉蹙损愁肠碎。\n红粉佳人伤别袂。\n情何已。\n登山临水年年是。\n常记同来今独至。\n孤舟晚扬湖光里。\n衰草斜阳无限意。\n谁与寄。\n西湖水是相思泪。",
        "dynasty": "宋",
        "collection_info": null
    },
    {
        "title": "丑奴儿・采桑子 蓦地厮看时",
        "author": "曾干曜",
        "content": "蓦地厮看时。\n赤怕那、迪功郎儿。\n气岸昂昂因权县，厅子叫道，宣教请后，有无限威仪。\n先自不相知。\n取奉着、刬地胡挥。\n甚时得归京里去，两省八座，横行正任，却会嫌卑。",
        "dynasty": "宋",
        "collection_info": null
    },
    {
        "title": "点绛唇 烟洗风梳",
        "author": "孙",
        "content": "烟洗风梳，司花先放江梅吐。\n竹村沙路。\n脉脉摇寒雨。\n醉魄吟魂，无着清香处。\n愁如缕。\n系春不住。\n又折冰枝去。",
        "dynasty": "宋",
        "collection_info": null
    },
    {
        "title": "卜算子 有意送春归",
        "author": "如晦",
        "content": "有意送春归，无计留春住。\n毕竟年年用着来，何似休归去。\n目断楚天遥，不见春归路。\n风急桃花也似愁，点点飞红雨。",
        "dynasty": "宋",
        "collection_info": null
    },
    {
        "title": "菩萨蛮 一声羌管吹呜咽",
        "author": "孙舣",
        "content": "一声羌管吹呜咽。\n玉溪夜半梅翻雪。\n江月正茫茫。\n断桥流水香。\n含章春欲暮。\n落日千山雨。\n一点着枝酸。\n吴姬先齿寒。",
        "dynasty": "宋",
        "collection_info": null
    },
    {
        "title": "倦寻芳 兽环半掩",
        "author": "潘汾",
        "content": "兽环半掩，鸳甃无尘，庭院潇洒。\n树色沈沈，春尽燕娇莺姹。\n梦草池塘清渐满，海棠轩槛红相亚。\n听箫声，记秦楼夜约，彩鸾齐跨。\n渐迤逦、更催银箭，何处贪欢，犹系骄马。\n旋剪灯花，两点翠眉谁画。\n香灭羞回空帐里，月高犹在重帘下。\n恨疏狂，待归来、碎揉花打。",
        "dynasty": "宋",
        "collection_info": null
    },
    {
        "title": "贺新郎 篆缕销香鼎",
        "author": "潘汾",
        "content": "篆缕销香鼎。\n翠沈沈、庭阴转午，画堂人静。\n芳草王孙知何处，惟有杨花糁径。\n正玉枕、瞢腾初醒。\n门外残红春已去，镇无聊、殢酒厌厌病。\n云髻亸，未忺整。\n江南旧事休重省。\n但天涯、寻消问息，断鸿难倩。\n月满西楼凭阑久，依旧归期未定。\n便只恐、瓶沈金井。\n嘶骑不来银烛暗，枉教人、立尽梧桐影。\n谁伴我，对鸾镜。",
        "dynasty": "宋",
        "collection_info": null
    },
    {
        "title": "孟家蝉 向卖花担上",
        "author": "潘汾",
        "content": "向卖花担上，落絮桥边，春思难禁。\n正暖日温风里，斗采遍香心。\n夜夜稳栖芳草，还处处、先亸春禽。\n满园林。\n梦觉南华，直到如今。\n情深。\n记那人小扇、扑得归来，绣在罗襟。\n芳意赠谁，应费万线千针。\n谩道滕王画得，枉谢客、多少清吟。\n影沈沈。\n舞入梨花，何处相寻。",
        "dynasty": "宋",
        "collection_info": null
    },
    {
        "title": "花心动 啼鸟惊心",
        "author": "潘汾",
        "content": "啼鸟惊心，怨年华，羞看杏梢桃萼。\n映柳小桥，芳草闲庭，处处旧游如昨。\n断肠人在东风里，遮不尽、几重帘幕。\n旧巢稳，呢喃燕子，笑人漂泊。\n应是素肌瘦削。\n空望断天涯，信音难托。\n半污泪痕，重整馀香，夜夜翠衾寒薄。\n倦游只怕春归去，怎忍见、水流花落。\n梦魂远，韶华又还过却。",
        "dynasty": "宋",
        "collection_info": null
    },
    {
        "title": "玉蝴蝶 睡起日高莺啭",
        "author": "潘汾",
        "content": "睡起日高莺啭，画帘低卷，花影重重。\n醉眼羞抬，娇困犹自未惺忪。\n绣床近、强来描翠，妆镜掩、不肯匀红。\n锦屏空。\n对花无语，独怨春风。\n匆匆。\n庾郎去后，香销玉减，是事疏慵。\n纵蛮笺封了，何处问鳞鸿。\n眼中泪、万行难尽，眉上恨、一点偏浓。\n杳无踪。\n夜来惟有，幽梦相逢。",
        "dynasty": "宋",
        "collection_info": null
    },
    {
        "title": "丑奴儿慢・采桑子慢 愁春未醒",
        "author": "潘汾",
        "content": "愁春未醒，还是清和天气。\n对浓绿阴中庭院，燕语莺啼。\n数点新荷翠钿，轻泛水平池。\n一帘风絮，才晴又雨，梅子黄时。\n忍记那回，玉人娇困，初试单衣。\n共携手、红窗描绣，画扇题诗。\n怎有如今，半床明月两天涯。\n章台何处，应是为我，蹙损双眉。",
        "dynasty": "宋",
        "collection_info": null
    },
    {
        "title": "忆王孙 萋萋芳草忆王孙",
        "author": "李重元",
        "content": "萋萋芳草忆王孙。\n柳外楼高空断魂。\n杜宇声声不忍闻。\n欲黄昏。\n雨打梨花深闭门。",
        "dynasty": "宋",
        "collection_info": null
    },
    {
        "title": "忆王孙 风蒲猎猎小池塘",
        "author": "李重元",
        "content": "风蒲猎猎小池塘。\n过雨荷花满院香。\n沈李浮瓜冰雪凉。\n竹方床。\n针线慵拈午梦长。",
        "dynasty": "宋",
        "collection_info": null
    },
    {
        "title": "忆王孙 飕飕风冷荻花秋",
        "author": "李重元",
        "content": "飕飕风冷荻花秋。\n明月斜侵独倚楼。\n十二珠帘不上钩。\n黯凝眸。\n一点渔灯古渡头。",
        "dynasty": "宋",
        "collection_info": null
    },
    {
        "title": "忆王孙 彤云风扫雪初晴",
        "author": "李重元",
        "content": "彤云风扫雪初晴。\n天外孤鸿三两声。\n独拥寒衾不忍听。\n月笼明。\n窗外梅花瘦影横。",
        "dynasty": "宋",
        "collection_info": null
    },
    {
        "title": "贺新郎 篆缕销金鼎",
        "author": "李玉",
        "content": "篆缕销金鼎。\n醉沈沈、庭阴转午，画堂人静。\n芳草王孙知何处，惟有杨花糁径。\n渐玉枕、腾腾春醒。\n帘外残红春已透，镇无聊、殢酒厌厌病。\n云鬓乱，未忺整。\n江南旧事休重省。\n遍天涯、寻消问息，断鸿难倩。\n月满西楼凭栏久，依旧归期未定。\n又只恐、瓶沈金井。\n嘶骑不来银烛暗，枉教人、立尽梧桐影。\n谁伴我，对鸾镜。",
        "dynasty": "宋",
        "collection_info": null
    },
    {
        "title": "小重山 谢了荼䕷春事休",
        "author": "吴淑姬1",
        "content": "谢了荼䕷春事休。\n无多花片子，缀枝头。\n庭槐影碎被风揉。\n莺虽老，声尚带娇羞。\n独自倚妆楼。\n一川烟草浪，衬云浮。\n不如归去下帘钩。\n心儿小，难着许多愁。",
        "dynasty": "宋",
        "collection_info": null
    },
    {
        "title": "惜分飞 岸柳依依拖金缕",
        "author": "吴淑姬1",
        "content": "岸柳依依拖金缕。\n是我朝来别处。\n惟有多情絮。\n故来衣上留人住。\n两眼啼红空弹与。\n未见桃花又去。\n一片征帆举。\n断肠遥指苕溪路。",
        "dynasty": "宋",
        "collection_info": null
    },
    {
        "title": "祝英台近 粉痕销",
        "author": "吴淑姬1",
        "content": "粉痕销，芳信断，好梦又无据。\n病酒无聊，敧枕听春雨。\n断肠曲曲屏山，温温沈水，都是旧、看承人处。\n久离阻。\n应念一点芳心，闲愁知几许。\n偷照菱花，清瘦自羞觑。\n可堪梅子酸时，杨花飞絮，乱莺闹、催将春去。",
        "dynasty": "宋",
        "collection_info": null
    },
    {
        "title": "失调名 尘满妆台",
        "author": "吴淑姬1",
        "content": "尘满妆台。",
        "dynasty": "宋",
        "collection_info": null
    },
    {
        "title": "最高楼 人间最苦",
        "author": "柳富",
        "content": "人间最苦，最苦是分离。\n伊爱我，我怜伊。\n青草岸头人独立，画船东去橹声迟。\n楚天低，回望处，两依依。\n后会也知俱有愿，未知何日是佳期。\n心下事、乱如丝。\n好天良夜还虚过，辜负我、两心知。\n愿伊家，衷肠在，一双飞。",
        "dynasty": "宋",
        "collection_info": null
    },
    {
        "title": "失调名 粉面羞搽泪满腮",
        "author": "王幼玉",
        "content": "粉面羞搽泪满腮。",
        "dynasty": "宋",
        "collection_info": null
    },
    {
        "title": "渔家傲 庭院黄昏人悄悄",
        "author": "李生",
        "content": "庭院黄昏人悄悄。\n两情暗约谁知道。\n咫尺蓬山难一到。\n明月照。\n潜身只得听言笑。\n特地嗟吁传密耗。\n芳衷要使郎心表。\n此际归来愁不少。\n萦怀抱。\n卿卿销得人烦恼。",
        "dynasty": "宋",
        "collection_info": null
    },
    {
        "title": "极相思令・极相思 湘东最是得春先",
        "author": "谭意哥",
        "content": "湘东最是得春先。\n和气暖如绵。\n清明过了，残花巷陌，犹见秋千。\n对景感时情绪乱，这密意、翠羽空传。\n风前月下，花时永昼，洒泪何言。",
        "dynasty": "宋",
        "collection_info": null
    },
    {
        "title": "长相思令・长相思 旧燕初归",
        "author": "谭意哥",
        "content": "旧燕初归，梨花满院，迤逦天气融和。\n新晴巷陌，是处轻车骏马，禊饮笙歌。\n旧赏人非，对佳时、一向乐少愁多。\n远意沈沈，幽闺独自颦蛾。\n正消黯、无言自感，凭高远意，空寄烟波。\n从来美事，因甚天教，两处多磨。\n开怀强笑，向新来、宽却衣罗。\n似恁他、人怪憔悴，甘心总为伊呵。",
        "dynasty": "宋",
        "collection_info": null
    },
    {
        "title": "极相思 日红疏翠密晴暄",
        "author": "李氏1",
        "content": "日红疏翠密晴暄。\n初夏困人天。\n风流滋味，伤怀尽在，花下风前。\n后约已知君定，这心绪、尽日悬悬。\n鸳鸯两处，清宵最苦，月甚先圆。",
        "dynasty": "宋",
        "collection_info": null
    },
    {
        "title": "南乡子 顿首起情人",
        "author": "花仲胤",
        "content": "顿首起情人。\n即日恭维问好音。\n接得彩笺词一首，堪惊。\n题起词名恨转生。\n展转意多情。\n寄与音书不志诚。\n不写伊川题尹字，无心。\n料想伊家不要人。",
        "dynasty": "宋",
        "collection_info": null
    },
    {
        "title": "伊川令・伊州令 西风昨夜穿帘幕",
        "author": "花仲胤妻",
        "content": "西风昨夜穿帘幕。\n闺院添消索。\n最是梧桐零落。\n迤逦秋光过却。\n人情音信难托。\n鱼雁成耽阁。\n教奴独自守空房，泪珠与、灯花共落。",
        "dynasty": "宋",
        "collection_info": null
    },
    {
        "title": "失调名 奴启情人勿见罪",
        "author": "花仲胤妻",
        "content": "奴启情人勿见罪。\n闲将小书作尹字。\n情人不解其中意。\n问伊间别几多时。\n身边少个人儿。",
        "dynasty": "宋",
        "collection_info": null
    },
    {
        "title": "期夜月 金钩花绶系双月",
        "author": "刘浚",
        "content": "金钩花绶系双月。\n腰肢软低折。\n揎皓腕，萦绣结。\n轻盈宛转，妙若凤鸾飞越。\n无别。\n香檀急扣转清切。\n翻纤手飘瞥。\n催画鼓，追脃管，锵洋雅奏，尚与众音为节。\n当时妙选舞袖，慧性雅资，名为殊绝。\n满座倾心注目，不甚窥回雪。\n纤怯。\n逡巡一曲霓裳彻。\n汗透鲛绡肌润，教人传香粉，媚容秀发。\n宛降蕊珠宫阙。",
        "dynasty": "宋",
        "collection_info": null
    },
    {
        "title": "卜算子 相逢情便深",
        "author": "施酒监",
        "content": "相逢情便深，恨不相逢早。\n识尽千千万万人，终不似、伊家好。\n别你登长道。\n转更添烦恼。\n楼外朱楼独倚阑，满目围芳草。",
        "dynasty": "宋",
        "collection_info": null
    },
    {
        "title": "卜算子 相思似海深",
        "author": "乐婉",
        "content": "相思似海深，旧事如天远。\n泪滴千千万万行，更使人愁断肠。\n要见无因见，了拚终难拚。\n若是前生未有缘，待重结、来生愿。",
        "dynasty": "宋",
        "collection_info": null
    },
    {
        "title": "江神子・江城子 相逢只怕有分离",
        "author": "虞某",
        "content": "相逢只怕有分离。\n许多时。\n暗为期。\n常是眉来眼去、惹猜疑。\n何似总休拈弄上，轻咳嗽、有人知。\n终须买个小船儿。\n任风吹。\n尽东西。\n假使天涯海角、也相随。\n纵被江神收领了，离不得、我和伊。",
        "dynasty": "宋",
        "collection_info": null
    },
    {
        "title": "失调名 正月月尽夕",
        "author": "巴谈",
        "content": "正月月尽夕。\n芭蕉船一只。\n灯盏两只明辉辉，内里更有筵席。\n奉劝郎君小娘子。\n饱吃莫形迹。\n每年只有今日日。\n愿我做来称意。\n奉劝郎君小娘子。\n空去送穷鬼。\n空去送穷鬼。",
        "dynasty": "宋",
        "collection_info": null
    },
    {
        "title": "清平乐 羞娥浅浅",
        "author": "杨师纯",
        "content": "羞娥浅浅。\n秋水如刀剪。\n窗下无人自针线。\n不觉郎来身畔。\n相将携手鸳帏。\n匆匆不许多时。\n耳畔告郎低语，共郎莫使人知。",
        "dynasty": "宋",
        "collection_info": null
    },
    {
        "title": "清平乐 小庭春院",
        "author": "杨师纯",
        "content": "小庭春院。\n睡起花阴转。\n往事旧欢离思远。\n柳絮随风难管。\n等闲屈指当时。\n阑干几曲谁知。\n为问春风桃李，而今子满芳枝。",
        "dynasty": "宋",
        "collection_info": null
    },
    {
        "title": "渔家傲 有个人人情不久",
        "author": "杨端臣",
        "content": "有个人人情不久。\n而今已落他人手。\n见说近来伊也瘦。\n好教受。\n看谁似我能撋就。\n莲脸能匀眉黛皱。\n相思泪滴残妆透。\n总是自家为事谬。\n从今后。\n这回断了心先有。",
        "dynasty": "宋",
        "collection_info": null
    },
    {
        "title": "渔家傲 楼鼓数声人迹散",
        "author": "杨端臣",
        "content": "楼鼓数声人迹散。\n马蹄不响街尘软。\n门户深深扃小院。\n帘不卷。\n背灯尽烛红条短。\n归路恍如春梦断。\n千愁万恨知河限。\n昨夜月华明似练。\n花影畔。\n算来惟有嫦娥见。",
        "dynasty": "宋",
        "collection_info": null
    },
    {
        "title": "阮郎归 □□今日那人家",
        "author": "杨端臣",
        "content": "□□今日那人家。\n琐窗红影斜。\n髻云散乱不胜花。\n偷匀残脸霞。\n梁燕老，石榴花。\n佳期今已差。\n凭阑思想入天涯。\n暮云重叠遮。",
        "dynasty": "宋",
        "collection_info": null
    },
    {
        "title": "失调名 无计留君住",
        "author": "聂胜琼",
        "content": "无计留君住。\n奈何无计随君去。",
        "dynasty": "宋",
        "collection_info": null
    },
    {
        "title": "鹧鸪天 玉惨花愁出凤城",
        "author": "聂胜琼",
        "content": "玉惨花愁出凤城。\n莲花楼下柳青青。\n尊前一唱阳关后，别个人人第五程。\n寻好梦，梦难成。\n况谁知我此时情。\n枕前泪共帘前雨，隔个窗儿滴到明。",
        "dynasty": "宋",
        "collection_info": null
    },
    {
        "title": "燕归梁 细柳营中有亚夫",
        "author": "赵才卿",
        "content": "细柳营中有亚夫。\n华宴簇名姝。\n雅歌长许佐投壶。\n无一日、不欢娱。\n汉王拓境思名将，捧飞诏欲登途。\n从前密约尽成虚。\n空赢得、泪流珠。",
        "dynasty": "宋",
        "collection_info": null
    },
    {
        "title": "雨中花慢 事往人离",
        "author": "任",
        "content": "事往人离，还似暮峡归云，陇上流泉。\n奈向分罗带，已断么弦。\n长记歌时酒畔，难忘月夕花前。\n相携手处，琼楼珠户，触目依然。\n从来惯共，锦衾屏枕，长效比翼文鸳。\n谁念我、而今清夜，常是孤眠。\n入户不如飞絮，傍怀争及炉烟。\n这回休也，一生心性，为你萦牵。",
        "dynasty": "宋",
        "collection_info": null
    },
    {
        "title": "朝中措 屏山栏槛倚晴空",
        "author": "都下妓",
        "content": "屏山栏槛倚晴空。\n山色有无中。\n手种庭前桃李，别来几度春风。\n文章宰相，挥毫万字，一饮千锺。\n行乐不须年少，尊前看取仙翁。",
        "dynasty": "宋",
        "collection_info": null
    },
    {
        "title": "沁园春 敧枕深轩",
        "author": "李弥逊",
        "content": "敧枕深轩，散帙虚堂，畏景屡移。\n渐披襟临水，搘床就月，莲香拂面，竹色侵衣。\n压玉为醪，折荷当盏，卧看银潢星四垂。\n人归后，伴饥蝉自语，宿鸟相依。\n痴儿。\n莫蹈危机。\n悟四十九年都尽非。\n任纡朱拖紫，围金佩玉，青钱流地，白璧如坻。\n富贵浮云，身名零露，事事无心归便归。\n秋风动，正吴淞月冷，莼长鲈肥。",
        "dynasty": "宋",
        "collection_info": null
    },
    {
        "title": "永遇乐 曲径通幽",
        "author": "李弥逊",
        "content": "曲径通幽，小亭依翠，春事才过。\n看笋成竿，等花着果，永昼供闲坐。\n苍苍晚色，临渊小立，引首暮鸥飞堕。\n悄无人，一溪山影，可惜被渠分破。\n百年似梦，一身如寄，南北去留皆可。\n我自知鱼，け然濠上，不问鱼非我。\n隔篱呼取，举杯对影，有唱更凭谁和。\n知渊明，清流临赋，得似恁么。",
        "dynasty": "宋",
        "collection_info": null
    },
    {
        "title": "永遇乐 五十劳生",
        "author": "李弥逊",
        "content": "五十劳生，紫髯霜换，白日驹过。\n闭户推愁，缘崖避俗，壁角团蒲坐。\n提壶人至，竹根同卧，醉帽尽从敧堕。\n梦惊回，满身疏影，露滴月斜云破。\n无人自酌，有邀皆去，我笑两翁多可。\n忍冻吟诗，典衣沽酒，二子应嗤我。\n两忘一笑，调同今古，谁道郢歌无和。\n后之人，犹今视昔，有能继么。",
        "dynasty": "宋",
        "collection_info": null
    },
    {
        "title": "念奴娇 瑶池倒影",
        "author": "李弥逊",
        "content": "瑶池倒影，露华浓、群玉峰峦如洗。\n明镜平铺秋水净，寒锁一天空翠。\n荷芰风摇，苹蘩波动，惊起鱼龙戏。\n扶疏桂影，十分光照人世。\n谁似。\n老子痴顽，胡床危坐，自引壶觞醉。\n斗转参横歌未彻，屋角乌飞星坠。\n对影三人，停杯一问，谁会骑鲸意。\n金牛何处，玉楼高耸十二。",
        "dynasty": "宋",
        "collection_info": null
    },
    {
        "title": "念奴娇 风帘弄影",
        "author": "李弥逊",
        "content": "风帘弄影，正闲堂永昼，香销人寂。\n轧轧邻机芳思乱，愁入回文新织。\n燕蹴巢泥，莺喧庭柳，好梦无踪迹。\n那堪春事，背人何计留得。\n谁似爱酒南邻，岸巾坦腹，醉踏西山碧。\n彩笔阳春传雁足，催我飞觞浮白。\n老去情怀，凭君试看，鬓上秋霜色。\n故园千里，月华空照相忆。",
        "dynasty": "宋",
        "collection_info": null
    },
    {
        "title": "念奴娇 楚天木落",
        "author": "李弥逊",
        "content": "楚天木落，际平芜千里，寒霜凝碧。\n鄂渚波横何处是，当日孙郎赤壁。\n黄耳音稀，白云望远，又见春消息。\n嘉辰长记，谢池梅蕊初摘。\n遥想黄鹤楼高，兰阶丝管沸，传觞如织。\n倦客心驰归路绕，不及南飞双翼。\n固着斑衣，重翻锦字，寄远供新拍。\n明年欢侍，寿期应献千百。",
        "dynasty": "宋",
        "collection_info": null
    },
    {
        "title": "三段子・宝鼎现 层林烟霁",
        "author": "李弥逊",
        "content": "层林烟霁，巨壁天半，鸿飞无路。\n云断处、两山之间，十万琅玕环翠羽。\n转秀谷、枕苹花汀溆。\n短柳疏篱向暮。\n看卧垄牛归，横舟人去，平芜鸥鹭。\n并游不见鞭鸾侣。\n只僧前、松子随步。\n回径险、凌风遐想，小憩清泉敧茂树。\n正笋蕨、过如苏新雨。\n矶下游鱼可数。\n纵窈窕、云关长启，寂寂谁争子所。\n世上丹毂朱缨，春梦觉、南柯何许。\n况荣枯无定，中有欢离愁聚。\n尽笑我、诧盘中趣。\n为续昌黎赋。\n会有人，秣马膏车，相属一尊清醑。",
        "dynasty": "宋",
        "collection_info": null
    },
    {
        "title": "水调歌头 清夜月当午",
        "author": "李弥逊",
        "content": "清夜月当午，轩户踏层冰。\n楼高百尺，缥缈天阙敞云扃。\n万里风摇玉树，吹我衣裾零乱，寒入骨毛轻。\n径欲乘之去，高兴送青冥。\n神仙说，功名事，两难成。\n苇汀筠岫深处，端可寄馀龄。\n身外营营姑置，对景掀髯一笑，引手接飞萤。\n且尽杯中物，日出事还生。",
        "dynasty": "宋",
        "collection_info": null
    },
    {
        "title": "水调歌头 安石寓丝竹",
        "author": "李弥逊",
        "content": "安石寓丝竹，方朔杂诙谐。\n昂霄气概，古来无地可容才。\n不见骑鲸仙伯，唾手功名事了，猿鹤与同侪。\n有意谢轩冕，无计避嫌猜。\n静中乐，山照座，月浮杯。\n忘形湛辈，一笑丘壑写高怀。\n只恐天催玉斧，为破烟尘昏翳，人自日边来。\n东阁动诗兴，莫待北枝开。",
        "dynasty": "宋",
        "collection_info": null
    },
    {
        "title": "水调歌头 松柏渐成趣",
        "author": "李弥逊",
        "content": "松柏渐成趣，红紫勿齐开。\n花神靳惜芳事，日日待公来。\n遥想金葵侧处，素月华灯相照，妆影满歌台。\n馀韵写宫征，飞落远山隈。\n逃禅客，尊中尽，厌长斋。\n且愁风絮，断送春色揽离怀。\n命驾何妨千里，只恐行云碍辙，直磴插崔嵬。\n手拍阳春唱，隔岸借残杯。",
        "dynasty": "宋",
        "collection_info": null
    },
    {
        "title": "水调歌头 不见隐君子",
        "author": "李弥逊",
        "content": "不见隐君子，一月比三秋。\n惊涛如许，梦魂无路绝横流。\n安得如云长翮，命驾不须千里，上下逐君游。\n此计杳难就，注目倚江楼。\n西风里，多少恨，寄歌头。\n飞奴接翼，为我三度下南州。\n正是天寒日暮，独钓一江残雪，风猎碧莎裘。\n和子浩然句，一酌散千忧。",
        "dynasty": "宋",
        "collection_info": null
    },
    {
        "title": "水调歌头 不上长安道",
        "author": "李弥逊",
        "content": "不上长安道，霜鬓几惊秋。\n故人何在，时序欺我去如流。\n赏对洛滨仙伯，共说芗林佳致，魂梦与追游。\n更唱中秋句，得月上东楼。\n云岩底，秋香下，楚江头。\n十年笑傲，真是骑鹤上扬州。\n却忆金门联辔，晓殿催班同到，高拱翠云裘。\n明月今千里，何计缓离忧。",
        "dynasty": "宋",
        "collection_info": null
    },
    {
        "title": "水调歌头 白发闽江上",
        "author": "李弥逊",
        "content": "白发闽江上，几度过中秋。\n阴晴相半，曾见玉塔卧寒流。\n不似今年三五，皎皎冰轮初上，天阙恍神游。\n下视人间世，万户水明楼。\n贤公子，追乐事，占鳌头。\n酒酣喝月，腰鼓百面打凉州。\n沈醉尽扶红袖，不管风摇仙掌，零露湿轻裘。\n但恐尊中尽，身外复何忧。",
        "dynasty": "宋",
        "collection_info": null
    },
    {
        "title": "蓦山溪 冲寒山意",
        "author": "李弥逊",
        "content": "冲寒山意，未放江头树。\n老去恨春迟，数花期、朝朝暮暮。\n疏英冷蕊，也为有情忙，深夜月，小庭中，绝胜西城路。\n调元妙手，便是春来处。\n酝造十分香，更暖借、毫端烟雨。\n狂歌醉客，小摘问东风，花谢后，子成时，趁得和羹否。",
        "dynasty": "宋",
        "collection_info": null
    },
    {
        "title": "蓦山溪 竹边柳外",
        "author": "李弥逊",
        "content": "竹边柳外，两两寒梅树。\n疏影上帘栊，似却□、一枝横暮。\n玉肌瘦损，有恨不禁春，萦冰佩，整风裳，怅望瑶台路。\n我来胜赏，持酒花深处。\n天晓酿幽香，正一霎、如酥小雨。\n江山得助，臭味许谁同，长安远，故人疏，梦到江南否。",
        "dynasty": "宋",
        "collection_info": null
    },
    {
        "title": "昆明池・金明池 帐锦笼庭",
        "author": "李弥逊",
        "content": "帐锦笼庭，囊香飘榭，过了芳时强半。\n觅残红、蜂须趁日，占新绿、莺喉咤暖。\n数花期、望得春来，春去也、把酒南山谁伴。\n更帘幕垂垂，恼人飞絮，乱落一轩风晚。\n手拍狂歌挥醉碗。\n笑浪走江头，几逢归燕。\n忆黄华、曾吹纱帽，讶彩楼、催攽纨扇。\n功名事、于我如云，谩赢得星星，满簪霜换。\n向棠棣华间，鹡鸰原上，莫厌尊罍频来见。",
        "dynasty": "宋",
        "collection_info": null
    },
    {
        "title": "十月桃 浮云无定",
        "author": "李弥逊",
        "content": "浮云无定，任春风万点，吹上寒枝。\n砌外珑璁，暗香夜透帘帏。\n闲情最宜酒伴，胜黄昏、冷月清溪。\n风流谢傅，梦到华胥，长是相随。\n似凝愁、不语谁知。\n芳思乱微酸，已带离离。\n传语花神，任教横竹三吹。\n枝头要看如豆，趁和羹、百卉开时。\n十分金蕊，先与东君，一笑相期。",
        "dynasty": "宋",
        "collection_info": null
    },
    {
        "title": "十月桃 一枝三四",
        "author": "李弥逊",
        "content": "一枝三四，弄疏英秀色，特地生寒。\n刻楮三年，谩夸煮石成丹。\n梨花带雨难并，似玉妃、寂寞微潸。\n瑶台空阔，露下星坠，零乱风鬟。\n记前回、拥盖西园。\n花信被山烟，着意邀阑。\n盏面横斜，大家月底颓然。\n如今万点难缀，共苍苔、打合成班。\n诗翁何似，劝春莫交，粉淡香残。",
        "dynasty": "宋",
        "collection_info": null
    },
    {
        "title": "声声慢 龙涎染就",
        "author": "李弥逊",
        "content": "龙涎染就，沈水熏成，分明乱屑琼瑰。\n一朵才开，人家千里须知。\n花儿大则不大，有许多、潇洒清奇。\n较量尽，诮胜如末利，赛过酴醿。\n更被秋光断送，微放些月照，着阵风吹。\n恼杀多情，猛拚沈醉酬伊。\n朝朝暮暮守定，尽忙时、也不分离。\n睡梦里，胆瓶儿、枕畔数枝。",
        "dynasty": "宋",
        "collection_info": null
    },
    {
        "title": "永遇乐 一水如绳",
        "author": "李弥逊",
        "content": "一水如绳，两山如翼，绿野如绣。\n松院干霄，筠庄枕浪，揽尽溪山秀。\n水南水北，竹舆兰棹，来往月宵花昼。\n问人间、天上何处，更寻大围小有。\n人言拒梗，功成仙去，丹鼎夜寒光透。\n唤取云英，炼成石髓，日月齐长久。\n烦君挟我，朝元真阙，两翼羽轻风骤。\n此时看，小茅峰顶，有云贯斗。",
        "dynasty": "宋",
        "collection_info": null
    },
    {
        "title": "满庭芳 荷背翻黄",
        "author": "李弥逊",
        "content": "荷背翻黄，蕉心滴翠，雨洗庭院无尘。\n断云缺处，矫首望冰轮。\n迤逦天垂四幕，星杓淡、河汉横银。\n笙歌散，风帘自上，寒水满楼明。\n刘郎方得计，钗摇绣户，枕并华裀。\n笑狂客无眠，坐听锺鲸。\n明月中秋一梦，临鸳甃、三绕殷勤。\n清光里，持杯对影，风月两兼并。",
        "dynasty": "宋",
        "collection_info": null
    },
    {
        "title": "水龙吟 化工收拾芳菲",
        "author": "李弥逊",
        "content": "化工收拾芳菲，晕酥翦彩迎春禊。\n江山影里，泰阶星聚，重寻古意。\n曲水流觞，晚林张宴，竹边花外。\n倩飞英衬地，繁枝障日，游丝驻，羲和旆。\n雪避清歌自止。\n放一钩、玉沈寒水。\n西园飞盖，东山携妓，古今无愧。\n闻道东君，商量花蕊，作明年计。\n待公归，独运丹青妙手，忆山阴醉。",
        "dynasty": "宋",
        "collection_info": null
    },
    {
        "title": "洞仙歌 断桥斜路",
        "author": "李弥逊",
        "content": "断桥斜路，又是春来也。\n仙掌挼云半开谢。\n尽凝酥砌粉，不似真香，分明对、冰雪肌肤姑射。\n天涯伤老大，万斛新愁，一笑端须问花借。\n纵广平冷淡，铁石心肠，未拚得、花里风前月下。\n为传语、游蜂缓经营，且留与山翁，醉吟清夜。",
        "dynasty": "宋",
        "collection_info": null
    },
    {
        "title": "洞仙歌 残烟薄雾",
        "author": "李弥逊",
        "content": "残烟薄雾，杖东风排遣。\n收拾轻寒做轻暖。\n问墙偶屋角，多少青红，春不语，行处随人近远。\n穿帘花影乱，金鸭香温，幽梦醒时午禽啭。\n任抛书推枕，嚼蕊攀条，暗消了、清愁一半。\n且莫放、浮云蔽晴晖，怕惹起羁人，望中凝恋。",
        "dynasty": "宋",
        "collection_info": null
    },
    {
        "title": "江神子・江城子 梦中北去又南来",
        "author": "李弥逊",
        "content": "梦中北去又南来。\n饱风埃。\n鬓华衰。\n浮木飞蓬，踪迹为谁催。\n自笑自悲还自误，一杯酒，鼻如雷。\n晓舆行处觉春回。\n屑琼瑰。\n糁□苔。\n病眼冲寒，欲闭又还开。\n近水人家篱落畔，遥认得，一枝梅。",
        "dynasty": "宋",
        "collection_info": null
    },
    {
        "title": "感皇恩 入夜月华清",
        "author": "李弥逊",
        "content": "入夜月华清，中天方好。\n更着山光两相照。\n星稀云净，玉树惊乌三绕。\n广寒风陆近，秋光老。\n老山高胜，飞尘不到。\n亭上仙翁自昏晓。\n短封新唱，字字令人绝倒。\n待凭书寄恨，归鸿少。",
        "dynasty": "宋",
        "collection_info": null
    },
    {
        "title": "浣溪沙 艾胜迎熏寿缕长",
        "author": "王以宁",
        "content": "艾胜迎熏寿缕长。\n碧篘酒泛绿蒲香。\n万家喜气在都粱。\n小阁幽轩新料理，舞衫歌扇且传觞。\n看君飞步上明光。",
        "dynasty": "宋",
        "collection_info": null
    },
    {
        "title": "浣溪沙 招福宫中第几真",
        "author": "王以宁",
        "content": "招福宫中第几真。\n餐花辟谷小夫人。\n天翁新与玉麒麟。\n我识外家西府相，玉壶冰雪照青春。\n小郎风骨已凌云。",
        "dynasty": "宋",
        "collection_info": null
    },
    {
        "title": "踏莎行 梦褥光宗",
        "author": "王以宁",
        "content": "梦褥光宗，河东右族。\n向来到耳声华熟。\n游从两世纪金兰，风流二阮居南北。\n今夕何辰，相亲灯烛。\n一廛我愿依韦曲。\n长君未可赋骊驹，山人莫为蒲轮促。",
        "dynasty": "宋",
        "collection_info": null
    },
    {
        "title": "踏莎行 我自山中",
        "author": "王以宁",
        "content": "我自山中，渔樵冷族。\n一丘一壑平生熟。\n朅来江海寄馀生，心兵语阱频奔北。\n九里灵河，十分光烛。\n分辉借润须邻曲。\n柳家兄弟莫瞋人，狂奴小户元低促。",
        "dynasty": "宋",
        "collection_info": null
    },
    {
        "title": "踏莎行 位正三槐",
        "author": "王以宁",
        "content": "位正三槐，光生九族。\n人间一梦黄粱熟。\n迩来荆楚地行仙，卜居深在延原北。\n笑问从前，谁调玉烛。\n当筵鲍老那能曲。\n山中饮酒是生涯，欲归未果成烦促。",
        "dynasty": "宋",
        "collection_info": null
    },
    {
        "title": "感皇恩 千古洞庭湖",
        "author": "王以宁",
        "content": "千古洞庭湖，百川争注。\n雪浪银涛正如许。\n骑鲸诗客，浩气决云飞雾。\n背人歌欸乃，凌空去。\n我欲从公，翩然鹄举。\n未愿人间相君雨。\n笭箸短棹，是我平身真语。\n个中烟景好，烦公句。",
        "dynasty": "宋",
        "collection_info": null
    },
    {
        "title": "庆双椿・浣溪沙 问政山头景气嘉",
        "author": "王以宁",
        "content": "问政山头景气嘉。\n仙家绿酒荐菖芽。\n仙郎玉女共乘槎。\n学士文章舒锦绣，夫人冠帔烂云霞。\n寿香来是道人家。",
        "dynasty": "宋",
        "collection_info": null
    },
    {
        "title": "渔家傲 往事闲思人共怕",
        "author": "王以宁",
        "content": "往事闲思人共怕。\n十年塞上烟尘亚。\n百万铁衣驰铁马。\n都弄罢。\n八风断送归莲社。\n卖药得钱休教化。\n归来醉卧蜗牛舍。\n一颗明珠元不夜。\n非待借。\n神光穿透诸天下。",
        "dynasty": "宋",
        "collection_info": null
    },
    {
        "title": "好事近 诗客少微家",
        "author": "王以宁",
        "content": "诗客少微家，世有斗南人杰。\n一段素襟清韵，似玉壶冰雪。\n怀中卿相饱经纶，况是好时节。\n我有太平歌颂，待形容贤业。",
        "dynasty": "宋",
        "collection_info": null
    },
    {
        "title": "好事近 白石读书房",
        "author": "王以宁",
        "content": "白石读书房，世有斗南人杰。\n一段素襟清韵，似玉壶冰雪。\n仙家赤酒荐交梨，道眼况超越。\n来往十州三岛，跨一轮新月。",
        "dynasty": "宋",
        "collection_info": null
    },
    {
        "title": "虞美人 归来峰下霜如水",
        "author": "王以宁",
        "content": "归来峰下霜如水。\n明月三千里。\n幽人独立瞰长淮。\n谁棹扁舟一叶、趁潮来。\n洞庭湖上银涛观。\n忆我烟蓑伴。\n此身天地一浮萍。\n去国十年华发、欲星星。",
        "dynasty": "宋",
        "collection_info": null
    },
    {
        "title": "浣溪沙 快雨疏风六月凉",
        "author": "王以宁",
        "content": "快雨疏风六月凉。\n貂蝉人着彩衣裳。\n肃然心拜玉炉香。\n相国趣还调鼎鼐，潘舆指日下潇湘。\n秋来江上接归航。",
        "dynasty": "宋",
        "collection_info": null
    },
    {
        "title": "南歌子 未折江南柳",
        "author": "王以宁",
        "content": "未折江南柳，先开陇上梅。\n绿情红意到根荄。\n昨夜春随和气、已归来。\n忠力扶昌运，冲和保圣胎。\n阳功阴德好栽培。\n他日骑鲸仙路、指蓬莱。",
        "dynasty": "宋",
        "collection_info": null
    },
    {
        "title": "鹧鸪天 瑞雪当空舞素英",
        "author": "王以宁",
        "content": "瑞雪当空舞素英。\n玳筵收得满金瓶。\n洗教双眼明如镜，看取黄河几度清。\n龟畀寿，鹤为形。\n年年长愿见仪刑。\n他年林下逢彭祖，唤作谁家小后生。",
        "dynasty": "宋",
        "collection_info": null
    },
    {
        "title": "法驾导引 朝元路",
        "author": "陈与义",
        "content": "朝元路，朝元路，同驾玉华君。\n千乘载花红一色，人间遥指是祥云。\n回望海光新。",
        "dynasty": "宋",
        "collection_info": null
    },
    {
        "title": "法驾导引 东风起",
        "author": "陈与义",
        "content": "东风起，东风起，海上百花摇。\n十八风鬟云半动，飞花和雨着轻绡。\n归路碧迢迢。",
        "dynasty": "宋",
        "collection_info": null
    },
    {
        "title": "法驾导引 帘漠漠",
        "author": "陈与义",
        "content": "帘漠漠，帘漠漠，天澹一帘秋。\n自洗玉舟斟白醴，月华微映是空舟。\n歌罢海西流。",
        "dynasty": "宋",
        "collection_info": null
    },
    {
        "title": "虞美人 十年花底承潮露",
        "author": "陈与义",
        "content": "十年花底承潮露。\n看到江南树。\n洛阳城里又东风。\n未必桃花得似、旧时红。\n胭脂睡起春才好。\n应恨人空老。\n心情虽在只吟诗。\n白发刘郎孤负、可怜枝。",
        "dynasty": "宋",
        "collection_info": null
    },
    {
        "title": "忆秦娥 鱼龙舞",
        "author": "陈与义",
        "content": "鱼龙舞。\n湘君欲下潇湘浦。\n潇湘浦。\n兴亡离合，乱波平楚。\n独无尊酒酬端午。\n移舟来听明山雨。\n明山雨。\n白头孤客，洞庭怀古。",
        "dynasty": "宋",
        "collection_info": null
    },
    {
        "title": "临江仙 高咏楚词酬午日",
        "author": "陈与义",
        "content": "高咏楚词酬午日，天涯节序匆匆。\n榴花不似舞裙红。\n无人知此意，歌罢满帘风。\n万事一身伤老矣，戌葵凝笑墙东。\n酒杯深浅去年同。\n试浇桥下水，今夕到湘中。",
        "dynasty": "宋",
        "collection_info": null
    },
    {
        "title": "虞美人 张帆欲去仍搔首",
        "author": "陈与义",
        "content": "张帆欲去仍搔首。\n更醉君家酒。\n吟诗日日待春风。\n及至桃花开后、却匆匆。\n歌声频为行人咽。\n记着尊前雪。\n明朝酒醒大江流。\n满载一船离恨、向衡州。",
        "dynasty": "宋",
        "collection_info": null
    },
    {
        "title": "点绛唇 寒食今年",
        "author": "陈与义",
        "content": "寒食今年，紫阳山下蛮江左。\n竹篱烟锁。\n何处求新火。\n不解乡音，只怕人嫌我。\n愁无那。\n短歌谁和。\n风动梨花朵。",
        "dynasty": "宋",
        "collection_info": null
    },
    {
        "title": "虞美人 超然堂上闲宾主",
        "author": "陈与义",
        "content": "超然堂上闲宾主。\n不受人间暑。\n冰盘围坐此州无。\n却有一瓶和露、玉芙蕖。\n亭亭风骨凉生牖。\n消尽尊中酒。\n酒阑明月转城西。\n照见纱巾藜杖、带香归。",
        "dynasty": "宋",
        "collection_info": null
    },
    {
        "title": "渔家傲 今日山头云欲举",
        "author": "陈与义",
        "content": "今日山头云欲举。\n青蛟素凤移时舞。\n行到石桥闻细雨。\n听还住。\n风吹却过溪西去。\n我欲寻诗宽久旅。\n桃花落尽春无所。\n渺渺篮舆穿翠楚。\n悠然处。\n高林忽送黄鹂语。",
        "dynasty": "宋",
        "collection_info": null
    },
    {
        "title": "虞美人 扁舟三日秋塘路",
        "author": "陈与义",
        "content": "扁舟三日秋塘路。\n平度荷花去。\n病夫因病得来游。\n更值满川微雨、洗新秋。\n去年长恨拿舟晚。\n空见残荷满。\n今年何以报君恩。\n一路繁花相送、过青墩。",
        "dynasty": "宋",
        "collection_info": null
    },
    {
        "title": "浣溪沙 送了栖鸦复暮钟",
        "author": "陈与义",
        "content": "送了栖鸦复暮钟。\n栏干生影曲屏东。\n卧看孤鹤驾天风。\n起舞一尊明月下，秋空如水酒如空。\n谪仙已去与谁同。",
        "dynasty": "宋",
        "collection_info": null
    },
    {
        "title": "玉楼春 山人本合居岩岭",
        "author": "陈与义",
        "content": "山人本合居岩岭。\n聊问支郎分半境。\n残年藜杖与纶巾，八尺庭中时弄影。\n呼儿汲水添茶鼎。\n甘胜吴山山下井。\n一瓯清露一炉云，偏觉平生今日永。",
        "dynasty": "宋",
        "collection_info": null
    },
    {
        "title": "清平乐 黄衫相倚",
        "author": "陈与义",
        "content": "黄衫相倚。\n翠葆层层底。\n八月江南风日美。\n弄影山腰水尾。\n楚人未识孤妍。\n离骚遗恨千年。\n无住庵中新事，一枝唤起幽禅。",
        "dynasty": "宋",
        "collection_info": null
    },
    {
        "title": "定风波 九日登临有故常",
        "author": "陈与义",
        "content": "九日登临有故常。\n随晴随雨一传觞。\n多病题诗无好句。\n孤负。\n黄花今日十分黄。\n记得眉山文翰老。\n曾道。\n四时佳节是重阳。\n江海满前怀古意。\n谁会。\n阑干三抚独凄凉。",
        "dynasty": "宋",
        "collection_info": null
    },
    {
        "title": "菩萨蛮 南轩面对芙蓉浦",
        "author": "陈与义",
        "content": "南轩面对芙蓉浦。\n宜风宜月还宜雨。\n红少绿多时。\n帘前光景奇。\n绳床乌木几。\n尽日繁香里。\n睡起一篇新。\n与花为主人。",
        "dynasty": "宋",
        "collection_info": null
    },
    {
        "title": "南柯子・南歌子 矫矫千年鹤",
        "author": "陈与义",
        "content": "矫矫千年鹤，茫茫万里风。\n阑干三面看秋空。\n背插浮屠千尺、冷烟中。\n林坞村村暗，溪流处处通。\n此间何似玉霄峰。\n遥望蓬莱依约、晚云东。",
        "dynasty": "宋",
        "collection_info": null
    },
    {
        "title": "临江仙 忆昔午桥桥上饮",
        "author": "陈与义",
        "content": "忆昔午桥桥上饮，坐中多是豪英。\n长沟流月去无声。\n杏花疏影里，吹笛到天明。\n二十馀年如一梦，此身虽在堪惊。\n闲登小阁看新晴。\n古今多少事，渔唱起三更。",
        "dynasty": "宋",
        "collection_info": null
    },
    {
        "title": "临江仙 彩凤随鸦",
        "author": "杜大中妾",
        "content": "彩凤随鸦。",
        "dynasty": "宋",
        "collection_info": null
    },
    {
        "title": "临江仙 千里长安名利客",
        "author": "刘彤",
        "content": "千里长安名利客，轻离轻散寻常。\n难禁三月好风光。\n满阶芳草绿，一片杏花香。\n记得年时临上马，看人眼泪汪汪。\n如今不忍更思量。\n恨无千日酒，空断九回肠。",
        "dynasty": "宋",
        "collection_info": null
    },
    {
        "title": "满庭芳 团菊苞金",
        "author": "僧儿",
        "content": "团菊苞金，丛兰减翠，画成秋暮风烟。\n使君归去，千里倍潸然。\n两度朱幡雁水，全胜得、陶侃当年。\n如何见，一时盛事，都在送行篇。\n愁烦。\n梳洗懒，寻思陪宴，把月湖边。\n有多少、风流往事萦牵。\n闻道霓旌羽驾，看看是、玉局神仙。\n应相许，冲云破雾，一到洞中天。",
        "dynasty": "宋",
        "collection_info": null
    },
    {
        "title": "满江红 泛宅浮家",
        "author": "胡仔",
        "content": "泛宅浮家，何处好、苕溪清境。\n占云山万叠，烟波千顷。\n茶灶笔床浑不用，雪蓑月笛偏相称。\n争不教、二纪赋归来，甘幽屏。\n红尘事，谁能省。\n青霞志，方高引。\n任家风舴艋，生涯笭箸。\n三尺鲈鱼真好脍，一瓢春酒宜闲饮。\n问此时、怀抱向谁论，惟箕颍。",
        "dynasty": "宋",
        "collection_info": null
    },
    {
        "title": "水龙吟 梦寒绡帐春风晓",
        "author": "胡仔",
        "content": "梦寒绡帐春风晓，檀枕半堆香髻。\n辘轳初转，阑干鸣玉，咿哑惊起。\n眠鸭凝烟，舞鸾翻镜，影开秋水。\n解低鬟试整，牙床对立，香丝乱、云撒地。\n纤手犀梳落处，腻无声、重盘鸦翠。\n兰膏匀渍，冷光欲溜，鸾钗易坠。\n年少偏娇，髻多无力，恼人风味。\n理云裾下阶，含情不语，笑折花枝戏。",
        "dynasty": "宋",
        "collection_info": null
    },
    {
        "title": "好事近 喜气拥朱门",
        "author": "王昂",
        "content": "喜气拥朱门，光动绮罗香陌。\n行到紫微花下，悟身非凡客。\n不须脂粉涴天真，嫌怕太红白。\n留取黛眉浅处，画章台春色。",
        "dynasty": "宋",
        "collection_info": null
    },
    {
        "title": "贺新郎 曳杖危楼去",
        "author": "张元干",
        "content": "曳杖危楼去。\n斗垂天、沧波万顷，月流烟渚。\n扫尽浮云风不定，未放扁舟夜渡。\n宿燕落、寒芦深处。\n怅望关河空吊影，正人间、鼻息鸣鼍鼓。\n谁伴我，醉中舞。\n十年一梦扬州路。\n倚高寒、愁生故国，气吞骄虏。\n要斩楼兰三尺剑，遗恨琵琶旧语。\n谩暗涩、铜华尘土。\n唤取谪仙平章看，过苕溪、尚许垂纶否。\n风浩荡，欲飞举。",
        "dynasty": "宋",
        "collection_info": null
    },
    {
        "title": "贺新郎 梦绕神州路",
        "author": "张元干",
        "content": "梦绕神州路。\n怅秋风、连营画角，故宫离黍。\n底事昆仑倾砥柱。\n九地黄流乱注。\n聚万落、千村狐兔。\n天意从来高难问，况人情、老易悲如许。\n更南浦，送君去。\n凉生岸柳催残暑。\n耿斜河、疏星淡月，断云微度。\n万里江山知何处。\n回首对床夜语。\n雁不到、书成谁与。\n目尽青天怀今古，肯儿曹、恩怨相尔汝。\n举大白，听金缕。",
        "dynasty": "宋",
        "collection_info": null
    },
    {
        "title": "满江红 春水迷天",
        "author": "张元干",
        "content": "春水迷天，桃花浪、几番风恶。\n云乍起、远山遮尽，晚风还作。\n绿卷芳洲生杜若。\n数帆带雨烟中落。\n傍向来、沙觜共停桡，伤飘泊。\n寒犹在，衾偏薄。\n肠欲断，愁难着。\n倚篷窗无寐，引杯孤酌。\n寒食清明都过却。\n最怜轻负年时约。\n想小楼、终日望归舟，人如削。",
        "dynasty": "宋",
        "collection_info": null
    },
    {
        "title": "兰陵王 卷朱箔",
        "author": "张元干",
        "content": "卷朱箔。\n朝雨轻阴乍阁。\n阑干外，烟柳弄晴，芳草侵阶映红药。\n东风妒花恶。\n吹落。\n梢头嫩萼。\n屏山掩，沈水倦熏，中酒心情怕杯勺。\n寻思旧京洛。\n正年少疏狂，歌笑迷着。\n障泥油壁催梳掠。\n曾驰道同载，上林携手，灯夜初过早共约。\n又争信漂泊。\n寂寞。\n念行乐。\n甚粉淡衣襟，音断弦索。\n琼枝璧月春如昨。\n怅别后华表，那回双鹤。\n相思除是，向醉里、暂忘却。",
        "dynasty": "宋",
        "collection_info": null
    },
    {
        "title": "兰陵王 绮霞散",
        "author": "张元干",
        "content": "绮霞散。\n空碧留晴向晚。\n东风里，天气困人，时节秋千闭深院。\n帘旌翠波飐。\n窗影残红一线。\n春光巧，花脸柳腰，勾引芳菲闹莺燕。\n闲愁费消遣。\n想娥绿轻晕，鸾鉴新怨。\n单衣欲试寒犹浅。\n羞衾凤空展，塞鸿难托，谁问潜宽旧带眼。\n念人似天远。\n迷恋。\n画堂宴。\n看最乐王孙，浓艳争劝。\n兰膏宝篆春宵短。\n拥檀板底唱，玉杯重暖。\n众中先醉，谩倚栏、早梦见。",
        "dynasty": "宋",
        "collection_info": null
    },
    {
        "title": "念奴娇 江天雨霁",
        "author": "张元干",
        "content": "江天雨霁，正露荷擎翠，风槐摇绿。\n试问秦楼今夜里，愁到阑干几曲。\n笑拈黄花，重题红叶，无奈归期促。\n暮云千里，桂花初绽寒玉。\n有谁伴我凄凉，除非分付与，杯中醽醁。\n水本无情山又远，回首烟波云木。\n梦绕西园，魂飞南浦，自古情难足。\n旧游何处，落霞空映孤鹜。",
        "dynasty": "宋",
        "collection_info": null
    },
    {
        "title": "念奴娇 蕊香深处",
        "author": "张元干",
        "content": "蕊香深处，逢上巳、生怕花飞红雨。\n万点胭脂遮翠袖，谁识黄昏凝伫。\n烧烛呈妆，传杯绕槛，莫放春归去。\n垂丝无语，见人浑似羞妒。\n修禊当日兰亭，群贤弦管里，英姿如许。\n宝靥罗衣，应未有、许多阳台神女。\n气涌三山，醉听五鼓，休更分今古。\n壶中天地，大家着意留住。",
        "dynasty": "宋",
        "collection_info": null
    },
    {
        "title": "念奴娇 吴松初冷",
        "author": "张元干",
        "content": "吴松初冷，记垂虹南望，残日西沈。\n秋入青冥三万顷，蟾影吞尽湖阴。\n玉斧为谁，冰轮如许，宫阙想寒深。\n人间奇观，古今豪士悲吟。\n苍弁丹颊仙翁，淮山风露底，曾赋幽寻。\n老去专城仍好客，时拥歌吹登临。\n坐揖龙江，举杯相属，桂子落波心。\n一声猿啸，醉来虚籁千林。",
        "dynasty": "宋",
        "collection_info": null
    },
    {
        "title": "念奴娇 秋风万里",
        "author": "张元干",
        "content": "秋风万里，湛银潢清影，冰轮寒色。\n八月灵槎乘兴去，织女机边为客。\n山拥鸡林，江澄鸭绿，四顾沧溟窄。\n醉来横吹，数声悲愤谁测。\n飘荡贝阙珠宫，群龙惊睡起，冯夷波激。\n云气苍茫吟啸处，龟吼鲸奔天黑。\n回首当时，蓬莱方丈，好个归消息。\n而今图画，谩教千古传得。",
        "dynasty": "宋",
        "collection_info": null
    },
    {
        "title": "念奴娇 寒绡素壁",
        "author": "张元干",
        "content": "寒绡素壁，露华浓、群玉峰峦如洗。\n明镜池开秋水净，冷浸一天空翠。\n荷芰波生，菰蒲风动，惊起鱼龙戏。\n山河影里，十分光照人世。\n谁似老子痴顽，胡床敧坐，自引壶觞醉。\n醉里悲歌歌未彻，屋角乌飞星坠。\n对影三人，停杯一问，谁解骑鲸意。\n玉京何处，翠楼空锁十二。",
        "dynasty": "宋",
        "collection_info": null
    },
    {
        "title": "念奴娇 垂虹望极",
        "author": "张元干",
        "content": "垂虹望极，扫太虚纤翳，明河翻雪。\n一碧天光波万顷，涌出广寒宫阙。\n好事浮家，不辞百里，俱载如花颊。\n琴高双鲤，鼎来同醉孤绝。\n浩荡今夕风烟，人间天上，别似寻常月。\n陶冶三高千古恨，赏我中秋清节。\n八十仙翁，雅宜图画，写取横江楫。\n平生奇观，梦回犹竦毛发。",
        "dynasty": "宋",
        "collection_info": null
    },
    {
        "title": "石州慢 寒水依痕",
        "author": "张元干",
        "content": "寒水依痕，春意渐回，沙际烟阔。\n溪梅晴照生香，冷芯数枝争发。\n天涯旧恨，试看几许消魂，长亭门外山重叠。\n不尽眼中青，是愁来时节。\n情切。\n画楼深闭，想见东风，暗销肌雪。\n辜负枕前云雨，尊前花月。\n心期切处，更有多少凄凉，殷勤留与归时说。\n到得却相逢，恰经年离别。",
        "dynasty": "宋",
        "collection_info": null
    },
    {
        "title": "石州慢 雨急云飞",
        "author": "张元干",
        "content": "雨急云飞，惊散暮鸦，微弄凉月。\n谁家疏柳低迷，几点流萤明灭。\n夜帆风使，满湖烟水苍茫，菰蒲零乱秋声咽。\n梦断酒醒时，倚危樯清绝。\n心折。\n长庚光怒，群盗纵横，逆胡猖獗。\n欲挽天河，一洗中原膏血。\n两宫何处，塞垣只隔长江，唾壶空击悲歌缺。\n万里想龙沙，泣孤臣吴越。",
        "dynasty": "宋",
        "collection_info": null
    },
    {
        "title": "永遇乐 月仄金盆",
        "author": "张元干",
        "content": "月仄金盆，江萦罗带，凉飙天际。\n摩诘丹青，营丘平远，一望穷千里。\n白鸥盟在，黄粱梦破，投老此心如水。\n耿无眠、披衣顾影，乍闻绕阶络纬。\n百年倦客，三生习气，今古到头谁是。\n夜色苍茫，浮云灭没，举世方熟寐。\n谁人着眼，放神八极，逸想寄尘寰外。\n独凭栏、鸡鸣日上，海山雾起。",
        "dynasty": "宋",
        "collection_info": null
    },
    {
        "title": "永遇乐 飞观横空",
        "author": "张元干",
        "content": "飞观横空，众山绕甸，江面相照。\n曲槛披风，虚檐挂月，据尽登临要。\n有时巾屦，访公良夜，坐我半天林杪。\n揽浮丘、飘飘衣袂，相与似游蓬岛。\n主人胜度，文章英妙，合住北扉西沼。\n何事十年，风洒露沐，不厌江山好。\n曲屏端有，吹箫人在，同倚暮云清晓。\n乘除了、人间宠辱，付之一笑。",
        "dynasty": "宋",
        "collection_info": null
    },
    {
        "title": "八声甘州 倚凌空飞观",
        "author": "张元干",
        "content": "倚凌空飞观，展营丘卧轴恍移时。\n渐微云点缀，参横斗转，野阔天垂。\n草树萦回岛屿，杳霭数峰低。\n共此一尊月，顾影为谁。\n俯仰干坤今古，正嫩凉生处，浓露初扉。\n据胡床残夜，唯我与公知。\n念老去、风流未减，见向来、人物几兴衰。\n身长健，何妨游戏，莫问栖迟。",
        "dynasty": "宋",
        "collection_info": null
    },
    {
        "title": "八声甘州 记当年共饮",
        "author": "张元干",
        "content": "记当年共饮，醉画船、摇碧罥花钗。\n问苍颜华发，烟蓑雨笠，何事重来。\n看尽人情物态，冷眼只堪咍。\n赖有西湖在，洗我尘埃。\n夜久波光山色，间澹妆浓抹，冰鉴云开。\n更潮头千丈，江海两崔嵬。\n晓凉生、荷香扑面，洒天边、风露逼襟怀。\n谁同赏，通宵无寐，斜月低回。",
        "dynasty": "宋",
        "collection_info": null
    },
    {
        "title": "水调歌头 落景下青嶂",
        "author": "张元干",
        "content": "落景下青嶂，高浪卷沧洲。\n平生颇惯，江海掀舞木兰舟。\n百二山河空壮。\n底事中原尘涨。\n丧乱几时休。\n泽畔行吟处，天地一沙鸥。\n想元龙，犹高卧，百尺楼。\n林风酹酒，堪笑淡话觅封侯。\n老去英雄不见。\n惟与渔樵为伴。\n回首得无忧。\n莫道三伏热，便是五湖秋。",
        "dynasty": "宋",
        "collection_info": null
    },
    {
        "title": "水调歌头 闰馀有何好",
        "author": "张元干",
        "content": "闰馀有何好，一岁两中秋。\n滕王高阁曾醉，月涌大江流。\n今夜钓龙台上，还似当时逢闰，佳句记英游。\n看山兼看月，登阁复登楼。\n别离久，今古恨，大刀头。\n老来长是清梦，宛在旧神州。\n遐想芗林风味，瓮里自倾春色，不用贳貂裘。\n笑我成何事，搔首谩私忧。",
        "dynasty": "宋",
        "collection_info": null
    },
    {
        "title": "水调歌头 缥缈九仙阁",
        "author": "张元干",
        "content": "缥缈九仙阁，壮观在人间。\n凉飙乍起，四围晴黛入阑干。\n已过中秋时候。\n便是菊花重九。\n为寿一尊欢。\n今古登高意，玉帐正清闲。\n引三巴，连五岭，控百蛮。\n元戎小队，旧游曾记并龙山。\n闽峤尤宽南顾。\n闻道天边玉露。\n持橐诏新颁。\n且拥笙歌醉，廊庙更徐还。",
        "dynasty": "宋",
        "collection_info": null
    },
    {
        "title": "水调歌头 平日几经过",
        "author": "张元干",
        "content": "平日几经过，重到更留连。\n黄尘乌帽，觉来眼界忽醒然。\n坐见如云秋稼，莫问鸡虫得失，鸿鹄下翩翩。\n四海九洲大，何地着飞仙。\n吸湖光，吞蟾影，倚天圆。\n胸中万顷空旷，清夜炯无眠。\n要识世间闲处，自有尊前深趣，且唱钓鱼船。\n调鼎他年事，妙手看烹鲜。",
        "dynasty": "宋",
        "collection_info": null
    },
    {
        "title": "水调歌头 雨断翻惊浪",
        "author": "张元干",
        "content": "雨断翻惊浪，山瞑拥归云。\n麦秋天气，聊泛征棹泊江村。\n不羡腰间金印，却爱吾庐高枕，无事闭柴门。\n搔首烟波上，老去任干坤。\n白纶巾，玉麈尾，一杯春。\n性灵陶冶，我辈犹要个中人。\n莫变姓名吴市，且向渔樵争席，与世共浮沈。\n目送飞鸿去，何用画麒麟。",
        "dynasty": "宋",
        "collection_info": null
    },
    {
        "title": "水调歌头 露下菱歌远",
        "author": "张元干",
        "content": "露下菱歌远，萤傍藕花流。\n临溪堂上，望中依旧柳边洲。\n晚暑冰肌沾汗，新浴香绵扑粉，湘簟月华浮。\n长记开朱户，不寐待归舟。\n恍重来，思往事，搅离愁。\n天涯何处，未应容易此身休。\n莫问吴霜点鬓，细与蛮笺封恨，相见转绸缪。\n云雨阳台梦，河汉鹊桥秋。",
        "dynasty": "宋",
        "collection_info": null
    },
    {
        "title": "水调歌头 万里冰轮满",
        "author": "张元干",
        "content": "万里冰轮满，千丈玉盘浮。\n广寒宫殿，西望湖海冷光流。\n扫尽长空纤翳，散乱疏林清影，风露迫人愁。\n徐步行歌去，危坐莫眠休。\n问孤蓬，缘底事，苦淹留。\n倦游回首，向来云卧两星周。\n此夜此生长好，明月明年何处，归兴在南州。\n老境一伧父，异县四中秋。",
        "dynasty": "宋",
        "collection_info": null
    },
    {
        "title": "水调歌头 袖手看飞雪",
        "author": "张元干",
        "content": "袖手看飞雪，高卧过残冬。\n飘然底事春到，先我逐孤鸿。\n挟取笔端风雨，快写胸中丘壑，不肯下樊笼。\n大笑了今古，乘兴便西东。\n一尊酒，知何处，又相逢。\n奴星结柳，与君同送五家穷。\n好是橘封千户，正恐楼高百尺，湖海有元龙。\n目光在牛背，马耳射东风。",
        "dynasty": "宋",
        "collection_info": null
    },
    {
        "title": "水调歌头 放浪形骸外",
        "author": "张元干",
        "content": "放浪形骸外，憔悴山泽癯。\n倒冠落佩，此心不待白髭须。\n聊复脱身鹓鹭，未暇先寻水竹，矫首汉庭疏。\n长夏啖丹荔，两纪傲闲居。\n忽风飘，连雨打，向西湖。\n藕花深处，尚能同载曲生无。\n听子谈天舌本，浇我书空胸次，醉卧踏冰壶。\n毕竟凌烟像，何似辋川图。",
        "dynasty": "宋",
        "collection_info": null
    },
    {
        "title": "水调歌头 柱策松江上",
        "author": "张元干",
        "content": "柱策松江上，举酒酹三高。\n此生飘荡，往来身世两徒劳。\n长羡五湖烟艇，好是秋风鲈脍，笠泽久蓬蒿。\n想像英灵在，千古傲云涛。\n俯沧浪，舌空旷，恍神交。\n解衣盘礴，政须一笑属吾曹。\n洗尽人间尘土，扫去胸中冰炭，痛饮读离骚。\n纵有垂天翼，何用钓连鳌。",
        "dynasty": "宋",
        "collection_info": null
    },
    {
        "title": "水调歌头 今夕定何夕",
        "author": "张元干",
        "content": "今夕定何夕，秋垂满东瓯。\n悲凉怀抱，何事还倍去年愁。\n万里碧空如洗，寒浸十分明月，帘卷玉波流。\n非是经年别，一岁两中秋。\n坐中庭，风露下，冷飕飕。\n素娥无语相对，尊酒且迟留。\n琴罢不堪幽怨，遥想三山影外，人倚夜深楼。\n矫首望霄汉，云海路悠悠。",
        "dynasty": "宋",
        "collection_info": null
    },
    {
        "title": "水调歌头 最乐贤王子",
        "author": "张元干",
        "content": "最乐贤王子，今岁好中秋。\n夜深珠履，举杯相属尽名流。\n宿雨乍开银汉，洗出玉蟾秋色，人在广寒游。\n浩荡山河影，偏照岳阳楼。\n露华浓，君恩重，判扶头。\n霓旌星节，已随丝管下皇州。\n满座烛光花礼，笑罥乌巾同醉，谁问负薪裘。\n月转檐牙晓，高枕更无忧。",
        "dynasty": "宋",
        "collection_info": null
    },
    {
        "title": "水调歌头 举手钓鳌客",
        "author": "张元干",
        "content": "举手钓鳌客，削迹种瓜侯。\n重来吴会三伏，行见五湖秋。\n耳畔风波摇荡，身外功名飘忽，何路射旄头。\n孤负男儿志，怅望故园愁。\n梦中原，挥老泪，遍南州。\n元龙湖海豪气，百尺卧高楼。\n短发霜黏两鬓，清夜盆倾一雨，喜听瓦鸣沟。\n犹有壮心在，付与百川流。",
        "dynasty": "宋",
        "collection_info": null
    },
    {
        "title": "水调歌头 戎虏乱中夏",
        "author": "张元干",
        "content": "戎虏乱中夏，星历一周天。\n干戈未定，悲咤河洛尚腥膻。\n万里两宫无路。\n政仰君王神武。\n愿数中兴年。\n吾道尊洙泗，何暇议伊川。\n吕公子，三世相，在凌烟。\n诗名独步，焉用儿辈更毛笺。\n好去承明谠论。\n照映金狨带稳。\n恩与荔枝偏。\n回首东山路，池阁醉双莲。",
        "dynasty": "宋",
        "collection_info": null
    },
    {
        "title": "风流子 飞观插雕粱",
        "author": "张元干",
        "content": "飞观插雕粱。\n凭虚起、缥缈五云乡。\n对山滴翠岚，两眉浓黛，水分双派，满眼波光。\n曲栏干外，汀烟轻冉冉，莎草细茫茫。\n无数钓舟，最宜烟雨，有如图画，浑似潇湘。\n使君行乐处，秦筝弄哀怨，云鬓分行。\n心醉一缸春色，满座疑香。\n有天涯倦客，尊前回首，听彻伊川，恼损柔肠。\n不似碧潭双剑，犹解相将。",
        "dynasty": "宋",
        "collection_info": null
    },
    {
        "title": "鱼游春水 芳洲生苹芷",
        "author": "张元干",
        "content": "芳洲生苹芷。\n宿雨收晴浮暖翠。\n烟光如洗，几片花飞点泪。\n清镜空馀白发添，新恨谁传红绫寄。\n溪涨岸痕，浪吞沙尾。\n老去情怀易醉。\n十二栏干慵遍倚。\n双凫人惯风流，功名万里。\n梦想浓妆碧云边，目断归帆夕阳里。\n何时送客，更临春水。",
        "dynasty": "宋",
        "collection_info": null
    },
    {
        "title": "宝鼎现 山庄图画",
        "author": "张元干",
        "content": "山庄图画，锦囊吟咏，胸中丘壑。\n年少日、如虹豪气，吐凤词华浑忘却。\n便袖手、向岩前溪畔，种满烟梢雾箨。\n想别墅平泉，当时草木，风流如昨。\n瘦藤闲倚看锄药。\n双芒鞋、雨后常着。\n目送处、飞鸿灭没，谁问蓬蒿争燕雀。\n乍霁月、望松云南渡，短艇敧沙夜泊。\n正万里清冥，千林虚籁，从渠缯缴。\n携幼尚有筠丁，谁会得、人生行乐。\n岸帻纶巾归去，深户相迷翠幕。\n恐未免、上凌烟阁。\n好在秋天鹗。\n念小山丛桂，今宵狂客，不胜杯勺。",
        "dynasty": "宋",
        "collection_info": null
    },
    {
        "title": "祝英台近 枕霞红",
        "author": "张元干",
        "content": "枕霞红，钗燕坠。\n花露殢云髻。\n粉淡香残，犹带宿酲睡。\n画檐红日三竿，慵窥鸾鉴，长是倚、春风无力。\n又经岁。\n玉腕条脱轻松，羞郎见憔悴。\n何事秋来，容易又分袂。\n可堪疏雨梧桐，空阶络纬，背人处、偷弹珠泪。",
        "dynasty": "宋",
        "collection_info": null
    },
    {
        "title": "朝中措 花阴如坐木兰船",
        "author": "张元干",
        "content": "花阴如坐木兰船。\n风露正娟娟。\n翠盖匝庭芳影，青蛟平地飞涎。\n春撩狂兴，香迷痛饮，中圣中贤。\n携取一枝同梦，从他五夜如年。",
        "dynasty": "宋",
        "collection_info": null
    },
    {
        "title": "蝶恋花 窗暗窗明昏又晓",
        "author": "张元干",
        "content": "窗暗窗明昏又晓。\n百岁光阴，老去难重少。\n四十归来犹赖早。\n浮名浮利都经了。\n时把青铜闲自照。\n华发苍颜，一任傍人笑。\n不会参禅并学道。\n但知心下无烦恼。",
        "dynasty": "宋",
        "collection_info": null
    },
    {
        "title": "蝶恋花 燕去莺来春又到",
        "author": "张元干",
        "content": "燕去莺来春又到。\n花落花开，几度池塘草。\n歌舞筵中人易老。\n闭门打坐安闲好。\n败意常多如意少。\n着甚来由，入闹寻烦恼。\n千古是非浑忘了。\n有时独自掀髯笑。",
        "dynasty": "宋",
        "collection_info": null
    },
    {
        "title": "沁园春 神水华池",
        "author": "张元干",
        "content": "神水华池，汞铅凝结，虎龙往来。\n问子前午后，阳销阴长，自然炉鼎，何用安排。\n灵宝玄门，烟萝真境，三日庚生兑户开。\n泥丸透，尽周天火候，平步仙阶。\n蓬莱。\n直上瑶台。\n看海变桑田飞暮埃。\n念尘劳良苦，流光易度，明珠难得，白骨成堆。\n位极人臣，功高今古，总蹈危机吞祸胎。\n争知我，办青鞋布袜，雁荡天台。",
        "dynasty": "宋",
        "collection_info": null
    },
    {
        "title": "沁园春 敧枕深轩",
        "author": "张元干",
        "content": "敧枕深轩，散帙虚堂，畏景屡移。\n渐披襟临水，搘床就月，莲香拂面，竹色侵衣。\n压玉为醪，折荷当盏，卧看银潢星四垂。\n人归后，任肌蝉自啸，宿鸟相依。\n痴儿。\n莫道危机。\n悟三十九年都尽非。\n任纡朱拖紫，围金佩玉，青钱流地，白璧如坻。\n富贵浮云，身名零露，事事无心归便归。\n秋风动，正吴松月冷，莼长鲈肥。",
        "dynasty": "宋",
        "collection_info": null
    },
    {
        "title": "临江仙 玉立清标消晚暑",
        "author": "张元干",
        "content": "玉立清标消晚暑，胸中一段冰壶。\n画船归去醉歌珠。\n微云收未尽，残月炯如初。\n鸳鹭行间催阔步，秋来乘兴凫趋。\n烦君为我问西湖。\n不知疏影畔，许我结茅无。",
        "dynasty": "宋",
        "collection_info": null
    },
    {
        "title": "临江仙 莺唤屏山惊睡起",
        "author": "张元干",
        "content": "莺唤屏山惊睡起，娇多须要郎扶。\n荼䕷斗帐罢熏炉。\n翠穿珠落索，香泛玉流苏。\n长记枕痕销醉色，日高犹倦妆梳。\n一枝春瘦想如初。\n梦迷芳草路，望断素鳞书。",
        "dynasty": "宋",
        "collection_info": null
    },
    {
        "title": "临江仙 十日篱边犹袖手",
        "author": "张元干",
        "content": "十日篱边犹袖手，天教冷地藏香。\n王孙风味最难忘。\n逃禅留坐客，度曲出宫妆。\n判却为花今夜醉，大家且泛鹅黄。\n人心休更问炎凉。\n从渠簪发短，还我引杯长。",
        "dynasty": "宋",
        "collection_info": null
    },
    {
        "title": "临江仙 露坐榕阴须痛饮",
        "author": "张元干",
        "content": "露坐榕阴须痛饮，从渠叠鼓频催。\n暮山新月两徘徊。\n离愁秋水远，醉眼晓帆开。\n泛宅浮家游戏去，流行坎止忘怀。\n江边鸥鹭莫相猜。\n上林消息好，鸿雁已归来。",
        "dynasty": "宋",
        "collection_info": null
    },
    {
        "title": "醉落魄・一斛珠 浮家泛宅",
        "author": "张元干",
        "content": "浮家泛宅。\n旧游记霅溪踪迹。\n此生已是天涯隔。\n投老谁知，还作三吴客。\n故人怪我疏髯黑。\n醉来犹似丁年日。\n光阴未肯成虚掷。\n蜀魄声中，着处有春色。",
        "dynasty": "宋",
        "collection_info": null
    },
    {
        "title": "醉落魄・一斛珠 绿枝红萼",
        "author": "张元干",
        "content": "绿枝红萼。\n江南芳信年年约。\n竹舆路转溪桥角。\n晴日烘香，的皪疏篱落。\n玉台粉面铅华薄。\n画堂长记深罗幕。\n惜花老去情犹着。\n客里惊春，生怕东风恶。",
        "dynasty": "宋",
        "collection_info": null
    },
    {
        "title": "醉落魄・一斛珠 一枝冰萼",
        "author": "张元干",
        "content": "一枝冰萼。\n鬓云低度横波约。\n醉扶曾罥乌巾角。\n长是春来，肠断宝钗落。\n罗衣乍怯香风薄。\n夜深花困遮垂幕。\n不堪往事寻思着。\n休问尊前，客恶主人恶。",
        "dynasty": "宋",
        "collection_info": null
    },
    {
        "title": "醉落魄・一斛珠 云鸿影落",
        "author": "张元干",
        "content": "云鸿影落。\n风吹小艇敧沙泊。\n津亭古木浓阴合。\n一枕滩声，客睡何曾着。\n天涯万里情怀恶。\n年华垂暮犹离索。\n佳人想见猜疑错。\n莫数归期，已负当时约。",
        "dynasty": "宋",
        "collection_info": null
    },
    {
        "title": "南歌子 凉月今宵满",
        "author": "张元干",
        "content": "凉月今宵满，晴空万里宽。\n素娥应念老夫闲。\n特地中秋着意、照人间。\n香雾云鬟湿，清辉玉臂寒。\n休教凝伫向更阑。\n飘下桂华闻早、大家看。",
        "dynasty": "宋",
        "collection_info": null
    },
    {
        "title": "南歌子 远树留残雪",
        "author": "张元干",
        "content": "远树留残雪，寒江照晚晴。\n分明江上数峰青。\n倚槛旧愁新恨、一时生。\n春意来无际，归舟去有程。\n道人元自没心情。\n楚梦只因沈醉、等闲成。",
        "dynasty": "宋",
        "collection_info": null
    },
    {
        "title": "南歌子 玉露团寒菊",
        "author": "张元干",
        "content": "玉露团寒菊，秋风入败荷。\n缭墙南畔曲池涡。\n天迥遥岑倒影、落层波。\n月转檐牙短，更传漏箭多。\n醉来归去意如何。\n只为地偏心远、惯弦歌。",
        "dynasty": "宋",
        "collection_info": null
    },
    {
        "title": "南歌子 桂魄分馀晕",
        "author": "张元干",
        "content": "桂魄分馀晕，檀香破紫心。\n高鬟松绾鬓云侵。\n又被兰膏香染、色沈沈。\n指印纤纤粉，钗横隐隐金。\n更阑云雨凤帷深。\n长是枕前不见、殢人寻。",
        "dynasty": "宋",
        "collection_info": null
    },
    {
        "title": "卜算子 的皪数枝斜",
        "author": "张元干",
        "content": "的皪数枝斜，冰雪萦馀态。\n烛外尊前满眼春，风味年年在。\n老去惜花深，醉里愁多㬠。\n冷蕊孤芳底处愁，少个人人戴。",
        "dynasty": "宋",
        "collection_info": null
    },
    {
        "title": "卜算子 凉气入熏笼",
        "author": "张元干",
        "content": "凉气入熏笼，暗影敧花砌。\n紫玉谁人三弄寒，细吹断、江梅意。\n花底湿春衣，隔坐风轻递。\n却笑笙箫缑岭人，明日偷垂泪。",
        "dynasty": "宋",
        "collection_info": null
    },
    {
        "title": "卜算子 风露湿行云",
        "author": "张元干",
        "content": "风露湿行云，沙水迷归艇。\n卧看明河月满空，斗挂苍山顶。\n万古只青天，多事悲人境。\n起舞闻鸡酒未醒，潮落秋江冷。",
        "dynasty": "宋",
        "collection_info": null
    },
    {
        "title": "卜算子 芳信着寒梢",
        "author": "张元干",
        "content": "芳信着寒梢，影入花光画。\n玉立风前万里春，雪艳江天夜。\n谁折暗香来，故把新篘泻。\n记得偎人并照时，鬓乱斜枝惹。",
        "dynasty": "宋",
        "collection_info": null
    },
    {
        "title": "浣溪沙 曲室明窗烛吐光",
        "author": "张元干",
        "content": "曲室明窗烛吐光。\n瓦炉灰暖炷瓢香。\n夜阑茗碗间飞觞。\n坐稳蒲团凭棐几，熏馀纸帐掩梨床。\n个中风味更难忘。",
        "dynasty": "宋",
        "collection_info": null
    },
    {
        "title": "浣溪沙 一枕秋风两处凉",
        "author": "张元干",
        "content": "一枕秋风两处凉。\n雨声初歇漏声长。\n池塘零落藕花香。\n归梦等闲归燕去，断肠分付断云行。\n画屏今夜更思量。",
        "dynasty": "宋",
        "collection_info": null
    },
    {
        "title": "浣溪沙 翡翠钗头缀玉虫",
        "author": "张元干",
        "content": "翡翠钗头缀玉虫。\n秋蟾飘下广寒宫。\n数枝金粟露华浓。\n花底清歌生皓齿，烛边疏影映酥胸。\n恼人风味冷香中。",
        "dynasty": "宋",
        "collection_info": null
    },
    {
        "title": "浣溪沙 燕掠风樯款款飞",
        "author": "张元干",
        "content": "燕掠风樯款款飞。\n艳桃秾李闹长堤。\n骑鲸人去晓莺啼。\n可意湖山留我住，断肠烟水送君归。\n三春不是别离时。",
        "dynasty": "宋",
        "collection_info": null
    },
    {
        "title": "浣溪沙 云气吞江卷夕阳",
        "author": "张元干",
        "content": "云气吞江卷夕阳。\n白头波上电飞忙。\n奔雷惊雨溅胡床。\n玉节故人同壮观，锦囊公子更平章。\n榕阴归梦十分凉。",
        "dynasty": "宋",
        "collection_info": null
    },
    {
        "title": "浣溪沙 山绕平湖波撼城",
        "author": "张元干",
        "content": "山绕平湖波撼城。\n湖光倒影浸山青。\n水晶楼下欲三更。\n雾柳暗时云度月，露荷翻处水流萤。\n萧萧散发到天明。",
        "dynasty": "宋",
        "collection_info": null
    },
    {
        "title": "浣溪沙 目送归州铁瓮城",
        "author": "张元干",
        "content": "目送归州铁瓮城。\n隔江想见蜀山青。\n风前团扇仆频更。\n梦里有时身化鹤，人间无数草为萤。\n此时山月下楼明。",
        "dynasty": "宋",
        "collection_info": null
    },
    {
        "title": "浣溪沙 月转花枝清影疏",
        "author": "张元干",
        "content": "月转花枝清影疏。\n露华浓处滴真珠。\n天香遗恨罥花须。\n沐出乌云多态度，晕成娥绿费功夫。\n归时分付与妆梳。",
        "dynasty": "宋",
        "collection_info": null
    },
    {
        "title": "浣溪沙 花气天然百和芬",
        "author": "张元干",
        "content": "花气天然百和芬。\n仙风吹过海中春。\n龙涎沈水总销魂。\n清润巧萦金缕细，氤氲偏傍玉脂温。\n别来长是惜馀熏。",
        "dynasty": "宋",
        "collection_info": null
    },
    {
        "title": "浣溪沙 萼绿华家萼绿春",
        "author": "张元干",
        "content": "萼绿华家萼绿春。\n山瓶何处下青云。\n浓香气味已醺人。\n竹叶传杯惊老眼，松醪题赋倒纶巾。\n须防银字暖朱唇。",
        "dynasty": "宋",
        "collection_info": null
    },
    {
        "title": "浣溪沙 花气蒸浓古鼎烟",
        "author": "张元干",
        "content": "花气蒸浓古鼎烟。\n水沈春透露华鲜。\n心清无暇数龙涎。\n乞与病夫僧帐座，不妨公子醉茵眠。\n普熏三界扫腥膻。",
        "dynasty": "宋",
        "collection_info": null
    },
    {
        "title": "浣溪沙 花气熏人百和香",
        "author": "张元干",
        "content": "花气熏人百和香。\n少陵佳句是仙方。\n空教蜂蝶为花忙。\n和露摘来轻换骨，傍怀闻处恼回肠。\n去年时候入思量。",
        "dynasty": "宋",
        "collection_info": null
    },
    {
        "title": "浣溪沙 残腊晴寒出众芳",
        "author": "张元干",
        "content": "残腊晴寒出众芳。\n风流勾引破春光。\n年年长为此花忙。\n夜久莫教银烛灺，酒边何似玉台妆。\n冰肌温处觅馀香。",
        "dynasty": "宋",
        "collection_info": null
    },
    {
        "title": "浣溪沙 棐几明窗乐未央",
        "author": "张元干",
        "content": "棐几明窗乐未央。\n熏炉茗碗是家常。\n客来长揖对胡床。\n蟹眼汤深轻泛乳，龙涎灰暖细烘香。\n为君行草写秋阳。",
        "dynasty": "宋",
        "collection_info": null
    },
    {
        "title": "浣溪沙 榕叶桄榔驿枕溪",
        "author": "张元干",
        "content": "榕叶桄榔驿枕溪。\n海风吹断瘴云低。\n薄寒初觉到征衣。\n岁晚可堪归梦远，愁深偏恨得书稀。\n荒庭日脚又垂西。",
        "dynasty": "宋",
        "collection_info": null
    },
    {
        "title": "柳梢青 清山浮碧",
        "author": "张元干",
        "content": "清山浮碧。\n细风丝雨，新愁如织。\n慵试春衫，不禁宿酒，天涯寒食。\n归期莫数芳辰，误几度、回廊夜色。\n入户飞花，隔帘双燕，有谁知得。",
        "dynasty": "宋",
        "collection_info": null
    },
    {
        "title": "柳梢青 小楼南陌",
        "author": "张元干",
        "content": "小楼南陌。\n翠軿金勒，谁家春色。\n冷雨吹花，禁烟怯柳，伤心行客。\n少年百万呼卢，拥越女、吴姬共掷。\n被底香浓，尊前烛灭，如今消得。",
        "dynasty": "宋",
        "collection_info": null
    },
    {
        "title": "醉花阴 紫枢泽笏趋龙尾",
        "author": "张元干",
        "content": "紫枢泽笏趋龙尾。\n平入钧衡位。\n春殿听宣麻，争喜登庸，何似今番喜。\n昆台宜有神仙裔。\n奕世貂蝉贵。\n玉砌长兰芽，好拥笙歌，长向花前醉。",
        "dynasty": "宋",
        "collection_info": null
    },
    {
        "title": "醉花阴 翠箔阴阴笼画阁",
        "author": "张元干",
        "content": "翠箔阴阴笼画阁。\n昨夜东风恶。\n芳径满香泥，南陌东郊，惆怅妨行乐。\n伤春比似年时恶。\n潘鬓新来薄。\n何处不禁愁，雨滴花腮，和泪胭脂落。",
        "dynasty": "宋",
        "collection_info": null
    },
    {
        "title": "长相思令・长相思 香暖帏",
        "author": "张元干",
        "content": "香暖帏。\n玉暖肌。\n娇卧嗔人来睡迟。\n印残双黛眉。\n虫声低。\n漏声稀。\n惊枕初醒灯暗时。\n梦人归未归。",
        "dynasty": "宋",
        "collection_info": null
    },
    {
        "title": "长相思令・长相思 花下愁",
        "author": "张元干",
        "content": "花下愁。\n月下愁。\n花落月明人在楼。\n断肠春复秋。\n从他休。\n任他休。\n如今青鸾不自由。\n看看天尽头。",
        "dynasty": "宋",
        "collection_info": null
    },
    {
        "title": "如梦令 雨洗青冥风露",
        "author": "张元干",
        "content": "雨洗青冥风露。\n云外双星初度。\n乞巧夜楼空，月妒回廊私语。\n凝伫。\n凝伫。\n不似去年情绪。",
        "dynasty": "宋",
        "collection_info": null
    },
    {
        "title": "如梦令 潮退江南晚渡",
        "author": "张元干",
        "content": "潮退江南晚渡。\n山暗水西烟雨。\n天气十分凉，断送一年残暑。\n归去。\n归去。\n香雾曲屏深处。",
        "dynasty": "宋",
        "collection_info": null
    },
    {
        "title": "如梦令 卧看西湖烟渚",
        "author": "张元干",
        "content": "卧看西湖烟渚。\n绿盖红妆无数。\n帘卷曲栏风，拂面荷香吹雨。\n归去。\n归去。\n笑损花边鸥鹭。",
        "dynasty": "宋",
        "collection_info": null
    },
    {
        "title": "春光好 疏雨洗",
        "author": "张元干",
        "content": "疏雨洗，细风吹。\n淡黄时。\n不分小亭芳草绿，映檐低。\n楼下十二层梯。\n日长影里莺啼。\n倚遍阑干看尽柳，忆腰肢。",
        "dynasty": "宋",
        "collection_info": null
    },
    {
        "title": "春光好 吴绫窄",
        "author": "张元干",
        "content": "吴绫窄，藕丝重。\n一钩红。\n翠被眠时常要人暖，着怀中。\n六幅裙窣轻风。\n见人遮尽行踪。\n正是踏青天气好，忆弓弓。",
        "dynasty": "宋",
        "collection_info": null
    },
    {
        "title": "虞美人 开残桃李春方到",
        "author": "张元干",
        "content": "开残桃李春方到。\n谁送东风早。\n杖藜幽径踏馀花。\n却对绿阴青子、问年华。\n迢迢云水横清浅。\n不遣愁眉展。\n数竿修竹自横斜。\n犹有小窗朱户、似侬家。",
        "dynasty": "宋",
        "collection_info": null
    },
    {
        "title": "青玉案 华裾玉辔青丝鞚",
        "author": "张元干",
        "content": "华裾玉辔青丝鞚。\n记年少、金吾从。\n花底朝回珠翠拥。\n晓钟初断，宿酲犹带，绿锁窗中梦。\n天涯相遇鞭鸾凤。\n老去堂成更情重。\n月转檐牙云绕栋。\n凉吹香雾，酒迷歌扇，春笋传杯送。",
        "dynasty": "宋",
        "collection_info": null
    },
    {
        "title": "青玉案 王孙陌上春风鞚",
        "author": "张元干",
        "content": "王孙陌上春风鞚。\n蕊珠宴、云軿从。\n归去笙歌常醉拥。\n蜡残花炬，月侵冰簟，惯作凉堂梦。\n玉人劝客钗斜凤。\n条脱擎杯腕嫌重。\n燕子入帘飞画栋。\n雨馀深院，漏催清夜，更轧秦筝送。",
        "dynasty": "宋",
        "collection_info": null
    },
    {
        "title": "青玉案 花王独占春风远",
        "author": "张元干",
        "content": "花王独占春风远。\n看百卉、芳菲遍。\n五福长随今日宴。\n粉光生艳，宝香飘雾，方响流苏颤。\n寿祺堂上修篁畔。\n乳燕双双贺新院。\n玉斝明年何处劝。\n旌幢满路，貂蝉宜面，归觐黄金殿。",
        "dynasty": "宋",
        "collection_info": null
    },
    {
        "title": "青玉案 水芝香远摇红影",
        "author": "张元干",
        "content": "水芝香远摇红影。\n泛瑞霭、横山顶。\n缥缈笙歌云不定。\n玉钩斜挂，素蟾初满，醉惬浮瓜冷。\n庭兰戏彩传金鼎。\n小袖青衫更辉映。\n谁道筠溪归计近。\n秋风催去，凤池难老，长把中书印。",
        "dynasty": "宋",
        "collection_info": null
    },
    {
        "title": "青玉案 银潢露洗冰轮皎",
        "author": "张元干",
        "content": "银潢露洗冰轮皎。\n谪仙下、蓬莱岛。\n帘卷横山珠翠绕。\n生朝香雾，玳筵丝管，长醉壶天晓。\n金銮夜锁麻新草。\n入辅明光拜元老。\n看取明年人总道。\n中兴贤相，太平时世，分外风光好。",
        "dynasty": "宋",
        "collection_info": null
    },
    {
        "title": "青玉案 月华冷沁花梢露",
        "author": "张元干",
        "content": "月华冷沁花梢露。\n芳意恋、香肌住。\n心字龙涎饶济楚。\n素馨风味，碎琼流品，别有天然处。\n围炉屈曲宜深炷。\n留取春光向朱户。\n绿绮声中谁暗许。\n小窗归去，梦回犹记，金鼎分云缕。",
        "dynasty": "宋",
        "collection_info": null
    },
    {
        "title": "青玉案 平生百绕垂虹路",
        "author": "张元干",
        "content": "平生百绕垂虹路。\n看万顷、翻云去。\n山澹夕晖帆影度。\n菱歌风断，袜罗尘散，总是关情处。\n少年陈迹今迟暮。\n走笔犹能醉时句。\n花底自成心暗许。\n旧家春事，觉来客恨，分付疏篷雨。",
        "dynasty": "宋",
        "collection_info": null
    },
    {
        "title": "点绛唇 山暗秋云",
        "author": "张元干",
        "content": "山暗秋云，暝鸦接翅啼榕树。\n故人何处。\n一夜溪亭雨。\n梦入新凉，只道消残暑。\n还知否。\n燕将雏去。\n又是流年度。",
        "dynasty": "宋",
        "collection_info": null
    },
    {
        "title": "点绛唇 水驿凝霜",
        "author": "张元干",
        "content": "水驿凝霜，夜帆风驶潮生晓。\n酒醒寒悄。\n枕底波声小。\n好去归舟，有个人风调。\n君行了。\n此欢应少。\n索共梅花笑。",
        "dynasty": "宋",
        "collection_info": null
    },
    {
        "title": "点绛唇 春晓轻雷",
        "author": "张元干",
        "content": "春晓轻雷，采苹洲上清明雨。\n乱云遮树。\n暗澹江村路。\n今夜归舟，绿润红香处。\n遥山暮。\n画楼何许。\n唤取潮回去。",
        "dynasty": "宋",
        "collection_info": null
    },
    {
        "title": "点绛唇 画阁深围",
        "author": "张元干",
        "content": "画阁深围，暖红光里芳林影。\n暗香成阵。\n上下花相映。\n倒挂疏枝，月落参横冷。\n休装景。\n要人酒醒。\n除是花枝并。",
        "dynasty": "宋",
        "collection_info": null
    },
    {
        "title": "点绛唇 嵩洛云烟",
        "author": "张元干",
        "content": "嵩洛云烟，间生真相耆英裔。\n要知鲐背。\n难老中和气。\n报道玉堂，已草调元制。\n华夷喜。\n绣裳貂珥。\n便向东山起。",
        "dynasty": "宋",
        "collection_info": null
    },
    {
        "title": "点绛唇 清夜沈沈",
        "author": "张元干",
        "content": "清夜沈沈，暗蛩啼处檐花落。\n乍凉帘幕。\n香绕屏山角。\n堪恨归鸿，情似秋云薄。\n书难托。\n尽交寂寞。\n忘了前时约。",
        "dynasty": "宋",
        "collection_info": null
    },
    {
        "title": "点绛唇 醉泛吴松",
        "author": "张元干",
        "content": "醉泛吴松，小舟谁怕东风大。\n旧时经过。\n曾向垂虹卧。\n月淡霜天，今夜空清坐。\n还知么。\n满斟高和。\n只有君知我。",
        "dynasty": "宋",
        "collection_info": null
    },
    {
        "title": "点绛唇 减塑冠儿",
        "author": "张元干",
        "content": "减塑冠儿，宝钗金缕双緌结。\n怎教宁帖。\n眼恼儿里劣。\n韵底人人，天与多磨折。\n休分说。\n放灯时节。\n闲了花和月。",
        "dynasty": "宋",
        "collection_info": null
    },
    {
        "title": "点绛唇 水鹢风帆",
        "author": "张元干",
        "content": "水鹢风帆，两眉只解相思皱。\n悄然难受。\n教我怎唧𠺕。\n待得书来，不管归时瘦。\n娇痴后。\n是事撋就。\n只这难依口。",
        "dynasty": "宋",
        "collection_info": null
    },
    {
        "title": "虞美人 广寒蟾影开云路",
        "author": "张元干",
        "content": "广寒蟾影开云路。\n目断愁来处。\n菊花轻泛玉杯空。\n醉后不知星斗、乱西东。\n今宵入梦阳台雨。\n谁忍先归去。\n酒醒长是五更钟。\n休念旧游吹帽、几秋风。",
        "dynasty": "宋",
        "collection_info": null
    },
    {
        "title": "虞美人 西郊追赏寻芳处",
        "author": "张元干",
        "content": "西郊追赏寻芳处。\n闻道冲寒去。\n雨肥红绽向南枝。\n岁晚才开应是、恨春迟。\n天涯乐事王孙贵。\n花底还君醉。\n有人风味胜疏梅。\n醉里折花归去、更传杯。",
        "dynasty": "宋",
        "collection_info": null
    },
    {
        "title": "虞美人 菊坡九日登高路",
        "author": "张元干",
        "content": "菊坡九日登高路。\n往事知何处。\n陵迁谷变总成空。\n回首十年秋思、吹台东。\n西窗一夜萧萧雨。\n梦绕中原去。\n觉来依旧画楼锺。\n不道木犀香撼、海山风。",
        "dynasty": "宋",
        "collection_info": null
    },
    {
        "title": "渔家傲 钓笠披云青障绕",
        "author": "张元干",
        "content": "钓笠披云青障绕。\n橛头细雨春江渺。\n白鸟飞来风满棹。\n收纶了。\n渔童拍手樵青笑。\n明月太虚同一照。\n浮家泛宅忘昏晓。\n醉眼冷看城市闹。\n烟波老。\n谁能惹得闲烦恼。",
        "dynasty": "宋",
        "collection_info": null
    },
    {
        "title": "渔家傲 楼外天寒山欲暮",
        "author": "张元干",
        "content": "楼外天寒山欲暮。\n溪过雪后藏云树。\n小艇风斜沙觜露。\n流年度。\n春光已向梅梢住。\n短梦今宵还到否。\n苇村四望知何处。\n客里从来无意绪。\n催归去。\n故园正要莺花主。",
        "dynasty": "宋",
        "collection_info": null
    },
    {
        "title": "渔家傲 寒日西郊湖畔路",
        "author": "张元干",
        "content": "寒日西郊湖畔路。\n天低野阔山无数。\n路转斜冈花满树。\n丝吹雨。\n南枝占得春光住。\n藉草携壶花底去。\n花飞酒面香浮处。\n老手调羹当独步。\n须记取。\n坐中都是芳菲侣。",
        "dynasty": "宋",
        "collection_info": null
    },
    {
        "title": "谒金门 鸳鸯渚",
        "author": "张元干",
        "content": "鸳鸯渚。\n春涨一江花雨。\n别岸数声初过橹。\n晚风生碧树。\n艇子相呼相语。\n载取暮愁归去。\n寒食烟村芳草路。\n愁来无着处。",
        "dynasty": "宋",
        "collection_info": null
    },
    {
        "title": "谒金门 风露底",
        "author": "张元干",
        "content": "风露底。\n石上岸巾愁起。\n月到房心天似水。\n乱峰清影里。\n此去登瀛须记。\n今夕道山同醉。\n春殿明年人共指。\n玉皇香案吏。",
        "dynasty": "宋",
        "collection_info": null
    },
    {
        "title": "谒金门 清光溢",
        "author": "张元干",
        "content": "清光溢。\n影转画檐凉入。\n风露一天星斗湿。\n无云天更碧。\n满引送君何惜。\n记取吾曹今夕。\n目断秋江君到日。\n潮来风正急。",
        "dynasty": "宋",
        "collection_info": null
    },
    {
        "title": "瑞鹧鸪 雏莺初转斗尖新",
        "author": "张元干",
        "content": "雏莺初转斗尖新。\n双蕊花娇掌上身。\n总解满斟偏劝客，多生俱是绮罗人。\n回波偷顾轻招拍，方响底敲更合𥱧。\n豆蔻梢头春欲透，情知巫峡待为云。",
        "dynasty": "宋",
        "collection_info": null
    },
    {
        "title": "瑞鹧鸪 白衣苍狗变浮云",
        "author": "张元干",
        "content": "白衣苍狗变浮云。\n千古功名一聚尘。\n好是悲歌将进酒，不妨同赋惜馀春。\n风光全似中原日，臭味要须我辈人。\n雨后飞花知底数，醉来赢取自由身。",
        "dynasty": "宋",
        "collection_info": null
    },
    {
        "title": "好事近 老去更思归",
        "author": "张元干",
        "content": "老去更思归，芳草正熏南陌。\n上巳又逢寒食，叹三年为客。\n吹花小雨湿秋千，闲却好春色。\n天甚不怜人老，早教人归得。",
        "dynasty": "宋",
        "collection_info": null
    },
    {
        "title": "好事近 梅润乍晴天",
        "author": "张元干",
        "content": "梅润乍晴天，帘卷画堂风月。\n珠翠共迷香雾，是长年时节。\n瑶池清夜宴群仙，鸾笙未吹彻。\n西母醉中微笑，看蟠桃初结。",
        "dynasty": "宋",
        "collection_info": null
    },
    {
        "title": "好事近 春色到花房",
        "author": "张元干",
        "content": "春色到花房，芳信一枝偏好。\n勾引万红千翠，为化工呈巧。\n花姑玉貌笑东风，今朝放春早。\n看取鬓边幡胜，永宜春难老。",
        "dynasty": "宋",
        "collection_info": null
    },
    {
        "title": "好事近 斗帐炷炉熏",
        "author": "张元干",
        "content": "斗帐炷炉熏，花露裛成芗泽。\n萦透雪儿金缕，醉玉壶春色。\n非烟非雾锁窗中，王孙倦留客。\n不道粉墙南畔，也有人闻得。",
        "dynasty": "宋",
        "collection_info": null
    },
    {
        "title": "怨王孙・忆王孙 小院春昼",
        "author": "张元干",
        "content": "小院春昼。\n晴窗霞透。\n把雨燕脂，倚风翠袖。\n芳意恼乱人多。\n暖金荷。\n多情不分群葩后。\n伤春瘦。\n浅黛眉尖秀。\n红潮醉脸，半掩花底重门。\n怨黄昏。",
        "dynasty": "宋",
        "collection_info": null
    },
    {
        "title": "怨王孙・忆王孙 霁雨天迥",
        "author": "张元干",
        "content": "霁雨天迥。\n平林烟暝。\n灯闪沙汀，水生钓艇。\n楼外柳暗谁家。\n乱昏鸦。\n相思怪得今番甚。\n寒食近。\n小砑鱼笺信。\n屏山交掩，微醉独倚栏干。\n恨春寒。",
        "dynasty": "宋",
        "collection_info": null
    },
    {
        "title": "喜迁莺令・喜迁莺 文倚马",
        "author": "张元干",
        "content": "文倚马，笔如椽。\n桂殿早登仙。\n旧游册府记当年。\n衮绣合貂蝉。\n庆天申，瞻玉座，鹓鹭正陪班。\n看君稳步过花砖。\n归院引金莲。",
        "dynasty": "宋",
        "collection_info": null
    },
    {
        "title": "喜迁莺令・喜迁莺 云叶乱",
        "author": "张元干",
        "content": "云叶乱，月华光。\n罗幕卷新凉。\n玉醅初泛嫩鹅黄。\n花露滴秋香。\n地行仙，天上相。\n风度世间人样。\n悬知洗盏径开尝。\n谁醉伴禅床。",
        "dynasty": "宋",
        "collection_info": null
    },
    {
        "title": "喜迁莺慢・喜迁莺 雁塔题名",
        "author": "张元干",
        "content": "雁塔题名，宝津朌宴，盛事簪绅常说。\n文物昭融，圣代搜罗，千里争趋丹阙。\n元侯劝驾，乡老献书，发轫龟前列。\n山川秀，圜冠众多，无如闽越豪杰。\n姓标红纸，帖报泥金，喜信归来俱捷。\n骄马芦鞭醉垂，蓝绶吹雪。\n芳月素娥情厚，桂华一任郎君折。\n须满引，南台又是，合沙时节。",
        "dynasty": "宋",
        "collection_info": null
    },
    {
        "title": "鹧鸪天 不怕微霜点玉肌",
        "author": "张元干",
        "content": "不怕微霜点玉肌。\n恨无流水照冰姿。\n与君着意从头看，初见东南第一枝。\n人散后，雪晴时。\n陇头春色寄来迟。\n使君本是花前客，莫怪殷勤为赋诗。",
        "dynasty": "宋",
        "collection_info": null
    },
    {
        "title": "忆秦娥 桃花萼",
        "author": "张元干",
        "content": "桃花萼。\n雨肥红绽东风恶。\n东风恶。\n长亭无寐，短书难托。\n征衫辜负深闺约。\n禁烟时候春罗薄。\n春罗薄。\n多应消瘦，可忺梳掠。",
        "dynasty": "宋",
        "collection_info": null
    },
    {
        "title": "明月逐人来 花迷珠翠",
        "author": "张元干",
        "content": "花迷珠翠。\n香飘罗绮。\n帘旌外、月华如水。\n暖红影里，谁会王孙意。\n最乐升平景致。\n长记宫中五夜，春风鼓吹。\n游仙梦、轻寒半醉。\n凤帏未暖，归去熏浓被。\n更问阴晴天气。",
        "dynasty": "宋",
        "collection_info": null
    },
    {
        "title": "小重山 谁向晴窗伴素馨",
        "author": "张元干",
        "content": "谁向晴窗伴素馨。\n兰芽初秀发，紫檀心。\n国香幽艳最情深。\n歌白雪，祗少一张琴。\n新月冷光侵。\n醉时花近眼，莫频斟。\n薛涛笺上楚妃吟。\n空凝睇，归去梦中寻。",
        "dynasty": "宋",
        "collection_info": null
    },
    {
        "title": "生查子 执手两潸然",
        "author": "邓肃",
        "content": "执手两潸然，情极都无语。\n去马更匆匆，一息迷回顾。\n孤馆得村醪，一醉空离绪。\n酒醒却无人，帘外三更雨。",
        "dynasty": "宋",
        "collection_info": null
    },
    {
        "title": "感皇恩 翠竹谩连云",
        "author": "邓肃",
        "content": "翠竹谩连云，天风不到。\n帘幕重重自热恼。\n冷香忽至，爱惜当同芝草。\n井花浮碧玉，炎威扫。\n酒渴想东邻，忧心如捣。\n纳履生疑谩悔懊。\n未容沈李，相对尊前倾倒。\n报君惟短句，琼琚好。",
        "dynasty": "宋",
        "collection_info": null
    },
    {
        "title": "一剪梅・一翦梅 雨过春山翠欲浮",
        "author": "邓肃",
        "content": "雨过春山翠欲浮。\n影落寒溪碧玉流。\n片帆乘兴挂东风，夹岸花香拥去舟。\n尊酒时追李郭游。\n醉卧烟波万事休。\n梦回风定斗杓寒，渔笛一声天地秋。",
        "dynasty": "宋",
        "collection_info": null
    },
    {
        "title": "蝶恋花 执手长亭无一语",
        "author": "邓肃",
        "content": "执手长亭无一语。\n泪眼汪汪，滴下阳关句。\n牵马欲行还复住。\n春风吹断梨花雨。\n海角三千千叠路。\n归侍玉皇，那复回头顾。\n旌旆已因风月驻。\n何妨醉过清明去。",
        "dynasty": "宋",
        "collection_info": null
    },
    {
        "title": "江城子 酒阑携手过回廊",
        "author": "邓肃",
        "content": "酒阑携手过回廊。\n夜初凉。\n月如霜。\n笑问木樨，何日吐天香。\n待插一枝归斗帐，和云雨，殢襄王。\n如今满目雨新黄。\n绕高堂。\n自芬芳。\n不见堂中，携手旧鸳鸯。\n已对秋光成感慨，更夜永，漏声长。",
        "dynasty": "宋",
        "collection_info": null
    },
    {
        "title": "菩萨蛮 春风春雨花经眼",
        "author": "谢明远",
        "content": "春风春雨花经眼。\n石泉槐火春容晚。\n流水自无情。\n回波聚落英。\n问春何处去。\n春向天边住。\n举酒欲销愁。\n酒阑愁更愁。",
        "dynasty": "宋",
        "collection_info": null
    },
    {
        "title": "踏莎行 楚树芊绵",
        "author": "谢明远",
        "content": "楚树芊绵，江云芜漫。\n晓风吹堕梅千片。\n惊禽飞去响春空，平沙月落光零乱。\n人意伤离，物华惊换。\n武夷此去如天远。\n临分为我少留连，柳条独在江南岸。",
        "dynasty": "宋",
        "collection_info": null
    },
    {
        "title": "踏莎行 阳复寒根",
        "author": "张焘",
        "content": "阳复寒根，气回枯杆。\n前村昨夜梅初绽。\n谁言造化没偏颇，半开何独南枝暖。\n素艳幽轻，清香远散。\n雪中岂恨和羹晚。\n不知何处误东君，至今不使春拘管。",
        "dynasty": "宋",
        "collection_info": null
    },
    {
        "title": "恨欢迟・恨来迟 淡薄情怀",
        "author": "张焘",
        "content": "淡薄情怀。\n浅缀胭脂。\n独占江梅。\n最好是、严凝苦寒天气，却是开时。\n也不许、桃杏斗妍媸。\n也不许、雪霜相欺。\n又只恐、谁家一声羌笛，落尽南枝。",
        "dynasty": "宋",
        "collection_info": null
    },
    {
        "title": "青玉案 三年枕上吴中路",
        "author": "姚述尧1",
        "content": "三年枕上吴中路。\n遣黄耳、随君去。\n君到松江呼小渡。\n莫惊鸥鹭，四桥尽是，老子经行处。\n辋川图上看春暮。\n长记高人右丞句。\n作个归期天已许。\n春衫犹是，小蛮针线，曾湿西湖雨。",
        "dynasty": "宋",
        "collection_info": null
    },
    {
        "title": "薄幸 青楼春晚",
        "author": "吕渭老",
        "content": "青楼春晚。\n昼寂寂、梳匀又懒。\n乍听得、鸦啼莺弄，惹起新愁无限。\n记年时、偷掷春心，花间隔雾遥相见。\n便角枕题诗，宝钗贳酒，共醉青苔深院。\n怎忘得、回廊下，携手处、花明月满。\n如今但暮雨，蜂愁蝶恨，小窗闲对芭蕉展。\n却谁拘管。\n尽无言、闲品秦筝，泪满参差雁。\n腰支渐小，心与杨花共远。",
        "dynasty": "宋",
        "collection_info": null
    },
    {
        "title": "望海潮 侧寒斜雨",
        "author": "吕渭老",
        "content": "侧寒斜雨，微灯薄雾，匆匆过了元宵。\n帘影护风，盆池见日，青青柳叶柔条。\n碧草皱裙腰。\n正昼长烟暖，蜂困莺娇。\n望处凄迷，半篙绿水浸斜桥。\n孙郎病酒无聊。\n记乌丝醉语，碧玉风标。\n新燕又双，兰心渐吐，嘉期趁取花朝。\n心事转迢迢。\n但梦随人远，心与山遥。\n误了芳音，小窗斜日对芭蕉。",
        "dynasty": "宋",
        "collection_info": null
    },
    {
        "title": "选冠子 雨湿花房",
        "author": "吕渭老",
        "content": "雨湿花房，风斜燕子，池阁昼长春晚。\n檀盘战象，宝局铺棋，筹画未分还懒。\n谁念少年，齿怯梅酸，病疏霞盏。\n正青钱遮路，绿丝明水，倦寻歌扇。\n空记得、小阁题名，红笺青制，灯火夜深裁剪。\n明眸似水，妙语如弦，不觉晓霜鸡唤。\n闻道近来，筝谱慵看，金铺长掩。\n瘦一枝梅影，回首江南路远。",
        "dynasty": "宋",
        "collection_info": null
    },
    {
        "title": "选冠子 风约晴云",
        "author": "吕渭老",
        "content": "风约晴云，花干宿露，帘幕万家清晓。\n青帘赛酒，小坞藏春，冶叶艳枝相照。\n羊驾小车，笑逐游人，远迷芳草。\n更红英飞舞，绣茵连接，雾台烟沼。\n年少日、细马戎鞯，红靴玉带，同指软尘西笑。\n珍珠戏掷，彩笔搜奇，不觉暮春莺老。\n谁见这回，霜点髯衰，事萦怀抱。\n诉一春心事，燕子周遮来了。",
        "dynasty": "宋",
        "collection_info": null
    },
    {
        "title": "念奴娇 暮云收尽",
        "author": "吕渭老",
        "content": "暮云收尽，霁霞明、高拥一轮寒玉。\n帘影横斜房户静，小立啼红蔌蔌。\n素鲤频传，蕉心微展，双蕊明红烛。\n开门疑是，故人敲撼窗竹。\n长记那里西楼，小寒窗静，尽掩风筝鸣屋。\n泪眼灯光情未尽，尽觉语长更促。\n短短霞杯，温温罗帊，妙语书裙幅。\n五湖何日，小舟同泛春绿。",
        "dynasty": "宋",
        "collection_info": null
    },
    {
        "title": "情久长 锁窗夜永",
        "author": "吕渭老",
        "content": "锁窗夜永，无聊尽作伤心句。\n甚近日、带红移眼，梨脸择雨。\n春心偿未足，怎忍听、啼血催归杜宇。\n暮帆挂、沈沈暝色，衮衮长江，流不尽、来无据。\n点检风光，岁月今如许。\n趁此际、浦花汀草，一棹东去。\n云窗雾阁，洞天晓、同作烟霞伴侣。\n算谁见、梅帘醉梦，柳陌晴游，应未许、春知处。",
        "dynasty": "宋",
        "collection_info": null
    },
    {
        "title": "情久长 冰梁跨水",
        "author": "吕渭老",
        "content": "冰梁跨水，沈沈霁色遮千里。\n怎向我、小舟孤楫，天外飘逐。\n夜寒侵短发，睡不稳、窗外寒风渐起。\n岁华暮、蟾光射雪，碧瓦飘霜，尘不动、寒无际。\n鸡咽荒郊，梦也无归计。\n拥绣枕、断魂残魄，清吟无味。\n想伊睡起，又念远、楼阁横枝对倚。\n待归去、西窗剪烛，小阁凝香，深翠幕、饶春睡。",
        "dynasty": "宋",
        "collection_info": null
    },
    {
        "title": "满江红 晚浴新凉",
        "author": "吕渭老",
        "content": "晚浴新凉，风蒲乱、松梢见月。\n庭阴尽、暮蝉啼歇。\n萤绕井阑帘入燕，荷香兰气供摇箑。\n赖晚来、一雨洗游尘，无些热。\n心下事，峰重叠。\n人甚处，星明灭。\n想行云应在，凤凰城阙。\n曾约佳期同菊蕊，当时共指灯花说。\n据眼前、何日是西风，凉吹叶。",
        "dynasty": "宋",
        "collection_info": null
    },
    {
        "title": "满江红 笑语移时",
        "author": "吕渭老",
        "content": "笑语移时，风影乱、半帘寒日。\n鲜明是、晚来妆饰。\n共说西园携手处，小桥深竹连苔色。\n到如今、梧叶染清霜，封行迹。\n春未透，梅先拆。\n人纵健，时难得。\n想明年虚过，上元寒食。\n数着佳期愁入眼，雨珠零乱梨花湿。\n任翠鬟、猗侧背斜阳，鸣瑶瑟。",
        "dynasty": "宋",
        "collection_info": null
    },
    {
        "title": "满江红 燕拂危樯",
        "author": "吕渭老",
        "content": "燕拂危樯，斜日外、数峰凝碧。\n正暗潮生渚，暮风飘席。\n初过南村沽酒市，连空十顷菱花白。\n想故人、轻箑障游丝，闻遥笛。\n鱼与雁，通消息。\n心与梦，空牵役。\n到如今相见，怎生休得。\n斜抱琵琶传密意，一襟新月横空碧。\n问甚时、同作醉中仙，烟霞客。",
        "dynasty": "宋",
        "collection_info": null
    },
    {
        "title": "满江红 山绕吴城",
        "author": "吕渭老",
        "content": "山绕吴城，修竹外、满林围碧。\n任孤樯百丈，远牵江色。\n政简民闲无一事，同游仍是鸳鸾客。\n到晚年、遗爱续新题，都堪说。\n修门赋，今谁续。\n痛饮士，天应惜。\n正彩霞垂帔，暮风飘瑟。\n笑疾禅痴今在否，风灯石火同飘忽。\n去醉乡、深处着身心，休铭栉。",
        "dynasty": "宋",
        "collection_info": null
    },
    {
        "title": "醉蓬莱 任落梅铺缀",
        "author": "吕渭老",
        "content": "任落梅铺缀，雁齿斜桥，裙腰芳草。\n闲伴游丝，过晓园庭沼。\n厮近清明，雨晴风软，称少年寻讨。\n碧缕墙头，红云水面，柳堤花岛。\n谁信而今，怕愁憎酒，对着花枝，自疏歌笑。\n莺语丁宁，问甚时重到。\n梦笔题诗，帊绫封泪，向凤箫人道。\n处处伤心，年年远念，惜春人老。",
        "dynasty": "宋",
        "collection_info": null
    },
    {
        "title": "齐天乐 香红飘没明春水",
        "author": "吕渭老",
        "content": "香红飘没明春水，寒食万家游舫。\n整整斜斜，疏疏密密，帘缬旗红相望。\n江波荡漾。\n称彩舰龙舟，绣衣霞桨。\n舞楫争先，歌笑箫鼓乱清唱。\n重来刘郎又老，对故园桃红春晚，尽成惆怅。\n泪雨难晴，愁眉又结，翻覆十年手掌。\n如今怎向。\n念舞板歌尘，远如天上。\n斜日回舟，醉魂空舞扬。",
        "dynasty": "宋",
        "collection_info": null
    },
    {
        "title": "沁园春 复把元宵",
        "author": "吕渭老",
        "content": "复把元宵，等闲过了，算来告谁。\n整二年三岁，尊前笑处，知他陪了，多少歌诗。\n岂信如今，不成些事，还是无聊空皱眉。\n争知道，冤家误我，日许多时。\n心儿。\n转更痴迷。\n又疑道、清明得共伊。\n但自家晚夜，多方遣免，不须烦恼，雨月为期。\n用破身心，博些欢爱，有后不成人便知。\n从来是，这风流伴侣，有分双飞。",
        "dynasty": "宋",
        "collection_info": null
    },
    {
        "title": "满路花・促拍满路花 西风秋日短",
        "author": "吕渭老",
        "content": "西风秋日短，小雨菊花寒。\n断云低古木，暗江天。\n星娥尺五，佳约误当年。\n小语凭肩处，犹记西园。\n画桥斜月阑干。\n鸟啼花落，春信遣谁传。\n尚容清夜梦、小留连。\n青楼何处，宝镜注婵娟。\n应念红笺事，微晕春山。\n背窗愁枕孤眠。",
        "dynasty": "宋",
        "collection_info": null
    },
    {
        "title": "蓦山溪 韵高格妙",
        "author": "吕渭老",
        "content": "韵高格妙。\n不数闲花草。\n向晚小梳妆，换一套、新衣始了。\n横钗整鬓，倚醉唱清词，房户静，酒杯深。\n帘幕明残照。\n扬州一梦，未尽还惊觉。\n自恁在心头，拈不出、倚时是了。\n吴霜点鬓，春色老刘郎，云路远，晚溪横，谁见桃花笑。",
        "dynasty": "宋",
        "collection_info": null
    },
    {
        "title": "蓦山溪 元宵灯火",
        "author": "吕渭老",
        "content": "元宵灯火。\n月淡游人可。\n携手步长廊，又说道、倾心向我。\n归来一梦，整整十年馀，人似旧，去无因，牵惹情怀破。\n章台杨柳，闻道无关锁。\n行客挽长条，悄不似、当初些个。\n而今休也，摇落任东风，但恣意，尽留情，我也知无那。",
        "dynasty": "宋",
        "collection_info": null
    },
    {
        "title": "千秋岁 宝香盈袖",
        "author": "吕渭老",
        "content": "宝香盈袖。\n约腕金条瘦。\n裙儿细裥如肩皱。\n笑多簪髻侧，语小丝簧奏。\n洞房晚，千金未直横波溜。\n缘短欢难又。\n人去春如旧。\n枝上月，谁携手。\n宿云迷远梦，泪枕中残酒。\n怎奈向，繁阴乱叶梅如豆。",
        "dynasty": "宋",
        "collection_info": null
    },
    {
        "title": "早梅芳近・早梅芳 画帘深",
        "author": "吕渭老",
        "content": "画帘深，妆阁小。\n曲径明花草。\n风声约雨，暝色啼鸦暮天杳。\n染眉山对碧，匀脸霞相照。\n渐更衣对客，微坐自轻笑。\n醉红明，金叶倒。\n恣看还新好。\n莹汪粉泪，滴烁波光射庭沼。\n犀心通密语，珠唱翻新调。\n佳期、定约秋了。",
        "dynasty": "宋",
        "collection_info": null
    },
    {
        "title": "醉落魄・一斛珠 明窗读易",
        "author": "吕渭老",
        "content": "明窗读易。\n时才人地俱超轶。\n偶然一坠槐安国。\n说利谈功，这事怎休得。\n何时置酒图书室。\n挥弦目送西飞翼。\n夜来已觉春笋溢。\n月影三人，一醉旧相识。",
        "dynasty": "宋",
        "collection_info": null
    },
    {
        "title": "醉落魄・一斛珠 纤鞋窄袜",
        "author": "吕渭老",
        "content": "纤鞋窄袜。\n红茵自称琵琶拍。\n明衣妆脸春梳掠。\n好好亭亭，那得恁标格。\n匆匆一醉霜华白。\n归来偏记蓝桥宅。\n五更残梦迷蝴蝶。\n觑着花枝，只被绣帘隔。",
        "dynasty": "宋",
        "collection_info": null
    },
    {
        "title": "惜分飞 白玉花骢金络脑",
        "author": "吕渭老",
        "content": "白玉花骢金络脑。\n十里华灯相照。\n帘映春窈窕。\n雾香残腻桃花笑。\n一串歌珠云外袅。\n饮罢玉楼寒悄。\n归去城南道。\n柳梢猎猎东风晓。",
        "dynasty": "宋",
        "collection_info": null
    },
    {
        "title": "浣溪沙 烟柳蒙蒙鹊做巢",
        "author": "吕渭老",
        "content": "烟柳蒙蒙鹊做巢。\n青青弱草带斜桥。\n莺声多在杏花梢。\n逐伴不知春路远，见人时着小词招。\n阿谁有分伴吹箫。",
        "dynasty": "宋",
        "collection_info": null
    },
    {
        "title": "浣溪沙 彩选骰儿隔袖拈",
        "author": "吕渭老",
        "content": "彩选骰儿隔袖拈。\n整钗微见玉纤纤。\n夜寒窗外更垂帘。\n好事灯花双作蕊，照人月影入斜檐。\n新愁日日座中添。",
        "dynasty": "宋",
        "collection_info": null
    },
    {
        "title": "浣溪沙 做得因缘不久长",
        "author": "吕渭老",
        "content": "做得因缘不久长。\n惊风枝上偶成双。\n归来魂梦带幽香。\n灯下揉花春去早，竹间影月索归忙。\n十年前事费思量。",
        "dynasty": "宋",
        "collection_info": null
    },
    {
        "title": "渔家傲 闻道庐山横广泽",
        "author": "吕渭老",
        "content": "闻道庐山横广泽。\n晴空万顷波涛白。\n上有至人营窟宅。\n经游客。\n古今多是烟霞谪。\n一钵上人轻六翮。\n选场要射如来策。\n点化黄金非妙药。\n难堪酌。\n三生一口都吞却。",
        "dynasty": "宋",
        "collection_info": null
    },
    {
        "title": "渔家傲 昨夜山空流石乳",
        "author": "吕渭老",
        "content": "昨夜山空流石乳。\n道人妙手亲拈取。\n未欲凌云归洞府。\n清风举。\n大千一叶同掀舞。\n笑把须弥挝破鼓。\n东山云作西山雨。\n我欲住庵无拄斧。\n君相许。\n三更明月湖心午。",
        "dynasty": "宋",
        "collection_info": null
    },
    {
        "title": "渔家傲 潦倒瞿昙饶口悄",
        "author": "吕渭老",
        "content": "潦倒瞿昙饶口悄。\n拈花冤道头陀笑。\n鸡足山中眠未觉。\n谁知道。\n至今功业犹分剖。\n唇口周遮何日了。\n禅床四面藤萝绕。\n有个路头君试讨。\n梅花老。\n南园蝴蝶飞芳草。",
        "dynasty": "宋",
        "collection_info": null
    },
    {
        "title": "渔家傲 高绊袈裟挑纸帔",
        "author": "吕渭老",
        "content": "高绊袈裟挑纸帔。\n一杯茶罢成行计。\n路入庐山风细细。\n轻弹指。\n百千三昧俱游戏。\n法椅何曾烧两臂。\n谁知纸上无穷意。\n欲识普贤真实际。\n齁齁地。\n小炉雪夜和衣睡。",
        "dynasty": "宋",
        "collection_info": null
    },
    {
        "title": "渔家傲 顶上铁轮飞火焰",
        "author": "吕渭老",
        "content": "顶上铁轮飞火焰。\n防身细按威神剑。\n体用双行谁敢觇。\n光闪闪。\n何须更把茶林撼。\n衲子家风存古俭。\n一条榔栗如天堑。\n粥鼓未鸣灯火暗。\n无恩念。\n断崖古木横藤簟。",
        "dynasty": "宋",
        "collection_info": null
    },
    {
        "title": "渔家傲 落月杜鹃啼未了",
        "author": "吕渭老",
        "content": "落月杜鹃啼未了。\n粥鱼忽报千山晓。\n笠子盖头衣钵少。\n穿林表。\n回头高刹空中小。\n官路旧多林木绕。\n露浓花蕊皆颠倒。\n渡水登山排草草。\n卢山好。\n香炉峰下湖波渺。",
        "dynasty": "宋",
        "collection_info": null
    },
    {
        "title": "思佳客 江上何人一笛横",
        "author": "吕渭老",
        "content": "江上何人一笛横。\n倚楼吹得月华生。\n寒风堕指倾三弄，小市收灯欲二更。\n持蟹股，破霜橙。\n玉人水调品秦筝。\n细看桃李春时面，共尽玻璃酒一觥。",
        "dynasty": "宋",
        "collection_info": null
    },
    {
        "title": "思佳客 微点胭脂晕泪痕",
        "author": "吕渭老",
        "content": "微点胭脂晕泪痕。\n更衣整鬓立黄昏。\n春风搅树花如雨，夕霭迷空燕趁门。\n题往事，锦回纹。\n春心无定似行云。\n深屏绣幌空愁独，明月梨花殢一尊。",
        "dynasty": "宋",
        "collection_info": null
    },
    {
        "title": "好事近 别酒带愁酸",
        "author": "吕渭老",
        "content": "别酒带愁酸，千里失群黄鹄。\n行到小桥梯下，便飞云南北。\n不妨垂手小徘徊，日影转阑曲。\n从此贺囊佳制，有新奇题目。",
        "dynasty": "宋",
        "collection_info": null
    },
    {
        "title": "好事近 飞雪过江来",
        "author": "吕渭老",
        "content": "飞雪过江来，船在赤栏桥侧。\n惹报布帆无恙，着两行亲札。\n从今日日在南楼，鬓自此时白。\n一咏一觞谁共，负平生书册。",
        "dynasty": "宋",
        "collection_info": null
    },
    {
        "title": "好事近 年少万函书",
        "author": "吕渭老",
        "content": "年少万函书，朱紫只应低拾。\n更赖主人明眼，作青云梯级。\n归来应是印累累，笳鼓闹乡邑。\n若访老人生计，贩谢郎蓑笠。",
        "dynasty": "宋",
        "collection_info": null
    },
    {
        "title": "好事近 云影护梅枝",
        "author": "吕渭老",
        "content": "云影护梅枝，短短未禁飞雪。\n彩幅自题新句，作催妆佳阕。\n西楼昨夜五更寒，恐一枝先发。\n元是素娥无寐，驾半轮明月。",
        "dynasty": "宋",
        "collection_info": null
    },
    {
        "title": "好事近 小饮破清寒",
        "author": "吕渭老",
        "content": "小饮破清寒，坐久困花颓玉。\n两行艳衣明粉，听阿谁拘束。\n丽华百媚坐来生，仙韵动群目。\n一曲凤箫同去，倦人间丝竹。",
        "dynasty": "宋",
        "collection_info": null
    },
    {
        "title": "天仙子 楼下辘轳横露井",
        "author": "吕渭老",
        "content": "楼下辘轳横露井。\n楼上婵娟开晓镜。\n下楼难忘上楼时，风未定。\n帆不正。\n簌簌珍珠挥麈柄。\n眉上新愁吹不醒。\n别酒未斟歌未忍。\n雪中梅下定重来，烟暝暝。\n肠寸寸。\n莫放笛声吹落尽。",
        "dynasty": "宋",
        "collection_info": null
    },
    {
        "title": "燕归梁 楼外东风杜宇声",
        "author": "吕渭老",
        "content": "楼外东风杜宇声。\n双枕细眉颦。\n女郎番马小山屏。\n金笼冷、梦魂惊。\n起来重绾双罗髻，无个事、泪盈盈。\n杨花蝴蝶乱分身。\n飞不定、暮云晴。",
        "dynasty": "宋",
        "collection_info": null
    },
    {
        "title": "小重山 半夜灯残鼠上檠",
        "author": "吕渭老",
        "content": "半夜灯残鼠上檠。\n上窗风动竹，月微明。\n梦魂偏记水西亭。\n琅玕碧，花影弄晴蜓。\n千里暮云平。\n南楼催上烛，晚来晴。\n酒阑人散斗西倾。\n天如水，团扇扑流萤。",
        "dynasty": "宋",
        "collection_info": null
    },
    {
        "title": "河传 斜红照水",
        "author": "吕渭老",
        "content": "斜红照水。\n似晴空万里。\n明霞相倚。\n逐伴笑歌，小立绿槐阴里。\n诮没些，春气味。\n纷纷觑着闲桃李。\n浅浅深深，不满游人意。\n幽艳一枝，向晚重帘深闭。\n是青君、爱惜底。",
        "dynasty": "宋",
        "collection_info": null
    },
    {
        "title": "清平乐 水瓶石砚",
        "author": "吕渭老",
        "content": "水瓶石砚。\n败壁蜗书篆。\n窗下日舒缝衲线。\n屋角晚风飞霰。\n上元灯火佳时。\n长廊语笑追随。\n高卧一番纸帔，觉来月贯南枝。",
        "dynasty": "宋",
        "collection_info": null
    },
    {
        "title": "握金钗 风日困花枝",
        "author": "吕渭老",
        "content": "风日困花枝，晴蜂自相趁。\n晚来红浅香尽。\n整顿腰肢晕残粉。\n弦上语，梦中人，天外信。\n青杏已成双，新尊荐樱笋。\n为谁一和销损。\n数着佳期又不稳。\n春去也，怎当他，清昼永。",
        "dynasty": "宋",
        "collection_info": null
    },
    {
        "title": "握金钗 向晚小妆匀",
        "author": "吕渭老",
        "content": "向晚小妆匀，明窗倦裁剪。\n见花清泪遮眼。\n开尽繁桃又春晚。\n心下事，比年时，都较懒。\n胡蝶入帘飞，郎声似莺啭。\n见来无计拘管。\n心似芭蕉乍舒展。\n归去也，夕阳斜，红满院。",
        "dynasty": "宋",
        "collection_info": null
    },
    {
        "title": "南歌子 策杖穿荒圃",
        "author": "吕渭老",
        "content": "策杖穿荒圃，登临笑晚风。\n无穷秋色蔽晴空。\n遥见夕阳江上、卷飞蓬。\n雁过菰蒲远，山遥梦寐通。\n一林枫叶堕愁红。\n归去暮烟深处、听疏锺。",
        "dynasty": "宋",
        "collection_info": null
    },
    {
        "title": "南歌子 远色连朱阁",
        "author": "吕渭老",
        "content": "远色连朱阁，寒鸦噪夕阳。\n小炉温手酌鹅黄。\n掩乱一枝清影、在寒窗。\n念远歌声小，嗔归泪眼长。\n纤腰今属冶游郎。\n朝暮楚宫云雨、恨茫茫。",
        "dynasty": "宋",
        "collection_info": null
    },
    {
        "title": "蝶恋花 风洗游丝花皱影",
        "author": "吕渭老",
        "content": "风洗游丝花皱影。\n碧草初齐，舞鹤闲相趁。\n短梦乍回慵理鬓。\n惊心忽数清明近。\n逐伴强除眉上恨。\n趁蝶西园，不觉鞋儿褪。\n醉笑眼波横一寸。\n微微酒色生红晕。",
        "dynasty": "宋",
        "collection_info": null
    },
    {
        "title": "蝶恋花 花色撩人红入眼",
        "author": "吕渭老",
        "content": "花色撩人红入眼。\n可是东君，要得人肠断。\n欲诉深情春不管。\n风枝雨叶空撩乱。\n谩插一枝飞一盏。\n小赏幽期，破我平生愿。\n珍约未成春又短。\n但凭蝴蝶传深怨。",
        "dynasty": "宋",
        "collection_info": null
    },
    {
        "title": "品令 绣衣未整",
        "author": "吕渭老",
        "content": "绣衣未整。\n傍窗格、临清镜。\n新霜薄雾，这下几日，阴晴不定。\n欲插黄花，心事又还记省。\n去年香径。\n共粉蝶、闲相趁。\n宝香玉佩，暗解付与，多情荀令。\n何日西楼，重见暮帆烟艇。",
        "dynasty": "宋",
        "collection_info": null
    },
    {
        "title": "祝英台・祝英台近 宝蟾明",
        "author": "吕渭老",
        "content": "宝蟾明，朱阁静，新燕近帘语。\n还记元宵，灯火小桥路。\n逢迎春笋柔微，凌波纤稳，诮不顾、斗斜三鼓。\n甚无据。\n谁信一霎是春，惊声留不住。\n柳色苔痕，风雨暗花圃。\n细看罗带银钩，绡巾香泪，算不枉、那时分付。",
        "dynasty": "宋",
        "collection_info": null
    },
    {
        "title": "水调歌头 扁舟思独往",
        "author": "吕渭老",
        "content": "扁舟思独往，樯影划晴烟。\n要伴人随明月，踏破水中天。\n谁信骑鲸高逝，空对笔端风雨，如泛楚江船。\n老子穷无赖，端欲把降竿。\n白苹汀，归老计，似高闲。\n平生爱我，一言相置二刘间。\n准拟何山松桂，折足铛能安稳，芋火对阑残。\n何必少林语，立雪问心安。",
        "dynasty": "宋",
        "collection_info": null
    },
    {
        "title": "水调歌头 江湖堪极目",
        "author": "吕渭老",
        "content": "江湖堪极目，非雾亦非烟。\n故人相见，纵横高义薄云天。\n已具萸尊茗话，怅望云中江树，不见子猷船。\n日色隐林表，十里认帆竿。\n百年间，无个事，且安闲。\n功名两字，茫然都坠有无间。\n且尽身前一醉，休问古来今往，及取菊花残。\n仙事占无据，竹帛笑刘安。",
        "dynasty": "宋",
        "collection_info": null
    },
    {
        "title": "水调歌头 秋斋多梦谒",
        "author": "吕渭老",
        "content": "秋斋多梦谒，舌本欲生烟。\n独步一庭明月，雁字已横天。\n作个生涯不遂，松竹雨荒三径，却忆五湖船。\n小阮贫尤甚，犊鼻挂长竿。\n白鸥汀，风共水，一生闲。\n横琴唳鹤，要携妻子老云间。\n灯火荧荧深夜，高卧南窗折几，杯到不留残。\n莫遣江湖手，遮日向长安。",
        "dynasty": "宋",
        "collection_info": null
    },
    {
        "title": "水调歌头 心肝皆锦绣",
        "author": "吕渭老",
        "content": "心肝皆锦绣，落笔尽云烟。\n诗狂酒兴，要骑赤鲤上青天。\n织女回车相劳，指点虚无征路，翻动月明船。\n举手谢同辈，岂复念渔竿。\n我平生，心正似，白云闲。\n衣冠污我，偶逢游戏到人间。\n常念孤云高妙，若作辘轳俯仰，谁复食君残。\n拜尘金谷辈，都是卧崇安。",
        "dynasty": "宋",
        "collection_info": null
    },
    {
        "title": "水调歌头 诗人翻水尽",
        "author": "吕渭老",
        "content": "诗人翻水尽，寂寞五侯烟。\n醉魂何在，应骑箕尾列青天。\n记得平生谈笑，夹岸手栽杨柳，同泛夜深船。\n溪水还依旧，深浅半青竿。\n小神仙，殷七七，许闲闲。\n黄粱未熟，经游都在梦魂间。\n我厌嚣寺浊味，几欲凌云羽化，鸡犬不留残。\n俗事丹砂冷，且抱一枝安。",
        "dynasty": "宋",
        "collection_info": null
    },
    {
        "title": "水调歌头 暮云遮远眼",
        "author": "吕渭老",
        "content": "暮云遮远眼，叠叠入青烟。\n十年不见，酰鸡同舞瓮中天。\n闻道山阴回棹，相去都无百里，李郭可同船。\n行止皆天意，端欲自操竿。\n功名事，须早计，真安闲。\n高才妙手，不当留意市廛间。\n俄已山林长往，尘面时时拂镜，齿发甚衰残。\n廊庙非吾事，茅屋且安安。",
        "dynasty": "宋",
        "collection_info": null
    },
    {
        "title": "水调歌头 抚床多感慨",
        "author": "吕渭老",
        "content": "抚床多感慨，白发困风烟。\n出门有碍，更堪寒暮雪飞天。\n君弃一盂一衲，奔走五湖清海，杯度不乘船。\n来访山中友，□□□□竿。\n看人间，谁得似，谪仙闲。\n生涯不问，留情多在酒杯间。\n剪烛西风谈笑，零落一尊相对，不觉已更残。\n回首功名事，笺记谢任安。",
        "dynasty": "宋",
        "collection_info": null
    },
    {
        "title": "水调歌头 十年禅榻畔",
        "author": "吕渭老",
        "content": "十年禅榻畔，风雨扬茶烟。\n跳丸日月，未甘白发困尧天。\n江左风流才子，要伴江湖张翰，同泛洛阳船。\n酌酒情无尽，海燕绕船竿。\n逼人来，功业事，不教闲。\n男儿三十，定当谈笑在堂间。\n老子婆娑贫态，闭户长须赤脚，他日要分残。\n禹浪桃花影，归棹正轻安。",
        "dynasty": "宋",
        "collection_info": null
    },
    {
        "title": "江城子 晓参垂户宿酲醒",
        "author": "吕渭老",
        "content": "晓参垂户宿酲醒。\n坐南亭。\n对疏星。\n点点萤光，偏向竹梢明。\n望断长空何处是，云叶乱，彩霞横。\n西楼依旧抱重城。\n小银屏。\n此时情。\n鸦阵翻丛，枯柳两三声。\n敧枕欲寻初夜梦，鸡唱远，晓蟾倾。",
        "dynasty": "宋",
        "collection_info": null
    },
    {
        "title": "江城子 闻君见影已堪怜",
        "author": "吕渭老",
        "content": "闻君见影已堪怜。\n短因缘。\n偶同筵。\n相见无言，分散倍依然。\n做梦杨花随去也，妆阁畔，绣床前。\n觉来离绪意绵绵。\n写蛮笺。\n倩谁传。\n鱼雁悠悠，门外水如天。\n欲上西楼还不忍，难着眼，望秋千。",
        "dynasty": "宋",
        "collection_info": null
    },
    {
        "title": "水龙吟 五湖春水茫茫",
        "author": "吕渭老",
        "content": "五湖春水茫茫，梦魂夜逐杨花去。\n汀花岸草，佳人微笑，眼波横注。\n借问刘郎，心期则甚，一成无据。\n自春来泪满，挼蓝袖口，没整顿，心情处。\n闻道相如病渴，念文君、白头新句。\n相思两地，无穷烟水，一庭花雾。\n锦字藏头，织成机上，一时分付。\n问他年，更有微云淡月，重来兮否。",
        "dynasty": "宋",
        "collection_info": null
    },
    {
        "title": "减字木兰花 雨帘高卷",
        "author": "吕渭老",
        "content": "雨帘高卷。\n芳树阴阴连别馆。\n凉气侵楼。\n蕉叶荷枝各自秋。\n前溪夜舞。\n化作惊鸿留不住。\n愁损腰肢。\n一桁香销旧舞衣。",
        "dynasty": "宋",
        "collection_info": null
    },
    {
        "title": "减字木兰花 明眸巧笑",
        "author": "吕渭老",
        "content": "明眸巧笑。\n坐久更宜灯烛照。\n小醉辞归。\n怀抱明明只自知。\n琐窗重见。\n桃李春风三月面。\n怎不思量。\n折柳孤吟断杀肠。",
        "dynasty": "宋",
        "collection_info": null
    },
    {
        "title": "江城子慢 新枝媚斜日",
        "author": "吕渭老",
        "content": "新枝媚斜日。\n花径霁、晚碧泛红滴。\n近寒食。\n蜂蝶乱、点检一城春色。\n倦游客。\n门外昏鸦啼梦破，春心似、游丝飞远碧。\n燕子又语斜檐，行云自没消息。\n当时乌丝夜语，约桃花时候，同醉瑶瑟。\n甚端的。\n看看是、榆角杨花飞掷。\n怎忘得。\n斜倚红楼回泪眼，天如水、沈沈连翠璧。\n想伊不整啼妆影帘侧。",
        "dynasty": "宋",
        "collection_info": null
    },
    {
        "title": "如梦令 百和宝钗香佩",
        "author": "吕渭老",
        "content": "百和宝钗香佩。\n短短同心霞带。\n清镜照新妆，巧画一双眉黛。\n多态。\n多态。\n偷观榴花窗外。",
        "dynasty": "宋",
        "collection_info": null
    },
    {
        "title": "极相思 拂墙花影飘红",
        "author": "吕渭老",
        "content": "拂墙花影飘红。\n微月辨帘栊。\n香风满袖，金莲印步，狭径迎逢。\n笑面乍开远敛翠，正花时、却恁西东。\n别房初睡，斜门未锁，且更从容。",
        "dynasty": "宋",
        "collection_info": null
    },
    {
        "title": "极相思 西园斗草归迟",
        "author": "吕渭老",
        "content": "西园斗草归迟。\n隔叶啭黄鹂。\n阑干醉倚，秋千背立，数遍佳期。\n寒食清明都过了，趁如今、芍药蔷薇。\n衩衣吟露，归舟缆月，方解开眉。",
        "dynasty": "宋",
        "collection_info": null
    },
    {
        "title": "贺新郎 斜日封残雪",
        "author": "吕渭老",
        "content": "斜日封残雪。\n记别时、檀槽按舞，霓裳初彻。\n唱煞阳关留不住，桃花面皮似热。\n渐点点、珍珠承睫。\n门外潮平风席正，指佳期、共约花同折。\n情未忍，带双结。\n钗金未断肠先结。\n下扁舟、更有暮山千叠。\n别后武陵无好梦，春山子规更切。\n但孤坐、一帘明月。\n蚕共茧、花同蒂，甚人生要见，底多离别。\n谁念我，泪如血。",
        "dynasty": "宋",
        "collection_info": null
    },
    {
        "title": "浪淘沙 倚枕数更筹",
        "author": "吕渭老",
        "content": "倚枕数更筹。\n清夜悠悠。\n竹风荷露小窗秋。\n往事迷人浑不省，总是离愁。\n无赖是横眸。\n济楚风流。\n一时搂揽着心头。\n调数梦魂将我去，明月重楼。",
        "dynasty": "宋",
        "collection_info": null
    },
    {
        "title": "思佳客 深夜槐风析酲惺",
        "author": "吕渭老",
        "content": "深夜槐风析酲惺。\n露荷凉气满西庭。\n凭栏小语花梢月，缓步偷拈石上萤。\n秋意早，暑衣轻。\n殢人索酒复同倾。\n大家沈醉还高枕，一任西楼报五更。",
        "dynasty": "宋",
        "collection_info": null
    },
    {
        "title": "二郎神 西池旧约",
        "author": "吕渭老",
        "content": "西池旧约。\n燕语柳梢桃萼。\n向紫陌、秋千影下，同绾双双凤索。\n过了莺花休则问，风共月、一时闲却。\n知谁去、唤得秋阴，满眼败垣红叶。\n飘泊。\n江湖载酒，十年行乐。\n甚近日、伤高念远，不觉风前泪落。\n橘熟橙黄堪一醉，断未负、晚凉池阁。\n只愁被、撩拨春心，烦恼怎生安着。",
        "dynasty": "宋",
        "collection_info": null
    },
    {
        "title": "百宜娇・眉妩 隙月垂篦",
        "author": "吕渭老",
        "content": "隙月垂篦，乱蛩催织，秋晚嫩凉房户。\n燕拂帘旌，鼠窥窗网，寂寂飞萤来去。\n金铺镇掩，谩记得、花时南浦。\n约重阳、萸糁菊英，小楼遥夜歌舞。\n银烛暗、佳期细数。\n帘幕渐西风，午窗秋雨。\n叶底翻红，水面皱碧，灯火裁缝砧杵。\n登高望极，正雾锁、官槐归路。\n定须相将，宝马钿车，访吹箫侣。",
        "dynasty": "宋",
        "collection_info": null
    },
    {
        "title": "醉思仙 断人肠",
        "author": "吕渭老",
        "content": "断人肠。\n正西楼独上，愁倚斜阳。\n称鸳鸯鸂鶒，两两池塘。\n春又老，人何处，怎惯不思量。\n到如今，瘦损我，又还无计禁当。\n小院呼卢夜，当时醉倒残缸。\n被天风吹散，凤翼难双。\n南窗雨，西廊月，尚未散、拂天香。\n听莺声，悄记得，那时舞板歌梁。",
        "dynasty": "宋",
        "collection_info": null
    },
    {
        "title": "眼儿媚 晓钗催鬓语南风",
        "author": "吕渭老",
        "content": "晓钗催鬓语南风。\n碧涧小桥通。\n榆阴短短，露光炯炯，满地花红。\n天涯不见归帆影，蜂蝶尽西东。\n宿酲渐解，残妆犹在，晓日帘栊。",
        "dynasty": "宋",
        "collection_info": null
    },
    {
        "title": "眼儿媚 循槛琅玕粉沾衣",
        "author": "吕渭老",
        "content": "循槛琅玕粉沾衣。\n一片子规啼。\n蓬壶梦短，蜀衾香远，愁损腰肢。\n石城堂上双双燕，应傍莫愁飞。\n春江艇子，雪中梅下，知与谁期。",
        "dynasty": "宋",
        "collection_info": null
    },
    {
        "title": "梦玉人引 上危梯尽",
        "author": "吕渭老",
        "content": "上危梯尽，尽画阁迥，昼帘垂。\n曲水飘香，小园莺唤春归。\n舞袖弓弯，正满城、烟草凄迷。\n结伴踏青，趁蝴蝶双飞。\n赏心欢计，从别后、无意到西池。\n自检罗囊，要寻红叶留诗。\n懒约无凭，莺花都不知。\n怕人问，强开怀、细酌酴醿。",
        "dynasty": "宋",
        "collection_info": null
    },
    {
        "title": "倾杯令・杯倾乐 枫叶飘红",
        "author": "吕渭老",
        "content": "枫叶飘红，莲房肥露，枕席嫩凉先到。\n帘外蟾华如扫。\n枝上啼鸦催晓。\n秋风又送潘郎老。\n小窗明、疏萤浅照。\n登高送远惆怅，白发至今未了。",
        "dynasty": "宋",
        "collection_info": null
    },
    {
        "title": "倾杯令・倾杯乐 隔座藏钩",
        "author": "吕渭老",
        "content": "隔座藏钩，分曹射覆，烛艳渐催三鼓。\n筝按教坊新谱。\n楼外月生春浦。\n徘徊争忍忙归去。\n怕明朝、无情风雨。\n珍花美酒团坐，且作尊前笑侣。",
        "dynasty": "宋",
        "collection_info": null
    },
    {
        "title": "生查子 摊钱临小窗",
        "author": "吕渭老",
        "content": "摊钱临小窗，扑蝶穿斜径。\n醉戏晚风前，吹乱连枝影。\n别来秋夜长，梦到金屏近。\n肠断一声鸡，残月悬朝镜。",
        "dynasty": "宋",
        "collection_info": null
    },
    {
        "title": "生查子 裙长步渐迟",
        "author": "吕渭老",
        "content": "裙长步渐迟，扇薄羞难掩。\n鞋褪倚郎肩，问路眉先敛。\n踏青南陌回，倚醉开娇靥。\n今夜更同行，忍笑匀妆脸。",
        "dynasty": "宋",
        "collection_info": null
    },
    {
        "title": "生查子 双鬟绿发齐",
        "author": "吕渭老",
        "content": "双鬟绿发齐，多笑蔫红落。\n穿竹过西斋，问字时偷学。\n娇慵不惯羞，同倚阑干角。\n屈指数元宵，灯火堪行乐。",
        "dynasty": "宋",
        "collection_info": null
    },
    {
        "title": "扑蝴蝶近・扑蝴蝶 分钗绾髻",
        "author": "吕渭老",
        "content": "分钗绾髻，洞府难分手。\n离觞短阕，啼痕冰舞袖。\n马嘶霜滑，桥横路转，人依古柳。\n晓色渐分星斗。\n怎分剖。\n心儿一似，倾入离愁万千斗。\n垂鞭伫立，伤心还病酒。\n十年梦里婵娟，二月花中豆蔻。\n春风为谁依旧。",
        "dynasty": "宋",
        "collection_info": null
    },
    {
        "title": "扑蝴蝶近・扑蝴蝶 风荷露竹",
        "author": "吕渭老",
        "content": "风荷露竹，秋意侵疏鬓。\n微灯曲几。\n有帘通桂影。\n乍凉衣着，轻明微醉，歌声听稳。\n新愁殢人方寸。\n怎不闷。\n当初欲凭，燕翼西飞寄归信。\n小窗睡起，梁间都去尽。\n夜长旅枕先知，秋杪黄花渐近。\n一成为伊销损。",
        "dynasty": "宋",
        "collection_info": null
    },
    {
        "title": "一落索 蝉带残声移别树",
        "author": "吕渭老",
        "content": "蝉带残声移别树。\n晚凉房户。\n秋风有意染黄花，下几点、凄凉雨。\n渺渺双鸿飞去。\n乱云深处。\n一山红叶为谁愁，供不尽、相思句。",
        "dynasty": "宋",
        "collection_info": null
    },
    {
        "title": "一落索 宫锦裁书寄远",
        "author": "吕渭老",
        "content": "宫锦裁书寄远。\n意长辞短。\n香兰泣露雨催莲，暑气昏池馆。\n向晚小园行遍。\n石榴红满。\n花花叶叶尽成双，浑似我、梁间燕。",
        "dynasty": "宋",
        "collection_info": null
    },
    {
        "title": "一落索 鸟散馀花飞舞",
        "author": "吕渭老",
        "content": "鸟散馀花飞舞。\n满地风雨。\n长江滚滚接天流，夜送征帆去。\n今夜行云何处。\n断肠南浦。\n残灯不剪五更寒，独自与、馀香语。",
        "dynasty": "宋",
        "collection_info": null
    },
    {
        "title": "谒金门 人已老",
        "author": "吕渭老",
        "content": "人已老。\n春亦不留些少。\n花尽叶长蚕又抱。\n子规啼未了。\n往事不论多少。\n且向尊前一笑。\n白发满头愁已到。\n路长波渺渺。",
        "dynasty": "宋",
        "collection_info": null
    },
    {
        "title": "鼓笛慢・水龙吟 拍肩笑别洪崖",
        "author": "吕渭老",
        "content": "拍肩笑别洪崖，共看紫海还清浅。\n蓬壶旧约，人间舒笑，桃红千遍。\n去岁争春，今年逼腊，满空飘霰。\n渐横枝照水，清绿弄日，都点缀、江南岸。\n须吸百川为寿，卷恩波、已倾银汉。\n戎袍拥戟，万钉围带，天孙新眷。\n十里尘香，五更弦月，未收弦管。\n正秦筝续谱，宫箫定拍，候来冬按。",
        "dynasty": "宋",
        "collection_info": null
    },
    {
        "title": "卜算子 拄颊看西湖",
        "author": "王之道",
        "content": "拄颊看西湖，屡对纶巾岸。\n江上相从醉万山，六见年华换。\n君唱我当酬，我醉君休管。\n明日醒时小艇东，莫负传书雁。",
        "dynasty": "宋",
        "collection_info": null
    },
    {
        "title": "卜算子 堂下水浮天",
        "author": "王之道",
        "content": "堂下水浮天，人指山为岸。\n水落寒沙只见山，暗被天偷换。\n堂上老诗翁，客至劳相管。\n风喘西头客自东，目送云中雁。",
        "dynasty": "宋",
        "collection_info": null
    },
    {
        "title": "卜算子 今日富川滨",
        "author": "王之道",
        "content": "今日富川滨，后夜湓江岸。\n千里西湖指顾间，未怕新年换。\n再见复何时，此意凭吟管。\n应有新诗当尺书，日望南来雁。",
        "dynasty": "宋",
        "collection_info": null
    },
    {
        "title": "丑奴儿・采桑子 青腰似诧天公富",
        "author": "王之道",
        "content": "青腰似诧天公富，奔走风云。\n银界无痕。\n委巷穷山草木春。\n玉楼不怕歌茵湿，笑语纷纷。\n须放他们。\n醉里冰姿光照人。",
        "dynasty": "宋",
        "collection_info": null
    },
    {
        "title": "桃源忆故人 逢人借问春归处",
        "author": "王之道",
        "content": "逢人借问春归处。\n遥指芜城烟树。\n收尽柳梢残雨。\n月闯西南户。\n游丝不解留伊住。\n漫惹闲愁无数。\n燕子为谁来去。\n似说江头路。",
        "dynasty": "宋",
        "collection_info": null
    },
    {
        "title": "桃源忆故人 不知春色归何处",
        "author": "王之道",
        "content": "不知春色归何处。\n但见茂林芳树。\n庭巷落花如雨。\n斗乱穿窗户。\n晚行溪上东风住。\n荷点青钱无数。\n蛱蝶飞来还去。\n错认花间路。",
        "dynasty": "宋",
        "collection_info": null
    },
    {
        "title": "桃源忆故人 南园最是花多处",
        "author": "王之道",
        "content": "南园最是花多处。\n门掩绿杨千树。\n别后几番风雨。\n碧藓侵苔户。\n侬家旧在郊西住。\n门外远山无数。\n谁道不如归去。\n咫尺长安路。",
        "dynasty": "宋",
        "collection_info": null
    },
    {
        "title": "桃源忆故人 依依杨柳青青草",
        "author": "王之道",
        "content": "依依杨柳青青草。\n梦断画桥春晓。\n风里落花如扫。\n莫厌寻芳早。\n酴醿芍药看来好。\n恰似江湖遗老。\n锦段荷□传到。\n愧乏琼瑶报。",
        "dynasty": "宋",
        "collection_info": null
    },
    {
        "title": "桃源忆故人 望中风絮迷烟草",
        "author": "王之道",
        "content": "望中风絮迷烟草。\n愁结几番昏晓。\n花径有时亲扫。\n载酒应须早。\n人情曷似春山好。\n山色不随春老。\n旧隐何当重到。\n迎得平安报。",
        "dynasty": "宋",
        "collection_info": null
    },
    {
        "title": "沁园春 城郭萧条",
        "author": "王之道",
        "content": "城郭萧条，风雨霏微，酝造春愁。\n况鸷群雕鹗，未谐荐祢，棘栖鸾凤，犹叹栖仇。\n世路如棋，人情似纸，厚薄高低何日休。\n逢殷浩，会披云对月，同赋南楼。\n堪嗟日月如流。\n甚首夏朅来今半秋。\n纵荻花枫叶，强撩归思，有莼羹菰饭，归更何忧。\n三板松舟，一篙秋水，百里淮山无暂留。\n何须问，蘧蘧栩栩，孰是庄周。",
        "dynasty": "宋",
        "collection_info": null
    },
    {
        "title": "惜奴娇 不厮知名",
        "author": "王之道",
        "content": "不厮知名，怎奈向、前缘注定。\n一封书、便成媒娉。\n千里相从，恰似寻盟合姓。\n泥泞。\n尚隔个、轿儿难近。\n薄薄纱厨，小驿夜凉人静。\n红一点、暗通犀晕。\n花月多情，摇碎半窗清影。\n安稳。\n悄不知、人痛损。",
        "dynasty": "宋",
        "collection_info": null
    },
    {
        "title": "惜奴娇 甚么因缘",
        "author": "王之道",
        "content": "甚么因缘，恰得一年相聚。\n和闰月、更无剩数。\n说着分飞，背面偷弹玉箸。\n好去。\n记取许时言语。\n旧爱新人，后夜一时分付。\n从前事、不堪回顾。\n怎奈冤家，抵死牵肠惹肚。\n愁苦。\n梦断五更风雨。",
        "dynasty": "宋",
        "collection_info": null
    },
    {
        "title": "南乡子 遗爱满南州",
        "author": "王之道",
        "content": "遗爱满南州。\n千骑曾为万里游。\n琳馆归来，无责更无忧。\n坐听笙歌醉玉舟。\n香雾郁金虬。\n春入梅花助献酬。\n请祝遐年，长笑挹浮丘。\n何止莘君一百筹。",
        "dynasty": "宋",
        "collection_info": null
    },
    {
        "title": "南乡子 天际彩虹垂",
        "author": "王之道",
        "content": "天际彩虹垂。\n风起痴云快一吹。\n原隰畇畇，春水更弥弥。\n布谷期从野鸟知。\n初霁卷帘时。\n巷陌泥融燕子飞。\n午醉醒来，红日欲平西。\n一碗新茶乳面肥。",
        "dynasty": "宋",
        "collection_info": null
    },
    {
        "title": "南乡子 出户绣帘垂",
        "author": "王之道",
        "content": "出户绣帘垂。\n拂面从他细细吹。\n乘兴有谁招访戴，难为。\n暖帐熏炉醉不知。\n闲看逐风时。\n欲着梅花又却飞。\n雅兴佳人回舞袂，相宜。\n试比冰肌可煞肥。",
        "dynasty": "宋",
        "collection_info": null
    },
    {
        "title": "南乡子 春霁柳花垂",
        "author": "王之道",
        "content": "春霁柳花垂。\n娇软轻狂不待吹。\n圆欲成球还复碎，谁为。\n习习和风即旧知。\n深院日长时。\n乱扑珠帘入坐飞。\n试问荻芽生也未，偏宜。\n出网河豚美更肥。",
        "dynasty": "宋",
        "collection_info": null
    },
    {
        "title": "南乡子 风急断虹收",
        "author": "王之道",
        "content": "风急断虹收。\n孤鹜摇摇下荻洲。\n醉帽尽从吹落去，飕飕。\n幸有黄花插满头。\n君唱我当酬。\n千里湖山照眼秋。\n不见故人思故国，休休。\n一阕清歌听解愁。",
        "dynasty": "宋",
        "collection_info": null
    },
    {
        "title": "南乡子 翠袖熨沈香",
        "author": "王之道",
        "content": "翠袖熨沈香。\n黛拂修蛾淡淡妆。\n消得多情锺傅粉，何郎。\n风动珠帘月半床。\n素手捧瑶觞。\n谁念苏州已断肠。\n夜雨不随歌扇歇，浪浪。\n归去无心赋海棠。",
        "dynasty": "宋",
        "collection_info": null
    },
    {
        "title": "减字木兰花 彩幡金胜",
        "author": "王之道",
        "content": "彩幡金胜。\n一笑酬春聊适性。\n呆女痴儿。\n半挽梅花半柳枝。\n追欢何计。\n幸对绿尊环皂髻。\n欲舞还羞。\n美盼娇回碧水秋。",
        "dynasty": "宋",
        "collection_info": null
    },
    {
        "title": "减字木兰花 诗成呵手",
        "author": "王之道",
        "content": "诗成呵手。\n欲写已输君赋就。\n寒粟生肤。\n一盏浇肠可得无。\n回风弄巧。\n比似婆娑尤敏妙。\n似个人人。\n嗅认梅花孰是真。",
        "dynasty": "宋",
        "collection_info": null
    },
    {
        "title": "减字木兰花 尊前放手",
        "author": "王之道",
        "content": "尊前放手。\n铜钵声穷诗已就。\n姑射肌肤。\n舞罢缠头怎得无。\n青腰更巧。\n搓粉团酥来斗妙。\n不敢方人。\n容色依稀似太真。",
        "dynasty": "宋",
        "collection_info": null
    },
    {
        "title": "减字木兰花 玉奴招手",
        "author": "王之道",
        "content": "玉奴招手。\n来看前山琼琢就。\n透骨侵肤。\n似恁清寒更有无。\n春工纵巧。\n只许梅花称独妙。\n花底逢人。\n逐马银杯误认真。",
        "dynasty": "宋",
        "collection_info": null
    },
    {
        "title": "减字木兰花 鳖头龟手",
        "author": "王之道",
        "content": "鳖头龟手。\n孤坐书生能意就。\n暖体温肤。\n绣被春寒想见无。\n雪词工巧。\n高压君房天下妙。\n白发欺人。\n甚矣吾衰懒是真。",
        "dynasty": "宋",
        "collection_info": null
    },
    {
        "title": "减字木兰花 修眉山远",
        "author": "王之道",
        "content": "修眉山远。\n娇抹乌云秋水畔。\n酒里花前。\n坐拥斯人怎得寒。\n醁醽浮满。\n须索空缸仍覆盏。\n正恐相妨。\n归去如闻笑语香。",
        "dynasty": "宋",
        "collection_info": null
    },
    {
        "title": "减字木兰花 江梅清远",
        "author": "王之道",
        "content": "江梅清远。\n潇洒一枝尊俎畔。\n雪里风前。\n照水窥檐巧耐寒。\n多情美满。\n共饮自应渠釂盏。\n醉赏何妨。\n倾国天教抵死香。",
        "dynasty": "宋",
        "collection_info": null
    },
    {
        "title": "减字木兰花 笑中声远",
        "author": "王之道",
        "content": "笑中声远。\n走向曲房花树畔。\n拥在尊前。\n顿觉春温却夜寒。\n愿酬心满。\n只得教伊频劝盏。\n缓唱何妨。\n贴体衫儿扑扑香。",
        "dynasty": "宋",
        "collection_info": null
    },
    {
        "title": "减字木兰花 仙姿凝远",
        "author": "王之道",
        "content": "仙姿凝远。\n半出新妆琼户畔。\n缓步来前。\n正值东风料峭寒。\n钗头花满。\n舞罢梅英飞入盏。\n一釂何妨。\n花与佳人巧斗香。",
        "dynasty": "宋",
        "collection_info": null
    },
    {
        "title": "减字木兰花 离筵暂住",
        "author": "王之道",
        "content": "离筵暂住。\n君在龙舒曾是主。\n今作行人。\n卧辙何妨借寇恂。\n清歌妙舞。\n断送吟鞭乘醉去。\n一釂休辞。\n捧爵佳人玉箸垂。",
        "dynasty": "宋",
        "collection_info": null
    },
    {
        "title": "减字木兰花 金尊频倒",
        "author": "王之道",
        "content": "金尊频倒。\n照坐梅花清更好。\n春到长杨。\n宠拜三公入郑庄。\n月城两载。\n千里生灵蒙惠爱。\n舞彻歌词。\n并立新妆绿带垂。",
        "dynasty": "宋",
        "collection_info": null
    },
    {
        "title": "减字木兰花 蛾眉螓首",
        "author": "王之道",
        "content": "蛾眉螓首。\n舞雪娇回开冻候。\n尽道今年。\n千里风光萃绮筵。\n坐来新月。\n照我苍颜并白发。\n酒到休辞。\n自有黄芽介寿祺。",
        "dynasty": "宋",
        "collection_info": null
    },
    {
        "title": "阮郎归 玉绳低转斗阑干",
        "author": "王之道",
        "content": "玉绳低转斗阑干。\n欠温春酒寒。\n夜长风劲怯衣单。\n有人哦二山。\n蟾欲满，雁初还。\n桃花微破颜。\n枕痕犹带断红残。\n无言心自闲。",
        "dynasty": "宋",
        "collection_info": null
    },
    {
        "title": "阮郎归 长杨风软弄腰肢",
        "author": "王之道",
        "content": "长杨风软弄腰肢。\n日长胡蝶飞。\n雨馀新绿细通池。\n玉钩悬妓衣。\n鸿雁远，子规啼。\n此情谁得知。\n一尊聊与故人持。\n醉来悲别离。",
        "dynasty": "宋",
        "collection_info": null
    },
    {
        "title": "长相思 雨蒙蒙",
        "author": "王之道",
        "content": "雨蒙蒙。\n日昽昽。\n洗出远山三四重。\n分明眉黛浓。\n野桥西，官路东。\n小驿夜凉风入松。\n梦魂谁与同。",
        "dynasty": "宋",
        "collection_info": null
    },
    {
        "title": "长相思 花一枝",
        "author": "王之道",
        "content": "花一枝。\n酒一卮。\n举酒对花君莫辞。\n人生多别离。\n行相随。\n坐相随。\n更有何人得似伊。\n春融胡蝶飞。",
        "dynasty": "宋",
        "collection_info": null
    },
    {
        "title": "长相思 天四垂",
        "author": "王之道",
        "content": "天四垂。\n山四围。\n山色天容入坐帷。\n清风吹我衣。\n湖水东，江水西。\n东去西来无尽期。\n不如君共伊。",
        "dynasty": "宋",
        "collection_info": null
    },
    {
        "title": "长相思 吴江枫",
        "author": "王之道",
        "content": "吴江枫。\n吴江风。\n索索秋声飞乱红。\n晚来归兴浓。\n淮山西，淮山东。\n明月今宵何处同。\n相寻魂梦中。",
        "dynasty": "宋",
        "collection_info": null
    },
    {
        "title": "长相思 风凄凄",
        "author": "王之道",
        "content": "风凄凄。\n雨霏霏。\n风雨夜寒人别离。\n梦回还自疑。\n蛩声悲。\n漏声迟。\n一点青灯明更微。\n照人双泪垂。",
        "dynasty": "宋",
        "collection_info": null
    },
    {
        "title": "长相思 桃花春",
        "author": "王之道",
        "content": "桃花春。\n杏花春。\n桃杏妖娆如个人。\n歌声清遏云。\n酒醺醺。\n烛荧荧。\n眼尾微红无限情。\n相逢堪断魂。",
        "dynasty": "宋",
        "collection_info": null
    },
    {
        "title": "满庭芳 紫角初繁",
        "author": "王之道",
        "content": "紫角初繁，青裳正好，充闾清露飘香。\n悬弧何早，乌辔上扶桑。\n试问椿龄几许，逾万计、才满三章。\n佳辰乐，林塘增气，菡萏拥红妆。\n称觞。\n人共庆，盘中白李，来自华阳。\n倩壶中日月，特地舒长。\n定见霜毫换绿，天荐祉、家庆延昌。\n情千万，辞悭思窘，聊献满庭芳。",
        "dynasty": "宋",
        "collection_info": null
    },
    {
        "title": "满庭芳 蔡水西来",
        "author": "王之道",
        "content": "蔡水西来，于门南峙，天波拥入华楹。\n芝兰争秀，难弟遇难兄。\n欲说随龙雨露，庆千载、河海初清。\n良辰好，榴花照眼，绿柳隐啼莺。\n君恩，隆横赐，冰桃火枣，来自蓬瀛。\n正雾横玉篆，泉泻金鲸。\n四座香和酒泛，对妙舞、弦索铿鍧。\n椿难老，年年今日，论报祝长生。",
        "dynasty": "宋",
        "collection_info": null
    },
    {
        "title": "满庭芳 翠盖千重",
        "author": "王之道",
        "content": "翠盖千重，青钱万叠，雨馀绿涨银塘。\n藕花无数，高下斗芬芳。\n浑似华清赐浴，温泉滑、洗出真香。\n何妨更，合欢连理，高压万芝祥。\n风流，贤太守，当年奏瑞，盛事名堂。\n好是琉璃池上，一片宫妆。\n况有熏风解愠，流霞泛、丝竹成行。\n依莲暇，联珠唱玉，应不愧金相。",
        "dynasty": "宋",
        "collection_info": null
    },
    {
        "title": "满庭芳 天驷呈祥",
        "author": "王之道",
        "content": "天驷呈祥，土牛颁政，欢呼万井春来。\n雕轮丹毂，杂沓展轻雷。\n风动珠帘不卷，香散处、半露梅腮。\n东郊好，波澜浸绿，萌蘖上条枚。\n徘徊。\n应共怪，十年豹隐，一旦鸾台。\n问康时术业，混俗情怀。\n过雪湖山清丽，笙歌沸、舞袖萦回。\n兵厨富，酒肠似海，莫惜醉金杯。",
        "dynasty": "宋",
        "collection_info": null
    },
    {
        "title": "满庭芳 雪霁风温",
        "author": "王之道",
        "content": "雪霁风温，霜消日暖，一时笑语烘春。\n草堂何幸，四座德星邻。\n聊借红妆侑爵，兰膏腻、高髻盘云。\n清歌妙，贯珠馀韵，犹振画梁尘。\n熙朝，卿相种，扁舟东去，入侍严宸。\n忆当年擢桂，连见三秦。\n休说参军俊逸，应难过、开府清新。\n从今去，八州都督，端不困无津。",
        "dynasty": "宋",
        "collection_info": null
    },
    {
        "title": "满庭芳 露溢金茎",
        "author": "王之道",
        "content": "露溢金茎，风翔玉宇，嫩凉初霁秋容。\n山肴野蔌，聊快一尊同。\n正值大田多稼，临邛隘、酒客憧憧。\n追随处，杯盘狼藉，野草荫长松。\n新词，何所似，金声应铎，玉气腾虹。\n时来终宦达，休怨苍穹。\n顾我蹉跎老矣，飘素发、衰态龙锺。\n心犹壮，会看文度，独步大江东。",
        "dynasty": "宋",
        "collection_info": null
    },
    {
        "title": "满庭芳 麦野青深",
        "author": "王之道",
        "content": "麦野青深，桃溪红暗，浪游何处芳园。\n清明初过，门巷霭晴烟。\n柳外池塘绿遍，溪流细、终日溅溅。\n东风软，谁家儿女，墙里送秋千。\n花前。\n从醉倒，吾当尽量，君盍忘年。\n纵杯盘草草，随分开筵。\n自有高谈雄辩，何须问、急管繁弦。\n身长健，少陵如在，应赋饮中仙。",
        "dynasty": "宋",
        "collection_info": null
    },
    {
        "title": "满庭芳 歌彻骊驹",
        "author": "王之道",
        "content": "歌彻骊驹，酒斟醽醁，帆樯高映城楼。\n绣衣携具，开宴话离愁。\n两岸橙黄橘绿，一行雁、几点沙鸥。\n情千万，相看无语，送我上孤舟。\n悠悠。\n冬向晚，梅花潜暖，随处香浮。\n奈长亭饮散，无计淹留。\n归路淮山百舍，空梦想、连岁清游。\n烦双鲤，频将尺素，来往寄江流。",
        "dynasty": "宋",
        "collection_info": null
    },
    {
        "title": "醉蓬莱 对黄芦卧雨",
        "author": "王之道",
        "content": "对黄芦卧雨，苍雁横秋，江天重九。\n千载渊明，信风流称首。\n吟绕东篱，白衣何处，谁复当年偶。\n蓝水清游，龙山胜集，恍然依旧。\n萸实嫩红，菊团馀馥，付与佳人，比妍争嗅。\n一曲婆娑，看舞腰萦柳。\n举世纷纷名利逐，罕遇笑来开口。\n慰我寂寥，酬君酩酊，不容无酒。",
        "dynasty": "宋",
        "collection_info": null
    },
    {
        "title": "醉蓬莱 正熏风解愠",
        "author": "王之道",
        "content": "正熏风解愠，萱草忘忧，黄梅新霁。\n缥缈歌台，半金衣公子。\n丹桂香中，碧梧枝上，两两飞还止。\n似说当年，而今时候，长庚诞贵。\n恩厚随龙，官崇御带，二十横金，玉阶寸地。\n须信骅骝，一日能千里。\n况遇王良伯乐，算九万、何劳睥睨。\n磊落金盘，华阳白李，休辞沈醉。",
        "dynasty": "宋",
        "collection_info": null
    },
    {
        "title": "浣溪沙 一样檀心半卷舒",
        "author": "王之道",
        "content": "一样檀心半卷舒。\n淡黄衫子衬冰肤。\n细看全似那人姝。\n枕里芳蕤熏绣被，酒中馀馥溢金壶。\n不须频嗅惹罗裾。",
        "dynasty": "宋",
        "collection_info": null
    },
    {
        "title": "浣溪沙 晓日晖晖玉露光",
        "author": "王之道",
        "content": "晓日晖晖玉露光。\n枝头一样斗宫妆。\n可怜娇额半涂黄。\n衣与酴醿新借色，肌同薝卜更熏香。\n风流荀令雅相当。",
        "dynasty": "宋",
        "collection_info": null
    },
    {
        "title": "浣溪沙 过雨花容杂笑啼",
        "author": "王之道",
        "content": "过雨花容杂笑啼。\n淡妆深注半开时。\n娇娆情态自天姿。\n新浴太真增艳丽，微风新燕斗清奇。\n绿窗朱户雅相宜。",
        "dynasty": "宋",
        "collection_info": null
    },
    {
        "title": "浣溪沙 阳气初升土脉苏",
        "author": "王之道",
        "content": "阳气初升土脉苏。\n东郊人散欲回车。\n一时春雪十年无。\n鱼枕蕉深浮酒蚁，鹿胎冠子粲歌珠。\n题诗不觉烛然须。",
        "dynasty": "宋",
        "collection_info": null
    },
    {
        "title": "浣溪沙 体粟须烦鼎力苏",
        "author": "王之道",
        "content": "体粟须烦鼎力苏。\n流涎正值曲盈车。\n坐来兽炭拨还无。\n一阕可能酬一绝，双银端不换双珠。\n松毛粉白老翁须。",
        "dynasty": "宋",
        "collection_info": null
    },
    {
        "title": "浣溪沙 春到衡门病滞苏",
        "author": "王之道",
        "content": "春到衡门病滞苏。\n力强犹可驾柴车。\n少年狂望一时无。\n清坐不堪肌起粟，高谈还喜唾成珠。\n红裙痴笑雪如须。",
        "dynasty": "宋",
        "collection_info": null
    },
    {
        "title": "浣溪沙 冻卧袁安已复苏",
        "author": "王之道",
        "content": "冻卧袁安已复苏。\n闭门那患出无车。\n似渠人物到今无。\n可笑昆山夸片玉，须怜沧海叹遗珠。\n时来应许捋君须。",
        "dynasty": "宋",
        "collection_info": null
    },
    {
        "title": "浣溪沙 残雪笼晴作冱寒",
        "author": "王之道",
        "content": "残雪笼晴作冱寒。\n北风吹浪过前滩。\n远山云气尚漫漫。\n睡起阳乌窥破牖，坐怜香雾蔼雕盘。\n一尊聊佐旅中欢。",
        "dynasty": "宋",
        "collection_info": null
    },
    {
        "title": "浣溪沙 玉骨冰肌软更香",
        "author": "王之道",
        "content": "玉骨冰肌软更香。\n一枝丹棘映青裳。\n相逢归去未须忙。\n曲里春山情不浅，尊前秋水意何长。\n酒醺颜色粉生光。",
        "dynasty": "宋",
        "collection_info": null
    },
    {
        "title": "浣溪沙 寒透珠帘怯晓霜",
        "author": "王之道",
        "content": "寒透珠帘怯晓霜。\n灰飞缇室验回阳。\n坐看红日上修廊。\n泉泻龙头深泛酒，烟凝象口暖吹香。\n及时歌舞意何长。",
        "dynasty": "宋",
        "collection_info": null
    },
    {
        "title": "浣溪沙 水外山光淡欲无",
        "author": "王之道",
        "content": "水外山光淡欲无。\n堤边草色翠如铺。\n绿杨风软鸟相呼。\n牛蒡叶齐罗翠扇，鹿黎花小隘真珠。\n一声何处叫提壶。",
        "dynasty": "宋",
        "collection_info": null
    },
    {
        "title": "东风第一枝 玉骨冰肌",
        "author": "王之道",
        "content": "玉骨冰肌，绛趺檀口，玲珑亚竹当户。\n嫣然照雪精神，消得东君眷与。\n群芳退舍，顾凡下、非伊朋侣。\n却自有、薝卜酴醿，次第效颦追步。\n寓心赏、还须吟醉，赴目成、便依歌舞。\n情锺束素无华，意在含情不语。\n纷纷桃李，亦何用、轻猜轻妒。\n觅一枝、欲寄相思，伴取个人书去。",
        "dynasty": "宋",
        "collection_info": null
    },
    {
        "title": "西江月 黄菊正怀彭泽",
        "author": "王之道",
        "content": "黄菊正怀彭泽，白衣俄致江州。\n登高馀醉快扶头。\n此贶义兼情厚。\n痛饮还须酒对，清吟况值诗流。\n轻投无惜万金酬。\n木李旧先琼玖。",
        "dynasty": "宋",
        "collection_info": null
    },
    {
        "title": "西江月 北陆藏冰欲竟",
        "author": "王之道",
        "content": "北陆藏冰欲竟，东风解冻非遥。\n一时芳意巧相撩。\n入眼绿娇红小。\n柳色轻摇弱线，梅英纷缀枯梢。\n觥筹醉里赖君饶。\n归去斜阳尚早。",
        "dynasty": "宋",
        "collection_info": null
    },
    {
        "title": "西江月 磨急锯霏琼屑",
        "author": "王之道",
        "content": "磨急锯霏琼屑，汤鸣车转羊肠。\n一杯聊解水仙浆。\n七日狂酲顿爽。\n指点红裙劝坐，招呼岩桂分香。\n看花不觉酒浮觞。\n醉倒宁辞鼠量。",
        "dynasty": "宋",
        "collection_info": null
    },
    {
        "title": "西江月 雪后千林尚冻",
        "author": "王之道",
        "content": "雪后千林尚冻，城边一径微通。\n柳梢摇曳转东风。\n来看梅花应梦。\n酒面初潮蚁绿，歌唇半启樱红。\n冰肌绰约月朦胧。\n仿佛暗香浮动。",
        "dynasty": "宋",
        "collection_info": null
    },
    {
        "title": "西江月 春色荒荒别浦",
        "author": "王之道",
        "content": "春色荒荒别浦，春潮滟滟长堤。\n绿杨风喘客帆迟。\n肠断江南双鲤。\n短梦当年楚雨，扁舟后夜秦溪。\n一声啼鸟怨春归。\n人在酴醿花底。",
        "dynasty": "宋",
        "collection_info": null
    },
    {
        "title": "西江月 一霎轻云过雨",
        "author": "王之道",
        "content": "一霎轻云过雨，半篙新绿横舟。\n梅花池馆暗香浮。\n酒入朱唇红透。\n有恨尤怜别恨，多愁不惯春愁。\n舞馀何惜更迟留。\n肠断断肠更后。",
        "dynasty": "宋",
        "collection_info": null
    },
    {
        "title": "西江月 一别清风北牖",
        "author": "王之道",
        "content": "一别清风北牖，几番明月西楼。\n断肠千里致书邮。\n借问近来安否。\n归路淮山过雨，归舟江水澄秋。\n佳人应已数程头。\n准拟到家时候。",
        "dynasty": "宋",
        "collection_info": null
    },
    {
        "title": "归朝欢 透隙敲窗风摵摵",
        "author": "王之道",
        "content": "透隙敲窗风摵摵。\n坐见广庭飞缟白。\n长安道上正骑驴，蔡州城里谁坚壁。\n表表风尘物。\n瑶林琼宇三豪客。\n对分毫、连珠唱玉，竟把诗笺掷。\n草草杯盘还促席。\n痛饮狂歌话胸臆。\n前村昨夜访梅花，东邻休更夸容色。\n清欢那易得。\n明朝乌辔升南极。\n带随车、黄垆咫尺，莫作山河隔。",
        "dynasty": "宋",
        "collection_info": null
    },
    {
        "title": "宴春台 翠竹扶疏",
        "author": "王之道",
        "content": "翠竹扶疏，丹葵隐映，绿窗朱户萦回。\n帘卷虾须，清风时自南来。\n题舆好客筵开。\n俨新妆、深出云街。\n歌珠累贯，一时倾坐，全胜腰雷。\n金猊袅碧，玉兕浮红，令传三杏，情寄双梅。\n楼头漏促，笼纱暗落花煤。\n锦里遗音，忆当年、曾赋春台。\n醉蓬莱。\n归欤无寐，想馀韵徘徊。",
        "dynasty": "宋",
        "collection_info": null
    },
    {
        "title": "朝中措 江城春霁雪初融",
        "author": "王之道",
        "content": "江城春霁雪初融。\n楼观瑞烟中。\n向晚金莲无数，一时开遍东风。\n多情太守，行携红袖，坐引金锺。\n时出阳春绝唱，才名不减诗翁。",
        "dynasty": "宋",
        "collection_info": null
    },
    {
        "title": "朝中措 从来寒食半阴晴",
        "author": "王之道",
        "content": "从来寒食半阴晴。\n花底听歌声。\n昨夜满城风雨，惜花还系心情。\n海棠枝上，朱唇翠袖，欲斗轻盈。\n须藉嫣然一笑，醉吟同过清明。",
        "dynasty": "宋",
        "collection_info": null
    },
    {
        "title": "朝中措 朝阳淡淡宿云轻",
        "author": "王之道",
        "content": "朝阳淡淡宿云轻。\n风入管弦声。\n十里碧芜幽步，一枝丹杏柔情。\n佳人何处，酒红沁眼，秋水盈盈。\n诗曲羡君三绝，湖山增我双明。",
        "dynasty": "宋",
        "collection_info": null
    },
    {
        "title": "朝中措 老穷无赖事成丛",
        "author": "王之道",
        "content": "老穷无赖事成丛。\n短发自髼松。\n坐想帝城当日，万花绣出天宫。\n几时临赋，深浮绿蚁，缓唱黄锺。\n莫获追陪胜赏，虚烦恼乱衰翁。",
        "dynasty": "宋",
        "collection_info": null
    },
    {
        "title": "朝中措 暖风迟日透香肌",
        "author": "王之道",
        "content": "暖风迟日透香肌。\n春到柳边枝。\n曾见酒红潮颊，玉人初出罗帏。\n东坡何处，朱唇翠袖，空想芳姿。\n争似濡须太守，看花仍赋佳词。",
        "dynasty": "宋",
        "collection_info": null
    },
    {
        "title": "朝中措 天庭丹熟在何时",
        "author": "王之道",
        "content": "天庭丹熟在何时。\n铅汞适投机。\n四海方思霖雨，未容驾鹤先飞。\n当年今日，谪仙初降，庭露馡馡。\n愿对良辰好景，称觞为醉芳菲。",
        "dynasty": "宋",
        "collection_info": null
    },
    {
        "title": "朝中措 州闾庠序少追随",
        "author": "王之道",
        "content": "州闾庠序少追随。\n俯仰鬓成丝。\n仕宦孰逾君达，恩施遍及庭芝。\n溪头春日，欢声和气，如见生时。\n好对高堂寿母，献酬同醉金卮。",
        "dynasty": "宋",
        "collection_info": null
    },
    {
        "title": "朝中措 满庭岩桂蔼香风",
        "author": "王之道",
        "content": "满庭岩桂蔼香风。\n人在画堂中。\n欲验鲁侯难老，欢声千里攸同。\n台分金石，源锺淮水，流庆无穷。\n好继汉朝循吏，从兹入拜三公。",
        "dynasty": "宋",
        "collection_info": null
    },
    {
        "title": "朝中措 君心节直更心虚",
        "author": "王之道",
        "content": "君心节直更心虚。\n移植并庭除。\n好在红蕖相映，卷帘如见吴姝。\n清风明月，君无我弃，我不君疏。\n况有骚人墨客，时来同醉兵厨。",
        "dynasty": "宋",
        "collection_info": null
    },
    {
        "title": "朝中措 晴烟漠漠日晖晖",
        "author": "王之道",
        "content": "晴烟漠漠日晖晖。\n天际远山低。\n槛外碧芜千里，坐来目送鸥飞。\n诗笺谈麈，珠盘落落，玉屑霏霏。\n更把登临馀兴，翻成白雪歌词。",
        "dynasty": "宋",
        "collection_info": null
    },
    {
        "title": "玉楼春 年来六十增三岁",
        "author": "王之道",
        "content": "年来六十增三岁。\n却忆去年趋盛会。\n风流人物胜斜川，灼灼有同前日事。\n不知弦管催新水。\n但见飘飘萦舞袂。\n主人情厚酒行频，酩酊莫辞今夕醉。",
        "dynasty": "宋",
        "collection_info": null
    },
    {
        "title": "玉楼春 少年心性消磨尽",
        "author": "王之道",
        "content": "少年心性消磨尽。\n三斗烂肠浑是闷。\n看书聊复强寻行，属句不妨闲趁韵。\n此生自断天休问。\n富贵时来还有分。\n一卮芳酒送清歌，楼下玉人相去近。",
        "dynasty": "宋",
        "collection_info": null
    },
    {
        "title": "石州慢 磔攘送寒",
        "author": "王之道",
        "content": "磔攘送寒，燔烈兴岁，又颁尧历。\n青霭烧痕，绿浮风皱，暖回春色。\n地天交泰，时当倾否，五鬼休相厄。\n何妨笑倚东风，一饮杯三百。\n长忆。\n苻坚入寇，功高晋室，无如安石。\n义概雄心，辄莫等闲抛掷。\n盖壤声名，鼎彝勋业。\n朋溪虽好，未放终闲逸。\n喈喈黄鸟，更看壶中春日。",
        "dynasty": "宋",
        "collection_info": null
    },
    {
        "title": "鹊桥仙 霜风擢霁",
        "author": "王之道",
        "content": "霜风擢霁，云涛涨晚，更觉我心弥壮。\n一尊谁与醉西风，辄莫负、高吟胜赏。\n致君才术，康时事业，到底不容闲放。\n十年湖海哄樵歌，何幸出、阳春绝唱。",
        "dynasty": "宋",
        "collection_info": null
    },
    {
        "title": "鹊桥仙 断虹霁雨",
        "author": "王之道",
        "content": "断虹霁雨，馀霞送日，帘卷西楼月上。\n银河风静夜无波，天亦为、云軿相访。\n蛛丝有恨，鹊桥何处，回首又成惆怅。\n长江滚滚向东流，写不尽、别离情状。",
        "dynasty": "宋",
        "collection_info": null
    },
    {
        "title": "菩萨蛮 香鬟倭堕兰膏腻",
        "author": "王之道",
        "content": "香鬟倭堕兰膏腻。\n睡起搔头红玉坠。\n秋水不胜情。\n盈盈横沁人。\n朱阑频徙倚。\n笑与花争媚。\n眉黛索重添。\n春酲意未忺。",
        "dynasty": "宋",
        "collection_info": null
    },
    {
        "title": "菩萨蛮 绿杨低映深深院",
        "author": "王之道",
        "content": "绿杨低映深深院。\n春风不动珠帘卷。\n乳燕引雏飞。\n流苏尽日垂。\n绮窗开小宴。\n娅姹莺声啭。\n一饷不闻声。\n罗衣香汗轻。",
        "dynasty": "宋",
        "collection_info": null
    },
    {
        "title": "菩萨蛮 小庭过雨莓苔滑",
        "author": "王之道",
        "content": "小庭过雨莓苔滑。\n碧波滟滟池也阔。\n睡起□雕阑。\n不言神思闲。\n晚来调瑟罢。\n笑语秋千下。\n高枕绿杨风。\n隔帘花映红。",
        "dynasty": "宋",
        "collection_info": null
    },
    {
        "title": "菩萨蛮 晴窗睡起炉烟直",
        "author": "王之道",
        "content": "晴窗睡起炉烟直。\n香云堕髻娇无力。\n溪水碧涵空。\n拒霜深浅红。\n坠鞭还驻马。\n缥缈珠帘下。\n自是意中人。\n临风休障尘。",
        "dynasty": "宋",
        "collection_info": null
    },
    {
        "title": "千秋岁 熏风散雾",
        "author": "王之道",
        "content": "熏风散雾。\n帘幕清无暑。\n萱草径，荷花坞。\n幽香浮几席，秀色侵庭庑。\n微雨过，绿杨枝上珠成缕。\n双燕飞还语。\n似庆良辰遇。\n酾美酒，烹肥羜。\n何妨饮且醉，共作斑衣舞。\n人竟报，蟠桃已实君知否。",
        "dynasty": "宋",
        "collection_info": null
    },
    {
        "title": "千秋岁 斜风横雨",
        "author": "王之道",
        "content": "斜风横雨。\n咫尺高城路。\n红蓼岸，苍葭浦。\n滞留春色晚，栖泊邮亭暮。\n信杳杳，鹊声近有无凭据。\n肠断家何处。\n又见重阳度。\n多少恨，从谁诉。\n黄鸡斟白酒，自促供搜句。\n归去好，人生莫被浮名误。",
        "dynasty": "宋",
        "collection_info": null
    },
    {
        "title": "千秋岁 金风玉宇",
        "author": "王之道",
        "content": "金风玉宇。\n庭院新经雨。\n香有露，清无暑。\n溪光摇几席，岚翠横尊俎。\n烘笑语，佳时聊复乡人聚。\n门外荷花浦。\n秋到化无数。\n红脍鲤。\n青浮醑。\n何妨文字饮，更得江山助。\n从此去。\n蒲轮入佐中兴主。",
        "dynasty": "宋",
        "collection_info": null
    },
    {
        "title": "千秋岁 山前湖外",
        "author": "王之道",
        "content": "山前湖外。\n初日浮云退。\n荷气馥，槐阴碎。\n葵花红障锦，萱草青垂带。\n谁得似，黄鹂求友新成对。\n忆昔东门会。\n千古同侵盖。\n人已远，歌如在。\n银钩虽可漫，琬琰终难改。\n愁浩荡，临风令我思淮海。",
        "dynasty": "宋",
        "collection_info": null
    },
    {
        "title": "千秋岁 晓霜初肃",
        "author": "王之道",
        "content": "晓霜初肃。\n秋色团芳菊。\n榴转紫，柑犹绿。\n昨朝吹帽会，未快登临目。\n须信道，兵厨准拟三千斛。\n采采香云掬。\n泛泛纷浮玉。\n红袖捧，清歌逐。\n何妨倾坐客，共献长生祝。\n归去好，北门夜饮金莲烛。",
        "dynasty": "宋",
        "collection_info": null
    },
    {
        "title": "千秋岁 熙熙台上",
        "author": "王之道",
        "content": "熙熙台上。\n秋色增清壮。\n和气溢，祥烟扬。\n淮山供杂俎，湖水浮新酿。\n人共仰，貔貅坐拥诗书将。\n箫鼓声嘹亮。\n珠翠环相向。\n回妙舞，迟妍唱。\n竟斟长命斝，同试沧溟量。\n锋车往，东归遂继华原相。",
        "dynasty": "宋",
        "collection_info": null
    },
    {
        "title": "胜胜慢・声声慢 鲁云书瑞",
        "author": "王之道",
        "content": "鲁云书瑞，周日迎长，晓占缇室飞灰。\n玉勒朝天，千门禁钥齐开。\n帘卷扇分雉尾，香风远、人到蓬莱。\n霞觞满，□万年献祝，宫殿昭回。\n况有金瓯名姓，一任名园萧散，元自徘徊。\n门外锋车，又连凤沼相催。\n酒到莫辞频举，听清歌、一阕倾杯。\n功成日，渺五湖烟月，堪赋归来。",
        "dynasty": "宋",
        "collection_info": null
    },
    {
        "title": "胜胜慢・声声慢 凌云气节",
        "author": "王之道",
        "content": "凌云气节，贯日精忠，艰难未许心灰。\n芳酒一尊，对君聊为君开。\n要识治安非晚，乐得贤、新赋台莱。\n愁似雪，喜青天万里，晓霁春回。\n须信赤绳系足，朱衣点额终在，休叹淹徊。\n梅实槐花，看看便是相催。\n座上觥筹交错，玉山峙、莫遣停杯。\n濡须好，傥他时富贵，犹冀重来。",
        "dynasty": "宋",
        "collection_info": null
    },
    {
        "title": "胜胜慢・声声慢 菊团封绿",
        "author": "王之道",
        "content": "菊团封绿，莲萼凋红，萧然独见芳姿。\n短墙高榭，疏筠怪石偏宜。\n香遍秋风到处，微雨过、清露零时。\n花阴下，称笺毫唱和，杖履追随。\n曷似江头竹外，凌霜犯雪，岁晚争奇。\n夕赏朝吟，劝秋莫放离披。\n细看石楠玉茗，叶纵似、风韵输伊。\n最好处，拥新妆、临鉴碧溪。",
        "dynasty": "宋",
        "collection_info": null
    },
    {
        "title": "宴桃源・如梦令 飞雪舞稀还骤",
        "author": "王之道",
        "content": "飞雪舞稀还骤。\n高阁下临群岫。\n独立遂移时，归去黄昏前后。\n知否。\n知否。\n落笔骚人赋就。",
        "dynasty": "宋",
        "collection_info": null
    },
    {
        "title": "宴桃源・如梦令 风急柳花飞骤",
        "author": "王之道",
        "content": "风急柳花飞骤。\n白尽千林万岫。\n樵担晚来归，正在栖鸦啼后。\n知否。\n知否。\n语到谢娘诗就。",
        "dynasty": "宋",
        "collection_info": null
    },
    {
        "title": "宴桃源・如梦令 黄叶声迟风歇",
        "author": "王之道",
        "content": "黄叶声迟风歇。\n龛火夜寒明灭。\n残月却多情，来照先生归辙。\n清绝。\n清绝。\n透隙飞霜似雪。",
        "dynasty": "宋",
        "collection_info": null
    },
    {
        "title": "宴桃源・如梦令 遥指汤泉西路",
        "author": "王之道",
        "content": "遥指汤泉西路。\n隐约碧云天暮。\n宿鸟择深枝，两两相呼如语。\n凝伫。\n凝伫。\n今夜梦魂何处。",
        "dynasty": "宋",
        "collection_info": null
    },
    {
        "title": "宴桃源・如梦令 水外漫山桃李",
        "author": "王之道",
        "content": "水外漫山桃李。\n那得个中风味。\n一种最怜渠，酒着佳人半醉。\n还似。\n还似。\n惊起午窗春睡。",
        "dynasty": "宋",
        "collection_info": null
    },
    {
        "title": "折丹桂 照人何处双瞳碧",
        "author": "王之道",
        "content": "照人何处双瞳碧。\n欲去江城北。\n过江风顺莫迟留，快雁序、飞联翼。\n西湖花柳传消息。\n知是东君客。\n家书须办写泥金，报科名、题淡墨。",
        "dynasty": "宋",
        "collection_info": null
    },
    {
        "title": "折丹桂 风漪欲皱春江碧",
        "author": "王之道",
        "content": "风漪欲皱春江碧。\n予寄江城北。\n子今东去赴春官，挽不住、抟风翼。\n修程应过天池息。\n何处堪留客。\n预知仙籍桂香浮，语祝史、休占墨。",
        "dynasty": "宋",
        "collection_info": null
    },
    {
        "title": "折丹桂 雪晴山色分遥碧",
        "author": "王之道",
        "content": "雪晴山色分遥碧。\n辉映江南北。\n子今东去步蟾宫，看少展、垂天翼。\n晚来江上西风息。\n算不是新丰客。\n明年三月见君时，庆章绶、纡铜墨。",
        "dynasty": "宋",
        "collection_info": null
    },
    {
        "title": "八声甘州 叹关河在眼、孰雌雄",
        "author": "王之道",
        "content": "叹关河在眼、孰雌雄，兴废古犹今。\n问中原何处，黄尘千里，远水平林。\n闻说讴谣思汉，人有望霓心。\n想垂髫戴白，泣涕盈襟。\n流水高山还会，意不烦挥按，如见虞琴。\n□逶迟周道，四牡骤骎骎。\n尽诹谋询度归来，聊缓辔、岁晚雪霜深。\n西湖好，光风迟日，同快吴吟。",
        "dynasty": "宋",
        "collection_info": null
    },
    {
        "title": "渔家傲 风揭珠帘寒乍透",
        "author": "王之道",
        "content": "风揭珠帘寒乍透。\n青娥不住添香兽。\n火暖画檐鸣线溜。\n人醉后。\n锦堂丝竹烘残昼。\n势合湖山增地厚。\n孤高但觉修篁瘦。\n回策如萦今在手。\n骄马骤。\n吾家金埒新编就。",
        "dynasty": "宋",
        "collection_info": null
    },
    {
        "title": "渔家傲 岩电晶荧君未老",
        "author": "王之道",
        "content": "岩电晶荧君未老。\n看看门外锋车到。\n一点眉间黄色好。\n人尽道。\n从今次第登三少。\n左右青娥来巧笑。\n注唇涂额新妆了。\n斜插梅花仍斗妙。\n歌窈窕。\n醉来容我相嘲傲。",
        "dynasty": "宋",
        "collection_info": null
    },
    {
        "title": "渔家傲 岁月漂流人易老",
        "author": "王之道",
        "content": "岁月漂流人易老。\n东郊又报春来到。\n梅靥柳眉还斗好。\n君信道。\n衰颜得酒重年少。\n对酒邀宾同燕笑。\n莫教虚过芳菲了。\n咳唾珠玑夸笔妙。\n人窈窕。\n新声倾坐渔家傲。",
        "dynasty": "宋",
        "collection_info": null
    },
    {
        "title": "渔家傲 灯火熙熙来稚老",
        "author": "王之道",
        "content": "灯火熙熙来稚老。\n喜逢灯夕都齐到。\n花市绮楼随处好。\n人竟道。\n今年天气常年少。\n五马行游还坐笑。\n公堂帘卷东风了。\n箫鼓喧阗歌舞妙。\n人窈窕。\n也应引动南窗傲。",
        "dynasty": "宋",
        "collection_info": null
    },
    {
        "title": "渔家傲 系国安危还故老",
        "author": "王之道",
        "content": "系国安危还故老。\n鹤书赴陇行当到。\n多谢不遗敦雅好。\n应信道。\n年高德劭如公少。\n尊酒论文聊一笑。\n肯将苦语夸危了。\n落笔君房天下妙。\n环窈窕。\n清歌一曲渔家傲。",
        "dynasty": "宋",
        "collection_info": null
    },
    {
        "title": "渔家傲 海岱惟青遗一老",
        "author": "王之道",
        "content": "海岱惟青遗一老。\n禁垣清切亲曾到。\n独直固劳非所好。\n谁信道。\n才如权相从来少。\n把酒自歌还自笑。\n醉中万事都齐了。\n绝唱清歌仍敏妙。\n声窈窕。\n行云初遏渔家傲。",
        "dynasty": "宋",
        "collection_info": null
    },
    {
        "title": "渔家傲 爵齿俱尊惟此老",
        "author": "王之道",
        "content": "爵齿俱尊惟此老。\n诗词笔力谁能到。\n奇字古文仍笃好。\n须信道。\n如公宁复忧才少。\n剩费黄金应买笑。\n穷通得丧都忘了。\n坐对瑶觞看舞妙。\n携窈窕。\n南窗聊得渊明傲。",
        "dynasty": "宋",
        "collection_info": null
    },
    {
        "title": "渔家傲 老老恩波今及老",
        "author": "王之道",
        "content": "老老恩波今及老。\n诏书前日新颁到。\n视膳慈宁先嗜好。\n隆孝道。\n慕逾五十前王少。\n想见天颜温色笑。\n东朝上寿称觞了。\n易俗功深神且妙。\n来窈窕。\n德齐任姒消骄傲。",
        "dynasty": "宋",
        "collection_info": null
    },
    {
        "title": "浪淘沙 高髻堕香鬟",
        "author": "王之道",
        "content": "高髻堕香鬟。\n遗恨眉山。\n老年花似梦中看。\n厌浥一枝漙晓露，珠泪阑干。\n卮酒发酡颜。\n休更留残。\n满城风雨麦秋寒。\n馀馥尚能消酒恶，谁敢包弹。",
        "dynasty": "宋",
        "collection_info": null
    },
    {
        "title": "忆东坡 雪霁柳舒容",
        "author": "王之道",
        "content": "雪霁柳舒容，日薄梅摇影。\n新岁换符来，天上初见颁桃梗。\n试问我酬君唱，何如博塞欢娱，百万呼卢胜。\n投珠报玉，须放骚人遣春兴。\n诗成谈笑，写出无穷景。\n不妨时作颠草，驰骋张芝圣。\n谁念杜陵野老，心同流水必东，与物初无竞。\n公侯应有种哉，倾否由天命。",
        "dynasty": "宋",
        "collection_info": null
    },
    {
        "title": "忆东坡 虚堂响应声",
        "author": "王之道",
        "content": "虚堂响应声，皎月形和影。\n春到也须还，长红多紫啼条梗。\n况有光风丽日，能消积雪繁霜，青女休言胜。\n扶摇借便，请看天池发鹏兴。\n人言强汉，治道夸文景。\n谁能尧舜其君，远继阿衡圣。\n富贵吾所自有，宰相时来则为，自不烦趋竞。\n欲寻文会诗盟，得酒且相命。",
        "dynasty": "宋",
        "collection_info": null
    },
    {
        "title": "六州歌头 燧瑊勋业",
        "author": "王之道",
        "content": "燧瑊勋业，何敢望西平。\n观当日，清大憝，震天声。\n绩其凝。\n追配汾阳郭，临淮李，扫妖孽，植颠仆，复疆宇，洗膻腥。\n堪叹中原久矣，长淮隔、胡骑纵横。\n问何时，风驱电扫，重见文明。\n宾雁宵鸣。\n梦初惊。\n念吾君复古，修攘两尽，早晚功成。\n岁云暮，冰腹壮，雪华零。\n怅神京。\n谁信汉家陵阙，呵护有神兵。\n罄寰海，重回首，镇关情。\n想见皇华咨度，望淮北、心曲摇旌。\n愿变夷用夏，荆狄是惩膺。\n补弊支倾。",
        "dynasty": "宋",
        "collection_info": null
    },
    {
        "title": "好事近 春色到梅梢",
        "author": "王之道",
        "content": "春色到梅梢，人在东风清嚏。\n曾见少微初降，蔼龙泉佳气。\n功名富贵属多才，如子已无几。\n造物恰同予意，放骅骝千里。",
        "dynasty": "宋",
        "collection_info": null
    },
    {
        "title": "好事近 霞影入瑶觞",
        "author": "王之道",
        "content": "霞影入瑶觞，酒与馀霞同色。\n人共昌朝方永，过觥筹三百。\n一枝红皱石榴裙，帘卷篆烟碧。\n约我他年湖上，看九华终日。",
        "dynasty": "宋",
        "collection_info": null
    },
    {
        "title": "好事近 秋色到东篱",
        "author": "王之道",
        "content": "秋色到东篱，金散菊团香馥。\n预借浮觞高会，为作长年祝。\n蟹螯如臂酒如渑，橙橘半黄绿。\n唱我新词一釂，听尊前丝竹。",
        "dynasty": "宋",
        "collection_info": null
    },
    {
        "title": "好事近 花影到酴醿",
        "author": "王之道",
        "content": "花影到酴醿，风过玉卮摇碧。\n坐上酒豪诗敌，尽骑鲸仙客。\n主人名姓在金瓯，归去定前席。\n要见碧桃千岁，看壶中春日。",
        "dynasty": "宋",
        "collection_info": null
    },
    {
        "title": "好事近 春色到酴醿",
        "author": "王之道",
        "content": "春色到酴醿，人在酴醿花底。\n花扑尊罍香透，远胜烧沈水。\n一杯聊复对东风，为祝千千岁。\n作楫和羹事了，归去骑箕尾。",
        "dynasty": "宋",
        "collection_info": null
    },
    {
        "title": "木兰花慢 对春光淡沲",
        "author": "王之道",
        "content": "对春光淡沲，烟冉冉、日迟迟。\n渐红入桃溪，青回柳陌，莺刷金衣。\n差池。\n竞求友去，恼佳人、幽恨上蛾眉。\n应念年时追逐，妆馀为带交枝。\n芳菲。\n谁共赏游嬉。\n何处马如飞。\n□不道新来，牵肠惹肚，暗减腰肢。\n须知。\n乍寒乍暖，褪朱唇、又过海棠时。\n已约姚黄魏紫，留花等待伊归。",
        "dynasty": "宋",
        "collection_info": null
    },
    {
        "title": "感皇恩 宿雾霁晨霜",
        "author": "王之道",
        "content": "宿雾霁晨霜，江山明秀。\n照眼黄花乱晴昼。\n当年今日，正是悬弧时候。\n一杯聊献祝，同亲旧。\n莫问穷通，休论贫富。\n且趁良辰醉醇酎。\n扬珠捣玉，况值西成多收。\n饱餐歌至治，天垂佑。",
        "dynasty": "宋",
        "collection_info": null
    },
    {
        "title": "石州慢 天迥楼高",
        "author": "王之道",
        "content": "天迥楼高，日长院静，琴声幽咽。\n昵昵恩情，切切言语，似伤离别。\n子期何处，漫高山流水，又逐新声彻。\n仿佛江上移舟，听琵琶凄切。\n休说。\n春寒料峭，夜来花柳，弄风摇雪。\n大错因谁，算不翅六州铁。\n波下双鱼，云中乘雁，嗣音无计，空叹初谋拙。\n但愿相逢，同心再绾重结。",
        "dynasty": "宋",
        "collection_info": null
    },
    {
        "title": "一翦梅 风揭珠帘夜气清",
        "author": "王之道",
        "content": "风揭珠帘夜气清。\n香扑尊罍，初见云英。\n蓝桥何处旧知名。\n今夕相逢，此恨消停。\n劝酒嫣然一笑倾。\n细意端相，无限娉婷。\n曲终犹带绕梁声。\n莫辞沈醉，为覆金觥。",
        "dynasty": "宋",
        "collection_info": null
    },
    {
        "title": "汉宫春 欢动江城",
        "author": "王之道",
        "content": "欢动江城，快风声震地，云势颓山。\n半年不雨，玉霙来溉冬干。\n飘飘弱絮，杂檐花、飞上宾筵。\n疏林表，数行征雁，翱翔欲下清湾。\n何处梅梢点白，弄横斜疏影，竹外溪边。\n天寒日暮，含香脉脉无言。\n朱唇玉颊，映碧梧、峙鹄停鸾。\n最好是，携壶挈榼，相期同醉霜天。",
        "dynasty": "宋",
        "collection_info": null
    },
    {
        "title": "点绛唇 一撮檀心",
        "author": "王之道",
        "content": "一撮檀心，春来还对东君吐。\n莫随春去。\n我欲花间住。\n燕子衔泥，似向吾人诉。\n烦相语。\n九龄风度。\n流落今何处。",
        "dynasty": "宋",
        "collection_info": null
    },
    {
        "title": "点绛唇 珠幰霜蕤",
        "author": "王之道",
        "content": "珠幰霜蕤，晚来芬馥清香吐。\n流莺飞去。\n应上花梢住。\n一曲阳春，聊对东风诉。\n无多语。\n韶光暗度。\n恨到分携处。",
        "dynasty": "宋",
        "collection_info": null
    },
    {
        "title": "点绛唇 宿雨朝寒",
        "author": "王之道",
        "content": "宿雨朝寒，芳时又过酴醿了。\n舞环歌绕。\n应恨金杯小。\n零乱霜蕤，点缀青青草。\n花间道。\n曾遭花恼。\n把酒呼晴昊。",
        "dynasty": "宋",
        "collection_info": null
    },
    {
        "title": "点绛唇 短棹西来",
        "author": "王之道",
        "content": "短棹西来，追随不及桃花宴。\n熏风庭院。\n明月裁纨扇。\n睡起娇慵，想见云鬟乱。\n双鱼远。\n欲凭春唤。\n一觇韦娘面。",
        "dynasty": "宋",
        "collection_info": null
    },
    {
        "title": "点绛唇 透幕穿帘",
        "author": "王之道",
        "content": "透幕穿帘，回风舞态能轻妙。\n不须相恼。\n江上春来了。\n一阕清歌，唱彻琼楼晓。\n春工巧。\n柳颦梅笑。\n点缀芳菲早。",
        "dynasty": "宋",
        "collection_info": null
    },
    {
        "title": "点绛唇 竹外梅花",
        "author": "王之道",
        "content": "竹外梅花，檀心玉颊春初透。\n一池风皱。\n妙语天生就。\n有个人人，袅娜灵和柳。\n君知否。\n目成心授。\n何日同携手。",
        "dynasty": "宋",
        "collection_info": null
    },
    {
        "title": "点绛唇 春意催花",
        "author": "王之道",
        "content": "春意催花，片云又作朝来雨。\n淡匀深注。\n红紫纷无数。\n社日人家，准拟行春去。\n痴儿女。\n倚门凝伫。\n借问东郊路。",
        "dynasty": "宋",
        "collection_info": null
    },
    {
        "title": "点绛唇 古屋衰杨",
        "author": "王之道",
        "content": "古屋衰杨，淡烟疏雨江南岸。\n几家村疃。\n酒旆还相唤。\n短棹扁舟，风横河频转。\n柔肠断。\n寒鸦噪晚。\n天共蒹葭远。",
        "dynasty": "宋",
        "collection_info": null
    },
    {
        "title": "虞美人 酪浆冷浸金盘粉",
        "author": "王之道",
        "content": "酪浆冷浸金盘粉。\n玉友浮新酝。\n如君真是酒中仙。\n一斗百篇、吟到小池莲。\n清风拂拂来纨素。\n独擅江南步。\n红裙无用妒芳姿。\n且把绿罗、争学画长眉。",
        "dynasty": "宋",
        "collection_info": null
    },
    {
        "title": "虞美人 郑侯美政推仁厚",
        "author": "王之道",
        "content": "郑侯美政推仁厚。\n何独高淮右。\n分携令我预颦眉。\n只恐桐庐民望、怪来迟。\n一尊聊罄金蕉叶。\n更语半时霎。\n青娥罗列竞消凝。\n阁定眼边珠泪、做红冰。",
        "dynasty": "宋",
        "collection_info": null
    },
    {
        "title": "小重山 要识长生辈赤松",
        "author": "王之道",
        "content": "要识长生辈赤松。\n朱颜和绿发，正丰茸。\n当年今日堕仙宫。\n佳气郁，香霭菊花风。\n一醉拚千锺。\n小槽新酿美，玉泉浓。\n酒酣诗思浩无穷。\n云烟烂，题破锦笺红。",
        "dynasty": "宋",
        "collection_info": null
    },
    {
        "title": "小重山 花艳嫣然照坐红",
        "author": "王之道",
        "content": "花艳嫣然照坐红。\n池光高下见，木芙蓉。\n相从款款莫匆匆。\n新酿熟，浮瓮碧香浓。\n倚槛送飞鸿。\n登高时节近，菊披风。\n笑谈今喜一杯同。\n揉金蕊，和露入杯中。",
        "dynasty": "宋",
        "collection_info": null
    },
    {
        "title": "秦楼月・忆秦娥 云不卷",
        "author": "王之道",
        "content": "云不卷。\n浇愁莫放金杯浅。\n金杯浅。\n新词丽句，要人裁翦。\n酒酣思致天同远。\n临风捉笔纶巾岸。\n纶巾岸。\n诗成归去，寒光照晚。",
        "dynasty": "宋",
        "collection_info": null
    },
    {
        "title": "满江红 竹马来迎",
        "author": "王之道",
        "content": "竹马来迎，留不住、寸心如结。\n□历湖、须坞相望，近同吴越。\n阙里风流今未减，此行报政看期月。\n已验康沂富国，千古曾无别。\n多谢润沾枯辙。\n令我神思清发。\n□新命欢浃，两邦情惬。\n明日西风帆卷席。\n高樯到处旌麾列。\n忽相思，吾当往，谁谓三墩隔。",
        "dynasty": "宋",
        "collection_info": null
    },
    {
        "title": "望海潮 宝山烟霁",
        "author": "王之道",
        "content": "宝山烟霁，金湖波渺，珠帘高卷清霜。\n枫叶露痕，荻花风色，人言今日重阳。\n芳菊袅秋香。\n更榴房斗紫，柑实传黄。\n观阁凌空，杯盘照坐独醒狂。\n良辰乐事难忘。\n正少年游冶，人在任庄。\n铜钵探题，金钗当酒，一时绿鬓红妆。\n故国黯凄凉。\n漫情随水远，兴与云长。\n要是致君尧舜，千古继垂裳。",
        "dynasty": "宋",
        "collection_info": null
    },
    {
        "title": "如梦令 绰约一枝红怨",
        "author": "王之道",
        "content": "绰约一枝红怨。\n疏雨淡烟池馆。\n梅子欲黄时，日倚朱阑几遍。\n争看。\n争看。\n人在沈香亭畔。",
        "dynasty": "宋",
        "collection_info": null
    },
    {
        "title": "如梦令 叶底芳蕤如缀",
        "author": "王之道",
        "content": "叶底芳蕤如缀。\n坐对广庭忘味。\n娇呆最怜伊，乱糁舞馀风袂。\n贪喜。\n贪喜。\n不觉宝钗斜坠。",
        "dynasty": "宋",
        "collection_info": null
    },
    {
        "title": "如梦令 一饷凝情无语",
        "author": "王之道",
        "content": "一饷凝情无语。\n手拈梅花何处。\n倚竹不胜愁，暗想江头归路。\n东去。\n东去。\n短艇淡烟疏雨。",
        "dynasty": "宋",
        "collection_info": null
    },
    {
        "title": "临江仙 红楼缥缈光风里",
        "author": "王之道",
        "content": "红楼缥缈光风里，熙熙和气欢声。\n遏云馀韵最关情。\n春山闲淡淡，秋水醉盈盈。\n老去自怜心尚在，相逢殊慰劳生。\n纹楸聊复戏同枰。\n试烦歌一曲，须借酒三行。",
        "dynasty": "宋",
        "collection_info": null
    },
    {
        "title": "临江仙 鼓棹正逢江雪霁",
        "author": "王之道",
        "content": "鼓棹正逢江雪霁，是行应快吴吟。\n透云寒日半晴阴。\n烟岚凝翠重，霜树溅红深。\n案上文书闲展读，圣贤踪迹重寻。\n不堪华发故骎骎。\n三旌还有分，万事付无心。",
        "dynasty": "宋",
        "collection_info": null
    },
    {
        "title": "临江仙 怪得举头闻鹊喜",
        "author": "王之道",
        "content": "怪得举头闻鹊喜，果然都骑相过。\n柳阴乘月倒金荷。\n疏星明耿耿，银汉静无波。\n总角追随今老矣，相逢无惜婆娑。\n夜阑馀兴到狂歌。\n长鲸方正渴，应不厌倾河。",
        "dynasty": "宋",
        "collection_info": null
    },
    {
        "title": "南歌子 朱实盈盈露",
        "author": "王之道",
        "content": "朱实盈盈露，黄花细细风。\n龙山胜集古今同。\n断送一年秋色、酒杯中。\n鸭脚供柔白，鸡头荐嫩红。\n量吞云梦正能容。\n试问具区何处、浙江东。",
        "dynasty": "宋",
        "collection_info": null
    },
    {
        "title": "南歌子 老懒诗才退",
        "author": "王之道",
        "content": "老懒诗才退，春融醉眼昏。\n青山终日对柴门。\n柳外断桥流水、几家村。\n桃李添新意，池塘失旧痕。\n一尊聊复为君温。\n倾倒年来酬唱、细论文。",
        "dynasty": "宋",
        "collection_info": null
    },
    {
        "title": "南歌子 扇里熏风细",
        "author": "王之道",
        "content": "扇里熏风细，壶中化日长。\n榴花高下照红妆。\n花外云飞馥郁、水沈香。\n新竹轻储粉，流莺巧弄簧。\n不知何处是华阳。\n应有千年白李、荐霞觞。",
        "dynasty": "宋",
        "collection_info": null
    },
    {
        "title": "南歌子 玉露澄天宇",
        "author": "王之道",
        "content": "玉露澄天宇，金风净月华。\n满庭秋色木犀花。\n记得谪仙初下、五云车。\n才业追前辈，人门属当家。\n寿觞无惜醉流霞。\n闻说姓名潜护、有笼纱。",
        "dynasty": "宋",
        "collection_info": null
    },
    {
        "title": "南歌子 角簟横龟枕",
        "author": "王之道",
        "content": "角簟横龟枕，兰房挂艾人。\n一尊菖歜泛清醇。\n好在佳人如玉、映长春。\n冰彻杯盘莹，香和笑语熏。\n莲花衫子入时新。\n挂起南窗一榻、晚风清。",
        "dynasty": "宋",
        "collection_info": null
    },
    {
        "title": "南歌子 玉斝浮菖虎",
        "author": "王之道",
        "content": "玉斝浮菖虎，金盘馈鳈鱼。\n研丹聊作厌兵符。\n何必城头一女、当千夫。\n雨过山如洗，风来草似梳。\n佳人不惯手谈输。\n却道如今重赌、选官图。",
        "dynasty": "宋",
        "collection_info": null
    },
    {
        "title": "南歌子 露竹舒新绿",
        "author": "王之道",
        "content": "露竹舒新绿，风荷递暗香。\n谁家池馆睡鸳鸯。\n还有玉人相对、坐传觞。\n角簟清冰滑，纱厨薄雾凉。\n晚来行雨过巫阳。\n强整罗衣临镜、学宫妆。",
        "dynasty": "宋",
        "collection_info": null
    },
    {
        "title": "念奴娇 碧天无际",
        "author": "王之道",
        "content": "碧天无际，乍雨清烟霭，风开云月。\n人在南楼，剧谈胜咏，拥碧油旌节。\n银阙腾辉，冰轮驾彩，颢气资高洁。\n大星不见，更容萤火明灭。\n须烦翠杓琼杯，华笺象管，与我酬清绝。\n谁使琵琶声到耳，轻赋荻花枫叶。\n露脚斜飞，河阴低转，香篆环三杰。\n莫辞终日，舞腰重看回雪。",
        "dynasty": "宋",
        "collection_info": null
    },
    {
        "title": "念奴娇 黄花照眼",
        "author": "王之道",
        "content": "黄花照眼，对西风庭槛，为渠凝伫。\n准拟登高酬一醉，底事晚来微雨。\n蟋蟀声中，芭蕉叶上，怎得争如许。\n龙山何处，无言暗想烟树。\n须知天意随人，重阳晴未晚，不须频诉。\n幸有兵厨三万斛，足助赏心欢趣。\n千里江山，两行珠翠，端为骚人付。\n层楼飞观，应容老子追步。",
        "dynasty": "宋",
        "collection_info": null
    },
    {
        "title": "贺新郎 又是春残去",
        "author": "王之道",
        "content": "又是春残去，倚东风、寒云淡日，堕红飘絮。\n燕社鸿秋人不问，尽管吴声越鼓。\n但短发、星星无数。\n万事惟消彭泽醉，也何妨、袖卷长沙舞。\n身与世，只如许。\n阑干拍手闲情绪。\n便明朝、苍烟白鹭，北山南浦。\n笑指午桥桥畔路，帘幕深深院宇。\n尚趁得、柳烟花雾。\n我亦故山猿鹤怨，问何时、归棹双溪渚。\n歌一曲，恨千缕。",
        "dynasty": "宋",
        "collection_info": null
    },
    {
        "title": "菩萨蛮 藕丝衫剪轻红窄",
        "author": "王之道",
        "content": "藕丝衫剪轻红窄。\n衫轻不碍琼肤白。\n缦鬓小横波。\n花楼东是家。\n上湖闲荡桨。\n粉艳芙蓉榜。\n湖水亦多情。\n照妆天底清。",
        "dynasty": "宋",
        "collection_info": null
    },
    {
        "title": "薄媚 怒潮卷雪",
        "author": "董颖",
        "content": "怒潮卷雪，魏岫布云，越襟吴带如斯。\n有客经游，月伴风随。\n值盛世。\n观此江山美。\n合放怀、何事却兴悲。\n不为回头，旧谷天涯。\n为想前君事。\n越王嫁祸献西施。\n吴即中深机。\n阖庐死。\n有遗誓。\n句践必诛夷。\n吴未干戈出境，仓卒越兵，投怒夫差。\n鼎沸鲸鲵。\n越遭劲敌，可怜无计脱重围。\n归路茫然，城郭丘墟，飘泊稽山里。\n旅魂暗逐战尘飞。\n天日惨无辉。",
        "dynasty": "宋",
        "collection_info": null
    },
    {
        "title": "薄媚 自笑平生",
        "author": "董颖",
        "content": "自笑平生，英气凌云，凛然万里宣威。\n那知此际。\n熊虎涂穷，来伴麋鹿卑栖。\n既甘臣妾，犹不许，何为计。\n争若都燔宝器。\n尽诛吾妻子。\n径将死战决雄雌。\n天意恐怜之。\n偶闻太宰，正擅权，贪赂市恩私。\n因将宝玩献诚，虽脱霜戈，石室囚系。\n忧嗟又经时。\n恨不如巢燕自由归。\n残月朦胧，寒雨萧萧，有血都成泪。\n备尝险厄返邦畿。\n冤愤刻肝脾。",
        "dynasty": "宋",
        "collection_info": null
    },
    {
        "title": "薄媚 种陈谋",
        "author": "董颖",
        "content": "种陈谋，谓吴兵正炽。\n越勇难施。\n破吴策，唯妖姬。\n有倾城妙丽。\n名称西子。\n岁方笄。\n算夫差惑此。\n须致颠危。\n范蠡微行，珠贝为香饵。\n苎萝不钓钓深闺。\n吞饵果殊姿。\n素肌纤弱，不胜罗绮。\n鸾镜畔、粉面淡匀，梨花一朵琼壶里。\n嫣然意态娇春，寸眸剪水。\n斜鬟松翠。\n人无双、宜名动君王，绣履容易。\n来登玉阶。",
        "dynasty": "宋",
        "collection_info": null
    },
    {
        "title": "薄媚 窣湘裙",
        "author": "董颖",
        "content": "窣湘裙，摇汉佩。\n步步香风起。\n敛双蛾，论时事。\n兰心巧会君意。\n殊珍异宝，犹自朝臣未与。\n妾何人，被此隆恩，虽令效死。\n奉严旨。\n隐约龙姿忻悦。\n重把甘言说。\n辞俊雅，质娉婷，天教汝、众美兼备。\n闻吴重色，凭汝和亲，应为靖边陲。\n将别金门，俄挥粉泪。\n靓妆洗。",
        "dynasty": "宋",
        "collection_info": null
    },
    {
        "title": "薄媚 飞云驶",
        "author": "董颖",
        "content": "飞云驶。\n香车故国难回睇。\n芳心渐摇，迤逦吴都繁丽。\n忠臣子胥，预知道为邦崇。\n谏言先启。\n愿勿容其至。\n周亡褒姒。\n商倾妲己。\n吴王却嫌胥逆耳。\n才经眼、便深恩爱。\n东风暗绽娇蕊。\n彩鸾翻妒伊。\n得取次、于飞共戏。\n金屋看承，他宫尽废。",
        "dynasty": "宋",
        "collection_info": null
    },
    {
        "title": "薄媚 华宴夕",
        "author": "董颖",
        "content": "华宴夕，灯摇醉。\n粉菡萏，笼蟾桂。\n扬翠袖，含风舞，轻妙处，惊鸿态。\n分明是。\n瑶台琼榭，阆苑蓬壶，景尽移此地。\n花绕仙步，莺随管吹。\n宝帐暖留春，百和馥郁融鸳被。\n银漏永，楚云浓，三竿日、犹褪霞衣。\n宿酲轻腕，嗅宫花，双带系。\n合同心时。\n波下比目，深怜到底。",
        "dynasty": "宋",
        "collection_info": null
    },
    {
        "title": "薄媚 耳盈丝竹",
        "author": "董颖",
        "content": "耳盈丝竹，眼摇珠翠。\n迷乐事。\n宫闱门。\n争知。\n渐国势凌夷。\n奸臣献佞，转恣奢淫，天谴岁屡饥。\n从此万姓离心解体。\n越遣使。\n阴窥虚实，蚤夜营边备。\n兵未动，子胥存，虽堪伐、尚畏忠义。\n斯人既戮，又且严兵卷土，赴黄池观衅，种蠡方云可矣。",
        "dynasty": "宋",
        "collection_info": null
    },
    {
        "title": "薄媚 机有神",
        "author": "董颖",
        "content": "机有神，征鼙一鼓，万马襟喉地。\n庭喋血，诛留守，怜屈服，敛兵还，危如此。\n当除祸本，重结人心，争奈竟荒迷。\n战骨方埋，灵旗又指。\n势连败。\n柔荑携泣。\n不忍相抛弃。\n身在兮，心先死。\n宵奔兮，兵已前围。\n谋穷计尽，泪鹤啼猿，闻处分外悲。\n丹穴纵近，谁容再归。",
        "dynasty": "宋",
        "collection_info": null
    },
    {
        "title": "薄媚 哀诚屡吐",
        "author": "董颖",
        "content": "哀诚屡吐，甬东分赐。\n垂暮日，置荒隅，心知愧。\n宝锷红委。\n鸾存凤去，辜负恩怜，情不似虞姬。\n尚望论功，荣还故里。\n降令曰，吴亡赦汝，越与吴何异。\n吴正怨，越方疑。\n从公论、合去妖类。\n蛾眉宛转，竟殒鲛绡，香骨委尘泥。\n渺渺姑苏，荒芜鹿戏。",
        "dynasty": "宋",
        "collection_info": null
    },
    {
        "title": "薄媚 王公子",
        "author": "董颖",
        "content": "王公子。\n青春更才美。\n风流慕连理。\n耶溪一日，悠悠回首凝思。\n云鬟烟鬓，玉佩霞裾，依约露妍姿。\n送目惊喜。\n俄迂玉趾。\n同仙骑。\n洞府归去，帘栊窈窕戏鱼水。\n正一点犀通，遽别恨何已。\n媚魄千载，教人属意。\n况当时。\n金殿里。",
        "dynasty": "宋",
        "collection_info": null
    },
    {
        "title": "卜算子 春浅借和风",
        "author": "董颖",
        "content": "春浅借和风，吹绿庭皋树。\n依约屏间出紫云，入阁风流处。\n便做铁心肠，也为梅花语。\n欲去东君更挽留，巧栈烟霞路。",
        "dynasty": "宋",
        "collection_info": null
    },
    {
        "title": "满庭芳 红斗风桃",
        "author": "董颖",
        "content": "红斗风桃，绿肥烟草，杨柳春暗重门。\n五陵佳兴，酿酝付芳尊。\n窈窕笙箫丛里，金猊篆、雾绕云纷。\n勾情也，歌眉低翠，依约鹧鸪村。\n人生须快意，十分春事，才破三分。\n况点检年时，胜客都存。\n更把馀欢卜夜，纵彻晓、蜡泪流痕。\n花阴昼，朱帘未卷，犹自醉昏昏。",
        "dynasty": "宋",
        "collection_info": null
    },
    {
        "title": "满庭芳 夹水松篁",
        "author": "潘良贵",
        "content": "夹水松篁，一天风露，觉来身在扁舟。\n桂花当午，云卷素光流。\n起傍篷窗危坐，飘然竟、欲到瀛洲。\n人世乐，那知此夜，空际列琼楼。\n休休。\n闲最好，十年归梦，两眼乡愁。\n谩赢得、萧萧华发盈头。\n往事不须追谏，从今去、拂袖何求。\n一尊酒，持杯顾影，起舞自相酬。",
        "dynasty": "宋",
        "collection_info": null
    },
    {
        "title": "柳梢青 满腹文章",
        "author": "董德元",
        "content": "满腹文章，满头霜雪，满面埃尘。\n直至如今，别无收拾，只有清贫。\n功名已是因循。\n最懊恨、张巡李巡。\n几个明年，几番好运，只是瞒人。",
        "dynasty": "宋",
        "collection_info": null
    },
    {
        "title": "青玉案 年时江上垂杨路",
        "author": "冯时行",
        "content": "年时江上垂杨路。\n信柱杖、穿云去。\n碧涧步虚声里度。\n疏林小寺，远山孤渚，独倚阑干处。\n别来无几春还暮。\n空记当时锦囊句。\n南北东西知几许。\n相思难寄，野航蓑笠，独钓巴江雨。",
        "dynasty": "宋",
        "collection_info": null
    },
    {
        "title": "虞美人 东君已了韶华媚",
        "author": "冯时行",
        "content": "东君已了韶华媚。\n未快芳菲意。\n临居倾倒向荼䕷。\n十万宝珠璎珞、带风垂。\n合欢翠玉新呈瑞。\n十日傍边醉。\n今年花好为谁开。\n欲寄一枝无处、觅阳台。",
        "dynasty": "宋",
        "collection_info": null
    },
    {
        "title": "虞美人 芳菲不是浑无据",
        "author": "冯时行",
        "content": "芳菲不是浑无据。\n只是春收取。\n都将酝造晚风光。\n百尺瑶台、吹下半天香。\n多愁多病疏慵意。\n也被香扶起。\n微吟小酌送花飞。\n更拚小屏幽梦、到开时。",
        "dynasty": "宋",
        "collection_info": null
    },
    {
        "title": "虞美人 去年同醉黄花下",
        "author": "冯时行",
        "content": "去年同醉黄花下。\n采采香盈把。\n今年仍复对黄花。\n醉里不羞斑鬓、落乌纱。\n劝君莫似阳关柳。\n飞伴离亭酒。\n愿君只似月常圆。\n还使人人一月、一回看。",
        "dynasty": "宋",
        "collection_info": null
    },
    {
        "title": "渔家傲 云复衡茅霜雪后",
        "author": "冯时行",
        "content": "云复衡茅霜雪后。\n风吹江面青罗皱。\n镜里功名愁里瘦。\n闲袖手。\n去年长至今年又。\n梅逼玉肌春欲透。\n小槽新压冰澌溜。\n好把升沈分付酒。\n光阴骤。\n须臾又绿章台柳。",
        "dynasty": "宋",
        "collection_info": null
    },
    {
        "title": "天仙子 风幸多情开得好",
        "author": "冯时行",
        "content": "风幸多情开得好。\n忍却吹教零落了。\n弄花衣上有馀香，春已老。\n枝头少。\n况又酒醒鶗鴂晓。\n一片初飞情已悄。\n可更如今纷不扫。\n年随流水去无踪，恨不了。\n愁不了。\n楼外远山眉样小。",
        "dynasty": "宋",
        "collection_info": null
    },
    {
        "title": "点绛唇 十日春风",
        "author": "冯时行",
        "content": "十日春风，吹开一岁闲桃李。\n南柯惊起。\n归踏春风尾。\n世事无凭，偶耳成忧喜。\n歌声里。\n落花流水。\n明日人千里。",
        "dynasty": "宋",
        "collection_info": null
    },
    {
        "title": "玉楼春 杏花微露春犹浅",
        "author": "冯时行",
        "content": "杏花微露春犹浅。\n春浅愁浓愁送远。\n山拖馀翠断行踪，细雨疏烟迷望眼。\n暮云浓处轻吹散。\n往事时时心上见。\n不禁慵瘦倚东风，燕子双双花片片。",
        "dynasty": "宋",
        "collection_info": null
    },
    {
        "title": "点绛唇 江上新晴",
        "author": "冯时行",
        "content": "江上新晴，闲撑小艇寻梅去。\n自知梅处。\n香满鱼家路。\n路尽疏篱，一树开如许。\n留人住。\n留人不住。\n黯淡黄昏雨。",
        "dynasty": "宋",
        "collection_info": null
    },
    {
        "title": "点绛唇 眉黛低颦",
        "author": "冯时行",
        "content": "眉黛低颦，一声春满留苏帐。\n却从檀响。\n渐到梅花上。\n归卧孤舟，梅影舟前扬。\n劳心想。\n岸横千嶂。\n霜月铺寒浪。",
        "dynasty": "宋",
        "collection_info": null
    },
    {
        "title": "梦兰堂 小雨清尘淡烟晚",
        "author": "冯时行",
        "content": "小雨清尘淡烟晚。\n官柳殢花待暖。\n君愁入伤阙眼。\n芳草绿、断云归雁。\n酒重斟，须再劝。\n今夕近、明朝乍远。\n到时暗花飞乱。\n千里断肠春不管。",
        "dynasty": "宋",
        "collection_info": null
    },
    {
        "title": "蓦山溪 艰难时世",
        "author": "冯时行",
        "content": "艰难时世。\n万事休夸会。\n官宦误人多，道是也、终须不是。\n功名事业，已是负初心，人老也，发白也，随分谋生计。\n如今晓得，更莫争闲气。\n高下与人和，且觅个、置锥之地。\n江村僻处，作个老渔樵，一壶酒，一声歌，一觉醺醺睡。",
        "dynasty": "宋",
        "collection_info": null
    },
    {
        "title": "醉落魄・一斛珠 点酥点蜡",
        "author": "冯时行",
        "content": "点酥点蜡。\n凭君尽做风流骨。\n汉家旧样宫妆额。\n流落人间，真个没人识。\n佳人误拨龙香觅。\n一枝初向烟林得。\n被花惹起愁难说。\n恰恨西窗，酒醒乌啼月。",
        "dynasty": "宋",
        "collection_info": null
    },
    {
        "title": "蝶恋花 清晓方塘开一镜",
        "author": "朱松",
        "content": "清晓方塘开一镜。\n落絮飞花，肯向春风定。\n点破翠奁人未醒。\n馀寒犹倚芭蕉劲。\n拟托行云医酒病。\n帘卷闲愁，空占红香迳。\n青鸟呼君君莫听。\n日边幽梦从来正。",
        "dynasty": "宋",
        "collection_info": null
    },
    {
        "title": "点绛唇 流水泠泠",
        "author": "朱翌",
        "content": "流水泠泠，断桥横路梅枝亚。\n雪花飞下。\n浑似江南画。\n白璧青钱，欲买春无价。\n归来也。\n西风平野。\n一点香随马。",
        "dynasty": "宋",
        "collection_info": null
    },
    {
        "title": "朝中措 玉台金盏对炎光",
        "author": "朱翌",
        "content": "玉台金盏对炎光。\n全似去年香。\n有意庄严端午，不应忘却重阳。\n菖蒲九叶，金英满把，同泛瑶觞。\n旧日东篱陶令，北窗正卧义皇。",
        "dynasty": "宋",
        "collection_info": null
    },
    {
        "title": "生查子 宫纱蜂趁梅",
        "author": "朱翌",
        "content": "宫纱蜂趁梅，宝扇鸾开翅。\n数折聚清风，一捻生秋意。\n摇摇云母轻，袅袅琼枝细。\n莫解玉连环，怕作飞花坠。",
        "dynasty": "宋",
        "collection_info": null
    },
    {
        "title": "阮郎归 闲来溪上有云飞",
        "author": "陈康伯",
        "content": "闲来溪上有云飞。\n溪光接翠微。\n江南三月落花时。\n春波去棹迟。\n寻竹路，破林扉。\n苍台旧钓矶。\n欲归回首未成归。\n黄尘满素衣。",
        "dynasty": "宋",
        "collection_info": null
    },
    {
        "title": "浪淘沙 台上凭阑干",
        "author": "陈康伯",
        "content": "台上凭阑干。\n犹怯春寒。\n被谁偷了最高山。\n将谓六丁移取去，不在人间。\n却是晓寒闲。\n特地遮栏。\n与天一样自漫漫。\n喜得东风收卷尽，依就追还。",
        "dynasty": "宋",
        "collection_info": null
    },
    {
        "title": "踏莎行 雁字书空",
        "author": "欧阳澈",
        "content": "雁字书空，橘星垂槛。\n江天水墨秋光晚。\n香丝袅袅祝尧年，公庭锡宴挥金碗。\n醉索蛮笺，狂吟象管。\n珠玑灿灿惊人眼。\n遏云更倩雪儿歌，从教拍碎红牙板。",
        "dynasty": "宋",
        "collection_info": null
    },
    {
        "title": "蝶恋花 红叶飘风秋欲暮",
        "author": "欧阳澈",
        "content": "红叶飘风秋欲暮。\n送目层楼，帘卷西山雨。\n解榻聚宾挥玉尘。\n风流只欠王夷甫。\n质剑为公沽绿醑。\n涤濯吟魂，拟摘黄花句。\n醉眼瞢腾携手处。\n谢池风月谁分付。",
        "dynasty": "宋",
        "collection_info": null
    },
    {
        "title": "玉楼春 个人风韵天然俏",
        "author": "欧阳澈",
        "content": "个人风韵天然俏。\n入鬓秋波常似笑。\n一弯月样黛眉低，四寸鞋儿莲步小。\n绝缨尝宴琼楼杪。\n软语清歌无限妙。\n归时桂影射帘旌，沈水烟消深院悄。",
        "dynasty": "宋",
        "collection_info": null
    },
    {
        "title": "玉楼春 年时醉倚温温玉",
        "author": "欧阳澈",
        "content": "年时醉倚温温玉。\n妒月精神疑可掬。\n香丝篆袅一帘秋，潋滟十分浮蚁绿。\n兴来笑把朱弦促。\n切切含情声断续。\n曲中依约断人肠，除却梨园无此曲。",
        "dynasty": "宋",
        "collection_info": null
    },
    {
        "title": "踏莎行 罗幕风轻",
        "author": "欧阳澈",
        "content": "罗幕风轻，水沈烟细。\n杯行笑拥东山妓。\n酬歌何惜锦缠头，清音暗绕粱尘起。\n银甲弹筝，碧桃荐味。\n举觞飞白拚沈醉。\n花窗弄月晚归来，门迎蜡炬笙箫沸。",
        "dynasty": "宋",
        "collection_info": null
    },
    {
        "title": "小重山 红叶伤心月午楼",
        "author": "欧阳澈",
        "content": "红叶伤心月午楼。\n袭人风细细，远烟浮。\n瞢腾醉眼不禁秋。\n追旧事，拍塞一怀秋。\n心绪两悠悠。\n东阳消瘦损，甚风流。\n拟凭仙枕梦中游。\n无眠久，通夕数更筹。",
        "dynasty": "宋",
        "collection_info": null
    },
    {
        "title": "虞美人 玉楼缥缈孤烟际",
        "author": "欧阳澈",
        "content": "玉楼缥缈孤烟际。\n徙倚愁如醉。\n雁来人远暗消魂。\n帘卷一钩新月、怯黄昏。\n那人音信全无个。\n幽恨谁凭破。\n扑花蝴蝶若知人。\n为我一场清梦、去相亲。",
        "dynasty": "宋",
        "collection_info": null
    },
    {
        "title": "朝中措 幽芳独秀在山林",
        "author": "曾",
        "content": "幽芳独秀在山林。\n不怕晓寒侵。\n应笑钱塘苏小，语娇终带吴音。\n乘槎归去，云涛万顷，谁是知心。\n写向生绡屏上，萧然伴我寒衾。",
        "dynasty": "宋",
        "collection_info": null
    },
    {
        "title": "朝中措 绿华居处渺云深",
        "author": "曾",
        "content": "绿华居处渺云深。\n不受一尘侵。\n细看宜州新句，平生才是知音。\n凌波一去，平山梦断，谁是关心。\n惟有青天碧海，知渠夜夜孤衾。",
        "dynasty": "宋",
        "collection_info": null
    },
    {
        "title": "念奴娇 绣衣直指",
        "author": "曾",
        "content": "绣衣直指，问凌风一笑，翩然何许。\n诏出层霄持汉节，千里秋风淮浦。\n鉴远江山，竹西歌吹，曾被腥膻污。\n须君椽笔，为渠一洗尘土。\n休厌共倒金荷，翠眉重为唱，渭城朝雨。\n看即扬鞭归骑稳，还指郁葱深处。\n宝带兼金，华鞯新绣，直上云霄去。\n回头莫忘，玉霄今夜风露。",
        "dynasty": "宋",
        "collection_info": null
    },
    {
        "title": "诉衷情 鄞江云气近蓬莱",
        "author": "曾惇",
        "content": "鄞江云气近蓬莱。\n花柳满城隈。\n风流谢守相遇，应覆故人杯。\n烟浪暖，锦帆回。\n莫徘徊。\n玉霄亭下，芍药荼䕷，都望归来。",
        "dynasty": "宋",
        "collection_info": null
    },
    {
        "title": "浣溪沙 无数春山展画屏",
        "author": "曾",
        "content": "无数春山展画屏。\n无穷烟柳照溪明。\n花枝缺处小舟横。\n紫禁正须红药句，清江莫与白鸥盟。\n主人元自是仙卿。",
        "dynasty": "宋",
        "collection_info": null
    },
    {
        "title": "点绛唇 九月传杯",
        "author": "曾",
        "content": "九月传杯，要携佳客栖霞去。\n满城风雨。\n记得潘郎句。\n紫菊红萸，何意留侬住。\n愁如许。\n暮烟一缕。\n正在归时路。",
        "dynasty": "宋",
        "collection_info": null
    },
    {
        "title": "菩萨蛮 垂虹亭下扁舟住",
        "author": "张表臣",
        "content": "垂虹亭下扁舟住。\n松江烟雨长桥暮。\n白纻听吴歌。\n佳人泪脸波。\n劝倾金凿落。\n莫作思家恶。\n绿鸭与鲈鱼。\n如何可寄书。",
        "dynasty": "宋",
        "collection_info": null
    },
    {
        "title": "蓦山溪 楼横北固",
        "author": "张表臣",
        "content": "楼横北固，尽日厌厌雨。\n欸乃数声歌，但渺漠、江山烟树。\n寂寥风物，三五过元宵，寻柳眼，觅花英，春色知何处。\n落梅呜咽，吹彻江城暮。\n脉脉数飞鸿，杳归期、东风凝伫。\n长安不见，烽起夕阳间，魂欲断、酒初醒，独下危梯去。",
        "dynasty": "宋",
        "collection_info": null
    },
    {
        "title": "南乡子 江上雪初消",
        "author": "吴亿",
        "content": "江上雪初消。\n暖日晴烟弄柳条。\n认得裙腰芳草路，魂消。\n曾折梅花过断桥。\n潘鬓为谁凋。\n长恨金闺闭阿娇。\n遥想晚妆呵手罢，夭饶。\n更傍珠唇暖玉箫。",
        "dynasty": "宋",
        "collection_info": null
    },
    {
        "title": "烛影摇红 楼雪初消",
        "author": "吴亿",
        "content": "楼雪初消，丽谯吹罢单于晚。\n使君千炬起班春，歌吹香风暖。\n十里珠帘尽卷。\n正人在、蓬壶阆苑。\n卖薪买酒，立马传觞，升平重见。\n谁识鳌头，去年曾侍传柑宴。\n至今衣袖带天香，行处氤氲满。\n已是春宵苦短。\n且莫遣、欢游意懒。\n细听归路，璧月光中，玉箫声远。",
        "dynasty": "宋",
        "collection_info": null
    },
    {
        "title": "临江仙 樱桃结子春归尽",
        "author": "刘袤",
        "content": "樱桃结子春归尽，蝶翻金粉双飞。\n子规啼月小楼西。\n玉钩罗幕，惆怅卷金泥。\n门巷寂寥人去后，望残烟草低迷。\n何时重听玉骢嘶。\n扑帘飞絮，依约梦回时。",
        "dynasty": "宋",
        "collection_info": null
    },
    {
        "title": "清平乐 乱云将雨",
        "author": "李鼐",
        "content": "乱云将雨。\n飞过鸳鸯浦。\n人在小楼空翠处。\n分得一襟离绪。\n片帆隐隐归舟。\n天边雪卷云浮。\n今夜梦魂何处，青山不隔人愁。",
        "dynasty": "宋",
        "collection_info": null
    },
    {
        "title": "水龙吟 当年谁种官梅",
        "author": "杨无咎",
        "content": "当年谁种官梅，自开自落清无比。\n一朝惊见，危亭岑立，繁华丛里。\n知是贤侯，有难兄弟，素书时寄。\n纵舞携如意，吟搔短发，无从诉、心中喜。\n却对斜枝冷蕊。\n似于人、不胜风味。\n冰姿斜映，朱唇浅破，欣然会意。\n青子垂垂，翠阴密密，尤堪频憩。\n待促归禁近，邦人指点，作甘棠比。",
        "dynasty": "宋",
        "collection_info": null
    },
    {
        "title": "水龙吟 晓来雨歇风生",
        "author": "杨无咎",
        "content": "晓来雨歇风生，素商乍入鸳鸯浦。\n红蕖翠盖，不知西帝，神游何处。\n罗绮丛中，是谁相慕，凭肩私语。\n似汉皋佩解，桃源人去，成思忆、空凝伫。\n肯为风流令尹，把芳心、双双分付。\n碧纱对引，朱衣前导，应须此去。\n好揖清香，盛邀嘉客，杯行无数。\n唤瑶姬并立，如花并蒂，唱黄金缕。",
        "dynasty": "宋",
        "collection_info": null
    },
    {
        "title": "水龙吟 西湖天下应如是",
        "author": "杨无咎",
        "content": "西湖天下应如是。\n谁唤作、真西子。\n云凝山秀，日增波媚，宜晴宜雨。\n况是深秋，更当遥夜，月华如水。\n记词人解道，丹青妙手，应难写、真奇语。\n往事输他范蠡。\n泛扁舟、仍携佳丽。\n毫端幻出，淡妆浓抹，可人风味。\n和靖幽居，老坡遗迹，也应堪记。\n更凭君画我，追随二老，游千家寺。",
        "dynasty": "宋",
        "collection_info": null
    },
    {
        "title": "水龙吟 小轩潇洒清宵午",
        "author": "杨无咎",
        "content": "小轩潇洒清宵午，风正紧、门深闭。\n藜床危坐，竹窗频听，春虫扑纸。\n灯烬垂红，篆烟消碧，衣轻如水。\n料飞花未止，堆檐已满，时催折、琅玕尾。\n骨冷魂清无寐。\n这身在、广寒宫里。\n暗怀千古，浑疑一夜，冰生肠胃。\n岁事峥嵘，故园睽阻，归期犹未。\n向寒乡、不念丰年，只忆青天万里。",
        "dynasty": "宋",
        "collection_info": null
    },
    {
        "title": "水龙吟 夜来六出飞花",
        "author": "杨无咎",
        "content": "夜来六出飞花，又催寂寞袁门闭。\n幽斋无寐，寒欺衾布，明吞窗纸。\n起步闲庭，月华交映，长空如水。\n便乘风欲去，凌云直上，青冥际、骑箕尾。\n谁信团成和气。\n在贤侯、笑谈声里。\n咸惊句琢琼瑰，端是锦缠肠胃。\n宿麦连云，遗蝗入地，田家知未。\n更明年看取，东阡北陌，黄云万里。",
        "dynasty": "宋",
        "collection_info": null
    },
    {
        "title": "水龙吟 智琼娇额涂黄",
        "author": "杨无咎",
        "content": "智琼娇额涂黄，为谁种作秋风蕊。\n寒香半露，绿帏深护，犹闻十里。\n山麝生脐，水沈削蜡，一时羞避。\n向钱塘江上，中秋月下，有人暗寻遗子。\n不奈书生习气。\n对群花、领略风味。\n骚人已去，欲纫幽佩，重为湘酹。\n天赋风流，友梅兄蕙，舆桃奴李。\n向明窗棐几，纤枝未老，眼明如水。",
        "dynasty": "宋",
        "collection_info": null
    },
    {
        "title": "念奴娇 单于吹罢",
        "author": "杨无咎",
        "content": "单于吹罢，望西山乞得，斜阳收脚。\n素魄旋升，听桂子、风里时时飘落。\n莹彻杯盘，冷侵毛发，浑不胜衣着。\n天公有意，为人掀尽云幕。\n童稚犹也多情，广庭扫净草，不容纤恶。\n步绕周遭，疑便是、踏雪当年东郭。\n慢引歌声，响穿云际，直使姮娥觉。\n一尊重酹，为言千载同约。",
        "dynasty": "宋",
        "collection_info": null
    },
    {
        "title": "扫花游・扫地游 乳莺啭午",
        "author": "杨无咎",
        "content": "乳莺啭午。\n□好梦初醒，小轩清楚。\n水沈细缕。\n趁游丝落絮，缓随风舞。\n罥起春心，又是愁云怨雨。\n玉人去。\n遍徙倚旧时，曾并肩处。\n相望知几许。\n纵远隔云山，不遮愁路。\n捧杯荐俎。\n记低歌丽曲，共论心素。\n薄恨斜阳，不道离情最苦。\n正凝伫。\n向谯门、又催笳鼓。",
        "dynasty": "宋",
        "collection_info": null
    },
    {
        "title": "隔浦莲・隔浦莲近拍 墙头低荫翠幄",
        "author": "杨无咎",
        "content": "墙头低荫翠幄。\n格磔鸣乌鹊。\n好梦惊回处，馀酲推枕犹觉。\n新晴人意乐。\n云容薄。\n丽日明池阁。\n卷帘幕。\n披衣散策，闲庭吟绕红药。\n残英几许，尚可一供春酌。\n天气今宵怕又恶。\n凭托。\n东风且慢吹落。",
        "dynasty": "宋",
        "collection_info": null
    },
    {
        "title": "品令 水寒江静",
        "author": "杨无咎",
        "content": "水寒江静。\n浸一抹、青山影。\n楼外指点渔村近。\n笛声谁喷。\n惊起宾鸿阵。\n往事总归眉际恨。\n这相思、□□谁问。\n泪痕空把罗襟印。\n泪应尽。\n争奈情无尽。",
        "dynasty": "宋",
        "collection_info": null
    },
    {
        "title": "阳春 蕙风轻",
        "author": "杨无咎",
        "content": "蕙风轻，莺语巧，应喜乍离幽谷。\n飞过北窗前，递晴晓，丽日明透翠帏縠。\n篆台芬馥。\n初睡起、横斜簪玉。\n因甚自觉腰肢瘦，新来又宽裙幅。\n对清镜、无心忺梳裹，谁问着、馀酲带宿。\n寻思前欢往事，似惊回、好梦难续。\n花亭遍倚槛曲。\n厌满眼、争春凡木。\n尽憔悴、过了清明候，愁红惨绿。",
        "dynasty": "宋",
        "collection_info": null
    },
    {
        "title": "白雪 檐收雨脚",
        "author": "杨无咎",
        "content": "檐收雨脚，云乍敛、依然又满长空。\n纹蜡焰低，熏炉烬冷，寒衾拥尽重重。\n隔帘栊。\n听撩乱、扑漉春虫。\n晓来见、玉楼珠殿，恍若在蟾宫。\n长爱越水泛舟，蓝关立马，画图中。\n怅望几多诗□，无句可形容。\n谁与问、已经三白，忒是报年丰。\n未应真个，情多老却天公。",
        "dynasty": "宋",
        "collection_info": null
    },
    {
        "title": "垂丝钓 燕将旧侣",
        "author": "杨无咎",
        "content": "燕将旧侣。\n呢喃终日相语。\n似惜别离情，知几许。\n谁与度。\n为向人代诉。\n空朝暮。\n谩千言百句。\n怎生会得，争如作个青羽。\n又闻院宇。\n不在当时住。\n飞去无寻处。\n肠万缕。\n寄暴风横雨。",
        "dynasty": "宋",
        "collection_info": null
    },
    {
        "title": "垂丝钓 玉纤半露",
        "author": "杨无咎",
        "content": "玉纤半露。\n香檀低应鼍鼓。\n逸调响穿空，云不度。\n情几许。\n看两眉碧聚。\n为谁诉。\n听敲冰戛玉。\n恨云怨雨。\n声声总在愁处。\n放杯未举。\n倾坐惊相顾。\n应也肠千缕。\n人欲去。\n更画檐细雨。",
        "dynasty": "宋",
        "collection_info": null
    },
    {
        "title": "解蹀躞 金谷楼中人在",
        "author": "杨无咎",
        "content": "金谷楼中人在，两点眉颦绿。\n叫云穿月，横吹楚山竹。\n怨断忧忆因谁，坐中有客，犹记住、平阳宿。\n泪盈目。\n百转千声相续。\n停杯听难足。\n谩夸天海风涛旧时曲。\n夜深烟惨云愁，倩君沈醉，明日看、梅梢玉。",
        "dynasty": "宋",
        "collection_info": null
    },
    {
        "title": "醉落魄・一斛珠 双心小萼",
        "author": "杨无咎",
        "content": "双心小萼。\n瑞炉慢炷轻烟初着。\n清香已透红绡幄。\n底事多情，玉笋更轻掠。\n鬓云侧畔□眉角。\n妆成曾印铅华薄。\n几回殢酒襟怀恶。\n莺舌偷传，低语教人嚼。",
        "dynasty": "宋",
        "collection_info": null
    },
    {
        "title": "青玉案 芝兰桃李环围着",
        "author": "杨无咎",
        "content": "芝兰桃李环围着。\n拥和气、浮帘幕。\n寿斝交飞争满酌。\n一声珠丳，数敲牙板，应有梁尘落。\n腰金虽重何曾觉。\n更看悬鱼上麟阁。\n不用祖洲寻灵药。\n平时阴德，几人今日，额手称安乐。",
        "dynasty": "宋",
        "collection_info": null
    },
    {
        "title": "青玉案 南州独数多名士",
        "author": "杨无咎",
        "content": "南州独数多名士。\n谁富贵、归桑梓。\n昼锦如公难比似。\n傍湖开径，雨帘云栋，平地居仙子。\n行须勋业超青史。\n再侍宸帏任非次。\n醉袖尽教春酒渍。\n明年此会，寿觞欲举，百拜君王赐。",
        "dynasty": "宋",
        "collection_info": null
    },
    {
        "title": "青玉案 奇葩珍树丛丛绕",
        "author": "杨无咎",
        "content": "奇葩珍树丛丛绕。\n望仙隐、蓬莱小。\n前枕湖光秋色晓。\n荷花今岁，也如人意，不逐西风老。\n霞觞献寿频频倒。\n瑞蔼浮空凝不扫。\n定自日边飞诏早。\n芝庭呈秀，桂宫得意，更看明年好。",
        "dynasty": "宋",
        "collection_info": null
    },
    {
        "title": "青玉案 五云楼阁蓬瀛路",
        "author": "杨无咎",
        "content": "五云楼阁蓬瀛路。\n空相望、无由去。\n弱水渺茫谁可渡。\n君家徐福，荡舟寻访，却是曾知处。\n群仙应问来何暮。\n说与荣归锦封句。\n句里丁宁天已许。\n要教强健，召还廊庙，永作商岩雨。",
        "dynasty": "宋",
        "collection_info": null
    },
    {
        "title": "望江南・忆江南 锺陵好",
        "author": "杨无咎",
        "content": "锺陵好，佳节庆元正。\n瑞色潜将春共到，台星遥映月初升。\n贤帅为时生。\n人意乐，天宇亦清明。\n淡薄眉腮娇倚暖，依微柳眼喜窥晴。\n和气满江城。",
        "dynasty": "宋",
        "collection_info": null
    },
    {
        "title": "望江南・忆江南 锺陵好",
        "author": "杨无咎",
        "content": "锺陵好，和气满江城。\n忆昨旌麾初至止，到今政令只宽平。\n仍岁兆丰登。\n称庆旦，遐迩一般情。\n共信我公跻寿考，从来阴德被生灵。\n襦裤听欢声。",
        "dynasty": "宋",
        "collection_info": null
    },
    {
        "title": "望江南・忆江南 锺陵好",
        "author": "杨无咎",
        "content": "锺陵好，襦裤听欢声。\n熏入管弦增亮响，唤教罗绮亦光荣。\n引满劝金觥。\n谁信是，元自悟长生。\n铃阁才投公事笔，云章惟读道家经。\n家世仰仙卿。",
        "dynasty": "宋",
        "collection_info": null
    },
    {
        "title": "望江南・忆江南 锺陵好",
        "author": "杨无咎",
        "content": "锺陵好，家世仰仙卿。\n衣带不须藏贝叶，集贤何用化金瓶。\n且欲佐中兴。\n期早晚，丹诏天下庭。\n不许南州犹弭节，促归东府共和羹。\n膏泽遍寰瀛。",
        "dynasty": "宋",
        "collection_info": null
    },
    {
        "title": "选冠子 海上楼台",
        "author": "杨无咎",
        "content": "海上楼台，壶中日月，乍觉挈来平地。\n熙熙鸡犬，簇簇僮奴，亦自有登天志。\n知是仙宫，出应亨期，因识前修风味。\n看纵横才美，雍容谈笑，一团和气。\n锺秀处、雪洁霜□，梅清竹瘦，占尽小春佳致。\n笙歌韵溢，锦绣香浓，饮少未妨欢醉。\n好在双椿，伫看丹桂分折，芝庭兰砌。\n向游惟功行，和羹勋业，共传家世。",
        "dynasty": "宋",
        "collection_info": null
    },
    {
        "title": "满庭芳 节物争妍",
        "author": "杨无咎",
        "content": "节物争妍，江山改观，已闻春到萧滩。\n瑞烟和气，葱茜接螺川。\n元是使君诞日，半千运、来踵三贤。\n争相竞，谁知胜地，拜相有前山。\n芳筵。\n开富寿，罗绮间，簪组骈阗。\n正雪梅迎腊，霜月将圆。\n看取霜髯秀颊，人人道、平世神仙。\n调元手，阴功在继，八百定长年。",
        "dynasty": "宋",
        "collection_info": null
    },
    {
        "title": "二郎神 炎光欲谢",
        "author": "杨无咎",
        "content": "炎光欲谢，更几日、熏风吹雨。\n共说是天公，亦嘉神贶，特作澄清海宇。\n灌口擒龙，离堆平水，休问功超前古。\n当中兴、护我边陲，重使四方安堵。\n新府。\n祠庭占得，山川佳处。\n看晓汲双泉，晚除百病，奔走千门万户。\n岁岁生朝，勤勤称颂，可但民无灾苦。\n□愿得、地久天长，佐绍兴□□□。",
        "dynasty": "宋",
        "collection_info": null
    },
    {
        "title": "水调歌头 闰馀有何好",
        "author": "杨无咎",
        "content": "闰馀有何好，一岁两中秋。\n霁云卷尽，依旧银汉截天流。\n长记芗林堂上，静对小山丛桂，尊俎许从游。\n遥想此时兴，不减上南楼。\n引玉觞，看金饼，水云头。\n醉听哦响，宁羡王粲赋荆州。\n此夕翻成愁绝，未斫广寒丹桂，犹衣敝貂裘。\n万事付谈笑，斗酒且宽忧。",
        "dynasty": "宋",
        "collection_info": null
    },
    {
        "title": "水调歌头 芗林有何好",
        "author": "杨无咎",
        "content": "芗林有何好，花蕊不惊秋。\n千章云木，长见密叶翠光流。\n中有三朝勋旧，早岁辞荣轩冕，归伴赤松游。\n不羡鸳鸯侣，锺听景阳楼。\n问向来。\n麟阁上，凤池头。\n有谁能继，向来解印似苏州。\n自是英姿绝俗，非我与时违异，何用衣羊裘。\n况得长生趣，千岁有怀忧。",
        "dynasty": "宋",
        "collection_info": null
    },
    {
        "title": "水调歌头 寥亮度弦管",
        "author": "杨无咎",
        "content": "寥亮度弦管，笑语集簪缨。\n又逢华旦争庆，豪杰为时生。\n犹对中秋月影，渐放重阳菊蕊，万宝正西成。\n爽气知多少，天赋满襟灵。\n擅词华，追鲍谢，踵斯冰。\n入趋禁近，出镇藩辅早辞荣。\n休恋平湖佳致，好为苍生重起，归去侍宸庭。\n一德及元□，千载致升平。",
        "dynasty": "宋",
        "collection_info": null
    },
    {
        "title": "水调歌头 帝里记当日",
        "author": "杨无咎",
        "content": "帝里记当日，赐第富相联。\n惟君家最称着，桐木老参天。\n三相勋庸才业，一代风流人物，继世赖君贤。\n自合跻清要，小屈佐平川。\n下车初，逢庆旦，听欢传。\n冰清玉润，仁爱终始被江堧。\n满泛黄花称寿，细看红萸枝健，和气霭芳筵。\n隔日醉重九，千岁似今年。",
        "dynasty": "宋",
        "collection_info": null
    },
    {
        "title": "传言玉女 小院春长",
        "author": "杨无咎",
        "content": "小院春长，整整绣帘低轴。\n异葩幽艳，满千瓶百斛。\n珠钿翠佩，尘袜锦笼环簇。\n日烘风和，奈何芬馥。\n凤髓龙津，觉从前、气味俗。\n夜阑人醉，引春葱兢□。\n只愁飞去，暗与行云相逐。\n月娥好在，为歌新曲。",
        "dynasty": "宋",
        "collection_info": null
    },
    {
        "title": "传言玉女 料峭寒生",
        "author": "杨无咎",
        "content": "料峭寒生，知是那番花信。\n算来都为，惜花人做恨。\n看犹未足，早觉枝头吹尽。\n曲栏幽榭，乱红成阵。\n酾酒花前，试停杯、与细问。\n褪香销粉，问东君怎忍。\n韶华过半，谩赢得、几场春困。\n厌厌空自，为花愁损。",
        "dynasty": "宋",
        "collection_info": null
    },
    {
        "title": "于中好 墙头艳杏花初试",
        "author": "杨无咎",
        "content": "墙头艳杏花初试。\n绕珍丛、细挼红蕊。\n欲知占尽春明媚。\n诮无意、看桃李。\n持杯准拟花前醉。\n早一叶、两叶飞坠。\n晚来旋旋深无地。\n更听得、东风起。",
        "dynasty": "宋",
        "collection_info": null
    },
    {
        "title": "于中好 溅溅不住溪流素",
        "author": "杨无咎",
        "content": "溅溅不住溪流素。\n忆曾记、碧桃红露。\n别来寂寞朝朝暮。\n恨遮乱、当时路。\n仙家岂解空相误。\n嗟尘世、自难知处。\n而今重与春为主。\n尽浪蕊、浮花妒。",
        "dynasty": "宋",
        "collection_info": null
    },
    {
        "title": "于中好 梅花摘索穿疏竹",
        "author": "杨无咎",
        "content": "梅花摘索穿疏竹。\n荫纹禽、喜欢相逐。\n坐中已自清堪掬。\n更潇洒、人如玉。\n新声爱度周郎曲。\n捧霞杯、再三相嘱。\n无情有恨重分北。\n也撩得、双眉蹙。",
        "dynasty": "宋",
        "collection_info": null
    },
    {
        "title": "瑞云浓 睽离谩久",
        "author": "杨无咎",
        "content": "睽离谩久，年华谁信曾换。\n依旧当时似花面。\n幽欢小会，记永夜、杯行无算。\n醉里屡忘归，任虚檐月转。\n能变新声，随语意、悲欢感怨。\n可更馀音寄羌管。\n倦游江浙，问似伊、阿谁会见。\n度已无肠，为伊可断。",
        "dynasty": "宋",
        "collection_info": null
    },
    {
        "title": "一丛花 娟娟□月可庭方",
        "author": "杨无咎",
        "content": "娟娟□月可庭方。\n窗户进新凉。\n美人为我歌新曲，翻身调、韵超出宫商。\n犀箸细敲，花瓷清响，馀韵绕红梁。\n风流难似我清狂。\n随处占烟光。\n怜君语带京华样，纵娇软、不似吴邦。\n拚了醉眠，不须重唱，真个已无肠。",
        "dynasty": "宋",
        "collection_info": null
    },
    {
        "title": "好事近 花里爱姚黄",
        "author": "杨无咎",
        "content": "花里爱姚黄，琼苑旧曾相识。\n不道风流种在，又一枝倾国。\n拟图遮断倚阑人，休教妄攀摘。\n其奈老来情减，负十分春色。",
        "dynasty": "宋",
        "collection_info": null
    },
    {
        "title": "人娇 恼乱东君",
        "author": "杨无咎",
        "content": "恼乱东君，满目千花百卉。\n偏怜处、爱他秾李。\n莹然风骨，占十分春意。\n休漫说、唐昌观中玉蕊。\n妒雪凝霜，凌红掩翠。\n看不足、可人情味。\n会须移种，向曲栏幽砌。\n愁绿叶成阴，道傍人指。",
        "dynasty": "宋",
        "collection_info": null
    },
    {
        "title": "人娇 露下天高",
        "author": "杨无咎",
        "content": "露下天高，最是中秋景胜。\n喜银蟾、十分增晕。\n嫦娥飞下，见雾鬟风鬓。\n念八景园中，画谁能尽。\n慢奏云韶，美斟仙酝。\n清不寐、桂香成阵。\n只愁来夕，又阴晴无准。\n却待约重圆，后期难问。",
        "dynasty": "宋",
        "collection_info": null
    },
    {
        "title": "蝶恋花 端正纤柔如玉削",
        "author": "杨无咎",
        "content": "端正纤柔如玉削。\n窄袜宫鞋，暖衬吴绫薄。\n掌上细看才半搦。\n巧偷强夺尝春酌。\n稳称身材轻绰约。\n微步盈盈，未怕香尘觉。\n试问更谁如样脚。\n除非借与嫦娥着。",
        "dynasty": "宋",
        "collection_info": null
    },
    {
        "title": "蝶恋花 春睡腾腾长过午",
        "author": "杨无咎",
        "content": "春睡腾腾长过午。\n楚梦云收，雨歇香风度。\n起傍妆台低笑语。\n画檐双鹊尤偷顾。\n笑指遥山微敛处。\n问我清癯，莫是因诗苦。\n不道别来愁几许。\n相逢更忍从头诉。",
        "dynasty": "宋",
        "collection_info": null
    },
    {
        "title": "蝶恋花 昔在仁皇当极治",
        "author": "杨无咎",
        "content": "昔在仁皇当极治。\n南极星宫，曾降为嘉瑞。\n犹有画图传好事。\n身材只恐君今是。\n对酒不妨同看戏。\n他日功名，晏子堪为比。\n更愿远孙逢九世。\n安排君在鸡窠里。",
        "dynasty": "宋",
        "collection_info": null
    },
    {
        "title": "蝶恋花 万里无云秋色静",
        "author": "杨无咎",
        "content": "万里无云秋色静。\n上下天光，共水交辉映。\n坐对冰轮心目莹。\n此身不在尘寰境。\n扑漉文禽飞不定。\n勾引离人，分外添归兴。\n来往悠悠重记省。\n夜阑人散花移影。",
        "dynasty": "宋",
        "collection_info": null
    },
    {
        "title": "锯解令 送人归后酒醒时",
        "author": "杨无咎",
        "content": "送人归后酒醒时，睡不稳、衾翻翠缕。\n应将别泪洒西风，尽化作、断肠夜雨。\n卸帆浦溆。\n一种恓惶两处。\n寻思却是我无情，便不解、寄将梦去。",
        "dynasty": "宋",
        "collection_info": null
    },
    {
        "title": "忆秦娥 情难足",
        "author": "杨无咎",
        "content": "情难足。\n不堪黄帽催行速。\n催行速。\n扁舟一叶，别愁千斛。\n津亭送客惊相嘱。\n举杯欲唱眉先蹙。\n眉先蹙。\n背人掩面，不能终曲。",
        "dynasty": "宋",
        "collection_info": null
    },
    {
        "title": "倾杯・倾杯乐 瑞日凝晖",
        "author": "杨无咎",
        "content": "瑞日凝晖，东风解冻，峭寒犹浅。\n正池馆、梅英粉淡，柳梢金软，兰芽香暖。\n滕城谁种芙蕖满。\n浸银蟾影，一夜万花开遍。\n翠楼朱户，是处重帘竞卷。\n罗绮簇、欢声一片。\n看五马行春旌旆远。\n拥襦裤、千里歌谣，都入太平弦管。\n且莫厌、瑶觞屡劝。\n闻凤诏、催归非晚。\n愿岁岁今夜里，端门侍宴。",
        "dynasty": "宋",
        "collection_info": null
    },
    {
        "title": "望海潮 菊暗荷枯",
        "author": "杨无咎",
        "content": "菊暗荷枯，橙黄桔绿，嘉时记得今朝。\n欢蔼十州，香飘万井，春容小试梅梢。\n星昂耀层霄。\n庆诞生元德，出佐明朝。\n雅奏声中，彩旗光里仰英标。\n遐年已卜民谣。\n最招徕瘵俗，洗尽奸骄。\n东府政声，北门治绩，流芳况自迢遥。\n莫惜拚今宵。\n听缓敲牙板，引满金蕉。\n看即泥封峻召，无计驻华镳。",
        "dynasty": "宋",
        "collection_info": null
    },
    {
        "title": "齐天乐 后堂芳树阴阴见",
        "author": "杨无咎",
        "content": "后堂芳树阴阴见。\n疏蝉又还催晚。\n燕守朱门，萤粘翠幕，纹蜡啼红慵剪。\n纱帏半卷。\n记云亸瑶山，粉融珍簟。\n睡起援毫，戏题新句谩盈卷。\n睽离鳞雁顿阻，似闻频念我，愁绪无限。\n瑞鸭香销，铜壶漏永，谁惜无眠展转。\n蓬山恨远。\n想月好风清，酒登琴荐。\n一曲高歌，为谁眉黛敛。",
        "dynasty": "宋",
        "collection_info": null
    },
    {
        "title": "齐天乐 疏疏数点黄梅雨",
        "author": "杨无咎",
        "content": "疏疏数点黄梅雨。\n殊方又逢重五。\n角黍包金，草蒲泛玉，风物依然荆楚。\n衫裁艾虎。\n更钗凫朱符，臂缠红缕。\n扑粉香绵，唤风绫扇小窗午。\n沈湘人去已远，劝君休对酒，感时怀古。\n慢啭莺喉，轻敲象板，胜读离骚章句。\n荷香暗度。\n渐引入陶陶，醉乡深处。\n卧听江头，画船喧叠鼓。",
        "dynasty": "宋",
        "collection_info": null
    },
    {
        "title": "蓦山溪 去年今日",
        "author": "杨无咎",
        "content": "去年今日，踪迹留金水。\n乘兴挈朋侪，游赏遍、南峰佳致。\n崇仙岸左，争看竞龙舟，人汹汹，鼓冬冬，不觉金鸟坠。\n而今寂寞，独处山林里。\n欲去恨无因，奈阻隔、川途百里。\n香蒲角黍，对暑悄无言，梅雨细，麦风轻，怅望宽垂泪。",
        "dynasty": "宋",
        "collection_info": null
    },
    {
        "title": "蓦山溪 天姿雅素",
        "author": "杨无咎",
        "content": "天姿雅素，不管群芳妒。\n微笑倚春风，似窥宋、墙头凝伫。\n一春花草，陡觉更无香，悬绣帐，结罗巾，谁更熏沈炷。\n可堪开晚，未放韶光去。\n生怕糁庭阶，直不忍、苍苔散步。\n会须开宴，满摘蘸瑶觞，何况有，绮窗人，娇鬓相宜处。",
        "dynasty": "宋",
        "collection_info": null
    },
    {
        "title": "蓦山溪 玉英檀蕊",
        "author": "杨无咎",
        "content": "玉英檀蕊，细意凭君看。\n青帝忒多情，费几许、春风暗剪。\n晓来敧枕，不觉嫩香飘，披宿雾，启幽窗，不道开初遍。\n无穷风味，乍可蜂莺占。\n莫遣俗人知，怕毒眼、急须遮断。\n倚墙压架，娇困卧枝头，心绪里，阿谁知，似个人撩乱。",
        "dynasty": "宋",
        "collection_info": null
    },
    {
        "title": "蓦山溪 蟾宫仙种",
        "author": "杨无咎",
        "content": "蟾宫仙种，几日飘鸳甃。\n密叶绣围栾，似翦出、佳人翠袖。\n叶间金粟，蔌蔌糁枝头，黄菊嫩，碧莲披，独对秋容瘦。\n浓香馥郁，庭户宜熏透。\n十里远随风，又何必、凭阑细嗅。\n明犀一点，暗里为谁通，秋夜永，月华寒，无寐听残漏。",
        "dynasty": "宋",
        "collection_info": null
    },
    {
        "title": "醉蓬莱 见恩荣故里",
        "author": "杨无咎",
        "content": "见恩荣故里。\n□着贤关，特然超诣。\n满腹诗书，洗膏粱馀味。\n羞挽乌号，换将蓝绶，向广庭亲试。\n磊落胸襟，雍容人物，于今谁比。\n争许才猷，合跻严禁，行看横飞，少将清议。\n喜对生朝，且陶陶欢醉。\n太华莲开，海山桃熟，况是当佳致。\n满引瑶觞，相期眉寿，君家重耳。",
        "dynasty": "宋",
        "collection_info": null
    },
    {
        "title": "醉蓬莱 正才过七夕",
        "author": "杨无咎",
        "content": "正才过七夕，又近中元，素秋时候。\n月皎风高，渐凉生襟袖。\n灏气澄凝，是谁清白，应此□□秀。\n味洗膏粱，才侔沈谢，三朝勋旧。\n好是新来，日临连帅，化格黔黎，政归仁厚。\n早祷群祠，有雨随车骤。\n愿与寰区，共资膏泽，岁岁称眉寿。\n孝感灵泉，涓涓不绝，斟为醇酎。",
        "dynasty": "宋",
        "collection_info": null
    },
    {
        "title": "醉蓬莱 见禾山凝秀",
        "author": "杨无咎",
        "content": "见禾山凝秀，禾水澄清，地灵境胜。\n天与珍奇，产凌霄峰顶。\n嫩叶森枪，轻尘飞雪，冠中州双井。\n绝品家藏，武陵有客，清奇相称。\n坐列群贤，手呈三味，云逐瓯圆，乳随汤迸。\n珍重殷勤，念文园多病。\n毛孔生香，舌根回味，助苦吟幽兴。\n两腋风生，从教飞到，蓬莱仙境。",
        "dynasty": "宋",
        "collection_info": null
    },
    {
        "title": "朝中措 杯盘狼藉烛参差",
        "author": "杨无咎",
        "content": "杯盘狼藉烛参差。\n欲去未容辞。\n春雪看飞金碾，香云旋涌花瓷。\n雍容四座，矜夸一品，重听新词。\n归路清风生腋，不妨轻拈吟髭。",
        "dynasty": "宋",
        "collection_info": null
    },
    {
        "title": "朝中措 打窗急听□然汤",
        "author": "杨无咎",
        "content": "打窗急听□然汤。\n沈水剩熏香。\n冷暖旋投冰碗，荤膻一洗诗肠。\n酒醒酥魂，茶添胜致，齿颊生凉。\n莫道淡交如此，于中有味尤长。",
        "dynasty": "宋",
        "collection_info": null
    },
    {
        "title": "点绛唇 宝勒嘶归",
        "author": "杨无咎",
        "content": "宝勒嘶归，未教佳客轻辞去。\n姊夫屡鼠。\n笑听殊方语。\n清入回肠，端助诗情苦。\n春风路。\n梦寻何处。\n门掩桃花雨。",
        "dynasty": "宋",
        "collection_info": null
    },
    {
        "title": "点绛唇 瓦枕藤床",
        "author": "杨无咎",
        "content": "瓦枕藤床，道人劝饮鸡苏水。\n清虽无比。\n何似今宵意。\n红袖传持，别是般情味。\n歌筵起。\n绛纱影里。\n应有吟鞭坠。",
        "dynasty": "宋",
        "collection_info": null
    },
    {
        "title": "点绛唇 借问嫦娥",
        "author": "杨无咎",
        "content": "借问嫦娥，当初谁种婆娑树。\n空中呈露。\n不坠凡花数。\n却爱芗林，便似蟾宫住。\n清如许。\n醉看歌舞。\n同在高寒处。",
        "dynasty": "宋",
        "collection_info": null
    },
    {
        "title": "点绛唇 散策芗林",
        "author": "杨无咎",
        "content": "散策芗林，几回来绕团团树。\n月明风露。\n平地神仙数。\n准拟归来，移近东家住。\n应相许。\n为君起舞。\n直到高寒处。",
        "dynasty": "宋",
        "collection_info": null
    },
    {
        "title": "卜算子 婆娑月里枝",
        "author": "杨无咎",
        "content": "婆娑月里枝，隐约空中露。\n拟访嫦娥高处看，一夜心生羽。\n仙种落人间，群艳难俦侣。\n恼乱骚人有底香，欲赋无奇语。",
        "dynasty": "宋",
        "collection_info": null
    },
    {
        "title": "卜算子 平分月殿香",
        "author": "杨无咎",
        "content": "平分月殿香，碎点金盘露。\n占断秋光独自芳，端称觞飞羽。\n谢了却重开，若个花同侣。\n谁识灵心一点通，手拈空无语。",
        "dynasty": "宋",
        "collection_info": null
    },
    {
        "title": "卜算子 昨夜月初圆",
        "author": "杨无咎",
        "content": "昨夜月初圆，今日春才半。\n自是元君并旦生，岂在称遐算。\n花诰看加封，玉斝休辞满。\n绮席来年谁与同，笑揖麻姑伴。",
        "dynasty": "宋",
        "collection_info": null
    },
    {
        "title": "滴滴金 当初本合蟾宫里",
        "author": "杨无咎",
        "content": "当初本合蟾宫里。\n谩容易、到尘世。\n表里冰清谁与比。\n占无双两地。\n诜诜已是多孙子。\n看将来、总荣贵。\n岁岁今朝捧瑶觞，劝南园桃李。",
        "dynasty": "宋",
        "collection_info": null
    },
    {
        "title": "滴滴金 相逢未尽论心素",
        "author": "杨无咎",
        "content": "相逢未尽论心素。\n早容易、背人去。\n忆得歌翻断肠句。\n更惺惺言语。\n萋萋芳草迷南浦。\n正风吹、打船雨。\n静听愁声夜无眠，到水村何处。",
        "dynasty": "宋",
        "collection_info": null
    },
    {
        "title": "上林春令・一落索 秾李夭桃堆绣",
        "author": "杨无咎",
        "content": "秾李夭桃堆绣。\n正暖日、如熏芳袖。\n流莺恰恰娇啼。\n似为劝、百觞进酒。\n少年未用称遐寿。\n愿来岁、如今时侯。\n相将得意皇都，同携手、上林春昼。",
        "dynasty": "宋",
        "collection_info": null
    },
    {
        "title": "瑞鹤仙 看灯花尽落",
        "author": "杨无咎",
        "content": "看灯花尽落。\n更欲换，门外初听剥啄。\n一尊赴谁约。\n甚不知早暮，忒贪欢乐。\n嗔人调谑。\n饮芳容、索强倒恶。\n渐娇慵不语，迷奚带笑，柳柔花弱。\n难藐。\n扶归鸳帐，不褪罗裳，要人求托。\n偷偷弄搦。\n红玉软，暖香薄。\n待酒醒枕臂，同歌新唱，怕晓愁闻画角。\n问昨宵、可㬠归迟，更休道着。",
        "dynasty": "宋",
        "collection_info": null
    },
    {
        "title": "瑞鹤仙 听梅花再弄",
        "author": "杨无咎",
        "content": "听梅花再弄。\n残酒醒，无寐寒衾愁拥。\n凄凉谁与共。\n谩赢得，别恨离怀千种。\n拂墙树动。\n更晓来、云阴雨重。\n对伤心好景，回首旧游，恍然如梦。\n欢纵。\n西湖曾是，画舫争驰，绣鞍双控。\n归来夜中。\n要银烛，卸金凤。\n到而今，谁拈花枝同载，谁酌酒杯笑捧。\n但逢花对酒，空祗自歌自送。",
        "dynasty": "宋",
        "collection_info": null
    },
    {
        "title": "瑞鹤仙 见兰枯菊悴",
        "author": "杨无咎",
        "content": "见兰枯菊悴。\n□寂寞，天与春风来至。\n梅梢弄晴蕊。\n似于人，装点十分和气。\n吴头楚尾。\n听民谣、欢声鼎沸。\n总扶携□手，嬉游鼓腹，顿忘愁悴。\n谁比。\n承流宣化，问俗观风，一时双美。\n笙歌宴启。\n交酬献，尽沈醉。\n□□□，行看宸庭同拜，归向天街并辔。\n对西湖把酒，应须共谈旧治。",
        "dynasty": "宋",
        "collection_info": null
    },
    {
        "title": "瑞鹤仙 数文章翰墨",
        "author": "杨无咎",
        "content": "数文章翰墨。\n前辈远，稍□风流岑寂。\n公才万夫敌。\n嗣家声，不坠江西人物。\n凝脂点漆。\n向鸳行、神峰秀出。\n况襟怀倜傥，词华洒落，未容俦匹。\n均逸。\n妙龄识退，故国怀归，问安亲戚。\n屏风坐隔。\n看除召，在晨夕。\n对生朝，且趁清明时节，痛饮无妨堕帻。\n着莱衣戏舞，千春永如是日。",
        "dynasty": "宋",
        "collection_info": null
    },
    {
        "title": "雨中花・夜行船 海宇澄明",
        "author": "杨无咎",
        "content": "海宇澄明，天气宴温，人情物态昭苏。\n喜分付揽辔，来与春俱。\n潇洒兰亭醉墨，丁宁黄石传书。\n到如今几载，不坠风流，世有名儒。\n山川瑞色，樵牧欢声，尽随弦管虚徐。\n判醉笑、频挥玉麈，共□金壶。\n湔祓聊勤大手，谋谟宜佐皇图。\n定知朝暮，未容温席，已促锋车。",
        "dynasty": "宋",
        "collection_info": null
    },
    {
        "title": "雨中花・夜行船 漠漠云轻",
        "author": "杨无咎",
        "content": "漠漠云轻，涓涓露重，西风特地飕飕。\n觉良宵初永，袢暑微收。\n乘鹤缑山，浮槎银汉，尚想风流。\n笑人间儿戏，瓜果堆盘，缯彩为楼。\n广庭净扫，露坐披衣，细看新月如钩。\n谁道是、嫦娥不嫁，独守清秋。\n雅有骚人伴侣，长交清影夷犹。\n举杯相属，却应羞杀，呆女痴牛。",
        "dynasty": "宋",
        "collection_info": null
    },
    {
        "title": "雨中花・夜行船 雨霁云收",
        "author": "杨无咎",
        "content": "雨霁云收，风高露冷，银河万里波澄。\n正冰轮初见，玉斧修成。\n还是一年，凭栏望处，对景愁生。\n想姮娥应念，待久西厢，为可中庭。\n翻思皓彩，未如微暗，向人多少深情。\n长记得、墙阴密语，花底潜行。\n饮散频羞烛影，梦馀常怯窗明。\n此时此意，有谁曾问，月白风清。",
        "dynasty": "宋",
        "collection_info": null
    },
    {
        "title": "鹊桥仙 云容掩帐",
        "author": "杨无咎",
        "content": "云容掩帐，星辉排烛，待得鹊成桥后。\n匆匆相见夜将阑，更应副、家家乞巧。\n经年怨别，霎时欢会，心事如何可了。\n朝朝暮暮是佳期，乍可在、人间先老。",
        "dynasty": "宋",
        "collection_info": null
    },
    {
        "title": "洞仙歌 痴牛呆女",
        "author": "杨无咎",
        "content": "痴牛呆女，谩恩深情远。\n一岁惟能一相见。\n纵金风玉露，胜却人间，争奈向、雪月花时阻间。\n幽欢犹未足，催度桥归，乌鹊无端便惊散。\n别后欲重来，杳杳银河，空怅望、不胜凄断。\n最可惜、当初泛槎人，甚不问、天边这些磨难。",
        "dynasty": "宋",
        "collection_info": null
    },
    {
        "title": "多丽 晚风清",
        "author": "杨无咎",
        "content": "晚风清，淡云卷尽轻罗。\n看银蟾、初离海上，万里碧汉澄波。\n碾云衢、玉轮缓驾，照山影、宝镜新磨。\n光彻庭除，寒生绮席，无聊清兴助吟哦。\n共宴赏、明宵天气，晴晦又知他。\n无眠处，衣濡湛露，目断明河。\n念年来、青云失志，举头羞见嫦娥。\n且高歌、细敲檀板，拚痛饮、频倒金荷。\n断约他年，重挥大手，桂枝须斫最高柯。\n恁时节、清光比似，今夕更应多。\n功名事，到头须在，休用忙呵。",
        "dynasty": "宋",
        "collection_info": null
    },
    {
        "title": "卓牌子慢・卓牌子 西楼天将晚",
        "author": "杨无咎",
        "content": "西楼天将晚。\n流素月、寒光正满。\n楼上笑揖姮娥，似看罗袜尘生，鬓云风乱。\n珠帘终夕卷。\n判不寐、阑干凭暖。\n好在影落清尊，冷侵香幄，欢馀未教人散。",
        "dynasty": "宋",
        "collection_info": null
    },
    {
        "title": "倒垂柳 晓来烟露重",
        "author": "杨无咎",
        "content": "晓来烟露重，为重阳、增胜致。\n记一年好处，无似此天气。\n东篱白衣至，南陌芳筵启。\n风流曾未远，登临都在眼底。\n人生如寄。\n谩把茱萸看子细。\n击节听高歌，痛饮莫辞醉。\n乌帽任教，颠倒风里坠。\n黄花明日，纵好无情味。",
        "dynasty": "宋",
        "collection_info": null
    },
    {
        "title": "惜黄花慢 霁空如水",
        "author": "杨无咎",
        "content": "霁空如水。\n衬落木坠红，遥山堆翠。\n独立闲阶，数声□度风前，几点雁横云际。\n已凉天气未寒时，问好处、一年谁记。\n笑声里。\n摘得半钗，金蕊来至。\n横斜为插乌纱，更碎揉、泛入金尊琼蚁。\n满酌霞觞，愿人寿百千，可奈此时情味。\n牛山何必独沾衣，对佳节、惟应欢醉。\n看睡起。\n晓蝶也愁花悴。",
        "dynasty": "宋",
        "collection_info": null
    },
    {
        "title": "醉花阴 满城风雨无端恶",
        "author": "杨无咎",
        "content": "满城风雨无端恶。\n孤负登高约。\n佳节若为酬，盛与歌呼，胜却秋萧索。\n菊花旋摘揉青萼。\n满满浮杯杓。\n老鬓未侵霜，醉里乌纱，不怕风吹落。",
        "dynasty": "宋",
        "collection_info": null
    },
    {
        "title": "醉花阴 捧杯不管馀酲恶",
        "author": "杨无咎",
        "content": "捧杯不管馀酲恶。\n玉腕宽金约。\n宛转一声清，戛玉敲冰，浑胜鸣弦索。\n朱唇浅破桃花萼。\n重注鸬鹚杓。\n夜永醉归来，细想罗襟，犹有梁尘落。",
        "dynasty": "宋",
        "collection_info": null
    },
    {
        "title": "醉花阴 楚乡易得天时恶",
        "author": "杨无咎",
        "content": "楚乡易得天时恶。\n风雨长如约。\n不道有幽人，衣带秋深，犹自悬鹑索。\n招呼朋侣如花萼。\n有酒须同酌。\n世态任凋疏，却爱黄花，不似群花落。",
        "dynasty": "宋",
        "collection_info": null
    },
    {
        "title": "醉花阴 金铃玉屑嫌非巧",
        "author": "杨无咎",
        "content": "金铃玉屑嫌非巧。\n生作文鸳小。\n西帝也多情，偷取佳名，分付闲花草。\n渊明手把谁携酒。\n羞把簪乌帽。\n寄与绮窗人，百种妖娆，不似酴醿好。",
        "dynasty": "宋",
        "collection_info": null
    },
    {
        "title": "醉花阴 淋漓尽日黄梅雨",
        "author": "杨无咎",
        "content": "淋漓尽日黄梅雨。\n断送春光暮。\n目断向高楼，持酒停歌，无计留春住。\n扑人飞絮浑无数。\n总是添愁绪。\n回首问春风，争得春愁，也解随春去。",
        "dynasty": "宋",
        "collection_info": null
    },
    {
        "title": "解蹀躞 迤逦韶华将半",
        "author": "杨无咎",
        "content": "迤逦韶华将半。\n桃杏匀于染。\n又还撩拨、春心倍凄黯。\n准拟□□狂吟，可怜无复当年，酒肠文瞻。\n倦游览。\n憔悴羞窥鸾鉴。\n眉端为谁敛。\n可堪风雨、无情暗亭槛。\n触目千点飞红，问春争得春愁，也随春减。",
        "dynasty": "宋",
        "collection_info": null
    },
    {
        "title": "琐窗寒 柳暗藏鸦",
        "author": "杨无咎",
        "content": "柳暗藏鸦，花深见蝶，物华如绣。\n情多思远，又是一番清瘦。\n忆前回、庭榭来春，个人预约同携手。\n恨迟留，载酒期程，孤负踏青时候。\n搔首。\n双眉暗斗。\n况无似今年，一春晴昼。\n风﹀雨︽。\n直得□时迤逗。\n想闲窗、针线倦拈，寂寞细拈酴醿嗅。\n待还家、定自冤人，泪粉盈襟袖。",
        "dynasty": "宋",
        "collection_info": null
    },
    {
        "title": "玉楼春 朱帘碧瓦干云际",
        "author": "杨无咎",
        "content": "朱帘碧瓦干云际。\n占尽潇滩形势地。\n傍墙人唤状元家，想见华堂融瑞气。\n寿杯莫惜团栾醉。\n跳虎转龟寻旧喜。\n小邦只恐久难留，异日君王重赐第。",
        "dynasty": "宋",
        "collection_info": null
    },
    {
        "title": "玉楼春 娉婷标格神仙样",
        "author": "杨无咎",
        "content": "娉婷标格神仙样。\n几日佩环离海上。\n小春只隔一旬期，菊蕊包香犹未放。\n霞觞满酌摇红浪。\n慢引新声云际响。\n玉颜长与姓相宜，寿数三回排第行。",
        "dynasty": "宋",
        "collection_info": null
    },
    {
        "title": "玉楼春 酒阑未放宾朋散",
        "author": "杨无咎",
        "content": "酒阑未放宾朋散。\n自拈冰芽教旋碾。\n调膏初喜玉成泥，溅沫共惊银作线。\n已知于我情非浅。\n不必宁宁书碗面。\n满尝乞得夜无眠，要听枕边言语软。",
        "dynasty": "宋",
        "collection_info": null
    },
    {
        "title": "清平乐 开心暖胃",
        "author": "杨无咎",
        "content": "开心暖胃。\n最爱门冬水。\n欲识味中犹有味。\n记取东坡诗意。\n笑看玉笋双传。\n还思此老亲煎。\n归去北窗高卧，清风不用论钱。",
        "dynasty": "宋",
        "collection_info": null
    },
    {
        "title": "清平乐 花阴转午",
        "author": "杨无咎",
        "content": "花阴转午。\n小院清无暑。\n雪碗冰瓯凝灏露。\n自涤紫毫鸡距。\n麝煤落纸生春。\n只应李卫夫人。\n我亦前身逸少，莫嗔太逼君真。",
        "dynasty": "宋",
        "collection_info": null
    },
    {
        "title": "渔家傲 昨日小春才得信",
        "author": "杨无咎",
        "content": "昨日小春才得信。\n明宵新月初生晕。\n又对寿觞斟九酝。\n香成阵。\n欢声点破梅梢粉。\n琪树长青资玉润。\n鸳鸯不老眠沙稳。\n此去期程知远近。\n君休问。\n山河有尽情无尽。",
        "dynasty": "宋",
        "collection_info": null
    },
    {
        "title": "渔家傲 菊暗枯秋已满",
        "author": "杨无咎",
        "content": "菊暗枯秋已满。\n枨黄橘绿冬初暖。\n草草杯盘成小宴。\n殷勤劝。\n尊前莫遣霞觞浅。\n两鬓从教霜点半。\n人生最要长为伴。\n举洒岂徒称寿算。\n深深愿。\n来年更看门风换。",
        "dynasty": "宋",
        "collection_info": null
    },
    {
        "title": "渔家傲 梅晕渐开红蜡垒",
        "author": "杨无咎",
        "content": "梅晕渐开红蜡垒。\n菊篱尚耀黄金蕊。\n正是小春风物美。\n宜家喜。\n生朝颜巷犹和气。\n古鼎氤氲云缕细。\n霞觞潋滟红鳞起。\n听取殷勤歌里意。\n千秋气。\n北堂同我供甘旨。",
        "dynasty": "宋",
        "collection_info": null
    },
    {
        "title": "渔家傲 事事无心闲散惯",
        "author": "杨无咎",
        "content": "事事无心闲散惯。\n有时独坐溪桥畔。\n雨密波平鱼曼衍。\n鱼曼衍。\n轮轻钓细随风卷。\n忆昔故人为侣伴。\n而今怎奈成疏间。\n水远山长无计见。\n无计见。\n投竿顿觉肠千断。",
        "dynasty": "宋",
        "collection_info": null
    },
    {
        "title": "双雁儿 穷阴急景暗推迁",
        "author": "杨无咎",
        "content": "穷阴急景暗推迁。\n减绿鬓，捐朱颜。\n利名牵役几时闲。\n又还惊，一岁圆。\n劝君今夕不须眠。\n且满满，泛觥船。\n大家沈醉对芳筵。\n愿新年，胜旧年。",
        "dynasty": "宋",
        "collection_info": null
    },
    {
        "title": "双雁儿 休惊明日岁华新",
        "author": "杨无咎",
        "content": "休惊明日岁华新。\n且喜得，又逢春。\n北堂歌舞奉慈亲。\n愿遐龄，等大椿。\n□□□□□□□。\n□□□，□□□。\n□□□□□□□。\n□□□，□□□。",
        "dynasty": "宋",
        "collection_info": null
    },
    {
        "title": "迎春乐 新来特特更门地",
        "author": "杨无咎",
        "content": "新来特特更门地。\n都收拾、山和水。\n看明年、事事都如意。\n迎福禄、俱来至。\n莫管明朝添一岁。\n尽同向、尊前沈醉。\n且唱迎春乐，祝慈母、千秋岁。",
        "dynasty": "宋",
        "collection_info": null
    },
    {
        "title": "永遇乐 鸳瓦霜明",
        "author": "杨无咎",
        "content": "鸳瓦霜明，绣帘烟暖，和气容与。\n云想衣裳，风清环佩，拥翠娥扶步。\n蓬山远别，仙班知是，有客旧同俦侣。\n朅来到、人间又也，爱他相门荣遇。\n清秋菊在，小春梅绽，正是年华好处。\n酒满瑶觞，歌翻金缕，莫放行云去。\n已随夫贵，仍因儿显，两国看齐楚。\n此时对、生朝听我，却称寿语。",
        "dynasty": "宋",
        "collection_info": null
    },
    {
        "title": "永遇乐 黄叶缤纷",
        "author": "杨无咎",
        "content": "黄叶缤纷，碧江清浅，锦水秋暮。\n画鼓冬冬，高牙飐飐，离棹无由驻。\n波声笳韵，芦花蓼穗，翻作别离情绪。\n须知道、风流太守，未尝恝情来去。\n那堪对此，来时单骑，去也文鸳得侣。\n绣被熏香，蓬窗听雨，还解知人否。\n一川风月，满堤杨柳，今夜酒醒何处。\n调疏呵，双栖正稳，慢摇去橹。",
        "dynasty": "宋",
        "collection_info": null
    },
    {
        "title": "永遇乐 风褪柔英",
        "author": "杨无咎",
        "content": "风褪柔英，雨肥繁实，又还如豆。\n玉核初成，红腮尚浅，齿软酸微透。\n粉墙低亚，佳人惊见，不管露沾襟袖。\n折一枝、钗头未插，应把手捘频嗅。\n相如病酒，只因思此，免使文君眉皱。\n入鼎调羹，攀林止渴，功业还依旧。\n看看飞燕，衔将春去，又是欲黄时候。\n争如向、金盘满捧，共君对酒。",
        "dynasty": "宋",
        "collection_info": null
    },
    {
        "title": "玉烛新 荒山藏古寺",
        "author": "杨无咎",
        "content": "荒山藏古寺。\n见傍水梅开，一枝三四。\n兰枯蕙死。\n登临处、慰我魂消惟此。\n可堪红紫。\n曾不解、和羹结子。\n高压尽、百卉千葩，因君合修花史。\n韶华且莫吹残，待浅搵松煤，写教形似。\n此时胸次。\n凝冰雪、洗尽从前尘滓。\n吟安个字。\n判不寐、勾牵幽思。\n谁伴我、香宿蜂媒，光浮月姊。",
        "dynasty": "宋",
        "collection_info": null
    },
    {
        "title": "御街行 平生厌见花时节",
        "author": "杨无咎",
        "content": "平生厌见花时节。\n惟只爱、梅花发。\n破寒迎腊吐幽姿，占断一番清绝。\n照溪印月，带烟和雨，傍竹仍藏雪。\n松煤淡出宜孤洁。\n最嫌把、铅华说。\n暗香销尽欲飘零，须得笛声呜咽。\n这些风味，自家领略，莫与傍人说。",
        "dynasty": "宋",
        "collection_info": null
    },
    {
        "title": "柳梢青 傲雪凌霜",
        "author": "杨无咎",
        "content": "傲雪凌霜。\n平欺寒力，搀借春光。\n步绕西湖，兴馀东阁，可奈诗肠。\n娟娟月转回廊。\n悄无处、安排暗香。\n一夜相思，几枝疏影，落在寒窗。",
        "dynasty": "宋",
        "collection_info": null
    },
    {
        "title": "柳梢青 雪艳烟痕",
        "author": "杨无咎",
        "content": "雪艳烟痕。\n又要春色来到芳尊。\n却忆年时，月移清影，人立黄昏。\n一番幽思谁论。\n但永夜、空迷梦魂。\n绕遍江南，缭墙深苑，水郭山村。",
        "dynasty": "宋",
        "collection_info": null
    },
    {
        "title": "柳梢青 茅舍疏篱",
        "author": "杨无咎",
        "content": "茅舍疏篱。\n半飘残雪，斜卧低枝。\n可更相宜，烟笼修竹，月在寒溪。\n亭亭伫立移时。\n判瘦损、无妨为伊。\n谁赋才情，画成幽思，写入新诗。",
        "dynasty": "宋",
        "collection_info": null
    },
    {
        "title": "柳梢青 月堕霜飞",
        "author": "杨无咎",
        "content": "月堕霜飞。\n隔窗疏瘦，微见横枝。\n不道寒香，解随羌管，吹到屏帷。\n个中风味谁知。\n睡乍起、乌云任敧。\n嚼蕊挼英，浅颦轻笑，酒半醒时。",
        "dynasty": "宋",
        "collection_info": null
    },
    {
        "title": "柳梢青 日转墙东",
        "author": "杨无咎",
        "content": "日转墙东。\n几枝寒影，一点香风。\n清不成眠，醉凭诗兴，起绕珍丛。\n平生只个情锺。\n渐老矣、无愁可供。\n最是难忘，倚楼人在，横笛声中。",
        "dynasty": "宋",
        "collection_info": null
    },
    {
        "title": "柳梢青 玉骨冰肌",
        "author": "杨无咎",
        "content": "玉骨冰肌。\n为谁偏好，特地相宜。\n一段风流，广平休赋，和靖无诗。\n绮窗睡起春迟。\n困无力、菱花笑窥。\n嚼蕊吹香，眉心贴处，鬓畔簪时。",
        "dynasty": "宋",
        "collection_info": null
    },
    {
        "title": "柳梢青 为爱冰姿",
        "author": "杨无咎",
        "content": "为爱冰姿，画看不足，吟看不足。\n已恨春催，可堪风里，飞英相逐。\n只应自惜高标，似羞伴、妖红媚绿。\n藏白收香，放他桃李，漫山粗俗。",
        "dynasty": "宋",
        "collection_info": null
    },
    {
        "title": "柳梢青 水曲山傍",
        "author": "杨无咎",
        "content": "水曲山傍。\n寒梢冷蕊，隐映修篁。\n细细吹香，疏疏沈影，恼断回肠。\n为伊驻马横塘。\n漫立尽、烟村夕阳。\n空袅吟鞭，几多诗句，不入思量。",
        "dynasty": "宋",
        "collection_info": null
    },
    {
        "title": "柳梢青 天付风流",
        "author": "杨无咎",
        "content": "天付风流。\n相时宜称，着处清幽。\n雪月光中，烟溪影里，松竹梢头。\n却憎吹笛高楼。\n一夜里、教人鬓秋。\n不道明朝，半随风远，半逐波浮。",
        "dynasty": "宋",
        "collection_info": null
    },
    {
        "title": "柳梢青 屋角墙隅",
        "author": "杨无咎",
        "content": "屋角墙隅。\n占宽闲处，种两三株。\n月夕烟朝，影侵窗牖，香彻肌肤。\n群芳欲比何如。\n癯儒岂、膏梁共途。\n因事顺心，为花修史，从记中书。",
        "dynasty": "宋",
        "collection_info": null
    },
    {
        "title": "柳梢青 瑞鸭烟浓",
        "author": "杨无咎",
        "content": "瑞鸭烟浓。\n晓来弦管，声在霜空。\n却退寒威，借回春色，满苑香风。\n几时人下瑶宫。\n记千载、今朝庆逢。\n满捧瑶觞，芝兰丛里，锦绣光中。",
        "dynasty": "宋",
        "collection_info": null
    },
    {
        "title": "柳梢青 江月轩中",
        "author": "杨无咎",
        "content": "江月轩中。\n拍堤新涨，绕院熏风。\n深注瑶觞，低歌金缕，声在晴空。\n新词尽索无穷。\n断酩酊、衰颜为红。\n愿得年年，繁枝子满，绿叶阴浓。",
        "dynasty": "宋",
        "collection_info": null
    },
    {
        "title": "柳梢青 槐夏风清",
        "author": "杨无咎",
        "content": "槐夏风清。\n霁天欲晓，武曲增明。\n元是今朝，曾生名将，力佐中兴。\n朝家息马休兵。\n享逸乐、嬉游太平。\n忧国胸襟，平戎材略，分付瑶觥。",
        "dynasty": "宋",
        "collection_info": null
    },
    {
        "title": "柳梢青 灼灼红榴",
        "author": "杨无咎",
        "content": "灼灼红榴，垂垂绿柳，庭户清和。\n罗绮香中，十分春酒，几叠高歌。\n遐龄欲问如何。\n记平日、阴功数多。\n千载今朝，笑看池面，龟戏青荷。",
        "dynasty": "宋",
        "collection_info": null
    },
    {
        "title": "柳梢青 小阁深沈",
        "author": "杨无咎",
        "content": "小阁深沈，酒醺香暖，容易眠熟。\n梦入仙源，桃红似火，李莹如玉。\n觉来几许悲凉，记永夜、传杯换烛。\n绣被熏香，宝钗落枕，同论心曲。",
        "dynasty": "宋",
        "collection_info": null
    },
    {
        "title": "柳梢青 送雁迎鸿",
        "author": "杨无咎",
        "content": "送雁迎鸿，未寒时节，已凉天气。\n针线倦拈，帘帏低卷，别般风味。\n敧眠梦到山中，共老幼、扶携笑喜。\n桑柘影深，鸡豚香美，家家人醉。",
        "dynasty": "宋",
        "collection_info": null
    },
    {
        "title": "柳梢青 暴雨生凉",
        "author": "杨无咎",
        "content": "暴雨生凉。\n做成好梦，飞到伊行。\n几叶芭蕉，数竿修竹，人在南窗。\n傍人笑我恓惶。\n算除是、铁心石肠。\n一自别来，百般宜处，都入思量。",
        "dynasty": "宋",
        "collection_info": null
    },
    {
        "title": "解连环 素书谁托",
        "author": "杨无咎",
        "content": "素书谁托。\n嗟鳞沈雁断，水遥山邈。\n问别来、几许离愁，但只觉衣宽，不禁消薄。\n岁岁年年，又岂是、春光萧索。\n自无心、强陪醉笑，负他满庭花药。\n援琴试弹贺若。\n尽清于别鹤，悲甚霜角。\n怎似得、斜拥檀槽，看小品吟商，玉纤推却。\n旋暖熏炉，更自炷、龙津双萼。\n正怀思、又还夜永，烛花自落。",
        "dynasty": "宋",
        "collection_info": null
    },
    {
        "title": "踏莎行 灯月交光",
        "author": "杨无咎",
        "content": "灯月交光，笙簧递响。\n繁华依旧升平样。\n心期休卜紫姑神，文章曾照青藜杖。\n歌落梁尘，酒摇鳞浪。\n暂还南国同邀赏。\n明年侍辇向端门，却瞻日表青霄上。",
        "dynasty": "宋",
        "collection_info": null
    },
    {
        "title": "探春令 梅英粉淡",
        "author": "杨无咎",
        "content": "梅英粉淡，柳梢金软，兰芽依旧。\n见万家、灯火明如昼。\n正人月、圆时候。\n挨香傍玉偷携手。\n尽轻衫寒透。\n听一声、画角催残漏。\n惜归去、频回首。",
        "dynasty": "宋",
        "collection_info": null
    },
    {
        "title": "探春令 雪梅风柳",
        "author": "杨无咎",
        "content": "雪梅风柳，弄金匀粉，峭寒犹浅。\n又还近、三五银蟾满。\n渐玉漏、声初短。\n尊前重约年时伴。\n拈灯词先按。\n便直饶、心似蛾儿撩乱。\n也有春风管。",
        "dynasty": "宋",
        "collection_info": null
    },
    {
        "title": "探春令 搦儿身分",
        "author": "杨无咎",
        "content": "搦儿身分，测儿鞋子、捻儿年纪。\n着一套、时样不肯红，甚打扮、诸馀济。\n回头一笑千娇媚。\n知几多深意。\n奈月华、灯影交相照，诮没个、商量地。",
        "dynasty": "宋",
        "collection_info": null
    },
    {
        "title": "探春令 东风初到",
        "author": "杨无咎",
        "content": "东风初到，小梅枝上，又惊春近。\n料天台不比，人间日月，桃萼红英晕。\n刘郎浪迹凭谁问。\n莫因诗瘦损。\n怕桑田变海，仙源重返，老大无人认。",
        "dynasty": "宋",
        "collection_info": null
    },
    {
        "title": "人月圆 风和日薄馀烟嫩",
        "author": "杨无咎",
        "content": "风和日薄馀烟嫩，测测透鲛绡。\n相逢且喜，人圆玳席，月满丹霄。\n烂游胜赏，高低灯火，鼎沸笙箫。\n一年三百六十日，愿长似今宵。",
        "dynasty": "宋",
        "collection_info": null
    },
    {
        "title": "人月圆 月华灯影光相射",
        "author": "杨无咎",
        "content": "月华灯影光相射。\n还是元宵也。\n绮罗如画，笙歌递响，无限风雅。\n闹蛾斜插，轻衫乍试，闲趁尖耍。\n百年三万六千夜，愿长如今夜。",
        "dynasty": "宋",
        "collection_info": null
    },
    {
        "title": "眼儿媚 柳腰花貌天然好",
        "author": "杨无咎",
        "content": "柳腰花貌天然好，聪慧更温柔。\n千娇百媚，一时半霎，不离心头。\n是人总道新来瘦，也着甚来由。\n假饶薄命，因何瘦了，刬地风流。",
        "dynasty": "宋",
        "collection_info": null
    },
    {
        "title": "倒垂柳 南州初会遇",
        "author": "杨无咎",
        "content": "南州初会遇。\n记惺惺、说底语。\n而今精神□，倾下越风措。\n雍门人独夜，客舍停杯处。\n馀香应未泯，凭君重唱金缕。\n移宫易羽。\n纵有离愁休怨诉。\n客里□凄凉，怕听断肠句。\n情山曲海，君已心相许。\n骖鸾乘月，正好同归去。",
        "dynasty": "宋",
        "collection_info": null
    },
    {
        "title": "南歌子 露宠妆成态",
        "author": "杨无咎",
        "content": "露宠妆成态，风扶醉里身。\n谩劳驿使走征尘。\n岭外陇头处、不知春。\n诗思如清水，毫端妙入神。\n可怜徒效越娘颦。\n为问吟哦摹写、几曾真。",
        "dynasty": "宋",
        "collection_info": null
    },
    {
        "title": "南歌子 小雨疏疏过",
        "author": "杨无咎",
        "content": "小雨疏疏过，长江滚滚流。\n落霞残照晚明楼。\n又是一番重午，身寄南州。\n罗绮纷香陌，鱼龙漾彩舟。\n不堪回首凤池头。\n谁道于今霜鬓，犹自淹留。",
        "dynasty": "宋",
        "collection_info": null
    },
    {
        "title": "南歌子 波静明如染",
        "author": "杨无咎",
        "content": "波静明如染，山光翠欲流。\n晚来乘兴上章楼。\n楼外谁歌新唱，知有黄州。\n拟泛银可浪，聊乘藕叶舟。\n蓬山应自隐鳌头。\n借问谪仙何在，今为谁留。",
        "dynasty": "宋",
        "collection_info": null
    },
    {
        "title": "南歌子 笛喷风前曲",
        "author": "杨无咎",
        "content": "笛喷风前曲，歌翻意外声。\n年来老子厌风情。\n可是于君一见、眼双明。\n枕臂听残漏，停杯对短檠。\n直教笔底有文星。\n欲状此时情味、若为成。",
        "dynasty": "宋",
        "collection_info": null
    },
    {
        "title": "南歌子 巾染乌烟碧",
        "author": "杨无咎",
        "content": "巾染乌烟碧，衣拖晓露鲜。\n盈盈风骨小神仙。\n特地勾牵处士、梦巫山。\n星宿罗胸次，牙签弄指端。\n凭君为算小行年。\n试问与伊结得、几生缘。",
        "dynasty": "宋",
        "collection_info": null
    },
    {
        "title": "南歌子 彩缕牵肠断",
        "author": "杨无咎",
        "content": "彩缕牵肠断，明珠暗滴圆。\n从头颗颗手亲穿。\n寄与仙乡同结、此生缘。\n和串拢瑜臂，连云坠雪肩。\n循环密数对沈烟。\n似我真情不断、永相联。",
        "dynasty": "宋",
        "collection_info": null
    },
    {
        "title": "西江月 沙上鸥群□戏",
        "author": "杨无咎",
        "content": "沙上鸥群□戏，云端雁阵斜铺。\n殷勤特为故人书。\n写尽衷肠情素。\n名字纵非俦匹，夤缘自合欢娱。\n尽教涂抹费工夫。\n到底翻成吃醋。",
        "dynasty": "宋",
        "collection_info": null
    },
    {
        "title": "西江月 态度雪香花瘦",
        "author": "杨无咎",
        "content": "态度雪香花瘦，情怀雨润云温。\n故将淡墨写精神。\n记得洗妆馀晕。\n只恐妖娆未似，谁云彼此难分。\n别来憔悴不堪论。\n相对无言有恨。",
        "dynasty": "宋",
        "collection_info": null
    },
    {
        "title": "生查子 秋深郎未归",
        "author": "杨无咎",
        "content": "秋深郎未归，月上人初静。\n无语意迟迟，步转梧桐影。\n罗衣宽莫裁，云鬓松还整。\n谁与问相思，立尽清宵永。",
        "dynasty": "宋",
        "collection_info": null
    },
    {
        "title": "生查子 秋来愁更深",
        "author": "杨无咎",
        "content": "秋来愁更深，黛拂双蛾浅。\n翠袖怯春寒，修竹萧萧晚。\n此意有谁知，恨与孤鸿远。\n小立背西风，又是重门掩。",
        "dynasty": "宋",
        "collection_info": null
    },
    {
        "title": "生查子 妖娆百种宜",
        "author": "杨无咎",
        "content": "妖娆百种宜，总在春风面。\n含笑又和嗔，莫作丹青现。\n问着却无言，觑了还回盼。\n底处奈思量，卷了还重展。",
        "dynasty": "宋",
        "collection_info": null
    },
    {
        "title": "甘草子 秋暮",
        "author": "杨无咎",
        "content": "秋暮。\n永夜西楼，冷月明窗户。\n梦破橹声中，忆在松江路。\n敧枕试寻曾游处。\n记历历、风光堪数。\n谁与浮家五湖去。\n尽醉眠秋雨。",
        "dynasty": "宋",
        "collection_info": null
    },
    {
        "title": "鹧鸪天 湖上风光直万金",
        "author": "杨无咎",
        "content": "湖上风光直万金。\n芙蓉并蒂照清深。\n须知花意如人意，好在双心同一心。\n词共唱，酒俱斟。\n夜阑扶醉小亭阴。\n当时比翼连枝愿，未必风流得似今。",
        "dynasty": "宋",
        "collection_info": null
    },
    {
        "title": "鹧鸪天 休倩傍人为正冠",
        "author": "杨无咎",
        "content": "休倩傍人为正冠。\n披襟散发最宜闲。\n水云况得平生趣，富贵何曾着眼看。\n低拍棹，称鸣銮。\n一尊长向枕边安。\n夜深贪钓波间月，睡起知他日几竿。",
        "dynasty": "宋",
        "collection_info": null
    },
    {
        "title": "鹧鸪天 不学真空不学仙",
        "author": "杨无咎",
        "content": "不学真空不学仙。\n不居尘市不居山。\n时沽鲁酒供诗兴，莫管吴霜点鬓斑。\n只么去，几时还。\n岂知魂梦□□间。\n凭君休作千年调，到处惟□一味闲。",
        "dynasty": "宋",
        "collection_info": null
    },
    {
        "title": "鹧鸪天 蕙性柔情忒可怜",
        "author": "杨无咎",
        "content": "蕙性柔情忒可怜。\n盈盈真是女中仙。\n披图一见春风面，携手疑同玳瑁筵。\n挥象管，擘蛮笺。\n等闲写就碧云篇。\n风流意态犹难画，潇洒襟怀怎许传。",
        "dynasty": "宋",
        "collection_info": null
    },
    {
        "title": "天下乐 雪后雨儿雨后雪",
        "author": "杨无咎",
        "content": "雪后雨儿雨后雪。\n镇日价、长不歇。\n今番为寒忒太切。\n和天地、也来厮鳖。\n睡不着、身心自暗攧。\n这况味、凭谁说。\n枕衾冷得浑似铁。\n只心头、些个热。",
        "dynasty": "宋",
        "collection_info": null
    },
    {
        "title": "玉抱肚 同行同坐",
        "author": "杨无咎",
        "content": "同行同坐。\n同携同卧。\n正朝朝暮暮同欢，怎知终有抛亸。\n记江皋惜别，那堪被、流水无情送轻舸。\n有愁万种，恨未说破。\n知重见、甚时可。\n见也浑闲，堪嗟处、山遥水远，音书也无个。\n这眉头、强展依前锁。\n这泪珠、强抆依前堕。\n我平生、不识相思，为伊烦恼忒大。\n你还知么。\n你知后、我也甘心受催挫。\n又只恐你，背盟誓、似风过。\n共别人、忘着我。\n把洋澜在，都卷尽与，杀不得、这心头火。",
        "dynasty": "宋",
        "collection_info": null
    },
    {
        "title": "雨中花令 惆怅红尘千里",
        "author": "杨无咎",
        "content": "惆怅红尘千里。\n恨死拨、浮名浮利。\n欠我温存，少伊撋就，两处悬悬地。\n拟待归来伏不是。\n更与问、孤眠子细。\n月照纱窗，晓灯残梦，可㬠恶姿味。",
        "dynasty": "宋",
        "collection_info": null
    },
    {
        "title": "雨中花令 已是花魁柳冠",
        "author": "杨无咎",
        "content": "已是花魁柳冠。\n更绝唱、不容同伴。\n画鼓低敲，红牙随应，着个人勾唤。\n慢引莺喉千样转。\n听过处、几多娇怨。\n换羽移宫，偷声减字，不愿人肠断。",
        "dynasty": "宋",
        "collection_info": null
    },
    {
        "title": "雨中花令 自是云温雨润",
        "author": "杨无咎",
        "content": "自是云温雨润。\n诮不解、佯嗔偷闷。\n倾坐精神，忺人情性，眉际生春晕。\n语带京华清更韵。\n听娅姹、莺喉娇稳。\n别后相思，心头欲见，觅个灯花信。",
        "dynasty": "宋",
        "collection_info": null
    },
    {
        "title": "夜行船 不假铅华嫌太白",
        "author": "杨无咎",
        "content": "不假铅华嫌太白。\n玉搓成、体柔腰搦。\n明月堂深，莲花杯软，情重自斟琼液。\n寄语碔砆休并色。\n信秦城、未教轻易。\n绛阙楼成，蓝桥药就，好吹箫共乘鸾翼。",
        "dynasty": "宋",
        "collection_info": null
    },
    {
        "title": "夜行船 醉袖轻拢檀板转",
        "author": "杨无咎",
        "content": "醉袖轻拢檀板转。\n听声声、晓莺初啭。\n花落江南，柳青客舍，多少旧愁新怨。\n我也寻常听见惯。\n浑不似、这翻撩乱。\n调少情多，语娇声咽，曲与寸肠俱断。",
        "dynasty": "宋",
        "collection_info": null
    },
    {
        "title": "夜行船 宝髻双垂烟一缕",
        "author": "杨无咎",
        "content": "宝髻双垂烟一缕。\n年纪小、未周三五。\n压一精神，出群标格，偏向众中翘楚。\n记得谯门初见处。\n禁不定、乱魂飞去。\n掌托鞋儿，肩拖裙子，悔不做、闲男女。",
        "dynasty": "宋",
        "collection_info": null
    },
    {
        "title": "夜行船 怪被东风相误",
        "author": "杨无咎",
        "content": "怪被东风相误。\n落轻帆、暂停烟渚。\n桐树阴森，茅檐潇洒，元是那回来处。\n相与狂朋沽绿醑。\n听胡姬、隔窗言语。\n我既痴迷，君还留恋，明日慢移船去。",
        "dynasty": "宋",
        "collection_info": null
    },
    {
        "title": "夜行船 夹岸绮罗欢聚",
        "author": "杨无咎",
        "content": "夹岸绮罗欢聚。\n看喧喧、彩舟来去。\n晴放湖光，雨添山色，谁识总相宜处。\n输与骚人知胜趣。\n醉临流、戏评坡句。\n若把西湖比西子，这东湖、似东邻女。",
        "dynasty": "宋",
        "collection_info": null
    },
    {
        "title": "两同心 行看不足",
        "author": "杨无咎",
        "content": "行看不足。\n坐看不足。\n柳条短、斜倚春风，海棠睡、醉敧红玉。\n清堪掬。\n桃李漫山，真成粗俗。\n遥夜几番相属。\n暗魂飞逐。\n深酌酒、低唱新声，密传意、解回娇目。\n知谁福。\n得似风流，可伊心曲。",
        "dynasty": "宋",
        "collection_info": null
    },
    {
        "title": "两同心 秋水明眸、翠螺堆发",
        "author": "杨无咎",
        "content": "秋水明眸、翠螺堆发。\n却扇坐、羞落庭花，凌波步、尘生罗袜。\n芳心发。\n分付春风，恰当时节。\n渐解愁花怨月。\n忒贪娇劣。\n宁宁地、情态于人，惺惺处、语言低说。\n相思切。\n不见须臾，可堪离别。",
        "dynasty": "宋",
        "collection_info": null
    },
    {
        "title": "两同心 月可中庭",
        "author": "杨无咎",
        "content": "月可中庭，夜凉初燕。\n见个人人、越格风流，饶济济、入时打扮。\n小从容，不似前回，匆匆得见。\n坐上不禁肠断。\n捧杯深劝。\n争敢望、白雪新声，唯啜得、秋波一眄。\n告从今，休要教人，千呼万唤。",
        "dynasty": "宋",
        "collection_info": null
    },
    {
        "title": "两同心 枕簟凉生秋早",
        "author": "杨无咎",
        "content": "枕簟凉生秋早。\n梦魂忒好。\n见玉人、且喜且悲，挨琼脸、厮偎厮抱。\n信言多磨，刚被山禽，一声催晓。\n觉来满船清悄。\n愁恨多少。\n知是我、怜你心微，知是你、与我情厚。\n谢殷勤，不易山遥水远寻到。",
        "dynasty": "宋",
        "collection_info": null
    },
    {
        "title": "乌夜啼 不禁枕簟新凉",
        "author": "杨无咎",
        "content": "不禁枕簟新凉。\n夜初长。\n又是惊回好梦、叶敲窗。\n江南望。\n江北望。\n水茫茫。\n赢得一襟清泪、拌馀香。",
        "dynasty": "宋",
        "collection_info": null
    },
    {
        "title": "朝天子 小阁宽如掌",
        "author": "杨无咎",
        "content": "小阁宽如掌。\n占螺浦、山川夷旷。\n千奇万状。\n见云烟收放。\n更永夜、风生明月上。\n用取真成无尽藏。\n谁共赏。\n徙倚抚、危栏吟望。",
        "dynasty": "宋",
        "collection_info": null
    },
    {
        "title": "步蟾宫 桂花馥郁清无寐",
        "author": "杨无咎",
        "content": "桂花馥郁清无寐。\n觉身在、广寒宫里。\n忆吾家、妃子旧游，瑞龙脑、暗藏叶底。\n不堪午夜西风起。\n更飐飐、万丝斜坠。\n向晓来、却是给孤园，乍惊见、黄金布地。",
        "dynasty": "宋",
        "collection_info": null
    },
    {
        "title": "步蟾宫 一斑两点从初起",
        "author": "杨无咎",
        "content": "一斑两点从初起。\n这手脚、渐不灵利。\n背人只待暗搔爬，腥臭气、熏天炙地。\n下梢管取好脓水。\n要洁净、怎生堪洗。\n自身作坏匹如闲，更和傍人带累。",
        "dynasty": "宋",
        "collection_info": null
    },
    {
        "title": "长相思 急雨回风",
        "author": "杨无咎",
        "content": "急雨回风，淡云障日，乘闲携客登楼。\n金桃带叶，玉李含朱，一尊同醉青州。\n福善桥头。\n记檀槽凄绝，春笋纤柔。\n窗外月西流。\n似浔阳、商妇邻舟。\n况得意情怀，倦妆模样，寻思可奈离愁。\n何妨乘逸兴，甚征帆、只抵芦洲。\n月却花羞。\n重见想、欢情更稠。\n问何时，佳期卜夜，如今双鬓惊秋。",
        "dynasty": "宋",
        "collection_info": null
    },
    {
        "title": "曲江秋 前山雨歇",
        "author": "杨无咎",
        "content": "前山雨歇。\n爱竹树低阴，轩窗无热。\n珠箔半垂，清风细绕，萧萧吹华发。\n珍簟粲枕设。\n珊瑚瘦，琉璃滑。\n永日敧枕，知谁是伴，旧书重揭。\n清绝。\n轻云淡月。\n梦同泛、沧波万叠。\n杯盘狼籍处，相扶就枕，欢笑歌翻雪。\n转棹小溪湾，人家灯火断明灭。\n正携手，无端惊回，槛外数声鶗鴂。",
        "dynasty": "宋",
        "collection_info": null
    },
    {
        "title": "曲江秋 香消烬歇",
        "author": "杨无咎",
        "content": "香消烬歇。\n换沈水重燃，熏炉犹热。\n银汉坠怀，冰轮转影，冷光侵毛发。\n随分且宴设。\n小槽酒，真珠滑。\n渐觉夜阑，乌纱露濡，画帘风揭。\n清绝。\n轻纨弄月。\n缓歌处、眉山怨叠。\n持杯须我醉，香红映脸，双腕凝霜雪。\n饮散晚归来，花梢指点流萤灭。\n睡未稳，东窗渐明，远树又闻鶗鴂。",
        "dynasty": "宋",
        "collection_info": null
    },
    {
        "title": "曲江秋 鸣鸠怨歇",
        "author": "杨无咎",
        "content": "鸣鸠怨歇。\n对急雨过云，暗风吹热。\n漠漠稻田，差差柳岸，新沐青丝发。\n楼上素琴设。\n爱流水，随弦滑。\n深炷龙津，浓熏绛帏，博山频揭。\n超绝。\n遥岑吐月。\n照苍茜、重重叠叠。\n恍然身在处，浑疑同泛，花舫波喷雪。\n滉漾醉魂醒，惊呼不是沤生灭。\n伫望久，空叹无才可赋，厌听鶗鴂。",
        "dynasty": "宋",
        "collection_info": null
    },
    {
        "title": "点绛唇 小阁清幽",
        "author": "杨无咎",
        "content": "小阁清幽，胆瓶高插梅千朵。\n主宾欢坐。\n不速还容我。\n换羽移宫，绝唱谁能和。\n伊知么。\n暂听些个。\n已觉丝成裹。",
        "dynasty": "宋",
        "collection_info": null
    },
    {
        "title": "柳梢青 渐近青春",
        "author": "杨无咎",
        "content": "渐近青春，试寻红瓃，经年疏隔。\n小立风前，恍然初见，情如相识。\n为伊只欲颠狂，犹自把、芳心爱惜。\n传与东君，乞怜愁寂，不须要勒。",
        "dynasty": "宋",
        "collection_info": null
    },
    {
        "title": "柳梢青 嫩蕊商量",
        "author": "杨无咎",
        "content": "嫩蕊商量。\n无穷幽思，如对新妆。\n粉面微红，檀唇羞启，忍笑含香。\n休将春色包藏。\n抵死地、教人断肠。\n莫待开残，却随明月，走上回廊。",
        "dynasty": "宋",
        "collection_info": null
    },
    {
        "title": "柳梢青 粉墙斜搭",
        "author": "杨无咎",
        "content": "粉墙斜搭。\n被伊勾引，不忘时霎。\n一夜幽香，恼人无寐，可堪开币。\n晓来起看芳丛，只怕里、危梢欲压。\n折向胆瓶，移归芸阁，休熏金鸭。",
        "dynasty": "宋",
        "collection_info": null
    },
    {
        "title": "柳梢青 目断南枝",
        "author": "杨无咎",
        "content": "目断南枝。\n几回吟绕，长怨开迟。\n雨浥风欺，雪侵霜妒，却恨离披。\n欲调商鼎如期。\n可奈向、骚人自悲。\n赖有毫端，幻成冰彩，长似芳时。",
        "dynasty": "宋",
        "collection_info": null
    },
    {
        "title": "法曲散序・法曲 飞金走玉常奔驰",
        "author": "曹勋",
        "content": "飞金走玉常奔驰。\n日上还西。\n自古待着长绳系。\n算尘心、谩劳役堪悲。\n盘古到此际。\n桑田变海，海复成陆高低。\n噫嘻。\n下土是凡质容仪。\n寿考能消，几日支持。\n念一世。\n真若朝荣暮落难期。\n幸有志、日传得神仙希夷。\n希夷。\n堪为千古人师。",
        "dynasty": "宋",
        "collection_info": null
    },
    {
        "title": "法曲歌头・法曲 柱史乘车",
        "author": "曹勋",
        "content": "柱史乘车，青牛驾轭，紫云覆顶，函关令已前知。\n西升稍驻，尹喜虔恭誓。\n求老子。\n亲谈道德微旨。\n五千馀言，俱救末俗，度脱令咸归生理。\n体元机。\n人间方解道术，兼明治身，与国阶梯。\n更有黄庭，专分二境，内外皆举璇题。\n羽客见者，倾诚恳诵合彝仪。\n万神潜礼。\n密奉二经，炷香静默，心无竞，靡端倪。\n得失扫去，意海澄流要体。\n内景防愆失。\n外景忘疲。\n阆风蓬岛岂能移。\n念诵灵辞。\n指群迷。",
        "dynasty": "宋",
        "collection_info": null
    },
    {
        "title": "法曲遍第一・法曲 丽景早春时",
        "author": "曹勋",
        "content": "丽景早春时。\n正花漏初迟。\n东君出震，太和应物，恍惚中立丹基。\n天风卦成随象，记合成□□□□□□□必相契。\n三千六百火候，密运精微。\n蒸入肌肤，嫩红潮颊，自然旧容生辉。\n情志。\n鄙凡尘，瑶圃满眼，都看桃李。\n晴云万叠开异色。\n灵光湛湛增秀逸。\n与道合。\n真境丹房，随时沐浴，亦向朝夕。",
        "dynasty": "宋",
        "collection_info": null
    },
    {
        "title": "法曲遍第二・法曲 向虚靖晨起",
        "author": "曹勋",
        "content": "向虚靖晨起。\n朝元意达，冲漠怡怡。\n三天澄映，九光霁碧，如有鹤舞鸾飞。\n泛空际。\n瑶室明辉。\n动与真期。\n至理常寂，户庭无远，欣欣端比。\n侍宴日在瑶池。\n师友多闲，抱琴沽酒度曲，笑采华芝。\n九节倚筇时。\n何须钓月眠石，寻觅占渊静逸。\n乐修持。\n澹然灵府泳真谛。\n怡养丹光里。\n春已收功，自育火枣交梨。",
        "dynasty": "宋",
        "collection_info": null
    },
    {
        "title": "法曲遍第三・法曲 珠星璧月",
        "author": "曹勋",
        "content": "珠星璧月，昼景夜色相催。\n正阳炎序火府，龙珠蕴照，冰海融澌。\n洞天春常好，日日琪花，琼蕊芳菲。\n绛景无别，惟似琉璃。\n平地环绕清泚。\n火中生莲，会成真物，更取海底龟儿。\n胜热涤暑风，全形莹若冰肌。\n常存道意。\n铄石流金无畏。\n共协混元一气。\n入冲极。\n觉自己。\n干体还归。",
        "dynasty": "宋",
        "collection_info": null
    },
    {
        "title": "法曲第四・法曲 南熏殿阁",
        "author": "曹勋",
        "content": "南熏殿阁，卷窗户新翠。\n池沼十顷净，俯桥影横霓。\n龟鱼自乐，潺潺螭口，流水照碧，芰荷绿满长堤。\n柳烟水色，一派涟漪。\n松竹阴中，细风缓引凉吹。\n琴韵响，玉德凤轸，声传瑶徽。\n疏襟曳履。\n或行或凭几。\n待饮彻、玉鼎云英，怎更有炎曦。",
        "dynasty": "宋",
        "collection_info": null
    },
    {
        "title": "法曲入破第一・法曲 秋容应节",
        "author": "曹勋",
        "content": "秋容应节，渐肃景入窗扉。\n碧洞连翠微。\n商律回岩桂。\n金精壮盛时。\n拥蟾轮、生素辉。\n启口天为侣，是列仙行缀。\n心均太上，欲度世缘无亏。\n用定力坚持。\n奉真常，惟凝寂。\n忱诚贯斗极。\n赐长生，仍久视。\n洞达虚皇位。\n德寿高与天齐。",
        "dynasty": "宋",
        "collection_info": null
    },
    {
        "title": "法曲入破第二・法曲 清昼静居香冷",
        "author": "曹勋",
        "content": "清昼静居香冷，风动万年枝。\n凉应兑卦体。\n秋色鸣轻飔。\n冥心运正一。\n御铁牛、耕寸地。\n都种金钱花，秀色照戊己。\n新霜万物凋谢，我常无为。\n冲起浩然气。\n抱冲和，人间世。\n登高共赏宴，泛东篱。\n菊尽醉。\n谁会。\n登高意表、迥出凡尘外。",
        "dynasty": "宋",
        "collection_info": null
    },
    {
        "title": "法曲入破第三・法曲 光铺晓曦",
        "author": "曹勋",
        "content": "光铺晓曦。\n云影拂霜低。\n空阔飞鸿过，两三行、向天际。\n晴景乍升，晃疏棂，蜂翅迷。\n密障红炉暖，香缕飘烟细。\n超然坐久，幽径试寻寒梅。\n酥点竹间稀。\n正疏蓓吐南枝。\n微阳动细蕊。\n任斜日、沈澹晖。\n惨惨寒威。\n晚知皓雪欲垂垂。",
        "dynasty": "宋",
        "collection_info": null
    },
    {
        "title": "法曲入破第四・法曲 黄锺正严凛",
        "author": "曹勋",
        "content": "黄锺正严凛，飞舞屑琼瑰。\n清赏丰年瑞。\n云液喜传杯。\n阴爻会见复，动一阳、生浩气。\n谁问添宫线，炼功在金液。\n晴檐试暖，表里莹如无疵。\n庭柳漏春信，更萱色、侵苔砌。\n优游岁向晚，叹人间时序疾。\n还捧椒觞，羽衣礼无极。",
        "dynasty": "宋",
        "collection_info": null
    },
    {
        "title": "法曲第五煞・法曲 多景推移",
        "author": "曹勋",
        "content": "多景推移。\n便似风灯里。\n将尘寰喻，尘里白驹过隙。\n今世过却，来生何处觅。\n失时节。\n生死到来嗟何及。\n勤而行之。\n竞力待与、锺吕相期。\n三千行满，连环脱下已。\n驾青鸾素鹤朝太微。",
        "dynasty": "宋",
        "collection_info": null
    },
    {
        "title": "大椿 梅拥繁枝",
        "author": "曹勋",
        "content": "梅拥繁枝，香飘翠帘，钧奏严陈华宴。\n诚孝感南极，老人星垂眷。\n东朝功崇庆远，享五福、长乐金殿。\n兹时寿协七旬，庆古今来稀见。\n慈颜绿发看更新，玉色粹温，体力加健。\n导引冲和气，觉春生酒面。\n龙章亲献龟台祝，与中宫、同诚欢忭。\n亿万斯年，当蓬莱、海波清浅。",
        "dynasty": "宋",
        "collection_info": null
    },
    {
        "title": "花心动 椒柏称觞",
        "author": "曹勋",
        "content": "椒柏称觞，抚寰瀛佳辰，正临端月。\n瑞应屡臻，宫篽多祥，气候暖回微冽。\n圣母七旬寿，敻无前、天心昭格。\n溥庆处，坤珍效祉，宴开清切。\n金殿箫韶备设。\n锵钧奏留云，舞容回雪。\n赭袍绣拥，袆翟同诚，递捧玉杯欢悦。\n愿将亿万喜，祝亿万、从兹无缺。\n太平主，永隆圣孝凤阙。",
        "dynasty": "宋",
        "collection_info": null
    },
    {
        "title": "保寿乐 和气暖回元日",
        "author": "曹勋",
        "content": "和气暖回元日，四海充庭琛贡至。\n仗卫俨东朝，郁郁葱葱，响传环佩。\n凤历无穷，庆慈闱上寿，皇情与天俱喜。\n念永锡难老，在昔难比。\n六宫嫔嫱罗绮。\n奉圣德、坤宁俱备。\n箫韶动钧奏，花似锦，广筵启。\n同祝宴赏处，从教月明风细。\n亿载享温凊，长生久视。",
        "dynasty": "宋",
        "collection_info": null
    },
    {
        "title": "宴清都 画幕明新晓",
        "author": "曹勋",
        "content": "画幕明新晓。\n晴日薄，小春微动花柳。\n宸闱荐祉，东朝诞育，载光坤厚。\n朱颜内鼎丹就。\n喜自得、长生妙有。\n奉冕旒、衣彩坤珍，同耀帕罗珠袖。\n钧奏。\n翠羽帘垂，三千粉色，花明如绣。\n歌声缓引，梁尘暗落，五云凝昼。\n龙香绕斟芳酒。\n尽夜饮、何妨禁漏。\n万万载、常向慈宁，俱献圣寿。",
        "dynasty": "宋",
        "collection_info": null
    },
    {
        "title": "宴清都 凤苑东风软",
        "author": "曹勋",
        "content": "凤苑东风软。\n春容早，岁端新律初转。\n宫云丽晓，人日应锺，庆符闺范。\n元妃懿德尊显。\n位四圣、晋芳避辇。\n佐圣主、美化重宣，光被海宇弥远。\n香满。\n帝渥恩隆，歌珠舞雪，俱陈丝管。\n彤闱共悦，天颜有喜，看寿觞亲劝。\n今年外家华焕。\n拥使节、新班侍宴。\n愿万载、永冠椒房，常奉舜殿。",
        "dynasty": "宋",
        "collection_info": null
    },
    {
        "title": "一寸金 霜落鸳鸯",
        "author": "曹勋",
        "content": "霜落鸳鸯，绣隐芙蓉小春节。\n应运看，月魄分辉，坤顺同符，文母徽音芳烈。\n诞育干坤主，均慈爱、练裙岂别。\n经沙塞、涉履烟尘，瑞色怡然更英发。\n上圣中兴，严恭问寝，宫庭正和悦。\n看寿筵高启，龙香低转，声入霓裳，檀槽新拨。\n翠衮同行乐，钧韶奏、喜盈绛阙。\n倾心愿、亿载慈宁，醉赏闲风月。",
        "dynasty": "宋",
        "collection_info": null
    },
    {
        "title": "国香 十月新阳",
        "author": "曹勋",
        "content": "十月新阳。\n喜桃杏秀发，宫殿春香。\n宝历开图，文母协应时康。\n诞庆欣逢令旦，向花闱、罄列嫔嫱。\n欢荣是九五，侍膳芳筵，翠扆龙章。\n天心人共喜，拱三钗瑞彩，同捧瑶觞。\n禁中和气，都入法部丝簧。\n一片神仙锦绣，正珠帘、高卷云光。\n遐龄祝亿载，永奉慈颜，地久天长。",
        "dynasty": "宋",
        "collection_info": null
    },
    {
        "title": "国香 红染芙蓉",
        "author": "曹勋",
        "content": "红染芙蓉。\n似晓霞丽日，秋满珠宫。\n瑞彩朝来，都做和气葱葱。\n共庆龟台降祉，化均凤历同风。\n升平助阴化，奉养馀闲，翰墨鸾龙。\n群仙移彩仗，尽红妆玉带，乐震霜空。\n响入千岩，芳桂香散房栊。\n劝寿天颜有喜，奉觞雁序雍容。\n蟠桃待从此，岁岁今朝，荐酒瑶锺。",
        "dynasty": "宋",
        "collection_info": null
    },
    {
        "title": "齐天乐 芙蓉凝露青霞护",
        "author": "曹勋",
        "content": "芙蓉凝露青霞护，朝日绮疏风细。\n正是中秋，时候喜逢，中宫葱葱佳气。\n云龙庆会。\n赞真主当阳，辅成天地。\n暇日琴书，暂闲蚕馆见贤志。\n嫔嫱衣罗乍试。\n尽趋椒殿，喜芳绣筵初启。\n酒面腾红，香烟罩碧，恩满六宫金翠。\n何妨绛烛。\n任花敧玉侧，劝教沈醉。\n凤阙龙楼，夜色凉如水。",
        "dynasty": "宋",
        "collection_info": null
    },
    {
        "title": "透碧霄 阆苑喜新晴",
        "author": "曹勋",
        "content": "阆苑喜新晴。\n正桂华、飘下太清。\n宝篽凉秋，梦祥明月，天开辅盈成。\n宫闱女职遵慈训，见海宇仪型。\n奉东朝、晨夕趋承。\n化内外、咸知柔顺，已看彤管赋和平。\n宴坤宁。\n香腾金猊，烟暖秘殿彩衣轻。\n六乐丝竹，绕云萦水，总按新声。\n天临帝幄，亲颁寿酒，恩意兼勤。\n雁行缀、宰府殊荣。\n愿万亿斯年，南山并永，坤厚赞尧明。",
        "dynasty": "宋",
        "collection_info": null
    },
    {
        "title": "芰荷香 彩云闲",
        "author": "曹勋",
        "content": "彩云闲。\n正西瑶阿母，初驻非烟。\n晓空吹静，暑气清度熏弦。\n母仪万国，配帝德、直切天垣。\n阴化从此俱宣。\n六宫内壶，欣拜新班。\n况是关雎咏懿美，奉东朝晨夕，甘旨芳鲜。\n上膺慈训，下齐海宇均欢。\n坤宁暇日，庆盛旦、且款芳筵。\n永赞二圣当天。\n雍和化洽，亿万斯年。",
        "dynasty": "宋",
        "collection_info": null
    },
    {
        "title": "玉连环・解连环 庆云开霁",
        "author": "曹勋",
        "content": "庆云开霁，清华明昼，殿阁风度熏弦。\n电虹敷瑞，应炎运当千。\n端景命、符圣德，三阶正、万国归化，远胜文思睿藻，问鲭寝格中天。\n深严。\n邃启芳筵。\n正花拥绛扆，瑶殿神仙。\n缓闻钧韶奏下，歌舞云边。\n宫闱罄和气，浃南山。\n罩翠霭、上寿烟。\n祝无疆御历万万年。",
        "dynasty": "宋",
        "collection_info": null
    },
    {
        "title": "夏云峰 绍洪基",
        "author": "曹勋",
        "content": "绍洪基，抚万宇，中兴宝运符千。\n枢电瑞绕，景命燕及云天。\n挺生真主，平四海、复禹山川。\n班列立、瞻云就日，职贡衣冠。\n欢均鳌禁鹓鸾。\n望花城粉黛，金兽祥烟。\n笙箫缓奏，化国日永留连。\n宝觞亲劝，须纵饮、歌舞韶妍。\n都是祝、南山圣寿，亿万斯年。",
        "dynasty": "宋",
        "collection_info": null
    },
    {
        "title": "凤凰台上忆吹箫 碧玉烟塘",
        "author": "曹勋",
        "content": "碧玉烟塘，绛罗艳卉，朱清炎驭升晹。\n正应运、真人诞节，宝绪灵光。\n海宇均颁湛露，环佩拱、北极称觞。\n欢声浃，三十六宫，齐奉披香。\n芬芳。\n宝熏如霭，仙仗捧椒扉，秀绕嫔嫱。\n上万寿、双鬟妙舞，一部丝簧。\n花满蓬莱殿里，光照坐、尊俎生凉。\n南山祝，常对化日舒长。",
        "dynasty": "宋",
        "collection_info": null
    },
    {
        "title": "安平乐・安平乐慢 圣德如尧",
        "author": "曹勋",
        "content": "圣德如尧，圣心如舜，欣逢出震昌期。\n中兴继体，抚有寰瀛，三阳方是炎曦。\n万国朝元，奉崇严宸扆，咫尺天威。\n瑞色满三墀。\n渐嵩呼、均庆彤闱。\n正金屋妆成，翠围红绕，香霭高散狻猊。\n东朝移雕辇，与坤仪、同奉瑶卮。\n阖殿花明，亿万载、咸歌寿祺。\n视天民，永祈宝历，垂衣端拱无为。",
        "dynasty": "宋",
        "collection_info": null
    },
    {
        "title": "夜合花 星拱尧眉",
        "author": "曹勋",
        "content": "星拱尧眉，日临云幄，晓天初静炎曦。\n香凝翠扆，花笼禁殿风迟。\n彩山高与云齐。\n奉明主、玉斝交挥。\n庆天申旦，九州四海，同咏昌时。\n今年麦有双歧。\n别有琅玕并节，深秀联枝。\n丰世瑞物，嘉祥效祉熙熙。\n坐中莫惜沈醉，仰三圣、玉德光辉。\n献南山寿，严宸万载，永奉垂衣。",
        "dynasty": "宋",
        "collection_info": null
    },
    {
        "title": "绿头鸭・多丽 喜雨熏泛景",
        "author": "曹勋",
        "content": "喜雨熏泛景，翠云低柳。\n正凉生殿阁，梅润晓天，暑风时候。\n应乘干、彩虹流渚，惊电绕、璇霄枢斗。\n大业辉光，益建火德，梯航四海尽奔走。\n六府焕修，多方平定，寰宇歌元首。\n凝九有。\n三辰拱北，万邦孚佑。\n对祥烟、霁色清和，凤韶九成仪昼。\n听山声、响传呼舞，腾紫府、香浓金兽。\n禁篽升平，慈闱燕适，袆衣共上玉觞酒。\n齐奉舜图，南山同永，合殿备金奏。\n祝圣寿。\n圣寿无疆，两仪并久。",
        "dynasty": "宋",
        "collection_info": null
    },
    {
        "title": "赏松菊 凉飙应律惊潮韵",
        "author": "曹勋",
        "content": "凉飙应律惊潮韵，晓对彩蟾如水。\n庆霄占梦月，已祥开天地。\n圣主中兴大业，二南化、恭勤辅翊。\n抚宫闱，看仪型，海宇尽成和气。\n禁掖西瑶宴席。\n泛天风、响钧韶空外。\n贵是至尊母，极人间崇贵。\n缓引长生丽曲，翠林正、香传瑞桂。\n向灵华，奉光尧，同万万岁。",
        "dynasty": "宋",
        "collection_info": null
    },
    {
        "title": "瑞鹤仙 小梅凝秀色",
        "author": "曹勋",
        "content": "小梅凝秀色，泛霁霭晴和，春容初透。\n璇霄降仙格，觉葱葱佳气，先惊花柳。\n芝兰户牖。\n庆禀质、天长地久。\n有当熊避辇，嘉声懿德，六宫居右。\n清昼。\n文箫仪凤，妙舞低云，缓锵钧奏。\n香传绣幄，腾飞雾，上金兽。\n愿千龄遐算，三宫慈爱，长亭兹辰劝酒。\n向瑶台阆苑，芳音永嫔万寿。",
        "dynasty": "宋",
        "collection_info": null
    },
    {
        "title": "水龙吟 翠帘迟晚",
        "author": "曹勋",
        "content": "翠帘迟晚，龙楼丽日，海宇明新霁。\n枢旋大电，虹流华渚，阳春天气。\n出震乘干，保民立政，垂衣裳治。\n诞恩均九有，功兼七制，恢图抚、四荒外。\n威动殊邻万里。\n拥衣冠、称觞玉陛。\n虞韶缓度，龙香飞下，晴云如水。\n行见冰天，版图来上，诸侯盟会。\n奉怡颜宴罢，归移宝辇，向瑶池醉。",
        "dynasty": "宋",
        "collection_info": null
    },
    {
        "title": "水龙吟 嫩凉微袅",
        "author": "曹勋",
        "content": "嫩凉微袅，秋容乍肃，迥觉凉如水。\n重阳已近，岩华增秀，一钩天际。\n香动前星，气横文圃，荣光呈瑞。\n仰宸心密眷，行都正牧，兵民奉、神明治。\n金殿朝回燕适。\n肆武功、文德咸备。\n萧闲翰墨，惟亲书史，不寻罗绮。\n欢动宸严，宴开鹤禁，生朝和气。\n愿青宫布政，龙楼问寝，同千万岁。",
        "dynasty": "宋",
        "collection_info": null
    },
    {
        "title": "水龙吟 傍阶红药",
        "author": "曹勋",
        "content": "傍阶红药，新梢翠竹，榭阁熏风静。\n维神降岳，维熊占梦，姿仪玉聘。\n金殿趋庭，禁严衣彩，寝门温清。\n是宗藩帝子，天潢宝牒，当神武、侍明廷。\n为善先知最乐，咏诗书、存存成性。\n亲师讲道，摛华挥藻，水云高兴。\n一代荣观，觊尧显舜，古今难并。\n看青华蕊简，松乔比寿，佐南风政。",
        "dynasty": "宋",
        "collection_info": null
    },
    {
        "title": "月上海棠慢・月上海棠 东风扬暖",
        "author": "曹勋",
        "content": "东风扬暖，渐是春半，海棠丽烟径。\n似蜀锦晴展，翠红交映。\n嫩梢万点胭脂，移西溪、浣花真景。\n蒙蒙雨，黄鹂飞上，数声宜听。\n风定。\n朱阑夜悄，蟾华如水，初照清影。\n喜浓芳满地，暗香难并。\n悄如彩云光中，留翔鸾、静临芳镜。\n携酒去、何妨花边露冷。",
        "dynasty": "宋",
        "collection_info": null
    },
    {
        "title": "松梢月 院静无声",
        "author": "曹勋",
        "content": "院静无声。\n天边正、皓月初上重城。\n群木摇落，松路径暖风轻。\n喜揖蟾华当松顶，照榭阁、细影纵横。\n杖策徐步空明里，但襟袖皆清。\n恍若如临异境，漾凤沼岸阔，波净鱼惊。\n气入层汉，疑有素鹤飞鸣。\n夜色徘徊迟宫漏，渐坐久、露湿金茎。\n未忍归去，闻何处、重吹笙。",
        "dynasty": "宋",
        "collection_info": null
    },
    {
        "title": "隔帘花 宿雨初晴",
        "author": "曹勋",
        "content": "宿雨初晴，花艳迎阳，槛前如绣如绮。\n向晓峭寒轻，窣真珠十二。\n正朝曦、桃杏暖，透影帘栊烘春霁。\n似暂隔、祥烟香雾，朝仙侣庭际。\n更值迟迟丽日。\n且休约寻芳，与开瑶席。\n未拟上金钩，尽围红遮翠。\n命佳名、坤殿喜，为写新声传新意。\n待向晚、迎香临月须卷起。",
        "dynasty": "宋",
        "collection_info": null
    },
    {
        "title": "东风第一枝 宝苑明春",
        "author": "曹勋",
        "content": "宝苑明春，青霞射晚，六幕云闲风静。\n茂林修竹昂霄，素月照人澄莹。\n梅花十顷，递暗香、琼瑶真景。\n散万斛金莲，崇山秀岭，尽开花径。\n真个好、月灯相映。\n真个乐、圣驾游幸。\n四部箫韶，群仙奏乐，万光耀境。\n玉华不夜，向洞天、暖烟回冷。\n好大家、酒色醺醺，任教漏移花影。",
        "dynasty": "宋",
        "collection_info": null
    },
    {
        "title": "水龙吟 鉴天云敛壶中",
        "author": "曹勋",
        "content": "鉴天云敛壶中，昼暖乍喜熏风永。\n轻纱渐试，香罗初褪，梅阴又□。\n广殿窗虚，翠帘卷起，一番清影。\n正新篁绿嫩，池光涨雨，鱼吹浪、燕飞径。\n好是九重邃密，有岚光、烟溪深静。\n升平暇日，长廊别院，笙歌缓整。\n宝辇迟留，玉觞时举，何妨乘兴。\n况一年好处，犹寒未暖，是清和景。",
        "dynasty": "宋",
        "collection_info": null
    },
    {
        "title": "夏云峰 五云开",
        "author": "曹勋",
        "content": "五云开，过夜来、初收几阵梅雨。\n画罗携芳扇，正喜逢重午。\n角黍星团，巧萦臂、龙纹轻缕。\n细祝降福天中，列箫韶歌舞。\n熏风凉殿开处。\n称绡裙雾縠，莲步俦侣。\n翠铺交枝艾，便手香微度。\n菖丝浮玉，向台榭、留连欢聚。\n笑语。\n自有冰姿消烦暑。",
        "dynasty": "宋",
        "collection_info": null
    },
    {
        "title": "忆吹箫・凤凰台上忆吹箫 烦暑衣襟",
        "author": "曹勋",
        "content": "烦暑衣襟，乍凉院宇，梧桐吹下新秋。\n望鹊羽、桥成上汉，绿雾初收。\n喜见西南月吐，帘尽卷、玉宇珠楼。\n银潢晚，应是绛河，已度牵牛。\n何妨翠烟深处，佳丽拥缯筵，斗巧嬉游。\n是向夕、穿针竞立，香霭飞浮。\n别有回廊影里，应钿合、钗股空留。\n江天晓，萧萧雨入潮头。",
        "dynasty": "宋",
        "collection_info": null
    },
    {
        "title": "尾犯 秋空过雨静",
        "author": "曹勋",
        "content": "秋空过雨静，晚景澄明，天淡如水。\n渐看蟾彩，东山旋升，金饼上云际。\n轻烟散尽，莹皓色、消尘翳。\n倚琼楼，皎若瑶台阆风，翠阑十二。\n正好登临无外。\n满斟与、清光对。\n虽桂华飘下，玉轮移影，归兴犹未。\n待继日同宴赏，听秘乐、广寒宫里。\n惟怕却，明月阴晴未定，且宜欢醉。",
        "dynasty": "宋",
        "collection_info": null
    },
    {
        "title": "秋蕊香 秋色宫庭",
        "author": "曹勋",
        "content": "秋色宫庭，黄花禁篽，西风乍透罗衣。\n龙山意渐爽，瑶砌叶初飞。\n喜天宇、明洁晓晴时。\n翠楼都卷帘帷。\n奉宴赏，菊英环坐，金玉成围。\n凭阑海山万里，登望处，休论戏马台池。\n揽幽芳、泛酒面香凝，携手与、仙姿共游嬉。\n从他纱帽频敧。\n并宝马，何妨归路，月挂天西。",
        "dynasty": "宋",
        "collection_info": null
    },
    {
        "title": "十六贤 拱皇图",
        "author": "曹勋",
        "content": "拱皇图，御宝历，上圣垂衣。\n旰食亲万机。\n海宇熙熙。\n登寿域，瑞霞彩云常捧日。\n花阴麦垅四民齐。\n宫卫仗肃，阆苑瑶池。\n台殿倚晴晖。\n当盛际。\n风俗美。\n寻胜事。\n人物总游嬉。\n太平何处，知不摇征旗摇酒旗。\n四方感格臻上瑞。\n官家闲暇宴芳菲。\n千万岁。\n嘉会明盛时。",
        "dynasty": "宋",
        "collection_info": null
    },
    {
        "title": "金盏倒垂莲 谷雨初晴",
        "author": "曹勋",
        "content": "谷雨初晴，对晓霞乍敛，暖风凝露。\n翠云低映，捧花王留住。\n满阑嫩红贵紫，道尽得、韶光分付。\n禁篽浩荡，天香巧随天步。\n群仙倚春似语。\n遮丽日、更着轻罗深护。\n半开微吐，隐非烟非雾。\n正宜夜阑秉烛，况更有、姚黄娇妒。\n徘徊纵赏，任放蒙蒙柳絮。",
        "dynasty": "宋",
        "collection_info": null
    },
    {
        "title": "庆清朝 绛罗萦色",
        "author": "曹勋",
        "content": "绛罗萦色，茸金丽蕊，秀格压尽群芳。\n人间第一娇妩，深紫轻黄。\n乍过夜来谷雨，盈盈明艳惹天香。\n春风暖，宝幄竞倚，名称花王。\n朝槛五云拥秀，护晓日、偏宜翠幕高张。\n秾姿露叶，临赏须趁韶光。\n最喜鉴鸾初试，数枝姚魏插宫妆。\n然绛蜡，共花拚醉，莫靳瑶觞。",
        "dynasty": "宋",
        "collection_info": null
    },
    {
        "title": "花心动 密幄阴阴",
        "author": "曹勋",
        "content": "密幄阴阴，正嘉花嘉木，尽成新翠。\n蕙圃过雨，牡丹初歇，怎见浅深相倚。\n好称花王侍。\n秀层台、重楼明丽。\n九重晓，狂香浩态，暖风轻细。\n堪想诗人赠意。\n喜芳艳卿云，嫩苞金蕊。\n要看秀色，收拾韶华，自做殿春天气。\n与持青梅酒，趁凝伫、晚妆相对。\n且频醉，芳菲向阑可惜。",
        "dynasty": "宋",
        "collection_info": null
    },
    {
        "title": "花心动 玉井生寒",
        "author": "曹勋",
        "content": "玉井生寒，正枫落吴江，冷侵罗幕。\n翠云翦叶，紫锦攒花，暗香遍熏珠阁。\n瑞非兰麝比，氤氲清彻寥廓。\n向燕寝，团团秀色，巧宜围却。\n宝槛浓开对列，蜂共蝶多情，未知花萼。\n爱玩置向窗几，时时更碾，建春浇着。\n最是关情处，惊梦回、酒醒初觉。\n楚梅早，前村任他暗落。",
        "dynasty": "宋",
        "collection_info": null
    },
    {
        "title": "杏花天慢 桃蕊初谢",
        "author": "曹勋",
        "content": "桃蕊初谢，双燕来后，枝上嫩苞时节。\n绛萼滋浩露，照晓景、裁翦冰绡标格。\n烟传靓质。\n似淡拂、妆成香颊。\n看暖日、催吐繁英，占断上林风月。\n坛边曾见数枝，算应是真仙，故留春色。\n顿觉偏造化，且任他、桃李成蹊谁说。\n晴霁易雪。\n待对饮、清赏无歇。\n更爱惜、留引鹇禽，未须再折。",
        "dynasty": "宋",
        "collection_info": null
    },
    {
        "title": "念奴娇 禁烟过也",
        "author": "曹勋",
        "content": "禁烟过也，正东风浓拂，来禽奇绝。\n翠叶修条千万点，轻染微红香雪。\n霁景烘云，暖梢吹绽，浩荡春容阔。\n棠阴已静，此花标韵终别。\n犹记宝帖开缄，如何春李，与佳名齐列。\n秀实甘芳莫待看，叶底匀圆堪折。\n且赏琼苞，繁英插鬓，淡伫留风月。\n宜将图画，有时凝想重阅。",
        "dynasty": "宋",
        "collection_info": null
    },
    {
        "title": "风流子 中春膏雨歇",
        "author": "曹勋",
        "content": "中春膏雨歇，雕阑晓，最好海棠时。\n正新梢吐绿，万苞凝露，暖铺云锦，香点胭脂。\n向枝上，绪风开秀色，桃李尽成蹊。\n朱唇晕酒，脸红微透，翠纱轻卷，红映丰肌。\n严宸风光主，临赏处，玉殿丽日迟迟。\n天与造化西蜀，浓艳芳菲。\n待绣帘卷起，欢奉长乐，内捆多闲，同宴椒闱。\n须是对花满酌，不醉无归。",
        "dynasty": "宋",
        "collection_info": null
    },
    {
        "title": "蜀溪春 蜀景风迟",
        "author": "曹勋",
        "content": "蜀景风迟，浣花溪边，谁种芬芳。\n天与蔷薇，露华匀脸，繁蕊竞拂娇黄。\n枝上标韵别，浑不染、铅粉红妆。\n念杜陵、曾见时，也为赋篇章。\n如今盛开禁掖，千万朵莺羽，先借朝阳。\n待得君王，看花明艳，都道赭袍同光。\n须趁排宴席，偏宜带、疏雨笼香。\n占上苑，留住春，奉玉觞。",
        "dynasty": "宋",
        "collection_info": null
    },
    {
        "title": "倚阑人 清明池馆",
        "author": "曹勋",
        "content": "清明池馆，芳菲渐晚，晴香满架笼永昼。\n翠拥柔条，玉铺繁蕊，袅袅舞低襟袖。\n秀蓓凝浩露，疑挂六铢衣绉。\n檀点芳心，体熏清馥，粉容宜拈春风手。\n肯与芝兰共嗅。\n向夜阑凝月，洞户花、别是素芳依旧。\n翦取长梢，青蛟喷雪，挽住晓云争秀。\n楼上人未去，常恐风欺雨瘦。\n红绡收取，举觞犹喜，窨得醺醺酒。",
        "dynasty": "宋",
        "collection_info": null
    },
    {
        "title": "夹竹桃花 绛彩娇春",
        "author": "曹勋",
        "content": "绛彩娇春，苍筠静锁，掩映夭姿凝露。\n花腮藏翠，高节穿花遮护。\n重重蕊叶相怜，似青帔艳妆神仙侣。\n正武陵溪暗，淇园晓色，宜望中烟雨。\n向暖景、谁见斜枝处。\n喜上苑韶华渐布。\n又似瑞霞低拥，却恐随风飞去。\n要留最妍丽，须且闲凭佳句。\n更秀容、分付徐熙，素屏画图取。",
        "dynasty": "宋",
        "collection_info": null
    },
    {
        "title": "峭寒轻 照溪流清浅",
        "author": "曹勋",
        "content": "照溪流清浅，正万梅都开，峭寒天气。\n才过了元宵，渐昼长禁宇，迤逦佳时。\n断肠枝上雪，残英已、片影初飞。\n苒苒随风，送春到、便烂漫香迟。\n凝睇。\n迎芳菲至。\n觉欣欣桃李，嫩色依微。\n应是有新酸，向嫩梢定须，一点藏枝。\n乍晴还又冷，从尊前、自落轻细。\n寄与高楼，夜笛声、且缓吹。",
        "dynasty": "宋",
        "collection_info": null
    },
    {
        "title": "竹马子・竹马儿 喜韶景才回",
        "author": "曹勋",
        "content": "喜韶景才回，章台向晓，官柳舒香缕。\n正和烟带雨，遮桃映杏，东君先与。\n乍引柔条萦路。\n娇黄照水，经渭城朝雨。\n翠惹丝垂，玉阑干风静，轻轻搭住。\n到此曾追想，陶潜旧隐，忆隋堤津渡。\n三眠昼永凝露。\n更许黄鹂娇语。\n似怕日暖，飞花成絮，拟雪堆绣户。\n待放教婆娑，如眉处、笼歌舞。",
        "dynasty": "宋",
        "collection_info": null
    },
    {
        "title": "二色莲 凤沼湛碧",
        "author": "曹勋",
        "content": "凤沼湛碧，莲影明洁，清泛波面。\n素肌鉴玉，烟脸晕红深浅。\n占得熏风弄色，照醉眼、梅妆相间。\n堤上柳垂轻帐，飞尘尽教遮断。\n重重翠荷净，列向横塘暖。\n争映芳草岸。\n画船未桨，清晓最宜遥看。\n似约鸳鸯并侣，又更与、舂锄为伴。\n频宴赏，香成阵、瑶池任晚。",
        "dynasty": "宋",
        "collection_info": null
    },
    {
        "title": "八音谐 芳景到横塘",
        "author": "曹勋",
        "content": "芳景到横塘，官柳阴低覆，新过疏雨。\n望处藕花密，映烟汀沙渚。\n波静翠展琉璃，似伫立、飘飘川上女。\n弄晓色，正鲜妆照影，幽香潜度。\n水阁熏风对万姝，共泛泛红绿，闹花深处。\n移棹采初开，嗅金缨留取。\n趁时凝赏池边，预后约、淡云低护。\n未饮且凭阑，更待满、荷珠露。",
        "dynasty": "宋",
        "collection_info": null
    },
    {
        "title": "清风满桂楼 凉飙霁雨",
        "author": "曹勋",
        "content": "凉飙霁雨。\n万叶吟秋，团团翠深红聚。\n芳桂月中来，应是染、仙禽顶砂匀注。\n晴光助绛色，更都润、丹霄风露。\n连朝看、枝间粟粟，巧裁霞缕。\n烟姿照琼宇。\n上苑移时，根连海山佳处。\n回看碧岩边，薇露过，残黄韵低尘污。\n诗人谩自许。\n道曾向、蟾宫折取。\n斜枝戴，惟称瑶池伴侣。",
        "dynasty": "宋",
        "collection_info": null
    },
    {
        "title": "雁侵云慢 晓云低",
        "author": "曹勋",
        "content": "晓云低。\n是残暑渐消，凉意初至。\n翠帘燕去，觉商飙天气。\n凝华吹、动绣额，乍殿阁、金茎风细。\n夜雨笼微阴，满绮窗、疏影响清吹。\n轻飔嫩细透衣。\n想宵长漏迟，香动罗袂。\n戏曾计日，忆宾鸿来期。\n杯盘排备宴适，乍好景、心情先喜。\n待淡月疏烟里，试寻岩桂蕊。",
        "dynasty": "宋",
        "collection_info": null
    },
    {
        "title": "锦标归 风搅长空",
        "author": "曹勋",
        "content": "风搅长空，冷入寒云，正是严凝初至。\n围炉坐久，珠帘卷起，准拟六花飞砌。\n渐苒苒晴烟，更暗觉、远天开霁。\n阻琼瑶、不舞蓝田，但有蟾华铺地。\n想像如今剡溪，应误幽人访客，轻舟闲舣。\n翠幕登临处，散无限清兴，顿孤沈醉。\n念好景佳时，谩望极、祥霙为瑞。\n却梅花、知我心情，故把飞英飘坠。",
        "dynasty": "宋",
        "collection_info": null
    },
    {
        "title": "索酒 乍喜惠风初到",
        "author": "曹勋",
        "content": "乍喜惠风初到，上林翠红，竞开时候。\n四吹花香扑鼻，露裁烟染，天地如绣。\n渐觉南熏，总冰绡纱扇避烦昼。\n共游凉亭消暑，细酌轻讴须酒。\n江枫装锦雁横秋，正皓月莹空，翠阑侵斗。\n况素商霜晓，对径菊、金玉芙蓉争秀。\n万里彤云，散飞霙，炉中焰红兽。\n便须点水傍边，最宜着酉。",
        "dynasty": "宋",
        "collection_info": null
    },
    {
        "title": "凤箫吟・芳草 列旗常",
        "author": "曹勋",
        "content": "列旗常。\n中宵天净，郊丘展采圆苍。\n肇禋三岁礼，圣天子为民，致福穰穰。\n凝旒亲奠玉，粲珠联、星斗垂芒。\n渐月转燔柴，露重烟断坛旁。\n欢康。\n青霞催晓，六乐均调，响逐新阳。\n辇回天仗肃，庆千官抃舞，绣锦成行。\n鸡竿双凤阙，肆颁宣、恩动荣光。\n赞永御，萝图霈泽，常抚殊方。",
        "dynasty": "宋",
        "collection_info": null
    },
    {
        "title": "六花飞 寅杓乍正",
        "author": "曹勋",
        "content": "寅杓乍正，瑞云开晓，罩紫府宫殿。\n圣孝虔恭，率宸庭冠剑。\n上徽称、天明地察，奉玉检、璇耀金辉，仰吾君，亲被衮龙，当槛俯旒冕。\n中兴明天子，舜心温凊，示未尝闲燕。\n礼无前比，出渊衷深念。\n赞木父金母至乐，万亿载、日月荣光俱欢忭。\n罗绮管弦开寿宴。",
        "dynasty": "宋",
        "collection_info": null
    },
    {
        "title": "浣溪沙 禁篽芙蓉秋气凉",
        "author": "曹勋",
        "content": "禁篽芙蓉秋气凉。\n新枨启待满林霜。\n旨甘初荐摘青黄。\n乍剖金肤藏嫩玉，吴盐兼味发清香。\n圣心此意与天长。",
        "dynasty": "宋",
        "collection_info": null
    },
    {
        "title": "浣溪沙 春到皇居景晏温",
        "author": "曹勋",
        "content": "春到皇居景晏温。\n冰轮驾玉上祥云。\n烛龙衔耀九重门。\n宫掖两仪临舜殿，金莲万斛奉尧尊。\n官家慈孝格干坤。",
        "dynasty": "宋",
        "collection_info": null
    },
    {
        "title": "浣溪沙 初过西风烟雨微",
        "author": "曹勋",
        "content": "初过西风烟雨微。\n霓光留景正团枝。\n月中新彩与增辉。\n霞影分丹乘浩露，珊瑚秀色满彤墀。\n凉飙吹上赭红衣。",
        "dynasty": "宋",
        "collection_info": null
    },
    {
        "title": "浣溪沙 春晓于飞彩仗明",
        "author": "曹勋",
        "content": "春晓于飞彩仗明。\n西园嘉瑞格和鸣。\n花王特地献双英。\n并蒂轻黄宜淡淡，联芳竞秀巧盈盈。\n飞琼萼绿两倾城。",
        "dynasty": "宋",
        "collection_info": null
    },
    {
        "title": "临江仙 连夜阴云开晓景",
        "author": "曹勋",
        "content": "连夜阴云开晓景，中秋胜事偏饶。\n十分晴莹碧天高。\n台升吴岫顶，乐振海门潮。\n桂影一庭香渐远，四并都向今朝。\n宸欢得句付风骚。\n围棋消白日，赏月度清宵。",
        "dynasty": "宋",
        "collection_info": null
    },
    {
        "title": "临江仙 嫩绿阴阴台榭映",
        "author": "曹勋",
        "content": "嫩绿阴阴台榭映，南风初送清微。\n扬州花市进芳菲。\n丝头开万朵，玉叶衬繁枝。\n自是诗人佳赠意，花王香借馀姿。\n翠红深展奉瑶卮。\n何妨沈醉赏，天与绊春晖。",
        "dynasty": "宋",
        "collection_info": null
    },
    {
        "title": "西江月 霞绮浓披翡翠",
        "author": "曹勋",
        "content": "霞绮浓披翡翠，晨光巧上珊蝴。\n丹林偏许下清都。\n香占深岩烟雨。\n秋到九华宫殿，赭袍红借繁珠。\n广寒桂与世花殊。\n不带人间风露。",
        "dynasty": "宋",
        "collection_info": null
    },
    {
        "title": "西江月 连夜六花飞舞",
        "author": "曹勋",
        "content": "连夜六花飞舞，清晨玉境瑶阶。\n湖山寒雾隐楼台。\n难画西园真态。\n月殿九华同到，雕舆乘兴俱来。\n浮春帘密锦筵开。\n不是山阴访戴。",
        "dynasty": "宋",
        "collection_info": null
    },
    {
        "title": "诉衷情 西都花市锦云同",
        "author": "曹勋",
        "content": "西都花市锦云同。\n谷雨贡黄封。\n天心故偏雨露，名品满深宫。\n开国艳，正春融。\n露香中。\n绮罗金殿，醉赏浓春，贵紫娇红。",
        "dynasty": "宋",
        "collection_info": null
    },
    {
        "title": "武陵春 元夕晴和中禁好",
        "author": "曹勋",
        "content": "元夕晴和中禁好，梅影玉阑干。\n峭窄春衫试嫩寒。\n金翠会群仙。\n移下一天星斗璨，喜色动宸颜。\n行乐风光莫放闲。\n月在凤凰山。",
        "dynasty": "宋",
        "collection_info": null
    },
    {
        "title": "四槛花 鸳瓦霜浓",
        "author": "曹勋",
        "content": "鸳瓦霜浓，兽炉烟冷，琐窗渐明。\n芙蓉红晕减，疏篁晓风清。\n睡觉犹眠，怯新寒，仍宿酒，尚有馀酲。\n拥闲衾。\n先记早梅糁糁，流水泠泠。\n须记岁月堪惊。\n最难管、苍华满镜生。\n心地常自乐，谁能问枯荣。\n一味情尘、揩摩尽，人间世，更没亏成。\n惟萧散，眠食外，且乐升平。",
        "dynasty": "宋",
        "collection_info": null
    },
    {
        "title": "花心动 绿结阴浓",
        "author": "曹勋",
        "content": "绿结阴浓，渐南风初到、旧家庭院。\n细麦落花，圆荷浮叶，翠径受风新燕。\n乍晴还雨香罗怯，惜柳絮、已将春远。\n最好处，清和气暖，喜拈轻扇。\n好对层轩邃馆。\n供极目晴云，晓江横练。\n煮酒试尝，梅子团青，草草也休辞劝。\n待等闲暇寻胜去，又闲事、有时萦绊。\n且趁取良辰，醉后莫管。",
        "dynasty": "宋",
        "collection_info": null
    },
    {
        "title": "胜胜令 梅风吹粉",
        "author": "曹勋",
        "content": "梅风吹粉，柳影摇金。\n渐看春意入芳林。\n波明草嫩，据征鞍，晚烟沈。\n向野馆、愁绪怎禁。\n过了烧灯，醉别院，阻同寻。\n琐窗还是冷瑶琴。\n灯花灺也，拥春寒，掩闲衾。\n念翠屏、应倚夜深。",
        "dynasty": "宋",
        "collection_info": null
    },
    {
        "title": "玉蹀躞・解蹀躞 红绿烟村惨淡",
        "author": "曹勋",
        "content": "红绿烟村惨淡，市井初经虏。\n舍馆人家，凄凄但尘土。\n依旧春色撩人，柳花飞处，犹听几声莺语。\n黯无绪。\n匹马三游四楚。\n行路漫怀古。\n可惜风月，佳时尚羁旅。\n归处应及荼䕷，与插云鬓，此恨醉时分付。",
        "dynasty": "宋",
        "collection_info": null
    },
    {
        "title": "水龙吟 海榴红暖",
        "author": "曹勋",
        "content": "海榴红暖。\n圆荷翠小，榭阁熏风浅。\n真人抚运，云龙相际，真贤载诞。\n鲁国元勋，相门接踵，传家非远。\n辅中兴大业，折冲邻壤，扶红日、上霄汉。\n端是清明重见。\n范陶熔、咸收群彦。\n垂绅正笏，炉烟不动，宸廷闲燕。\n天地平成，父尧子舜，永膺宸眷。\n赐我公岁岁，恩荣锡命，向黄金殿。",
        "dynasty": "宋",
        "collection_info": null
    },
    {
        "title": "水龙吟 晓云阁雨",
        "author": "曹勋",
        "content": "晓云阁雨。\n疏梅缀玉，麈尾闻谈吐。\n精忠许国，才华摛锦，尘劳释去。\n六印雄图，百川明辩，苏张谁数。\n有奇谋欲下，阴山族帐，惟英卫、可接武。\n想见临戎丰度。\n慨然定、中原疆土。\n果惊一坐，折冲遐裔，嘉言循古。\n安抚疲民，静摧骄虏，无烦旗鼓。\n看功成、入辅中兴，永佐干坤主。",
        "dynasty": "宋",
        "collection_info": null
    },
    {
        "title": "宴清都 野水澄空",
        "author": "曹勋",
        "content": "野水澄空，远山随眼，笋舆乘兴庐阜。\n天池最极，云溪最隐，翠迷归路。\n三峡两龙翔翥。\n尽半月、犹贪杖屦。\n闲引杯，相赏好处奇处，险处清处。\n凝伫。\n道友重陪，西山胜迹，玉隆风御。\n滕阁下临，晴峰万里，水云千古。\n飞觞且同豪举。\n喜醉客、龙吟度曲。\n待记成佳话，归时从头细数。",
        "dynasty": "宋",
        "collection_info": null
    },
    {
        "title": "江神子・江城子 帝俞赓载下方壶",
        "author": "曹勋",
        "content": "帝俞赓载下方壶。\n雨随车。\n旷时无。\n尽道南丰，仙骨秀而都。\n光照丹丘人快睹，金騕袅，玉蟾蜍。\n自怜老景病仍癯。\n芘微躯。\n驻安舆。\n暗润赤城，风露喜踟蹰。\n行矣相门还入相，看惠爱，咏猗欤。",
        "dynasty": "宋",
        "collection_info": null
    },
    {
        "title": "满庭芳 白氎行缠",
        "author": "曹勋",
        "content": "白氎行缠，青巾包结，几年且混常流。\n寰中谁见，心地自清幽。\n雨散昆仑顶上，香润遍、琼圃无忧。\n灵芽长，如今寒暑，饥渴总何愁。\n诸公，须着力，尘缘扫尽，师旨坚求。\n看天边、飞金走玉难留。\n住个庵儿不大，争恋得、月馆青楼。\n台山里，从人一任，说个好苏州。",
        "dynasty": "宋",
        "collection_info": null
    },
    {
        "title": "满庭芳 玉景明心",
        "author": "曹勋",
        "content": "玉景明心，木鸡修性，要须和会三家。\n未知头面，何处认摩耶。\n自有身中异境，藏巨浪、一点笼纱。\n升沈际，难将赋得，有限逐无涯。\n时时，须点检，随缘遣性，何更兴嗟。\n那浩然独得，迥绝痕瑕。\n妙占熙风惠日，乘正气、三缕明霞。\n真机运，连环放下，无处不光华。",
        "dynasty": "宋",
        "collection_info": null
    },
    {
        "title": "满庭芳 风搅长空",
        "author": "曹勋",
        "content": "风搅长空，霜飞平野，冷云常带遥山。\n乱鸦声断，烟霭有无间。\n气与寒威共凛，深绣户、帘幕重关。\n梅枝亚，纤纤秀色，疏影小阑干。\n相携，同好景，窥檐望雪，呵手低鬟。\n笑语里、都言雪意非悭。\n有个红炉暖处，围兽炭、不管宵残。\n从教醉，添香倚玉，门外任清寒。",
        "dynasty": "宋",
        "collection_info": null
    },
    {
        "title": "选冠子 细柳排空",
        "author": "曹勋",
        "content": "细柳排空，高榆拥岸，乍觉楚天秋意。\n凉随夜雨，望极长淮，孤馆漫成留滞。\n天净无云，浪痕清影，窗户闲临烟水。\n叹驱驰尘事，殊喜萧散，暂来闲适。\n常思念、圣主垂衣，临朝北顾，泛遣聊宽忧寄。\n輶轩载揽，虎节严持，谈笑挂帆千里。\n凭仗皇威，滥陪枢管，一语折冲遐裔。\n待归来，瞻对龙颜，须知有喜。",
        "dynasty": "宋",
        "collection_info": null
    },
    {
        "title": "选冠子 秀木撑空",
        "author": "曹勋",
        "content": "秀木撑空，凝云藏岫，处处群山横翠。\n霜风冽面，酒力潜消，征辔暂指天际。\n红叶黄花，水光山色，常爱晓云晴霁。\n念尘埃眯眼，年华易老，觉远行非易。\n常自感、羽客难寻，蓬莱难到，强作林泉活计。\n鱼依密藻，雁过烟空，家信渐遥千里。\n还是关河冷落，斜阳衰草，苇村山驿。\n又鸡声茅店，鸦啼露井重唤起。",
        "dynasty": "宋",
        "collection_info": null
    },
    {
        "title": "定风波 雪后篱边冷未晴",
        "author": "曹勋",
        "content": "雪后篱边冷未晴。\n江天浓淡暗还明。\n断续流香传玉蓓。\n心醉。\n临风嗅蕊不胜清。\n映竹幽姿深有思。\n何似。\n照溪真色更多情。\n待得微酸藏傅粉。\n黄嫩。\n湿云潜放雨轻轻。",
        "dynasty": "宋",
        "collection_info": null
    },
    {
        "title": "祝英台・祝英台近 晚寒浓",
        "author": "曹勋",
        "content": "晚寒浓，残雪重，春意在何许。\n萼绿仙姿，海上未飞去。\n粲粲玉立丰标，天寒日暮，笑东风、不曾轻付。\n几凝伫。\n闲为写出横斜，无声断肠句。\n常对幽情，何事更重赋。\n待约他日貂裘，玉溪清夜，喷龙吟、月明徐步。",
        "dynasty": "宋",
        "collection_info": null
    },
    {
        "title": "二郎神 半阴未雨",
        "author": "曹勋",
        "content": "半阴未雨。\n霁晓寒、轻烟薄暮。\n乍过了挑青，名园深院，把酒偏宜细步。\n满槛梅花，绕堤溪柳，径暖迁莺相语。\n春澹澹，渐觉清明，相傍小桃才吐。\n凝伫。\n山村水馆，难堪羁旅。\n甚觑着花开，频惊屈指，谩写奚奴丽句。\n幸有家山，青鸾应报，为我整齐歌舞。\n一任待，醉倚群红，花沾酒污。",
        "dynasty": "宋",
        "collection_info": null
    },
    {
        "title": "满路花・促拍满路花 清都山水客",
        "author": "曹勋",
        "content": "清都山水客，何事入临安。\n珍祠天赐与，半生闲。\n曲池人静，水击赤乌蟠。\n飞上烟岚顶，三缕明霞照晚，时对胎仙。\n圃中有个小庭轩。\n才到便绦然。\n坐来闲看了，篆香残。\n道人活计，休道出尘难。\n归去后、安排着，一緉麻鞋，定期踏遍名山。",
        "dynasty": "宋",
        "collection_info": null
    },
    {
        "title": "木兰花慢 断虹收霁雨",
        "author": "曹勋",
        "content": "断虹收霁雨，卷帘幕、与风期。\n正燕子将雏，莺儿弄巧，日影迟迟。\n荼䕷。\n牡丹过也，但游丝、上下网晴晖。\n三月韶华，转头易失，密阴匀齐。\n常思。\n入夏景偏奇。\n是梅雨霏微。\n更乍着轻纱，凉摇素羽，翠点清池。\n还思。\n故山旧隐，想葱茏、翠竹锁窗扉。\n独倚西楼谩久，此怀冷淡谁知。",
        "dynasty": "宋",
        "collection_info": null
    },
    {
        "title": "念奴娇 公家世德",
        "author": "曹勋",
        "content": "公家世德，建凌烟勋业，中兴长策。\n三十年来，皆帝扆殊选，金瓯名迹。\n眷倚江南，澄清一道，遴柬惟公得。\n西清严秘，龙头高动奎壁。\n深殿衣惹天香，皇华原野，接萧萧秋色。\n六管均输行奏课，唐室家声皆识。\n老我相逢，萍蓬飘转，晚景俱头白。\n西山南浦，溯风衰泪横臆。",
        "dynasty": "宋",
        "collection_info": null
    },
    {
        "title": "念奴娇 瑑冰铸雪",
        "author": "曹勋",
        "content": "瑑冰铸雪，赋神情天壤，无伦香泽。\n月女霜娥，直是有如许，清明姿色。\n细玉钗梁，温琼环佩，语好新音发。\n相逢一笑，桂宫连夜寒彻。\n应是第一瑶台，水晶宫殿里，飞升仙列。\n小谪尘寰缘契合，同饮银浆凝结。\n醉里归来，魂清骨醒，乍向层城别。\n晓风吹袂，冷香犹带残月。",
        "dynasty": "宋",
        "collection_info": null
    },
    {
        "title": "念奴娇 五门照日",
        "author": "曹勋",
        "content": "五门照日，是真人膺箓，炎图家国。\n二百年来，抚四海安乐，六服承德。\n虎旅横江，胡尘眯眼，恨有中原隔。\n宫城缺处，望来消尽金碧。\n征辔暂款神州，期宽北顾，且驰驱朝夕。\n皓彩流天宁忍见，双阙笼秋月色。\n欲饮无憀，还成长叹，清泪空横臆。\n请缨无路，异时林下犹忆。",
        "dynasty": "宋",
        "collection_info": null
    },
    {
        "title": "沁园春 春点烟红",
        "author": "曹勋",
        "content": "春点烟红，露晞新绿，土膏渐香。\n散懒慵情性，寻幽选静，一筇烟雨，几处松篁。\n恨我求闲，已成迟暮，石浅泉甘难屡尝。\n犹堪去，向清风皓月，南涧东冈。\n如今雁断三湘。\n念酒伴、不来梅自芳。\n幸隐居药馆，孙登啸咏，从容云水，无负年光。\n且共山间，琴书朋旧，时饮无何游醉乡。\n归常是，趁前村桑柘，犹挂残阳。",
        "dynasty": "宋",
        "collection_info": null
    },
    {
        "title": "沁园春 五老横峰",
        "author": "曹勋",
        "content": "五老横峰，二林云衲，自古洞天。\n喷玉龙飞，下三峡水，望香炉暗霭，如起非烟。\n有个真人，拨云峰下，宴坐修真不记年。\n明亭诏，看龙翔凤翥，宸制奎篇。\n君臣际会诚难。\n耸翠阁、频颁宝墨鲜。\n众妙门皆向，微言显启，两朝天德，甘涌神泉。\n道化承平，应稽升举，且向人间寻有缘。\n掀髯笑，做庐山隐逸，大宋神仙。",
        "dynasty": "宋",
        "collection_info": null
    },
    {
        "title": "青玉案 东风冉冉迟芳昼",
        "author": "曹勋",
        "content": "东风冉冉迟芳昼。\n渐黄缀、疏疏柳。\n为惜春来通安否。\n可能相就，径须图醉，莫问伤春瘦。\n陶然共酌新醅酒。\n咏好句、须还凤楼手。\n唱了新词归来后。\n琐窗香暗，语声和笑，喜入灯花秀。",
        "dynasty": "宋",
        "collection_info": null
    },
    {
        "title": "青玉案 尘埃踏遍长安道",
        "author": "曹勋",
        "content": "尘埃踏遍长安道。\n念云水、归来好。\n趁得梅花先春到。\n冷云疏雨，暗香寒艳，万玉明清晓。\n青鞋黄帽从渠笑。\n粲十里、冰姿步时绕。\n正怕和风都过了。\n已输高士，锦囊翻句，醉后先倾倒。",
        "dynasty": "宋",
        "collection_info": null
    },
    {
        "title": "虞美人 风流贺监栽培好",
        "author": "曹勋",
        "content": "风流贺监栽培好。\n梅最妍姿巧。\n娟娟占得入时妆。\n秀影横斜香并、彩鸳鸯。\n汉皋解佩当时遇。\n绿满经行处。\n如今清梦已惊残。\n赖向君家窗户、得重看。",
        "dynasty": "宋",
        "collection_info": null
    },
    {
        "title": "虞美人 芙蓉露下闲庭晚",
        "author": "曹勋",
        "content": "芙蓉露下闲庭晚。\n犹觉秋容浅。\n惊心莫道岁华赊。\n已有官梅轻放、小春花。\n西风河汉溪流月。\n月下疏疏雪。\n新妆喜是寿阳人。\n鸾鉴不劳呵手、对寒云。",
        "dynasty": "宋",
        "collection_info": null
    },
    {
        "title": "阮郎归 谁将春信到长安",
        "author": "曹勋",
        "content": "谁将春信到长安。\n江南腊向残。\n玉妃何事在人间。\n冰肌莹素颜。\n新月上，怯轻寒。\n香心破紫檀。\n数枝斜傍小亭闲。\n黄昏人倚阑。",
        "dynasty": "宋",
        "collection_info": null
    },
    {
        "title": "阮郎归 玉宸赐得水云身",
        "author": "曹勋",
        "content": "玉宸赐得水云身。\n初欣不佩绅。\n烟霞一任着衣巾。\n朝中散袒人。\n湖水静，了无尘。\n语兼天上春。\n道人相见肯情亲。\n银钩墨尚新。",
        "dynasty": "宋",
        "collection_info": null
    },
    {
        "title": "菩萨蛮 乱山影直危楼起",
        "author": "曹勋",
        "content": "乱山影直危楼起。\n天涯目断雕阑倚。\n寂寞过东风。\n行宫烟雨中。\n长安何处日。\n城郭今寒食。\n谁待翠华归。\n片云天际飞。",
        "dynasty": "宋",
        "collection_info": null
    },
    {
        "title": "菩萨蛮 天台不是登长道",
        "author": "曹勋",
        "content": "天台不是登长道。\n浑如弱水烟波渺。\n楼上指归程。\n春风无限情。\n石桥书不到。\n雁阵横空杳。\n愁绪比遥峰。\n依依千万重。",
        "dynasty": "宋",
        "collection_info": null
    },
    {
        "title": "菩萨蛮 琴堂窗户清无暑",
        "author": "曹勋",
        "content": "琴堂窗户清无暑。\n宫妆争捧黄金注。\n劝我醉秋风。\n难辞两脸红。\n别来三堕叶。\n同是修门客。\n十载叹萍蓬。\n方欣一笑同。",
        "dynasty": "宋",
        "collection_info": null
    },
    {
        "title": "清平乐 去年春破",
        "author": "曹勋",
        "content": "去年春破。\n强半途中过。\n日日篷窗眠了坐。\n饱听吴音楚些。\n今年犹在天涯。\n客情触处思家。\n柳密何人深院，竹疏特地桃花。",
        "dynasty": "宋",
        "collection_info": null
    },
    {
        "title": "清平乐 风休雨罢",
        "author": "曹勋",
        "content": "风休雨罢。\n三五春寒夜。\n翠额重帘何妨下。\n一炷非兰非麝。\n红莲开遍吴宫。\n华灯小试房栊。\n客里愁须强遣，从来我辈情锺。",
        "dynasty": "宋",
        "collection_info": null
    },
    {
        "title": "清平乐 春前别后",
        "author": "曹勋",
        "content": "春前别后。\n常是双眉皱。\n生怕莺声催残漏。\n梦破闲衾堆绣。\n又还玉露金风。\n秋声先到房栊。\n川上不传尺素，云间犹望飞鸿。",
        "dynasty": "宋",
        "collection_info": null
    },
    {
        "title": "点绛唇 秋雨弥空",
        "author": "曹勋",
        "content": "秋雨弥空，冷侵窗户琴书润。\n四檐成韵。\n孤坐无人问。\n壮志消沈，喜入清闲运。\n常安分。\n炷烟飘尽。\n更拨馀香烬。",
        "dynasty": "宋",
        "collection_info": null
    },
    {
        "title": "点绛唇 惨惨春阴",
        "author": "曹勋",
        "content": "惨惨春阴，画桡寒漾梅风去。\n冷风吹度。\n愁入淮山路。\n歌扇归期，只恐春城暮。\n人何处。\n柳汀烟渚。\n听尽篷窗雨。",
        "dynasty": "宋",
        "collection_info": null
    },
    {
        "title": "点绛唇 晓日浓阴",
        "author": "曹勋",
        "content": "晓日浓阴，冷云遮断山无数。\n雁飞筝柱。\n都向愁边去。\n帘影沈沈，一缕芳香度。\n深庭户。\n且寻欢聚。\n雪意还成雨。",
        "dynasty": "宋",
        "collection_info": null
    },
    {
        "title": "点绛唇 昏旦交时",
        "author": "曹勋",
        "content": "昏旦交时，个中已有甘香味。\n咽同真液。\n便觉温温地。\n八一高蟠，光动重楼外。\n但留意。\n自然和气。\n香满昆仑水。",
        "dynasty": "宋",
        "collection_info": null
    },
    {
        "title": "浣溪沙 翠袖携持婉有情",
        "author": "曹勋",
        "content": "翠袖携持婉有情。\n湘筠犀轴巧装成。\n声随一苇更分明。\n倚竹双丝明玉细，低眉数曲语莺轻。\n转移新韵几多声。",
        "dynasty": "宋",
        "collection_info": null
    },
    {
        "title": "浣溪沙 玉柱檀槽立锦筵",
        "author": "曹勋",
        "content": "玉柱檀槽立锦筵。\n低眉信手曲初传。\n凤凰飞上四条弦。\n杨柳已吹三叠韵，何须人在九江船。\n夜凉人与月婵娟。",
        "dynasty": "宋",
        "collection_info": null
    },
    {
        "title": "酒泉子 霜护云低",
        "author": "曹勋",
        "content": "霜护云低，竹外斜枝初璀璨，仙风吹堕玉钿新。\n度清芬。\n叹寒冰艳了无尘。\n不占纷纷桃李径，一庭疏影冷摇春。\n月黄昏。",
        "dynasty": "宋",
        "collection_info": null
    },
    {
        "title": "酒泉子 爱景催暄",
        "author": "曹勋",
        "content": "爱景催暄。\n初向晴梢舒玉点，修筠霭霭隔婵娟。\n更清妍。\n东风欲到冷霜天。\n常记孤山残雪路，一枝流水小桥边。\n卧疏烟。",
        "dynasty": "宋",
        "collection_info": null
    },
    {
        "title": "酒泉子 惨惨西风",
        "author": "曹勋",
        "content": "惨惨西风。\n人与两州俱不见，一江残照落霞红。\n橹声中。\n汀花苹草六朝空。\n人向赏心增远恨，闲云犹绕建康宫。\n古今同。",
        "dynasty": "宋",
        "collection_info": null
    },
    {
        "title": "酒泉子 帘幕闲垂",
        "author": "曹勋",
        "content": "帘幕闲垂。\n密密围毡红兽暖，有人陌上冷征衣。\n未成归。\n檐间鹊语卜归期。\n应是疑人犹驻马，琐窗日影又还西。\n翠眉低。",
        "dynasty": "宋",
        "collection_info": null
    },
    {
        "title": "朝中措 一封清诏下金鸾",
        "author": "曹勋",
        "content": "一封清诏下金鸾。\n临遣讲邻欢。\n谁问火云挥汗，要看易水摇寒。\n何妨谈笑，平生志节，可障狂澜。\n预约黄花前后，殊庭瞻对宸颜。",
        "dynasty": "宋",
        "collection_info": null
    },
    {
        "title": "朝中措 宝筝偏劝酒杯深",
        "author": "曹勋",
        "content": "宝筝偏劝酒杯深。\n歌舞乍沈沈。\n秀指十三弦上，挑吟击玉锵金。\n牙台锦面，轻移雁柱，低转新音。\n妙是不须银甲，向人说尽芳心。",
        "dynasty": "宋",
        "collection_info": null
    },
    {
        "title": "朝中措 鸣珂揽辔玉霄东",
        "author": "曹勋",
        "content": "鸣珂揽辔玉霄东。\n持节散陈红。\n子舍已先多士，一鞭同袅春风。\n西瓯旧治，棠阴秀茂，竹马迎逢。\n正焙行驰金殿，仙班看缀夔龙。",
        "dynasty": "宋",
        "collection_info": null
    },
    {
        "title": "西江月 弦泛龙香细拨",
        "author": "曹勋",
        "content": "弦泛龙香细拨，声回花底莺雏。\n低眉信手巧工夫。\n犹带巫烟楚雨。\n人占东风秀色，花笼宝髻真珠。\n锦绦金凤要人扶。\n只恐乘鸾飞去。",
        "dynasty": "宋",
        "collection_info": null
    },
    {
        "title": "西江月 春绣东风疑早",
        "author": "曹勋",
        "content": "春绣东风疑早，映檐翠箔低笼。\n氤氲不是梦云空。\n叶密香翻侵冻。\n折桂广寒手段，移来点检珍丛。\n醉归满载紫云浓。\n抱膝庵中仙种。",
        "dynasty": "宋",
        "collection_info": null
    },
    {
        "title": "菩萨蛮 银河牛女年年渡",
        "author": "胡铨",
        "content": "银河牛女年年渡。\n相逢未款还忧去。\n珠斗欲阑干。\n盈盈一水间。\n玉人偷拜月。\n苦恨匆匆别。\n此意愿天怜。\n今宵长似年。",
        "dynasty": "宋",
        "collection_info": null
    },
    {
        "title": "减字木兰花 渭阳佳梦",
        "author": "胡铨",
        "content": "渭阳佳梦。\n瓦变成璋真妙弄。\n不是勾回。\n汤饼冤家唤得来。\n不分利市。\n要我开尊真倒置。\n试问坡翁。\n此事如何着得侬。",
        "dynasty": "宋",
        "collection_info": null
    },
    {
        "title": "醉落魄・一斛珠 百年强半",
        "author": "胡铨",
        "content": "百年强半。\n高秋犹在天南畔。\n幽怀已被黄花乱。\n更恨银蟾，故向愁人满。\n招呼诗酒颠狂伴。\n羽觞到手判无算。\n浩歌箕踞巾聊岸。\n酒欲醒时，兴在庐仝碗。",
        "dynasty": "宋",
        "collection_info": null
    },
    {
        "title": "醉落魄・一斛珠 千岩竞秀",
        "author": "胡铨",
        "content": "千岩竞秀。\n西湖好是春时候。\n谁知梅雪飘零久。\n藏白收香，空袖和羹手。\n天涯万里情难逗。\n眉峰岂为伤春皱。\n片愁未信花能绣。\n若说相思，只恐天应瘦。",
        "dynasty": "宋",
        "collection_info": null
    },
    {
        "title": "鹧鸪天 梦绕松江属玉飞",
        "author": "胡铨",
        "content": "梦绕松江属玉飞。\n秋风莼美更鲈肥。\n不因入海求诗句，万里投荒亦岂宜。\n青箬笠，绿荷衣。\n斜风细雨也须归。\n崖州险似风波海，海里风波有定时。",
        "dynasty": "宋",
        "collection_info": null
    },
    {
        "title": "鹧鸪天 一忆西湖太瘦生",
        "author": "胡铨",
        "content": "一忆西湖太瘦生。\n十年不到梦曾行。\n空蒙山色烟霏晚，淡沲湖光雾縠轻。\n芳草远，暮云平。\n雨馀空翠入帘明。\n梦回一饷难存济，这错都因自打成。",
        "dynasty": "宋",
        "collection_info": null
    },
    {
        "title": "朝中措 崖州何有水连空",
        "author": "胡铨",
        "content": "崖州何有水连空。\n人在浪花中。\n月屿一声横竹，云帆万里雄风。\n多情太守，三千珠履，二肆歌锺。\n日下即归黄霸，海南长想文翁。",
        "dynasty": "宋",
        "collection_info": null
    },
    {
        "title": "采桑子 山浮海上青螺远",
        "author": "胡铨",
        "content": "山浮海上青螺远，决眦归鸿。\n闲倚东风。\n叠叠层云欲荡胸。\n弄琴细写清江引，一洗愁容。\n木杪黄封。\n贤圣都堪日日中。",
        "dynasty": "宋",
        "collection_info": null
    },
    {
        "title": "临江仙 我与梅花真莫逆",
        "author": "胡铨",
        "content": "我与梅花真莫逆，别来长恐因循。\n几年不见岭头春。\n栩然蝴蝶梦，魂梦竟非真。\n浪蕊浮花空满眼，愁眉不展长颦。\n此君还似不羁人。\n月边风畔，千里淡相亲。",
        "dynasty": "宋",
        "collection_info": null
    },
    {
        "title": "如梦令 谁念新州人老",
        "author": "胡铨",
        "content": "谁念新州人老。\n几度斜阳芳草。\n眼雨欲晴时，梅雨故来相恼。\n休恼。\n休恼。\n今岁荔枝能好。",
        "dynasty": "宋",
        "collection_info": null
    },
    {
        "title": "玉楼春 十年目断鲸波阔",
        "author": "胡铨",
        "content": "十年目断鲸波阔。\n万里相逢歌怨咽。\n髻鬟春雾翠微重，眉黛秋山烟雨抹。\n小槽旋滴真珠滑。\n断送一生花十八。\n醉中扶上木肠儿，酒醒梦回空对月。",
        "dynasty": "宋",
        "collection_info": null
    },
    {
        "title": "清平乐 深深花院",
        "author": "胡铨",
        "content": "深深花院。\n雨虐风饕遍。\n只欠画屏并羽扇。\n谁领略春风面。\n愁须诗酒相禁。\n少陵底事慵吟。\n不是为梅牵兴，怕渠恼乱春心。",
        "dynasty": "宋",
        "collection_info": null
    },
    {
        "title": "青玉案 宜霜开尽秋光老",
        "author": "胡铨",
        "content": "宜霜开尽秋光老。\n感节物、愁多少。\n尘事难逢开口笑。\n满林风雨，一江烟水，飒爽惊吹帽。\n玉堂金马何须道。\n且斗取、尊前玉山倒。\n燕寝香清官事了。\n紫萸黄菊，皂罗红袂，花与人俱好。",
        "dynasty": "宋",
        "collection_info": null
    },
    {
        "title": "好事近 富贵本无心",
        "author": "胡铨",
        "content": "富贵本无心，何事故乡轻别。\n空使猿惊鹤怨，误薜萝风月。\n囊锥刚要出头来，不道甚时节。\n欲驾巾车归去，有豺狼当辙。",
        "dynasty": "宋",
        "collection_info": null
    },
    {
        "title": "“僮至”念奴娇 残蝉断雁",
        "author": "俞处",
        "content": "残蝉断雁，政西风萧索，夕阳流水。\n落木无边幽眺处，云拥登山屐齿。\n岁月如驰，古今同梦，惟有悲欢异。\n绿尊空对，故人相望千里。\n追念淮海当年，五云行殿，咫尺天颜喜。\n清晓胪传仙仗里，衣染玉龙香细。\n今日天涯，黄花零乱，满眼重阳泪。\n艰难多病，二陵无奈秋思。",
        "dynasty": "宋",
        "collection_info": null
    },
    {
        "title": "小重山 昨夜寒蛩不住鸣",
        "author": "岳飞",
        "content": "昨夜寒蛩不住鸣。\n惊回千里梦，已三更。\n起来独自绕阶行。\n人悄悄，帘外月胧明。\n白首为功名。\n旧山松竹老，阻归程。\n欲将心事付瑶琴。\n知音少，弦断有谁听。",
        "dynasty": "宋",
        "collection_info": null
    },
    {
        "title": "满江红 怒发冲冠",
        "author": "岳飞",
        "content": "怒发冲冠，凭阑处、潇潇雨歇。\n抬望眼、仰天长啸，壮怀激烈。\n三十功名尘与土，八千里路云和月。\n莫等闲、白了少年头，空悲切。\n靖康耻，犹未雪。\n臣子恨，何时灭。\n驾长车踏破，贺兰山缺。\n壮志饥餐胡虏肉，笑谈渴饮匈奴血。\n待从头、收拾旧山河，朝天阙。",
        "dynasty": "宋",
        "collection_info": null
    },
    {
        "title": "满江红 遥望中原",
        "author": "岳飞",
        "content": "遥望中原，荒烟外、许多城郭。\n想当年、花遮柳护，凤楼龙阁。\n万岁山前珠翠绕，蓬壶殿里笙歌作。\n到而今、铁骑满郊畿，风尘恶。\n兵安在，膏锋锷。\n民安在，填沟壑。\n叹江山如故，千村寥落。\n何日请缨提锐旅，一鞭直渡清河洛。\n却归来、再续汉阳游，骑黄鹤。",
        "dynasty": "宋",
        "collection_info": null
    },
    {
        "title": "满庭芳 落日旌旗",
        "author": "邵缉",
        "content": "落日旌旗，清霜剑戟，塞角声唤严更。\n论兵慷慨，齿颊带风生。\n坐拥貔貅十万，衔枚勇、云槊交横。\n笑谈顷，匈奴授首，千里静欃枪。\n荆襄，人按堵，提壶劝酒，布谷催耕。\n芝夫荛子，歌舞威名。\n好是轻裘缓带，驱营阵、绝漠横行。\n功谁纪，风神宛转，麟阁画丹青。",
        "dynasty": "宋",
        "collection_info": null
    },
    {
        "title": "水调歌头 九月二十六",
        "author": "吴芾",
        "content": "九月二十六，公相纪生辰。\n橙黄橘绿时候，天气暖于春。\n奎画有堂辉焕，中着台星一点，长伴寿星明。\n衮衮有家庆，未羡古徐卿。\n谢元枢，营绿野，避洪名。\n六年裁剸国事，曾费几精神。\n歇了傅岩霖雨，闲了孤舟野渡，旒冕合知心。\n吾道苟尊尚，元不在蒲轮。",
        "dynasty": "宋",
        "collection_info": null
    },
    {
        "title": "滴滴金 月光飞入林前屋",
        "author": "孙道绚",
        "content": "月光飞入林前屋。\n风策策，度庭竹。\n夜半江城击柝声，动寒梢栖宿。\n等闲老去年华促。\n只有江梅伴幽独。\n梦绕夷门旧家山，恨惊回难续。",
        "dynasty": "宋",
        "collection_info": null
    },
    {
        "title": "醉蓬莱 看鸥翻波溅",
        "author": "孙道绚",
        "content": "看鸥翻波溅，苹末风轻，水轩消暑。\n云叠奇峰，破桐阴亭午。\n列岫连环，溜泉鸣玉，对幅巾芒履。\n况有清时，风流故人，剧谈挥麈。\n才冠一时，论高两汉，书扇豪踪，吐凤辞语。\n昼锦归来，庆长年老母。\n且尽绿尊，莫怀归兴，听扇歌高举。\n会见登庸，泥封诏下，促朝天去。",
        "dynasty": "宋",
        "collection_info": null
    },
    {
        "title": "菩萨蛮 栏干六曲天围碧",
        "author": "孙道绚",
        "content": "栏干六曲天围碧。\n松风亭下梅初白。\n腊尽见春回。\n寒梢花又开。\n曲琼闲不卷。\n沈燎看星转。\n凝伫小徘徊。\n云间征雁来。",
        "dynasty": "宋",
        "collection_info": null
    },
    {
        "title": "少年游 雨晴云敛",
        "author": "孙道绚",
        "content": "雨晴云敛，烟花澹荡，遥山凝碧。\n驱车问征路，赏春风南陌。\n正雨后、梨花幽艳白。\n悔匆匆、过了寒食。\n归家渐春暮，探酴醿消息。",
        "dynasty": "宋",
        "collection_info": null
    },
    {
        "title": "忆秦娥 秋寂寞",
        "author": "孙道绚",
        "content": "秋寂寞。\n秋风夜雨伤离索。\n伤离索。\n老怀无奈，泪珠零落。\n故人一去无期约。\n迟书忽寄西飞鹤。\n西飞鹤。\n故人何在，水村山郭。",
        "dynasty": "宋",
        "collection_info": null
    },
    {
        "title": "醉思仙 晚霞红",
        "author": "孙道绚",
        "content": "晚霞红。\n看山迷暮霭，烟暗孤松。\n动翩翩风袂，轻若惊鸿。\n心似鉴，鬓如云，弄清影，月明中。\n谩悲凉，岁冉冉，蕣华潜改衰容。\n前事销凝久，十年光景匆匆。\n念云轩一梦，回首春空。\n彩凤远，玉箫寒，夜悄悄，恨无穷。\n叹黄尘久埋玉，断肠挥泪东风。",
        "dynasty": "宋",
        "collection_info": null
    },
    {
        "title": "如梦令 翠柏红蕉影乱",
        "author": "孙道绚",
        "content": "翠柏红蕉影乱。\n月上朱栏一半。\n风自碧空来，吹落歌珠一串。\n不见。\n不见。\n人被绣帘遮断。",
        "dynasty": "宋",
        "collection_info": null
    },
    {
        "title": "清平乐 悠悠扬扬",
        "author": "孙道绚",
        "content": "悠悠扬扬。\n做尽轻模样。\n半夜萧萧窗外响。\n多在梅边竹上。\n朱楼向晓帘开。\n六花片片飞来。\n无奈熏炉烟雾，腾腾扶上金钗。",
        "dynasty": "宋",
        "collection_info": null
    },
    {
        "title": "临江仙 在世为仙须有分",
        "author": "何蓑衣道人",
        "content": "在世为仙须有分，不须素食持斋。\n寸丝不着挂形骸。\n蓑衣为伴侣，箬笠作家怀。\n行满三千上界，奉敕宣至金台。\n传言问汝有何哉。\n人生长富贵，阴骘种将来。",
        "dynasty": "宋",
        "collection_info": null
    },
    {
        "title": "夜游宫 东风捏就腰儿细",
        "author": "陆凝之",
        "content": "东风捏就腰儿细。\n系滴粉裙儿不起。\n从来只惯掌中看，怎忍在、烛花影里。\n酒红应是铅华褪。\n暗蹙损、眉峰双翠。\n夜深点緉绣鞋儿，靠那个、屏风立地。",
        "dynasty": "宋",
        "collection_info": null
    },
    {
        "title": "念奴娇 远山一带",
        "author": "陆凝之",
        "content": "远山一带，溯晴空、极目天涯浮白。\n枫落鸦翻谈笑处，不觉云涛横席。\n酒病方苏，睡魔犹殢，一扫无留迹。\n吴帆越棹，恍然飞上空碧。\n长记草赋梁园，凌云笔势，倒三江秋色。\n对此惊心空怅望，老作红尘闲客。\n别浦烟平，小楼人散，回首千波寂。\n西风归路，为君重喷霜笛。",
        "dynasty": "宋",
        "collection_info": null
    },
    {
        "title": "采莲延遍・采莲令 霞霄上",
        "author": "史浩",
        "content": "霞霄上，有寿乡广袤无际。\n东极沧海，缥缈虚无，蓬莱弱水。\n风生屋浪，鼓楫扬旍，不许凡人得至。\n甚幽邃。\n试右望金枢外。\n西母楼阁，玉阙瑶池。\n万顷琉璃。\n双成倩巧，方朔诙谐。\n来往徜徉，霓裳飘摇宝砌。\n更稀奇。",
        "dynasty": "宋",
        "collection_info": null
    },
    {
        "title": "采莲摇捱遍・采莲令 南邻幄丹宫",
        "author": "史浩",
        "content": "南邻幄丹宫，赤伏显符记。\n朱陵曜绮绣，箕翼炯、瑞光腾起。\n每岁秋分老人见，表皇家、袭庆迎祺。\n天子当膺，无疆万岁。\n北窥玄冥，魁杓拥佳气。\n长拱极、终古无移。\n论南北东西。\n相直何啻千万里。\n信难计。",
        "dynasty": "宋",
        "collection_info": null
    },
    {
        "title": "采莲入破・采莲令 璇穹层云上覆",
        "author": "史浩",
        "content": "璇穹层云上覆，光景如梭逝。\n惟此过隙缓征辔。\n垂象森列昭回。\n碧落卓然躔度，炳曜更腾辉。\n永永清光晔炜。\n绵四野、金璧为地。\n蕊珠馆，琼玖室，俱高峙。\n千种奇葩，松椿可比。\n暗香幽馥，岁岁长春，阳乌何曾西委。",
        "dynasty": "宋",
        "collection_info": null
    },
    {
        "title": "采莲衮遍・采莲令 遍此境",
        "author": "史浩",
        "content": "遍此境，人乐康，挟难老术，悟长生理。\n尽阿僧祗劫，赤松王令安期。\n彭篯盛矣。\n尚为婴稚。\n鹤算龟龄，绛老休夸甲子。\n鲐背耸、黄发垂髻。\n更童颜，长鼓腹、同游戏。\n真是华胥。\n行有歌，坐有乐，献笑都是神仙，时见群翁启齿。",
        "dynasty": "宋",
        "collection_info": null
    },
    {
        "title": "采莲实催・采莲令 露华霞液",
        "author": "史浩",
        "content": "露华霞液，云桨椒醑，姿玉斝金罍。\n交酬成雅会。\n拚沈醉。\n中山千日，未为长久，今此陶陶一饮，动经万祀。\n陈果蓏，皆是奇异。\n似瓜如斗尽备。\n三千岁。\n一熟珍味。\n饤坐中，莹似玉、爽口流涎，三偷不枉，西真指议。",
        "dynasty": "宋",
        "collection_info": null
    },
    {
        "title": "采莲衮・采莲令 有珍馔",
        "author": "史浩",
        "content": "有珍馔，时时馈。\n滑甘丰腻。\n紫芝荧煌，嫩菊秀媚。\n贮玛瑙琥珀精器。\n延年益寿莫拟。\n人间烹饪徒费。\n休说龙肝凤髓。\n动妙乐、仙音鼎沸。\n玉箫清，瑶瑟美。\n龙笛脆。\n杂还飞鸾，花裀上、趁拍红牙，馀韵悠扬，竟海变桑田未止。",
        "dynasty": "宋",
        "collection_info": null
    },
    {
        "title": "采莲歇拍・采莲令 其间有洞天侣",
        "author": "史浩",
        "content": "其间有洞天侣，思游尘世。\n珠葆摇曳。\n华表真人，清江使者，相从密议。\n此老遨嬉。\n我辈应须随侍。\n正举步、忽思同类。\n十八公、方耸壑，宜邀致。\n夙驾星言，人争图绘。\n朅来鄞山甬水。\n因此崇成，四明里第。",
        "dynasty": "宋",
        "collection_info": null
    },
    {
        "title": "采莲煞衮・采莲令 吾皇喜",
        "author": "史浩",
        "content": "吾皇喜。\n光宠无贰。\n玉带金鱼荣贵。\n或者疑之。\n岂识圣明，曾主斯乡，尝相与尽缱绻，胶漆何可相离。\n今日风云合契。\n此实天意。\n吾皇圣寿无极，享晏粲千载相逢，我翁亦昌炽。\n永作升平上瑞。",
        "dynasty": "宋",
        "collection_info": null
    },
    {
        "title": "采莲舞 练光浮",
        "author": "史浩",
        "content": "练光浮，烟敛澄波渺。\n燕脂湿、靓妆初了。\n绿云伞上露滚滚，的皪真珠小。\n笼娇媚、轻盈伫眺。\n无言不见仙娥，凝望蓬岛。\n玉阙葱葱，镇锁佳丽春难老。\n银潢急、星槎飞到。\n暂离金砌，为爱此、极目香红绕。\n倚兰棹。\n清歌缥缈。\n隔花初见，楚楚风流年少。",
        "dynasty": "宋",
        "collection_info": null
    },
    {
        "title": "采莲舞 蕊沼清冷涓滴水",
        "author": "史浩",
        "content": "蕊沼清冷涓滴水。\n迢迢烟浪三千里。\n微孕青房包绣绮。\n熏风里。\n幽芳洗尽闲桃李。\n羽氅飘萧尘外侣。\n相呼短棹轻偎倚。\n一片清歌天际起。\n声尤美。\n双双惊起鸳鸯睡。",
        "dynasty": "宋",
        "collection_info": null
    },
    {
        "title": "采莲舞 翠盖参差森玉柄",
        "author": "史浩",
        "content": "翠盖参差森玉柄。\n迎风浥露香无定。\n不着尘沙真体净。\n芦花径。\n酒侵酥脸霞相映。\n棹拨木兰烟水暝。\n月华如练秋空静。\n一曲悠扬沙鹭听。\n牵清兴。\n香红已满蒹葭艇。",
        "dynasty": "宋",
        "collection_info": null
    },
    {
        "title": "采莲舞 草软沙平风掠岸",
        "author": "史浩",
        "content": "草软沙平风掠岸。\n青蓑一钓烟江畔。\n荷叶为裀花作幔。\n知谁伴。\n醇醪只把鲈鱼换。\n盘缕银丝杯自暖。\n篷窗醉着无人唤。\n逗得醒来横脆管。\n清歌缓。\n彩鸾飞去红云乱。",
        "dynasty": "宋",
        "collection_info": null
    },
    {
        "title": "采莲舞 太华峰头冰玉沼",
        "author": "史浩",
        "content": "太华峰头冰玉沼。\n开花十丈干云杪。\n风散天香闻四表。\n知多少。\n亭亭碧叶何曾老。\n试问霏烟登鸟道。\n丹崖步步祥光绕。\n折得一枝归月峤。\n蓬莱岛。\n霞裾侍女争言好。",
        "dynasty": "宋",
        "collection_info": null
    },
    {
        "title": "采莲舞 珠露漙漙清玉宇",
        "author": "史浩",
        "content": "珠露漙漙清玉宇。\n霞标绰约消烦暑。\n时驭清风之帝所。\n寻旧侣。\n三千仙仗临烟渚。\n舴艋飘摇来复去。\n渔翁问我居何处。\n笑把红蕖呼鹤驭。\n回头语。\n壶中自有朝天路。",
        "dynasty": "宋",
        "collection_info": null
    },
    {
        "title": "采莲舞 彤霞出水弄幽姿",
        "author": "史浩",
        "content": "彤霞出水弄幽姿。\n娉婷玉面相宜。\n棹歌先得一枝枝。\n波上画鲸飞。\n向此画堂高会，幽馥散、堪引瑶卮。\n幸然逢此太平时。\n不醉可无归。",
        "dynasty": "宋",
        "collection_info": null
    },
    {
        "title": "采莲舞 蕊宫阆苑",
        "author": "史浩",
        "content": "蕊宫阆苑。\n听钧天帝乐，知他几遍。\n争似人间，一曲采莲新传。\n柳腰轻，莺舌啭。\n逍遥烟浪谁羁绊。\n无奈天阶，早已催班转。\n却驾彩鸾，芙蓉斜盼。\n愿年年，陪此宴。",
        "dynasty": "宋",
        "collection_info": null
    },
    {
        "title": "太清舞 武陵自古神仙府",
        "author": "史浩",
        "content": "武陵自古神仙府。\n有渔人迷路。\n洞户迸寒泉，泛桃花容与。\n寻花逶逦见灵光，舍扁舟、飘然入去。\n注目渺红霞，有人家无数。",
        "dynasty": "宋",
        "collection_info": null
    },
    {
        "title": "太清舞 须臾却有人相顾",
        "author": "史浩",
        "content": "须臾却有人相顾。\n把肴桨来聚。\n礼数既雍容，更衣冠淳古。\n渔人方问此何乡，众颦眉、皆能深诉。\n元是避嬴秦，共携家来住。",
        "dynasty": "宋",
        "collection_info": null
    },
    {
        "title": "太清舞 当时脱得长城苦",
        "author": "史浩",
        "content": "当时脱得长城苦。\n但熙熙朝暮。\n上帝锡长生，任跳丸乌兔。\n种桃千万已成阴，望家乡、杳然何处。\n从此与凡人，隔云霄烟雨。",
        "dynasty": "宋",
        "collection_info": null
    },
    {
        "title": "太清舞 渔舟之子来何所",
        "author": "史浩",
        "content": "渔舟之子来何所。\n尽相猜相语。\n夜宿玉堂空，见火轮飞舞。\n凡心有虑尚依然，复归指、维舟沙浦。\n回首已茫茫，叹愚迷不悟。",
        "dynasty": "宋",
        "collection_info": null
    },
    {
        "title": "太清舞 我今来访烟霞侣",
        "author": "史浩",
        "content": "我今来访烟霞侣。\n沸华堂箫鼓。\n疑是奏钧天，宴瑶池金母。\n却将桃种散阶除，俾华实、须看三度。\n方记古人言，信有缘相遇。",
        "dynasty": "宋",
        "collection_info": null
    },
    {
        "title": "太清舞 云軿羽幰仙风举",
        "author": "史浩",
        "content": "云軿羽幰仙风举。\n指丹霄烟雾。\n行作玉京朝，趁两班鹓鹭。\n玲珑环佩拥霓裳，却自有、箫韶随步。\n含笑嘱芳筵，后会须来赴。",
        "dynasty": "宋",
        "collection_info": null
    },
    {
        "title": "太清舞 游尘世、到仙乡",
        "author": "史浩",
        "content": "游尘世、到仙乡。\n喜君王。\n跻治虞唐。\n文德格遐荒。\n四裔尽来王。\n干戈偃息岁丰穰。\n三万里农桑。\n归去告穹苍。\n锡圣寿无疆。",
        "dynasty": "宋",
        "collection_info": null
    },
    {
        "title": "柘枝舞 □人奉圣□□朝□□□□主□□□□□留伊",
        "author": "史浩",
        "content": "□人奉圣□□朝□□□□主□□□□□留伊。\n得荷云戏、幸遇文明，尧阶上、太平时。\n□□□□何不罢岁□征舞柘枝。",
        "dynasty": "宋",
        "collection_info": null
    },
    {
        "title": "柘枝舞 我是柘枝娇女",
        "author": "史浩",
        "content": "我是柘枝娇女。\n□□多风措。\n□□□、□住深□，妙学得柘枝舞。\n□□头戴凤冠，□□□纤腰束素。\n□□遍体锦衣装，来献呈歌舞。",
        "dynasty": "宋",
        "collection_info": null
    },
    {
        "title": "柘枝舞 回头却望尘寰去",
        "author": "史浩",
        "content": "回头却望尘寰去。\n喧画堂箫鼓。\n整云鬟、摇曳青绡，爱一曲柘枝舞。\n好趁华封盛祝笑，共指南山烟雾。\n蟠桃仙酒醉升平，望凤楼归路。",
        "dynasty": "宋",
        "collection_info": null
    },
    {
        "title": "花舞 贵客之名从此有",
        "author": "史浩",
        "content": "贵客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 嘉客之名从此有",
        "author": "史浩",
        "content": "嘉客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 素客之名从此有",
        "author": "史浩",
        "content": "素客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 幽客之名从此有",
        "author": "史浩",
        "content": "幽客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 野客之名从此有",
        "author": "史浩",
        "content": "野客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 雅客之名从此有",
        "author": "史浩",
        "content": "雅客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 净客之名从此有",
        "author": "史浩",
        "content": "净客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 仙客之名从此有",
        "author": "史浩",
        "content": "仙客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 寿客之名从此有",
        "author": "史浩",
        "content": "寿客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 清客之名从此有",
        "author": "史浩",
        "content": "清客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 近客之名从此有",
        "author": "史浩",
        "content": "近客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "title": "花舞 算仙家",
        "author": "史浩",
        "content": "算仙家，真巧数，能使众芳长绣组。\n羽軿芝葆，曾到世间，谁共凡花为伍。\n桃李漫夸艳阳，百卉又无香可取。\n岁岁年年长是春，何用芳菲分四序。",
        "dynasty": "宋",
        "collection_info": null
    },
    {
        "title": "花舞 对芳辰",
        "author": "史浩",
        "content": "对芳辰，成良聚，珠服龙妆环宴俎。\n我御清风，来此纵观，还须折枝归去。\n归去蕊珠绕头，一一是东君为主。\n隐隐青冥怯路遥，且向台中寻伴侣。",
        "dynasty": "宋",
        "collection_info": null
    },
    {
        "title": "花舞 叹尘寰",
        "author": "史浩",
        "content": "叹尘寰，乌兔走，花谢花开能几许。\n十分春色，一半遣愁，那堪飘零风雨。\n争似此花自然，悄不待、根生下土。\n花既无凋春又长，好带花枝倾寿醑。",
        "dynasty": "宋",
        "collection_info": null
    },
    {
        "title": "花舞 是非场",
        "author": "史浩",
        "content": "是非场，名利海，得丧炎凉徒自苦。\n至乐陶陶，唯有醉乡，谁向此间知趣。\n花下一杯一杯，且莫把、光阴虚度。\n八极神游长寿仙，蜾蠃螟蠕休更觑。",
        "dynasty": "宋",
        "collection_info": null
    },
    {
        "title": "剑舞 荧荧巨阙",
        "author": "史浩",
        "content": "荧荧巨阙。\n左右凝霜雪。\n且向玉阶掀舞，终当有、用时节。\n唱彻。\n人尽说。\n宝此制无折。\n内使奸雄落胆，外须遣、豺狼灭。",
        "dynasty": "宋",
        "collection_info": null
    },
    {
        "title": "渔夫舞 细雨斜风都不管",
        "author": "史浩",
        "content": "细雨斜风都不管。\n柔蓝软绿烟堤畔。\n鸥鹭忘机为主伴。\n无羁绊。\n等闲莫许金章换。",
        "dynasty": "宋",
        "collection_info": null
    },
    {
        "title": "渔夫舞 好景侬家披得去",
        "author": "史浩",
        "content": "好景侬家披得去。\n前村雪屋云深处。\n一棹清歌归晚浦。\n真佳趣。\n知谁画得归缣素。",
        "dynasty": "宋",
        "collection_info": null
    },
    {
        "title": "渔夫舞 济涉还渠渔父子",
        "author": "史浩",
        "content": "济涉还渠渔父子。\n生涯只在烟波里。\n练静忽然风又起。\n赢得底。\n吹来别浦看桃李。",
        "dynasty": "宋",
        "collection_info": null
    },
    {
        "title": "渔夫舞 万斛黄金迷俯仰",
        "author": "史浩",
        "content": "万斛黄金迷俯仰。\n轻舠不碍飞双桨。\n光透碧霄千万丈。\n真堪赏。\n恰如镜里人来往。",
        "dynasty": "宋",
        "collection_info": null
    },
    {
        "title": "渔夫舞 已见白鱼翻翠荇",
        "author": "史浩",
        "content": "已见白鱼翻翠荇。\n任公一掷波千顷。\n不是六鳌休便领。\n清昼永。\n悠扬要在神仙境。",
        "dynasty": "宋",
        "collection_info": null
    },
    {
        "title": "渔夫舞 一引修鳞吾事了",
        "author": "史浩",
        "content": "一引修鳞吾事了。\n棹船归去歌声杳。\n门俯清湾山更好。\n眠到晓。\n鸣榔艇子方云扰。",
        "dynasty": "宋",
        "collection_info": null
    },
    {
        "title": "渔夫舞 试倩霜刀登玉缕",
        "author": "史浩",
        "content": "试倩霜刀登玉缕。\n银鳞不忍供盘俎。\n掷向清波方圉圉。\n休更取。\n小槽且听真珠雨。",
        "dynasty": "宋",
        "collection_info": null
    },
    {
        "title": "渔夫舞 莫惜清尊长在手",
        "author": "史浩",
        "content": "莫惜清尊长在手。\n圣朝化洽民康阜。\n说与渔家知得否。\n齐稽首。\n太平天子无疆寿。",
        "dynasty": "宋",
        "collection_info": null
    },
    {
        "title": "望海潮 烟笼香径",
        "author": "史浩",
        "content": "烟笼香径，霞舒花砌，东君绣出芳辰。\n蝶羽弄轻，鸾声啭巧，嬉嬉舞态歌唇。\n纶制出严宸。\n曳耀春品服，荣锡绯银。\n向此华涂要路，颜色倍精神。\n珠帘碧甃方新。\n有兰堂快目，水榭通津。\n玉斝蘸清，金虬蔼翠，轮蹄尽集簪绅。\n偕老指双椿。\n望武林咫尺，同上青云。\n异日重为此会，应羡凤池人。",
        "dynasty": "宋",
        "collection_info": null
    },
    {
        "title": "望海潮 烟浓柳径",
        "author": "史浩",
        "content": "烟浓柳径，霞蒸花砌，春深特地芳辰。\n蝶侣斗狂，莺雏弄巧，嬉嬉舞态歌唇。\n西铺集簪绅。\n正桂熏兰玉，天寿松椿。\n竞捧瑶觥潋滟，来祝纵怀人。\n当年辍侍严宸。\n有星轺问俗，熊轼临民。\n康阜政成，蕃宣治美，归休燕处申申。\n行庆紫泥新。\n起钓璜国老，东海之滨。\n屈指重开此宴，应已拜平津。",
        "dynasty": "宋",
        "collection_info": null
    },
    {
        "title": "望海潮 熊罴嘉梦",
        "author": "史浩",
        "content": "熊罴嘉梦，风云享会，磻溪应卜之年。\n黄菊萃英，红萸酿馥，安排预赏芳筵。\n环佩拥神仙。\n向粉额两字，金缕红鲜。\n最好花裀展处，双凤舞翩翩。\n人人竞擘香笺。\n璨珠玑溢目，祝颂无边。\n彭祖一分，庄椿十倍，千秋未足多言。\n日驭且停鞭。\n把燕闲欢乐，分付壶天。\n笑享亲朋岁岁，春酒庆团圆。",
        "dynasty": "宋",
        "collection_info": null
    },
    {
        "title": "感皇恩 健卒走红尘",
        "author": "史浩",
        "content": "健卒走红尘，芝封飞到。\n金缕斜斜印三道。\n舞鸾翔凤，犹带御炉烟袅。\n茜衣新象笏，银章好。\n对此况当，莺花缭绕。\n画栋翚翚映蓬岛。\n绣帘初卷，共指松椿偕老。\n浩歌拚烂醉，金尊倒。",
        "dynasty": "宋",
        "collection_info": null
    },
    {
        "title": "感皇恩 风雨揽元宵",
        "author": "史浩",
        "content": "风雨揽元宵，收灯方了。\n深院红莲尚围绕。\n德星同聚，更有祥光临照。\n始知真洞府，春长好。\n应是化工，偏怜衰老。\n剩把青藜作荣耀。\n正须沈醉，拚却玉山频倒。\n寄声更漏子，休催晓。",
        "dynasty": "宋",
        "collection_info": null
    },
    {
        "title": "满庭芳 烘锦花堤",
        "author": "史浩",
        "content": "烘锦花堤，铺绵柳巷，晓来膏雨初晴。\n画堂初建，碧沼映朱楹。\n最好芙蓉绣褥，交辉敞、孔雀金屏。\n那堪更，华裾满坐，和气动欢声。\n冰清。\n真美行，棠阴善政，槐市高名。\n今朝消受得，茜服光荣。\n况是齐眉并寿，谁云道、乐事难并。\n相将见，飞凫过阙，除目下彤庭。",
        "dynasty": "宋",
        "collection_info": null
    },
    {
        "title": "满庭芳 爱日轻融",
        "author": "史浩",
        "content": "爱日轻融，阴云初敛，一番雪意阑珊。\n柳摇金缕，梅绽五腮寒。\n知是东皇翠葆，飞星汉、来止人间。\n开新宴，笙歌逗晓，和气满城寰。\n风光，偏舜水，贤侯政美，棠荫多欢。\n更圜扉草鞠，木索长闲。\n休向今朝惜醉，红妆映、群玉颓山。\n相将见，宜春帖子，清夜写金銮。",
        "dynasty": "宋",
        "collection_info": null
    },
    {
        "title": "满庭芳 微霰疏飘",
        "author": "史浩",
        "content": "微霰疏飘，骄云轻簇，短檠暗淡笼纱。\n冷禁兰帐，清晓忽飞花。\n已是平芜步阔，那堪更、折竹如蓑。\n凭栏处，关心一叶，归兴渺无涯。\n为瑞，已多少，适从狼子，来自龙沙。\n赖吾皇神武，薄海为家。\n尽扫腥风杀气，依然放、红日光华。\n回头看，山蹊水坞，缟带不随车。",
        "dynasty": "宋",
        "collection_info": null
    },
    {
        "title": "满庭芳 鲸海波澄",
        "author": "史浩",
        "content": "鲸海波澄，棠阴日永，正宜坐啸雍容。\n岁丰民乐，无讼到庭中。\n试数循良自古，龚黄外、谁可追踪。\n那堪更，恩均髦寿，良会此宵同。\n璇穹。\n占瑞处，荧煌五马，璀璨群公。\n盛笙歌落绮，共引髯翁。\n祗恐芝泥趣召，双旌展、猎猎飞红。\n须知道，君王渴见，名久在屏风。",
        "dynasty": "宋",
        "collection_info": null
    },
    {
        "title": "满庭芳 十载江湖",
        "author": "史浩",
        "content": "十载江湖，一朝簪组，宠荣曷称衰容。\n圣恩不许，归卧旧庐中。\n慨念东山伴侣，烟霞外、久阔仙踪。\n今何幸，相逢故里，谈笑一尊同。\n吾州，真幸会，湖边贺监，海上黄公。\n胜渭川遗老，绛县仙翁。\n纵饮何辞烂醉，脸霞转、一笑生红。\n从今后，婆娑化国，千岁乐皇风。",
        "dynasty": "宋",
        "collection_info": null
    },
    {
        "title": "满庭芳 油幕初开",
        "author": "史浩",
        "content": "油幕初开，骍旄前导，暂归梓里舂容。\n致身槐揆，功在鼎彝中。\n自是襟怀绝俗，今犹记、笔砚陈踪。\n张高会，君恩厚赐，乐与故人同。\n把麾，鄞水上，相看青眼，谁复如公。\n况亲陪尊俎，笑接群翁。\n坐上笙歌屡合，须拚到、晓日酣红。\n公今去，恩波四海，桃李尽东风。",
        "dynasty": "宋",
        "collection_info": null
    },
    {
        "title": "满庭芳 玉阙朝回",
        "author": "史浩",
        "content": "玉阙朝回，沙堤烟晓，碧幢光动军容。\n虎符熊轼，行指七闽中。\n假道吾乡我里，挥金事、思蹑前踪。\n倾怀处，萤窗雪案，犹说昔年同。\n相看，俱老大，襟期道义，不为王公。\n念儿时聚戏，今已成翁。\n敢借玉壶美酒，还为寿、金盏翻红。\n仍频祝，中书二纪，寰海振淳风。",
        "dynasty": "宋",
        "collection_info": null
    },
    {
        "title": "满庭芳 复拥旌麾",
        "author": "史浩",
        "content": "复拥旌麾，重歌褥裤，满城长自春容。\n搢绅耆旧，欢溢笑谈中。\n尽道邦君恺悌，逍遥遂、湖海遐踪。\n今朝会，公真乐善，屈意与人同。\n恩勤，东道主，挥金汉傅，怀绶朱公。\n引群仙环拱，欲寿吾翁。\n春瓮初澄盎绿，春衫更、轻染香红。\n持杯愿，归登绛阙，花萼醉春风。",
        "dynasty": "宋",
        "collection_info": null
    },
    {
        "title": "满庭芳 鹤冷风亭",
        "author": "史浩",
        "content": "鹤冷风亭，鸿迷烟渚，晓来雪意填空。\n酿成佳瑞，端为兆年丰。\n况有神娲妙手，调和得、云彩皆同。\n楼台上，铺琼缀玉，随步广寒宫。\n天公。\n开地轴，八纮混一，莫辨堤封。\n又须教、归禽狡兽沈踪。\n坐见花敷万木，谁知道、春已输工。\n三杯酒，西湖父老，相与话时雍。",
        "dynasty": "宋",
        "collection_info": null
    },
    {
        "title": "庆清朝 翠竹茎疏",
        "author": "史浩",
        "content": "翠竹茎疏，碧溪流浅，绮窗为尔时开。\n依稀远岸，才见一点寒梅。\n冷定半疑是雪，因风还度暗香来。\n醉清兴，瘦策过桥，黄帽青鞋。\n繁枝正微雨后，似怨人知晚，泪浥冰腮。\n殷勤百绕，留连踏遍莓苔。\n报道玉人睡觉，菱花初试晓妆台。\n携归去，粉额殢人，比并轻抬。",
        "dynasty": "宋",
        "collection_info": null
    },
    {
        "title": "蓦山溪 清淡无限",
        "author": "史浩",
        "content": "清淡无限，林下逢人少。\n骑马踏红尘，恁区区、何时是了。\n名场利海，毕竟白头翁，山簇翠，水拖蓝，只个生涯好。\n君侯洒落，卜筑开冰沼。\n三径直危楼，遍岩隈、幽花香草。\n风勾月引，馀事作诗人，词歌雪，气凌云，寒瘦伦郊岛。",
        "dynasty": "宋",
        "collection_info": null
    },
    {
        "title": "青玉案 玉姬曾向瑶池舞",
        "author": "史浩",
        "content": "玉姬曾向瑶池舞。\n轻掷霓裳忤王母。\n从此烟消飞鹤驭。\n一来人世，有缘相遇，得得为鸳侣。\n年年此际霞觞举。\n彩笔香笺染新句。\n休饵灵砂奔月去。\n齐眉不老，直须携手，同上青冥路。",
        "dynasty": "宋",
        "collection_info": null
    },
    {
        "title": "青玉案 涌金斜转青云路",
        "author": "史浩",
        "content": "涌金斜转青云路。\n溯衮衮、红尘去。\n春色勾牵知几度。\n月帘风幌，有人应在，唾线馀香处。\n年来不梦巫山暮。\n但苦忆、江南断肠句。\n一笑匆匆何尔许。\n客情无奈，夜阑归去，簌簌红空雨。",
        "dynasty": "宋",
        "collection_info": null
    },
    {
        "title": "青玉案 年来减却风情大",
        "author": "史浩",
        "content": "年来减却风情大。\n百样收心待不作。\n恰恨仙翁停画舸。\n雪中把酒，美人频为，浅破樱桃颗。\n清歌谁许阳春和。\n悄不放、遥空片云过。\n惊落梁尘浑可可。\n一声啭处，故园春近，桃李还知么。",
        "dynasty": "宋",
        "collection_info": null
    },
    {
        "title": "西江月 红蓼千堤挺蕊",
        "author": "史浩",
        "content": "红蓼千堤挺蕊，苍梧一叶辞柯。\n夜阑清露泻银河。\n洗出芙蓉半朵。\n解带初开粉面，绕梁还听珠歌。\n心期端的在秋波。\n想得今宵只我。",
        "dynasty": "宋",
        "collection_info": null
    },
    {
        "title": "喜迁莺 凤阙朱旗展",
        "author": "史浩",
        "content": "凤阙朱旗展，弄罢五弦，南熏敲竹。\n雨糁桃蹊，钱浮荷沼，一瞬染成新绿。\n玉皇香案吏，曾是时、鹤飞江国。\n对此际，每丹霄效瑞，非烟郁郁。\n卜筑。\n陶山曲，风榭月台，图画应难足。\n绿绮春浓，青蛇星烂，肯便稳栖烟麓。\n玳筵称寿，清皓齿、霏霏珠玉。\n竞屈指，看芝封紫检，鸣驺入谷。",
        "dynasty": "宋",
        "collection_info": null
    },
    {
        "title": "喜迁莺 征鸿回北",
        "author": "史浩",
        "content": "征鸿回北。\n正雪洗烧痕，千岩匀绿。\n鱼纵新漪，梅繁断岸，春到鉴湖一曲。\n满城绣帘珠幌，暖响聒天丝竹。\n渐向晚，放芙蕖千顷，交辉华烛。\n贤牧。\n棠阴静，康阜政成，褒诏来黄屋。\n玉笋光寒，紫荷香润，人道此装须趣。\n且出催花银漏，恣饮宝觥醽醁。\n向明岁，看传柑归去，腰横金粟。",
        "dynasty": "宋",
        "collection_info": null
    },
    {
        "title": "喜迁莺 才过元夕",
        "author": "史浩",
        "content": "才过元夕。\n送宴赏未阑，欢娱无极。\n且莫收灯，仍休止酒，留取凤笙龙笛。\n金马玉堂学士，当此同开华席。\n最堪爱，是兰膏光在，金釭连壁。\n难觅。\n交欢处，杯吸百川，雅量皆勍敌。\n老子衰迟，居然怀感，厚意怎生酬得。\n况已倦游客路，一志归安泉石。\n但屈指，愿诸贤衮绣，联飞鹏翼。",
        "dynasty": "宋",
        "collection_info": null
    },
    {
        "title": "喜迁莺 谯门残月",
        "author": "史浩",
        "content": "谯门残月。\n正画角晓寒，梅花吹彻。\n瑞日烘云，和风解冻，青帝乍临东阙。\n暖响土牛箫鼓，夹路珠帘高揭。\n最好是，看彩幡金胜，钗头双结。\n奇绝。\n开宴处，珠履玳簪，俎豆争罗列。\n舞袖翩翻，歌声缥缈，压倒柳腰莺舌。\n劝我应时纳祜，还把金炉香爇。\n愿岁岁，这一卮春酒，长陪佳节。",
        "dynasty": "宋",
        "collection_info": null
    },
    {
        "title": "喜迁莺 雪消春浅",
        "author": "史浩",
        "content": "雪消春浅。\n听爆竹送穷，椒花待旦，系马合簪，鸣鸦列炬，几处玳筵开宴。\n介我百千眉寿，齐捧玉壶金盏。\n最奇绝，是小桃新坼，争妍粉面。\n女伴。\n频告语，守岁通宵，莫放笙歌散。\n酒晕朝霞，寒欺重翠，却忆凤屏香暖。\n笑拂满身花影，遥指珠帘深院。\n待到了，道一声稳睡，明年相见。",
        "dynasty": "宋",
        "collection_info": null
    },
    {
        "title": "喜迁莺 凭高寓目",
        "author": "史浩",
        "content": "凭高寓目。\n爱屹起四窗，云南云北。\n缥缈烟霞，萧森松竹，多少洞天岩谷。\n着向十洲三岛，入海何妨登陆。\n要知处，在皇家新赐，西湖一曲。\n林麓。\n真胜概，樊榭鹿亭，百卉生幽馥。\n绿绮春浓，青蛇星烂，隔断世间尘俗。\n笑呼羡门俦侣，时引宝觞醽醁。\n醉和醒，但南山之寿，难忘勤祝。",
        "dynasty": "宋",
        "collection_info": null
    },
    {
        "title": "点绛唇 我为劳生",
        "author": "史浩",
        "content": "我为劳生，自怜浪迹天涯遍。\n如今春换。\n又是孤萍断。\n谁信年时，老子情非浅。\n思量见。\n画楼天远。\n花倚夕阳院。",
        "dynasty": "宋",
        "collection_info": null
    },
    {
        "title": "点绛唇 千里欢谣",
        "author": "史浩",
        "content": "千里欢谣，使君美政高三辅。\n沸天箫鼓。\n笑拥锋车去。\n卧辙攀辕，漫拟双旌住。\n还知否。\n禁林深处。\n已辟金闺路。",
        "dynasty": "宋",
        "collection_info": null
    },
    {
        "title": "点绛唇 翠幄园林",
        "author": "史浩",
        "content": "翠幄园林，火云方绽南熏起。\n玉轮天外。\n夜色凉如水。\n况有清歌，劝我尊浮蚁。\n拚沈醉。\n万花丛里。\n一枕朦胧睡。",
        "dynasty": "宋",
        "collection_info": null
    },
    {
        "title": "点绛唇 曾到蟾宫",
        "author": "史浩",
        "content": "曾到蟾宫，玉轮乞得长随手。\n数声轻叩。\n已有锵琼玖。\n最好长清，浑不惊秋候。\n歌阑后。\n那回辞酒。\n笑把遮檀口。",
        "dynasty": "宋",
        "collection_info": null
    },
    {
        "title": "木兰花慢 喜阳和应律",
        "author": "史浩",
        "content": "喜阳和应律，启佳气、满寰瀛。\n正雪洗疏梅，云浮淡月，昨夜生明。\n熊罴信占梦好，当年相阀再蟠英。\n收拾仙风道韵，萃兹一点台星。\n功名。\n壮岁逢真。\n主紫橐、耀西清。\n向玉笋光中，瑶林宴里，来拥双旌。\n青毡家旧物，看长参、鼎鼎乐升平。\n春醑休辞介寿，鹤书已播彤廷。",
        "dynasty": "宋",
        "collection_info": null
    },
    {
        "title": "临江仙 衮绣蝉联三重客",
        "author": "史浩",
        "content": "衮绣蝉联三重客，朝回晓日曈昽。\n绿杨门巷拥花骢。\n喜承天上语，来作主人公。\n况值瑶林风露爽，冰轮碾上晴空。\n桂香和影堕金锺。\n莫辞通夕醉，明日是秋中。",
        "dynasty": "宋",
        "collection_info": null
    },
    {
        "title": "临江仙 槛竹敲风初破睡",
        "author": "史浩",
        "content": "槛竹敲风初破睡，楚台梦雨精神。\n背屏斜映小腰身。\n山明双翦水，香满一钗云。\n炉袅金丝帘窣地，绮窗秋静无尘。\n半钩春笋带湘筠。\n兰亭初写就，愁杀卫夫人。",
        "dynasty": "宋",
        "collection_info": null
    },
    {
        "title": "临江仙 绣幕罗裙风冉冉",
        "author": "史浩",
        "content": "绣幕罗裙风冉冉，象床毡幄低垂。\n兽炉香袅锦屏围。\n不贪敧钿枕，偏爱倚花枝。\n软玉红绡轻暖透，温温翠袖扶持。\n正忺安稳坐移时。\n雨云忘峡梦，身境是瑶池。",
        "dynasty": "宋",
        "collection_info": null
    },
    {
        "title": "鹧鸪天 画角梅花曲未终",
        "author": "史浩",
        "content": "画角梅花曲未终。\n霜严飞落五更风。\n谁知林外鸡三唱，推出红轮海上峰。\n官一品，禄千锺。\n此时分付荷重瞳。\n更教赐子云南境，绝胜湖边九里松。",
        "dynasty": "宋",
        "collection_info": null
    },
    {
        "title": "鹧鸪天 我本飘然出岫云",
        "author": "史浩",
        "content": "我本飘然出岫云。\n挂冠归去岸纶巾。\n但教名利休缰锁，心地何时不是春。\n竹叶美，菊花新。\n百杯且听绕梁尘。\n故乡父老应相贺，林下方今见一人。",
        "dynasty": "宋",
        "collection_info": null
    },
    {
        "title": "鹧鸪天 孔雀双飞敞画屏",
        "author": "史浩",
        "content": "孔雀双飞敞画屏。\n锦花茵上舞娉婷。\n红绡袖暖琉璃滑，金鸭炉香椒桂馨。\n丹脸渥，秀眉青。\n平生阴德在遐龄。\n如今便好添龟鹤，元是南箕一寿星。",
        "dynasty": "宋",
        "collection_info": null
    },
    {
        "title": "鹧鸪天 晓日曈昽花露稀",
        "author": "史浩",
        "content": "晓日曈昽花露稀。\n明光已报敞金扉。\n三千彩仗翔鸾舞，数百银袍振鹭飞。\n开雉扇，正垂衣。\n奏篇初得上彤墀。\n胪传绕殿天颜喜，先折东风第一枝。",
        "dynasty": "宋",
        "collection_info": null
    },
    {
        "title": "蝶恋花 桂影团团光正满",
        "author": "史浩",
        "content": "桂影团团光正满。\n更似菱花，齐把匀娇面。\n非镜非蟾君细看。\n元来却是吴姬扇。\n一曲阳春犹未遍。\n惊落梁尘，不数莺喉啭。\n好着红绡笼玉腕。\n轻敲引入笙歌院。",
        "dynasty": "宋",
        "collection_info": null
    },
    {
        "title": "宝鼎现 霞霄丹阙",
        "author": "史浩",
        "content": "霞霄丹阙，瑞霭佳气，青葱如绮。\n才半月、东君雨露，无限韶华生宝砌。\n渐向晚、放烛龙掀舞，周币红蕖绀蕊。\n况对峙、鳌峰赑屃，不隔蓬莱弱水。\n圣主有乐升平意。\n引芝华、双辇凝翠。\n纷万俗、歌谣弦管，声混莺吟喧凤吹。\n更漏永、正冰轮掩映，光接康衢万里。\n似移下、一天星斗，妆点都城表里。\n清警跸、忽登楼，簇彩仗、锦襦丝履。\n看柑传万颗，恩浃王公近侍。\n散异卉覆千官醉。\n竞捧瑶觞起。\n愿岁岁、今宵宴赏，春满山河百二。",
        "dynasty": "宋",
        "collection_info": null
    },
    {
        "title": "最高楼 当年尚父",
        "author": "史浩",
        "content": "当年尚父，一个便兴周。\n今十倍，更何忧。\n冲融道貌丹为脸，扶疏漆发黑盈头。\n世方知，非熊老，聚吾州。\n有智略、可从兹日用，有志愿、可从兹日酬。\n天付我，怎教休。\n琼浆且共飞千斛，蟠桃应得见三偷。\n谅吾皇，恢复后，尽封侯。",
        "dynasty": "宋",
        "collection_info": null
    },
    {
        "title": "明月逐人来 莫嫌春浅",
        "author": "史浩",
        "content": "莫嫌春浅。\n寒威俱敛。\n阳和至此时方见。\n木君敷令，把雪霜扫断。\n要集德星胜伴。\n为有仙翁，正尔名喧蕃汉。\n眉寿比、聃彭更远。\n兼资勋业，已中双雕箭。\n清步槐庭影满。",
        "dynasty": "宋",
        "collection_info": null
    },
    {
        "title": "踏莎行 歌舌莺娇",
        "author": "史浩",
        "content": "歌舌莺娇，舞腰蜂细。\n华堂是处皆颐指。\n四弦独擅席中春，移船出塞声能继。\n慢拈幽情，轻拢柔思。\n其中有口传心事。\n主人灯火下楼时，偏渠领略深深意。",
        "dynasty": "宋",
        "collection_info": null
    },
    {
        "title": "生查子 双蛟画鼓催",
        "author": "史浩",
        "content": "双蛟画鼓催，一水银蟾满。\n见夺锦标回，却倚花枝看。\n已擘冷金笺，更酹玻璃碗。\n归去诧乡关，不负平生眼。",
        "dynasty": "宋",
        "collection_info": null
    },
    {
        "title": "江城子 片帆初落甬勾东",
        "author": "史浩",
        "content": "片帆初落甬勾东。\n碧湖空。\n满汀风。\n回首一川，银浪飐孤篷。\n且驾两椽烟雨里，凭曲槛，浥空蒙。\n闲移拄杖上晴峰。\n莫匆匆。\n伴冥鸿。\n笑指家山，苹叶藕花中。\n脚力倦时呼小艇，归棹稳，月朦胧。",
        "dynasty": "宋",
        "collection_info": null
    },
    {
        "title": "浪淘沙令 祝寿祝寿",
        "author": "史浩",
        "content": "祝寿祝寿。\n筵开锦绣。\n拈起香来玉也似手。\n拈起盏来金也似酒。\n祝寿祝寿。\n命比干坤久。\n长寿长寿。\n松椿自此碧森森底茂。\n乌兔从他汨轳轳底走。\n长寿长寿。",
        "dynasty": "宋",
        "collection_info": null
    },
    {
        "title": "瑞鹤仙 霁光春未晓",
        "author": "史浩",
        "content": "霁光春未晓。\n拥绛蜡攒星，霜蹄轻袅。\n皇居耸云杪。\n霭祥烟瑞气，青葱缭绕。\n金门羽葆。\n听胪唱、千官并到。\n庆三朝、雉扇开时，拜舞仰瞻天表。\n荣耀。\n万方图籍，四裔明王，赆賝珍宝。\n椒盘颂好。\n称寿斝，祝难老。\n更传宣锡坐，钧天妙乐，声遏行运缥缈。\n逗归来、酒晕生霞，此恩怎报。",
        "dynasty": "宋",
        "collection_info": null
    },
    {
        "title": "水龙吟 翠空缥缈虚无",
        "author": "史浩",
        "content": "翠空缥缈虚无，算唯海上蓬瀛好。\n琼瑶宫阙，蕊珠台榭，玲珑缭绕。\n弱水沈冥，瑞云遮隔，几人曾到。\n四明中，自有神仙洞府，烟霞里、知多少。\n堪笑当年狂客，爱休官、何须入道。\n婆娑绿发垂肩，着甚黄冠乌帽。\n花底金船，月边玉局，尽能迟老。\n待丹成九转，飘然驾鹤，却游三岛。",
        "dynasty": "宋",
        "collection_info": null
    },
    {
        "title": "水龙吟 平湖渺渺烟波",
        "author": "史浩",
        "content": "平湖渺渺烟波，是中只许神仙住。\n人间空爱，夭桃繁李，雪飞红雨。\n谁信壶天，靓妆玉貌，春光容与。\n似佳人才子，青冥步稳，同携手、成欢聚。\n老子时来宴赏，拥笙歌、留连尊俎。\n乌纱压倒，香云簪遍，知他几度。\n多谢东君，肯教满架，长情相处。\n更须拚痛饮，年年此际，作芳菲主。",
        "dynasty": "宋",
        "collection_info": null
    },
    {
        "title": "永遇乐 鄞有壶天",
        "author": "史浩",
        "content": "鄞有壶天，景传图画，声着海县。\n四面攒峰，皆七十二，各在窗中见。\n祥云拥蔽，飞泉缭绕，咫尺似天涯远。\n如今向、仙家觅得，挈来十洲东畔。\n虚无缥缈，蓬莱方丈，所喜只居隔岸。\n羽幰垂珠，琼车织翠，长是陪嘉宴。\n豺狼远迹，风波不作，日月御轮须缓。\n且衔杯、称贤乐圣，度兹岁晚。",
        "dynasty": "宋",
        "collection_info": null
    },
    {
        "title": "迎仙客 瑞云绕",
        "author": "史浩",
        "content": "瑞云绕。\n四窗好。\n何须隔水寻蓬岛。\n日常晓。\n春不老。\n玉蕊楼台，果是无尘到。\n没智巧。\n没华妙。\n个中只喜风波少。\n清尊倒。\n朱颜笑。\n回首行人，犹在长安道。",
        "dynasty": "宋",
        "collection_info": null
    },
    {
        "title": "南浦 一箭舜弦风",
        "author": "史浩",
        "content": "一箭舜弦风，向晓来、轻寒初报麦秀。\n蝶股歇花须，韶光老，莺声倦闻呼友。\n池塘绿暗，数竿粉节天然瘦。\n对兹美景，爱清歌妙曲，千锺芳酒。\n谁知别是壶中，缭画阁朱栏，烟谷云岫。\n三岛十洲东，青霄上，神工幻成岩窦。\n瑶台阆苑，翠旌羽葆频相就。\n世凡洗断，教乌兔从今，迟迟飞走。",
        "dynasty": "宋",
        "collection_info": null
    },
    {
        "title": "夜合花 三岛烟霞",
        "author": "史浩",
        "content": "三岛烟霞，十洲风月，四明古号仙乡。\n萦纡雉堞，中涵一片湖光。\n绕岸异卉奇芳。\n跨虹桥、隐映垂杨。\n玉楼珠阁，冰帘卷起，无限红妆。\n龙舟两两飞扬。\n见飘翻绣旗，歌杂笙簧。\n清尊满泛，休辞饮到斜阳。\n直须画蜡荧煌。\n况夜深、不阻城隍。\n且拚沈醉，归途便教，彻晓何妨。",
        "dynasty": "宋",
        "collection_info": null
    },
    {
        "title": "人月圆 夕阳影里东风软",
        "author": "史浩",
        "content": "夕阳影里东风软，骄马趁香车。\n看花妆镜，藏春绣幕，百万人家。\n夜阑归去，星繁绛蜡，珠翠鲜华。\n笙歌不散，疏锺隐隐，月在梅丫。",
        "dynasty": "宋",
        "collection_info": null
    },
    {
        "title": "人月圆 骄云不向天边聚",
        "author": "史浩",
        "content": "骄云不向天边聚，密雪自飞空。\n佳人纤手，霎时造化，珠走盘中。\n六街灯市，争圆斗小，玉碗频供。\n香浮兰麝，寒消齿颊，粉脸生红。",
        "dynasty": "宋",
        "collection_info": null
    },
    {
        "title": "粉蝶儿 一箭和风",
        "author": "史浩",
        "content": "一箭和风，秾熏许多春意。\n闹蛾儿、满城都是。\n向深闺，争翦碎、吴绫蜀绮。\n点妆成，分明是、粉须香翅。\n玉容似花，全胜故园桃李。\n最相宜、鬓云秋水。\n怎教他，却去与、庄周同睡。\n愿年年，伴星球、烂游灯市。",
        "dynasty": "宋",
        "collection_info": null
    },
    {
        "title": "粉蝶儿 玉屑轻盈",
        "author": "史浩",
        "content": "玉屑轻盈，鲛绡霎时铺遍。\n看仙娥、骋些神变。\n咄嗟间，如撒下、真珠一串。\n火方然，汤初滚、尽浮锅面。\n歌楼酒垆，今宵任伊索唤。\n那佳人、怎生得见。\n更添糖，拚折本、供他几碗。\n浪儿门，得我这些方便。",
        "dynasty": "宋",
        "collection_info": null
    },
    {
        "title": "教池回 云淡天低",
        "author": "史浩",
        "content": "云淡天低，疏雨乍霁，桃溪嫩绿蒙茸。\n珠帘映画毂，金勒耀花骢。\n绕湖上、罗衣隘香风。\n擘波双引蛟龙。\n寻奇处，高标锦段，各骋英雄。\n缥缈初登彩舫，箫鼓沸，群仙玉佩丁东。\n夕阳中、拚一饮千锺。\n看看见、璧月穿林杪，十洲三岛舂容。\n醉归去，双旌摇曳，夹路金笼。",
        "dynasty": "宋",
        "collection_info": null
    },
    {
        "title": "如梦令 小院春风不老",
        "author": "史浩",
        "content": "小院春风不老。\n鹊碧霓裳缥缈。\n雪脸间朱颜，各自一般轻妙。\n忒掉。\n忒掉。\n真个一双两好。",
        "dynasty": "宋",
        "collection_info": null
    },
    {
        "title": "洞仙歌 琼肌太白",
        "author": "史浩",
        "content": "琼肌太白，浅着鹅黄罩。\n金缕檀心更天巧。\n算同时、虽有似火红榴，争比得、淡妆伊家轻妙。\n兴来清赏处，无限真香，可惜生教生闽峤。\n这消息、纵使移向蒸沈，终不似凭栏，披襟一笑。\n若归去长安诧标容，单道胜、酴醿水仙风貌。",
        "dynasty": "宋",
        "collection_info": null
    },
    {
        "title": "醉蓬莱 纪今辰高会",
        "author": "史浩",
        "content": "纪今辰高会，屈指三朝，更逢重九。\n珠履瑶簪，聚一天星斗。\n菊蕊含芳，桂花笼艳，有美容争秀。\n衮绣堂中，蓬壶影里，异香喷兽。\n况是清朝，太平真主，治享雍熙，眷深耆旧。\n恩锡兼金，遣星轺东走。\n咫尺威光，下拜归美，愿我皇眉寿。\n自此重裁，谢笺千纸，年年回奏。",
        "dynasty": "宋",
        "collection_info": null
    },
    {
        "title": "声声慢 风收淅沥",
        "author": "史浩",
        "content": "风收淅沥，雾隐森罗。\n群山万玉嵯峨。\n禁街车马，银杯缟带相过。\n胥涛晚来息怒，练光浮、都不扬波。\n最好处，是渔翁归去，鼓棹披蓑。\n况是东堂锡宴，龙墀骤，貂珰宣劝金荷。\n庆此嘉瑞，明岁黍稌应多。\n天家预知混一，把琼瑶、铺遍山河。\n这宴饮，罄华戎、同醉泰和。",
        "dynasty": "宋",
        "collection_info": null
    },
    {
        "title": "秋蕊香 玉露瀼瀼",
        "author": "史浩",
        "content": "玉露瀼瀼，秋色似画，东堂宴席初开。\n红萸泛寿斝，紫菊上妆台。\n倚栏见、新雁已南来。\n落霞孤鹜徘徊。\n最奇处，重阳将近，凉满襟怀。\n萧洒秀眉，华发丹脸，映双瞳、的皪如孩。\n擘香笺、听丽句新裁。\n池上三回蟠桃熟，玉纤时捧琼杯。\n但愿得，年年此会满蓬莱。",
        "dynasty": "宋",
        "collection_info": null
    },
    {
        "title": "渔家傲 春恨不禁听杜宇",
        "author": "史浩",
        "content": "春恨不禁听杜宇。\n买舟忽觅东鄞路。\n一笑轻帆同野渡。\n频回顾。\n吴山夜岫俱眉妩。\n何事匆匆分袂去。\n夫君小隐临烟渚。\n明夜月华来竹坞。\n相思处。\n还应梦属清江橹。",
        "dynasty": "宋",
        "collection_info": null
    },
    {
        "title": "花心动 迟日轻阴",
        "author": "史浩",
        "content": "迟日轻阴，雨初收，花枝湿红犹滴。\n玉镫绣鞯，才得新晴，柳岸往来如织。\n画楼几处珠帘卷，风光遍、神仙瑶席。\n萃佳景，分明管领，一陂澄碧。\n忽见波涛噀激。\n苍烟际、双龙起为勍敌。\n桂楫拨云，鼍鼓轰雷，竞夺锦标千尺。\n恁时彩舰虹桥畔，舂容引、宝觥霞液。\n兴浓处，笙歌又还竟夕。",
        "dynasty": "宋",
        "collection_info": null
    },
    {
        "title": "水龙吟 雪中蓓蕾嫣然",
        "author": "史浩",
        "content": "雪中蓓蕾嫣然，美人莫恨春容少。\n化工消息，只须些子，阳和便了。\n文杏徒繁，牡丹虽贵，敢夸妍妙。\n看冰肌玉骨，诗家漫道，银蟾莹、白驹皎。\n楼上角声催晓。\n是东皇、丝纶新草。\n青旗苍辂，欲临东阙，遣伊先到。\n排斥风霜，扫除氛雾，直教闻早。\n算功高调鼎，不如竹外，一枝斜好。",
        "dynasty": "宋",
        "collection_info": null
    },
    {
        "title": "瑞鹤仙 是花堪爱惜",
        "author": "史浩",
        "content": "是花堪爱惜。\n谢天教、花信添花颜色。\n花红衬花碧。\n灿朝阳花露，鲛珠频滴。\n花光的皪。\n映花下、□茵百尺。\n趁花时，手拈花枝，饱嗅此花消息。\n常恐，一番花褪，失了花容，怎生寻觅。\n花神效力。\n将花貌，尽留得。\n更移花并植，仙家玉圃，不许花阴过隙。\n向花前，长把蕉花，为花主席。",
        "dynasty": "宋",
        "collection_info": null
    },
    {
        "title": "喜迁莺 三春正美",
        "author": "史浩",
        "content": "三春正美。\n是霁景融和，韶华如绮。\n夹岸香红，登墙粉白，开遍故园桃李。\n画舸绣帘高卷，锦毂朱轩低倚。\n对此际，向池台好处，争倾绿蚁。\n醉里。\n须醒悟，些子芳菲，造物都谩你。\n一瞬光阴，霎时蜂蝶，还付落花流水。\n我有大丹九转，真个长春不死。\n待得了，把高歌清赏，随缘而已。",
        "dynasty": "宋",
        "collection_info": null
    },
    {
        "title": "菩萨蛮 提壶漫欲寻芳去",
        "author": "史浩",
        "content": "提壶漫欲寻芳去。\n桃红柳绿年年事。\n唯有列仙翁。\n清明本在躬。\n何须从外讨。\n皮里阳秋好。\n堪羡个中人。\n无时不是春。",
        "dynasty": "宋",
        "collection_info": null
    },
    {
        "title": "南浦 天气正清和",
        "author": "史浩",
        "content": "天气正清和，庆西干、释迦如来出世。\n毓质向金盆，祥云布、层霄九龙喷水。\n东传震旦，正令此日人人记。\n露盘百卉拥金容，香汤争来拂洗。\n谁知这个因缘，化众生令求，尘埃脱离。\n一点本昭昭，当须向、兹时便知瞥地。\n何烦费手，自然作个惺惺底。\n若犹未晤，且管令师僧，八丈十二。",
        "dynasty": "宋",
        "collection_info": null
    },
    {
        "title": "青玉案 银涛渐溢江南路",
        "author": "史浩",
        "content": "银涛渐溢江南路。\n泛短棹、轻帆去。\n破块跳珠知几度。\n竹窗新粉，藕池香碧，应在云深处。\n萧萧鹤发虽云暮。\n曾得神仙悟真句。\n久视长生亲见语。\n离愁扫尽，更无慵困，怕甚黄梅雨。",
        "dynasty": "宋",
        "collection_info": null
    },
    {
        "title": "花心动 槐夏阴浓",
        "author": "史浩",
        "content": "槐夏阴浓，笋成竿、红榴正堪攀折。\n菖歜碎琼，角黍堆金，又赏一年佳节。\n宝觥交劝殷勤愿，把玉腕、彩丝双结。\n最好是，龙舟竞夺，锦标方彻。\n此意凭谁向说。\n纷两岸，游人强生区别。\n胜负既分，些个悲欢，过眼尽归休歇。\n到头都是强阳气，初不悟、本无生灭。\n见破底，何须更求指诀。",
        "dynasty": "宋",
        "collection_info": null
    },
    {
        "title": "卜算子 符箓玉搔头",
        "author": "史浩",
        "content": "符箓玉搔头，艾虎青丝鬓。\n一曲清歌倒酒莲，尚有香蒲晕。\n角簟碧纱厨，挥扇消烦闷。\n唯有先生心地凉，不怕炎曦近。",
        "dynasty": "宋",
        "collection_info": null
    },
    {
        "title": "永遇乐 日永绣工",
        "author": "史浩",
        "content": "日永绣工，减却一线，节临短至。\n幸有杯盘，随分快乐，□得醺醺醉。\n寻思尘世，寒来暑往，冻极又还热炽。\n恰如个、脾家疟疾，比着略长些子。\n人生百岁，一年一发，且是不通医治。\n两鬓青丝，皆伊染就，今已星星地。\n除非炉内，龙盘虎绕，养得大丹神水。\n却从他、阴阳自变，卦分泰否。",
        "dynasty": "宋",
        "collection_info": null
    },
    {
        "title": "鹊桥仙 金乌玉兔",
        "author": "史浩",
        "content": "金乌玉兔，时当几望，只是光明相与。\n天孙河鼓事应同，又启比、人间男女。\n精神契合，风云交际，不在一宵欢聚。\n乘槎曾得问星津，为我说、因缘如此。",
        "dynasty": "宋",
        "collection_info": null
    },
    {
        "title": "瑞鹤仙 霁天风露好",
        "author": "史浩",
        "content": "霁天风露好。\n乍暑退西郊，凉生秋早。\n银潢炯云杪。\n拥香车鹊翅，凌波初到。\n清歌缥缈。\n凭危阁、新蟾吐曜。\n有盈尊美酒，蛛丝钿合，拜舞竞分天巧。\n堪笑。\n世间痴绝，不识人中，拙是珍宝。\n多愁易老。\n都缘是，不闻道。\n骋些儿机智，遭他驱使，毕竟辛勤到了。\n又何如，百事无能，是非较少。",
        "dynasty": "宋",
        "collection_info": null
    },
    {
        "title": "念奴娇 碧天似水",
        "author": "史浩",
        "content": "碧天似水，看常娥摩出，一轮寒璧。\n桂魄扶疏光照耀，尘界都成银色。\n万象森罗，羞明卷彩，黯淡唯今夕。\n风高露重，井梧湿翠时滴。\n谁信鹤发婆娑，鄮峰真隐，对影为三益。\n虎绕龙盘丹就后，一颗清辉的国。\n不养银蟾，不关玉兔，到处无亏蚀。\n三千行满，也能飞上璇极。",
        "dynasty": "宋",
        "collection_info": null
    },
    {
        "title": "芰荷香 过横塘",
        "author": "史浩",
        "content": "过横塘。\n见红妆翠盖，柄柄擎香。\n月娥有意，暮霭收尽银潢。\n一轮高挂，且放同、千里清光。\n秋中气爽天凉。\n露凝玉臂，风拂云裳。\n老子通宵不忍睡，把青尊小酌，仍更思量。\n自家活计，幸有无限珍藏。\n大千世界，静极后、普现十方。\n圆明不损毫芒。\n精神会处，独坐胡床。",
        "dynasty": "宋",
        "collection_info": null
    },
    {
        "title": "清平乐 池台非雾",
        "author": "史浩",
        "content": "池台非雾。\n缥缈双溪路。\n家在江南佳丽处。\n看取谢公风度。\n蟠桃酒酝千秋。\n金焦欲上迟留。\n笑待锦花裀上，双鸾舞彻梁州。",
        "dynasty": "宋",
        "collection_info": null
    },
    {
        "title": "清平乐 翠蛾雪柳",
        "author": "史浩",
        "content": "翠蛾雪柳。\n鬓影春风透。\n灯火千门辉绮绣。\n移下一天星斗。\n剩拚连夜欢游。\n金波欲上迟留。\n且看香梅影底，双鸾舞彻梁州。",
        "dynasty": "宋",
        "collection_info": null
    },
    {
        "title": "清平乐 石头虎踞",
        "author": "史浩",
        "content": "石头虎踞。\n骄虏何能渡。\n曾是六朝雄胜处。\n瑞绕碧江云路。\n当时霸国多贤。\n风流只解遗鞭。\n便好扬舲北伐，举头即见长安。",
        "dynasty": "宋",
        "collection_info": null
    },
    {
        "title": "清平乐 万花如绣",
        "author": "史浩",
        "content": "万花如绣。\n淑景熏晴昼。\n一曲齐称千岁寿。\n欢拥两行红袖。\n当年西府横翔。\n急流稳上仙乡。\n笑阅磻溪日月，行看尚父鹰扬。",
        "dynasty": "宋",
        "collection_info": null
    },
    {
        "title": "清平乐 槐庭元老",
        "author": "史浩",
        "content": "槐庭元老。\n四海真师表。\n曲为故人敦久要。\n隔巷不嫌时到。\n虚堂已入凉飔。\n一觥为寿何辞。\n看即关河恢复，千秋永辅淳熙。",
        "dynasty": "宋",
        "collection_info": null
    },
    {
        "title": "清平乐 当年桂籍",
        "author": "史浩",
        "content": "当年桂籍。\n同展摩云翼。\n位冠洪枢情似昔。\n肯共一尊瑶席。\n经纶素韫胸中。\n筹帷小试成功。\n已殄黄池小丑，行收沙漠肤功。",
        "dynasty": "宋",
        "collection_info": null
    },
    {
        "title": "清平乐 吾皇睿哲",
        "author": "史浩",
        "content": "吾皇睿哲。\n廷有真三杰。\n同向清时扬茂烈。\n掩迹皋陶夔契。\n联镳忽访山樊。\n凉生花底清尊。\n太史明朝日奏，台星皆聚柴门。",
        "dynasty": "宋",
        "collection_info": null
    },
    {
        "title": "清平乐 南阳宾友",
        "author": "史浩",
        "content": "南阳宾友。\n道旧须尊酒。\n一曲为公千岁寿。\n弦索春风纤手。\n忠谋黼黻明昌。\n英词锦绣甘肠。\n帝所盛推颇牧，人间尤重班扬。",
        "dynasty": "宋",
        "collection_info": null
    },
    {
        "title": "朝中措 冻云着地静无风",
        "author": "史浩",
        "content": "冻云着地静无风。\n簌蔌坠遥空。\n无限人间险秽，一时为尔包容。\n凭高试望，楼台改观，山径迷踪。\n唯有碧江千里，依然不住流东。",
        "dynasty": "宋",
        "collection_info": null
    },
    {
        "title": "七娘子 东篱寿菊金犹浅",
        "author": "史浩",
        "content": "东篱寿菊金犹浅。\n对南山、把酒开新宴。\n绛阙丛霄，玉书丹篆。\n坐间俱是神仙伴。\n童颜绿发何曾变。\n喜婴儿姹女交相恋。\n寄语诗翁，茱萸重看。\n明年此会人人健。",
        "dynasty": "宋",
        "collection_info": null
    },
    {
        "title": "惜黄花 秋光将老",
        "author": "史浩",
        "content": "秋光将老。\n黄花开早。\n露浥清晓，金钱万叠犹小。\n簪遍碧云鬟，压倒乌纱帽。\n更把来、玉觞同釂。\n过□添炉鼎，朱颜愈少。\n壮道骨，长仙风，养成灵宝。\n今日去登高，谩说龙山好。\n悄不如、自家蓬岛。",
        "dynasty": "宋",
        "collection_info": null
    },
    {
        "title": "浣溪沙 翠馆银罂下紫清",
        "author": "史浩",
        "content": "翠馆银罂下紫清。\n内家闻说庆嘉平。\n柳条萱草眼偏明。\n小阁数杯成酩酊，醒来不爱佩环声。\n为通幽梦到蓬瀛。",
        "dynasty": "宋",
        "collection_info": null
    },
    {
        "title": "临江仙 腊月正当三十夜",
        "author": "史浩",
        "content": "腊月正当三十夜，几人到此惺惺。\n一轮明月本圆明。\n朗然无挂碍，何用问前程。\n况有长生真秘□，岁华虽换休惊。\n但将歌酒乐升平。\n尘缘如未了，明日贺新正。",
        "dynasty": "宋",
        "collection_info": null
    },
    {
        "title": "感皇恩 结柳送穷文",
        "author": "史浩",
        "content": "结柳送穷文，驱傩吓鬼。\n爆火熏天漫儿戏。\n自家炉鼎，有却冷清清地。\n腊月三十日，如何避。\n且与做些，神仙活计。\n铅汞收添结灵水。\n跳丸日月，一任东生西委。\n玉颜长向此，迎新岁。",
        "dynasty": "宋",
        "collection_info": null
    },
    {
        "title": "满庭芳 梅萼冰融",
        "author": "史浩",
        "content": "梅萼冰融，柳丝金浅，绪风还报初春。\n木君青旆，猎猎下苍旻。\n亲捧虚皇妙旨，将枯朽、咸与维新。\n须臾见，芳郊乐圃，生气遍无垠。\n青丝，行白玉，一杯介寿，红浪粼粼。\n便安排歌舞，蝶翅莺唇。\n别有神仙窟宅，干坤内、充满氤氲。\n功成处，花开不老，酒熟镇甘醇。",
        "dynasty": "宋",
        "collection_info": null
    },
    {
        "title": "扑胡蝶・扑蝴蝶 光阴转指",
        "author": "史浩",
        "content": "光阴转指。\n百岁知能几。\n儿时童稚，老来将耄矣。\n就中些子强壮，又被浮名牵系。\n良辰尽成轻弃。\n此何理。\n若有惺惺活底，必解自为计。\n清尊在手，且须拚烂醉。\n醉乡不涉风波地。\n睡到花阴正午，笙歌又还催起。",
        "dynasty": "宋",
        "collection_info": null
    },
    {
        "title": "蝶恋花 玉瓮新醅翻绿蚁",
        "author": "史浩",
        "content": "玉瓮新醅翻绿蚁。\n滴滴真珠，便有香浮鼻。\n欲把盈尊成雅会。\n更须寻个无愁地。\n况是赏心多乐事。\n美景良辰，又复来相值。\n料得天家深有意。\n教人长寿花前醉。",
        "dynasty": "宋",
        "collection_info": null
    },
    {
        "title": "临江仙 自古圣贤皆寂寞",
        "author": "史浩",
        "content": "自古圣贤皆寂寞，祗教饮者留名。\n万花丛里酒如渑。\n池台仍旧贯，歌管有新声。\n欲识醉乡真乐地，全胜方丈蓬瀛。\n是非荣辱不关情。\n百杯须痛饮，一枕拚春酲。",
        "dynasty": "宋",
        "collection_info": null
    },
    {
        "title": "粉蝶儿 一盏阳和",
        "author": "史浩",
        "content": "一盏阳和，分明至珍无价。\n解教人、啰哩哩啰。\n把胸中，些磊块，一时熔化。\n悟从前，恁区区，总成虚假。\n何妨竟夕，交酬玉觞金斝。\n更休辞、醉眠花下。\n待明朝，红日上，三竿方罢。\n引笙歌，拥珠玑，笑扶归马。",
        "dynasty": "宋",
        "collection_info": null
    },
    {
        "title": "瑞鹤仙 瑞烟笼绣幕",
        "author": "史浩",
        "content": "瑞烟笼绣幕。\n正玳席欢燕，觥筹交错。\n高情动寥廓。\n恣清谈雄辩，珠玑频落。\n锵锵妙乐。\n且赢取、升平快乐。\n又何辞、醉玉颓山，是处有人扶着。\n追念抟风微利，画饼浮名，久成离索。\n输忠素约。\n没材具，漫担阁。\n怅良辰美景，花前月下，空把欢游蹉却。\n到如今、对酒当歌，怎休领略。",
        "dynasty": "宋",
        "collection_info": null
    },
    {
        "title": "永遇乐 桃李繁华",
        "author": "史浩",
        "content": "桃李繁华，芰荷清净，景物相继。\n霜后橙黄，雪中梅绽，迤逦春还至。\n寻思天气，寒暄凉燠，各有一时乐地。\n如何被、浮名牵役，此欢逐成抛弃。\n如今醒也，扁舟短棹，更有篮舆胡倚。\n到处为家，山肴社酒，野老为宾侣。\n三杯之后，吴歌楚舞，忘却曳金穿履。\n虽逢个、清朝贵客，也须共来一醉。",
        "dynasty": "宋",
        "collection_info": null
    },
    {
        "title": "青玉案 闲忙两字无多子",
        "author": "史浩",
        "content": "闲忙两字无多子。\n叹举世、皆由此。\n逐利争名忙者事。\n廛中得丧，仕中宠辱，无限非和是。\n谁人解识闲中味。\n雪月烟云自能致。\n世态只如风过耳。\n三杯两盏，眼朦胧地，长向花前醉。",
        "dynasty": "宋",
        "collection_info": null
    },
    {
        "title": "满庭芳 和靖重湖",
        "author": "史浩",
        "content": "和靖重湖，知章一曲，浙江左右为邻。\n绣鞯彩舰，只许日寻春。\n正好厌厌夜饮，都寂静、没个游人。\n夫何故，欢阑兴阻，只为隔城闉。\n堪嘉，唯甬水，回环雉堞，中峙三神。\n更楼台缭岸，花柳迷津。\n不惜频添画烛，更深看、舞上华裀。\n拚沈醉，从他咿喔，金距报凌晨。",
        "dynasty": "宋",
        "collection_info": null
    },
    {
        "title": "满庭芳 柴作疏篱",
        "author": "史浩",
        "content": "柴作疏篱，茅编小屋，绕堤苦竹黄芦。\n老翁蜗处，却自乐清虚。\n理钓何妨钩直，据琴又、不管弦无。\n逍遥处，都捐世虑，忘我亦忘渠。\n雨馀。\n添美景，眉横山妩，脸媚花腴。\n笑凡间粉黛，浓抹轻涂。\n客至三杯薄酒，欲眠后、一枕蘧蘧。\n起来见，龟翻鹤舞，却是寿星图。",
        "dynasty": "宋",
        "collection_info": null
    },
    {
        "title": "临江仙 曾向泗滨浮玉质",
        "author": "史浩",
        "content": "曾向泗滨浮玉质，也居十二峰前。\n飞来藓发尚如拳，郁纷因出岫，巧镂是谁镌。\n挈榼凭栏成胜赏，老夫亦自颓然。\n坐疑霭霭上瑶天。\n已为苏旱雨，却放老龙眠。",
        "dynasty": "宋",
        "collection_info": null
    },
    {
        "title": "好事近 敧枕不成眠",
        "author": "史浩",
        "content": "敧枕不成眠，得句十分清绝。\n一夜酸风阁花，酝江天飞雪。\n晓来的皪看枝头，老蚌剖明月。\n帝所待调金鼎，莫教人轻折。",
        "dynasty": "宋",
        "collection_info": null
    },
    {
        "title": "好事近 对竹擘吟笺",
        "author": "史浩",
        "content": "对竹擘吟笺，正是赏梅时节。\n便把这些清致，作东湖三绝。\n帝家金鼎待调羹，何似且休折。\n却爱玉楼清弄，褪霏霏香雪。",
        "dynasty": "宋",
        "collection_info": null
    },
    {
        "title": "念奴娇 银潢耿耿",
        "author": "史浩",
        "content": "银潢耿耿，正露零仙掌，尘空天幕。\n碧玉扶疏□万朵，偏称水村山郭。\n巧酝檀英，密包金粟，只待清秋着。\n三春桃李，自应束在高阁。\n好是月窟奇标，东堂幽韵，不管西风恶。\n独立盈盈回首笑，白苇丹枫索索。\n折向冰壶，莫教纱帽，醉里轻簪却。\n浓芳长在，□疑身在云壑。",
        "dynasty": "宋",
        "collection_info": null
    },
    {
        "title": "念奴娇 枝头蓓蕾",
        "author": "史浩",
        "content": "枝头蓓蕾，褪红绡微露，江南春色。\n多谢东风吹半朵，来入骚人瑶席。\n粉脸轻红，芳心羞吐，别有真消息。\n妆台帘卷，寿阳着意留得。\n好是雪满群山，玉纤频拈，泛清波文鹢。\n深院相逢人尽道，标格都从天锡。\n梦蝶徒劳，霜禽休妒，争奈伊怜惜。\n高楼谁倚，寄言休为横笛。",
        "dynasty": "宋",
        "collection_info": null
    },
    {
        "title": "念奴娇 银塘江上",
        "author": "史浩",
        "content": "银塘江上，展鲛绡初见，长天一色。\n风拭菱花光照眼，谁许红尘轻积。\n转盼冯夷，奔云起电，两岸惊涛拍。\n振空破地，水龙争喷吟笛。\n客有步屧江干，胸吞奇观，寄英词元白。\n素壁淋浪翻醉墨，飘洒神仙踪迹。\n好待波匀，横飞小艇，快引香筒碧。\n烟消月出，不眠拚了通夕。",
        "dynasty": "宋",
        "collection_info": null
    },
    {
        "title": "白苎 腊天寒",
        "author": "史浩",
        "content": "腊天寒，晓风劲，幽香频吐。\n精神绰约，谁羡姑射居处。\n江南探春独步。\n恨无侣。\n微语。\n又谁管、雪势霜威埋妒。\n且图少陵东阁作诗苦。\n拟烦玉纤轻拗、宁相许。\n惜取。\n栏干遍倚，月淡黄昏，水边清浅，不放红尘染污。\n似名画手丹青，罢施缃素。\n不随艳卉，强媚韶光一瞬，飘荡无据。\n只恐金门，宝鼎方调，时时来觑。\n便把枝头，豆颗朝天去。",
        "dynasty": "宋",
        "collection_info": null
    },
    {
        "title": "浣溪沙 一握钩儿能几何",
        "author": "史浩",
        "content": "一握钩儿能几何。\n弓弓珠蹙杏红罗。\n即时分惠谢奴哥。\n香压幽兰兰尚浅，样窥初月月仍多。\n只堪掌上恹琼波。",
        "dynasty": "宋",
        "collection_info": null
    },
    {
        "title": "浣溪沙 珠履三千巧斗妍",
        "author": "史浩",
        "content": "珠履三千巧斗妍。\n就中弓窄只迁迁。\n恼伊刬袜转堪怜。\n舞罢有香留绣褥，步馀无迹在金莲。\n好随云雨楚峰前。",
        "dynasty": "宋",
        "collection_info": null
    },
    {
        "title": "浣溪沙 湿翠湖山收晚烟",
        "author": "史浩",
        "content": "湿翠湖山收晚烟。\n月华如练水如天。\n兴来催上钓鱼船。\n青箬一尊汀草畔，霜筠数曲渚花边。\n更于何处觅神仙。",
        "dynasty": "宋",
        "collection_info": null
    },
    {
        "title": "浣溪沙 梁武憨痴达摩呆",
        "author": "史浩",
        "content": "梁武憨痴达摩呆。\n个中消息岂容猜。\n九年面壁口慵开。\n双履却寻归路止，一花原不是君栽。\n这回枉了一遭来。",
        "dynasty": "宋",
        "collection_info": null
    },
    {
        "title": "浣溪沙 索得玄珠也是呆",
        "author": "史浩",
        "content": "索得玄珠也是呆。\n人人有分莫胡猜。\n顶门一眼镇长开。\n路断玉关无辙迹，雪埋葱岭没根栽。\n始称达摩不曾来。",
        "dynasty": "宋",
        "collection_info": null
    },
    {
        "title": "浣溪沙 胜概朱楹俯碧湖",
        "author": "史浩",
        "content": "胜概朱楹俯碧湖。\n萧萧风月一尘无。\n只堪绿蚁满尊浮。\n况是小春天正爽，杖藜相与探梅初。\n半皴枝上未成珠。",
        "dynasty": "宋",
        "collection_info": null
    },
    {
        "title": "浣溪沙 远岫数堆苍玉髻",
        "author": "史浩",
        "content": "远岫数堆苍玉髻。\n平湖千顷碧琉璃。\n笙歌催我上船时。\n载月有如浮玉鉴，采莲还复拥燕脂。\n更于何处觅瑶池。",
        "dynasty": "宋",
        "collection_info": null
    },
    {
        "title": "武陵春 报道东皇初弭节",
        "author": "史浩",
        "content": "报道东皇初弭节，芳思满凌晨。\n争看钗头彩胜新。\n金字写宜春。\n四坐行盘堆白玉，纤手自和匀。\n恰似蟾宫妙丽人。\n将月出浮云。",
        "dynasty": "宋",
        "collection_info": null
    },
    {
        "title": "千秋岁 吾乡我里",
        "author": "史浩",
        "content": "吾乡我里。\n偕老真无比。\n宴席展，欢声起。\n蕊宫仙子绕，玉砌莱衣戏。\n称贺处，眉心竞指朱书字。\n忆昔西周吕。\n年纪虽相似。\n独自个，谁为侣。\n如今双凤老，堪引同螺醉。\n彭祖寿，十分方一从头纪。",
        "dynasty": "宋",
        "collection_info": null
    },
    {
        "title": "新荷叶 真隐先生",
        "author": "史浩",
        "content": "真隐先生，家居近在东湖。\n茅屋三椽，自有一种清虚。\n秫来酿酒，便无后、也解赊沽。\n只愁客至，不能拚此芳壶。\n且乐天真，醉乡里、无限欢娱。\n时倚花枝，困来着枕蘧蘧。\n回观昨梦，徒然使、心剿形癯。\n始知今日，得闲却是良图。",
        "dynasty": "宋",
        "collection_info": null
    },
    {
        "title": "醉蓬莱 喜泉通碧甃",
        "author": "史浩",
        "content": "喜泉通碧甃。\n秫刈黄云，酿成芳酎。\n瑞霭凝香，更阳和锺秀。\n晓瓮寒光，夜槽清响，听颔珠频溜。\n昼锦堂深，聚星筵启，一觥为寿。\n况此神仙，蕊宫俦侣，玉殿英游，尽皆亲旧。\n赢得开怀，对良辰握手。\n醉席淋漓笑语，都不问、欲残更漏。\n绣幕春风，轻丝美韵，明朝还又。",
        "dynasty": "宋",
        "collection_info": null
    },
    {
        "title": "瑶台第一层 寥廓澄清",
        "author": "史浩",
        "content": "寥廓澄清。\n人正在、瑶台第一层。\n瑞霭深处，蕊宫掩映，金碧觚棱。\n异花非世种，蔼剩馥、紫雾飞腾。\n有仙驾，过吾庐环堵，少驻云軿。\n俄惊。\n重壶叠巘，顿然潇洒俗尘清。\n佩环声里，宝觥潋滟，舞态娉婷。\n祝言千岁寿，仍更予、五福川增。\n返蓬瀛。\n问今朝兹会，昔日谁曾。",
        "dynasty": "宋",
        "collection_info": null
    },
    {
        "title": "如梦令 摘索衣裳宫样",
        "author": "史浩",
        "content": "摘索衣裳宫样。\n生得脸儿福相。\n容止忒精神，一似观音形像。\n归向。\n归向。\n见者擎拳合掌。",
        "dynasty": "宋",
        "collection_info": null
    },
    {
        "title": "如梦令 粉脸霞生一缕",
        "author": "史浩",
        "content": "粉脸霞生一缕。\n掩映绿云秋水。\n言语更雍容，具足十分娇美。\n无比。\n无比。\n要比除非镜里。",
        "dynasty": "宋",
        "collection_info": null
    },
    {
        "title": "如梦令 红杏白梨肌理",
        "author": "史浩",
        "content": "红杏白梨肌理。\n时样新妆淡伫。\n真个是观音，少个杨枝净水。\n欢喜。\n欢喜。\n尽此一锺醇美。",
        "dynasty": "宋",
        "collection_info": null
    },
    {
        "title": "如梦令 罗袜半钩新月",
        "author": "史浩",
        "content": "罗袜半钩新月。\n更把凤鞋珠结。\n步步着金莲，行得轻轻瞥瞥。\n难说。\n难说。\n真是世间奇绝。",
        "dynasty": "宋",
        "collection_info": null
    },
    {
        "title": "如梦令 试把珠帘低卷",
        "author": "史浩",
        "content": "试把珠帘低卷。\n宛见梅妆粉面。\n绿绕更红围，齐捧瑶卮来劝。\n堪羡。\n堪羡。\n此是神仙阆苑。",
        "dynasty": "宋",
        "collection_info": null
    },
    {
        "title": "如梦令 一笑尊前相语",
        "author": "史浩",
        "content": "一笑尊前相语。\n莫遣良辰虚度。\n饮兴正浓时，兔碗聊分春露。\n留住。\n留住。\n催办后筵歌舞。",
        "dynasty": "宋",
        "collection_info": null
    },
    {
        "title": "南歌子 藻涧蟾光动",
        "author": "史浩",
        "content": "藻涧蟾光动，松风蟹眼鸣。\n浓熏沈麝入金瓶。\n泻出温温一盏、涤烦膺。\n爽继云龙饼，香无芝术名。\n主人襟韵有馀清。\n不向今宵忘了、淡交情。",
        "dynasty": "宋",
        "collection_info": null
    },
    {
        "title": "画堂春 小槽春酿香红",
        "author": "史浩",
        "content": "小槽春酿香红。\n良辰飞盖相从。\n主人着意在金钟。\n茗碗作先容。\n欲到醉乡深处，应须仗、两腋香风。\n献酬高兴渺无穷。\n归骑莫匆匆。",
        "dynasty": "宋",
        "collection_info": null
    },
    {
        "title": "杏花天 梦魂飞过屏山曲",
        "author": "史浩",
        "content": "梦魂飞过屏山曲。\n见依旧、如花似玉。\n天寒翠袖依修竹。\n两点春山斗绿。\n披衣起、闲愁万斛。\n正月澹、梅花照屋。\n重温绣被熏清馥。\n不管明烧画烛。",
        "dynasty": "宋",
        "collection_info": null
    },
    {
        "title": "临江仙 忆昔来时双髻小",
        "author": "史浩",
        "content": "忆昔来时双髻小，如今云鬓堆鸦。\n绿窗冉冉度年华。\n秋波娇殢酒，春笋惯分茶。\n居士近来心绪懒，不堪老眼看花。\n画堂明月隔天涯。\n春风吹柳絮，知是落谁家。",
        "dynasty": "宋",
        "collection_info": null
    },
    {
        "title": "临江仙 试凭阑干春欲暮",
        "author": "史浩",
        "content": "试凭阑干春欲暮，桃花点点胭脂。\n故山凝望水云迷。\n数堆苍玉髻，千顷碧琉璃。\n我本清都闲散客，蓬莱未是幽奇。\n明朝归去鹤齐飞。\n三山乘缥缈，海运到天池。",
        "dynasty": "宋",
        "collection_info": null
    },
    {
        "title": "忆王孙 庭梧叶密未惊秋",
        "author": "仲并",
        "content": "庭梧叶密未惊秋。\n风雨潇潇特地愁。\n愁绪如丝无尽头。\n思悠悠。\n怅望王孙空倚楼。",
        "dynasty": "宋",
        "collection_info": null
    },
    {
        "title": "点绛唇 秀出群儿",
        "author": "仲并",
        "content": "秀出群儿，柳眉濯濯春庭院。\n不亲歌扇。\n弄笔勤书篆。\n翁已无能，老退惭赪面。\n欣同宴。\n坐来喜见。\n痛饮惊无算。",
        "dynasty": "宋",
        "collection_info": null
    },
    {
        "title": "浣溪沙 举案家风未肯低",
        "author": "仲并",
        "content": "举案家风未肯低。\n清心端自秀深闺。\n芝兰玉树宁馨儿。\n早岁安禅灵照女，静中经卷手常携。\n声名要与断机齐。",
        "dynasty": "宋",
        "collection_info": null
    },
    {
        "title": "浣溪沙 雅称诗人美孟都",
        "author": "仲并",
        "content": "雅称诗人美孟都。\n清新幽韵比来无。\n新来学得绣工夫。\n经卷但知从阿母，醉来翁已要人扶。\n尚能把盏劝屠苏。",
        "dynasty": "宋",
        "collection_info": null
    },
    {
        "title": "浣溪沙 说似当年老季伦",
        "author": "仲并",
        "content": "说似当年老季伦。\n君家虽富客常贫。\n何曾一笑任吾真。\n酒满罢留天下士，词新空赋坐中春。\n谁能绝笔更书麟。",
        "dynasty": "宋",
        "collection_info": null
    },
    {
        "title": "菩萨蛮 宛如姑射人冰雪",
        "author": "仲并",
        "content": "宛如姑射人冰雪。\n知公不负佳风月。\n莫放漏声残。\n清风生坐间。\n赏春心未足。\n翦尽尊前烛。\n此乐自难忘。\n一觞还一觞。",
        "dynasty": "宋",
        "collection_info": null
    },
    {
        "title": "好事近 二陆起云间",
        "author": "仲并",
        "content": "二陆起云间，千载风流人物。\n未似一门三凤，向层霄联翼。\n贞元朝士苦无多，公今未华发。\n重向紫宸朝路，立鹓鸾前列。",
        "dynasty": "宋",
        "collection_info": null
    },
    {
        "title": "好事近 今古满胸中",
        "author": "仲并",
        "content": "今古满胸中，韬略一时人杰。\n高卧溪山好处，迟十年斋钺。\n朱轓休傍武陵溪，梅花记曾别。\n早晚殿前归侍，总周庐千列。",
        "dynasty": "宋",
        "collection_info": null
    },
    {
        "title": "好事近 淮上五分符",
        "author": "仲并",
        "content": "淮上五分符，名在图书东壁。\n坐对书成多暇，写青箱千帙。\n一杯先为祝东风，丹诏来朝夕。\n何处称公挥翰，定北扉西掖。",
        "dynasty": "宋",
        "collection_info": null
    },
    {
        "title": "好事近 阀阅盛中州",
        "author": "仲并",
        "content": "阀阅盛中州，冠冕共推华族。\n耐久松筠交契，更襟怀金玉。\n诸儒皆自愧卢前，小试暂符竹。\n行看世官入践，继西枢前躅。",
        "dynasty": "宋",
        "collection_info": null
    },
    {
        "title": "好事近 分手又三秋",
        "author": "仲并",
        "content": "分手又三秋，犹记花时歌别。\n每念征帆归晚，误五湖风月。\n清江休望使君来，指日趋天阙。\n婿玉翁冰相映，看紫薇花发。",
        "dynasty": "宋",
        "collection_info": null
    },
    {
        "title": "好事近 襟韵绝纤尘",
        "author": "仲并",
        "content": "襟韵绝纤尘，炯炯夜光明月。\n合是紫荷持橐，侍丹墀清切。\n暗香疏影想公家，人与梅超绝。\n酒罢帝城早去，占百花先发。",
        "dynasty": "宋",
        "collection_info": null
    },
    {
        "title": "好事近 今雨几人来",
        "author": "仲并",
        "content": "今雨几人来，冰霰更凝寒色。\n门外车多长者，顿光生蓬荜。\n缤纷飞雪更初梅，特特为留客。\n惟恨坐无华馔，只平时真率。",
        "dynasty": "宋",
        "collection_info": null
    },
    {
        "title": "忆秦娥 隈岩侧",
        "author": "仲并",
        "content": "隈岩侧。\n怪生小院香来别。\n香来别。\n嫩黄细细，商量齐发。\n佳人敛笑贪先折。\n重新为翦斜斜叶。\n斜斜叶。\n钗头常带，一秋风月。",
        "dynasty": "宋",
        "collection_info": null
    },
    {
        "title": "画堂春 春波浅碧涨方池",
        "author": "仲并",
        "content": "春波浅碧涨方池。\n池台深锁烟霏。\n缓歌争胜早莺啼。\n客忍轻归。\n合坐香凝宿雾，垫巾梅插寒枝。\n渐西蟾影漾馀辉。\n醉倒谁知。",
        "dynasty": "宋",
        "collection_info": null
    },
    {
        "title": "大圣乐令・玉团儿 豆蔻梢头春正早",
        "author": "仲并",
        "content": "豆蔻梢头春正早。\n敛修眉、未经重扫。\n湖山清远，几年牢落，风韵初好。\n慢绾垂螺最娇小。\n是谁家、舞腰袅袅。\n而今莫谓，春归等闲，分付芳草。",
        "dynasty": "宋",
        "collection_info": null
    },
    {
        "title": "浪淘沙 趁拍舞初筵",
        "author": "仲并",
        "content": "趁拍舞初筵。\n柳袅春烟。\n街头桃李莫争妍。\n家本凤楼高处住，锦瑟华年。\n不用抹繁弦。\n歌韵天然。\n天教独立百花前。\n但愿人如天上月，三五团圆。",
        "dynasty": "宋",
        "collection_info": null
    },
    {
        "title": "浪淘沙 倾国与倾城",
        "author": "仲并",
        "content": "倾国与倾城。\n袅袅盈盈。\n歌喉巧作断肠声。\n看尽风光花不语，却是多情。\n家近董双成。\n三妙齐名。\n谁教蜂蝶漫经营。\n留取无双风味在，真是琼英。",
        "dynasty": "宋",
        "collection_info": null
    },
    {
        "title": "浪淘沙 草圣与诗馀",
        "author": "仲并",
        "content": "草圣与诗馀。\n清韵谁如。\n生绡团扇倩谁书。\n月湛素华天似水，深院凉初。\n人散晚钟疏。\n后约还虚。\n良宵忍放枕鸾孤。\n要得相逢除是梦，有梦来无。",
        "dynasty": "宋",
        "collection_info": null
    },
    {
        "title": "鹧鸪天 小泊横塘日欲斜",
        "author": "仲并",
        "content": "小泊横塘日欲斜。\n一枝犹有未残花。\n几年燕子无消息，今日飞来王谢家。\n歌水调，韵琵琶。\n声声都是怨年华。\n钗头杏子今如许，翦烛裁诗莫问他。",
        "dynasty": "宋",
        "collection_info": null
    },
    {
        "title": "鹧鸪天 间世麒麟降自天",
        "author": "仲并",
        "content": "间世麒麟降自天。\n光辉列宿灿初躔。\n他年身致夔龙列，少日心存翰墨边。\n簪彩笔，照金莲。\n词华当使思如泉。\n未论耸壑昂霄事，且与衰翁慰暮年。",
        "dynasty": "宋",
        "collection_info": null
    },
    {
        "title": "蓦山溪 冰清玉映",
        "author": "仲并",
        "content": "冰清玉映，自是闺房秀。\n十里卷朱帘，好紫陌、家家未有。\n天然情素，高压一城春，花艳丽，月精神，梅韵腰枝瘦。\n曲屏虚幌，枉着鸳鸯绣。\n不是不相逢，泪空滴、年年别袖。\n从他兰菊，秋露与春风，终不似，玉人人，一片心长久。",
        "dynasty": "宋",
        "collection_info": null
    },
    {
        "title": "水调歌头 华栋一何丽",
        "author": "仲并",
        "content": "华栋一何丽，移下小壶天。\n几多曲房新户，缥缈似当年。\n曾是使君风度，元有胸中丘壑，六月竹风寒。\n一洗筝笛耳，歌舞粲筵间。\n坐中客，醒复醉，听无眠。\n已回归梦，犹复袅袅记清圆。\n尚想饮中仙子，来处馀香飘坐，胜韵此双全。\n为寄月华语，难与并蝉娟。",
        "dynasty": "宋",
        "collection_info": null
    },
    {
        "title": "芰荷香 醉凝眸",
        "author": "仲并",
        "content": "醉凝眸。\n正行云遮断，澄练江头。\n皓月今宵何处，不管中秋。\n朱阑倚遍，又微雨、催下危楼。\n秋风空响更筹。\n不将好梦，吹过南州。\n浮远轩窗异日到，山空云净，江远天浮。\n别去客怀，无赖准拟开愁。\n冰轮好在，解随我、天际归舟。\n何须舞袂歌喉。\n一觞一咏，谈笑风流。",
        "dynasty": "宋",
        "collection_info": null
    },
    {
        "title": "八声甘州 正西山、雨过弄晴景",
        "author": "仲并",
        "content": "正西山、雨过弄晴景，竹屋贯斜晖。\n问谁将千斛，霏瑛落屑，吹上花枝。\n风外青鞋未熟，鼻观已先知。\n扰损江南客，诗面难肥。\n两句林边倾盖，笑化工开落，尤甚儿嬉。\n叹额黄人去，还是隔年期。\n渺飞魂、凭谁招取，赖故人、沈水煮花瓷。\n犹堪待，岭梅开后，一战雄雌。",
        "dynasty": "宋",
        "collection_info": null
    },
    {
        "title": "念奴娇 灰飞嶰竹",
        "author": "仲并",
        "content": "灰飞嶰竹。\n庆群阴消尽，新阳来复。\n云物呈祥连瑞霭，烟气纷纷馥馥。\n紫陌香衢，朱檐影里，罗绮花成簇。\n岭梅惊暖，数枝争绽寒玉。\n有人袅袅盈盈，今朝特地，为我新妆束。\n娇倚银床添绣线，长喜修眉舒绿。\n不道多情，锦屏罗幌，难得欢生足。\n谁知今夜，玉壶银漏催促。",
        "dynasty": "宋",
        "collection_info": null
    },
    {
        "title": "念奴娇 江南春早",
        "author": "仲并",
        "content": "江南春早，尚馀寒门巷，杨花飘逐。\n一色初梅开尽也，不数芳园红绿。\n珍重骚人，幽怀分寄，高韵歌黄竹。\n六花羞避，满笺凌乱琼玉。\n应念有客长安，履穿东郭，无与怜穷独。\n鼓棹前溪非兴尽，寒怯水栖岩宿。\n咫尺君家，瑶田无径，冰柱排银屋。\n瓮头春到，唤回晚梦清熟。",
        "dynasty": "宋",
        "collection_info": null
    },
    {
        "title": "念奴娇 金滕事业",
        "author": "仲并",
        "content": "金滕事业。\n庆丹青千载，勋在王室。\n圣主英明平万国，天产非常人物。\n岳渎分灵，熊罴符梦，五百年方出。\n致君尧舜，要须纯用经术。\n须信凤阁仙人，风流文采，蔼家声如昔。\n献纳司存持禁橐，合历三台清秩。\n倦宿承明，乞麾临郡，暂辍金闺直。\n五云深处，一星今在南极。",
        "dynasty": "宋",
        "collection_info": null
    },
    {
        "title": "瑞鹤仙 试六花院落",
        "author": "仲并",
        "content": "试六花院落。\n正柳绵飘坠，因风无着。\n吴王旧城郭。\n记乌衣门巷，小桥帘幕。\n他州寥索。\n漫等闲、桃英杏萼。\n认幽香来处，群芳尽掩，蕙心先觉。\n行乐。\n燕雏莺友，浪语狂歌，休休莫莫。\n兰房绣幄。\n添新恨，念前约。\n殢十分芳景，十分春意，休惜十分共酌。\n任十分、吹老寒梅，戌楼画角。",
        "dynasty": "宋",
        "collection_info": null
    },
    {
        "title": "水调歌头 静练平千顷",
        "author": "仲并",
        "content": "静练平千顷，华栋俯中流。\n凌晨画戟，来看宿雨断虹收。\n八九胸中云梦，三千笔端风月，无处快凝眸。\n笑咏一堂上，挥麈气横秋。\n俯危阑，红日下，暮云稠。\n无穷伟观，祗应天意为君谋。\n容我时醒时醉，独泛微烟微雨，浩荡逐轻鸥。\n不羡岳阳胜，丹碧耸层楼。",
        "dynasty": "宋",
        "collection_info": null
    },
    {
        "title": "念奴娇 练江风静",
        "author": "仲并",
        "content": "练江风静，卧冰奁百尺，朱阑飞入。\n江远浮天天在水，水满半天云湿。\n白鸟明边，青山断处，眼冷江头立。\n月明潮上，苇间渔唱声急。\n几度吹老苹花，野香无数，欲寄应难及。\n天借诗人供醉眼，尊俎一时收拾。\n竹里行厨，花间步障，风雨生呼吸。\n酒阑歌罢，钓船先具蓑笠。",
        "dynasty": "宋",
        "collection_info": null
    },
    {
        "title": "画堂春 溪边风物已春分",
        "author": "仲并",
        "content": "溪边风物已春分。\n画堂烟雨黄昏。\n水沈一缕袅炉熏。\n尽醉芳尊。\n舞袖飘摇回雪，歌喉宛转留云。\n人间能得几回闻。\n丞相休嗔。",
        "dynasty": "宋",
        "collection_info": null
    },
    {
        "title": "浣溪沙 清远湖山佳丽人",
        "author": "仲并",
        "content": "清远湖山佳丽人。\n柳边花下复清晨。\n向前犹有几多春。\n祓禊秋千时节近，管弦歌舞一回新。\n未嗔狂客污车茵。",
        "dynasty": "宋",
        "collection_info": null
    },
    {
        "title": "眼儿媚 铃阁寻盟未肯寒",
        "author": "仲并",
        "content": "铃阁寻盟未肯寒。\n鹢首驻江干。\n云烟翰墨，风流尊俎，不放更残。\n金声掷地西清老，天未许终闲。\n知音素赏，当筵一曲，流水高山。",
        "dynasty": "宋",
        "collection_info": null
    },
    {
        "title": "武陵春 门巷乌衣应好在",
        "author": "仲并",
        "content": "门巷乌衣应好在，风韵尚依然。\n知是蓬瀛第几仙。\n秀色粲当筵。\n索句濡毫云阁里，清坐袅炉烟。\n谁赋回文第二篇。\n除是见娟娟。",
        "dynasty": "宋",
        "collection_info": null
    },
    {
        "title": "渔父词・渔父 一湖春水夜来生",
        "author": "赵构",
        "content": "一湖春水夜来生。\n几叠春山远更横。\n烟艇小，钓丝轻。\n赢得闲中万古名。",
        "dynasty": "宋",
        "collection_info": null
    },
    {
        "title": "渔父词・渔父 薄晚烟林澹翠微",
        "author": "赵构",
        "content": "薄晚烟林澹翠微。\n江边秋月已明晖。\n纵远舵，适天机。\n水底闲云片段飞。",
        "dynasty": "宋",
        "collection_info": null
    },
    {
        "title": "渔父词・渔父 云洒清江江上船",
        "author": "赵构",
        "content": "云洒清江江上船。\n一钱何得买江天。\n催短棹，去长川。\n鱼蟹来倾酒舍烟。",
        "dynasty": "宋",
        "collection_info": null
    },
    {
        "title": "渔父词・渔父 青草开时已过船",
        "author": "赵构",
        "content": "青草开时已过船。\n锦鳞跃处浪痕圆。\n竹叶酒，柳花毡。\n有意沙鸥伴我眠。",
        "dynasty": "宋",
        "collection_info": null
    },
    {
        "title": "渔父词・渔父 扁舟小缆荻花风",
        "author": "赵构",
        "content": "扁舟小缆荻花风。\n四合青山暮霭中。\n明细火，倚孤松。\n但愿尊中酒不空。",
        "dynasty": "宋",
        "collection_info": null
    },
    {
        "title": "渔父词・渔父 侬家活计岂能明",
        "author": "赵构",
        "content": "侬家活计岂能明。\n万顷波心月影清。\n倾绿酒，糁藜羹。\n保任衣中一物灵。",
        "dynasty": "宋",
        "collection_info": null
    },
    {
        "title": "渔父词・渔父 骇浪吞舟脱巨鳞",
        "author": "赵构",
        "content": "骇浪吞舟脱巨鳞。\n结绳为网也难任。\n纶乍放，饵初沈。\n浅钓纤鳞味更深。",
        "dynasty": "宋",
        "collection_info": null
    },
    {
        "title": "渔父词・渔父 鱼信还催花信开",
        "author": "赵构",
        "content": "鱼信还催花信开。\n花风得得为谁来。\n舒柳眼，落梅腮。\n浪暖桃花夜转雷。",
        "dynasty": "宋",
        "collection_info": null
    },
    {
        "title": "渔父词・渔父 暮暮朝朝冬复春",
        "author": "赵构",
        "content": "暮暮朝朝冬复春。\n高车驷马趁朝身。\n金拄屋，粟盈囷。\n那知江汉独醒人。",
        "dynasty": "宋",
        "collection_info": null
    },
    {
        "title": "渔父词・渔父 远水无涯山有邻",
        "author": "赵构",
        "content": "远水无涯山有邻。\n相看岁晚更情亲。\n笛里月，酒中身。\n举头无我一般人。",
        "dynasty": "宋",
        "collection_info": null
    },
    {
        "title": "渔父词・渔父 谁云渔父是愚翁",
        "author": "赵构",
        "content": "谁云渔父是愚翁。\n一叶浮家万虑空。\n轻破浪，细迎风。\n睡起篷窗日正中。",
        "dynasty": "宋",
        "collection_info": null
    },
    {
        "title": "渔父词・渔父 水涵微雨湛虚明",
        "author": "赵构",
        "content": "水涵微雨湛虚明。\n小笠轻蓑未要晴。\n明鉴里，縠纹生。\n白鹭飞来空外声。",
        "dynasty": "宋",
        "collection_info": null
    },
    {
        "title": "渔父词・渔父 无数菰蒲间藕花",
        "author": "赵构",
        "content": "无数菰蒲间藕花。\n棹歌轻举酌流霞。\n随家好，转山斜。\n也有孤村三两家。",
        "dynasty": "宋",
        "collection_info": null
    },
    {
        "title": "渔父词・渔父 春入渭阳花气多",
        "author": "赵构",
        "content": "春入渭阳花气多。\n春归时节自清和。\n冲晓雾，弄沧波。\n载与俱归又若何。",
        "dynasty": "宋",
        "collection_info": null
    },
    {
        "title": "渔父词・渔父 清湾幽岛任盘纡",
        "author": "赵构",
        "content": "清湾幽岛任盘纡。\n一舸横斜得自如。\n惟有此，更无居。\n从教红袖泣前鱼。",
        "dynasty": "宋",
        "collection_info": null
    },
    {
        "title": "失调名 愁殢有兵尊",
        "author": "崔若砺",
        "content": "愁殢有兵尊，老怕能言李。",
        "dynasty": "宋",
        "collection_info": null
    },
    {
        "title": "多丽 人间世",
        "author": "高登",
        "content": "人间世，偶然攘臂来游。\n何须恁、干坤角抵，又成冷笑俳优。\n且宽心、待他天命，谩鼓舌、夸吾人谋。\n李广不侯，刘蕡未第，千年公论合谁羞。\n往矣瓦飘无意，甑堕懒回头。\n真堪笑，直钩论议，圆枘机筹。\n幸斯道、元无得丧，壮心岂有沈浮。\n好温存、困中节概，莫冷落、穷里风流。\n酒滴珍珠，饭钞云子，醉饱卧信缘休。\n归去也，幅巾谈笑，卒岁且优游。\n循环事，亡羊须在，失马何忧。",
        "dynasty": "宋",
        "collection_info": null
    },
    {
        "title": "阮郎归 武仙花县谒凫仙",
        "author": "高登",
        "content": "武仙花县谒凫仙。\n急招横渡船。\n重门昼掩讼庭闲。\n虚檐群雀喧。\n金屋畔，玉阑边。\n新春桃李妍。\n主人情重客无缘。\n销魂空黯然。",
        "dynasty": "宋",
        "collection_info": null
    },
    {
        "title": "蓦山溪 黄茅时节",
        "author": "高登",
        "content": "黄茅时节，病恼南来客。\n瘦得不胜衣，试腰围、都无一搦。\n东篱兴在，手种菊方黄，摘晚艳，泛新蒭，谁道干坤窄。\n百年役役，乐事真难得。\n短发已无多，更何劳、霜风染白。\n儿曹齐健，扶□一翁孱，龙山帽，习池巾，归路从敧侧。",
        "dynasty": "宋",
        "collection_info": null
    },
    {
        "title": "行香子 瘴气如云",
        "author": "高登",
        "content": "瘴气如云。\n暑气如焚。\n病轻时、也是十分。\n沈疴恼客，罪罟萦人。\n叹槛中猿，笼中鸟，辙中鳞。\n休负文章，休说经纶。\n得生还、已早因循。\n菱花照影，筇竹随身。\n奈沈郎尩，潘郎老，阮郎贫。",
        "dynasty": "宋",
        "collection_info": null
    },
    {
        "title": "渔家傲 名利场中空扰扰",
        "author": "高登",
        "content": "名利场中空扰扰。\n十年南北东西道。\n依旧缘山尘扑帽。\n空懊恼。\n羡他陶令归来早。\n归去来兮秋已杪。\n菊花又绕东篱好。\n有酒一尊开口笑。\n虽然老。\n玉山犹解花前倒。",
        "dynasty": "宋",
        "collection_info": null
    },
    {
        "title": "好事近 潇洒带霜枝",
        "author": "高登",
        "content": "潇洒带霜枝，独向岁寒时节。\n触目千林憔悴，更幽姿清绝。\n多才应赋得天真，落笔惊风叶。\n从此绿窗深处，有一梢秋月。",
        "dynasty": "宋",
        "collection_info": null
    },
    {
        "title": "好事近 送客过江村",
        "author": "高登",
        "content": "送客过江村，况值重阳佳节。\n向晚西风萧瑟，正离人愁绝。\n尊前相顾惜参商，引十分蕉叶。\n回首高阳人散，负西楼风月。",
        "dynasty": "宋",
        "collection_info": null
    },
    {
        "title": "好事近 饮兴正阑珊",
        "author": "高登",
        "content": "饮兴正阑珊，正是挥毫时节。\n霜干银钩锦句，看壁间三绝。\n西风特地飒秋声，楼外触残叶。\n匹马翩然归去，向征鞍敲月。",
        "dynasty": "宋",
        "collection_info": null
    },
    {
        "title": "浪淘沙 璧月挂秋宵",
        "author": "高登",
        "content": "璧月挂秋宵。\n丹桂香飘。\n广寒宫殿路迢迢。\n试问嫦娥缘底事，欲下层霄。\n兰玉自垂髫。\n拜命当朝。\n神仙会里且逍遥。\n分取壶中闲日月，来伴王乔。",
        "dynasty": "宋",
        "collection_info": null
    },
    {
        "title": "西江月 渺渺西江流水",
        "author": "高登",
        "content": "渺渺西江流水，翩翩北客征帆。\n清秋月影浸人寒。\n云净碧天澄淡。\n飘泊道途零落，疏慵鬓发䰐鬖。\n从来涉世戒三缄。\n只好随时饮啖。",
        "dynasty": "宋",
        "collection_info": null
    },
    {
        "title": "南歌子 菊拈黄金嫩",
        "author": "高登",
        "content": "菊拈黄金嫩，杯倾琥珀浓。\n良辰何处寄萍踪。\n短艇飘摇一叶、浪花中。\n凤阙游娃馆，幽坡赏梵宫。\n当年乐事总成空。\n目断天边想像、意何穷。",
        "dynasty": "宋",
        "collection_info": null
    },
    {
        "title": "好事近 富贵本无心",
        "author": "高登",
        "content": "富贵本无心，何事故乡轻别。\n空惹猿惊鹤怨，误松萝风月。\n囊锥刚强出头来，不道甚时节。\n欲命巾车归去，恐豺狼当辙。",
        "dynasty": "宋",
        "collection_info": null
    },
    {
        "title": "菩萨蛮 晴风吹暖枝头雪",
        "author": "闻人武子",
        "content": "晴风吹暖枝头雪。\n露华香沁庭中月。\n屏上小江南。\n雨昏天际帆。\n翠钗香雾湿。\n侧鬓云松立。\n灯背欲眠时。\n晓莺还又啼。",
        "dynasty": "宋",
        "collection_info": null
    },
    {
        "title": "桂华明・四犯令 缥缈神京开洞府",
        "author": "关注",
        "content": "缥缈神京开洞府。\n遇广寒宫女。\n问我双鬟梁溪舞。\n还记得、当时否。\n碧玉词章教仙侣。\n为按歌宫羽。\n皓月满窗人何处。\n声永断、瑶台路。",
        "dynasty": "宋",
        "collection_info": null
    },
    {
        "title": "水调歌头 凤舞龙蟠处",
        "author": "关注",
        "content": "凤舞龙蟠处，玉室与金堂。\n平生想望真境，依约在何方。\n谁信许君丹灶，便与吴君遗剑，只在洞天傍。\n若要安心地，便是远名场。\n几年来，开林麓，建山房。\n安眠饱馆清坐，无事可思量。\n洗尽人间忧患，看尽仙家风月，和气满清扬。\n一笑尘埃外，云水远相忘。",
        "dynasty": "宋",
        "collection_info": null
    },
    {
        "title": "剔银灯 小院烟凉雨细",
        "author": "关注",
        "content": "小院烟凉雨细。\n正好恹恹春睡。\n蓦被金枝，连推绣枕，报道皇都书至。\n良人得意。\n集英殿、首攀仙桂。\n斗帐重襟惊起。\n斜倚屏山偷喜。\n宝髻慵梳，香笺折破，果见中、高高名第。\n秦楼十二。\n知他向、谁家沈醉。",
        "dynasty": "宋",
        "collection_info": null
    },
    {
        "title": "如梦令 桥上水光浮雪",
        "author": "李石",
        "content": "桥上水光浮雪。\n桥下柳阴遮月。\n梦里去寻香，露冷五更时节。\n胡蝶。\n胡蝶。\n飞过闲红千叶。",
        "dynasty": "宋",
        "collection_info": null
    },
    {
        "title": "如梦令 忆被金尊劝倒",
        "author": "李石",
        "content": "忆被金尊劝倒。\n灯下红香围绕。\n别后有谁怜，一任春残莺老。\n烦恼。\n烦恼。\n肠断绿杨芳草。",
        "dynasty": "宋",
        "collection_info": null
    },
    {
        "title": "生查子 小桃小杏红",
        "author": "李石",
        "content": "小桃小杏红，和雨和烟瘦。\n不是点燕脂，素面偏宜酒。\n也是惯伤春，可惜闲时候。\n正要画眉人，与作双蛾斗。",
        "dynasty": "宋",
        "collection_info": null
    },
    {
        "title": "生查子 新花上苑枝",
        "author": "李石",
        "content": "新花上苑枝，枝上娇莺语。\n日日抱花心，啄破燕脂雨。\n莺飞莺去时，谁与花为主。\n守等却飞来，再见花开处。",
        "dynasty": "宋",
        "collection_info": null
    },
    {
        "title": "生查子 今年花发时",
        "author": "李石",
        "content": "今年花发时，燕子双双语。\n谁与卷珠帘，人在花间住。\n明年花发时，燕语人何处。\n且与寄书来，人往江南去。",
        "dynasty": "宋",
        "collection_info": null
    },
    {
        "title": "生查子 荷花人面红",
        "author": "李石",
        "content": "荷花人面红，月影波心见。\n扇子倒拈来，敲落红香片。\n窗下翦灯花，今日眉深浅。\n留得镜中看，蹙破春山远。",
        "dynasty": "宋",
        "collection_info": null
    },
    {
        "title": "捣练子 斟别酒",
        "author": "李石",
        "content": "斟别酒，问东君。\n一年一度一回新。\n看百花，飘舞茵。\n斟别酒，问行人。\n莫将别泪裛罗巾。\n早归来，依旧春。",
        "dynasty": "宋",
        "collection_info": null
    },
    {
        "title": "捣练子 腰束素",
        "author": "李石",
        "content": "腰束素，鬓垂鸦。\n无情笑面醉犹遮。\n扇儿扇，瞥见些。\n双凤小，玉钗斜。\n芙蓉衫子藕花纱。\n戴一枝，薝卜花。",
        "dynasty": "宋",
        "collection_info": null
    },
    {
        "title": "长相思 花飞飞",
        "author": "李石",
        "content": "花飞飞。\n絮飞飞。\n三月江南烟雨时。\n楼台春树迷。\n双莺儿。\n双燕儿。\n桥北桥南相对啼。\n行人犹未归。",
        "dynasty": "宋",
        "collection_info": null
    },
    {
        "title": "长相思 红藕丝",
        "author": "李石",
        "content": "红藕丝。\n白藕丝。\n艾虎衫裁金缕衣。\n钗头双荔枝。\n鬓符儿。\n背符儿。\n鬼在心头符怎知。\n相思十二时。",
        "dynasty": "宋",
        "collection_info": null
    },
    {
        "title": "长相思 花深红",
        "author": "李石",
        "content": "花深红。\n花浅红。\n桃杏浅深花不同。\n年年吹暖风。\n莺语中。\n燕语中。\n唤起碧窗春睡浓。\n日高花影重。",
        "dynasty": "宋",
        "collection_info": null
    },
    {
        "title": "乌夜啼 红软榴花脸晕",
        "author": "李石",
        "content": "红软榴花脸晕，绿愁杨柳眉疏。\n日长院宇闲消遣，荔子赌樗蒲。\n莹雪凉衣乍浴，裁冰素扇新书。\n绣香熏被梅烟润，枕簟碧纱厨。",
        "dynasty": "宋",
        "collection_info": null
    },
    {
        "title": "乌夜啼 鸾镜愁添眉黛",
        "author": "李石",
        "content": "鸾镜愁添眉黛，罗裙瘦减腰肢。\n一回见了一回病，弹指误佳期。\n醉里懵腾泪洗，梦中着摸魂飞。\n一春多少闲风雨，亭院落花时。",
        "dynasty": "宋",
        "collection_info": null
    },
    {
        "title": "乌夜啼 绣阁和烟飞絮",
        "author": "李石",
        "content": "绣阁和烟飞絮，粉墙映日吹红。\n花花柳柳成阴处，休恨五更风。\n絮点铺排绿水，红香收拾黄蜂。\n留春尽道能留得，长在酒杯中。",
        "dynasty": "宋",
        "collection_info": null
    },
    {
        "title": "朝中措 飘飘仙袂缕黄金",
        "author": "李石",
        "content": "飘飘仙袂缕黄金。\n相对弄清音。\n几度教人误听，当窗绿暗红深。\n一声梦破，槐阴转午，别院深沈。\n试问绿杨南陌，何如紫椹西林。",
        "dynasty": "宋",
        "collection_info": null
    },
    {
        "title": "朝中措 绿杨庭院觉深沈",
        "author": "李石",
        "content": "绿杨庭院觉深沈。\n曾听一莺吟。\n今夜却成容易，双莲步步摇金。\n歌声暂驻，颦眉又去，无计重寻。\n应恨玉郎殢酒，教人守到更深。",
        "dynasty": "宋",
        "collection_info": null
    },
    {
        "title": "朝中措 凌波庭院藕香残",
        "author": "李石",
        "content": "凌波庭院藕香残。\n银烛夜生寒。\n两点眉尖新恨，别来谁画遥山。\n南楼皓月，一般瘦影，两处凭阑。\n莫似桃花溪畔，乱随流水人间。",
        "dynasty": "宋",
        "collection_info": null
    },
    {
        "title": "一翦梅 红映阑干绿映阶",
        "author": "李石",
        "content": "红映阑干绿映阶。\n闲闷闲愁，独自徘徊。\n天涯消息几时归，别后无书有梦来。\n后院棠梨昨夜开。\n雨急风忙次第催。\n罗衣消瘦却春寒，莫管红英，一任苍苔。",
        "dynasty": "宋",
        "collection_info": null
    },
    {
        "title": "一翦梅 百濯香残恨未消",
        "author": "李石",
        "content": "百濯香残恨未消。\n万绪千丝，莲藕芭蕉。\n临岐犹自说前时，轻翦乌云解翠翘。\n雨意重来风已飘。\n南陌行人折柳条。\n此间无计可留连，枕上今宵。\n马上明朝。",
        "dynasty": "宋",
        "collection_info": null
    },
    {
        "title": "醉落魄・一斛珠 天低日暮",
        "author": "李石",
        "content": "天低日暮。\n清商一曲行人住。\n着人意态如飞絮。\n才泊春衫，却被风吹去。\n朝期暮约浑无据。\n同心结尽千千缕。\n今宵魂梦知何处。\n翠竹芭蕉，又下黄昏雨。",
        "dynasty": "宋",
        "collection_info": null
    },
    {
        "title": "临江仙 烟柳疏疏人悄悄",
        "author": "李石",
        "content": "烟柳疏疏人悄悄，画楼风外吹笙。\n倚阑闻唤小红声。\n熏香临欲睡，玉漏已三更。\n坐待不来来又去，一方明月中庭。\n粉墙东畔小桥横。\n起来花影下，扇子扑飞萤。",
        "dynasty": "宋",
        "collection_info": null
    },
    {
        "title": "临江仙 八曲阑干垂手处",
        "author": "李石",
        "content": "八曲阑干垂手处，烛光花影疏疏。\n一尊共饮记当初。\n彩毫浓点，双带要人书。\n日暮不来朱户隔，碧云高挂蟾蜍。\n琴心密约总成虚。\n醉中言语，醒后忆人无。",
        "dynasty": "宋",
        "collection_info": null
    },
    {
        "title": "临江仙 有宅一区家四壁",
        "author": "李石",
        "content": "有宅一区家四壁，年年花柳深村。\n父兄随处宴鸡豚。\n折腰归去，何苦傍侯门。\n拟射九乌留白日，假饶立到黄昏。\n卧龙老矣及三分。\n不如把手，堂上宴芳尊。",
        "dynasty": "宋",
        "collection_info": null
    },
    {
        "title": "临江仙 九九之年逢降庆",
        "author": "李石",
        "content": "九九之年逢降庆，生年生日同时。\n金花紫诰鬓银丝。\n乞身香火地，日戏老莱衣。\n浑舍集成千岁会，子孙三世庭闱。\n共将春酒祝金卮。\n蟠桃三月暮，莫怪看花迟。",
        "dynasty": "宋",
        "collection_info": null
    },
    {
        "title": "满庭芳 江草抽心",
        "author": "李石",
        "content": "江草抽心，江云弄碧，江波依旧东流。\n别筵初散，行客上兰舟。\n休唱阳关旧曲，青青柳、无限轻柔。\n应争记，三年乐事，珠翠拥鳌头。\n离愁。\n知几许，花梢着雨，红泪难收。\n看烟火吴天，万里悠悠。\n一望珠宫绛阙，蓬莱路、应在皇州。\n仍回首，蜀山万点，明月满南楼。",
        "dynasty": "宋",
        "collection_info": null
    },
    {
        "title": "木兰花・玉楼春 辘轳轭轭门前井",
        "author": "李石",
        "content": "辘轳轭轭门前井。\n不道隔窗人睡醒。\n柔弦无力玉琴寒，残麝彻心金鸭冷。\n一莺啼破帘栊静。\n红日渐高槐转影。\n起来情绪寄游丝，飞绊翠翘风不定。",
        "dynasty": "宋",
        "collection_info": null
    },
    {
        "title": "木兰花・玉楼春 一春闲却花时候",
        "author": "李石",
        "content": "一春闲却花时候。\n小阁幽窗长独守。\n晴云南浦梦还空，初月西楼眉也皱。\n马嘶何日门前柳。\n脉脉盈盈相见后。\n心头有事不难知，面上看谁真个瘦。",
        "dynasty": "宋",
        "collection_info": null
    },
    {
        "title": "南乡子 十月小春天",
        "author": "李石",
        "content": "十月小春天。\n红叶红花半雨烟。\n点滴红酥真耐冷，争先。\n夺取梅魂斗雪妍。\n坐待晓莺迁。\n织女机头蜀锦川。\n枝上绿毛幺凤子，飞仙。\n乞与双双作被眠。",
        "dynasty": "宋",
        "collection_info": null
    },
    {
        "title": "南乡子 裹帽拈吟须",
        "author": "李石",
        "content": "裹帽拈吟须。\n我是蓬莱旧酒徒。\n除了茅君谁是伴，麻姑。\n洞里仙浆不用沽。\n弱水渺江湖。\n醉里笙歌醉里扶。\n纵饮菊潭餐菊蕊，茱萸。\n医得人间瘦也无。",
        "dynasty": "宋",
        "collection_info": null
    },
    {
        "title": "西江月 一脉分溪浅绿",
        "author": "李石",
        "content": "一脉分溪浅绿，数枝约岸猗红。\n小船横系碧芦丛。\n似我江湖春梦。\n晒网渔归别浦，举头雁度晴空。\n短蓑独宿月明中。\n醉笛一声风弄。",
        "dynasty": "宋",
        "collection_info": null
    },
    {
        "title": "八声甘州 向吴天万里、一叶归舟",
        "author": "李石",
        "content": "向吴天万里、一叶归舟。\n岁月尽悠悠。\n有清歌一曲，醉中自笑，酒醒还愁。\n几度春莺啭午，塞雁横秋。\n渔笛蓑衣底，依旧勾收。\n多谢飞来双鹤，□水边林下，伴我遨游。\n笑老莱晨昏，色笑为亲留。\n有向来、素琴三尺，枕一编、周易在床头。\n君知否，家山梦寐，浑胜瀛洲。",
        "dynasty": "宋",
        "collection_info": null
    },
    {
        "title": "雨中花慢 潋滟云霞",
        "author": "李石",
        "content": "潋滟云霞，空蒙雾雨，长堤柳色如茵。\n问西湖何似，粉面初匀。\n尽道软红香土，东华风月俱新。\n旧游如梦，尘缘未断，几度逢春。\n蓬莱阁上，风流二老，相携把酒论文。\n最好是、四娘桃李，约近东邻。\n别后使君须鬓，十分白了三分。\n是人笑道，醉中文字，更要红裙。",
        "dynasty": "宋",
        "collection_info": null
    },
    {
        "title": "醉蓬莱 望长江东去",
        "author": "李石",
        "content": "望长江东去，逐客西来，几逢秋杪。\n江草江花，约鬓丝俱老。\n朝士红萸，佳人雪藕，别后忍孤欢笑。\n楚水楼台，巫山宫殿，五湖烟渺。\n又是征帆，万里行去，旧恨鲈鱼，昔日鸥鸟。\n九日江南，上蓬莱仙岛。\n三度刘郎，黄花醉里，问我几时来到。\n寄语西风，饶他老子，莫欺乌帽。",
        "dynasty": "宋",
        "collection_info": null
    },
    {
        "title": "渔家傲 西去征鸿东去水",
        "author": "李石",
        "content": "西去征鸿东去水。\n几重别恨千山里。\n梦绕绿窗书半纸。\n何处是。\n桃花溪畔人千里。\n瘦玉倚香愁黛翠。\n劝人须要人先醉。\n问道明朝行也未。\n犹自记。\n灯前背立偷弹泪。",
        "dynasty": "宋",
        "collection_info": null
    },
    {
        "title": "卜算子 密叶蜡蜂房",
        "author": "李石",
        "content": "密叶蜡蜂房，花下频来往。\n不知辛苦为谁甜，山月梅花上。\n玉质紫金衣，香雪随风荡。\n人间唤作返魂梅，仍是蜂儿样。",
        "dynasty": "宋",
        "collection_info": null
    },
    {
        "title": "捣练子 心自小",
        "author": "李石",
        "content": "心自小，玉钗头。\n月娥飞下白苹洲。\n水中仙，月下游。\n江汉佩，洞庭舟。\n香名薄幸寄青楼。\n问何如，打泊浮。",
        "dynasty": "宋",
        "collection_info": null
    },
    {
        "title": "捣练子 红粉里",
        "author": "李石",
        "content": "红粉里，绛金裳。\n一卮仙酒艳晨妆。\n醉温柔，别有乡。\n清暑殿，藕风凉。\n鸡头擘破误君王。\n泣梨花，春梦长。",
        "dynasty": "宋",
        "collection_info": null
    },
    {
        "title": "谢池春 烟雨池塘",
        "author": "李石",
        "content": "烟雨池塘，绿野乍添春涨。\n凤楼高、珠帘卷上。\n金柔玉困，舞腰肢相向。\n似玉人、瘦时模样。\n离亭别后，试问阳关谁唱。\n对青春、翻成怅望。\n重门静院，度香风屏障。\n吐飞花、伴人来往。",
        "dynasty": "宋",
        "collection_info": null
    },
    {
        "title": "出塞・谒金门 花树树",
        "author": "李石",
        "content": "花树树。\n吹碎胭脂红雨。\n将谓郎来推绣户。\n暖风摇竹坞。\n睡起栏干凝伫。\n漠漠红楼飞絮。\n划踏袜儿垂手处。\n隔溪莺对语。",
        "dynasty": "宋",
        "collection_info": null
    },
    {
        "title": "望江南・忆江南 重阳日",
        "author": "康与之",
        "content": "重阳日，四面雨垂垂。\n戏马台前泥拍肚，龙山路上水平脐。\n淹浸倒东篱。\n茱萸胖，黄菊湿齑齑。\n落帽孟嘉寻箬笠，漉巾陶令买蓑衣。\n都道不如归。",
        "dynasty": "宋",
        "collection_info": null
    },
    {
        "title": "满江红 叹诗书万卷、致君人",
        "author": "康与之",
        "content": "叹诗书万卷、致君人，番沈陆。\n……且置请缨封万户，径须卖剑酬黄犊。\n恸当年、寂寞贾长沙，伤时哭。",
        "dynasty": "宋",
        "collection_info": null
    },
    {
        "title": "鹧鸪天 解将天上千年艳",
        "author": "康与之",
        "content": "解将天上千年艳，换得人间九日黄。",
        "dynasty": "宋",
        "collection_info": null
    },
    {
        "title": "忆秦娥 春寂寞",
        "author": "康与之",
        "content": "春寂寞。\n长安古道东风恶。\n东风恶。\n胭脂满地，杏花零落。\n臂销不奈黄金约。\n天寒犹怯春衫薄。\n春衫薄。\n不禁珠泪，为君弹却。",
        "dynasty": "宋",
        "collection_info": null
    },
    {
        "title": "洞仙歌令・洞仙歌 若耶溪路",
        "author": "康与之",
        "content": "若耶溪路。\n别岸花无数。\n欲敛娇红向人语。\n与绿荷、相倚恨，回首西风，波淼淼、三十六陂烟雨。\n新妆明照水，汀渚生香，不嫁东风被谁误。\n遣踟蹰、骚客意，千里绵绵，仙浪远、何处凌波微步。\n想南浦、潮生画桡归，正月晓风清，断肠凝伫。",
        "dynasty": "宋",
        "collection_info": null
    },
    {
        "title": "西江月 名与牡丹联谱",
        "author": "康与之",
        "content": "名与牡丹联谱，南珍独比江瑶。\n闽山入贡冠前朝。\n露叶风枝袅袅。\n香玉满苞仙液，绉红圆戚鲛绡。\n华清宫殿蜀山遥。\n一骑红尘失笑。",
        "dynasty": "宋",
        "collection_info": null
    },
    {
        "title": "曲游春 脸薄难藏泪",
        "author": "康与之",
        "content": "脸薄难藏泪，恨柳风，不与吹断行色。\n……但掩袖转面面啼红，无言应得。\n……哭得浑无气力。",
        "dynasty": "宋",
        "collection_info": null
    },
    {
        "title": "舞杨花 牡丹半坼初经雨",
        "author": "康与之",
        "content": "牡丹半坼初经雨，雕槛翠幕朝阳。\n娇困倚动风，羞谢了群芳。\n洗烟凝露向清晓，步瑶台、月底霓裳。\n轻笑淡拂宫黄。\n浅拟飞燕新妆。\n杨柳啼鸦昼永，正秋千庭馆，风絮池塘。\n三十六宫，簪艳粉浓香。\n慈宁玉殿庆清赏，占东君、谁比花王。\n良夜万烛荧煌。\n影里留住年光。",
        "dynasty": "宋",
        "collection_info": null
    },
    {
        "title": "瑞鹤仙 瑞烟浮禁苑",
        "author": "康与之",
        "content": "瑞烟浮禁苑。\n正绛阙春回，新正方半。\n冰轮桂华满。\n溢花衢歌市，芙蓉开遍。\n龙楼两观。\n见银烛、星球有烂。\n卷珠帘、尽日笙歌，盛集宝钗金钏。\n堪羡。\n绮罗丛里，兰麝香中，正宜游玩。\n风柔夜暖。\n花影乱，笑声喧。\n闹蛾儿满路，成团打块，簇着冠儿斗转。\n喜皇都、旧日风光，太平再见。",
        "dynasty": "宋",
        "collection_info": null
    },
    {
        "title": "瑞鹤仙 薄寒罗袖怯",
        "author": "康与之",
        "content": "薄寒罗袖怯。\n教小玉添香，被翻宫襭。\n兰缸半明灭。\n听几声归雁，一帘微月。\n情波恨叶。\n索新词、犹自怨别。\n梦回时、雪暖酥凝，掠鬓宝鸳钗折。\n凄切。\n纹窗描绣，旧谱寻棋，变成虚设。\n同心对结。\n重来是，甚时节。\n怅姑苏台上，征帆何许，隐隐遥山万叠。\n袖红绡、独立无言，偷弹泪血。",
        "dynasty": "宋",
        "collection_info": null
    },
    {
        "title": "汉宫春 云海沈沈",
        "author": "康与之",
        "content": "云海沈沈，峭寒收建章。\n雪残鳷鹊。\n华灯照夜，万井禁城行乐。\n春随鬓影，映参差、柳丝梅萼。\n丹禁杳，鳌峰对耸，三山上通寥廓。\n春衫绣罗香薄。\n步金莲影下，三千绰约。\n冰轮桂满，皓色冷浸楼阁。\n霓裳帝乐，奏升平、天风吹落。\n留凤辇、通宵宴赏，莫放漏声闲却。",
        "dynasty": "宋",
        "collection_info": null
    },
    {
        "title": "喜迁莺 腊残春早",
        "author": "康与之",
        "content": "腊残春早。\n正帘幕护寒，楼台清晓。\n宝运当千，佳辰馀五，嵩岳诞生元老。\n帝遣阜安宗社，人仰雍容廊庙。\n尽总道，是文章孔孟，勋庸周召。\n师表。\n方眷遇，鱼水君臣，须信从来少。\n玉带金鱼，朱颜绿鬓，占断世间荣耀。\n篆刻鼎彝将遍，整顿干坤都了。\n愿岁岁，见柳梢青浅，梅英红小。",
        "dynasty": "宋",
        "collection_info": null
    },
    {
        "title": "喜迁莺 秋寒初劲",
        "author": "康与之",
        "content": "秋寒初劲。\n看云路雁来，碧天如镜。\n湘浦烟深，衡阳沙远，风外几行斜阵。\n回首塞门何处，故国关河重省。\n汉使老，认上林欲下，徘徊清影。\n江南烟水暝。\n声过小楼，烛暗金猊冷。\n送目鸣琴，裁诗挑锦，此恨此情无尽。\n梦想洞庭飞下，散入云涛千顷。\n过尽也，奈社陵人远，玉关无信。",
        "dynasty": "宋",
        "collection_info": null
    },
    {
        "title": "丑奴儿令・采桑子 冯夷剪碎澄溪练",
        "author": "康与之",
        "content": "冯夷剪碎澄溪练，飞下同云。\n着地无痕。\n柳絮梅花处处春。\n山阴此夜明如昼，月满前村。\n莫掩溪门。\n恐有扁舟乘兴人。",
        "dynasty": "宋",
        "collection_info": null
    },
    {
        "title": "丑奴儿令・采桑子 红楼紫陌青春路",
        "author": "康与之",
        "content": "红楼紫陌青春路，柳色皇州。\n月淡烟柔。\n袅袅亭亭不自由。\n旧时扶上雕鞍处，此地重游。\n总是新愁。\n柳自轻盈水自流。",
        "dynasty": "宋",
        "collection_info": null
    },
    {
        "title": "诉衷情令 郁孤台上立多时",
        "author": "康与之",
        "content": "郁孤台上立多时。\n烟晚暮云低。\n山川城郭良是，回首昔人非。\n今古事，只堪悲。\n此心知。\n一尊芳酒，慷慨悲歌，月堕人归。",
        "dynasty": "宋",
        "collection_info": null
    },
    {
        "title": "诉衷情令 阿房废址汉荒丘",
        "author": "康与之",
        "content": "阿房废址汉荒丘。\n狐兔又群游。\n豪华尽成春梦，留下古今愁。\n君莫上，古原头。\n泪难收。\n夕阳西下，塞雁南飞，渭水东流。",
        "dynasty": "宋",
        "collection_info": null
    },
    {
        "title": "菩萨蛮令・菩萨蛮 秦时宫殿咸阳里",
        "author": "康与之",
        "content": "秦时宫殿咸阳里。\n千门万户连云起。\n复道互西东。\n不禁三月风。\n汉唐乘王气。\n万岁千秋计。\n毕竟是荒丘。\n荆榛满地愁。",
        "dynasty": "宋",
        "collection_info": null
    },
    {
        "title": "菩萨蛮令・菩萨蛮 龙蟠虎踞金陵郡",
        "author": "康与之",
        "content": "龙蟠虎踞金陵郡。\n古来六代豪华盛。\n缥凤不来游。\n台空江自流。\n下临全楚地。\n包举中原势。\n可惜草连天。\n晴郊狐兔眠。",
        "dynasty": "宋",
        "collection_info": null
    },
    {
        "title": "感皇恩 一雨一番凉",
        "author": "康与之",
        "content": "一雨一番凉，江南秋兴。\n门掩苍苔锁寒径。\n红尘不到，尽日鸟啼人静。\n绿荷风已过，摇香柄。\n澹阴未解，园林清润。\n一片花飞堕红影。\n残书读尽，袖手高吟清咏。\n任从车马客，劳方寸。",
        "dynasty": "宋",
        "collection_info": null
    },
    {
        "title": "卖花声 蹙损远山眉",
        "author": "康与之",
        "content": "蹙损远山眉。\n幽怨谁知。\n罗衾滴尽泪胭脂。\n夜过春寒愁未起，门外鸦啼。\n惆怅阻佳期。\n人在天涯。\n东风频动小桃枝。\n正是销魂时候也，撩乱花飞。",
        "dynasty": "宋",
        "collection_info": null
    },
    {
        "title": "卖花声 愁拈断钗金",
        "author": "康与之",
        "content": "愁拈断钗金。\n远信沈沈。\n秦筝调怨不成音。\n郎马不知何处也，楼外春深。\n好梦已难寻。\n夜夜馀衾。\n目穷千里正伤心。\n记得当初郎去路，绿树阴阴。",
        "dynasty": "宋",
        "collection_info": null
    },
    {
        "title": "江城子 南溪二月雨初晴",
        "author": "康与之",
        "content": "南溪二月雨初晴。\n四郊明。\n暖风轻。\n一雨一风，铺地落红英。\n枝上流莺啼劝我，春欲去，且留春。\n登临行乐慰闲情。\n过长亭。\n暮潮平。\n四面青芜，中是越王城。\n信马行吟归路晚，山簇簇，柳阴阴。",
        "dynasty": "宋",
        "collection_info": null
    },
    {
        "title": "风入松 一宵风雨送春归",
        "author": "康与之",
        "content": "一宵风雨送春归。\n绿暗红稀。\n画楼整日无人到，与谁同拈花枝。\n门外蔷薇开也，枝头梅子酸时。\n玉人应是数归期。\n翠敛愁眉。\n塞鸿不到双鱼远，叹楼前、流水难西。\n新恨欲题红叶，东风满院花飞。",
        "dynasty": "宋",
        "collection_info": null
    },
    {
        "title": "风入松 碧苔满地衬残红",
        "author": "康与之",
        "content": "碧苔满地衬残红。\n绿树阴浓。\n晓莺啼破眉心事，旧愁新恨重重。\n翠黛不忺重扫，佳时每恨难同。\n花开花谢任东风。\n此恨无穷。\n梦魂拟逐杨花去，殢人休下帘栊。\n要见只凭清梦，几时真个相逢。",
        "dynasty": "宋",
        "collection_info": null
    },
    {
        "title": "谒金门 春又晚",
        "author": "康与之",
        "content": "春又晚。\n风劲落红如剪。\n睡起绣床飞絮满。\n日长门半掩。\n不管离肠欲断。\n听尽梁间双燕。\n试上小楼还不见。\n楼前芳草远。",
        "dynasty": "宋",
        "collection_info": null
    },
    {
        "title": "长相思 南高峰",
        "author": "康与之",
        "content": "南高峰。\n北高峰。\n一片湖光烟霭中。\n春来愁杀侬。\n郎意浓。\n妾意浓。\n油壁车轻郎马骢。\n相逢九里松。",
        "dynasty": "宋",
        "collection_info": null
    },
    {
        "title": "应天长 管弦绣陌",
        "author": "康与之",
        "content": "管弦绣陌，灯火画桥，尘香旧时归路。\n肠断萧娘，旧日风帘映朱户。\n莺能舞，花解语。\n念后约、顿成轻负。\n缓雕佩、独自归来，凭栏情绪。\n楚岫在何处。\n香梦悠悠，花月更谁主。\n惆怅后期，空有鳞鸿寄纨素。\n枕前泪，窗外雨。\n翠幕冷、夜凉虚度。\n未应信、此度相思，寸肠千缕。",
        "dynasty": "宋",
        "collection_info": null
    },
    {
        "title": "玉楼春令・玉楼春 青笺后约无凭据",
        "author": "康与之",
        "content": "青笺后约无凭据。\n误我碧桃花下语。\n谁将消息问刘郎，怅望玉溪溪上路。\n春来无限伤情绪。\n拟欲题红都寄与。\n东风吹落一庭花，手把新愁无写处。",
        "dynasty": "宋",
        "collection_info": null
    },
    {
        "title": "风入松 画桥流水欲平阑",
        "author": "康与之",
        "content": "画桥流水欲平阑。\n雨后青山。\n去年芳草今年恨，恨香车、不逐雕鞍。\n红杏墙头院落，绿杨楼外秋千。\n谢娘别后忆前欢。\n泪滴春衫。\n柔荑共折香红处，劝东风、且与流连。\n早是相思瘦损，梅花谢了春寒。",
        "dynasty": "宋",
        "collection_info": null
    },
    {
        "title": "忆少年令・忆少年 双龙烛影",
        "author": "康与之",
        "content": "双龙烛影，千门夜色，三五宴瑶台。\n舞蝶随香，飞蝉扑鬓，人自蕊宫来。\n太平箫鼓宸居晓，清漏玉壶催。\n步辇归时，绮罗生润，花上月徘徊。",
        "dynasty": "宋",
        "collection_info": null
    },
    {
        "title": "风流子 结客少年场",
        "author": "康与之",
        "content": "结客少年场。\n繁华梦，当日赏风光。\n红灯九街，买移花市，画楼十里，特地梅妆。\n醉魂荡，龙跳撝万字，鲸饮吸三江。\n娇随钿车，玉骢南陌，喜摇双桨，红袖横塘。\n天涯归期阻，衡阳雁不到，路隔三湘。\n难见谢娘诗好，苏小歌长。\n漫自惜鸾胶，朱弦何在，暗藏罗结，红绶消香。\n歌罢泪沾宫锦，襟袖淋浪。",
        "dynasty": "宋",
        "collection_info": null
    },
    {
        "title": "瑞鹤仙令・临江仙 樱桃落尽春归去",
        "author": "康与之",
        "content": "樱桃落尽春归去，蝶翻金粉双飞。\n子规啼恨小楼西。\n曲屏珠箔晚，惆怅卷金泥。\n门巷寂寥人去后，望残烟草低迷。\n闲寻旧曲玉笙悲。\n关山千里恨，云汉月重规。",
        "dynasty": "宋",
        "collection_info": null
    },
    {
        "title": "杏花天 帝城柳色藏春絮",
        "author": "康与之",
        "content": "帝城柳色藏春絮。\n嫩绿满、游人归路。\n残红剩蕊留春住。\n无奈霏微细雨。\n南陌上、玉佩钿车，怅紫陌、青门日暮。\n黄昏院落人归去。\n犹有流莺对语。",
        "dynasty": "宋",
        "collection_info": null
    },
    {
        "title": "卜算子 潮生浦口云",
        "author": "康与之",
        "content": "潮生浦口云，潮落津头树。\n潮本无心落又生，人自来还去。\n今古短长亭，送往迎来处。\n老尽东西南北人，亭下潮如故。",
        "dynasty": "宋",
        "collection_info": null
    },
    {
        "title": "金菊对芙蓉 梧叶飘黄",
        "author": "康与之",
        "content": "梧叶飘黄，万山空翠，断霞流水争辉。\n正金风西起，海燕东归。\n凭栏不见南来雁，望故人、消息迟迟。\n木樨开后，不应误我，好景良时。\n只念独守孤帏。\n把枕前嘱付，一旦分飞。\n上秦楼游赏，酒殢花迷。\n谁知别后相思苦，悄为伊、瘦损香肌。\n花前月下，黄昏院落，珠泪偷垂。",
        "dynasty": "宋",
        "collection_info": null
    },
    {
        "title": "满江红 恼杀行人",
        "author": "康与之",
        "content": "恼杀行人，东风里、为谁啼血。\n正青春未老，流莺方歇。\n蝴蝶枕前颠倒梦，杏花枝上朦胧月。\n问天涯、何事苦关情，思离别。\n声一唤，肠千结。\n闽岭外，江南陌。\n正是堤杨柳，翠条堪折。\n镇日叮咛千百遍，只将一句频频说。\n道不如归去不如归，伤情切。",
        "dynasty": "宋",
        "collection_info": null
    },
    {
        "title": "失调名 玉楼人静",
        "author": "康与之",
        "content": "玉楼人静。\n高卷疏帘情迥。",
        "dynasty": "宋",
        "collection_info": null
    },
    {
        "title": "满庭芳 霜幕风帘",
        "author": "康与之",
        "content": "霜幕风帘，闲斋小户，素蟾初上雕笼。\n玉杯醽醁，还与可人同。\n古鼎沈烟篆细，玉笋破、橙橘香浓。\n梳妆懒，脂轻粉薄，约略淡眉峰。\n清新，歌几许，低随慢唱，语笑相供。\n道文书针线，今夜休攻。\n莫厌兰膏更继，明朝又、粉冗匆匆。\n酩酊也，冠儿未卸，先把被儿烘。",
        "dynasty": "宋",
        "collection_info": null
    },
    {
        "title": "减字木兰花 杨花飘尽",
        "author": "康与之",
        "content": "杨花飘尽。\n云压绿阴风乍定。\n帘幕闲垂。\n弄语千般燕子飞。\n小楼深静。\n睡起残妆犹未整。\n梦不成归。\n泪滴斑斑金缕衣。",
        "dynasty": "宋",
        "collection_info": null
    },
    {
        "title": "采桑子 晚来一霎风兼雨",
        "author": "康与之",
        "content": "晚来一霎风兼雨，洗尽炎光。\n理罢笙篁。\n却对菱花淡淡妆。\n绛绡缕薄冰肌莹，雪腻酥香。\n笑语檀郎。\n今夜纱厨枕簟凉。",
        "dynasty": "宋",
        "collection_info": null
    },
    {
        "title": "荷叶铺水面 春光艳冶",
        "author": "康与之",
        "content": "春光艳冶，游人踏绿苔。\n千红万紫竞香开。\n暖风拂鼻籁，蓦地暗香透满怀。\n荼縻似锦裁。\n娇红间绿白，只怕迅速春回。\n误落在尘埃。\n折向鬓云间、金凤钗。",
        "dynasty": "宋",
        "collection_info": null
    },
    {
        "title": "菩萨蛮 弱柳小腰身",
        "author": "康与之",
        "content": "弱柳小腰身。\n双双蛾翠颦。",
        "dynasty": "宋",
        "collection_info": null
    },
    {
        "title": "水龙吟 楚天千里无云",
        "author": "曾觌",
        "content": "楚天千里无云，露华洗出秋容净。\n银蟾台榭，玉壶天地，参差桂影。\n鸳瓦寒生，画檐光射，碧梧金井。\n听韶华半夜，江梅三弄，风袅袅、良宵永。\n携手西园宴罢，下瑶台、醉魂初醒。\n吹箫仙子，骖鸾归路，一襟清兴。\n鳷鹊楼高，建章门迥，星河耿耿。\n看沧江潮上，丹枫落叶，浸关山冷。",
        "dynasty": "宋",
        "collection_info": null
    },
    {
        "title": "念奴娇 霁天湛碧",
        "author": "曾觌",
        "content": "霁天湛碧，正新凉风露，冰壶清彻。\n河汉无声□□□，涌出银蟾孤绝。\n岩桂香飘，井梧影转，冷浸宫袍洁。\n西厢往事，一帘幽梦凄切。\n肠断楚峡云归，尊前无绪，只有愁如发。\n此夕姮娥应也恨，冷落琼楼金阙。\n禁漏迢迢，边鸿杳杳，密意凭谁说。\n阑干星汉，落梅三弄初阕。",
        "dynasty": "宋",
        "collection_info": null
    },
    {
        "title": "念奴娇 群花渐老",
        "author": "曾觌",
        "content": "群花渐老，向晓来微雨，芳心初拆。\n拂掠娇红香旖旎，浑欲不胜春色。\n淡月梨花，新晴繁杏，装点成标格。\n风光都在，半开深院人寂。\n刚要买断东风，袅栾枝低映，舞茵歌席。\n记得当时曾共赏，玉人纤手轻摘。\n醉里妖饶，醒时风韵，比并堪端的。\n谁知憔悴，对花空恁思忆。",
        "dynasty": "宋",
        "collection_info": null
    },
    {
        "title": "念奴娇 人生行乐",
        "author": "曾觌",
        "content": "人生行乐，算一春欢赏，都来几日。\n绿暗红稀春已去，赢得星星头白。\n醉里狂歌，花前起舞，拚罚金杯百。\n淋漓宫锦，忍辜妖艳姿色。\n须信殿得韶光，只愁花谢，又作经年别。\n嫩紫娇红还解语，应为主人留客。\n月落乌啼，酒阑烛暗，离绪伤吴越。\n竹西歌吹，不堪老去重忆。",
        "dynasty": "宋",
        "collection_info": null
    },
    {
        "title": "念奴娇 媚容素态",
        "author": "曾觌",
        "content": "媚容素态，比群花、赢了风流颜色。\n昵枕低帏销受得，□□轻怜深惜。\n怎望如今，瓶沈簪折，蓦地成疏隔。\n□□夕雨，甚时重见踪迹。\n门外暂泊兰舟，一行霜树，□一重山碧。\n泪眼相看争忍望，天际孤村寒驿。\n卞水无情，催人东去，去也添愁寂。\n鳞鸿方便，为人传个消息。",
        "dynasty": "宋",
        "collection_info": null
    },
    {
        "title": "瑞鹤仙 陡寒生翠幕",
        "author": "曾觌",
        "content": "陡寒生翠幕。\n冻云垂，缤纷飞雪初落。\n萦风度池阁。\n袅馀妍，时趁舞腰纤弱。\n江天漠漠。\n认残梅、吹散画角。\n正貂裘乍怯，黄昏院宇，入檐飘泊。\n依约。\n银河迢递，种玉群仙，共骖鸾鹤。\n东君未觉。\n先春绽，万花萼。\n向尊前、已喜丰年呈瑞，人间何事最乐。\n拥笙歌、绣阁低帷，纵欢细酌。",
        "dynasty": "宋",
        "collection_info": null
    },
    {
        "title": "倾杯乐 锦帐寒添",
        "author": "曾觌",
        "content": "锦帐寒添，画檐雀噪，冻云布野。\n望空际、瑶峰微吐，琼花初绽，江山如画。\n裁冰剪水装鸳瓦。\n杳旗亭路，依稀管弦台榭。\n倚小楼佳兴，一行珠帘不下。\n随缕板、歌声闲暇。\n傍翠袖云鬟、怜艳冶。\n似佯醉、不奈娇羞，浓欢旋学风雅。\n相暝色、双鸾舞罢。\n红兽暖、春生金斝。\n但殢饮，香雾卷、壶天不夜。",
        "dynasty": "宋",
        "collection_info": null
    },
    {
        "title": "木兰花慢 正枝头荔子",
        "author": "曾觌",
        "content": "正枝头荔子，晚红皱、袅熏风。\n对碧瓦迷云，青山似浪，返照浮空。\n高台称吟眺处，□繁华、清胜两无穷。\n帘卷榕阴暮合，万家香霭溟蒙。\n年光冉冉逐飞鸿。\n叹雨迹云踪。\n渐暑退兰房，凉生象簟，知与谁同。\n临鸾晚妆初罢，怨清宵、好梦不相逢。\n看即天涯秋也，恨随一叶梧桐。",
        "dynasty": "宋",
        "collection_info": null
    },
    {
        "title": "水调歌头 溪山多胜事",
        "author": "曾觌",
        "content": "溪山多胜事，诗酒辨清游。\n主人为我，增茸台榭足凝眸。\n仿佛玉壶天地，隐见瀛洲风月，千首傲王侯。\n谁与共登眺，公子气横秋。\n记当年，曾共醉，庾公楼。\n一杯此际，重话前事逐东流。\n多谢兼金清唱，更拟重阳佳节，挼菊任扶头。\n但愿身长健，浮世拚悠悠。",
        "dynasty": "宋",
        "collection_info": null
    },
    {
        "title": "水调歌头 图画上鳞阁",
        "author": "曾觌",
        "content": "图画上鳞阁，莫使鬓先秋。\n壮年豪气，无奈黯黯阵云浮。\n常记青油幕下，一矢聊城飞去，谈笑静边头。\n勋业出无意，非为快恩雠。\n卷龙韬，随凤诏，与时谋。\n朱幡皂盖南下，聊试海山州。\n邂逅故人相见，俯仰浮生今古，蝼蚁共王侯。\n万事偶然耳，风月恣嬉游。",
        "dynasty": "宋",
        "collection_info": null
    },
    {
        "title": "水调歌头 长乐富山水",
        "author": "曾觌",
        "content": "长乐富山水，杖屡足追游。\n故人千里，西望双剑黯回眸。\n多谢扁舟乘兴，慰我天涯羁思，何必羡封侯。\n暮雨疏帘卷，爽气飒如秋。\n送征鸿，浮大白，倚危楼。\n参横月落，耿耿河汉近人流。\n堪叹人生离合，后日征鞍西去，别语却从头。\n老矣江边路，清兴漫悠悠。",
        "dynasty": "宋",
        "collection_info": null
    },
    {
        "title": "醉蓬莱 向逍遥物外",
        "author": "曾觌",
        "content": "向逍遥物外，造化工夫，做成幽致。\n杳霭壶天，映满空苍翠。\n耸秀峰峦，媚春花木，对玉阶金砌。\n方丈瀛洲，非烟非雾，恍移平地。\n况值良辰，宴游时候，日永风和，暮春天气。\n金母龟台，傍碧桃阴里。\n地久天长，父尧子舜，灿绮罗佳会。\n一部仙韶，九重鸾仗，年年同醉。",
        "dynasty": "宋",
        "collection_info": null
    },
    {
        "title": "满庭芳 冶态轻盈",
        "author": "曾觌",
        "content": "冶态轻盈，香风摇荡，画栏淑景初长。\n彩霞深处，明艳夺昭阳。\n试问沈香旧事，应劝我、莫负韶光。\n多情是，低徊顾影，云幕淡微凉。\n人间，春更好，一枝斜插，犹记疏狂。\n到如今潘鬓，暗点吴霜。\n乐事直须年少，何妨拚、一饮千觞。\n醺醺醉，壶天向晚，春思正悠扬。",
        "dynasty": "宋",
        "collection_info": null
    },
    {
        "title": "燕山亭 河汉风情",
        "author": "曾觌",
        "content": "河汉风情，庭户夜凉，皓月澄秋时候。\n冰鉴乍开，跨海飞来，光掩满天星斗。\n四卷珠帘，渐移影、宝阶鸳甃。\n还又。\n看岁岁婵娟，向人依旧。\n朱邸高宴簪缨，正歌吹瑶台，舞翻宫袖。\n银管竞酬，棣萼相辉，风流古来谁有。\n玉笛横空，更听彻、裳霓三奏。\n难偶。\n拚醉倒、参横晓漏。",
        "dynasty": "宋",
        "collection_info": null
    },
    {
        "title": "燕山亭 玉立明光",
        "author": "曾觌",
        "content": "玉立明光，才业冠伦，汉历方承休运。\n江左奏功，塞垒宣威，紫绶几垂金印。\n岁晚归来，望丹极、新清氛祲。\n忠愤。\n着挠节朋俦，便成嘉遁。\n千载云海茫茫，记举目新亭，壮怀难尽。\n蝴蝶梦惊，化鹤飞还，荣华等闲一瞬。\n七十尊前，算畴昔、都无可恨。\n休问。\n长占取、朱颜绿鬓。",
        "dynasty": "宋",
        "collection_info": null
    },
    {
        "title": "沁园春 更漏迢迢",
        "author": "曾觌",
        "content": "更漏迢迢，乍寒天气，画烛对床。\n正井梧飘砌，边鸿度月，故人何处，水远山长。\n老去功名，年来情绪，宽尽寒衣销旧香。\n除非是，仗蛮笺象管，时伴吟窗。\n词章。\n莫话行藏。\n且喜见捷书来帝乡。\n看锐师云合，妖氛电扫，随堤宫柳，依旧成行。\n梦绕他年，青门紫陌，对酒花前歌正当。\n空成恨，奈潘郎两鬓，新点吴霜。",
        "dynasty": "宋",
        "collection_info": null
    },
    {
        "title": "喜迁莺 七闽形胜",
        "author": "曾觌",
        "content": "七闽形胜。\n镇南纪会府，山川交映。\n箫鼓喧天，绮罗盈市，不负四时风景。\n共喜太平无事，岂料潢池不逞。\n殄群丑，看一鼓雷奔，沧溟波静。\n指纵诗书帅，曾到凤池，密勿陪几政。\n暂掩筹帏，催分战舰，总出智谋先定。\n想见捷书初上，尽道臣贤主圣。\n正图旧，听重宣丹诏，归调金鼎。",
        "dynasty": "宋",
        "collection_info": null
    },
    {
        "title": "金人捧露盘 记神京、繁华地",
        "author": "曾觌",
        "content": "记神京、繁华地，旧游踪。\n正御沟、春水溶溶。\n平康巷陌，绣鞍金勒跃青骢。\n解衣沽酒醉弦管，柳绿花红。\n到如今、馀霜鬓，嗟前事、梦魂中。\n但寒烟、满目飞蓬。\n雕栏玉砌，空锁三十六离宫。\n塞笳惊起暮天雁，寂寞东风。",
        "dynasty": "宋",
        "collection_info": null
    },
    {
        "title": "传言玉女 凤阙龙楼",
        "author": "曾觌",
        "content": "凤阙龙楼，清夜月华初照。\n万点星球，护花梢寒峭。\n华胥梦里，老去欢情终少。\n花愁醉闷，总消除了。\n紫陌嬉游，不似少年怀抱。\n珠帘十里，听笙箫声香。\n幽期密约，暗想浅颦轻笑。\n良时莫负，玉山频倒。",
        "dynasty": "宋",
        "collection_info": null
    },
    {
        "title": "好事近 摇扬杏花风",
        "author": "曾觌",
        "content": "摇扬杏花风，迟日淡阴双阙。\n丝管缓随檀板，看舞腰回雪。\n龙舟闲舣画桥边，须趁好花折。\n频劝御杯宜满，正清歌初阕。",
        "dynasty": "宋",
        "collection_info": null
    },
    {
        "title": "好事近 一梦别长安",
        "author": "曾觌",
        "content": "一梦别长安，山路雨斜风细。\n行到子陵滩畔，谢主人深意。\n多情低唱下梁尘，拚十分沈醉。\n去也为伊消瘦，悄不禁思忆。",
        "dynasty": "宋",
        "collection_info": null
    },
    {
        "title": "好事近 霁雪好风光",
        "author": "曾觌",
        "content": "霁雪好风光，恰是相逢时节。\n酒量不禁频劝，便醉倒人侧。\n严城更漏夜厌厌，应有断肠客。\n莫问落梅三弄，喜一枝曾折。",
        "dynasty": "宋",
        "collection_info": null
    },
    {
        "title": "柳梢青 梅粉轻匀",
        "author": "曾觌",
        "content": "梅粉轻匀。\n和风布暖，香径无尘。\n凤阁凌虚，龙池澄碧，芳意鳞鳞。\n清时酒圣花神。\n对内苑、风光又新。\n一部仙韶，九重鸾仗，天上长春。",
        "dynasty": "宋",
        "collection_info": null
    },
    {
        "title": "柳梢青 花柳争春",
        "author": "曾觌",
        "content": "花柳争春。\n湖山竟秀，恰近清明。\n绮席从容，兰舟摇曳，稳泛波平。\n君恩许宴簪缨。\n密座促、仍多故情。\n一部清音，两行红粉，醉入严城。",
        "dynasty": "宋",
        "collection_info": null
    },
    {
        "title": "柳梢青 品雅风流",
        "author": "曾觌",
        "content": "品雅风流，端端正正，堪人怜惜。\n因甚新来，眉儿不展，愁情如织。\n倡条冶叶无情，犹为他、千思万忆。\n据恁当初，真心实意，如何亏得。",
        "dynasty": "宋",
        "collection_info": null
    },
    {
        "title": "春光好 胭脂腻",
        "author": "曾觌",
        "content": "胭脂腻，粉光轻。\n正新晴。\n枝上闹红无处着，近清明。\n仙娥进酒多情。\n向花下、相闹盈盈。\n不惜十分倾玉斝，惜凋零。",
        "dynasty": "宋",
        "collection_info": null
    },
    {
        "title": "春光好 心下事",
        "author": "曾觌",
        "content": "心下事，不思量。\n自难忘。\n花底梦回春漠漠，恨偏长。\n闲日多少韶光。\n雕阑静、芳草池塘。\n风急落红留不住，又斜阳。",
        "dynasty": "宋",
        "collection_info": null
    },
    {
        "title": "春光好 槐阴密",
        "author": "曾觌",
        "content": "槐阴密，蔗浆寒。\n荔枝丹。\n珍重主人怜客意，荐雕盘。\n多情翠袖凭栏。\n晚妆罢、谁与共欢。\n帘卷玉钩风细细，敛眉山。",
        "dynasty": "宋",
        "collection_info": null
    },
    {
        "title": "减字木兰花 一声杜宇",
        "author": "曾觌",
        "content": "一声杜宇。\n满地落红愁不语。\n国色春娇。\n不逐风前柳絮飘。\n珠帘休卷。\n爱惜龙香藏粉艳。\n胜友俱来。\n同醉君恩倒玉杯。",
        "dynasty": "宋",
        "collection_info": null
    },
    {
        "title": "点绛唇 璧月香风",
        "author": "曾觌",
        "content": "璧月香风，万家帘幕烟如昼。\n闹蛾雪柳。\n人似梅花瘦。\n行乐清时，莫惜笙歌奏。\n更阑后。\n满斟金斗。\n且醉厌厌酒。",
        "dynasty": "宋",
        "collection_info": null
    },
    {
        "title": "点绛唇 细雨斜风",
        "author": "曾觌",
        "content": "细雨斜风，上元灯火还空过。\n下帘孤坐。\n老去知因果。\n风月词情，冷落教谁和。\n今忘我。\n静中看破。\n万事空花堕。",
        "dynasty": "宋",
        "collection_info": null
    },
    {
        "title": "浣溪沙 艳杏红芳透粉肌",
        "author": "曾觌",
        "content": "艳杏红芳透粉肌。\n沈香亭宴太真妃。\n新晴庭馆燕来迟。\n试抹么弦妆半掩，满斟绿醑袖交飞。\n九重天上捧金卮。",
        "dynasty": "宋",
        "collection_info": null
    },
    {
        "title": "浣溪沙 元是昭阳宫里人",
        "author": "曾觌",
        "content": "元是昭阳宫里人。\n惊鸿宛转掌中身。\n只疑飞过洞庭云。\n按彻凉州莲步紧，好花风袅一枝新。\n画堂香暖不胜春。",
        "dynasty": "宋",
        "collection_info": null
    },
    {
        "title": "浣溪沙 绮陌寻芳惜少年",
        "author": "曾觌",
        "content": "绮陌寻芳惜少年。\n长楸走马着金鞭。\n玉楼春醉杏花前。\n憔悴如今谁作伴，别离还近养花天。\n碧云凝处忆婵娟。",
        "dynasty": "宋",
        "collection_info": null
    },
    {
        "title": "浣溪沙 一扇熏风入座凉",
        "author": "曾觌",
        "content": "一扇熏风入座凉。\n轻云微雨弄晴光。\n绿团梅子未成黄。\n渐近日长愁闷处，更堪羁旅送归艎。\n乱山重叠水茫茫。",
        "dynasty": "宋",
        "collection_info": null
    },
    {
        "title": "钗头凤・撷坊词 华灯闹",
        "author": "曾觌",
        "content": "华灯闹。\n银蟾照。\n万家罗幕香风透。\n金尊侧。\n花颜色。\n醉里人人，向人情极。\n惜惜惜。\n春寒峭。\n腰肢小。\n鬓云斜亸蛾儿袅。\n清宵寂。\n香闺隔。\n好梦难寻，雨踪云迹。\n忆忆忆。",
        "dynasty": "宋",
        "collection_info": null
    },
    {
        "title": "诉衷情 建章宫殿晚生寒",
        "author": "曾觌",
        "content": "建章宫殿晚生寒。\n飞雪点朱阑。\n舞腰缓随檀板，轻絮殢春闲。\n愁思乱，酒肠悭。\n漏将残。\n玉人今夜，滴粉搓酥，应敛眉山。",
        "dynasty": "宋",
        "collection_info": null
    },
    {
        "title": "诉衷情 半钩珠箔小扬州",
        "author": "曾觌",
        "content": "半钩珠箔小扬州。\n春色在重楼。\n曾醉玳筵歌舞，楚梦苦难留。\n情脉脉，恨悠悠。\n几时休。\n大都人世，会少离多，总是闲愁。",
        "dynasty": "宋",
        "collection_info": null
    },
    {
        "title": "诉衷情 晚妆初试蕊珠宫",
        "author": "曾觌",
        "content": "晚妆初试蕊珠宫。\n随步异香浓。\n檀槽缓垂鸾带，纤指拈春葱。\n莺语巧，上林中。\n正娇慵。\n暂教花下，帘影微开，多谢东风。",
        "dynasty": "宋",
        "collection_info": null
    },
    {
        "title": "诉衷情 兰亭曲水擅风流",
        "author": "曾觌",
        "content": "兰亭曲水擅风流。\n移宴向清秋。\n黄花未应憔悴，盏面尚堪浮。\n围艳质，发歌喉。\n细相酬。\n明年此会，主人还是，在凤池头。",
        "dynasty": "宋",
        "collection_info": null
    },
    {
        "title": "踏莎行 翠幄成阴",
        "author": "曾觌",
        "content": "翠幄成阴，谁家帘幕。\n绮罗香拥处、觥筹错。\n清和将近，□春寒更薄。\n高歌看簌簌、梁尘落。\n好景良辰，人生行乐。\n金杯无奈是、苦相虐。\n残红飞尽，袅垂杨轻弱。\n来岁断不负、莺花约。",
        "dynasty": "宋",
        "collection_info": null
    },
    {
        "title": "眼儿媚 花近清明晚风寒",
        "author": "曾觌",
        "content": "花近清明晚风寒。\n锦幄兽香残。\n醺醺醉里，匆匆相见，重听哀弹。\n春情入指莺声碎，危柱不胜弦。\n十分得意，一场轻梦，淡月阑干。",
        "dynasty": "宋",
        "collection_info": null
    },
    {
        "title": "眼儿媚 重劝离觞泪相看",
        "author": "曾觌",
        "content": "重劝离觞泪相看。\n寂寞上征鞍。\n临行欲话，风流心事，万绪千端。\n春光漫漫人千里，归梦绕长安。\n不堪向晚，孤城吹角，回首关山。",
        "dynasty": "宋",
        "collection_info": null
    },
    {
        "title": "蝶恋花 翠箔垂云香喷雾",
        "author": "曾觌",
        "content": "翠箔垂云香喷雾。\n年少疏狂，载酒寻芳路。\n多少惜花春意绪。\n劝人金盏歌金缕。\n桃李飘零风景暮。\n只有闲愁，不逐流年去。\n旧事而今谁共语。\n画楼空指行云处。",
        "dynasty": "宋",
        "collection_info": null
    },
    {
        "title": "蝶恋花 御柳风柔春正暖",
        "author": "曾觌",
        "content": "御柳风柔春正暖。\n紫殿朱楼，赫奕祥光远。\n十二玉龙迎凤辇。\n香腾锦绣闻弦管。\n扇却双鸾开宝宴。\n绿绕红围，宣劝金卮满。\n万岁千秋流宠眷。\n此身欲备昭阳燕。",
        "dynasty": "宋",
        "collection_info": null
    },
    {
        "title": "隔浦莲・隔浦莲近拍 凉秋湖上过雨",
        "author": "曾觌",
        "content": "凉秋湖上过雨。\n作意回商素。\n暗绿翻轻盖，萧然姑射俦侣。\n妆脸宜淡伫。\n红衣妒。\n步袜凌波去。\n异香度。\n天教占断，风汀月浦烟渚。\n纤尘不到，梦绕玉壶清处。\n多少芳心待怨诉。\n无语。\n飞来一片鸥鹭。",
        "dynasty": "宋",
        "collection_info": null
    },
    {
        "title": "浪淘沙 一线海门来",
        "author": "曾觌",
        "content": "一线海门来。\n雪喷云开。\n昆山移玉下瑶台。\n卷地西风吹不断，直到蓬莱。\n羯鼓噪春雷。\n鼍舞蛟回。\n歌楼鼓吹夕阳催。\n今古清愁流不尽，都一樽罍。",
        "dynasty": "宋",
        "collection_info": null
    },
    {
        "title": "蓦山溪 催花小雨",
        "author": "曾觌",
        "content": "催花小雨，轻把香尘洒。\n帘卷水亭风，梅影转、夕阳初下。\n靓妆窥鉴，鸳甃湛清漪，浮暗麝，剪芳琼，消得连城价。\n玉楼十二，寒怯铢衣挂。\n曾是绿华仙，眷馀情、新词如画。\n花随人圣，须信世无双，腾凤吹，驻銮舆，堪与瑶池亚。",
        "dynasty": "宋",
        "collection_info": null
    },
    {
        "title": "蓦山溪 凋红减翠",
        "author": "曾觌",
        "content": "凋红减翠，正是清秋杪。\n深院袅香风，看梨花、一枝开早。\n珑璁映面，依约认娇颦，天淡淡，月溶溶，春意知多少。\n清明池馆，芳信年年好。\n更向五侯家，把江梅、风光占了。\n休教寂寞，辜负向人心，檀板响，宝杯倾，潘鬓从他老。",
        "dynasty": "宋",
        "collection_info": null
    },
    {
        "title": "感皇恩 依旧惜春心",
        "author": "曾觌",
        "content": "依旧惜春心，花枝常好。\n只恐尊前被花笑。\n少年青鬓，耐得几番重到。\n旧欢重记省，如天杳。\n绮陌青门，斜阳芳草。\n今古销沈送人老。\n帝城春事，又是等闲来了。\n乱红随过雨，莺声悄。",
        "dynasty": "宋",
        "collection_info": null
    },
    {
        "title": "阮郎归 柳阴庭馆占风光",
        "author": "曾觌",
        "content": "柳阴庭馆占风光。\n呢喃清昼长。\n碧波新涨小池塘。\n双双蹴水忙。\n萍散漫，絮飘扬。\n轻盈体态狂。\n为怜流去落红香。\n衔将归画梁。",
        "dynasty": "宋",
        "collection_info": null
    },
    {
        "title": "鹧鸪天 龙驭亲迎玉辇来",
        "author": "曾觌",
        "content": "龙驭亲迎玉辇来。\n江梅枝上雪培堆。\n东风上苑春光到，更放金莲匝地开。\n腾凤吹，进瑶杯。\n两宫交劝正欢谐。\n父慈子孝从今数，准拟开筵一万回。",
        "dynasty": "宋",
        "collection_info": null
    },
    {
        "title": "鹧鸪天 桃李飘零春已深",
        "author": "曾觌",
        "content": "桃李飘零春已深。\n可怜轻负惜花心。\n尊前赖有红千叠，窗外休惊绿满林。\n灯灼灼，醉沈沈。\n笙歌丛里酒频斟。\n留欢且莫匆匆去，怅望春归何处寻。",
        "dynasty": "宋",
        "collection_info": null
    },
    {
        "title": "鹧鸪天 每上春泥向晓干",
        "author": "曾觌",
        "content": "每上春泥向晓干。\n花间幽鸟舞姗姗。\n年华不管人将老，门外东风依旧寒。\n投簪易，息机难。\n鹿门归路不曾关。\n羡君早觉无生法，识破南柯一梦间。",
        "dynasty": "宋",
        "collection_info": null
    },
    {
        "title": "鹧鸪天 故乡寒食醉酡颜",
        "author": "曾觌",
        "content": "故乡寒食醉酡颜。\n秋千彩索眩斓斑。\n如今头上灰三斗，赢得疏慵到处闲。\n锺已动，漏将残。\n浮生犹恨别离难。\n镬汤转作清凉地，只在人心那样看。",
        "dynasty": "宋",
        "collection_info": null
    },
    {
        "title": "定风波 捍拨金泥雅制新",
        "author": "曾觌",
        "content": "捍拨金泥雅制新。\n紫檀槽映小腰身。\n娅姹雏莺相对语。\n欣睹。\n上林花底暖生春。\n飒飒胡沙飞指下。\n休讶。\n一般奇绝称精神。\n向道曲终多少意。\n须记。\n昭阳殿里旧承恩。",
        "dynasty": "宋",
        "collection_info": null
    },
    {
        "title": "定风波 上苑秾芳初雨晴",
        "author": "曾觌",
        "content": "上苑秾芳初雨晴。\n香风袅袅泛轩楹。\n犹记洛阳开小宴。\n娇面。\n粉光依约认倾城。\n流落江南重此会。\n相对。\n金蕉蘸甲十分倾。\n怕见人间春更好。\n向道。\n如今老去尚多情。",
        "dynasty": "宋",
        "collection_info": null
    },
    {
        "title": "定风波 极目秋光夕照开",
        "author": "曾觌",
        "content": "极目秋光夕照开。\n潮头初自海门来。\n杳杳江天横一线。\n如练。\n疾驱千骑鼓声催。\n杰槛翠飞争徙倚。\n一行新雁去仍回。\n翠袖半空歌笑迥。\n低映。\n十分沈醉劝金杯。",
        "dynasty": "宋",
        "collection_info": null
    },
    {
        "title": "定风波 天语丁宁对未央",
        "author": "曾觌",
        "content": "天语丁宁对未央。\n少摅素志向荆襄。\n烜赫家声今不坠。\n英伟。\n风姿飒爽紫髯郎。\n别酒一杯君莫阻。\n烛前粉艳俨成行。\n领略大堤花好处。\n无绪。\n也应回首水云乡。",
        "dynasty": "宋",
        "collection_info": null
    },
    {
        "title": "南乡子 霜月晚云收",
        "author": "曾觌",
        "content": "霜月晚云收。\n萧瑟西风满院秋。\n雅会难期嗟易散，迟留。\n把酒听歌且劝酬。\n万事拚悠悠。\n只有情亲意未休。\n后夜扁舟烟浪里，回头。\n叶叶丹枫总是愁。",
        "dynasty": "宋",
        "collection_info": null
    },
    {
        "title": "忆秦娥 晴空碧",
        "author": "曾觌",
        "content": "晴空碧。\n吴山染就丹青色。\n丹青色。\n西风摇落，可堪凄恻。\n世情冷暖君应识。\n鬓边各自侵寻白。\n侵寻白。\n江南江北，几时归得。",
        "dynasty": "宋",
        "collection_info": null
    },
    {
        "title": "忆秦娥 西风节",
        "author": "曾觌",
        "content": "西风节。\n碧云卷尽秋宵月。\n秋宵月。\n关河千里，照人离别。\n尊前俱是天涯客。\n那堪三载遥相忆。\n遥相忆。\n年光依旧，渐成华发。",
        "dynasty": "宋",
        "collection_info": null
    },
    {
        "title": "忆秦娥 暮云蹙",
        "author": "曾觌",
        "content": "暮云蹙。\n小亭带雪斟醽醁。\n斟醽醁。\n一声羌管，落梅蔌蔌。\n舞衣旋趁霓裳曲。\n倚阑相对人如玉。\n人如玉。\n锦屏罗幌，看成不足。",
        "dynasty": "宋",
        "collection_info": null
    },
    {
        "title": "忆秦娥 正飞雪",
        "author": "曾觌",
        "content": "正飞雪。\n园林一样梨花白。\n梨花白。\n画堂帘卷，暖生春色。\n嵇康转轴声幽噎。\n新来多病娇无力。\n娇无力。\n浅红转黛，自然标格。",
        "dynasty": "宋",
        "collection_info": null
    },
    {
        "title": "忆秦娥 风萧瑟",
        "author": "曾觌",
        "content": "风萧瑟。\n邯郸古道伤行客。\n伤行客。\n繁华一瞬，不堪思忆。\n丛台歌舞无消息。\n金尊玉管空尘迹。\n空尘迹。\n连天草树，暮云凝碧。",
        "dynasty": "宋",
        "collection_info": null
    },
    {
        "title": "鹊桥仙 菊花小摘",
        "author": "曾觌",
        "content": "菊花小摘，西风斜照，帘影轻笼暝色。\n玉尊侧倒莫辞空，□满座、宾朋弁侧。\n乡邦万里，北来年少，几个如今在得。\n扶头一任且留连，叹人世、光阴半百。",
        "dynasty": "宋",
        "collection_info": null
    },
    {
        "title": "清平乐 松姿不老",
        "author": "曾觌",
        "content": "松姿不老。\n独立蓬莱杪。\n风卷流苏香雾晓。\n又是江梅开了。\n丹青早画麒麟。\n貂蝉自属王门。\n闻道碧桃花绽，一枝枝祝千春。",
        "dynasty": "宋",
        "collection_info": null
    },
    {
        "title": "长相思 清夜长",
        "author": "曾觌",
        "content": "清夜长。\n泛玉觞。\n照座江梅花正芳。\n风传细细香。\n围艳妆。\n留醉乡。\n一曲清歌声绕梁。\n尊前人断肠。",
        "dynasty": "宋",
        "collection_info": null
    },
    {
        "title": "虞美人 芙蓉池畔都开遍",
        "author": "曾觌",
        "content": "芙蓉池畔都开遍。\n又是西风晚。\n霁天碧净暝云收。\n渐看一轮冰魄、冷悬秋。\n闽山层叠迷归路。\n把酒宽愁绪。\n旧欢新恨几凄凉。\n暗想瀛洲何处、梦悠扬。",
        "dynasty": "宋",
        "collection_info": null
    },
    {
        "title": "采桑子 清明池馆晴还雨",
        "author": "曾觌",
        "content": "清明池馆晴还雨，绿涨溶溶。\n花里游蜂。\n宿粉栖香锦绣中。\n玉箫声断人何处，依旧春风。\n万点愁红。\n乱逐烟波总向东。",
        "dynasty": "宋",
        "collection_info": null
    },
    {
        "title": "朝中措 画堂帘卷兽香浓",
        "author": "曾觌",
        "content": "画堂帘卷兽香浓。\n花上雪玲珑。\n平地十州三岛，蟠桃已试春红。\n清朝旧德，仙姿难老，主眷方隆。\n烂醉笙歌丛里，年年先占春风。",
        "dynasty": "宋",
        "collection_info": null
    },
    {
        "title": "朝中措 画堂栏槛占韶光",
        "author": "曾觌",
        "content": "画堂栏槛占韶光。\n端不负年芳。\n依倚东风向晓，数行浓淡仙妆。\n停杯醉折，多情多恨，冶艳真香。\n只恐去为云雨，梦魂时恼襄王。",
        "dynasty": "宋",
        "collection_info": null
    },
    {
        "title": "朝中措 金沙架上日璁珑",
        "author": "曾觌",
        "content": "金沙架上日璁珑。\n浓绿衬轻红。\n花下两行红袖，直疑春在壶中。\n如今尚觉，惜花爱酒，依旧情浓。\n无限少年心绪，从教醉倒东风。",
        "dynasty": "宋",
        "collection_info": null
    },
    {
        "title": "朝中措 休论社燕与秋鸿",
        "author": "曾觌",
        "content": "休论社燕与秋鸿。\n时节太匆匆。\n海上一番微雨，朱门浓绿阴中。\n主人情厚，金杯满泛，且共从容。\n莫问莺花俱老，今朝犹是春风。",
        "dynasty": "宋",
        "collection_info": null
    },
    {
        "title": "朝中措 西湖南北旧游空",
        "author": "曾觌",
        "content": "西湖南北旧游空。\n谁料一尊同。\n回首四年间事，浑如飞絮蒙蒙。\n林花谢了，明年春到，依旧芳容。\n惟有朱颜绿鬓，暗随流水常东。",
        "dynasty": "宋",
        "collection_info": null
    },
    {
        "title": "朝中措 双溪楼上凭栏时",
        "author": "曾觌",
        "content": "双溪楼上凭栏时。\n潋滟泛金卮。\n醉到闹花深处，歌声遏住云飞。\n风流太守，鸾台家世，玉鉴丰姿。\n行奉紫泥褒诏，要看击浪天池。",
        "dynasty": "宋",
        "collection_info": null
    },
    {
        "title": "朝中措 雕车南陌碾香尘",
        "author": "曾觌",
        "content": "雕车南陌碾香尘。\n一梦尚如新。\n回首旧游何在，柳烟花雾迷春。\n如今霜鬓，愁停短棹，懒傍清尊。\n二十四桥风月，寻思只有消魂。",
        "dynasty": "宋",
        "collection_info": null
    },
    {
        "title": "朝中措 功名虽未压英游",
        "author": "曾觌",
        "content": "功名虽未压英游。\n一种旧风流。\n人世百年须到，如今七十春秋。\n当时帷幄，貂珰贵重，誉蔼朋俦。\n赢得尊前沈醉，浮华付去悠悠。",
        "dynasty": "宋",
        "collection_info": null
    },
    {
        "title": "南柯子・南歌子 璧月窥红粉",
        "author": "曾觌",
        "content": "璧月窥红粉，金莲映彩山。\n东风丝管满长安。\n移下十洲三岛、在人间。\n两两人初散，厌厌夜向阑。\n倦妆残醉怯春寒。\n手拈玉梅无绪、倚阑干。",
        "dynasty": "宋",
        "collection_info": null
    },
    {
        "title": "南柯子・南歌子 粉黛娉婷艳",
        "author": "曾觌",
        "content": "粉黛娉婷艳，芝兰笑语香。\n延平春色斗芬芳。\n不管清宵更漏、听霓裳。\n烛暗人方醉，杯传意更长。\n可堪羁客九回肠。\n萧瑟一檐风雨、过横塘。",
        "dynasty": "宋",
        "collection_info": null
    },
    {
        "title": "南柯子・南歌子 绿阴侵檐净",
        "author": "曾觌",
        "content": "绿阴侵檐净，红榴照眼明。\n主人开宴出倾城。\n正是雨馀天气、暑风清。\n别酒殷勤竟，危弦要妙声。\n年年相见岂无情。\n后日暮云回首、奈乘行。",
        "dynasty": "宋",
        "collection_info": null
    },
    {
        "title": "南柯子・南歌子 共禀阴阳数",
        "author": "曾觌",
        "content": "共禀阴阳数，谁知造化工。\n安闲百计总输公。\n掩映芙蓉花径、郡城东。\n风月三秋兴，尊罍一笑同。\n新词佳丽见情通。\n更唤雪儿、低唱慰衰容。",
        "dynasty": "宋",
        "collection_info": null
    },
    {
        "title": "玉楼春 江天暝色伤心目",
        "author": "曾觌",
        "content": "江天暝色伤心目。\n冻鹊争投林下竹。\n四垂云幕一襟寒，片片飞花轻镂玉。\n美人试按新翻曲。\n点破舞裙春草绿。\n融尊侧倒也思量，清坐有人寒起粟。",
        "dynasty": "宋",
        "collection_info": null
    },
    {
        "title": "江神子・江城子 故人情分转绸缪",
        "author": "曾觌",
        "content": "故人情分转绸缪。\n小窗幽。\n话离愁。\n海阔天遥，鸿雁两悠悠。\n今日相逢谁较健，应怪我、鬓先秋。\n功名淅米在刀头。\n壮心休。\n弊貂裘。\n何事留欢，不竟漾扁舟。\n桃李春风将近也，如后会、醉青楼。",
        "dynasty": "宋",
        "collection_info": null
    },
    {
        "title": "踏莎行 凤翼双双",
        "author": "曾觌",
        "content": "凤翼双双，金泥细细。\n四弦斜抱拢纤指。\n紫檀香暖转春雷，嘈嘈切切声相继。\n弱柳腰肢，轻云情思。\n曲中多少风流事。\n红牙拍碎少年心，可怜辜负尊前意。",
        "dynasty": "宋",
        "collection_info": null
    },
    {
        "title": "生查子 温柔乡内人",
        "author": "曾觌",
        "content": "温柔乡内人，翠微阁中女。\n颜笑洛阳花，肌莹荆山玉。\n东君深有情，解与花为主。\n移傍楚峰居，容易为云雨。",
        "dynasty": "宋",
        "collection_info": null
    },
    {
        "title": "青玉案 蒲葵佳节初经雨",
        "author": "曾觌",
        "content": "蒲葵佳节初经雨。\n正栏槛、熏风度。\n满泛香蒲斟醁醑。\n故人情厚，艳歌娇舞。\n总是留宾处。\n榴花照眼江天暮。\n醉里春情荡轻絮。\n岂止卷帘通一顾。\n今宵酒醒，一襟风露。\n梦指高唐去。",
        "dynasty": "宋",
        "collection_info": null
    },
    {
        "title": "青玉案 乘鸾影里冰轮度",
        "author": "曾觌",
        "content": "乘鸾影里冰轮度。\n秋空净、南楼暮。\n袅袅天风吹玉兔。\n今宵只在，旧时圆处。\n往事难重数。\n天涯几见新霜露。\n怎得朱颜旧如故。\n对酒临风慵作赋。\n蓝桥烟浪，故人千里，梦也无由做。",
        "dynasty": "宋",
        "collection_info": null
    },
    {
        "title": "菩萨蛮 杏花寒食佳期近",
        "author": "曾觌",
        "content": "杏花寒食佳期近。\n一帘烟雨琴书润。\n砌下水潺潺。\n玉笙吹暮寒。\n阳台云易散。\n往事寻思懒。\n花底醉相扶。\n当时人在无。",
        "dynasty": "宋",
        "collection_info": null
    },
    {
        "title": "菩萨蛮 云烟漠漠秋容老",
        "author": "曾觌",
        "content": "云烟漠漠秋容老。\n茅檐映水人家好。\n林叶未凋疏。\n远山横有无。\n平生耕钓事。\n若个安身事。\n劝君早归来。\n碧香新瓮开。",
        "dynasty": "宋",
        "collection_info": null
    },
    {
        "title": "西江月 焕烂莲灯高下",
        "author": "曾觌",
        "content": "焕烂莲灯高下，参差梅影横斜。\n凭栏一目尽天涯。\n雪月交辉清夜。\n莫惜柔荑劝酒，从教醉脸红霞。\n烂银宫阙对仙家。\n一段风光如画。",
        "dynasty": "宋",
        "collection_info": null
    },
    {
        "title": "西江月 桂苑旋生凉思",
        "author": "曾觌",
        "content": "桂苑旋生凉思，银河左界秋高。\n纤尘不动湛清霄。\n皓月照人偏好。\n诗为情多却减，酒因愁里难销。\n一声羌管梦魂劳。\n可惜风光虚老。",
        "dynasty": "宋",
        "collection_info": null
    },
    {
        "title": "西江月 醉伴三千珠履",
        "author": "曾觌",
        "content": "醉伴三千珠履，如登十二琼楼。\n壶天澄爽露华秋。\n滟滟金波酾酒。\n罗扇不随恩在，佳时须要人酬。\n麒麟阁画为谁留。\n只见浮生白首。",
        "dynasty": "宋",
        "collection_info": null
    },
    {
        "title": "绣带儿・好女儿 潇洒陇头春",
        "author": "曾觌",
        "content": "潇洒陇头春。\n取次一枝新。\n还是东风来也，犹作未归人。\n微月淡烟村。\n谩伫立、惆怅黄昏。\n暮寒香细，疏英几点，尽奈销魂。",
        "dynasty": "宋",
        "collection_info": null
    },
    {
        "title": "卜算子 数尽万般花",
        "author": "曾觌",
        "content": "数尽万般花，不比梅花韵。\n雪压风欺恁地寒，划地清喷香。\n半醉折归来，插向乌云鬓。\n不是愁人闷带花，花带愁人闷。",
        "dynasty": "宋",
        "collection_info": null
    },
    {
        "title": "柳梢青 雨过风微",
        "author": "曾觌",
        "content": "雨过风微。\n温泉浴倦，妃子妆迟。\n翠袖牵云，朱唇得酒，脸晕胭脂。\n年年海燕新归。\n怎奈向、黄昏恁时。\n倚遍琼干，烧残银烛，花又争知。",
        "dynasty": "宋",
        "collection_info": null
    },
    {
        "title": "柳梢青 □杏堂前",
        "author": "曾觌",
        "content": "□杏堂前，清深窗外，宛似蓬瀛。\n珠翠分行，笙歌争奏，音韵清新。\n玉皇金母情亲。\n劝醁醑、更酬嗣君。\n地久天长，花朝月夕，天上长春。",
        "dynasty": "宋",
        "collection_info": null
    },
    {
        "title": "柳梢青 小宴清秋",
        "author": "曾觌",
        "content": "小宴清秋。\n霎时见了，雨散云收。\n柳絮轻柔，梅花闲澹，宫院风流。\n空教梦绕青楼。\n待说个、相思又休。\n无奈情何，不来眼底，常在心头。",
        "dynasty": "宋",
        "collection_info": null
    },
    {
        "title": "醉落魄・一斛珠 情深恨切",
        "author": "曾觌",
        "content": "情深恨切。\n忆伊诮没些休歇。\n百般做处百厮惬。\n管是前生，曾负你冤业。\n临岐不忍匆匆别。\n两行珠泪流红颊。\n关山渐远音书绝。\n一个心肠，两处对风月。",
        "dynasty": "宋",
        "collection_info": null
    },
    {
        "title": "鹊桥仙 娇波媚靥",
        "author": "曾觌",
        "content": "娇波媚靥，尊前席上，只是寻常梳裹。\n温柔伶俐总天然，没半掏、教人看破。\n从来可恁，痴迷着相，百计消除不过。\n烟花不是不曾经，放不下、唯他一个。",
        "dynasty": "宋",
        "collection_info": null
    },
    {
        "title": "清平乐 艳苞初拆",
        "author": "曾觌",
        "content": "艳苞初拆。\n偏借东君力。\n上苑梨花风露湿。\n新染胭脂颜色。\n玉人小立帘栊。\n轻匀媚脸妆红。\n斜插一枝云鬓，看谁剩□春风。",
        "dynasty": "宋",
        "collection_info": null
    },
    {
        "title": "诉衷情 闲窗静院漏声长",
        "author": "曾觌",
        "content": "闲窗静院漏声长。\n金鸭冷残香。\n几番梦回枕上，飞絮恨悠扬。\n身在此，意伊行。\n㬠思量。\n不言不语，几许闲情，月上回廊。",
        "dynasty": "宋",
        "collection_info": null
    },
    {
        "title": "浣溪沙 谷雨郊园喜弄晴",
        "author": "曾觌",
        "content": "谷雨郊园喜弄晴。\n满林璀璨缀繁星。\n筠篮新采绛珠倾。\n樊素扇边歌未发，葛洪炉内药初成。\n金盘乳酪齿流冰。",
        "dynasty": "宋",
        "collection_info": null
    },
    {
        "title": "壶中天慢・念奴娇 素飙漾碧",
        "author": "曾觌",
        "content": "素飙漾碧，看天衢稳送、一轮明月。\n翠水瀛壶人不到，比似世间秋别。\n玉手瑶笙，一时同色，小按霓裳叠。\n天津桥上，有人偷记新阙。\n当日谁幻银桥，阿瞒儿戏，一笑成痴绝。\n肯信群仙高宴处，移下水晶宫阙。\n云海尘清，山河影满，桂冷吹香雪。\n何劳玉斧，金瓯千古无缺。",
        "dynasty": "宋",
        "collection_info": null
    },
    {
        "title": "点绛唇 嫩绿娇红",
        "author": "黄公度",
        "content": "嫩绿娇红，砌成别恨千千斗。\n短亭回首。\n不是缘春瘦。\n一曲阳关，杯送纤纤手。\n还知否。\n凤池归后。\n无路陪尊酒。",
        "dynasty": "宋",
        "collection_info": null
    },
    {
        "title": "千秋岁 郁葱佳气",
        "author": "黄公度",
        "content": "郁葱佳气。\n天降麒麟瑞。\n回首处，江城外。\n一麾遗爱在，万口欢声沸。\n人乍远，危楼目断天无际。\n五马徘徊地。\n春色随归旆。\n寿水绿，壶山翠。\n风轻香篆直，日暖歌喉脆。\n椒觞举，人人尽祝千秋岁。",
        "dynasty": "宋",
        "collection_info": null
    },
    {
        "title": "菩萨蛮 高楼目断南来翼",
        "author": "黄公度",
        "content": "高楼目断南来翼。\n玉人依旧无消息。\n愁绪促眉端。\n不随衣带宽。\n萋萋天外草。\n何处春归早。\n无语凭栏杆。\n竹声生暮寒。",
        "dynasty": "宋",
        "collection_info": null
    },
    {
        "title": "青玉案 邻鸡不管离怀苦",
        "author": "黄公度",
        "content": "邻鸡不管离怀苦。\n又还是、催人去。\n回首高城音信阻。\n霜桥月馆，水村烟市，总是思君处。\n裛残别袖燕支雨。\n谩留得、愁千缕。\n欲倩归鸿分付与。\n鸿飞不住。\n倚栏无语。\n独立长天暮。",
        "dynasty": "宋",
        "collection_info": null
    },
    {
        "title": "卜算子 寒透小窗纱",
        "author": "黄公度",
        "content": "寒透小窗纱，漏断人初醒。\n翡翠屏间拾落钗，背立残釭影。\n欲去更踟蹰，离恨终难整。\n陇首流泉不忍闻，月落双溪冷。",
        "dynasty": "宋",
        "collection_info": null
    },
    {
        "title": "好事近 湖上送残春",
        "author": "黄公度",
        "content": "湖上送残春，已负别时归约。\n好在故园桃李，为谁开谁落。\n还家应是荔支天，浮蚁要人酌。\n莫把舞裙歌扇，便等闲抛却。",
        "dynasty": "宋",
        "collection_info": null
    },
    {
        "title": "菩萨蛮 眉尖早识愁滋味",
        "author": "黄公度",
        "content": "眉尖早识愁滋味。\n娇羞未解论心事。\n试问忆人不。\n无言但点头。\n嗔人归不早。\n故把金杯恼。\n醉看舞时腰。\n还如旧日娇。",
        "dynasty": "宋",
        "collection_info": null
    },
    {
        "title": "卜算子 薄宦各东西",
        "author": "黄公度",
        "content": "薄宦各东西，往事随风雨。\n先自离歌不忍闻，又何况、春将暮。\n愁共落花多，人逐征鸿去。\n君向潇湘我向秦，后会知何处。",
        "dynasty": "宋",
        "collection_info": null
    },
    {
        "title": "眼儿媚 一枝雪里冷光浮",
        "author": "黄公度",
        "content": "一枝雪里冷光浮。\n空自许清流。\n如今憔悴，蛮烟瘴雨，谁肯寻搜。\n昔年曾共孤芳醉，争插玉钗头。\n天涯幸有，惜花人在，杯酒相酬。",
        "dynasty": "宋",
        "collection_info": null
    },
    {
        "title": "朝中措 幽香冷艳缀疏枝",
        "author": "黄公度",
        "content": "幽香冷艳缀疏枝。\n横影卧霜溪。\n清楚浑如南郭，孤高胜似东篱。\n岁寒风味，黄花尽处，密雪飞时。\n不比三春桃李，芳菲急在人知。",
        "dynasty": "宋",
        "collection_info": null
    },
    {
        "title": "朝中措 屑瑶飘絮满层空",
        "author": "黄公度",
        "content": "屑瑶飘絮满层空。\n人在广寒宫。\n已觉楼台改观，渐看桃李春融。\n一城和气，宾筵不夜，舞态回风。\n正是为霖手段，南来先做年丰。",
        "dynasty": "宋",
        "collection_info": null
    },
    {
        "title": "一翦梅 冷艳幽香冰玉姿",
        "author": "黄公度",
        "content": "冷艳幽香冰玉姿。\n占断孤高，压尽芳菲。\n东君先暖向南枝。\n要使天涯，管领春归。\n不受人间莺蝶知。\n长是年年，雪约霜期。\n嫣然一笑百花迟。\n调鼎行看，结子黄时。",
        "dynasty": "宋",
        "collection_info": null
    },
    {
        "title": "满庭芳 一径叉分",
        "author": "黄公度",
        "content": "一径叉分，三亭鼎峙，小园别是清幽。\n曲阑低槛，春色四时留。\n怪石参差卧虎，长松偃蹇拿虬。\n携筇晚，风来万里，冷撼一天秋。\n优游。\n销永昼，琴尊左右，宾主风流。\n且偷闲，不妨身在南州。\n故国归帆隐隐，西昆往事悠悠。\n都休问，金钗十二，满酌听轻讴。",
        "dynasty": "宋",
        "collection_info": null
    },
    {
        "title": "浣溪沙 风送清香过短墙",
        "author": "黄公度",
        "content": "风送清香过短墙。\n烟笼晚色近修篁。\n夕阳楼外角声长。\n欲去还留无限思，轻匀淡抹不成妆。\n一尊相对月生凉。",
        "dynasty": "宋",
        "collection_info": null
    },
    {
        "title": "满庭芳 枫岭摇丹",
        "author": "黄公度",
        "content": "枫岭摇丹，梧阶飘冷，一天风露惊秋。\n数丛篱下，滴滴晓香浮。\n不趁桃红李白，堪匹配、梅淡兰幽。\n孤芳晚，狂蜂戏蝶，长负岁寒愁。\n年年，重九日，龙山高会，彭泽清流。\n向尊前一笑，未觉淹留。\n况有甘滋玉铉，佳名算、合在金瓯。\n功成后，夕英饱饵，相伴赤松游。",
        "dynasty": "宋",
        "collection_info": null
    },
    {
        "title": "卜算子 不忍更回头",
        "author": "黄童",
        "content": "不忍更回头，别泪多于雨。\n肺腑相看四十秋，奚止朝朝暮暮。\n何事值花时，又是匆匆去。\n过了阳关更向西，总是思兄处。",
        "dynasty": "宋",
        "collection_info": null
    },
    {
        "title": "临江仙 结束征鞍临驿路",
        "author": "倪偁",
        "content": "结束征鞍临驿路，长林积雪消初。\n天回春色到平芜。\n不禁杯酒罢，便与故人疏。\n一曲阳关歌未彻，仆夫催驾修途。\n非君思我更谁欤。\n西风吹过雁，应有寄来书。",
        "dynasty": "宋",
        "collection_info": null
    },
    {
        "title": "临江仙 万里凉风收积雨",
        "author": "倪偁",
        "content": "万里凉风收积雨，一天晴碧新开。\n暮云归尽绝纤埃。\n金波明静夜，玉露湿苍苔。\n坐有霜髯诗酒客，平生见月衔杯。\n传闻丹诏日边来。\n莫辞通夕醉，对景且徘徊。",
        "dynasty": "宋",
        "collection_info": null
    },
    {
        "title": "临江仙 竹里轩窗真可爱",
        "author": "倪偁",
        "content": "竹里轩窗真可爱，况当暑退新凉。\n檐前岩桂向人芳。\n清阴团翠盖，金粟淡微黄。\n坐到夜深明月出，好风时度幽香。\n莫辞沈醉倒霞觞。\n一枝聊赠子，早冠绿衣郎。",
        "dynasty": "宋",
        "collection_info": null
    },
    {
        "title": "临江仙 木落西风秋已半",
        "author": "倪偁",
        "content": "木落西风秋已半，正当璧月圆时。\n为登绝岭赋新诗。\n酒摇金凿落，波净碧琉璃。\n细看冰轮还有意，要君把盏休辞。\n看看两鬓欲成丝。\n明年当此夜，千里共相思。",
        "dynasty": "宋",
        "collection_info": null
    },
    {
        "title": "临江仙 茅屋三间临木杪",
        "author": "倪偁",
        "content": "茅屋三间临木杪，门前流水潺潺。\n林泉得趣喜身闲。\n开窗延翠竹，翦树纳青山。\n行乐政须筋力健，莫令白发衰颜。\n与君藜杖极跻攀。\n岭头舒望眼，天末数烟鬟。",
        "dynasty": "宋",
        "collection_info": null
    },
    {
        "title": "临江仙 湖上青山千万叠",
        "author": "倪偁",
        "content": "湖上青山千万叠，倏如阵马交驰。\n平湖百顷却逶迟。\n晴光相荡激，倒影落沦漪。\n何日漾舟深碧处，细听羌笛高吹。\n多君起我以新诗。\n未能同寓目，聊复一伸眉。",
        "dynasty": "宋",
        "collection_info": null
    },
    {
        "title": "临江仙 鸟语朝来新雨霁",
        "author": "倪偁",
        "content": "鸟语朝来新雨霁，杖藜呼我闲行。\n天晴腰脚上山轻。\n清风收积润，斜日弄新晴。\n最爱飞泉鸣野涧，清如万壑松声。\n回风溅沫湿冠缨。\n归来魂梦冷，幽响杂瑶琼。",
        "dynasty": "宋",
        "collection_info": null
    },
    {
        "title": "南歌子 佳月当今夕",
        "author": "倪偁",
        "content": "佳月当今夕，清尊尽客欢。\n参横斗转夜将阑。\n试泛小溪深处、与重看。\n野水从磨激，群山势郁盘。\n殷勤照我一杯残。\n更有谪仙奇句、斗清寒。",
        "dynasty": "宋",
        "collection_info": null
    },
    {
        "title": "南歌子 置酒临清夜",
        "author": "倪偁",
        "content": "置酒临清夜，狂歌尽一欢。\n主人幽兴未渠阑。\n不负一天明月、卷帘看。\n影动黄金阙，光摇承露盘。\n君今双鬓未凋残。\n明岁玉堂兹夕、赏高寒。",
        "dynasty": "宋",
        "collection_info": null
    },
    {
        "title": "南歌子 对月中秋夜",
        "author": "倪偁",
        "content": "对月中秋夜，传觞一笑欢。\n飘然逸兴未应阑。\n步向望湖桥上、倚阑看。\n松径风萧瑟，山腰路屈盘。\n南飞惊鹊五更残。\n小立水云光里、葛衣寒。",
        "dynasty": "宋",
        "collection_info": null
    },
    {
        "title": "南歌子 露下衣微湿",
        "author": "倪偁",
        "content": "露下衣微湿，杯深意甚欢。\n西风吹暑十分阑。\n月满中秋、仍共故人看。\n酒好鹅黄嫩，茶珍小凤盘。\n醉吟不觉曙锺残。\n犹记归来扑面、井花寒。",
        "dynasty": "宋",
        "collection_info": null
    },
    {
        "title": "南歌子 嫩竹呈新绿",
        "author": "倪偁",
        "content": "嫩竹呈新绿，幽花露浅红。\n一檐苍翠落杯中。\n更有飞泉鸣佩、响丁东。\n乐事知难并，良辰得暂逢。\n晚风林下一尊同。\n便觉飘然身在、广寒宫。",
        "dynasty": "宋",
        "collection_info": null
    },
    {
        "title": "南歌子 积水凝深碧",
        "author": "倪偁",
        "content": "积水凝深碧，斜阳散满红。\n扁舟轻漾白苹风。\n曲港孤村萦绕、路相通。\n野色浮尊净，荷香入座浓。\n胜游聊复五人同。\n恰似辋川当日、画图中。",
        "dynasty": "宋",
        "collection_info": null
    },
    {
        "title": "水调歌头 昨夜狂雷怒",
        "author": "倪偁",
        "content": "昨夜狂雷怒，鞭起卞山龙。\n怪见朝来急雨，万木偃颠风。\n试看潭头落涧，一片练波飞出，河汉与天通。\n向晚馀霏落，巾已垫林宗。\n向高岩，凭曲槛，抚孤松。\n为雕好句，快倾桑落玉壶空。\n借问庐山三峡，与此飞流溅沫，今日定谁雄。\n乞与丹青手，写入紫微宫。",
        "dynasty": "宋",
        "collection_info": null
    },
    {
        "title": "水调歌头 风卷暮云尽",
        "author": "倪偁",
        "content": "风卷暮云尽，镜净一天秋。\n试把鹅黄新酒，细酌散闲愁。\n西望群山千叠，眇眇飞鸿没处，爽气与俱浮。\n且尽尊中绿，不用叹淹留。\n对西风，歌妙曲，意绸缪。\n万顷烟云奇变，所得过封侯。\n何事苦萦名利，便合绿蓑青笠，投绂早归休。\n他日君寻我，小艇钓寒流。",
        "dynasty": "宋",
        "collection_info": null
    },
    {
        "title": "念奴娇 素秋向晚",
        "author": "倪偁",
        "content": "素秋向晚，正洞庭木落，疏林凋绿。\n惟有岩前双桂树，翠叶香浮金粟。\n皓月飞来，徘徊树杪，光射林间屋。\n夜深人静，好风忽起庭竹。\n俄顷万籁号鸣，清寒疑乍，听高岩悬瀑。\n起看碧天澄似洗，应费明河千斛。\n细酌鹅黄，宴搜奇句，逸气凌鸿鹄。\n浩歌归去，却愁踏碎琼玉。",
        "dynasty": "宋",
        "collection_info": null
    },
    {
        "title": "减字木兰花 凭高一览",
        "author": "倪偁",
        "content": "凭高一览。\n紫翠相围光照眼。\n下瞰平湖。\n鹭立鸥飞意自如。\n天清境胜。\n云澹烟横鱼动镜。\n不是公诗。\n谁写新亭一段奇。",
        "dynasty": "宋",
        "collection_info": null
    },
    {
        "title": "减字木兰花 超然远览",
        "author": "倪偁",
        "content": "超然远览。\n是我辈人方俱眼。\n默想江湖。\n何处山川略得如。\n凉秋最胜。\n万顷芙蕖盖明镜。\n更乞清诗。\n要见胸中一吐奇。",
        "dynasty": "宋",
        "collection_info": null
    },
    {
        "title": "减字木兰花 新晴眺览",
        "author": "倪偁",
        "content": "新晴眺览。\n空翠相磨明老眼。\n水满溪湖。\n来往风帆得自如。\n天公济胜。\n明月当空开宝镜。\n咏谪仙诗。\n醉里骑鲸也大奇。",
        "dynasty": "宋",
        "collection_info": null
    },
    {
        "title": "减字木兰花 岭头独览",
        "author": "倪偁",
        "content": "岭头独览。\n诗料森然纷满眼。\n倒影摇湖。\n西子新妆定不如。\n溪南更胜。\n一片寒光明泻镜。\n赖有新诗。\n不负西山万叠奇。",
        "dynasty": "宋",
        "collection_info": null
    },
    {
        "title": "减字木兰花 新诗细览",
        "author": "倪偁",
        "content": "新诗细览。\n满纸骊珠光眩眼。\n高论倾湖。\n倒峡词源世不如。\n园池日胜。\n只恨孤鸾犹舞镜。\n陶写须诗。\n怪得连篇字字奇。",
        "dynasty": "宋",
        "collection_info": null
    },
    {
        "title": "减字木兰花 雨馀还览",
        "author": "倪偁",
        "content": "雨馀还览。\n隐隐遥岑花病眼。\n嫩绿浮湖。\n百顷蒲萄染不如。\n晨光绝胜。\n不许纤尘微点镜。\n满目皆诗。\n莫怪骚人语益奇。",
        "dynasty": "宋",
        "collection_info": null
    },
    {
        "title": "蝶恋花 长羡东林山下路",
        "author": "倪偁",
        "content": "长羡东林山下路。\n万叠云山，流水从倾注。\n两两三三飞白鹭。\n不须更觅神仙处。\n夜久望湖桥上语。\n欸乃渔歌，深入荷花去。\n修竹满山梅十亩。\n烦君为我成幽趣。",
        "dynasty": "宋",
        "collection_info": null
    },
    {
        "title": "蝶恋花 紫翠空蒙庵畔路",
        "author": "倪偁",
        "content": "紫翠空蒙庵畔路。\n满室松声，错认潺湲注。\n潇洒苹汀清立鹭。\n溪山真我归休处。\n老子平生无妄语。\n梅竹阴成，肯舍斯亭去。\n种秫会须盈百亩。\n非君谁识渊明趣。",
        "dynasty": "宋",
        "collection_info": null
    },
    {
        "title": "蝶恋花 我爱西湖湖上路",
        "author": "倪偁",
        "content": "我爱西湖湖上路。\n万顷沧波，河汉连天注。\n一片寒光明白鹭。\n依稀似我登临处。\n报答溪山须好语。\n痛饮高歌，何必骑鲸去。\n环舍清阴消几亩。\n无人肯办归来趣。",
        "dynasty": "宋",
        "collection_info": null
    },
    {
        "title": "蝶恋花 绿叶阴阴亭下路",
        "author": "倪偁",
        "content": "绿叶阴阴亭下路。\n修竹乔松，中有飞泉注。\n水满寒溪清照鹭。\n个中不住归何处。\n枝上幽禽相对语。\n细听声声，道不如归去。\n只待小园成数亩。\n归来占尽山中趣。",
        "dynasty": "宋",
        "collection_info": null
    },
    {
        "title": "蝶恋花 茅屋三间林临水路",
        "author": "倪偁",
        "content": "茅屋三间林临水路。\n棐几明窗，待把虫鱼注。\n我已忘机狎鸥鹭。\n溪山买得幽深处。\n小雨招君连夜语。\n野服纶巾，胜日寻君去。\n借问良田千万亩。\n何如乐取林泉趣。",
        "dynasty": "宋",
        "collection_info": null
    },
    {
        "title": "朝中措 森然修竹满晴窗",
        "author": "倪偁",
        "content": "森然修竹满晴窗。\n山色净明妆。\n无限凄凉古意，白苹红蓼斜阳。\n松风一枕借僧床。\n馥馥桂花香。\n暂远世尘萦染，坐令心地清凉。",
        "dynasty": "宋",
        "collection_info": null
    },
    {
        "title": "西江月 四面烟鬟绕翠",
        "author": "倪偁",
        "content": "四面烟鬟绕翠，一川鸭绿摇光。\n危亭缥缈短松冈。\n把酒与君西望。\n万事尽皆前定，人生底用干忙。\n只应醉里是家乡。\n且尽玉壶新酿。",
        "dynasty": "宋",
        "collection_info": null
    },
    {
        "title": "鹧鸪天 萧瑟西风万里秋",
        "author": "倪偁",
        "content": "萧瑟西风万里秋。\n暮云收尽月华流。\n偶然北海清尊满，况是西山爽气浮。\n登翠岭，更溪游。\n素光何处不清幽。\n悬知明岁君思我，今夕欢娱可罢休。",
        "dynasty": "宋",
        "collection_info": null
    },
    {
        "title": "鹧鸪天 拟看今宵璧月秋",
        "author": "倪偁",
        "content": "拟看今宵璧月秋。\n浮云却妒素光流。\n天公肯放冰轮出，我辈宁辞大白浮。\n穿翠密，极遨游。\n人间那得此深幽。\n金波若到清尊里，下笔联篇未肯休。",
        "dynasty": "宋",
        "collection_info": null
    },
    {
        "title": "鹧鸪天 野旷无尘夕霭收",
        "author": "倪偁",
        "content": "野旷无尘夕霭收。\n人间八月桂花秋。\n三更爽气山围座，万里凉风月满楼。\n登绝岭，小迟留。\n人言惟酒可忘忧。\n一杯径入无何有，未愧当年赤壁游。",
        "dynasty": "宋",
        "collection_info": null
    },
    {
        "title": "鹧鸪天 去岁登高感叹长",
        "author": "倪偁",
        "content": "去岁登高感叹长。\n今年九日倍幽凉。\n怀人独下西州泪，对菊谁空北海觞。\n夸酒量，斗新狂。\n尚馀醉墨在巾箱。\n眼前风物都非旧，祗有青山带夕阳。",
        "dynasty": "宋",
        "collection_info": null
    },
    {
        "title": "菩萨蛮 华灯的皪明金碧",
        "author": "王之望",
        "content": "华灯的皪明金碧。\n玳筵剧饮杯馀湿。\n珠翠隔房栊。\n微闻笑语通。\n蓬瀛知已近。\n青鸟仍传信。\n应为整云鬟。\n教侬倒玉山。",
        "dynasty": "宋",
        "collection_info": null
    },
    {
        "title": "好事近 五载复相逢",
        "author": "王之望",
        "content": "五载复相逢，俱被一官驱役。\n惊我雪髯霜鬓，只声香相识。\n翠帷珍重出笙歌，醉迟迟春日。\n亲到鹊桥津畔，见天机停织。",
        "dynasty": "宋",
        "collection_info": null
    },
    {
        "title": "好事近 彩舰载娉婷",
        "author": "王之望",
        "content": "彩舰载娉婷，宛在玉楼琼宇。\n人欲御风仙去，觉衣裳飘举。\n玉京咫尺是蓝桥，一见已心许。\n梦解汉皋珠佩，但茫茫烟浦。",
        "dynasty": "宋",
        "collection_info": null
    },
    {
        "title": "好事近 缓带抚雄边",
        "author": "王之望",
        "content": "缓带抚雄边，一面灭烽休役。\n歌舞后堂高宴，喜倾城初识。\n红绫小砑写新词，佳句丽星日。\n从此锦城机杼，把回文休织。",
        "dynasty": "宋",
        "collection_info": null
    },
    {
        "title": "好事近 清唱动梁尘",
        "author": "王之望",
        "content": "清唱动梁尘，窈窕夜深庭宇。\n一笑满斟芳酒，看霞觞争举。\n弓靴三寸坐中倾，惊叹小如许。\n子建向来能赋，过凌波仙浦。",
        "dynasty": "宋",
        "collection_info": null
    },
    {
        "title": "好事近 萧寺两珠红",
        "author": "王之望",
        "content": "萧寺两珠红，欲共晓霞争色。\n独占岁寒天气，正群芳休息。\n坐中清唱并阳春，写物妙诗格。\n霜鬓自羞簪帽，叹如何抛得。",
        "dynasty": "宋",
        "collection_info": null
    },
    {
        "title": "减字木兰花 珠帘乍见",
        "author": "王之望",
        "content": "珠帘乍见。\n云雨无踪空有怨。\n锦字新词。\n青鸟衔来恼暗期。\n桃溪得路。\n直到仙家留客处。\n今日东邻。\n远忆当年窥宋人。",
        "dynasty": "宋",
        "collection_info": null
    },
    {
        "title": "减字木兰花 糟糠相乐",
        "author": "王之望",
        "content": "糟糠相乐。\n早共梁鸿同隐约。\n着籍天门。\n隔品新封感帝恩。\n满堂儿女。\n妇捧金杯孙屡舞。\n白发卿卿。\n与尔尊前作寿星。",
        "dynasty": "宋",
        "collection_info": null
    },
    {
        "title": "丑奴儿・采桑子 蒙泉秋色登临处",
        "author": "王之望",
        "content": "蒙泉秋色登临处，愁送将归。\n一梦经时。\n肠断佳人、犹唱渭城词。\n春来重醉分携地，人在天涯。\n别后应知。\n两鬓萧萧、多半已成丝。",
        "dynasty": "宋",
        "collection_info": null
    },
    {
        "title": "丑奴儿・采桑子 去年池馆同君醉",
        "author": "王之望",
        "content": "去年池馆同君醉，正是花时。\n隔院韶辉。\n桃李欣欣、如与故人期。\n相望两地今千里，还对芳菲。\n春色分谁。\n雨惨风愁、依旧可怜枝。",
        "dynasty": "宋",
        "collection_info": null
    },
    {
        "title": "惜分飞 要眇新声生宝柱",
        "author": "王之望",
        "content": "要眇新声生宝柱。\n弹到离肠断处。\n细落檐花雨。\n夜阑清唱行云住。\n洞府春长还易暮。\n凡客暂来终去。\n不忍回头觑。\n乱山流水桃溪路。",
        "dynasty": "宋",
        "collection_info": null
    },
    {
        "title": "醉花阴 弧门此日犹能记",
        "author": "王之望",
        "content": "弧门此日犹能记。\n叹居诸难系。\n弹指片声中，不觉流年，五十还加二。\n儿童寿酒邀翁醉。\n笑欣欣相戏。\n休画老人星，白发苍髯，怎解如翁似。",
        "dynasty": "宋",
        "collection_info": null
    },
    {
        "title": "鹧鸪天 撩乱江云雪欲飞",
        "author": "王之望",
        "content": "撩乱江云雪欲飞。\n小轩幽会酒行时。\n佳人喜得鸳鸯侣，豪客争题鹦鹉词。\n歌舞地，喜追随。\n歙州端恨外迁迟。\n谪仙狂监从来识，七步初看子建诗。",
        "dynasty": "宋",
        "collection_info": null
    },
    {
        "title": "虞美人 鸳鸯碧瓦寒留雪",
        "author": "王之望",
        "content": "鸳鸯碧瓦寒留雪。\n玉树先春发。\n小楼歌舞夜流连。\n月落参横、一梦绕梅边。\n尊前酒量谁能惜。\n都是高阳客。\n十分莫厌羽觞传。\n半醉娉婷、云鬓亸金钿。",
        "dynasty": "宋",
        "collection_info": null
    },
    {
        "title": "小重山 幂幂轻云护晓霜",
        "author": "王之望",
        "content": "幂幂轻云护晓霜。\n银花千万朵，烂韶光。\n宝山金字屡更张。\n笙箫远，帘幕閟重廊。\n车马暗尘香。\n一邦如蜡日，尽豪狂。\n游人归路笑声长。\n长歌里，击壤咏陶唐。",
        "dynasty": "宋",
        "collection_info": null
    },
    {
        "title": "临江仙 十二峰前朝复暮",
        "author": "王之望",
        "content": "十二峰前朝复暮，忽愁望断行云。\n梦回江浦晓风清。\n远山思翠黛，蔓草记罗裙。\n锦字织成千万恨，翻成第入新声。\n幽期谁为反离魂。\n主人无浪语，狂客最锺情。",
        "dynasty": "宋",
        "collection_info": null
    },
    {
        "title": "临江仙 霓作衣裳冰作面",
        "author": "王之望",
        "content": "霓作衣裳冰作面，铅华不涴天真。\n临风几待逐行云。\n自从留得住，不肯系仙裙。\n对客挥毫惊满座，银钩虿尾争新。\n数行草圣妙如神。\n从今王逸少，不学卫夫人。",
        "dynasty": "宋",
        "collection_info": null
    },
    {
        "title": "临江仙 家在蓬莱山下住",
        "author": "王之望",
        "content": "家在蓬莱山下住，乘风时到尘寰。\n双凫偶堕网罗间。\n惊容凝粉泪，愁鬓乱云鬟。\n人世风波难久驻，云霞终反仙关。\n虚无仙路拥归鸾。\n却随烟雾去，长向洞天闲。",
        "dynasty": "宋",
        "collection_info": null
    },
    {
        "title": "洞仙歌 玉楼玄圃",
        "author": "王之望",
        "content": "玉楼玄圃，旧是神仙伴。\n鸣佩时朝紫皇殿。\n种蟠桃成树，碧柰开花，着子满，金母盘中屡献。\n飘然乘彩凤，东望蓬莱，曾共扁舟五湖泛。\n正珈笄未老，兰玉盈前，春欲转、喜对芳辰开宴。\n愿绿发朱颜镇长新，教岁岁年年，寿觞深劝。",
        "dynasty": "宋",
        "collection_info": null
    },
    {
        "title": "满庭芳 海国寒轻",
        "author": "王之望",
        "content": "海国寒轻，江南春早，小梅已漏芳妍。\n岁前冬后，和气欲回旋。\n此际瑶台阆苑，仙人下、白玉云軿。\n人间世，风帆月棹，同泛五湖船。\n当年。\n参谒地，鱼轩象服，锵佩朝天。\n向闽邦开国，福地真传。\n今日华筵寿斝，儿孙拥、兰玉相鲜。\n休辞□，蓬莱清浅，看取变桑田。",
        "dynasty": "宋",
        "collection_info": null
    },
    {
        "title": "满庭芳 犀隐雕龙",
        "author": "王之望",
        "content": "犀隐雕龙，蟾将威凤，建溪初贡新芽。\n九天春色，先到列仙家。\n今日磨圭碎璧，天香动、风入窗纱。\n清泉嫩，江南锡乳，一脉贯天涯。\n芳华。\n瑶圃宴，群真飞佩，同引流霞。\n醉琼筵红绿，眼乱繁花。\n一碗分云饮露，尘凡尽、斗牛何赊。\n归途稳，清飙两腋，不用泛灵槎。",
        "dynasty": "宋",
        "collection_info": null
    },
    {
        "title": "念奴娇 堂堂七尺",
        "author": "王之望",
        "content": "堂堂七尺，懔一时人物，孤映三蜀。\n闲雅风流豪醉后，犹有临邛遗俗。\n十载虞庠，一官楚塞，雅操凌寒玉。\n江山千里，惠然来慰幽独。\n落笔妙语如神，两章入手，不觉珠盈掬。\n从此西归荣耀处，宁假华旌高纛。\n乐府新声，郢都馀唱，应纪阳春曲。\n老夫一醉，故人高义堪服。",
        "dynasty": "宋",
        "collection_info": null
    },
    {
        "title": "念奴娇 蒙泉岁晚",
        "author": "王之望",
        "content": "蒙泉岁晚，偶扁舟、同泛一池寒渌。\n四者难并谁信道，草草幽欢能足。\n美景良辰，赏心乐事，更有人如玉。\n今宵此会，陋邦惊破衰俗。\n豪俊傅粉诸孙，几年分袂，一笑还相逐。\n痛饮厌厌清夜永，那管更深催促。\n宋玉词章，陶潜风概，况继前贤躅。\n故人未至，坐中仍对梅福。",
        "dynasty": "宋",
        "collection_info": null
    },
    {
        "title": "念奴娇 柳花飞絮",
        "author": "王之望",
        "content": "柳花飞絮，又还是、清明寂寞时节。\n洞府人间嗟素手，今日匆匆分拆。\n巧笑难成，含情谁解，顾影无颜色。\n风流满面，却成春恨凄恻。\n云鬓从亸金蝉，纷纷红泪，千点胭脂湿。\n聚调轻盈离调惨，声入低空愁碧。\n祖帐将收，骊驹欲驾，去也劳相忆。\n伤心南浦，断肠芳草如积。",
        "dynasty": "宋",
        "collection_info": null
    },
    {
        "title": "永遇乐 元夜风光",
        "author": "王之望",
        "content": "元夜风光，上都灯火，辉映春色。\n鳌冠仙山，龙衔瑞烛，银阙凌空碧。\n紫烟深拥，黄云孤起，人喜乍瞻天日。\n□云里，□□□□，侍臣□□鹄立。\n雾收霞卷，珠帘开遍，翠幕娉婷争出。\n倾国丛中，钧天合处，忽听鸣清跸。\n貂裘小帽，随车信马，犹忆少年豪逸。\n如今对，山城皓月，但馀叹息。",
        "dynasty": "宋",
        "collection_info": null
    },
    {
        "title": "风流子 江国东风早",
        "author": "王之望",
        "content": "江国东风早，芳菲又、迤逦报寒梅。\n正元气孕和，小春归候，数丁千载，喜动三台。\n向此际，上天开景运，王国产英材。\n想崇岳洞天，暗书苔藓，海山烟雨，空锁楼台。\n煌煌天人表，琼林与瑶树，照映庭槐。\n中有丽天星斗，惊世风雷。\n况朱颜绿发，年光鼎盛，绣裳华衮，人望归来。\n好对玳筵满举，眉寿觥罍。",
        "dynasty": "宋",
        "collection_info": null
    },
    {
        "title": "满庭芳 霜叶停飞",
        "author": "葛立方",
        "content": "霜叶停飞，冰鱼初跃，梅花犹閟芳丛。\n剪酥装玉，应为费天工。\n争奈江南驿使，征鞍待、一朵香浓。\n凭谁报，冰肌仙子，闻早驾飞龙。\n溶溶。\n春意动，寒姿未展，终愧群红。\n与斩新来上，开伴长松。\n要看黄昏庭院，横斜映、霜月朦胧。\n兰堂畔，巡檐索笑，谁羡杜陵翁。",
        "dynasty": "宋",
        "collection_info": null
    },
    {
        "title": "满庭芳 未许蜂知",
        "author": "葛立方",
        "content": "未许蜂知，难交雀啅，芳丛犹是寒丛。\n东方解冻，春仗做春工。\n何事仙葩未放，寒苞秘、冰麝香浓。\n应须是、惊闻羯鼓，谁敢喷髯龙。\n梅花，君自看，丁香已白，桃脸将红。\n结岁寒三友，久迟筠松。\n要看含章檐下，闲妆靓、春睡朦胧。\n知音是，冻云影底，铁面葛仙翁。",
        "dynasty": "宋",
        "collection_info": null
    },
    {
        "title": "满庭芳 狂吹鸣篱",
        "author": "葛立方",
        "content": "狂吹鸣篱，祥霙剪水，分明欺压寒梅。\n冰威初敛，曦影上池台。\n应有一番和气，南枝上、恐有春来。\n须勤探，呼吾筇杖，屐齿上苍苔。\n春风，浑未到，徘徊香径，巡绕千回。\n见琼英一点，小占条枚。\n且看先锋素艳，看看便、繁蕾齐开。\n香浮动，微熏诗梦，须更着诗催。",
        "dynasty": "宋",
        "collection_info": null
    },
    {
        "title": "满庭芳 腊雪方凝",
        "author": "葛立方",
        "content": "腊雪方凝，春曦俄漏，画堂小秩芳筵。\n玉台仙蕊，帘外幂瑶烟。\n莫话青山万树，聊须对、一段孤妍。\n杯行处，香参鼻观，百濯未为贤。\n吾庐，何处好，绣香竹畔，偶桂溪边。\n且为渠珍重，满泛金船。\n已拚春酲一枕，如今且、醉倒花前。\n花飞后，欢呼一笑，又是说明年。",
        "dynasty": "宋",
        "collection_info": null
    },
    {
        "title": "满庭芳 庾信何愁",
        "author": "葛立方",
        "content": "庾信何愁，休文何瘦，范叔一见何寒。\n梅花酷似，索笑画檐看。\n便肯嫣然一笑，疏篱上、玉脸冰颜。\n须勤赏，莫教青子，半着树头酸。\n朱阑。\n聊掩映，昆仑顶上，琪树团栾。\n命儿曹班坐，草草杯盘。\n旋折溪边□朵，琼蕤泛、蕉叶杯宽。\n从教□，尊前有客，拍手笑颓山。",
        "dynasty": "宋",
        "collection_info": null
    },
    {
        "title": "满庭芳 弄月黄昏",
        "author": "葛立方",
        "content": "弄月黄昏，封霜清晓，数枝影堕溪滨。\n化工先手，幻出一番新。\n片片雕酥碾玉，寒苞似、已泄香尘。\n聊相对，畸人投分，尊酒认荀陈。\n吾年，今老矣，佳人薄相，笑插林巾。\n愧苍颜白发，回授乌云。\n玉镜台边试看，相宜是、浅笑轻颦。\n君知否，寿阳额上，不似鬓边春。",
        "dynasty": "宋",
        "collection_info": null
    },
    {
        "title": "满庭芳 一阵轻香",
        "author": "葛立方",
        "content": "一阵轻香，不知来处，元来梅已舒英。\n出篱含笑，芳意为人倾。\n细看高标孤韵，谁家有、别得花人。\n应须是，魏征妩媚，夷甫太鲜明。\n北枝，方半吐，水边疏影，绰约娉婷。\n问横空皎月，匝地寒霙。\n何似此花清绝，凭君为、子细推评。\n幽奇处，素娥青女，着意为横陈。",
        "dynasty": "宋",
        "collection_info": null
    },
    {
        "title": "锦堂春・锦堂春慢 气应三阳",
        "author": "葛立方",
        "content": "气应三阳，氛澄六幕，翔乌初上云端。\n问朝来何事，喜动门阑。\n田父占来好岁，星翁说道宜官。\n拟更凭高望远，春在烟波，春在晴峦。\n歌管雕堂宴喜，任重帘不卷，交护春寒。\n况金钗整整，玉树团团。\n柏叶轻浮重醑，梅枝巧缀新幡。\n共祝年年如愿，寿过松椿，寿过彭聃。",
        "dynasty": "宋",
        "collection_info": null
    },
    {
        "title": "水龙吟 九州雄杰溪山",
        "author": "葛立方",
        "content": "九州雄杰溪山，遂安自古称佳处。\n云迷半岭，风号浅濑，轻舟斜渡。\n朱阁横飞，渔矶无恙，鸟啼林坞。\n吊高人陈迹，空瞻遗像，知英烈、垂千古。\n忆昔龙飞光武。\n怅当年、故人何许。\n羊裘自贵，龙章难换，不如归去。\n七里溪边，鸬鸶源畔，一蓑烟雨。\n叹如今宕子，翻将钓手遮日，向西秦路。",
        "dynasty": "宋",
        "collection_info": null
    },
    {
        "title": "菩萨蛮 井梧叶叶秋风晚",
        "author": "葛立方",
        "content": "井梧叶叶秋风晚。\n东篱点点金钱满。\n开急为重阳。\n日烘深院香。\n幽姿无众草。\n莫恨生非早。\n嚼蕊傍池台。\n寿公桑落杯。",
        "dynasty": "宋",
        "collection_info": null
    },
    {
        "title": "风流子 夜半春阳启",
        "author": "葛立方",
        "content": "夜半春阳启，东风峭、犹带去年寒。\n叹榆塞战尘，玉关烟燧，壮心耿耿，青鬓斑斑。\n又还是，一年头上到，日月信跳丸。\n看门贴绘鸡，历颁金凤，酒浮柏叶，人颂椒盘。\n幽园。\n春信近，帘栊静，小宴取次追欢。\n聊□水沈烟袅，清唱声闲。\n况良辰渐有，梅舒琼蕊，柳摇金缕，巧缀新幡。\n莫惜醉吟亲侧，衣曳荆兰。",
        "dynasty": "宋",
        "collection_info": null
    },
    {
        "title": "多丽 冷云收",
        "author": "葛立方",
        "content": "冷云收，小园一段瑶芳。\n乍春来、未回穷腊，几枝开犯严霜。\n傍黄昏、暗香浮动，照清浅、疏影低昂。\n却月幽姿，含章媚态，姮娥姑射下仙乡。\n倚阑看、殷勤持酒，索笑也何妨。\n堪怜处，东君不管，独自凄凉。\n算何人、为伊销断，古今才子篇章。\n有西湖、赋诗处士，□东阁、年少台郎。\n驿使来时，吴王醉处，几番牵动广平肠。\n剩宴赏、微酸如豆，又是隔年长。\n高楼外，莫教羌管，吹堕寒香。",
        "dynasty": "宋",
        "collection_info": null
    },
    {
        "title": "沙塞子 天生玉骨冰肌",
        "author": "葛立方",
        "content": "天生玉骨冰肌。\n瘦损也、知他为谁。\n□寒底、傲霜凌雪，不教春知。\n高楼横笛试轻吹。\n要一片、花飞酒卮。\n拚沈醉、帽帘斜插，折取南枝。",
        "dynasty": "宋",
        "collection_info": null
    },
    {
        "title": "多丽 破波光如镜",
        "author": "葛立方",
        "content": "破波光如镜，三翼轻舟。\n对雨馀、重岩叠嶂，何妨影堕清流。\n望芙蕖、渺然如海，张云锦、掩映汀洲。\n出水奇姿，凌波艳态，眼看□叶弄新秋。\n恍疑是、金沙池内，玉井认峰头。\n花深处，田田叶底，鱼戏龟游。\n正微凉、西风初度，一弯斜月如钩。\n想天津、鹊桥将驾，看宝奁、蛛网初抽。\n晒腹何勘，穿针无绪，不如溪上少淹留。\n竞笑语、追寻惟有，沈醉可忘忧。\n凭清唱，一声檀板，惊起沙鸥。",
        "dynasty": "宋",
        "collection_info": null
    },
    {
        "title": "满庭芳 扉映琉璃",
        "author": "葛立方",
        "content": "扉映琉璃，窗摇云母，水堂新甃云湾。\n际天波面，玉镜宝奁宽。\n栏外青山几叠，瑶烟敛、影落千鬟。\n寒汀晚，芦花飞雪，风定白鸥闲。\n尘寰。\n何处有，方壶圆峤，弱水波翻。\n问何如藜杖，此地跻攀。\n种竹今逾万个，风枝静、日报平安。\n他年事、苍云屯处，千亩看栖鸾。",
        "dynasty": "宋",
        "collection_info": null
    },
    {
        "title": "春光好 去年曾寿生朝",
        "author": "葛立方",
        "content": "去年曾寿生朝。\n正菊黄、初舒翠翘。\n今岁雕堂重预宴，梨雪香飘。\n明年应傍丹霄。\n看宝胯、重重在腰。\n鹊尾吹香笼绣段，且醉金蕉。",
        "dynasty": "宋",
        "collection_info": null
    },
    {
        "title": "西江月 风送丹枫卷地",
        "author": "葛立方",
        "content": "风送丹枫卷地，霜干枯苇鸣溪。\n兽炉重展向深闺。\n红入麒麟方炽。\n翠箔底垂银蒜，罗帏小钉金泥。\n笙歌送我玉东西。\n谁管摇花舞砌。",
        "dynasty": "宋",
        "collection_info": null
    },
    {
        "title": "蝶恋花 缇室群阴清晓散",
        "author": "葛立方",
        "content": "缇室群阴清晓散。\n灰动葭莩，渐觉微阳扇。\n日永绣工才一线。\n挈壶已报添银箭。\n六幕无尘开碧汉。\n非雾非烟，彷佛登台见。\n梅萼飘香萦小宴。\n霞浆莫放琉璃浅。",
        "dynasty": "宋",
        "collection_info": null
    },
    {
        "title": "清平乐 文章惊世",
        "author": "葛立方",
        "content": "文章惊世。\n半挹南宫第。\n蟾窟澄辉天似洗。\n折得窅窊丹桂。\n当年蓬矢生贤。\n流霞满祝长年。\n更愿巨鳌连钓，枫宸第一胪传。",
        "dynasty": "宋",
        "collection_info": null
    },
    {
        "title": "减字木兰花 摇毫铸藻",
        "author": "葛立方",
        "content": "摇毫铸藻。\n纵有微之应压倒。\n万里鹏程。\n南省今书淡墨名。\n胪传丹陛。\n月里桂花先着袂。\n雁塔高题。\n玉季巍科尚觉低。",
        "dynasty": "宋",
        "collection_info": null
    },
    {
        "title": "满庭芳 栗里田园",
        "author": "葛立方",
        "content": "栗里田园，乌衣门巷，别来几换星霜。\n华阳仙窟，翠桁彩衣香。\n梦堕当涂风月，披绛帐、欲指鳣堂。\n浮鸥外，来宁老子，特泛霅溪航。\n相逢，春正好，梅舒香白，柳曳宫黄。\n且相将一笑，乐未渠央。\n须念离多会少，难轻负、百榼霞浆。\n深深观，舞回飞雪，乐奏小宫商。",
        "dynasty": "宋",
        "collection_info": null
    },
    {
        "title": "水调歌头 睡鸭凝香缕",
        "author": "葛立方",
        "content": "睡鸭凝香缕，白酒泻无声。\n郊墟不办羊酪，照箸紫丝莼。\n此去青山深处，邀得白云为伴，绝意请长缨。\n一舸背君去，几幅布帆轻。\n帝恩重，容绿隐，吏祠庭。\n膝间文度安亲，得计是扬名。\n珍重金兰交契，共惜匆匆别去，送我几烟林。\n异日怀君处，凝睇乱层岑。",
        "dynasty": "宋",
        "collection_info": null
    },
    {
        "title": "风流子 细草芳南苑",
        "author": "葛立方",
        "content": "细草芳南苑，东风里、赢得一身闲。\n见花朵绣田，柳丝络岸，沼冰方泮，山雪初残。\n又还是，陇头春信动，梅蕊入征鞍。\n月里暗香，水边疏影，淡妆宜瘦，玉骨禁寒。\n泛金溪上好，开幽户、聊面翠麓云湾。\n知道醉吟堪老，名利难关。\n算书帏意懒，宦途游倦，旧时习气，惟有跻攀。\n拟待杖藜花底，直到春阑。",
        "dynasty": "宋",
        "collection_info": null
    },
    {
        "title": "满庭芳 江国麾幢",
        "author": "葛立方",
        "content": "江国麾幢，边城鼓角，湓川几报严更。\n笑谈油幕，英杰为时生。\n腹贮六韬三略，新诗就、矛槊频横。\n功名事，他年未晚，一笴落欃枪。\n归来，何早计，白苹洲畔，危获深耕。\n又何如，竹帛彝鼎垂名。\n犀节征还伊迩，春风外、文鹢催行。\n岩廊上，谈兵齿颊，谠论佐休明。",
        "dynasty": "宋",
        "collection_info": null
    },
    {
        "title": "玉漏迟 窗户明环堵",
        "author": "葛立方",
        "content": "窗户明环堵。\n山容黛染，水光绡舞。\n荷盖擎烟，花映步波神女。\n嫩脸铅华掩素，无语向、熏风凝伫。\n晴又雨。\n征鞞隐隐，云洲沙渚。\n须臾风卷还晴，看香泄丹囊，乍飘沈炷。\n鱼飐荷衣，珠颗乱倾无数。\n休话金沙玉井，争似我、神龟□处。\n觞为举。\n何人解歌金缕。",
        "dynasty": "宋",
        "collection_info": null
    },
    {
        "title": "行香子 风透纱窗",
        "author": "葛立方",
        "content": "风透纱窗。\n叶落银床。\n夹缬林、吹下严霜。\n新篘浮蚁，班坐飞觞。\n有岩中秀，篱中艳，洛中香。\n金钿放蕊，玉粒争芳。\n惯年年、来趁清商。\n不应素节，还有花王。\n看正封诗，龟年调，太真狂。",
        "dynasty": "宋",
        "collection_info": null
    },
    {
        "title": "玉楼春 青女飞花浓剪水",
        "author": "葛立方",
        "content": "青女飞花浓剪水。\n寒气霏微度窗纸。\n人间那得骨为帘，有麒麟尊有蚁。\n笙簧冻涩闲纤指。\n香雾暖熏罗帐底。\n却教试作忽雷声，往往惊开桃与李。",
        "dynasty": "宋",
        "collection_info": null
    },
    {
        "title": "瑞鹧鸪 榴花庭院戏氍毹",
        "author": "葛立方",
        "content": "榴花庭院戏氍毹。\n水剪双眸画不如。\n莫恨未能通瑟僩，只今先已辩之无。\n虎晴浅缀新花帽，龙脑浓熏小绣襦。\n乃祖未须贻厥力，及时须读五车书。",
        "dynasty": "宋",
        "collection_info": null
    },
    {
        "title": "浪淘沙 休看辋川图",
        "author": "葛立方",
        "content": "休看辋川图。\n未是幽居。\n何如云水绕储胥。\n新湿青红开栋宇，雾拱风疏。\n小圃秀郊墟。\n花破平芜。\n五峰列影水平铺。\n只欠五城楼十二，便是蓬壶。",
        "dynasty": "宋",
        "collection_info": null
    },
    {
        "title": "卜算子 明镜盖红蕖",
        "author": "葛立方",
        "content": "明镜盖红蕖，轩户临烟渚。\n窣窣珠帘淡淡风，香里开尊俎。\n莫把碧筒弯，恐带荷心苦。\n唤我溪边太乙舟，潋滟盛芳醑。",
        "dynasty": "宋",
        "collection_info": null
    },
    {
        "title": "卜算子 袅袅水芝红",
        "author": "葛立方",
        "content": "袅袅水芝红，脉脉蒹葭浦。\n淅淅西风淡淡烟，几点疏疏雨。\n草草展杯觞，对此盈盈女。\n叶叶红衣当酒船，细细流霞举。",
        "dynasty": "宋",
        "collection_info": null
    },
    {
        "title": "减字木兰花 张南周北",
        "author": "葛立方",
        "content": "张南周北。\n谩说清漳摇绀碧。\n何似幽栖。\n甥舅相望共一溪。\n璇题沙版。\n不用买邻糜百万。\n余户增辉。\n庭列芝兰户戟枝。",
        "dynasty": "宋",
        "collection_info": null
    },
    {
        "title": "夜行船 百尺雕堂悬蜀绣",
        "author": "葛立方",
        "content": "百尺雕堂悬蜀绣。\n珠帘外、玉阑琼甃。\n调鼎名家，吹箫贤胄，新卜凤皇佳繇。\n银叶添香香满袖。\n满金杯、寿君芳酒。\n喜动蟾宫，祥生熊帐，应在细君归后。",
        "dynasty": "宋",
        "collection_info": null
    },
    {
        "title": "雨中花・夜行船 壮岁嬉游",
        "author": "葛立方",
        "content": "壮岁嬉游，乐事几经，青门紫陌芳春。\n未见廉纤，膏雨浥花尘。\n濯锦宝丝增艳，洗妆玉颊尤新。\n向韶光浓处，点染芳菲，总是东君。\n苏州老子，经雨南园，为谁一扫花林。\n谁信道、佳声着处，肌润香匀。\n晓试何郎汤饼，暮留巫女行云。\n寄言游子，也须留眄，小驻蹄轮。",
        "dynasty": "宋",
        "collection_info": null
    },
    {
        "title": "雨中花・夜行船 寄径濉阳",
        "author": "葛立方",
        "content": "寄径濉阳，陌上忽看，夭桃秾李争春。\n又见楚宫，行雨洗芳尘。\n红艳霞光夕照，素华琼树朝新。\n为奇姿芳润，拟倩游丝，留住东君。\n拾遗杜老，犹爱南塘，寄情萝薜山林。\n争似此、花如姝丽，獭髓轻匀。\n不数江陵玉杖，休夸花岛红云。\n少须澄霁，一番清影，更待冰轮。",
        "dynasty": "宋",
        "collection_info": null
    },
    {
        "title": "好事近 几骑汉旌回",
        "author": "葛立方",
        "content": "几骑汉旌回，喜动满川花木。\n遥睇清淮古岸，散离愁千斛。\n烟笼沙嘴定连艘，鹊脚蘸波绿。\n归话隔年心事，秉夜阑银烛。",
        "dynasty": "宋",
        "collection_info": null
    },
    {
        "title": "好事近 归日指清明",
        "author": "葛立方",
        "content": "归日指清明，肯把话言轻食。\n已是飞花时候，赖东风无力。\n青帘沽酒送春归，莫惜万金掷。\n屈指明年春事，有红梅消息。",
        "dynasty": "宋",
        "collection_info": null
    },
    {
        "title": "朝中措 暂时莫荡出燕然",
        "author": "葛立方",
        "content": "暂时莫荡出燕然。\n冰柱冻层檐。\n时节马蹄归路，杨花乱扑征鞯。\n如今归去，银铛宜见，七宝床边。\n待得退朝花底，家人争卷珠帘。",
        "dynasty": "宋",
        "collection_info": null
    },
    {
        "title": "春光好 禁烟却酿新愁",
        "author": "葛立方",
        "content": "禁烟却酿新愁。\n正系马、清淮渡头。\n后日清明催叠鼓，应在扬州。\n归时元已临流。\n要绮陌、芳郊恣游。\n三月羁怀当一洗，莫放觥筹。",
        "dynasty": "宋",
        "collection_info": null
    },
    {
        "title": "虞美人 冰肤玉面孤山裔",
        "author": "魏杞",
        "content": "冰肤玉面孤山裔。\n肯到人间世。\n天然不与百花同。\n却恨无情轻付、与东风。\n丽谯三弄江梅晓。\n立马溪桥小。\n只应明月最相思。\n曾见幽香一点、未开时。",
        "dynasty": "宋",
        "collection_info": null
    },
    {
        "title": "卜算子 一叶鉴中来",
        "author": "魏杞",
        "content": "一叶鉴中来，两岸青山起。\n送我红蕖万柄香，疑在蓬壶里。\n天地莹无尘，巾袂凉如水。\n白浪无声月自高，不是人间世。",
        "dynasty": "宋",
        "collection_info": null
    },
    {
        "title": "人月圆 鬓缘心事随时改",
        "author": "陈知柔",
        "content": "鬓缘心事随时改，依旧在天涯。\n多情惟有，篱边黄菊，到处能华。",
        "dynasty": "宋",
        "collection_info": null
    },
    {
        "title": "水调歌头 一雨洗空阁",
        "author": "王识",
        "content": "一雨洗空阁，象纬迫人清。\n披襟台上，坐看北斗正旋衡。\n知是南宫列宿，初出极星未远，龙角正分明。\n河汉馀千里，风露已三更。\n坐未久，书帙散，酒壶倾。\n凉生殿阁，冷然邀我御风行。\n拟欲乘槎一问，但得天孙领略，安用访君平。\n莫笑儒生事，造化掌中生。",
        "dynasty": "宋",
        "collection_info": null
    },
    {
        "title": "临江仙 不见昭阳宫内柳",
        "author": "许庭",
        "content": "不见昭阳宫内柳，黄金齐拈轻柔。\n东君昨夜到皇州。\n玉阶金井，无处不风流。\n怅望翠华春欲暮，六宫都锁春愁。\n暖风吹动绣帘钩。\n飞花委地，时转玉香球。",
        "dynasty": "宋",
        "collection_info": null
    },
    {
        "title": "临江仙 不见隋河堤上柳",
        "author": "许庭",
        "content": "不见隋河堤上柳，绿阴流水依依。\n龙舟东下疾于飞。\n千条万叶，浓翠染旌旗。\n记得当年春去也，锦帆不见西归。\n故抛轻絮点人衣。\n如将亡国恨，说与路人知。",
        "dynasty": "宋",
        "collection_info": null
    },
    {
        "title": "临江仙 不见陶家门外柳",
        "author": "许庭",
        "content": "不见陶家门外柳，柴扉一径遥通。\n闭门终日掩清风。\n感君高节，绿荫向人浓。\n篱落萧疏鸡犬静，日长飞絮蒙蒙。\n先生一醉万缘空。\n经时高卧，不到翠阴中。",
        "dynasty": "宋",
        "collection_info": null
    },
    {
        "title": "临江仙 不见都门亭畔柳",
        "author": "许庭",
        "content": "不见都门亭畔柳，春来绿尽长条。\n柳边行色马萧萧。\n一枝折赠，相见又何朝。\n酒尽曲终人去也，风前亦自无聊。\n祗应于我恨偏饶。\n东君特地，付与沈郎腰。",
        "dynasty": "宋",
        "collection_info": null
    },
    {
        "title": "临江仙 不见灞陵原上柳",
        "author": "许庭",
        "content": "不见灞陵原上柳，往来过尽蹄轮。\n朝离南楚暮西秦。\n不成名利，赢得鬓毛新。\n莫怪枝条憔悴损，一生唯苦征尘。\n两三烟树倚孤村。\n夕阳影里，愁杀宦游人。",
        "dynasty": "宋",
        "collection_info": null
    },
    {
        "title": "清平乐 阿郎去日",
        "author": "邵某",
        "content": "阿郎去日。\n不道长为客。\n底事桐庐无处觅。\n却得广州消息。\n江头一支兰船。\n风雨湘妃庙前。\n死恨无情江水，送郎一去三年。",
        "dynasty": "宋",
        "collection_info": null
    },
    {
        "title": "如梦令 月直金波潋滟",
        "author": "陈祖安",
        "content": "月直金波潋滟。\n此去水仙不远。\n霜重夜风清，骨冷□□□□。\n谁见。\n谁见。\n醉眼参横斗转。",
        "dynasty": "宋",
        "collection_info": null
    },
    {
        "title": "二郎神 深深院",
        "author": "王十朋",
        "content": "深深院。\n夜雨过，帘栊高卷。\n正满槛、海棠开欲半。\n仍朵朵、红深红浅。\n遥认三千宫女面。\n匀点点、胭脂未遍。\n更微带、春醪宿醉，袅娜香肌娇艳。\n日暖。\n芳心暗吐，含羞轻颤。\n笑繁杏夭桃争烂漫。\n爱容易、出墙临岸。\n子美当年游蜀苑。\n又岂是、无心眷恋。\n都只为、天然体态，难把诗工裁翦。",
        "dynasty": "宋",
        "collection_info": null
    },
    {
        "title": "点绛唇 野态芳姿",
        "author": "王十朋",
        "content": "野态芳姿，枝头占得春长久。\n怕钩衣袖。\n不放攀花手。\n试问东山，花似当时否。\n还依旧。\n谪仙去后。\n风月今谁有。",
        "dynasty": "宋",
        "collection_info": null
    },
    {
        "title": "点绛唇 庭院深深",
        "author": "王十朋",
        "content": "庭院深深，异香一片来天上。\n傲春迟放。\n百卉皆推让。\n忆昔西都，姚魏声名旺。\n堪惆怅。\n醉翁何往。\n谁与花标榜。",
        "dynasty": "宋",
        "collection_info": null
    },
    {
        "title": "点绛唇 近侍盈盈",
        "author": "王十朋",
        "content": "近侍盈盈，向人自笑还无语。\n牡丹飘雨。\n开作群芳主。\n柔美温香，剪染劳天女。\n青春去。\n花间歌舞。\n学个狂韩愈。",
        "dynasty": "宋",
        "collection_info": null
    },
    {
        "title": "点绛唇 芳友依依",
        "author": "王十朋",
        "content": "芳友依依，结根遥向深林外。\n国香风递。\n始见殊萧艾。\n雅操幽姿，不怕无人采。\n堪纫佩。\n灵均千载。\n九畹遗芳在。",
        "dynasty": "宋",
        "collection_info": null
    },
    {
        "title": "点绛唇 仙友苍苍",
        "author": "王十朋",
        "content": "仙友苍苍，西风吹散天香好。\n暗飘龙脑。\n金栗枝头小。\n谁种丹霄，造化玄功妙。\n真堪笑。\n学仙疏谬。\n有似西河老。",
        "dynasty": "宋",
        "collection_info": null
    },
    {
        "title": "点绛唇 雪径深深",
        "author": "王十朋",
        "content": "雪径深深，北枝贪睡南枝醒。\n暗香疏影。\n孤压群芳顶。\n玉艳冰姿，妆点园林景。\n凭阑咏。\n月明溪静。\n忆昔林和靖。",
        "dynasty": "宋",
        "collection_info": null
    },
    {
        "title": "点绛唇 霜蕊鲜鲜",
        "author": "王十朋",
        "content": "霜蕊鲜鲜，野人开径新栽植。\n冷香佳色。\n趁得重阳摘。\n预约比邻，有酒须相觅。\n东篱侧。\n为花辞职。\n古有陶彭泽。",
        "dynasty": "宋",
        "collection_info": null
    },
    {
        "title": "点绛唇 羽盖垂垂",
        "author": "王十朋",
        "content": "羽盖垂垂，玉英乱簇春光满。\n韵香清远。\n暖日烘庭院。\n露褒琼枝，脸透何郎晕。\n凝余恨。\n古人不见。\n谁与花公论。",
        "dynasty": "宋",
        "collection_info": null
    },
    {
        "title": "点绛唇 毗舍遥遥",
        "author": "王十朋",
        "content": "毗舍遥遥，异香一炷驰名久。\n妙香稀有。\n鼻观深参透。\n问讯东来，知□谁先后。\n称仙友。\n十花为偶。\n近有江西守。",
        "dynasty": "宋",
        "collection_info": null
    },
    {
        "title": "点绛唇 春色融融",
        "author": "王十朋",
        "content": "春色融融，东风吹散花千树。\n雪香飘处。\n寒食江村暮。\n左掖看花，多少词人赋。\n花无语。\n一枝春雨。\n惟有香山句。",
        "dynasty": "宋",
        "collection_info": null
    },
    {
        "title": "点绛唇 秀色娟娟",
        "author": "王十朋",
        "content": "秀色娟娟，最宜雨沐风梳际。\n径幽香细。\n草滴青襟袂。\n一日才无，便觉生尘态。\n轩窗外。\n数竿相对。\n不减王猷爱。",
        "dynasty": "宋",
        "collection_info": null
    },
    {
        "title": "点绛唇 丝蕊垂垂",
        "author": "王十朋",
        "content": "丝蕊垂垂，嫣然一笑新妆就。\n锦亭前后。\n燕子来时候。\n谁恨无香，试把花枝嗅。\n风微透。\n细熏锦袖。\n不止嘉州有。",
        "dynasty": "宋",
        "collection_info": null
    },
    {
        "title": "点绛唇 十里西湖",
        "author": "王十朋",
        "content": "十里西湖，淡妆浓抹如西子。\n藕花簪水。\n清净香无比。\n记得曾游，短棹红云里。\n聊相拟。\n一盆池水。\n十里西湖似。",
        "dynasty": "宋",
        "collection_info": null
    },
    {
        "title": "点绛唇 畏日炎炎",
        "author": "王十朋",
        "content": "畏日炎炎，梵香一炷熏亭院。\n鼻根充满。\n好利心殊浅。\n贝叶书名，名义谁能辨。\n西风远。\n胜鬟不见。\n喜见琼花面。",
        "dynasty": "宋",
        "collection_info": null
    },
    {
        "title": "点绛唇 南国名花",
        "author": "王十朋",
        "content": "南国名花，向人无语长含笑。\n缘香囊小。\n不肯全开了。\n花笑何人，鹤相诗词好。\n须知道。\n一经品藻。\n又压前诗倒。",
        "dynasty": "宋",
        "collection_info": null
    },
    {
        "title": "点绛唇 蜡换梅姿",
        "author": "王十朋",
        "content": "蜡换梅姿，天然香韵初非俗。\n蝶驰蜂逐。\n蜜在花梢熟。\n岩壑深藏，几载甘幽独。\n因坡谷。\n一标题目。\n高价掀兰菊。",
        "dynasty": "宋",
        "collection_info": null
    },
    {
        "title": "点绛唇 清夜沈沈",
        "author": "王十朋",
        "content": "清夜沈沈，携来深院柔枝小。\n俪兰开巧。\n雪里乘风袅。\n温室寒祛，旖旎仙姿早。\n看成好。\n花仙欢笑。\n不管年华老。",
        "dynasty": "宋",
        "collection_info": null
    },
    {
        "title": "点绛唇 落木萧萧",
        "author": "王十朋",
        "content": "落木萧萧，琉璃叶下琼葩吐。\n素香柔树。\n雅称幽人趣。\n无意争先，梅蕊休相妒。\n含春雨。\n结愁千绪。\n似忆江南主。",
        "dynasty": "宋",
        "collection_info": null
    },
    {
        "title": "点绛唇 阑槛阴沈",
        "author": "王十朋",
        "content": "阑槛阴沈，紫云呈瑞馀寒凛。\n卷帘猗枕。\n香逼幽人寝。\n入梦何年，庐阜闻名稔。\n风流甚。\n阿谁题品。\n唤作熏笼锦。",
        "dynasty": "宋",
        "collection_info": null
    },
    {
        "title": "失调名 凌云多少功业",
        "author": "刘大辨",
        "content": "凌云多少功业。",
        "dynasty": "宋",
        "collection_info": null
    },
    {
        "title": "长相思令・长相思 烟霏霏",
        "author": "吴淑姬2",
        "content": "烟霏霏。\n雪霏霏。\n雪向梅花枝上堆。\n春从何处回。\n醉眼开。\n睡眼开。\n疏影横斜安在哉。\n从教塞管催。",
        "dynasty": "宋",
        "collection_info": null
    },
    {
        "title": "锁窗寒・琐寒窗 雨洗红尘",
        "author": "程先",
        "content": "雨洗红尘，云迷翠麓，小车难去。\n凄凉感慨，未有今年春暮。\n想曲江水边丽人，影沈香歇谁为主。\n但兔葵燕麦，风前摇荡，径花成土。\n空被多情苦。\n庆会难逢，少年几许。\n纷纷沸鼎，负了青阳百五。\n待何时、重享太平，典衣贳酒相尔汝。\n算兰亭、有此欢娱，又却悲今古。",
        "dynasty": "宋",
        "collection_info": null
    },
    {
        "title": "瑞鹤仙 樱桃抄乳酪",
        "author": "朱耆寿",
        "content": "樱桃抄乳酪。\n正雨厌肥梅，风忺吹箨。\n咸瞻格天阁。\n见十眉环侍，争鸣弦索。\n茶瓯试瀹。\n更良夜、沈沈细酌。\n问间生、此日为谁，曾向玉皇、案前持橐。\n龟鹤。\n从他祝寿，未比当年，阴功堪托。\n天应不错。\n教公议，细评泊。\n自和戎以来，谋国多少，萧曹卫霍。\n奈胡儿自若，惟守绍兴旧约。",
        "dynasty": "宋",
        "collection_info": null
    },
    {
        "title": "西江月 飞阁下临无地",
        "author": "石安民",
        "content": "飞阁下临无地，层峦上出重霄。\n重阳未到客登高。\n信是今年秋早。\n随意烟霞笑傲，多情猿鹤招邀。\n山翁笑我太丰标。\n竹杖棕鞋桐帽。",
        "dynasty": "宋",
        "collection_info": null
    },
    {
        "title": "贺新郎 翠葆摇新竹",
        "author": "刘镇1",
        "content": "翠葆摇新竹。\n正榴花、枝头叶底，斗红争绿。\n谁在纱窗停针线，闲理竹西旧曲。\n又还是、兰汤新浴。\n手弄合欢双彩索，笑偎人、福寿低相祝。\n金凤亸，艾花矗。\n龙舟噀水飞相逐。\n记当年、怀沙旧恨，至今遗俗。\n雨过平芜浮天阔，画艗凌波尽簇。\n沸十里、笙歌声续。\n好是蟾钩随归棹，任欢呼、船重成颓玉。\n犹未忍，罩银烛。",
        "dynasty": "宋",
        "collection_info": null
    },
    {
        "title": "天香 漠漠江皋",
        "author": "刘镇1",
        "content": "漠漠江皋，迢迢驿路，天教为春传信。\n万木丛边，百花头上，不管雪飞风紧。\n寻交访旧，惟翠竹、寒松相认。\n不意牵丝动兴，何心衬妆添晕。\n孤标最甘冷落，不许蝶亲蜂近。\n直自从来洁白，个中清韵。\n尽做重闻塞管，也何害、香销粉痕尽。\n待到和羹，才明底蕴。",
        "dynasty": "宋",
        "collection_info": null
    },
    {
        "title": "失调名 挂天师",
        "author": "魏掞之",
        "content": "挂天师，撑着眼，直下觑。\n骑个生狞大艾虎。\n闲神浪鬼，辟惵他方远方，大胆底，更敢来、上门下户。",
        "dynasty": "宋",
        "collection_info": null
    },
    {
        "title": "点绛唇 小驻征骖",
        "author": "曾协",
        "content": "小驻征骖，一尊古寺留君住。\n六花无数。\n飞舞朝天路。\n上苑繁华，却似词章富。\n春将暮。\n玉鞭凝伫。\n总是经行处。",
        "dynasty": "宋",
        "collection_info": null
    },
    {
        "title": "点绛唇 乱叠香罗",
        "author": "曾协",
        "content": "乱叠香罗，玉纤微把燕支污。\n靓妆无数。\n十里扬州路。\n怨绿啼红，总道春归去。\n君知否。\n画阑幽处。\n留得韶光住。",
        "dynasty": "宋",
        "collection_info": null
    },
    {
        "title": "浣溪沙 昼漏新来一倍长",
        "author": "曾协",
        "content": "昼漏新来一倍长。\n众宾沾醉尚传觞。\n浓云遮日惜红妆。\n应是主人归凤沼，为传芳讯到黄堂。\n腰围恰恰束金黄。",
        "dynasty": "宋",
        "collection_info": null
    },
    {
        "title": "秦楼月・忆秦娥 清秋月",
        "author": "曾协",
        "content": "清秋月。\n长空万里烟华白。\n烟华白。\n江云收尽，楚天一色。\n莼丝惹起思归客。\n清光正好伤离别。\n伤离别。\n五湖烟水，伴人愁绝。",
        "dynasty": "宋",
        "collection_info": null
    },
    {
        "title": "桃源忆故人 野亭问柳今朝试",
        "author": "曾协",
        "content": "野亭问柳今朝试。\n更访小园开未。\n月下山横空际。\n两两修眉对。\n骚人对此增高致。\n意入笔端清邃。\n投分周郎心醉。\n真解消人意。",
        "dynasty": "宋",
        "collection_info": null
    },
    {
        "title": "踏莎行 柳眼传情",
        "author": "曾协",
        "content": "柳眼传情，花心蹙恨。\n春风处处关方寸。\n朱帘卷尽画屏间，云鬟半亸罗衣褪。\n燕语莺啼，日长人困。\n鱼沈雁断无音信。\n琵琶声乱篆烟斜，寸肠欲断无人问。",
        "dynasty": "宋",
        "collection_info": null
    },
    {
        "title": "凤栖梧・蝶恋花 柳弄轻黄花泣露",
        "author": "曾协",
        "content": "柳弄轻黄花泣露。\n万叠春山，不记尘寰路。\n日射霜林烟罩素。\n长空不着纤云污。\n历历远村明可数。\n绿涨前溪，渺渺迷津渡。\n客子光阴能几许。\n画图拟卷晴川去。",
        "dynasty": "宋",
        "collection_info": null
    },
    {
        "title": "祝英台・祝英台近 放花开",
        "author": "曾协",
        "content": "放花开，催花谢，谁解东君意。\n要遣花王，独占花蹊邃。\n且看玉镜台前，霞觞新举，红玉软、晓妆慵试。\n好风味。\n须信金屋中人，谁堪并娇媚。\n隐约微潮，应向尊前醉。\n最怜纹锦搴帷，青罗飞盖，尘土外、轻盈相倚。",
        "dynasty": "宋",
        "collection_info": null
    },
    {
        "title": "水调歌头 今日复何日",
        "author": "曾协",
        "content": "今日复何日，欢动楚江滨。\n紫泥来自天上，优诏起元臣。\n想见傅岩梦断，记得金瓯名在，却念佩兰人。\n永昼通明殿，曾听话经纶。\n促归装，趋北阙，觐严宸。\n玉阶陈迹如故，天笑一番新。\n好借食间前箸，尽吐胸中奇计，指顾静烟尘。\n九万云霄路，飞走趁新春。",
        "dynasty": "宋",
        "collection_info": null
    },
    {
        "title": "水调歌头 日永向槐夏",
        "author": "曾协",
        "content": "日永向槐夏，绕屋树扶疏。\n麦秋天气清润，设帨记生初。\n新拜小君佳号，更过诸郎官舍，仍玩掌中珠。\n乐事似今少，一笑倒双壶。\n列山肴，烹野蔌，且欢娱。\n鹿门远引，平生此志与君俱。\n终向苕溪烟水，携手云庄风月，不践利名区。\n功业看儿辈，相对老江湖。",
        "dynasty": "宋",
        "collection_info": null
    },
    {
        "title": "酹江月・念奴娇 一年好处",
        "author": "曾协",
        "content": "一年好处，是霜轻尘敛，山川如洗。\n晚菊留花供燕赏，金缕宝衣销地。\n旧观初还，层楼相望，重见升平际。\n小春时节，绮罗丛里人醉。\n此日武帐贤侯，六年仁政，浃长淮千里。\n欲入鹓行仍缓带，聊抚竹西歌吹。\n紫塞烟清，玉关人老，宜趣朝天骑。\n香尘归路，旧游回首应记。",
        "dynasty": "宋",
        "collection_info": null
    },
    {
        "title": "酹江月・念奴娇 苕溪古岸",
        "author": "曾协",
        "content": "苕溪古岸，有朱门初建，落成华屋。\n对启园林随杖履，迤逦柳蹊相属。\n好是危亭，片峰迎面，独立清溪曲。\n芜城低远，一尘不碍游目。\n公子豪饮方酣，夜堂深静，隐隐鸣丝竹。\n却尽春寒宾满座，深酌葡萄新绿。\n密户储香，广庭留月，待得清欢足。\n纷纷沾醉，四筵倒尽群玉。",
        "dynasty": "宋",
        "collection_info": null
    },
    {
        "title": "酹江月・念奴娇 一年好处",
        "author": "曾协",
        "content": "一年好处，是满城红药，留连□□。\n十里扬州应费了，多少春工妆饰。\n弱质敧风，芳心带露，酒困娇无力。\n园林绿暗，粉光低占丛碧。\n谁与千载声名，翻阶高咏，出文章仙伯。\n阅尽繁华芳意歇，初识倾城风格。\n双脸晞红，春衫挽并，天巧终难敌。\n十千沽酒，算应花畔消得。",
        "dynasty": "宋",
        "collection_info": null
    },
    {
        "title": "水龙吟 楚乡菰黍初尝",
        "author": "曾协",
        "content": "楚乡菰黍初尝，马蹄偶踏扬州路。\n莼丝向老，江鲈堪脍，催人归去。\n秋气萧骚，月华如洗，一天风露。\n望重重烟水，吴淞万顷，曾约旧时鸥鹭。\n惆怅别离无奈，整孤帆、依然回顾。\n玉龙节底，故人情重，欲行犹驻。\n敛散功多，澄清志遂，好回高步。\n看归鞍稳上，文鸳班里，五云深处。",
        "dynasty": "宋",
        "collection_info": null
    },
    {
        "title": "水调歌头 千古钓台下",
        "author": "郑庶",
        "content": "千古钓台下，老尽去来人。\n倚空绝壁，朝暮秀色只如春。\n高挂瀑泉千尺，洗到云根山骨，无处着风尘。\n秋尽玉壶冷，别是一干坤。\n问当日，中兴将，汉功臣。\n云台何在，寂寞谁复记丹青。\n争似先生标致，长共清风明月，不减旧精神。\n无限兴亡意，舒卷在丝纶。",
        "dynasty": "宋",
        "collection_info": null
    },
    {
        "title": "好事近 满树叶繁枝重",
        "author": "曾逮",
        "content": "满树叶繁枝重，缀青黄千百。",
        "dynasty": "宋",
        "collection_info": null
    },
    {
        "title": "菩萨蛮 远风江急潮来晚",
        "author": "王炎1",
        "content": "远风江急潮来晚。\n晚来潮急江风远。\n横岸断山青。\n青山断岸横。\n寄书无雁系。\n系雁无书寄。\n归梦只江西。\n西江只梦归。",
        "dynasty": "宋",
        "collection_info": null
    },
    {
        "title": "梅花引 裁征衣",
        "author": "王炎1",
        "content": "裁征衣。\n寄征衣。\n万里征人音信稀。\n朝相思。\n暮相思。\n滴尽真珠，如今无泪垂。\n闺中幼妇红颜少。\n应是玉关人更老。\n几时归。\n几时归。\n开尽牡丹，看看到荼䕷。",
        "dynasty": "宋",
        "collection_info": null
    },
    {
        "title": "水调歌头 襟带大江左",
        "author": "毛并",
        "content": "襟带大江左，平望见三州。\n凿空遗迹，千古奇胜米公楼。\n太守中朝耆旧，别乘当今豪逸，人物眇应刘。\n此地一尊酒，歌吹拥貔貅。\n楚山晓，淮月夜，海门秋。\n登临无尽，须信诗眼不供愁。\n恨我相望千里，空想一时高唱，零落几人收。\n妙赏频回首，谁复继风流。",
        "dynasty": "宋",
        "collection_info": null
    },
    {
        "title": "水调歌头 春意满南国",
        "author": "毛并",
        "content": "春意满南国，花动雪明楼。\n千坊万井，此时灯火隘追游。\n十里寒星相照，一轮明月斜挂，缥缈映红球。\n共嬉不禁夜，光彩遍飞浮。\n艳神仙，轰鼓吹，引遨头。\n文章太守，此时宾从敌应刘。\n回首生平旧事，未减当年风月，一醉为君酬。\n明日朝天去，空复想风流。",
        "dynasty": "宋",
        "collection_info": null
    },
    {
        "title": "水调歌头 小筑百年计",
        "author": "毛并",
        "content": "小筑百年计，雅志几人成。\n乱山深处，烟雨面面对萦青。\n巾屦方安吾土，花木仍供真赏，邻有阮嵇生。\n岁月抛身外，尘事更无营。\n鸟知归，云出岫，两忘情。\n从渠华屋，回首烟草吊颓倾。\n何似生涯才足，敧枕南窗北牖，醉梦落樵声。\n更喜濯缨处，门外一江清。",
        "dynasty": "宋",
        "collection_info": null
    },
    {
        "title": "水调歌头 汉代李元礼",
        "author": "毛并",
        "content": "汉代李元礼，江左管夷吾。\n英姿雅望，凛凛玉立冠中都。\n礧磈胸中千丈，不肯低回青禁，引去卧江湖。\n更学鸱夷子，一舸下东吴。\n送公别，杯酒尽，少踌躇。\n旧棠阴下，几人临路拥行车。\n归近云天尺五，梦想经纶贤业，谈笑取单于。\n为问苕溪水，留得此翁无。",
        "dynasty": "宋",
        "collection_info": null
    },
    {
        "title": "水调歌头 十载刘夫子",
        "author": "毛并",
        "content": "十载刘夫子，名过庾兰成。\n人人争看，角犀今喜试丰盈。\n倾耳新诗千首，妙处端须击节，金石破虫声。\n此士难复得，黄口闹如羹。\n忆年少，游侠窟，戏荆卿。\n结交投分，驰心千里剧摇旌。\n我老公方豪健，傥许相从晚岁，慷慨激中情。\n洗眼功名会，一箭取辽城。",
        "dynasty": "宋",
        "collection_info": null
    },
    {
        "title": "秋蕊香 荡暖花风满路",
        "author": "毛并",
        "content": "荡暖花风满路。\n织翠柳阴和雾。\n曲池斗草旧游处。\n忆试春衫白苎。\n暗惊节意朱弦柱。\n送春去。\n晓来一阵扫花雨。\n惆怅蔷薇在否。",
        "dynasty": "宋",
        "collection_info": null
    },
    {
        "title": "满庭芳 世事难穷",
        "author": "毛并",
        "content": "世事难穷，人生无定，偶然蓬转萍浮。\n为谁教我，从宦到东州。\n还似翩翩海燕，乘春至、归及凉秋。\n回头笑，浑家数口，又泛五湖舟。\n悠悠。\n当此去，黄童白叟，莫漫相留。\n但溪山好处，深负重游。\n珍重诸公送我，临岐泪、欲语先流。\n应须记，从今风月，相忆在南楼。",
        "dynasty": "宋",
        "collection_info": null
    },
    {
        "title": "满庭芳 五十年来",
        "author": "毛并",
        "content": "五十年来，追思畴曩，佳时去若云浮。\n依然重见，感涕话西州。\n幸喜灵光不改，空自笑、蒲柳先秋。\n成何事，风波末路，险畏有沈舟。\n别愁。\n都几许，相从未斁，我去公留。\n况狂直平生，谁念遨游。\n月夕风天正好，还惊怅、失此诗流。\n江南岸，明朝更远，回首仲宣楼。",
        "dynasty": "宋",
        "collection_info": null
    },
    {
        "title": "满庭芳 濩落难容",
        "author": "毛并",
        "content": "濩落难容，崎岖堪笑，一年陆走川浮。\n又携妻子，两度过神州。\n紫蟹鲈鱼正美，凉天气、恰傍中秋。\n今宵意，无人伴我，快泻玉双舟。\n功名，聊尔耳，千金聘楚，万户封留。\n又争如物外，闲旷优游。\n好在东阡北陌，相从有、诸老风流。\n家山近，归休去也，不上望京楼。",
        "dynasty": "宋",
        "collection_info": null
    },
    {
        "title": "渔家傲 极目丹枫迎霁晓",
        "author": "毛并",
        "content": "极目丹枫迎霁晓。\n山明水净新霜早。\n燕去鸿归无事了。\n天渺渺。\n风吹平野低寒草。\n渐过初冬时节好。\n寻梅踏雪城南道。\n追忆旧游人已老。\n欢更少。\n孤怀拟共谁倾倒。",
        "dynasty": "宋",
        "collection_info": null
    },
    {
        "title": "好事近 飞盖满南园",
        "author": "毛并",
        "content": "飞盖满南园，想见八仙遥集。\n几树海棠开遍，正新晴天色。\n休辞一醉任扶还，衣上酒痕湿。\n便恐岁华催去，听秋虫相泣。",
        "dynasty": "宋",
        "collection_info": null
    },
    {
        "title": "贺新郎 风雨连朝夕",
        "author": "毛并",
        "content": "风雨连朝夕。\n最惊心、春光晼晚，又过寒食。\n落尽一番新桃李，芳草南园似积。\n但燕子、归来幽寂。\n况是单栖饶惆怅，尽无聊、有梦寒犹力。\n春意远，恨虚掷。\n东君自是人间客。\n暂时来、匆匆却去，为谁留得。\n走马插花当年事，池畹空馀旧迹。\n奈老去、流光堪惜。\n杳隔天涯人千里，念无凭、寄此长相忆。\n回首处，暮云碧。",
        "dynasty": "宋",
        "collection_info": null
    },
    {
        "title": "念奴娇 层栏飞栋",
        "author": "毛并",
        "content": "层栏飞栋，压孤城临瞰，并吞空阔。\n千古吴京佳丽地，一览江山奇绝。\n天际归舟，云中行树，鹭点汀洲雪。\n三山无际，眇然相望溟渤。\n凤么遗响悲凉，故台今不见，苍烟芜没。\n千骑重来初起废，缅想六朝人物。\n岘首他年，羊公终在，笑几人磨灭。\n一时尊俎，且须同赋风月。",
        "dynasty": "宋",
        "collection_info": null
    },
    {
        "title": "念奴娇 少年奇志",
        "author": "毛并",
        "content": "少年奇志，笑功名画虎，文章刻鹄。\n永夜漫漫悲昼短，难挽苍龙衔烛。\n飞藿飘零，浮云迁变，过眼邮传速。\n昔人真意，眇然千载谁属。\n犹喜二子当年，诸公籍甚，赏云和孤竹。\n翰墨流传知几许，遗响宫商相续。\n梦里京华，不须惊叹，春草年年绿。\n赤霄归去，更看奔电喷玉。",
        "dynasty": "宋",
        "collection_info": null
    },
    {
        "title": "念奴娇 十年湖海",
        "author": "毛并",
        "content": "十年湖海，叹潘郎憔悴，无心云阁。\n强起登临惊暮序，目极清霜摇落。\n散发层阿，振衣千仞，浩荡穷林壑。\n泬寥无际，镜天收尽云脚。\n长啸声落悲风，想沧州万里，当年归约。\n回首区中无限事，此意谁同商略。\n欲驾飞鸿，翩然独往，汗漫期相诺。\n滞留何事，坐令双鬓如鹤。",
        "dynasty": "宋",
        "collection_info": null
    },
    {
        "title": "念奴娇 丽谯春晚",
        "author": "毛并",
        "content": "丽谯春晚，望东南千里，湖山佳色。\n画戟门前清似水，时节初过灯夕。\n封井年登，京华日近，每报平安驿。\n满城花柳，正须千骑寻觅。\n忆我年少追游，叨兔园客右，多惭英识。\n今日怀人无限意，老泪尊前重滴。\n赋咏空传，雄豪谁在，鬓点吴霜白。\n招呼一醉，幸公时慰愁寂。",
        "dynasty": "宋",
        "collection_info": null
    },
    {
        "title": "念奴娇 倚风含露",
        "author": "毛并",
        "content": "倚风含露，似轻颦微笑，盈盈脉脉。\n染素匀红，知费尽，多少东君心力。\n国艳酣晴，天香融暖，画手争传得。\n绿窗朱户，晓妆谁见凝寂。\n独占三月芳菲，千花百卉，算难争春色。\n欲寄朝云无限意，回首京尘犹隔。\n舞破霓裳，一枝浑似，醉倚香亭北。\n旧欢如梦，老怀那更追惜。",
        "dynasty": "宋",
        "collection_info": null
    },
    {
        "title": "念奴娇 王孙老去",
        "author": "毛并",
        "content": "王孙老去，算无地倾倒，胸中豪逸。\n小筑三间便席卷，多少江山风月。\n万壑回流，千峰输秀，人境成三绝。\n登临佳处，鸟飞不尽空阔。\n追念辋水斜川，有风流千载，渊明摩诘。\n何必斯人聊一笑，俯仰今犹前日。\n只恐东州，催成棠阴，又作三年别。\n赏心难继，莫教辜负华发。",
        "dynasty": "宋",
        "collection_info": null
    },
    {
        "title": "念奴娇 阿环家住阆风顶",
        "author": "毛并",
        "content": "阿环家住阆风顶，绛阙瑶台相接。\n翳凤乘鸾人不见，隐隐霓裳云衱。\n秀骨贞风，长眉翠浅，映白喉红颊。\n非烟深处，渺然云浪千叠。\n一笑徐福扁舟，春风空老尽，当时童妾。\n骨冷魂清惊梦到，同看碧桃千叶。\n寄语青童，何时丹就，为我留穷笈。\n天鸡催晓，却愁吹堕尘劫。",
        "dynasty": "宋",
        "collection_info": null
    },
    {
        "title": "念奴娇 素秋新霁",
        "author": "毛并",
        "content": "素秋新霁，风露洗寥廓，珠宫琼阙。\n帘幕生寒人未定，鹊羽惊飞林樾。\n河汉无声，微云收尽，相映寒光发。\n三千银界，一时无此奇绝。\n正是老子南楼，多情孤负了，十分佳节。\n起舞徘徊谁为我，倾倒杯中明月。\n欲揽姮娥，扁舟沧海，戏濯凌波袜。\n漏残钟断，坐愁人世超忽。",
        "dynasty": "宋",
        "collection_info": null
    },
    {
        "title": "满江红 东马严徐",
        "author": "毛并",
        "content": "东马严徐，名籍甚、西京人物。\n谁不羡、伏蒲忠鲠，演纶词笔。\n雅意中朝今小试，二年东郡弦风迹。\n数中兴、循吏两三人，公居一。\n温诏趣，还丹阙。\n倾睿相，方前席。\n看云台登践，论思密勿。\n超览堂中遗爱在，几人同恋津亭别。\n顾倦游、云路仆登仙，心如失。",
        "dynasty": "宋",
        "collection_info": null
    },
    {
        "title": "满江红 回首吾庐",
        "author": "毛并",
        "content": "回首吾庐，思归去、石溪樵谷。\n临玩有、门前流水，乱松疏竹。\n幽草春馀荒井迳，鸣禽日在窥墙屋。\n但等闲、凭几看南山，云相逐。\n家酿美，招邻曲。\n朝饭饱，随耕牧。\n况东皋二顷，岁时都足。\n鳞阁功名身外事，墙阴不驻流光促。\n更休论、一枕梦中惊，黄粱熟。",
        "dynasty": "宋",
        "collection_info": null
    },
    {
        "title": "水龙吟 渺然震泽东来",
        "author": "毛并",
        "content": "渺然震泽东来，太湖望极平无际。\n三吴风月，一江烟浪，古今绝致。\n羽化蓬莱，胸吞云梦，不妨如此。\n看垂虹千丈，斜阳万顷，尽倒影、青奁里。\n追想扁舟去后，对汀洲、白苹风起。\n只今谁会，水光山色，依然西子。\n安得超然，相从物外，此生终矣。\n念素心空在，徂年易失，泪如铅水。",
        "dynasty": "宋",
        "collection_info": null
    },
    {
        "title": "渔家傲 杨子津头风色暮",
        "author": "毛并",
        "content": "杨子津头风色暮。\n孤舟渺渺江南去。\n忆得佳人临别处。\n愁返顾。\n青山几点斜阳树。\n可忍归期无定据。\n天涯已听边鸿度。\n昨夜乡心留不住。\n无驿数。\n梦中行了来时路。",
        "dynasty": "宋",
        "collection_info": null
    },
    {
        "title": "江城子 神仙楼观梵王宫",
        "author": "毛并",
        "content": "神仙楼观梵王宫。\n月当中。\n望难穷。\n坐听三通，谯鼓报笼铜。\n还忆当年京辇旧，车马会，五门东。\n华堂歌舞间笙钟。\n夕香蒙。\n度花风。\n翠袖传杯，争劝紫髯翁。\n归去不堪春梦断，烟雨晓，乱山重。",
        "dynasty": "宋",
        "collection_info": null
    },
    {
        "title": "江城子 倚墙高树落惊禽",
        "author": "毛并",
        "content": "倚墙高树落惊禽。\n小窗深。\n夜沈沈。\n酒醒灯昏，人静更愁霖。\n惆怅行云留不住，携手处，却分襟。\n悠悠风月两关心。\n拥孤衾。\n恨难禁。\n何况一春，憔悴到如今。\n最苦清宵无寐极，相见梦，也难寻。",
        "dynasty": "宋",
        "collection_info": null
    },
    {
        "title": "画堂春 华灯收尽雪初残",
        "author": "毛并",
        "content": "华灯收尽雪初残。\n踏青还尔游盘。\n落梅强半已飞翻。\n划地春寒。\n多病故人日远，几时双燕来还。\n可怜楼上一凭栏。\n不见长安。",
        "dynasty": "宋",
        "collection_info": null
    },
    {
        "title": "风流子 新禽初弄舌",
        "author": "毛并",
        "content": "新禽初弄舌，东郊外、催尔踏青期。\n渐晴滟翠漪，惠风骀荡，暖蒸红雾，淑景辉迟。\n粉墙外，杏花无限笑，杨柳不胜垂。\n闲里岁华，但惊萧索，老来心赏，尤惜芳菲。\n平生歌酒地，空回首，惆怅触绪沾衣。\n谁见素琴翻恨，青镜留悲。\n念千里云遥，暮天长短，十年人杳，流水东西。\n惟有寄情芳草，依旧萋萋。",
        "dynasty": "宋",
        "collection_info": null
    },
    {
        "title": "浪淘沙 帘幕燕双飞",
        "author": "毛并",
        "content": "帘幕燕双飞。\n春共人归。\n东风恻恻雨霏霏。\n水满西池花满地，追惜芳菲。\n回首昔游非。\n别梦依稀。\n一成春瘦不胜衣。\n无限楼前伤远意，芳草斜晖。",
        "dynasty": "宋",
        "collection_info": null
    },
    {
        "title": "醉落魄・一斛珠 暮寒凄冽",
        "author": "毛并",
        "content": "暮寒凄冽。\n春风探绕南枝发。\n更无人处增清绝。\n冷蕊孤香，竹外朦胧月。\n西洲昨梦凭谁说。\n攀翻剩忆经年别。\n新愁怅望催华发。\n雀啅江头，一树垂垂雪。",
        "dynasty": "宋",
        "collection_info": null
    },
    {
        "title": "眼儿媚 小溪微月淡无痕",
        "author": "毛并",
        "content": "小溪微月淡无痕。\n残雪拥孤村。\n攀条弄蕊，春愁相值，寂默无言。\n忍寒宜主何人见，应怯过黄昏。\n朝阳梦断，熏残沈水，谁为招魂。",
        "dynasty": "宋",
        "collection_info": null
    },
    {
        "title": "谒金门 春已半",
        "author": "毛并",
        "content": "春已半。\n芳草池塘绿遍。\n山北山南花烂熳。\n日长蜂蝶乱。\n闲掩屏山六扇。\n梦好强教惊断。\n愁对画梁双语燕。\n故心人不见。",
        "dynasty": "宋",
        "collection_info": null
    },
    {
        "title": "谒金门 伤离索",
        "author": "毛并",
        "content": "伤离索。\n犹记并肩池阁。\n病起绿窗闲倚薄。\n一秋天气恶。\n玉臂都宽金约。\n歌舞新来忘却。\n回首故人天一角。\n半江枫又落。",
        "dynasty": "宋",
        "collection_info": null
    },
    {
        "title": "玉楼春 日长澹澹光风转",
        "author": "毛并",
        "content": "日长澹澹光风转。\n小尾黄蜂随早燕。\n行寻香迳不逢人，惟有落红千万片。\n酒成憔悴花成怨。\n闲杀羽觞难会面。\n可堪春事已无多，新笋遮墙苔满院。",
        "dynasty": "宋",
        "collection_info": null
    },
    {
        "title": "玉楼春 曲房小院匆匆过",
        "author": "毛并",
        "content": "曲房小院匆匆过。\n急鼓疏钟催又去。\n来如春梦几多时，去似朝云无觅处。\n金瓶落井翻相误。\n可惜馨香随手故。\n锦囊空有断肠书，彩笔不传长恨句。",
        "dynasty": "宋",
        "collection_info": null
    },
    {
        "title": "蝶恋花 罗袜匆匆曾一遇",
        "author": "毛并",
        "content": "罗袜匆匆曾一遇。\n乌鹊归来，怨感流年度。\n别袖空看啼粉污。\n相思待倩谁分付。\n残雪江村回马路。\n袅袅春寒，帘晚空凝伫。\n人在梅花深处住。\n梅花落尽愁无数。",
        "dynasty": "宋",
        "collection_info": null
    },
    {
        "title": "薄幸 柳桥南畔",
        "author": "毛并",
        "content": "柳桥南畔。\n驻骢马、寻春几遍。\n自见了、生尘罗袜，尔许娇波流盼。\n为感郎、松柏深心，西陵已约平生愿。\n记别袖频招，斜门相送，小立钗横鬓乱。\n恨暗写、如蚕纸，空目断、高城人远。\n奈当时消息，黄姑织女，又成王谢堂前燕。\n托琴心怨。\n怕娇云弱雨，东风蓦地轻吹散。\n伤春病也，狼藉飞花满院。",
        "dynasty": "宋",
        "collection_info": null
    },
    {
        "title": "应天长令・应天长 曲栏十二闲亭沼",
        "author": "毛并",
        "content": "曲栏十二闲亭沼。\n履迹双沈人悄悄。\n被池寒，香炉小。\n梦短女墙莺唤晓。\n柳风轻袅袅。\n门外落花多少。\n日日离愁萦绕。\n不知春过了。",
        "dynasty": "宋",
        "collection_info": null
    },
    {
        "title": "点绛唇 夜色侵霜",
        "author": "毛并",
        "content": "夜色侵霜，萧萧络纬啼金井。\n梦寒初惊。\n一倍铜壶永。\n无限思量，展转愁重省。\n熏炉冷。\n起来人静。\n窗外梧桐影。",
        "dynasty": "宋",
        "collection_info": null
    },
    {
        "title": "瑞鹤仙 柳风清昼溽",
        "author": "毛并",
        "content": "柳风清昼溽。\n山樱晚，一树高红争熟。\n轻纱睡初足。\n悄无人、猗枕虚檐鸣玉。\n南园秉烛。\n叹流光、容易过目。\n送春归去，有无数弄禽，满径新竹。\n闲记追欢寻胜，杏栋西厢，粉墙南曲。\n别长会促。\n成何计，奈幽独。\n纵湘弦难寄，韩香终在，屏山蝶梦断续。\n对沿阶、细草萋萋，为谁自绿。",
        "dynasty": "宋",
        "collection_info": null
    },
    {
        "title": "满江红 泼水初收",
        "author": "毛并",
        "content": "泼水初收，秋千外、轻烟漠漠。\n春渐远、绿杨芳草，燕飞池阁。\n已着单衣寒食后，夜来还是东风恶。\n对空山、寂寂杜鹃啼，梨花落。\n伤别恨，闲情作。\n十载事，惊如昨。\n向花前月下，共谁行乐。\n飞盖低迷南苑路，湔裙怅望东城约。\n但老来、憔悴惜春心，年年觉。",
        "dynasty": "宋",
        "collection_info": null
    },
    {
        "title": "燕山亭 暖霭辉迟",
        "author": "毛并",
        "content": "暖霭辉迟，雨过夜来，帘外春风徐转。\n霞散锦舒，密映窥，亭亭万枝开遍。\n一笑嫣然，犹记有、画图曾见。\n无伴。\n初睡起，昭阳弄妆日晚。\n长是相趁佳期，有寻旧流莺，贪新双燕。\n惆怅共谁，细绕花阴，空怀紫箫凄怨。\n银烛光中，且更待、夜深重看。\n留恋。\n愁酒醒、霏千片。",
        "dynasty": "宋",
        "collection_info": null
    },
    {
        "title": "调笑・调笑令 南土",
        "author": "洪适",
        "content": "南土。\n贤铜虎。\n黄木湾头腾好语。\n骑羊执穗神仙五。\n拭目摩肩争睹。\n无双治行今犹古。\n嘉瑞流传乐府。",
        "dynasty": "宋",
        "collection_info": null
    },
    {
        "title": "调笑・调笑令 寒食",
        "author": "洪适",
        "content": "寒食。\n人如织。\n藉草临流罗饮席。\n阳春有脚森双戟。\n和气欢声洋溢。\n洲边药灶成陈迹。\n九曜摩挲奇石。",
        "dynasty": "宋",
        "collection_info": null
    },
    {
        "title": "调笑・调笑令 奇货",
        "author": "洪适",
        "content": "奇货。\n归帆过。\n击鼓吹箫相应和。\n楼前高浪风掀簸。\n渔唱一声山左。\n胡床邀月轻云破。\n玉麈飞谈惊座。",
        "dynasty": "宋",
        "collection_info": null
    },
    {
        "title": "调笑・调笑令 名世",
        "author": "洪适",
        "content": "名世。\n花无二。\n高压阇提倾末利。\n素丝缕缕联芳蕊。\n一片云生宝髻。\n屑沈碎麝香肌细。\n剩馥熏成心字。",
        "dynasty": "宋",
        "collection_info": null
    },
    {
        "title": "调笑・调笑令 音乐",
        "author": "洪适",
        "content": "音乐。\n传佳作。\n盖海旌幢开观阁。\n绮霞飞渡青油幕。\n好是登临行乐。\n当时朝汉心倾藿。\n望断长安城郭。",
        "dynasty": "宋",
        "collection_info": null
    },
    {
        "title": "调笑・调笑令 弱水",
        "author": "洪适",
        "content": "弱水。\n天无际。\n相去扶胥知几里。\n高亭东望阳乌起。\n杲杲晨光初洗。\n蓬莱欲住宁无计。\n一展弥天鹏翅。",
        "dynasty": "宋",
        "collection_info": null
    },
    {
        "title": "调笑・调笑令 佳节",
        "author": "洪适",
        "content": "佳节。\n初春月。\n飞盖倾城尊俎列。\n安期驾鹤朝金阙。\n丹灶分留岩穴。\n山中花笑秦皇拙。\n祠殿荒凉虚设。",
        "dynasty": "宋",
        "collection_info": null
    },
    {
        "title": "调笑・调笑令 饮器",
        "author": "洪适",
        "content": "饮器。\n贪泉水。\n山乳涓涓甘似醴。\n怀金嗜宝随人意。\n枉受恶名难洗。\n真清方伯端无比。\n未使吴君专美。",
        "dynasty": "宋",
        "collection_info": null
    },
    {
        "title": "调笑・调笑令 深浦",
        "author": "洪适",
        "content": "深浦。\n停舟处。\n只恐越装相染污。\n奇香一见如泥土。\n投着水中归去。\n令公早晚回朝着。\n无物迟留鸣橹。",
        "dynasty": "宋",
        "collection_info": null
    },
    {
        "title": "调笑・调笑令 明月",
        "author": "洪适",
        "content": "明月。\n舟初歇。\n三峡重过惊久别。\n玉环留与人间说。\n诗罢离肠千结。\n相思朝暮流泉咽。\n雾锁青山愁绝。",
        "dynasty": "宋",
        "collection_info": null
    },
    {
        "title": "调笑・调笑令 南海",
        "author": "洪适",
        "content": "南海。\n繁华最。\n城郭山川雄岭外。\n遗踪嘉话垂千载。\n竹帛班班俱在。\n元戎好古新声改。\n调笑花前分队。\n高会。\n尊罍对。\n笑眼茸茸回盼睐。\n蹋筵低唱眉弯黛。\n翔凤惊鸾多态。\n清风不用一钱买。\n醉客何妨倒载。",
        "dynasty": "宋",
        "collection_info": null
    },
    {
        "title": "渔家傲引・渔家傲 正月东风初解冻",
        "author": "洪适",
        "content": "正月东风初解冻。\n渔人撒网波纹动。\n不识雕梁并绮栋。\n扁舟重。\n眠鸥浴雁相迎送。\n溪北画桥弯螮蝀。\n溪南古岸添青葑。\n长把鱼钱寻酒瓮。\n春一梦。\n起来拈笛成三弄。",
        "dynasty": "宋",
        "collection_info": null
    },
    {
        "title": "渔家傲引・渔家傲 二月垂杨花糁地",
        "author": "洪适",
        "content": "二月垂杨花糁地。\n荻芽迸绿春无际。\n细雨斜风浑不避。\n青笠底。\n三三两两鸣桹起。\n新妇矶边云接袂。\n女儿浦口山堆髻。\n一拥河豚千百尾。\n摇食指。\n城中虚却鱼虾市。",
        "dynasty": "宋",
        "collection_info": null
    },
    {
        "title": "渔家傲引・渔家傲 三月愁霖多急雨",
        "author": "洪适",
        "content": "三月愁霖多急雨。\n桃江绿浪迷洲渚。\n西塞山边飞白鹭。\n烟横素。\n一声欸乃山深处。\n红雨缤纷因水去。\n行行寻得神仙侣。\n楼阁五云心不住。\n分凤侣。\n重来翻恨花相误。",
        "dynasty": "宋",
        "collection_info": null
    },
    {
        "title": "渔家傲引・渔家傲 四月圆荷钱学铸",
        "author": "洪适",
        "content": "四月圆荷钱学铸。\n鳞鳞波暖鸳鸯语。\n无数燕雏来又去。\n鱼未取。\n钓丝直上蜻蜓聚。\n风弄碧漪摇岛屿。\n奇云蘸影千峰舞。\n骑马官人江上驻。\n天且暮。\n借舟送过沧波渡。",
        "dynasty": "宋",
        "collection_info": null
    },
    {
        "title": "渔家傲引・渔家傲 五月河中菱荇遍",
        "author": "洪适",
        "content": "五月河中菱荇遍。\n丝纶欲下相萦绊。\n却掉船来芳草岸。\n呼侣伴。\n蓑衣不把金章换。\n碧落云高星烂烂。\n波心举网星光乱。\n跃出鲤鱼长尺半。\n回首看。\n孤灯一点风吹散。",
        "dynasty": "宋",
        "collection_info": null
    },
    {
        "title": "渔家傲引・渔家傲 六月长江无暑气",
        "author": "洪适",
        "content": "六月长江无暑气。\n怒涛漱壑侵沙觜。\n飐飐轻舟随浪起。\n何不畏。\n从来惯作风波计。\n别溆藕花舒锦绮。\n采莲三五谁家子。\n问我买鱼相调戏。\n飘芰制。\n笑声咭咭花香里。",
        "dynasty": "宋",
        "collection_info": null
    },
    {
        "title": "渔家傲引・渔家傲 七月凛秋飞叶响",
        "author": "洪适",
        "content": "七月凛秋飞叶响。\n长吟杳杳澄江上。\n秃尾槎头添一网。\n丝自纺。\n新炊菰饭更相饷。\n渡口青烟藏叠嶂。\n岸旁红蓼翻轻浪。\n鸂鶒沈浮双漾漾。\n闻鸣桨。\n高飞拍拍穿林莽。",
        "dynasty": "宋",
        "collection_info": null
    },
    {
        "title": "渔家傲引・渔家傲 八月紫莼浮绿水",
        "author": "洪适",
        "content": "八月紫莼浮绿水。\n细鳞巨口鲈鱼美。\n画舫问渔篙暂舣。\n欣然喜。\n金齑顷刻尝珍味。\n涌雾驱云天似洗。\n静看星斗迎蟾桂。\n枕棹眠蓑清不睡。\n无名利。\n谁人分得逍遥意。",
        "dynasty": "宋",
        "collection_info": null
    },
    {
        "title": "渔家傲引・渔家傲 九月芦香霜旦旦",
        "author": "洪适",
        "content": "九月芦香霜旦旦。\n丹枫落尽吴江岸。\n长濑黄昏张蟹断。\n灯火乱。\n圆沙惊起行行雁。\n半夜系船桥北岸。\n三杯睡着无人唤。\n睡觉只疑桥不见。\n风已变。\n缆绳吹断船头转。",
        "dynasty": "宋",
        "collection_info": null
    },
    {
        "title": "渔家傲引・渔家傲 十月橘洲长鼓枻",
        "author": "洪适",
        "content": "十月橘洲长鼓枻。\n潇湘一片尘缨洗。\n斩得钓竿斑染泪。\n中夜里。\n时闻鼓瑟湘妃至。\n白发垂纶孙又子。\n得钱沽酒长长醉。\n小艇短篷真活计。\n家云水。\n更无王役并田税。",
        "dynasty": "宋",
        "collection_info": null
    },
    {
        "title": "渔家傲引・渔家傲 子月水寒风又烈",
        "author": "洪适",
        "content": "子月水寒风又烈。\n巨鱼漏网成虚设。\n圉圉从它归丙穴。\n谋自拙。\n空归不管旁人说。\n昨夜醉眠西浦月。\n今宵独钓南溪雪。\n妻子一船衣百结。\n长欢悦。\n不知人世多离别。",
        "dynasty": "宋",
        "collection_info": null
    },
    {
        "title": "渔家傲引・渔家傲 腊月行舟冰凿罅",
        "author": "洪适",
        "content": "腊月行舟冰凿罅。\n潜鳞透暖偏堪射。\n岁岁年年篷作舍。\n三冬夜。\n牛衣自暖何须借。\n滕六晚来方命驾。\n千山绝影飞禽怕。\n江上雪如花片下。\n宜入画。\n一蓑披着归来也。",
        "dynasty": "宋",
        "collection_info": null
    },
    {
        "title": "调笑・调笑令 渔父饮时花作荫",
        "author": "洪适",
        "content": "渔父饮时花作荫。\n羹鱼煮蟹无它品。\n世代太平除酒禁。\n渔父饮。\n绿蓑藉地胜如锦。\n渔父醉时收钓饵。\n鱼梁晒翅闲乌鬼。\n白浪撼船眠不起。\n渔父醉。\n滩声无尽清双耳。\n渔父醒时清夜永。\n澄澜过尽征鸿影。\n略略风来敧舴艋。\n渔父醒。\n月高露下衣裳冷。\n渔父笑时莺未老。\n提鱼入市归来早。\n一叶浮家生计了。\n渔父笑。\n笑中起舞《渔家傲》。",
        "dynasty": "宋",
        "collection_info": null
    },
    {
        "title": "鹧鸪天 报答风光思更新",
        "author": "洪适",
        "content": "报答风光思更新。\n安排好语续阳春。\n罗胸玉藻英华别，信手银钩点画匀。\n歌妙曲，想光尘。\n相望尺五叹参辰。\n曲终强对红颜笑，欠我高谈惊座人。",
        "dynasty": "宋",
        "collection_info": null
    },
    {
        "title": "生查子 廉纤小雨来",
        "author": "洪适",
        "content": "廉纤小雨来，噤瘆轻寒乍。\n丝竹送迎时，灯火阑珊夜。\n铜壶漏故迟，银烛花频灺。\n怀我独醒人，健笔方飞洒。",
        "dynasty": "宋",
        "collection_info": null
    },
    {
        "title": "蝶恋花 漠漠水田飞白鹭",
        "author": "洪适",
        "content": "漠漠水田飞白鹭。\n夏木阴阴，巧啭黄鹂语。\n金匮诗人新得句。\n江山应道来何暮。\n好向金门联步武。\n何事双旌，却为丹丘驻。\n琼斝十分须一举。\n看看紫诏催归去。",
        "dynasty": "宋",
        "collection_info": null
    },
    {
        "title": "减字木兰花 藩车容裔",
        "author": "洪适",
        "content": "藩车容裔。\n挺挺风流追两地。\n粲斗分星。\n诗句当年汗简青。\n疏帘披绣。\n共看横云晴出岫。\n新月如钩。\n来照琼彝醉小楼。",
        "dynasty": "宋",
        "collection_info": null
    },
    {
        "title": "好事近 风细晚轩凉",
        "author": "洪适",
        "content": "风细晚轩凉，妙句初挥新墨。\n绿水池中宾佐，对嫩荷擎绿。\n坐看微月上云头，清臂映寒玉。\n只恐朝来酒醒，有文书羁束。",
        "dynasty": "宋",
        "collection_info": null
    },
    {
        "title": "虞美人 芭蕉滴滴窗前雨",
        "author": "洪适",
        "content": "芭蕉滴滴窗前雨。\n望断江南路。\n乱云重叠几多山。\n不似倦飞鸥鹭、便知还。\n角声更听谯门弄。\n夜夜思归梦。\n鄱江楼下水含漪。\n孤负钓滩烟艇、绿蓑衣。",
        "dynasty": "宋",
        "collection_info": null
    },
    {
        "title": "卜算子 修竹拂疏棂",
        "author": "洪适",
        "content": "修竹拂疏棂，淡月侵凉榭。\n四畔青山进好风，金鸭香煤灺。\n宝唾粲珠玑，长袖飘兰麝。\n莫问更楼夜若何，且结高阳社。",
        "dynasty": "宋",
        "collection_info": null
    },
    {
        "title": "江城子 冥冥云屿两经秋",
        "author": "洪适",
        "content": "冥冥云屿两经秋。\n落霞收。\n断烟留。\n小阁凉生，清馥凝金虬。\n乘兴开颜那草草，烦玉腕，举琼舟。\n明年此日楚江头。\n极层楼。\n望丹丘。\n只恐溪山，千里碍凝眸。\n重倚阑干相忆处，寻过雁，作书邮。",
        "dynasty": "宋",
        "collection_info": null
    },
    {
        "title": "减字木兰花 使君情素",
        "author": "洪适",
        "content": "使君情素。\n念我明朝行县去。\n一醉相留。\n和气欢声到小楼。\n暂时南北。\n莫唱渭城朝雨曲。\n此去农郊。\n收拾童儿五裤谣。",
        "dynasty": "宋",
        "collection_info": null
    },
    {
        "title": "浣溪沙 邦伯今推第一流",
        "author": "洪适",
        "content": "邦伯今推第一流。\n几因歌席负诗筹。\n一时文采说台州。\n雨脚渐收风入牖，云心初破月窥楼。\n翠眉相映晚山秋。",
        "dynasty": "宋",
        "collection_info": null
    },
    {
        "title": "望海潮 重溟倒影",
        "author": "洪适",
        "content": "重溟倒影，五芝含笑，神仙今古台州。\n山拥黄堂，烟披画戟，双岩瑞气长浮。\n前事记鳌头。\n有百年台榭，千室嬉游。\n墨宝凄凉，风凌雨蠹尽悠悠。\n规恢共仰贤侯。\n当政成五月，景对三秋。\n飞栋干云，虚檐受露，放怀不减南楼。\n宾燕奉觥筹。\n妙绮笺琼藻，声度歌喉。\n只恐棠阴成后，趣去侍凝旒。",
        "dynasty": "宋",
        "collection_info": null
    },
    {
        "title": "好事近 小阁过重阳",
        "author": "洪适",
        "content": "小阁过重阳，愁对轻篁团色。\n喜得蛮笺新唱，似夜光明月。\n萸房菊蕊定相怜，酩酊误蕉叶。\n犹记去年今夜，听歌声清切。",
        "dynasty": "宋",
        "collection_info": null
    },
    {
        "title": "清平乐 风鬟飞乱",
        "author": "洪适",
        "content": "风鬟飞乱。\n寒入秦筝雁。\n情似云阴浑未展。\n雨脚更飘银线。\n横枝有意先开。\n玉尘欲伴金斝。\n何日舞裀歌扇，后堂重到惟梅。",
        "dynasty": "宋",
        "collection_info": null
    },
    {
        "title": "选冠子 雨脚报晴",
        "author": "洪适",
        "content": "雨脚报晴，云容成瑞，夜雪萦盈连昼。\n千岩曳缟，万瓦堆琼，稍稍冷侵怀袖。\n鹤氅神仙，兔园宾客，高会坐移清漏。\n想灞陵桥畔，苦吟缓辔，耸肩寒瘦。\n向此际、色映堂阴，香传梅影，寒力更欺尊酒。\n左符词伯，蛮笺巧思，不道起风飞柳。\n舞态弓弯，一声低唱，蛾笑绿分烟岫。\n任杯行潋滟，为公沈醉，莫教停手。",
        "dynasty": "宋",
        "collection_info": null
    },
    {
        "title": "好事近 缥酒颂青春",
        "author": "洪适",
        "content": "缥酒颂青春，不减宜城桑落。\n楼下玉人凝笑，散万英千萼。\n绣衣当日帝王州，横飞看雕鹗。\n闻道赐环书下，向金门持橐。",
        "dynasty": "宋",
        "collection_info": null
    },
    {
        "title": "鹧鸪天 领客携尊花底开",
        "author": "洪适",
        "content": "领客携尊花底开。\n薄寒初送雨声来。\n一声未弄林间笛，几片低飞阁下梅。\n酬的皪，少迟回。\n不妨春雪撒银杯。\n玉肌莫放清香散，更待晴时赏一回。",
        "dynasty": "宋",
        "collection_info": null
    },
    {
        "title": "浣溪沙 整顿春衫欲跨鞍",
        "author": "洪适",
        "content": "整顿春衫欲跨鞍。\n一杯相属少开颜。\n愁眉不似旧时弯。\n未见两星添柳宿，忍教三叠唱阳关。\n相思空望会稽山。",
        "dynasty": "宋",
        "collection_info": null
    },
    {
        "title": "浣溪沙 报道倾城出洞房",
        "author": "洪适",
        "content": "报道倾城出洞房。\n水边疏影弄清香。\n风流更有小鸳鸯。\n蝉鬓半含花下笑，蛾眉相映醉时妆。\n梦魂不到白云乡。",
        "dynasty": "宋",
        "collection_info": null
    },
    {
        "title": "浣溪沙 玉颊微醺怯晚寒",
        "author": "洪适",
        "content": "玉颊微醺怯晚寒。\n可怜凝笑整双翰。\n枝头一点为谁酸。\n只恐轻飞烟树里，好教斜插鬓云边。\n淡妆仍向醉中看。",
        "dynasty": "宋",
        "collection_info": null
    },
    {
        "title": "浣溪沙 忆得熙春晓立班",
        "author": "洪适",
        "content": "忆得熙春晓立班。\n使星曾入紫微垣。\n归来小饮友芝兰。\n投辖风流今复见，开尊礼数自来宽。\n更看宝唾写乌阑。",
        "dynasty": "宋",
        "collection_info": null
    },
    {
        "title": "清平乐 轻红淡白",
        "author": "洪适",
        "content": "轻红淡白。\n蓬阆神仙谪。\n魏紫姚黄夸异色。\n到得海边初识。\n玉阑不语如颦。\n虚教春尽三分。\n却问檀心谁向，多情更属东君。",
        "dynasty": "宋",
        "collection_info": null
    },
    {
        "title": "生查子 桃疏蝶惜香",
        "author": "洪适",
        "content": "桃疏蝶惜香，柳困莺惊絮。\n日影过帘旌，多少愁情绪。\n红惨武陵溪，绿暗章台路。\n春色似行人，无意花间住。",
        "dynasty": "宋",
        "collection_info": null
    },
    {
        "title": "思佳客 花信今无一半风",
        "author": "洪适",
        "content": "花信今无一半风。\n芙蓉出水几时红。\n看成弱柳阴阴绿，自在迁莺巧语中。\n风傍户，月留空。\n金尊相对醉珠栊。\n归鞭欲指江南去，回首霞标忆旧峰。",
        "dynasty": "宋",
        "collection_info": null
    },
    {
        "title": "朝中措 当年召父治南阳",
        "author": "洪适",
        "content": "当年召父治南阳。\n千室颂慈祥。\n今代天台太守，声名已达岩廊。\n风流闲暇，胡床乘兴，燕寝凝香。\n好去花砖视草，珠庭喜见微黄。",
        "dynasty": "宋",
        "collection_info": null
    },
    {
        "title": "朝中措 江西文派有新图",
        "author": "洪适",
        "content": "江西文派有新图。\n诗律嗣东湖。\n十首齐安书事，君王曾问相如。\n牙签翻架，银钩落纸，美玉明珠。\n见说诏岁金匮，后来天下浑无。",
        "dynasty": "宋",
        "collection_info": null
    },
    {
        "title": "朝中措 青云垂下不争程",
        "author": "洪适",
        "content": "青云垂下不争程。\n绣斧记澄清。\n黄木湾头人闹，耳边都是欢声。\n仙家咫尺，波涵渤澥，路挹蓬瀛。\n十日东君不老，一星南极长明。",
        "dynasty": "宋",
        "collection_info": null
    },
    {
        "title": "朝中措 斗南楼阁舞祥云",
        "author": "洪适",
        "content": "斗南楼阁舞祥云。\n为寿几多人。\n有酒恰如东海，年年为满金尊。\n无双治行，儿童咏德，草木沾仁。\n只把空虚三院，亦须笑傲千春。",
        "dynasty": "宋",
        "collection_info": null
    },
    {
        "title": "朝中措 西昆当日下云骈",
        "author": "洪适",
        "content": "西昆当日下云骈。\n采藻奉苏仙。\n玉节荣看棠棣，斑衣笑俯芝兰。\n寿觞争举，歌萦蛾绿，香袅龙涎。\n须与寄声鸾鹤，飞来岁岁年年。",
        "dynasty": "宋",
        "collection_info": null
    },
    {
        "title": "朝中措 嘉禾一别十经春",
        "author": "洪适",
        "content": "嘉禾一别十经春。\n清泖记垂纶。\n今日天涯沦落，跫然一见佳人。\n酒浮重碧，声低云叶，香趁霞裙。\n准拟魁星归去，它时相会金门。",
        "dynasty": "宋",
        "collection_info": null
    },
    {
        "title": "浣溪沙 占得登高一日先",
        "author": "洪适",
        "content": "占得登高一日先。\n跨云来作地行仙。\n天将黄菊助长年。\n健笔已凌枚叟赋，高怀欲着祖生鞭。\n骎骎彯组向甘泉。",
        "dynasty": "宋",
        "collection_info": null
    },
    {
        "title": "临江仙 向日鹓行瞻凤彩",
        "author": "洪适",
        "content": "向日鹓行瞻凤彩，共期直上金銮。\n却来持节海云边。\n身兼三使者，名是一仙官。\n汉室中兴高密冠，千年苗裔蝉联。\n左弧嘉庆舞祥烟。\n橘中招四老，同醉酒如泉。",
        "dynasty": "宋",
        "collection_info": null
    },
    {
        "title": "临江仙 北斗南头云送喜",
        "author": "洪适",
        "content": "北斗南头云送喜，人间快睹魁星。\n向来平步到蓬瀛。\n如何天上客，来佐海边城。\n方伯娱宾香作穗，风随歌扇凉生。\n且须滟滟引瑶觥。\n十年迟凤诏，万里寄鹏程。",
        "dynasty": "宋",
        "collection_info": null
    },
    {
        "title": "临江仙 钓濑怀珠山韫玉",
        "author": "洪适",
        "content": "钓濑怀珠山韫玉，谪仙至自蓬莱。\n它年勋业上云台。\n棣华开幕府，莲沼屈英才。\n南极逢秋光烂烂，门阑香雾萦回。\n须将寿卉荐琼杯。\n篱东明日菊，借取一枝来。",
        "dynasty": "宋",
        "collection_info": null
    },
    {
        "title": "临江仙 烟凑横岚霞抱日",
        "author": "洪适",
        "content": "烟凑横岚霞抱日，望中衰草稠稠。\n西风吹恨着扁舟。\n马卿多病后，方寸不禁秋。\n颇念银壶行绿醑，共听渔子清讴。\n梦魂飞过海山楼。\n人随秋易老，情寄水东流。",
        "dynasty": "宋",
        "collection_info": null
    },
    {
        "title": "临江仙 干吕青云垂宝露",
        "author": "洪适",
        "content": "干吕青云垂宝露，结邻恰挂初弦。\n瑞光腾踊杂非烟。\n骑箕瞻鼻祖，孕昴控胎仙。\n勋业子卿全汉节，壮怀久寄林泉。\n举觞低唱脸舒莲。\n寿高人七十，果熟岁三千。",
        "dynasty": "宋",
        "collection_info": null
    },
    {
        "title": "临江仙 瓜瓞绵绵储庆远",
        "author": "洪适",
        "content": "瓜瓞绵绵储庆远，闲平代有名人。\n一襦五裤说朱轮。\n云逵鸳缀近，雷社虎符新。\n正是泗滨浮磬日，潘舆一粲欣欣。\n鸾歌飞起杏梁尘。\n巢莲龟问岁，介寿酒融春。",
        "dynasty": "宋",
        "collection_info": null
    },
    {
        "title": "临江仙 远驾星屏临百粤",
        "author": "洪适",
        "content": "远驾星屏临百粤，康沂户户歌功。\n使君五马去乘骢。\n卖刀无旷土，赠扇有仁风。\n莫唱渭城朝雨曲，片帆时暂西东。\n促归行拜紫泥封。\n九霄先步武，三接未央宫。",
        "dynasty": "宋",
        "collection_info": null
    },
    {
        "title": "江城子 当年提笔上词坛",
        "author": "洪适",
        "content": "当年提笔上词坛。\n琢琅玕。\n涌波澜。\n晁董声名，一日满人间。\n底事远烦骐骥足，梅岭外，砚台边。\n元戎倾盖有馀欢。\n酒杯宽。\n语离难。\n只恐江边，明日起青翰。\n暂去平分风与月，迎细札，步金銮。",
        "dynasty": "宋",
        "collection_info": null
    },
    {
        "title": "江城子 江如罗带抱山青",
        "author": "洪适",
        "content": "江如罗带抱山青。\n好风轻。\n五云横。\n北斗南边，烨烨使华星。\n两路平反多少事，培吉德，赍长生。\n当年乌府振冠缨。\n稔英声。\n起鹏程。\n垂上丹霄，回首志澄清。\n雪片深深梅着子，归路近，看和羹。",
        "dynasty": "宋",
        "collection_info": null
    },
    {
        "title": "醉蓬莱 正中秋初过",
        "author": "洪适",
        "content": "正中秋初过，重阳相近，金茎多露。\n玉燕开祥，喜气浮庭户。\n览凤千峰，骖鸾八桂，未展青云步。\n碧玉篸边，红莲池上，羽仙旁午。\n少日声名，珠玑黼黻，晔煜分符，喧轰持斧。\n带缓裘轻，足远人襦裤。\n唇注樱桃，腰欺杨柳，歌舞新蛮素。\n满酌金船，寿公千岁，东台西府。",
        "dynasty": "宋",
        "collection_info": null
    },
    {
        "title": "满庭芳 昴宿光芒",
        "author": "洪适",
        "content": "昴宿光芒，德星家世，当时飞舞华旗。\n风清玉宇，珠露缀瑶枝。\n八桂苍苍耸壑，问椿木、同数秋期。\n黄堂上，油幢转影，美酒注金卮。\n英躔，名誉早，青箱传学，黄绢摛辞。\n说江东治行，召杜肩齐。\n畏爱双行五管，收绣斧、却把旌麾。\n欢声沸，明年此日，公在凤凰池。",
        "dynasty": "宋",
        "collection_info": null
    },
    {
        "title": "千秋岁 颜朱鬓绿",
        "author": "洪适",
        "content": "颜朱鬓绿。\n天与穰穰福。\n旄钺贵，崇汤沐。\n华轩鱼映锦，紫诰鸾回幅。\n为寿处，玻璃凿落斟醽醁。\n瑞雾蟠华屋。\n露浥秋兰馥。\n香篆起，歌裾簇。\n衣斑丹穴凤，色润东床玉。\n鸾共鹤，年年来听神仙曲。",
        "dynasty": "宋",
        "collection_info": null
    },
    {
        "title": "眼儿媚 黄堂风转碧幢开",
        "author": "洪适",
        "content": "黄堂风转碧幢开。\n笙鹤九天来。\n三冬爱日，一方惠露，人在春台。\n持杯多赞松乔喜，低唱列金钗。\n明年此日，紫微垣里，光应中台。",
        "dynasty": "宋",
        "collection_info": null
    },
    {
        "title": "鹧鸪天 月上初弦映左弧",
        "author": "洪适",
        "content": "月上初弦映左弧。\n葭吹六管转璇枢。\n日边远近瞻新渥，天下中庸系两都。\n犀献角，蚌回珠。\n皇皇星节烛扶胥。\n满斟北海尊中酒，请寿安期涧底蒲。",
        "dynasty": "宋",
        "collection_info": null
    },
    {
        "title": "长相思 朝思归",
        "author": "洪适",
        "content": "朝思归。\n暮思归。\n塞雁三年不见飞。\n断肠天一涯。\n千思归。\n万思归。\n梦到窗前拂淡眉。\n觉来双泪垂。",
        "dynasty": "宋",
        "collection_info": null
    },
    {
        "title": "长相思 柳青青",
        "author": "洪适",
        "content": "柳青青。\n酒清清。\n雨脚涔涔忆渭城。\n一尊和泪倾。\n山青青。\n水清清。\n水阔山重不计程。\n愁堆长短亭。",
        "dynasty": "宋",
        "collection_info": null
    },
    {
        "title": "好事近 柳岸碧漪深",
        "author": "洪适",
        "content": "柳岸碧漪深，底事催人行色。\n无计曲留情话，只别愁如织。\n小蛮樊素两倾城，几度醉狂客。\n明日扁舟西去，听歌声不得。",
        "dynasty": "宋",
        "collection_info": null
    },
    {
        "title": "点绛唇 天末相逢",
        "author": "洪适",
        "content": "天末相逢，醉中不讶车茵污。\n一声鸣橹。\n惊散眠沙鹭。\n我是行人，却送行人去。\n听金缕。\n莫辞甘醑。\n别泪飞寒雨。",
        "dynasty": "宋",
        "collection_info": null
    },
    {
        "title": "南歌子 云拂山腰过",
        "author": "洪适",
        "content": "云拂山腰过，风吹雨点来。\n田园好处有池台。\n记着相逢时节、海棠开。\n蝴蝶那无梦，鸳鸯亦有媒。\n藏钩解佩两三杯。\n明日水边沙际、首空回。",
        "dynasty": "宋",
        "collection_info": null
    },
    {
        "title": "好事近 烂漫海棠花",
        "author": "洪适",
        "content": "烂漫海棠花，多谢东君留得。\n眉寿堂边风景，与蓬瀛咫尺。\n桃红李白竞争妍，绿野尽春色。\n只欠樱唇清唱，怕行云南北。",
        "dynasty": "宋",
        "collection_info": null
    },
    {
        "title": "生查子 带郭得盘洲",
        "author": "洪适",
        "content": "带郭得盘洲，胜处双溪水。\n月榭间风亭，叠嶂横空翠。\n团栾情话时，三径参差是。\n听我一年词，对景休辞醉。",
        "dynasty": "宋",
        "collection_info": null
    },
    {
        "title": "生查子 正月到盘洲",
        "author": "洪适",
        "content": "正月到盘洲，解冻东风至。\n便有浴鸥飞，时见潜鳞起。\n高柳送青来，春在长林里。\n绿萼一枝梅，端是花中瑞。",
        "dynasty": "宋",
        "collection_info": null
    },
    {
        "title": "生查子 二月到盘洲",
        "author": "洪适",
        "content": "二月到盘洲，繁缬盈千萼。\n恰恰早莺啼，一羽黄金落。\n花边自在行，临水还寻壑。\n步步肯相随，独有苍梧鹤。",
        "dynasty": "宋",
        "collection_info": null
    },
    {
        "title": "生查子 三月到盘洲",
        "author": "洪适",
        "content": "三月到盘洲，九曲清波聚。\n修竹荫流觞，秀叶题佳句。\n红紫渐阑珊，恋恋莺花主。\n芍药拥芳蹊，未放春归去。",
        "dynasty": "宋",
        "collection_info": null
    },
    {
        "title": "生查子 四月到盘洲",
        "author": "洪适",
        "content": "四月到盘洲，长是黄梅雨。\n屐齿满莓苔，避湿开新路。\n极望绿阴成，不见乌飞处。\n云采列奇峰，绝胜看庐阜。",
        "dynasty": "宋",
        "collection_info": null
    },
    {
        "title": "生查子 五月到盘洲",
        "author": "洪适",
        "content": "五月到盘洲，照眼红巾蹙。\n句引石榴裙，一唱仙翁曲。\n藕步进新船，斗楫飞云速。\n此际独醒难，一一金锺覆。",
        "dynasty": "宋",
        "collection_info": null
    },
    {
        "title": "生查子 六月到盘洲",
        "author": "洪适",
        "content": "六月到盘洲，水阁盟鸥鹭。\n面面纳清风，不受人间暑。\n彩舫下垂杨，深入荷花去。\n浅笑擘莲蓬，去却中心苦。",
        "dynasty": "宋",
        "collection_info": null
    },
    {
        "title": "生查子 七月到盘洲",
        "author": "洪适",
        "content": "七月到盘洲，枕簟新凉早。\n岸曲侧黄葵，沙际排红蓼。\n团团歌扇疏，整整炉烟袅。\n环坐待横参，要乞珠丝巧。",
        "dynasty": "宋",
        "collection_info": null
    },
    {
        "title": "生查子 八月到盘洲",
        "author": "洪适",
        "content": "八月到盘洲，柳外寒蝉懒。\n一掬木犀花，泛泛玻璃盏。\n蟾桂十分明，远近秋毫见。\n举酒劝嫦娥，长使清光满。",
        "dynasty": "宋",
        "collection_info": null
    },
    {
        "title": "生查子 九月到盘洲",
        "author": "洪适",
        "content": "九月到盘洲，华发惊霜叶。\n缓步绕东篱，香蕊金重叠。\n橘绿又橙黄，四老相迎接。\n好处不宜休，莫放清尊歇。",
        "dynasty": "宋",
        "collection_info": null
    },
    {
        "title": "生查子 十月到盘洲",
        "author": "洪适",
        "content": "十月到盘洲，小小阳春节。\n晚菊自争妍，谁管人心别。\n木末簇芙蓉，禁得霜如雪。\n心赏四时同，不与痴人说。",
        "dynasty": "宋",
        "collection_info": null
    },
    {
        "title": "生查子 子月到盘洲",
        "author": "洪适",
        "content": "子月到盘洲，日影长添线。\n水退露溪痕，风急寒芦战。\n终日倚枯藤，细看浮云变。\n洲畔有圆沙，招尽云边雁。",
        "dynasty": "宋",
        "collection_info": null
    },
    {
        "title": "生查子 腊月到盘洲",
        "author": "洪适",
        "content": "腊月到盘洲，寒重层冰结。\n试去探梅花，休把南枝折。\n顷刻暗同云，不觉红炉热。\n隐隐绿蓑翁，独钓寒江雪。",
        "dynasty": "宋",
        "collection_info": null
    },
    {
        "title": "生查子 一岁会盘洲",
        "author": "洪适",
        "content": "一岁会盘洲，月月生查子。\n弟劝复兄酬，举案灯花喜。\n曲终人半酣，添酒留罗绮。\n车马不须喧，且听三更未。",
        "dynasty": "宋",
        "collection_info": null
    },
    {
        "title": "阮郎归 澄清阁下藕如船",
        "author": "洪适",
        "content": "澄清阁下藕如船。\n扁舟曾采莲。\n向来辛苦叠青钱。\n而今知几年。\n人去也，客凄然。\n酒泉添泪泉。\n一杯今夜且留连。\n断肠芳草边。",
        "dynasty": "宋",
        "collection_info": null
    },
    {
        "title": "浣溪沙 丹桂飘香已四番",
        "author": "洪适",
        "content": "丹桂飘香已四番。\n杖藜携手自今难。\n黯淡离恨满江干。\n壁上两冠元是谶，花前双韵几时弹。\n中秋后夜与谁看。",
        "dynasty": "宋",
        "collection_info": null
    },
    {
        "title": "满江红 暮雨萧萧",
        "author": "洪适",
        "content": "暮雨萧萧，飞败叶、增添秋色。\n登高会、痴风吹散，山居佳客。\n人世难逢开口笑，老来便觉流年迫。\n到如今、黄菊满园开，无人摘。\n珠履凑，铢衣窄。\n萦翠袖，催牙拍。\n索松儿添半，战酣相吓。\n橘绿橙黄时节好，舞停歌罢门墙隔。\n酒醒时、枕上一声鸡，东方白。",
        "dynasty": "宋",
        "collection_info": null
    },
    {
        "title": "满江红 累月愁霖",
        "author": "洪适",
        "content": "累月愁霖，知今夕、是何天色。\n秋老矣、芙蓉遮道，黄花留客。\n长有霜螯来左右，谁言枥马能煎迫。\n眄高穹、重叠起顽云，星难摘。\n罗绮盛，轩窗窄。\n心已醉，肩须拍。\n更十分行酒，再三相吓。\n凤诏十行归路近，桂华千里明年隔。\n趁闲时、楼上共凝眸，芦花白。",
        "dynasty": "宋",
        "collection_info": null
    },
    {
        "title": "临江仙 两载绣衣频驻节",
        "author": "洪适",
        "content": "两载绣衣频驻节，金莲曾印青苔。\n匆匆归去寿琼杯。\n曲终挥别泪，江上片帆开。\n记得秋宵山吐月，酒酣同上层台。\n杖藜何日解重来。\n相思凭过雁，飞送一枝梅。",
        "dynasty": "宋",
        "collection_info": null
    },
    {
        "title": "浣溪沙 举目霜林叶叶黄",
        "author": "洪适",
        "content": "举目霜林叶叶黄。\n使星归骑未须忙。\n烟鬟千叠弄残妆。\n内殿恩光承雨露，外台风力挟冰霜。\n应怀三径杂花香。",
        "dynasty": "宋",
        "collection_info": null
    },
    {
        "title": "浣溪沙 不见丹丘三十年",
        "author": "洪适",
        "content": "不见丹丘三十年。\n青山碧水想依然。\n自惊绿鬓已苍颜。\n月在柳梢曾径醉，雨荒院菊有谁怜。\n绣衣归与古人言。",
        "dynasty": "宋",
        "collection_info": null
    },
    {
        "title": "生查子 碧涧有神龟",
        "author": "洪适",
        "content": "碧涧有神龟，千岁游莲叶。\n七十古来稀，寿母杯频接。\n绣衣牵彩衣，喜庆相重叠。\n龟紫看孙曾，鹤发何须镊。",
        "dynasty": "宋",
        "collection_info": null
    },
    {
        "title": "生查子 贪看端木花",
        "author": "洪适",
        "content": "贪看端木花，难办销金帐。\n庭下舞琼瑶，飞到须眉上。\n衰病不禁寒，对景频惆怅。\n梦寐到凌风，倚着青藜杖。",
        "dynasty": "宋",
        "collection_info": null
    },
    {
        "title": "鹧鸪天 莫问甘醪浊与清",
        "author": "洪适",
        "content": "莫问甘醪浊与清。\n试将一酌破愁城。\n海棠过后荼蘼发，堪叹人间不再生。\n心已老，眼重明。\n嫣然国色带朝酲。\n耳边听得兰亭曲，一咏流觞已有名。",
        "dynasty": "宋",
        "collection_info": null
    },
    {
        "title": "鹧鸪天 两塾弦歌日日春",
        "author": "洪适",
        "content": "两塾弦歌日日春。\n不容坐席更凝尘。\n常思芳桂攀燕窦，未见童乌继子云。\n流庆泽，仰家尊。\n救荒阴德过于门。\n从师已是平原客，毛遂怀绷作弄孙。",
        "dynasty": "宋",
        "collection_info": null
    },
    {
        "title": "好事近 春意渐盈盈",
        "author": "洪适",
        "content": "春意渐盈盈，窗外小桃堪折。\n若问得人怜处，是轻颦时节。\n主人特地出红妆，不要云心月。\n三径虽然冷淡，有采莲舟楫。",
        "dynasty": "宋",
        "collection_info": null
    },
    {
        "title": "满江红 春色匆匆",
        "author": "洪适",
        "content": "春色匆匆，三分过、二分光景。\n吾老矣，坡轮西下，可堪弄影。\n曲水流觞时节好，茂林修竹池台永。\n望前村、绿柳荫茅檐，云封岭。\n蜂蝶闹，烟花整。\n百年梦，如俄顷。\n这回头陈迹，漫劳深省。\n吹竹弹丝谁不爱，焚琴煮鹤人何肯。\n尽三觥、歌罢酒来时，风吹醒。",
        "dynasty": "宋",
        "collection_info": null
    },
    {
        "title": "满江红 雨过春深",
        "author": "洪适",
        "content": "雨过春深，溪水涨、绿波溶溢。\n年年是、杨花吹絮，草茵凝碧。\n驹隙光阴身易老，槐安梦幻醒难觅。\n算六分、春色五分休，才留一。\n雁鹜静，文书毕。\n尘外趣，壶中日。\n喜兰亭修禊，郊垧忺出。\n合璧连珠同啸咏，怒猊渴骥尤清逸。\n酒酣时、梁上暗尘飞，无痕迹。",
        "dynasty": "宋",
        "collection_info": null
    },
    {
        "title": "满江红 衰老贪春",
        "author": "洪适",
        "content": "衰老贪春，春又老、尊罍交溢。\n凝目处、清漪拍岸，四山堆碧。\n白也论文情最厚，维摩示病心难觅。\n到盘洲、车骑太匆匆，觞浮一。\n春再见，官期毕。\n归路近，长安日。\n奉清时明诏，迭回更出。\n上殿风霜生颊齿，元龟献替图无逸。\n记而今、杖策过溪桥，留行迹。",
        "dynasty": "宋",
        "collection_info": null
    },
    {
        "title": "满江红 燕寝香凝",
        "author": "洪适",
        "content": "燕寝香凝，官事了、诗情充溢。\n归后院、花容争媚，柳眉添碧。\n老子胡床常自叹，轻裾长袖从何觅。\n探城楼、此际夜如何，更筹一。\n人已老，春将毕。\n临曲水，才旬日。\n快朝来雨过，鱼儿争出。\n淡酒一杯空酩酊，黄堂千骑真安逸。\n问朱轓、何日到丘园，联綦迹。",
        "dynasty": "宋",
        "collection_info": null
    },
    {
        "title": "满江红 百计留春",
        "author": "洪适",
        "content": "百计留春，春不住、愁怀填溢。\n争如对、宝梳压鬓，翠环铺碧。\n紫绶金章都是梦，云庐花坞如何觅。\n劝金杯、浅笑傍宾筵，须均一。\n前夜月，新离毕。\n收歰雨，呈红日。\n荷主人情厚，五云齐出。\n一颗樱桃天付与，数声水调人飘逸。\n叹荒园、三月百花残，无踪迹。",
        "dynasty": "宋",
        "collection_info": null
    },
    {
        "title": "南歌子 闰岁饶光景",
        "author": "洪适",
        "content": "闰岁饶光景，中旬始打春。\n拥炉看雪酒催人。\n梁上不曾飞落、去年尘。\n未暇巾车出，何妨举盏频。\n斜川日月已成陈。\n想得前村仙子、晚妆匀。",
        "dynasty": "宋",
        "collection_info": null
    },
    {
        "title": "南歌子 多病都缘老",
        "author": "洪适",
        "content": "多病都缘老，寒阴可惜春。\n栽桃种竹怕因循。\n移转蓝舆藤杖、未开门。\n真率须如约，安排欲效颦。\n莫将筝笛损精神。\n自有啼莺舞鹤、解随人。",
        "dynasty": "宋",
        "collection_info": null
    },
    {
        "title": "南歌子 顽健输村老",
        "author": "洪适",
        "content": "顽健输村老，嬉游付后生。\n七旬才有五清明。\n须趁良辰美景、绕园行。\n云意将飞雪，天心未肯晴。\n难将性命作人情。\n只合拥炉清坐、阅医经。",
        "dynasty": "宋",
        "collection_info": null
    },
    {
        "title": "南歌子 住得如筛雪",
        "author": "洪适",
        "content": "住得如筛雪，方欣有脚春。\n谁云三尺不须循。\n若是诗僧月下、许敲门。\n鉅竹多中断，残梅竞小颦。\n畦丁说与主林神。\n扫洒板桥前径、待吾人。",
        "dynasty": "宋",
        "collection_info": null
    },
    {
        "title": "南歌子 强作千年调",
        "author": "洪适",
        "content": "强作千年调，难逾五度春。\n脊令继踵漫相循。\n休要关心药裹、也扃门。\n蕙帐银杯化，纱窗翠黛颦。\n烧香试问紫姑神。\n一岁四并三乐、几多人。",
        "dynasty": "宋",
        "collection_info": null
    },
    {
        "title": "南歌子 南浦山罗列",
        "author": "洪适",
        "content": "南浦山罗列，东湖水渺弥。\n主人好客过当时。\n斗转参横时候、醉如泥。\n莫管莺声老，从它柳絮飞。\n野园春色别无奇。\n船上有花多酒、未须归。",
        "dynasty": "宋",
        "collection_info": null
    },
    {
        "title": "好事近 睡足淡梳妆",
        "author": "洪适",
        "content": "睡足淡梳妆，喜见诗人元白。\n不学艳红妖紫，环花仙标格。\n须知玉骨本天然，不是借人力。\n准拟小春重看，望秋灰无射。",
        "dynasty": "宋",
        "collection_info": null
    },
    {
        "title": "卜算子 五凤望中仙",
        "author": "洪适",
        "content": "五凤望中仙，五马人间贵。\n舞态歌声尽出群，乌鹊巡檐喜。\n昨夜值狂风，痛饮全无味。\n说与谯门漫打更，却怕催归骑。",
        "dynasty": "宋",
        "collection_info": null
    },
    {
        "title": "满庭芳 华发苍头",
        "author": "洪适",
        "content": "华发苍头，年年更变，白雪轻犯双眉。\n六旬过四，七十古来稀。\n问柳寻花兴懒，拈筇杖、闲绕园池。\n尊中有，青州从事，无意唤琼彝。\n人生，何处乐，楼台院落，吹竹弹丝。\n奈壮怀销铄，病费医治。\n漫道琴弦绿绮，游鱼听、山水谁知。\n盘洲怨，盟鸥闲阔，痍鹤立新碑。",
        "dynasty": "宋",
        "collection_info": null
    },
    {
        "title": "满庭芳 风搅花间",
        "author": "洪适",
        "content": "风搅花间，雨悭柳下，人人懒拂愁眉。\n年荒省事，投辖井中稀。\n架上舞衣尘积，弦索断、筝雁差池。\n南柯梦，转头陈迹，饥鼠穴空彝。\n新年，官事少，秋蛇春蚓，重叠乌丝。\n更出奇花判，百病都治。\n报道行厨办也，乌鹊喜、龟鹤前知。\n更书近，鹓行浸远，长对去思碑。",
        "dynasty": "宋",
        "collection_info": null
    },
    {
        "title": "满庭芳 殢酒销愁",
        "author": "洪适",
        "content": "殢酒销愁，逢场作戏，何曾择地伸眉。\n诗筒来往，如我与君稀。\n喜得青春有闰，添日月、款曲临池。\n洲盘有，山肴野蔌，安用设鸡彝。\n老来，空自笑，一头梳雪，两鬓吹丝。\n便常逢社饮，聋不堪治。\n曾就新年真率，花神报、蜂蝶皆知。\n东风恶，江梅欲尽，荐福莫轰碑。",
        "dynasty": "宋",
        "collection_info": null
    },
    {
        "title": "满庭芳 柳径花台",
        "author": "洪适",
        "content": "柳径花台，熙熙春动，游人珥堕簪遗。\n枯藤到处，绿刺惹冠衣。\n雪后园林更好，琼作佩、香满横枝。\n巡檐久，留连一笑，不管午阴移。\n盘洲，今雅集，皇华飞盖，挥麈迟迟。\n觉龟鱼增价，草木生辉。\n梁上不教尘落，谈文字、酒散星稀。\n明年好，玉津随驾，回首记襟期。",
        "dynasty": "宋",
        "collection_info": null
    },
    {
        "title": "满庭芳 同病相怜",
        "author": "洪适",
        "content": "同病相怜，冻吟谁伴，漫怀举案齐眉。\n槐安梦境，一笑自来稀。\n未到斜川见雪，春欲半、尚压铜池。\n今思古，拊盆击筑，虿鼎闲夔彝。\n何时。\n天意解，并游花坞，旋扫蛛丝。\n对壶中闲日，冗牍休治。\n四坐同盟情话，飞玉麈、万事多知。\n杯盘省，浅斟随意，真率视前碑。",
        "dynasty": "宋",
        "collection_info": null
    },
    {
        "title": "满庭芳 蝴蝶梦魂",
        "author": "洪适",
        "content": "蝴蝶梦魂，芭蕉身世，几人得到庞眉。\n十分如意，天赋古今稀。\n昼日猥叨三接，摩鹏翼、曾化鲲池。\n槐阴下，深惭房魏，那敢作封彝。\n雁行，争接翅，北门矩烛，西掖纶丝。\n幸归来半世，园路先治。\n渔唱樵歌不到，莺燕语、何畏人知。\n编花史，修篁千亩，封植具穹碑。",
        "dynasty": "宋",
        "collection_info": null
    },
    {
        "title": "满庭芳 春入花畦",
        "author": "洪适",
        "content": "春入花畦，雪迷筠坞，柳梢未肯低眉。\n泥深路滑，车马往来稀。\n平地琼琚盈尺，冰冻解、檐水如池。\n皇华喜，增添泉货，不铸尚方彝。\n光阴，驹过隙，髭髯如戟，容易成丝。\n把诗盟长讲，酒病休治。\n两两垂螺舞彻，藏羌管、人已潜知。\n樯乌转，钱流地上，褒诏便刊碑。",
        "dynasty": "宋",
        "collection_info": null
    },
    {
        "title": "满庭芳 当国无功",
        "author": "洪适",
        "content": "当国无功，归田有分，四山浓抹烟眉。\n春云多变，清昼惠风稀。\n欲踵兰亭故事，溪水涨、簪盍鹅池。\n临修竹，一觞一咏，考古到辛彝。\n当时。\n龙衮侧，亲闻胪句，天语如丝。\n谩三年博士，局冗争治。\n底事绣衣留滞，青天瑞、奴隶皆知。\n迎归诏，鸾台凤阁，名记壁间碑。",
        "dynasty": "宋",
        "collection_info": null
    },
    {
        "title": "满庭芳 草阁烟横",
        "author": "洪适",
        "content": "草阁烟横，花蹊雨润，伤春谁画鸦眉。\n药囊未减，尊酒自然稀。\n堪叹云和挂壁，弦半绝、鼠啮龙池。\n投壶罢，凭阑玩古，罗列父丁彝。\n龟巢，添绿皱，残梅片片，新柳丝丝。\n恨风狂折竹，鹤病谁治。\n自信年衰景短，甘冷淡、应也天知。\n埙篪奏，清歌醉墨，一一上圭碑。",
        "dynasty": "宋",
        "collection_info": null
    },
    {
        "title": "满庭芳 雨洗花林",
        "author": "洪适",
        "content": "雨洗花林，春回柳岸，窗间列岫横眉。\n老来光景，生怕聚谈稀。\n何事扁舟西去，收杖屦、契阔鱼池。\n流觞近，诗筒暂歇，焉用虎文彝。\n良辰，怀旧事，海棠花下，笑摘垂丝。\n叹五年一别，万病难治。\n几处绣衣尘迹，歌舞地、乌鹊曾知。\n君今去，珠帘暮卷，山雨拂崇碑。",
        "dynasty": "宋",
        "collection_info": null
    },
    {
        "title": "满庭芳 旧日盘洲",
        "author": "洪适",
        "content": "旧日盘洲，藏钩卜夜，松儿笑拣双眉。\n老人好静，此乐数年稀。\n尚记乘舟西溯，楼卷雪、曾到雷池。\n今非惜，畏寒闭户，弃掷夏商彝。\n入春，逾两月，轻烟非雾，细雨如丝。\n任风颓花架，不惮装治。\n想得醉吟滕阁，家园事、争解详知。\n归来好，猿惊鹤怨，孤负辋川碑。",
        "dynasty": "宋",
        "collection_info": null
    },
    {
        "title": "望江南・忆江南 嗟故岁",
        "author": "洪适",
        "content": "嗟故岁，夏旱复秋阳。\n十雨五风皆定数，千方百计为灾伤。\n小郡怎禁当。\n劳拊字，惠露洽丁黄。\n田舍炊烟常蔽野，居民安堵不离乡。\n祖道免赍粮。",
        "dynasty": "宋",
        "collection_info": null
    },
    {
        "title": "望江南・忆江南 倾盖侣",
        "author": "洪适",
        "content": "倾盖侣，古语诵邹阳。\n曲水一觞今意懒，阳关三叠重情伤。\n离恨落花当。\n人截镫，归骑莫仓黄。\n谁肯甘心迷簿领，不如袖手傲家乡。\n高枕熟黄粱。",
        "dynasty": "宋",
        "collection_info": null
    },
    {
        "title": "西江月 小室坐毡重叠",
        "author": "洪适",
        "content": "小室坐毡重叠，红炉兽炭交加。\n一卮村酒吸流霞。\n窗外寒威可怕。\n心在盘洲种柳，眼看密雪飞花。\n银杯缟带不随车。\n江上渔蓑难画。",
        "dynasty": "宋",
        "collection_info": null
    },
    {
        "title": "西江月 席上酒杯难减",
        "author": "洪适",
        "content": "席上酒杯难减，鼎中药味频加。\n老人争得脸如霞。\n镜里衰容人怕。\n檐溜尽成冰柱，前村变却梅花。\n琼瑶破碎为行车。\n冻雀盈枝堪画。",
        "dynasty": "宋",
        "collection_info": null
    },
    {
        "title": "眼儿媚 瀛仙好客过当时",
        "author": "洪适",
        "content": "瀛仙好客过当时。\n锦幌出蛾眉。\n体轻飞燕，歌欺樊素，压尽芳菲。\n花前一盼嫣然媚，滟滟举金卮。\n断肠狂客，只愁径醉，银漏催归。",
        "dynasty": "宋",
        "collection_info": null
    },
    {
        "title": "六州歌头 严更永",
        "author": "洪适",
        "content": "严更永，今夕是何年。\n玉衡正，钩陈灿，天字起祥烟。\n协风应、江海安澜。\n重规仍叠矩，圣主乘干。\n尧授舜、盛事光前。\n称寿玉卮边。\n三年亲祀，一阳回律，八乡承宇，觚陛紫为坛。\n仰天颜。\n斋居寂，诚心肃，礼容专。\n存锺石，约舆卫，五辂不求全。\n听金钥、虎旅无眠。\n俨千官。\n须期显。\n相嘉笾。\n一人俭德动天渊。\n费减大农钱。\n神示格，宗祧燕。\n人民悦，祉福正绵绵。",
        "dynasty": "宋",
        "collection_info": null
    },
    {
        "title": "十二时・忆少年 庭有燎",
        "author": "洪适",
        "content": "庭有燎，叠鼓鸣鼍。\n更问夜如何。\n信星彪列，天象森罗。\n虞旦閟宫毕，觞清庙，浆柘尊牺继猗那。\n嘉颂可同科。\n卮圣万肩摩。\n饬躬三宿，泰畤缛仪多。\n丘泽合，岳渎从曦娥。\n神光烛、云车风马，芝作盖，玉为珂。\n奉瑄成礼，燔柴竣事，休嘉砰，隐丹阙，湛恩波。\n共愿干坤隤祉，边鄙投戈。\n覆盂连瀚海，洗甲挽天河。\n欣欣喜色，长遇六龙过。\n奏云和。\n三春荐嘉禾。",
        "dynasty": "宋",
        "collection_info": null
    },
    {
        "title": "奉礼歌 吹葭缇龠气潜分",
        "author": "洪适",
        "content": "吹葭缇龠气潜分。\n云采宜书壤效珍。\n长日至，一阳新。\n四时玉烛和匀。\n物欣欣。\n造化转洪钧。\n郊之祭，孤竹管，六变舞云门。\n自古严禋。\n牺牲具，粢盛洁，豆笾陈。\n衮龙陟降，币玉纷纶。\n彻高阍。\n灵之斿，神哉沛，排历昆仑。\n九歌毕，盈郊瞻槱燎，斗转参横将旦，天开地辟如春。\n清跸移轮。\n阗然鼓吹相闻。\n籋祥云。\n欢胪八陛，厘逆三神。\n圣矣吾君。\n华封祝、慈宫万寿，椒掖多男，六合同文。",
        "dynasty": "宋",
        "collection_info": null
    },
    {
        "title": "降仙台 漏残柝静鸡声远",
        "author": "洪适",
        "content": "漏残柝静鸡声远，到高燎。\n入层霄。\n云裘蟠瑞霭，天步下嘉坛，旗旆飘摇。\n黄麾列仗貔貅整，气压江潮。\n导前从后盛官僚。\n玉佩间金貂。\n望扶桑，日渐高。\n阴霾霜雪，底处不潜消。\n辇路祥飙。\n披拂绛纱袍。\n云间瑞阙仰岹峣。\n播春泽、喜浃黎苗。\n礼成大庆，鳌三抃、受昕朝。",
        "dynasty": "宋",
        "collection_info": null
    },
    {
        "title": "导引 重华天子",
        "author": "洪适",
        "content": "重华天子，长至奉神虞。\n九奏会轩朱。\n星晖云润东方晓，拜贶竹宫初。\n归来千乘护皇舆。\n瑞景集金铺。\n鸡竿高唱恩书下，惠露匝中区。",
        "dynasty": "宋",
        "collection_info": null
    },
    {
        "title": "点绛唇 木落霜浓",
        "author": "韩元吉",
        "content": "木落霜浓，探春只道梅花未。\n嫩红相倚。\n灼灼新妆腻。\n莫问仙源，且问花前事。\n休辞醉。\n想君园□。\n总是生春地。",
        "dynasty": "宋",
        "collection_info": null
    },
    {
        "title": "浣溪沙 莫惜清尊领客同",
        "author": "韩元吉",
        "content": "莫惜清尊领客同。\n已无花伴舞衣红。\n强歌归去莫匆匆。\n细雨弄烟烟弄日，断云黏水水黏空。\n酴醿飞下晚来风。",
        "dynasty": "宋",
        "collection_info": null
    },
    {
        "title": "霜天晓角 倚天绝壁",
        "author": "韩元吉",
        "content": "倚天绝壁。\n直下江千尺。\n天际两蛾凝黛，愁与恨、几时极。\n怒潮风正急。\n酒醒闻塞笛。\n试问谪仙何处，青天外、远烟碧。",
        "dynasty": "宋",
        "collection_info": null
    },
    {
        "title": "霜天晓角 几声残角",
        "author": "韩元吉",
        "content": "几声残角。\n月照梅花薄。\n花下有人同醉，风满槛、波明阁。\n夜寂香透幕。\n酒深寒未着。\n莫把玉肌相映，愁花见、也羞落。",
        "dynasty": "宋",
        "collection_info": null
    },
    {
        "title": "菩萨蛮 春残日日风和雨",
        "author": "韩元吉",
        "content": "春残日日风和雨。\n烟江目断春无处。\n山路有黄鹂。\n背人相唤飞。\n解鞍宿酒醒。\n敧枕残香冷。\n梦想小亭东。\n蔷薇何似红。",
        "dynasty": "宋",
        "collection_info": null
    },
    {
        "title": "菩萨蛮 江南雪里花如玉",
        "author": "韩元吉",
        "content": "江南雪里花如玉。\n风流越样新装束。\n恰恰缕金裳。\n浓熏百和香。\n分明篱菊艳。\n却作妆梅面。\n无处奈君何。\n一枝春更多。",
        "dynasty": "宋",
        "collection_info": null
    },
    {
        "title": "菩萨蛮 薄云卷雨凉成阵",
        "author": "韩元吉",
        "content": "薄云卷雨凉成阵。\n雨晴陡觉荷香润。\n波影澹寒星。\n水边镫火明。\n白苹洲上路。\n几度来还去。\n敧枕恨茫茫。\n笛声依夜长。",
        "dynasty": "宋",
        "collection_info": null
    },
    {
        "title": "菩萨蛮 诏书昨夜先春到",
        "author": "韩元吉",
        "content": "诏书昨夜先春到。\n留公一共梅花笑。\n青琐凤凰池。\n十年归已迟。\n灵溪霜后水。\n的的清无比。\n比似使君清。\n要知清更明。",
        "dynasty": "宋",
        "collection_info": null
    },
    {
        "title": "菩萨蛮 墙根新笋看成竹",
        "author": "韩元吉",
        "content": "墙根新笋看成竹。\n青梅老尽樱桃熟。\n幽墙几多花。\n落红成暮霞。\n闭门风又雨。\n只道春归去。\n媚脸笑持杯。\n却惊春思回。",
        "dynasty": "宋",
        "collection_info": null
    },
    {
        "title": "菩萨蛮 梧桐叶上秋萧瑟",
        "author": "韩元吉",
        "content": "梧桐叶上秋萧瑟。\n画阑桂树攒金碧。\n花底最风流。\n相逢不上楼。\n数枝添宝髻。\n滴滴香沾袂。\n杯到莫留残。\n雾窗疑广寒。",
        "dynasty": "宋",
        "collection_info": null
    },
    {
        "title": "减字木兰花 壶中春早",
        "author": "韩元吉",
        "content": "壶中春早。\n翦刻工夫天自巧。\n雨转风斜。\n吹作千林到处花。\n瑶池清浅。\n璧月琼枝朝暮见。\n莫上扁舟。\n且醉仙家白玉楼。",
        "dynasty": "宋",
        "collection_info": null
    },
    {
        "title": "减字木兰花 风梳雨洗",
        "author": "韩元吉",
        "content": "风梳雨洗。\n玉阙琼楼何处是。\n万里秋容。\n唤起嫦娥酒未中。\n相逢且醉。\n忙里偷闲知有几。\n况自丰年。\n须信金华别是天。",
        "dynasty": "宋",
        "collection_info": null
    },
    {
        "title": "诉衷情 疏疏密密未开时",
        "author": "韩元吉",
        "content": "疏疏密密未开时。\n装点最繁枝。\n分明占断秋思，一任晓风吹。\n金屡细，翠绡垂。\n画阑西。\n嫦娥也道，一种幽香，几处相宜。",
        "dynasty": "宋",
        "collection_info": null
    },
    {
        "title": "谒金门 春尚浅",
        "author": "韩元吉",
        "content": "春尚浅。\n谁把玉英裁翦。\n尽道梅梢开未遍。\n卷帘花满院。\n楼上酒融歌暖。\n楼下水平烟远。\n却似涌金门外见。\n絮飞波影乱。",
        "dynasty": "宋",
        "collection_info": null
    },
    {
        "title": "谒金门 幽槛暑",
        "author": "韩元吉",
        "content": "幽槛暑。\n又是一年重午。\n猎猎风蒲吹翠羽。\n楚天梅熟雨。\n往事潇湘南浦。\n魂断画船箫鼓。\n双叶石榴红半吐。\n倩君聊寄与。",
        "dynasty": "宋",
        "collection_info": null
    },
    {
        "title": "好事近 华屋翠云深",
        "author": "韩元吉",
        "content": "华屋翠云深，云外晚山千叠。\n眼底无穷春事，对杨枝桃叶。\n老来沈醉为花狂，霜鬓未须镊。\n几许夜阑清梦，任翻成胡蝶。",
        "dynasty": "宋",
        "collection_info": null
    },
    {
        "title": "好事近 秋意满芙蓉",
        "author": "韩元吉",
        "content": "秋意满芙蓉，红映小园丛竹。\n风里凤箫声扬，有新妆明玉。\n诗翁相对两悠然，一醉绕黄菊。\n目尽晚山横处，共修眉争绿。",
        "dynasty": "宋",
        "collection_info": null
    },
    {
        "title": "秦楼月・忆秦娥 莺声寂",
        "author": "韩元吉",
        "content": "莺声寂。\n春风欲去难踪迹。\n难踪迹。\n几枝红叶，万金消得。\n青铜镜里朱阑侧。\n照人也似倾城色。\n倾城色。\n一尊莫负，赏心良夕。",
        "dynasty": "宋",
        "collection_info": null
    },
    {
        "title": "朝中措 危亭崛起卧苍龙",
        "author": "韩元吉",
        "content": "危亭崛起卧苍龙。\n绝景画图中。\n便作龙山高会，千年乐事能同。\n使君宴处，丹枫影澹，黄花香浓。\n不惜归鞍照月，直教破帽吹风。",
        "dynasty": "宋",
        "collection_info": null
    },
    {
        "title": "贺圣朝 斜阳只向花梢驻",
        "author": "韩元吉",
        "content": "斜阳只向花梢驻。\n似愁君西去。\n清歌也便做阳关，更朝来风雨。\n佳人莫道，一杯须近，总眉峰偷聚。\n明年归诏上鸾台，记别离难处。",
        "dynasty": "宋",
        "collection_info": null
    },
    {
        "title": "西江月 一度难逢佳节",
        "author": "韩元吉",
        "content": "一度难逢佳节，今年两度重阳。\n菊花犹折御衣黄。\n莫惜危亭更上。\n况有飞觞滟玉，从教醉帽吹香。\n兴来相与共清狂。\n频把新词细唱。",
        "dynasty": "宋",
        "collection_info": null
    },
    {
        "title": "西江月 山路冥冥雨暗",
        "author": "韩元吉",
        "content": "山路冥冥雨暗，溪桥阵阵花飞。\n一年寂寂又春归。\n白发自惊尘世。\n不惜障泥渡水，且寻团扇题诗。\n杜鹃休绕暮烟啼。\n我欲风前重醉。",
        "dynasty": "宋",
        "collection_info": null
    },
    {
        "title": "燕归梁 凉月圆时翠帐深",
        "author": "韩元吉",
        "content": "凉月圆时翠帐深。\n锁非雾沈沈。\n广寒宫里未归人。\n共结屋、住黄金。\n繁枝未老秋光澹，好风露、总关心。\n天香不奈远相寻。\n更翦巧、上瑶簪。",
        "dynasty": "宋",
        "collection_info": null
    },
    {
        "title": "南柯子・南歌子 急雨朝来过",
        "author": "韩元吉",
        "content": "急雨朝来过，浓云晚半收。\n荷香便傍酒尊浮。\n极目澹烟斜照、满芳洲。\n消尽人间暑，翻成一段秋。\n使星南楚转东瓯。\n只恐禁林归诏、未容留。",
        "dynasty": "宋",
        "collection_info": null
    },
    {
        "title": "南柯子・南歌子 野杏抟枝熟",
        "author": "韩元吉",
        "content": "野杏抟枝熟，戎葵抱叶开。\n村村箫鼓画船回。\n客里不知时节、又相催。\n角黍堆冰碗，兵符点翠钗。\n去年今日共传杯。\n应拈榴花独立、望归来。",
        "dynasty": "宋",
        "collection_info": null
    },
    {
        "title": "浪淘沙 席地赏残红",
        "author": "韩元吉",
        "content": "席地赏残红。\n少驻孤蓬。\n一春不奈风和雨。\n雨自无情风有恨，花片西东。\n云澹远峰浓。\n绿遍高桐。\n神仙知在此山中。\n万古消凝多少事，目尽晴空。",
        "dynasty": "宋",
        "collection_info": null
    },
    {
        "title": "浪淘沙 倦客怕离歌",
        "author": "韩元吉",
        "content": "倦客怕离歌。\n春已无多。\n闲愁须倩酒消磨。\n风雨才晴今夜月，不醉如何。\n玉笋滟金荷。\n情在双蛾。\n二年能得几经过。\n花满碧蹊归棹远，回首烟波。",
        "dynasty": "宋",
        "collection_info": null
    },
    {
        "title": "浪淘沙 鶗鴂怨花残",
        "author": "韩元吉",
        "content": "鶗鴂怨花残。\n谁道春阑。\n多情红药待君看。\n浓澹晓妆新意态，独占西园。\n风叶万枝繁。\n犹记平山。\n五云楼映玉成盘。\n二十四桥明月下，谁凭朱阑。",
        "dynasty": "宋",
        "collection_info": null
    },
    {
        "title": "鹧鸪天 山绕江城腊又残",
        "author": "韩元吉",
        "content": "山绕江城腊又残。\n朔风垂地雪成团。\n莫将带雨梨花认，且作临风柳絮看。\n烟杳渺，路弥漫。\n千林犹待月争寒。\n凭君细酌羔儿酒，倚遍琼楼十二阑。",
        "dynasty": "宋",
        "collection_info": null
    },
    {
        "title": "鹧鸪天 不惜黄花插满头",
        "author": "韩元吉",
        "content": "不惜黄花插满头。\n花应却为老人羞。\n年年九日常拚醉，处处登高莫浪愁。\n酬美景，驻清秋。\n绿橙香嫩酒初浮。\n多情雨后双溪水，红满斜阳自在流。",
        "dynasty": "宋",
        "collection_info": null
    },
    {
        "title": "鹧鸪天 老去休惊节物催",
        "author": "韩元吉",
        "content": "老去休惊节物催。\n菊花端的为君开。\n携壶幸有齐山客，怀古还如单父台。\n松掩映，水萦回。\n使君强健得重来。\n不须细把茱萸看，且尽丰年酒一杯。",
        "dynasty": "宋",
        "collection_info": null
    },
    {
        "title": "虞美人 西风斜日兰皋路",
        "author": "韩元吉",
        "content": "西风斜日兰皋路。\n碧嶂连红树。\n天公也有惜君行。\n小雨霏霏特地、不成晴。\n满城桃李春来处。\n我老君宜住。\n莫惊华发笑相扶。\n记取他年同姓、两尚书。",
        "dynasty": "宋",
        "collection_info": null
    },
    {
        "title": "虞美人 登临自古骚人事",
        "author": "韩元吉",
        "content": "登临自古骚人事。\n惨栗天涯意。\n金华峰顶做重阳。\n月地千寻风里、万枝香。\n相君携客相应记。\n几处容狂醉。\n双溪明月乱山青。\n飞梦时时犹在、最高亭。",
        "dynasty": "宋",
        "collection_info": null
    },
    {
        "title": "虞美人 烟霄脉脉停机杼",
        "author": "韩元吉",
        "content": "烟霄脉脉停机杼。\n双鹊飞来语。\n踏歌声转玉钩斜。\n好是满天风露、一池花。\n离多会少从来有。\n不似人间久。\n欢情谁道隔年迟。\n须信仙家日月、未多时。",
        "dynasty": "宋",
        "collection_info": null
    },
    {
        "title": "虞美人 诏书昨夜催春到",
        "author": "韩元吉",
        "content": "诏书昨夜催春到。\n绿野花争早。\n几枝先见海棠开。\n全胜陇头冲雪、寄江梅。\n破寒滴滴娇如醉。\n不比春饶睡。\n万红千紫莫嫌迟。\n看取满城花送、衮衣归。",
        "dynasty": "宋",
        "collection_info": null
    },
    {
        "title": "夜行船 极目高亭横远岫",
        "author": "韩元吉",
        "content": "极目高亭横远岫。\n拂新晴、黛蛾依旧。\n策马重来，秋光如画，霜满翠梧高柳。\n菊美橙香还封酒。\n欢情似、那时重九。\n楼上清风，溪头明月，不道沈郎消瘦。",
        "dynasty": "宋",
        "collection_info": null
    },
    {
        "title": "南乡子 江路木犀天",
        "author": "韩元吉",
        "content": "江路木犀天。\n梨枣吹风树树悬。\n只道荔枝无驿使，依然。\n赢得骊珠万颗传。\n香露滴芳鲜。\n并蒂连枝照绮筵。\n惊走梧桐双睡鹊，应怜。\n腰底黄金作弹圆。",
        "dynasty": "宋",
        "collection_info": null
    },
    {
        "title": "南乡子 细雨弄中秋",
        "author": "韩元吉",
        "content": "细雨弄中秋。\n雨歇烟霄玉镜流。\n唤起佳人横玉笛，凝眸。\n收拾风光上小楼。\n烂醉拚扶头。\n明日阴晴且漫愁。\n二十四桥何处是，悠悠。\n忍对嫦娥说旧游。",
        "dynasty": "宋",
        "collection_info": null
    },
    {
        "title": "醉落魄・一斛珠 楼头晚鼓",
        "author": "韩元吉",
        "content": "楼头晚鼓。\n佳人莫唱黄金缕。\n良宵镫火还三五。\n肠断扁舟，明日江南去。\n离觞欲醉谁能许。\n风前蝶闹蜂儿舞。\n明年此夜知何处。\n且插梅花，同听画檐雨。",
        "dynasty": "宋",
        "collection_info": null
    },
    {
        "title": "醉落魄・一斛珠 菊花又折",
        "author": "韩元吉",
        "content": "菊花又折。\n今年真是龙山客。\n杯行潋滟新醅白。\n一醉相欢，莫便话离恻。\n从教破帽频敧侧。\n楼头霜树明秋色。\n凭高待把疏星摘。\n天近风情，不怕暮云隔。",
        "dynasty": "宋",
        "collection_info": null
    },
    {
        "title": "一翦梅 竹里疏枝总是梅",
        "author": "韩元吉",
        "content": "竹里疏枝总是梅。\n月白霜清，犹未全开。\n相逢聊与着诗催。\n要趁金波，满泛金杯。\n多病渐非作赋才。\n醉到花前，探得春回。\n明年公已在鸾台。\n看取春风，丹诏重来。",
        "dynasty": "宋",
        "collection_info": null
    },
    {
        "title": "临江仙 记得年时离别夜",
        "author": "韩元吉",
        "content": "记得年时离别夜，都门强半清秋。\n今年想望只邻州。\n星连南极动，月满大江流。\n芸阁老仙多妙语，云阶清梦曾游。\n屐声还认庾公楼。\n金波摇酒面，河影堕帘钩。",
        "dynasty": "宋",
        "collection_info": null
    },
    {
        "title": "临江仙 自古文章贤太守",
        "author": "韩元吉",
        "content": "自古文章贤太守，江南只数苏州。\n而今太守更风流。\n熏香开画阁，迎月上西楼。\n见说宫妆高髻拥，司空却是遨头。\n五湖莫便具扁舟。\n玉堂红蕊在，还胜百花洲。",
        "dynasty": "宋",
        "collection_info": null
    },
    {
        "title": "江神子・江城子 十年此地看花时",
        "author": "韩元吉",
        "content": "十年此地看花时。\n醉题诗。\n夜弹棋。\n湖海相逢，曾共惜芳菲。\n前度刘郎今度客，嗟老矣，鬓成丝。\n江梅吹尽柳桥西。\n雪纷飞。\n画船移。\n满眼青山，依旧带寒溪。\n往事如云无处问，云外月、也应知。",
        "dynasty": "宋",
        "collection_info": null
    },
    {
        "title": "江神子・江城子 金银楼阁认蓬莱",
        "author": "韩元吉",
        "content": "金银楼阁认蓬莱。\n晓烟开。\n上崔嵬。\n风引孤帆，谁道却船回。\n鹏翼倚天鳌背稳，惊浪起，雪成堆。\n翩翩黄鹤为谁来。\n醉持杯。\n共徘徊。\n四面江声，脚底隐晴雷。\n织女机头凭借问，何处更、有琼台。",
        "dynasty": "宋",
        "collection_info": null
    },
    {
        "title": "满江红 梅欲开时",
        "author": "韩元吉",
        "content": "梅欲开时，君欲去、花谁同折。\n应怅望、江津千树，晚烟明雪。\n花似故人相见好，人如塞雁多离别。\n待留君、重看水边花，花边月。\n台城路，山如阙。\n追往事，伤时节。\n但春风春雨，古人愁绝。\n多少扬州诗兴在，直须清梦翻胡蝶。\n问他年、谁记饮中仙，花应说。",
        "dynasty": "宋",
        "collection_info": null
    },
    {
        "title": "满江红 寂寞山城",
        "author": "韩元吉",
        "content": "寂寞山城，春已半、好花都折。\n无奈向、阴晴不定，冷烟寒食。\n莫问花残风又雨，且须烂醉酬春色。\n叹使君、华发又重来，人应识。\n丹井畔，山桥侧。\n空翠里，烟如织。\n便直教马上，醉巾沾湿。\n丞相车茵端未惜，孟公好客聊无客。\n算明年、溪路海棠开，还应忆。",
        "dynasty": "宋",
        "collection_info": null
    },
    {
        "title": "满江红 江绕层城",
        "author": "韩元吉",
        "content": "江绕层城，重楼迥、依然山色。\n□□有、佳人犹记，旧家离别。\n把酒只如当日醉，挥毫剩欠尊前客。\n算平林、有恨寄伤心，烟如织。\n湖平树，花连陌。\n风景是，光阴易。\n叹新声浑在，断云难觅。\n暮雨不成巫峡梦，数峰还认湘波瑟。\n但与君、同看小槽红，真珠滴。",
        "dynasty": "宋",
        "collection_info": null
    },
    {
        "title": "水调歌头 世事不须问",
        "author": "韩元吉",
        "content": "世事不须问，我老但宜仙。\n南溪一曲，独对苍翠与孱颜。\n月白风清长夏。\n醉里相逢林下。\n欲辩已忘言。\n无客问生死，有竹报平安。\n少年期，功名事，觅燕然。\n如今憔悴，萧萧华发抱尘编。\n万里蓬莱归路。\n一醉瑶台风露。\n因酒得天全。\n笑指云阶梦，今夕是何年。",
        "dynasty": "宋",
        "collection_info": null
    },
    {
        "title": "水调歌头 江路晓来雨",
        "author": "韩元吉",
        "content": "江路晓来雨，残暑夜全消。\n人言天上今夕，飞鹊渐成桥。\n杳杳云车何处。\n脉脉红蕖香度。\n瓜果趁良宵。\n推枕断虹卷，抚槛白鱼跳。\n无湖客，临风露，倚兰苕。\n云涛四起，极目人世有烟霄。\n我送君舟西渡。\n君望我帆南浦。\n明日恨迢迢。\n且醉吴淞月，重听浙江潮。",
        "dynasty": "宋",
        "collection_info": null
    },
    {
        "title": "水调歌头 明月照多景",
        "author": "韩元吉",
        "content": "明月照多景，一话九经年。\n故人何在，依约蜀道倚青天。\n豪气如今谁在。\n剩对岷峨山水。\n落纸起云烟。\n应有阳台女，来寿隐中仙。\n相如赋，王褒颂，子云玄。\n兰台麟阁，早晚飞诏下甘泉。\n梦绕神州归路。\n却趁鸡鸣起舞。\n馀事勒燕然。\n白首待君老，同泛五湖船。",
        "dynasty": "宋",
        "collection_info": null
    },
    {
        "title": "水调歌头 潋潋桂华满",
        "author": "韩元吉",
        "content": "潋潋桂华满，摇落楚江秋。\n去年今夜，相望千里一扁舟。\n满目都门风露。\n离别凄凉几度。\n霜雪渐盈头。\n山水最佳处，常恨不同游。\n少年约，谈笑事，取封侯。\n田园归晚，休问适不用吾谋。\n身外功名何处。\n屈指如今老去。\n无梦到金瓯。\n剩买五湖月，吹笛下沧洲。",
        "dynasty": "宋",
        "collection_info": null
    },
    {
        "title": "水调歌头 今日俄重九",
        "author": "韩元吉",
        "content": "今日俄重九，莫负菊花开。\n试寻高处，携手蹑屐上崔嵬。\n放目苍岩千仞。\n云护晓霜成阵。\n知我与君来。\n古寺倚修竹，飞槛绝纤埃。\n笑谈间，风满座，酒盈杯。\n仙人跨海，休问随处是蓬莱。\n落日平原西望。\n鼓角秋深悲壮。\n戏马但荒台。\n细把茱萸看，一醉且徘徊。",
        "dynasty": "宋",
        "collection_info": null
    },
    {
        "title": "水调歌头 泽国又秋晚",
        "author": "韩元吉",
        "content": "泽国又秋晚，天际有飞鸿。\n中原何在，极目千里暮云重。\n今古长干桥下，遗恨都随流水，西去几时东。\n斜日动歌管，萸菊舞西风。\n江南岸，淮南渡，草连空。\n石城潮落，寂寞烟树锁离宫。\n且斗尊前酒美，莫问楼头佳丽，往事有无中。\n却笑东山老，拥鼻与谁同。",
        "dynasty": "宋",
        "collection_info": null
    },
    {
        "title": "水调歌头 落日澹芳草",
        "author": "韩元吉",
        "content": "落日澹芳草，烟际一鸥浮。\n西湖好处，君去千里为谁留。\n坐想敬亭山下，竹映一溪寒水，飞盖共追游。\n况有尊前客，相对两诗流。\n笑谈间，风满座，气横秋。\n平生壮志，长啸起舞看吴钩。\n红白山花开谢，半醉半醒时节，春去子规愁。\n梦绕水西寺，回首谢公楼。",
        "dynasty": "宋",
        "collection_info": null
    },
    {
        "title": "醉蓬莱 听清歌初转",
        "author": "韩元吉",
        "content": "听清歌初转，翠岭云横，乍飞还驻。\n水落秋明，正千岩呈露。\n况有宾朋，飘然才调，尽凌空鹓鹭。\n步绕西畴，同寻南涧，郊原新雨。\n好客声名，郑庄风韵，松菊栽成，故侯瓜圃。\n燕去鸿来，笑人生离聚。\n老子偷闲，爱君三径，共一尊芳醑。\n待约梅仙，他年丹就，骑鲸飞去。",
        "dynasty": "宋",
        "collection_info": null
    },
    {
        "title": "念奴娇 去年秋半",
        "author": "韩元吉",
        "content": "去年秋半，正都门结束，相将离别。\n潋潋双溪新雁过，重见当时明月。\n步转高楼，凄凉看镜，绿鬓纷成雪。\n晚晴烟树，傍人飞下洪叶。\n还记江浦潮生，云涛天际，涌金波一色。\n千里相望浑似梦，极目空山围碧。\n醉拍朱阑，满簪丹桂，细与姮娥说。\n倚风孤啸，恍然身在瑶阙。",
        "dynasty": "宋",
        "collection_info": null
    },
    {
        "title": "念奴娇 定交最早",
        "author": "韩元吉",
        "content": "定交最早，叹西津几度，匆匆论别。\n世事浮云山万变，只有沧江横月。\n长忆追随，湖山好处，醉帽敧风雪。\n竹阴花径，兴来题尽桐叶。\n谁忆此地相逢，鬓毛君未白，眉添黄色。\n屈指烟霄归诏近，路入龙楼金碧。\n千载功名，一尊欢笑，会作他年说。\n倚天长剑，夜寒光透银阙。",
        "dynasty": "宋",
        "collection_info": null
    },
    {
        "title": "念奴娇 湖山泥影",
        "author": "韩元吉",
        "content": "湖山泥影，弄晴丝、目送天涯鸿鹄。\n春水移船花似雾，醉里题诗刻烛。\n离别经年，相逢犹健，底恨光阴速。\n壮怀浑在，浩然起舞相属。\n长记入洛声名，风流觞咏，有兰亭修竹。\n绝唱人间知不知，零落金貂谁续。\n北固烟锺，西州雪岸，且共杯中绿。\n紫台青琐，看君归上群玉。",
        "dynasty": "宋",
        "collection_info": null
    },
    {
        "title": "念奴娇 春来离思",
        "author": "韩元吉",
        "content": "春来离思，正楼台灯火、香凝金戟。\n扬子江头嘶骑拥，杨柳花飞留客。\n枚乘声名，谪仙风韵，更赋长相忆。\n酒阑相顾，起看月堕寒壁。\n尊前谁唱新词，平林真有恨、寒烟如织。\n燕雁横空梅蕊乱，醉里隔江闻笛。\n白发逢春，湖山好在，一笑千金直。\n待君归诏，买船重话畴昔。",
        "dynasty": "宋",
        "collection_info": null
    },
    {
        "title": "水龙吟 乱山深处逢春",
        "author": "韩元吉",
        "content": "乱山深处逢春，断魂更入桃源路。\n双双翠羽，溅溅流水，蒙蒙香雾。\n花里莺啼，水边人去，落红无数。\n恨刘郎鬓点，星星华发，空回首、伤春暮。\n寂寞云间洞户。\n问当年、佳期何处。\n虹桥望断，琼楼深锁，如今谁住。\n绿满千岩，浣衣石上，倚风凝伫。\n料多情好在，也应笑我，却匆匆去。",
        "dynasty": "宋",
        "collection_info": null
    },
    {
        "title": "水龙吟 五溪深锁烟霞",
        "author": "韩元吉",
        "content": "五溪深锁烟霞，定知不是人间世。\n轩然九老，排云一笑，苍颜相对。\n星斗垂空，月华随步，酒醒无寐。\n□广寒已近，嫦娥起舞，天风动、摇丹桂。\n极目层霄如洗。\n正千岩、棱棱霜气。\n飞泉半落，苍崖百仞，珠翻玉碎。\n金衲松成，葛洪丹就，如今千载。\n叹谪仙诗在，骑驴未远，且留君醉。",
        "dynasty": "宋",
        "collection_info": null
    },
    {
        "title": "瑞鹤仙 西风吹暮雨",
        "author": "韩元吉",
        "content": "西风吹暮雨。\n正碧树凉生，送君南浦。\n蝉声带残暑。\n满高林斜照，暝烟横渚。\n故乡路阻。\n更秋入、江城雁渡。\n怅天涯、几许闲愁，对酒共成羁旅。\n休问功名何在，绿鬓吴霜，素衣尘土。\n离觞缓举。\n收玉箸，听金缕。\n叹凌云才调，乌丝阑上，省把清诗漫与。\n见洛阳、年少交游，倩君寄语。",
        "dynasty": "宋",
        "collection_info": null
    },
    {
        "title": "薄幸 送君南浦",
        "author": "韩元吉",
        "content": "送君南浦。\n对烟柳、青青万缕。\n更满眼、残红吹尽，叶底黄鹂自语。\n甚动人、多少离情，楼头水阔山无数。\n记竹里题诗，花边载酒，魂断江干春暮。\n都莫问、功名事，白发渐、星星如许。\n任鸡鸣起舞，乡关何在，凭高目尽孤鸿去。\n漫留君住。\n趁酴醿香暖，持杯且醉瑶台露。\n相思记取，愁绝西窗夜雨。",
        "dynasty": "宋",
        "collection_info": null
    },
    {
        "title": "临江仙 不恨绿阴桃李过",
        "author": "韩元吉",
        "content": "不恨绿阴桃李过，酴醿正向人开。\n一尊清夜月徘徊。\n花如人意好，月为此花来。\n未信人间香有许，却疑同住瑶台。\n纷纷残雪堕深杯。\n直教攀折尽，犹胜酒醒回。",
        "dynasty": "宋",
        "collection_info": null
    },
    {
        "title": "南柯子・南歌子 五月炎州路",
        "author": "韩元吉",
        "content": "五月炎州路，千重扑地开。\n只疑标韵是江梅。\n不道熏风庭院、雪成堆。\n宝髻琼瑶缀，仙衣翡翠裁。\n一枝长伴荔枝来。\n付与玉人和笑、插鸾钗。",
        "dynasty": "宋",
        "collection_info": null
    },
    {
        "title": "醉落魄・一斛珠 霓裳弄月",
        "author": "韩元吉",
        "content": "霓裳弄月。\n冰肌不受人间热。\n分明密露枝枝结。\n碧树珊瑚，容易与君折。\n玉环旧事谁能说。\n迢迢驿路香风彻。\n故人莫恨东南别。\n不寄梅花，千里寄红雪。",
        "dynasty": "宋",
        "collection_info": null
    },
    {
        "title": "水龙吟 雨馀叠巘浮空",
        "author": "韩元吉",
        "content": "雨馀叠巘浮空，望中秀色仙都是。\n洞天未锁，人间春老，玉妃曾坠。\n锦瑟繁弦，凤箫清响，九霄歌吹。\n问分香旧事，刘郎去后，知谁伴、风前醉。\n回首暝烟千里。\n但纷纷、落红如泪。\n多情易老，青鸾何许，诗成谁寄。\n斗转参横，半帘花影，一溪寒水。\n怅飞凫路杳，行云梦断，有三峰翠。",
        "dynasty": "宋",
        "collection_info": null
    },
    {
        "title": "好事近 凝碧旧池头",
        "author": "韩元吉",
        "content": "凝碧旧池头，一听管弦凄切。\n多少梨园声在，总不堪华发。\n杏花无处避春愁，也傍野烟发。\n惟有御沟声断，似知人呜咽。",
        "dynasty": "宋",
        "collection_info": null
    },
    {
        "title": "永遇乐 池馆春归",
        "author": "韩元吉",
        "content": "池馆春归，帘栊昼静，清漏移箭。\n山下孤城，水边翠竹，鶗鴂声千转。\n记得年时，绮窗人去，尚有唾茸遗线。\n照珠筵、歌檀舞扇，寂寞旧家排遍。\n青云赋客，多情多病，西掖桐阴满院。\n飞絮随风，马头月在，翡翠帷空卷。\n平湖烟远，斜桥雨暗，欲寄短书双燕。\n算犹忆、兰房画烛，醉时共翦。",
        "dynasty": "宋",
        "collection_info": null
    },
    {
        "title": "六州歌头 东风着意",
        "author": "韩元吉",
        "content": "东风着意。\n先上小桃枝。\n红粉腻。\n娇如醉。\n倚朱扉。\n记年时。\n隐映新妆，面临水岸。\n春将半。\n云日暖。\n斜桥转。\n夹城西。\n草软莎平跋马，垂杨渡、玉勒争嘶。\n认蛾眉凝笑，脸薄拂燕支。\n绣户曾窥。\n恨依依。\n共携手处。\n香如雾。\n红随步。\n怨春迟。\n消瘦损。\n凭谁问。\n只花知。\n泪空垂。\n旧日堂前燕，和烟雨，又双飞。\n人自老。\n春长好。\n梦佳期。\n前度刘郎，几许风流地，花也应悲。\n但茫茫暮霭，目断武陵溪。\n往事难追。",
        "dynasty": "宋",
        "collection_info": null
    },
    {
        "title": "水龙吟 南风五月江波",
        "author": "韩元吉",
        "content": "南风五月江波，使君莫袖平戎手。\n燕然未勒，渡沪声在，宸衷怀旧。\n卧占湖山，楼横百尺，诗成千首。\n正菖蒲叶老，芙蕖香嫩，高门瑞、人知否。\n凉夜光躔牛斗。\n梦初回、长庚如昼。\n明年看取，锋旗南下，六骡西走。\n功画凌烟，万钉宝带，百壶清酒。\n便留公剩馥，蟠桃分我，作归来寿。",
        "dynasty": "宋",
        "collection_info": null
    },
    {
        "title": "蓦山溪 双龙古洞",
        "author": "韩元吉",
        "content": "双龙古洞，领略千岩秀。\n福地有真仙，来一试、调元□手。\n青春绿野，月转最高峰，星斗润，柳海新，五夜收灯后。\n诏飞天上，人倚经纶旧。\n重入辅升平，更赢得、千龄眉寿。\n功成未晚，归伴赤松游，金印重，羽衣轻，会见丹砂就。",
        "dynasty": "宋",
        "collection_info": null
    },
    {
        "title": "鹊桥仙 菊花黄后",
        "author": "韩元吉",
        "content": "菊花黄后。\n山茶红透。\n南国小春时候。\n蓬山高处绿云间，有一个、仙宫诞秀。\n精神龟媚，骨毛鹤瘦。\n落落人中星斗。\n殷勤自折早梅芳，调一鼎、和羹为寿。",
        "dynasty": "宋",
        "collection_info": null
    },
    {
        "title": "朝中措 清霜着柳夜来寒",
        "author": "韩元吉",
        "content": "清霜着柳夜来寒。\n新月印湖山。\n共喜今年称寿，一尊还在长安。\n人间千载，从教鹤发，且驻朱颜。\n看取烟霄平步，何须九转神丹。",
        "dynasty": "宋",
        "collection_info": null
    },
    {
        "title": "南乡子 新笋旋成林",
        "author": "韩元吉",
        "content": "新笋旋成林。\n梅子枝头雨更深。\n织就彩丝犹十日，登临。\n人似江心百炼金。\n功业会相寻。\n好挹熏风和舜琴。\n鹤住千年丹九转，如今。\n门外梧桐长翠阴。",
        "dynasty": "宋",
        "collection_info": null
    },
    {
        "title": "鹧鸪天 甲子今年甫一周",
        "author": "韩元吉",
        "content": "甲子今年甫一周。\n人间聊住八千秋。\n依依梅蕊看如雪，恰恰蟾华未上钩。\n分玉节，共南州。\n台城辇路记重游。\n相期一品归来健，兄弟华颠自献酬。",
        "dynasty": "宋",
        "collection_info": null
    },
    {
        "title": "瑞鹤仙 好山横翠幕",
        "author": "韩元吉",
        "content": "好山横翠幕。\n更一水流烟，嫩阴成幄。\n熏风转林薄。\n笑劳生底事，漫嗟离索。\n霞觞细酌。\n尽流年、青镜易觉。\n算芙蓉、玉井香翻，不减旧阶红药。\n寂寞。\n早玄空老，问字人稀，也胜投阁。\n骑鲸后约。\n追汗漫，记寥廓。\n便风帆高挂，云涛千里，谁道蓬壶水弱。\n任蟠桃、满路千花，自开自落。",
        "dynasty": "宋",
        "collection_info": null
    },
    {
        "title": "醉落魄・一斛珠 红蕖漾月",
        "author": "韩元吉",
        "content": "红蕖漾月。\n熏风特地生梧叶。\n一年风月今宵别。\n隐隐笙鸾，何处有炎热。\n凤凰山下榴花发。\n一杯香露融春雪。\n幔亭有路通瑶阙。\n知我丹成，容我醉时节。",
        "dynasty": "宋",
        "collection_info": null
    },
    {
        "title": "醉落魄・一斛珠 相看半百",
        "author": "韩元吉",
        "content": "相看半百。\n劳生等是干坤客。\n功成一笑惊头白。\n惟有榴花，相对似颜色。\n蓬莱水浅何曾隔。\n也应待得蟠桃摘。\n我歌欲和君须拍。\n风月年年，常恨酒杯窄。",
        "dynasty": "宋",
        "collection_info": null
    },
    {
        "title": "酹江月・念奴娇 三光五岳",
        "author": "黄宰",
        "content": "三光五岳，孕干坤英彩，非金非玉。\n赫赫岩岩真相种，来驾横空仙鹄。\n十万儿童，和丰堂下，齐指梅山祝。\n黑头难老，岁寒苍桧修竹。\n须信自家有传，中庸一卷，是长生真箓。\n借问洛阳归去后，几度桃开桃熟。\n十九年间，梦回天上，再见棠阴绿。\n相将促觐，已闻沙路新筑。",
        "dynasty": "宋",
        "collection_info": null
    },
    {
        "title": "忆秦娥 弯弯曲",
        "author": "朱淑真",
        "content": "弯弯曲。\n新年新月钩寒玉。\n钩寒玉。\n凤鞋儿小，翠眉儿蹙。\n闹蛾雪柳添妆束。\n烛龙火树争驰逐。\n争驰逐。\n元宵三五，不如初六。",
        "dynasty": "宋",
        "collection_info": null
    },
    {
        "title": "浣溪纱・浣溪沙 春巷夭桃吐绛英",
        "author": "朱淑真",
        "content": "春巷夭桃吐绛英。\n春衣初试薄罗轻。\n风和烟暖燕巢成。\n小院湘帘闲不卷，曲房朱户闷长扃。\n恼人光景又清明。",
        "dynasty": "宋",
        "collection_info": null
    },
    {
        "title": "生查子 寒食不多时",
        "author": "朱淑真",
        "content": "寒食不多时，几日东风恶。\n无绪倦寻芳，闲却秋千索。\n玉减翠裙交，病怯罗衣薄。\n不忍卷帘看，寂寞梨花落。",
        "dynasty": "宋",
        "collection_info": null
    },
    {
        "title": "生查子 年年玉镜台",
        "author": "朱淑真",
        "content": "年年玉镜台，梅蕊宫妆困。\n今岁未还家，怕见江南信。\n酒从别后疏，泪向愁中尽。\n遥想楚云深，人远天涯近。",
        "dynasty": "宋",
        "collection_info": null
    },
    {
        "title": "谒金门 春已半",
        "author": "朱淑真",
        "content": "春已半。\n触目此情无限。\n十二阑干闲倚遍。\n愁来天不管。\n好是风和日暖。\n输与莺莺燕燕。\n满院落花帘不卷。\n断肠芳草远。",
        "dynasty": "宋",
        "collection_info": null
    },
    {
        "title": "江城子 斜风细雨作春寒",
        "author": "朱淑真",
        "content": "斜风细雨作春寒。\n对尊前。\n忆前欢。\n曾把梨花，寂寞泪阑干。\n芳草断烟南浦路，和别泪，看青山。\n昨宵结得梦夤缘。\n水云间。\n悄无言。\n争奈醒来，愁恨又依然。\n展转衾裯空懊恼，天易见，见伊难。",
        "dynasty": "宋",
        "collection_info": null
    },
    {
        "title": "减字木兰花 独行独坐",
        "author": "朱淑真",
        "content": "独行独坐。\n独倡独酬还独卧。\n伫立伤神。\n无奈轻寒着摸人。\n此情谁见。\n泪洗残妆无一半。\n愁病相仍。\n剔尽寒灯梦不成。",
        "dynasty": "宋",
        "collection_info": null
    },
    {
        "title": "眼儿媚 迟迟春日弄轻柔",
        "author": "朱淑真",
        "content": "迟迟春日弄轻柔。\n花径暗香流。\n清明过了，不堪回首，云锁朱楼。\n午窗睡起莺声巧，何处唤春愁。\n绿杨影里，海棠亭畔，红杏梢头。",
        "dynasty": "宋",
        "collection_info": null
    },
    {
        "title": "鹧鸪天 独倚阑干昼日长",
        "author": "朱淑真",
        "content": "独倚阑干昼日长。\n纷纷蜂蝶斗轻狂。\n一天飞絮东风恶，满路桃花春水香。\n当此际，意偏长。\n萋萋芳草傍池塘。\n千锺尚欲偕春醉，幸有荼蘼与海棠。",
        "dynasty": "宋",
        "collection_info": null
    },
    {
        "title": "清平乐 风光紧急",
        "author": "朱淑真",
        "content": "风光紧急。\n三月俄三十。\n拟欲留连计无及。\n绿野烟愁露泣。\n倩谁寄语春宵。\n城头画鼓轻敲。\n缱绻临歧嘱付，来年早到梅梢。",
        "dynasty": "宋",
        "collection_info": null
    },
    {
        "title": "点绛唇 黄鸟嘤嘤",
        "author": "朱淑真",
        "content": "黄鸟嘤嘤，晓来却听丁丁木。\n芳心已逐。\n泪眼倾珠斛。\n见自无心，更调离情曲。\n鸳帏独。\n望休穷目。\n回首溪山绿。",
        "dynasty": "宋",
        "collection_info": null
    },
    {
        "title": "蝶恋花 楼外垂杨千万缕",
        "author": "朱淑真",
        "content": "楼外垂杨千万缕。\n欲系青春，少住春还去。\n独自风前飘柳絮。\n随春且看归何处。\n绿满山川闻杜宇。\n便做无情，莫也愁人苦。\n把酒送春春不语。\n黄昏却下潇潇雨。",
        "dynasty": "宋",
        "collection_info": null
    },
    {
        "title": "清平乐 恼烟撩露",
        "author": "朱淑真",
        "content": "恼烟撩露。\n留我须臾住。\n携手藕花湖上路。\n一霎黄梅细雨。\n娇痴不怕人猜。\n随群暂遣愁怀。\n最是分携时候，归来懒傍妆台。",
        "dynasty": "宋",
        "collection_info": null
    },
    {
        "title": "菩萨蛮 秋声乍起梧桐落",
        "author": "朱淑真",
        "content": "秋声乍起梧桐落。\n蛩吟唧唧添萧索。\n敧枕背灯眠。\n月和残梦圆。\n起来钩翠箔。\n何处寒砧作。\n独倚小阑干。\n逼人风露寒。",
        "dynasty": "宋",
        "collection_info": null
    },
    {
        "title": "菩萨蛮 山亭水榭秋方半",
        "author": "朱淑真",
        "content": "山亭水榭秋方半。\n凤帏寂寞无人伴。\n愁闷一番新。\n双蛾只旧颦。\n起来临绣户。\n时有疏萤度。\n多谢月相怜。\n今宵不忍圆。",
        "dynasty": "宋",
        "collection_info": null
    },
    {
        "title": "鹊桥仙 巧云妆晚",
        "author": "朱淑真",
        "content": "巧云妆晚，西风罢暑，小雨翻空月坠。\n牵牛织女几经秋，尚多少、离肠恨泪。\n微凉入袂，幽欢生座，天上人间满意。\n如何暮暮与朝朝，更改却、年年岁岁。",
        "dynasty": "宋",
        "collection_info": null
    },
    {
        "title": "菩萨蛮 也无梅柳新标格",
        "author": "朱淑真",
        "content": "也无梅柳新标格。\n也无桃李妖娆色。\n一味恼人香。\n群花争敢当。\n情知天上种。\n飘落深岩洞。\n不管月宫寒。\n将枝比并看。",
        "dynasty": "宋",
        "collection_info": null
    },
    {
        "title": "点绛唇 风劲云浓",
        "author": "朱淑真",
        "content": "风劲云浓，暮寒无奈侵罗幕。\n髻鬟斜掠。\n呵手梅妆薄。\n少饮清欢，银烛花频落。\n恁萧索。\n青工已觉。\n点破香梅萼。",
        "dynasty": "宋",
        "collection_info": null
    },
    {
        "title": "念奴娇 冬晴无雪",
        "author": "朱淑真",
        "content": "冬晴无雪。\n是天心未肯，化工非拙。\n不放玉花飞堕地，留在广寒宫阙。\n云欲同时，霰将集处，红日三竿揭。\n六花翦就，不知何处施设。\n应念陇首寒梅，花开无伴，对景真愁绝。\n待出和羹金鼎手，为把玉盐飘撒。\n沟壑皆平，干坤如画，更吐冰轮洁。\n梁园燕客，夜明不怕灯灭。",
        "dynasty": "宋",
        "collection_info": null
    },
    {
        "title": "念奴娇 鹅毛细翦",
        "author": "朱淑真",
        "content": "鹅毛细翦，是琼珠密洒，一时堆积。\n斜倚东风浑漫漫，顷刻也须盈尺。\n玉作楼台，铅熔天地，不见遥岑碧。\n佳人作戏，碎揉些子抛掷。\n争奈好景难留，风﹀雨︽，打碎光凝色。\n总有十分轻妙态，谁似旧时怜惜。\n担阁梁吟，寂寥楚舞，笑捏狮儿只。\n梅花依旧，岁寒松竹三益。",
        "dynasty": "宋",
        "collection_info": null
    },
    {
        "title": "卜算子 竹里一枝斜",
        "author": "朱淑真",
        "content": "竹里一枝斜，映带林逾静。\n雨后清奇画不成，浅水横疏影。\n吹彻小单于，心事思重省。\n拂拂风前度暗香，月色侵花冷。",
        "dynasty": "宋",
        "collection_info": null
    },
    {
        "title": "菩萨蛮 湿云不渡溪桥冷",
        "author": "朱淑真",
        "content": "湿云不渡溪桥冷。\n娥寒初破东风影。\n溪下水声长。\n一枝和月香。\n人怜花似旧，花不知人瘦。\n独自倚阑干，夜深花正寒。",
        "dynasty": "宋",
        "collection_info": null
    },
    {
        "title": "失调名 王孙去后无芳草",
        "author": "朱淑真",
        "content": "王孙去后无芳草。",
        "dynasty": "宋",
        "collection_info": null
    },
    {
        "title": "西江月 办取舞裙歌扇",
        "author": "朱淑真",
        "content": "办取舞裙歌扇，赏春只怕春寒。\n卷帘无语对南山。\n已觉绿肥红浅。\n去去惜花心懒，踏青闲步江干。\n恰如飞鸟倦知还。\n澹荡梨花深院。",
        "dynasty": "宋",
        "collection_info": null
    },
    {
        "title": "月华清 雪压庭春",
        "author": "朱淑真",
        "content": "雪压庭春，香浮花月，揽衣还怯单薄。\n敧枕裴回，又听一声干鹊。\n粉泪共、宿雨阑干，清梦与、寒云寂寞。\n除却。\n是江梅曾许，诗人吟作。\n长恨晓风漂泊。\n且莫遣香肌，瘦减如削。\n深杏夭桃，端的为谁零落。\n况天气、妆点清明，对美景、不妨行乐。\n拌着。\n向花时取，一杯独酌。",
        "dynasty": "宋",
        "collection_info": null
    },
    {
        "title": "柳梢青 柳色初匀",
        "author": "张抡",
        "content": "柳色初匀。\n轻寒似水，纤雨如尘。\n一阵东风，縠绞微皱，碧沼鳞鳞。\n仙娥花月精神。\n奏凤管、鸾丝斗新。\n万岁声中，九霞杯里，长醉芳春。",
        "dynasty": "宋",
        "collection_info": null
    },
    {
        "title": "蝶恋花 前日海棠犹未破",
        "author": "张抡",
        "content": "前日海棠犹未破。\n点点胭脂，染就真珠颗。\n今日重来花下坐。\n乱铺宫锦春无那。\n剩摘繁枝簪几朵。\n痛惜深怜，只恐芳菲过。\n醉倒何妨花底卧。\n不须红袖来扶我。",
        "dynasty": "宋",
        "collection_info": null
    },
    {
        "title": "临江仙 玉宇凉生清禁晓",
        "author": "张抡",
        "content": "玉宇凉生清禁晓，丹葩色照晴空。\n珊瑚敲碎小玲珑。\n人间无此种，来自广寒宫。\n雕玉阑干深院静，嫣然凝笑西风。\n曲屏须占一枝红。\n且图敧醉枕，香到梦魂中。",
        "dynasty": "宋",
        "collection_info": null
    },
    {
        "title": "临江仙 闻道彤庭森宝仗",
        "author": "张抡",
        "content": "闻道彤庭森宝仗，霜风逐雨驱云。\n六龙扶辇下青冥。\n香随鸾扇远，日射赭袍明。\n帘卷天街人隘路，满城喜望清尘。\n欢声催起岭梅春。\n欲知天意好，昨夜月华新。",
        "dynasty": "宋",
        "collection_info": null
    },
    {
        "title": "西江月 翦就碧云闹叶",
        "author": "张抡",
        "content": "翦就碧云闹叶，刻成紫玉芳心。\n浅春不怕峭寒侵。\n暧彻熏笼瑞锦。\n花里清芬独步，尊前胜韵难禁。\n飞香直到玉杯深。\n消得厌厌痛饮。",
        "dynasty": "宋",
        "collection_info": null
    },
    {
        "title": "朝中措 灯花挑尽夜将阑",
        "author": "张抡",
        "content": "灯花挑尽夜将阑。\n斜掩小屏山。\n一点凉蟾窥慢，钏敲玉臂生寒。\n起来无绪，炉熏烬冷，桐叶声干。\n都把沈思幽恨，明朝分付眉端。",
        "dynasty": "宋",
        "collection_info": null
    },
    {
        "title": "烛影摇红 双阙中天",
        "author": "张抡",
        "content": "双阙中天，凤楼十二春寒浅。\n去年元夜奉宸游，曾侍瑶池宴。\n玉殿珠帘尽卷。\n拥群仙、蓬壶阆苑。\n五云深处，万烛光中，揭天丝管。\n驰隙流年，恍如一瞬星霜换。\n今宵谁念泣孤臣，回首长安远。\n可是尘缘未断。\n谩惆怅、华胥梦短。\n满怀幽恨，数点寒灯，几声归雁。",
        "dynasty": "宋",
        "collection_info": null
    },
    {
        "title": "浣溪沙 筑室峥嵘占宝峰",
        "author": "张抡",
        "content": "筑室峥嵘占宝峰。\n退朝燕坐万缘空，出尘高志抗冥鸿。\n何日嘉招陪一笑，看君豪饮釂千锺。\n试凭鄙句作先容。",
        "dynasty": "宋",
        "collection_info": null
    },
    {
        "title": "霜天晓角 晓风摇幕",
        "author": "张抡",
        "content": "晓风摇幕。\n敧枕闻残角。\n霜月可窗寒影，金猊冷、翠衾薄。\n旧恨无处着。\n新愁还又作。\n夜夜单于声里，灯花共、泪珠落。",
        "dynasty": "宋",
        "collection_info": null
    },
    {
        "title": "点绛唇 何处春来",
        "author": "张抡",
        "content": "何处春来，惠风初自东郊至。\n柳条花蕊。\n迤逦争明媚。\n造化难穷，谁晓幽微理。\n都来是。\n自然天地。\n一点冲和气。",
        "dynasty": "宋",
        "collection_info": null
    },
    {
        "title": "点绛唇 昨夜东风",
        "author": "张抡",
        "content": "昨夜东风，又还吹遍闲花草。\n翠轻红小。\n触处惊春早。\n草舍茅□，□□□□□。\n谁□□。\n□□丹灶。\n别有阳和□。",
        "dynasty": "宋",
        "collection_info": null
    },
    {
        "title": "点绛唇 阳气初生",
        "author": "张抡",
        "content": "阳气初生，万花潜动根荄暖。\n暗藏芳艳。\n未许东君见。\n恰似温温，铅鼎丹初转。\n功犹浅。\n九回烹炼。\n日月光华满。",
        "dynasty": "宋",
        "collection_info": null
    },
    {
        "title": "点绛唇 暖日迟迟",
        "author": "张抡",
        "content": "暖日迟迟，乱莺声在垂杨里。\n昼眠惊起。\n花影间铺地。\n试问荣名，何似花前醉。\n陶陶地。\n任他门外。\n车驾喧朝市。",
        "dynasty": "宋",
        "collection_info": null
    },
    {
        "title": "点绛唇 花满名园",
        "author": "张抡",
        "content": "花满名园，万红千翠交相映。\n画阑幽径。\n行乐迷芳景。\n惟有幽人，不与浮华竞。\n便幽静。\n兴来独饮。\n花下风吹醒。",
        "dynasty": "宋",
        "collection_info": null
    },
    {
        "title": "点绛唇 春入山家",
        "author": "张抡",
        "content": "春入山家，杖藜独步登严岫。\n野花争秀。\n弄蕊香盈袖。\n对景开怀，莫遣双眉皱。\n春难久。\n乱红飞后。\n留得韶光否。",
        "dynasty": "宋",
        "collection_info": null
    },
    {
        "title": "点绛唇 气体冲融",
        "author": "张抡",
        "content": "气体冲融，四时长在阳春里。\n玉田琼蕊。\n养就灵苗异。\n堪笑□□，□□□□□。\n□□□。\n□□流水。\n半落苍□□。",
        "dynasty": "宋",
        "collection_info": null
    },
    {
        "title": "点绛唇 乐事难并",
        "author": "张抡",
        "content": "乐事难并，少年常恨春宵短。\n万花丛畔。\n只恐金杯浅。\n方喜春来，又叹韶华晚。\n频相劝。\n且闻强健。\n莫厌花经眼。",
        "dynasty": "宋",
        "collection_info": null
    },
    {
        "title": "点绛唇 一瞬光阴",
        "author": "张抡",
        "content": "一瞬光阴，世人常被芳菲恼。\n玉壶频倒。\n惟恨春归早。\n何似逍遥，物外寻三岛。\n春长好。\n瑞芝瑶草。\n春又何曾老。",
        "dynasty": "宋",
        "collection_info": null
    },
    {
        "title": "点绛唇 浮世如何",
        "author": "张抡",
        "content": "浮世如何，问花何事花无语。\n夜来风雨。\n已送韶华暮。\n念此堪惊，得失休思虑。\n从今去。\n醉乡深处。\n莫管流年度。",
        "dynasty": "宋",
        "collection_info": null
    },
    {
        "title": "阮郎归 亭亭槐柳午阴圆",
        "author": "张抡",
        "content": "亭亭槐柳午阴圆。\n熏风拂舜弦。\n一轮红日贴中天。\n干坤如火然。\n观上象，想丹田。\n阳精色正鲜。\n□从炼得体纯全。\n朱颜无岁年。",
        "dynasty": "宋",
        "collection_info": null
    },
    {
        "title": "阮郎归 欲如臭腐化神奇",
        "author": "张抡",
        "content": "欲如臭腐化神奇。\n当观蝉蜕时。\n脱然飞上绿槐枝。\n炎炎昼景□。\n□□□，□如斯。\n□□□□迷。\n灵躯一旦脱□□。\n□□□□归。",
        "dynasty": "宋",
        "collection_info": null
    },
    {
        "title": "阮郎归 深亭邃馆锁清风",
        "author": "张抡",
        "content": "深亭邃馆锁清风。\n榴花芳艳浓。\n阳光染就欲烧空。\n谁能窥化工。\n观物外，喻身中。\n灵砂别有功。\n若将一粒比花容。\n金丹色又红。",
        "dynasty": "宋",
        "collection_info": null
    },
    {
        "title": "阮郎归 炎天何处可登临",
        "author": "张抡",
        "content": "炎天何处可登临。\n须于物外寻。\n松风涧水杂清音。\n空山如弄琴。\n宜散发，称披襟。\n都无烦暑侵。\n莫将城市比山林。\n山林兴味深。",
        "dynasty": "宋",
        "collection_info": null
    },
    {
        "title": "阮郎归 豪家大厦敞千楹",
        "author": "张抡",
        "content": "豪家大厦敞千楹。\n风摇玉柄轻。\n金盆弄水复敲冰。\n热从何处生。\n低草舍，小茅亭。\n如何安此身。\n元来一念静无尘。\n萧然心自清。",
        "dynasty": "宋",
        "collection_info": null
    },
    {
        "title": "阮郎归 金乌玉兔最无情",
        "author": "张抡",
        "content": "金乌玉兔最无情。\n驱驰不暂停。\n春光才去又朱明。\n年华只暗惊。\n须省悟，莫劳神。\n朱颜不再新。\n灭除妄想养天真。\n管无寒暑侵。",
        "dynasty": "宋",
        "collection_info": null
    },
    {
        "title": "阮郎归 动时思静暑思寒",
        "author": "张抡",
        "content": "动时思静暑思寒。\n尘劳扰扰间。\n翻云复雨百千般。\n几时心地闲。\n□□□，□□难。\n将□□□然。\n自然寒暑不相□。\n□□□地仙。",
        "dynasty": "宋",
        "collection_info": null
    },
    {
        "title": "阮郎归 谁言无处避炎光",
        "author": "张抡",
        "content": "谁言无处避炎光。\n山中有草堂。\n安然一枕即仙乡。\n竹风穿户凉。\n名不恋，利都忘。\n心闲日自长。\n不须辛苦觅琼浆。\n华池神水香。",
        "dynasty": "宋",
        "collection_info": null
    },
    {
        "title": "阮郎归 炎炎皦日正当中",
        "author": "张抡",
        "content": "炎炎皦日正当中。\n澄潭忽此逢。\n金丹乍浴表深功。\n通明照水红。\n丹浴罢，乐无穷。\n怡然百体融。\n人间何处不清风。\n此怀谁与同。",
        "dynasty": "宋",
        "collection_info": null
    },
    {
        "title": "阮郎归 寒来暑往几时休",
        "author": "张抡",
        "content": "寒来暑往几时休。\n光阴逐水流。\n浮云身世两悠悠。\n何劳身外求。\n天上月，水边楼。\n须将一醉酬。\n陶然无喜亦无忧。\n人生且自由。",
        "dynasty": "宋",
        "collection_info": null
    },
    {
        "title": "醉落魄・一斛珠 流光转毂",
        "author": "张抡",
        "content": "流光转毂。\n乌飞兔走争相逐。\n火云方见奇峰簇。\n飒飒西风，惊堕井梧绿。\n隙驹莫叹年华速。\n新凉且喜消炎酷。\n休将闲事萦心曲。\n红滴真珠，初醡玉醅熟。",
        "dynasty": "宋",
        "collection_info": null
    },
    {
        "title": "醉落魄・一斛珠 红芳紫陌",
        "author": "张抡",
        "content": "红芳紫陌。\n韶华□□□□□。\n□花弄□□□色。\n不比西风，吹落□□□。\n干坤造化□□□。\n都缘一气潜相易。\n观时感事成嗟惜。\n惟有乔松，不改旧时碧。",
        "dynasty": "宋",
        "collection_info": null
    },
    {
        "title": "醉落魄・一斛珠 清秋夜寂",
        "author": "张抡",
        "content": "清秋夜寂。\n圆蟾素影流空碧。\n都无一点浮云隔。\n河汉光微，星斗淡无色。\n日精欲炼须阴魄。\n更深犹望清宵立。\n坎离二物都收得。\n独步瀛洲，方表大丹力。",
        "dynasty": "宋",
        "collection_info": null
    },
    {
        "title": "醉落魄・一斛珠 秋高气肃",
        "author": "张抡",
        "content": "秋高气肃。\n西风又拂盈盈菊。\n挼金弄玉香芬馥。\n桃李虽繁，其奈太粗俗。\n渊明雅兴谁能续。\n东篱千古遗高躅。\n人生所贵无拘束。\n且采芳英，潋滟泛醽醁。",
        "dynasty": "宋",
        "collection_info": null
    },
    {
        "title": "醉落魄・一斛珠 流年迅速",
        "author": "张抡",
        "content": "流年迅速。\n君看败叶初辞木。\n若非寿有金丹续。\n石火光中，难保鬓长绿。\n区区何用争荣辱。\n百年一梦黄梁熟。\n人生要足何时足。\n赢取清闲，即是世间福。",
        "dynasty": "宋",
        "collection_info": null
    },
    {
        "title": "醉落魄・一斛珠 秋光莹彻",
        "author": "张抡",
        "content": "秋光莹彻。\n园林□□□□□。\n如何宋玉□□切。\n作赋悲凉，草木□□□。\n□人自与□□□。\n长歌清啸无时节。\n瓮头且饮□如雪。\n不管春花，亦不管秋月。",
        "dynasty": "宋",
        "collection_info": null
    },
    {
        "title": "醉落魄・一斛珠 虚窗透月",
        "author": "张抡",
        "content": "虚窗透月。\n寒莎败壁蛩吟切。\n沈沈永漏灯明灭。\n只为愁人，不为道人设。\n愁人对此成愁绝。\n道人终是心如铁。\n一般景趣情怀别。\n笛里西风，吹下满庭叶。",
        "dynasty": "宋",
        "collection_info": null
    },
    {
        "title": "醉落魄・一斛珠 光辉皎洁",
        "author": "张抡",
        "content": "光辉皎洁。\n古今但赏中秋月。\n寻思岂是月华别。\n都为人间，天上气清彻。\n广寒想望峨琼阙。\n琤琤玉杵声奇绝。\n何时赐我长生诀。\n飞入蟾宫，折桂饵丹雪。",
        "dynasty": "宋",
        "collection_info": null
    },
    {
        "title": "醉落魄・一斛珠 湖光湛碧",
        "author": "张抡",
        "content": "湖光湛碧。\n亭亭照水芙蕖拆。\n绿罗盖底争红白。\n恍若凌波，仙子步罗袜。\n如今霜落枯荷折。\n清香无处重寻觅。\n浮生似此初无别。\n及取康强，一笑对风月。",
        "dynasty": "宋",
        "collection_info": null
    },
    {
        "title": "醉落魄・一斛珠 秋宵露结",
        "author": "张抡",
        "content": "秋宵露结。\n清晨□□□□□。\n□□润□□□冽。\n名体才分，功用□□□。\n□儿本是□□□。\n养成方见仙凡隔。\n神仙不肯分明说。\n多少迷人，海上访丹诀。",
        "dynasty": "宋",
        "collection_info": null
    },
    {
        "title": "西江月 有限光阴过隙",
        "author": "张抡",
        "content": "有限光阴过隙，无情日月飞梭。\n春花秋月暗消磨。\n一岁相看又过。\n逢酒须成痛饮，临风莫厌高歌。\n虚名微利两如何。\n识破方知恁么。",
        "dynasty": "宋",
        "collection_info": null
    },
    {
        "title": "西江月 雪似琼花铺地",
        "author": "张抡",
        "content": "雪似琼花铺地，月如宝鉴当空。\n光辉上下两相通。\n千古谁窥妙用。\n若悟珠生蚌腹，方知非异非同。\n阴阳相感有无中。\n恍惚已萌真种。",
        "dynasty": "宋",
        "collection_info": null
    },
    {
        "title": "西江月 卷地朔风凛凛",
        "author": "张抡",
        "content": "卷地朔风凛凛，漫天瑞雪霏霏。\n园林万木变枯枝。\n因甚松篁独翠。\n只为春花竞发，却教秋叶争飞。\n若无荣盛便无衰。\n悟此方名达理。",
        "dynasty": "宋",
        "collection_info": null
    },
    {
        "title": "西江月 密布同云万里",
        "author": "张抡",
        "content": "密布同云万里，六飞玉糁琼铺。\n清歌妙舞拥红炉。\n犹恨寒侵尊俎。\n谁念山林路险，独行跣足樵夫。\n莫惊苦乐□殊途。\n阳□皆由阴注。",
        "dynasty": "宋",
        "collection_info": null
    },
    {
        "title": "西江月 雅士常多雅□",
        "author": "张抡",
        "content": "雅士常多雅□，□□□□□怀。\n雪溪□□□舟来。\n兴尽何须见戴。\n恰似□云出岫，岂拘宇内形骸。\n超然物外远尘埃。\n到此方为自在。",
        "dynasty": "宋",
        "collection_info": null
    },
    {
        "title": "西江月 冬至一阳初动",
        "author": "张抡",
        "content": "冬至一阳初动，鼎炉光满帘帏。\n五行造化太幽微。\n颠倒难穷妙理。\n遇此急须进火，速修犹恐迟迟。\n茫茫何处问天机。\n要悟须凭师指。",
        "dynasty": "宋",
        "collection_info": null
    },
    {
        "title": "西江月 一梦浮生未觉",
        "author": "张抡",
        "content": "一梦浮生未觉，三冬短晷堪惊。\n天高谁解挽长绳。\n系住流年光景。\n须信阴阳有定，非关岁月无情。\n若教心地湛然清。\n日在壶中自永。",
        "dynasty": "宋",
        "collection_info": null
    },
    {
        "title": "西江月 四序常如转毂",
        "author": "张抡",
        "content": "四序常如转毂，百年须待春风。\n江梅何事向严冬。\n早有清香浮动。\n只为六阴极处，一阳已肇黄宫。\n阴阳迭用事何穷。\n此是干坤妙用。",
        "dynasty": "宋",
        "collection_info": null
    },
    {
        "title": "西江月 独坐闲观瑞雪",
        "author": "张抡",
        "content": "独坐闲观瑞雪，方知造化无偏。\n不论林木与山川。\n白玉一时装遍。\n梁苑休寻赋客，山阴莫上溪船。\n三杯醉□意陶然。\n梦后瑶台阆苑。",
        "dynasty": "宋",
        "collection_info": null
    },
    {
        "title": "西江月 仙道于人不□",
        "author": "张抡",
        "content": "仙道于人不□，□□□□□□。\n坎离□□□无穷。\n不信浮生若梦。\n君看□□窨雪，寻常见睍消熔。\n能令新旧再相逢。\n此是如何作用。",
        "dynasty": "宋",
        "collection_info": null
    },
    {
        "title": "踏莎行 朝锁烟霏",
        "author": "张抡",
        "content": "朝锁烟霏，暮凝空翠。\n千峰迥立层霄外。\n阴睛变化百千般，丹青难写天然态。\n人住山中，年华频改。\n山花落尽山长在。\n浮生一梦几多时，有谁得似青山耐。",
        "dynasty": "宋",
        "collection_info": null
    },
    {
        "title": "踏莎行 一道飞泉",
        "author": "张抡",
        "content": "一道飞泉，来从何许。\n空山积翠无人处。\n潺湲时和七弦琴，溟蒙忽散千岩雨。\n不问春秋，何拘今古。\n清音一听忘千虑。\n缨尘濯尽百神间，飘然襟袖思轻举。",
        "dynasty": "宋",
        "collection_info": null
    },
    {
        "title": "踏莎行 一片闲云",
        "author": "张抡",
        "content": "一片闲云，山头初起。\n飘然直上虚空里。\n残虹收雨耸奇峰，春晴鹤舞丹霄外。\n出岫无心，为霖何意。\n都缘行止难拘系。\n幽人心已与云闲，逍遥自在谁能累。",
        "dynasty": "宋",
        "collection_info": null
    },
    {
        "title": "踏莎行 人远山深",
        "author": "张抡",
        "content": "人远山深，草□□□。\n□□□□天真性。\n□□□长在山中，肯□□□□□□。\n□似幽□，□□心尽。\n超然心□□□隐。\n□□□水作生涯，百年甘守空山静。",
        "dynasty": "宋",
        "collection_info": null
    },
    {
        "title": "踏莎行 堪笑山中",
        "author": "张抡",
        "content": "堪笑山中，春来风景。\n一声啼鸟烟林静。\n山泉风暖奏笙簧。\n山花雨过开云锦。\n短棹桃溪，瘦藤兰径。\n独来独往乘幽兴。\n韶光回首即成空，及时乐取逍遥性。",
        "dynasty": "宋",
        "collection_info": null
    },
    {
        "title": "踏莎行 人问山中",
        "author": "张抡",
        "content": "人问山中，因何无暑。\n山堂恰在山深处。\n藤阴满地走龙蛇，泉声万壑鸣风雨。\n且弄青松，休挥白羽。\n相逢况有烟霞侣。\n长天一任火云飞，夜凉踏月相将去。",
        "dynasty": "宋",
        "collection_info": null
    },
    {
        "title": "踏莎行 秋入云山",
        "author": "张抡",
        "content": "秋入云山，物情潇洒。\n百般景物堪图画。\n丹枫万叶碧云边，黄花千点幽岩下。\n已喜佳辰，更怜清夜。\n一轮明月林梢挂。\n松醪常与野人期，忘形共说清闲话。",
        "dynasty": "宋",
        "collection_info": null
    },
    {
        "title": "踏莎行 雪拥群峰",
        "author": "张抡",
        "content": "雪拥群峰，静□□□。\n□□□□□居□。\n□□破壳栗黄香，柴□□□□□□。\n□□□□，□和衣倒。\n寂寥气□□君好。\n□□□贵足人争，山中恬淡能长保。",
        "dynasty": "宋",
        "collection_info": null
    },
    {
        "title": "踏莎行 割断凡缘",
        "author": "张抡",
        "content": "割断凡缘，心安神定。\n山中采药修身命。\n青松林下茯苓多，白云深处黄精盛。\n百味甘香，一身清净。\n吾生可保长无病。\n八珍五鼎不须贪，荤膻浊乱人情性。",
        "dynasty": "宋",
        "collection_info": null
    },
    {
        "title": "踏莎行 身世浮沤",
        "author": "张抡",
        "content": "身世浮沤，利名缰锁。\n省来万事都齐可。\n寻花时傍碧溪行，看云独倚青松坐。\n云片飞飞，花枝朵朵。\n光阴且向闲中过。\n世间萧散更何人，除非明月清风我。",
        "dynasty": "宋",
        "collection_info": null
    },
    {
        "title": "朝中措 吴松江影漾清辉",
        "author": "张抡",
        "content": "吴松江影漾清辉。\n山远翠光微。\n杨柳风轻日永，桃花浪暖鱼肥。\n东来西往。\n随情任性，本自无机。\n何事沙边鸥鹭，一声欸乃惊飞。",
        "dynasty": "宋",
        "collection_info": null
    },
    {
        "title": "朝中措 湖光染翠□□□",
        "author": "张抡",
        "content": "湖光染翠□□□。\n□□□□□。\n□爱江湖光景，不曾别做□□。\n□□□□，□□□□，□□侬家。\n醉卧水云□□，□□□□□□。",
        "dynasty": "宋",
        "collection_info": null
    },
    {
        "title": "朝中措 碧波深处锦鳞游",
        "author": "张抡",
        "content": "碧波深处锦鳞游。\n波面小渔舟。\n不为来贪香饵，如何赚得吞钩。\n缘蓑青箬，吾生自断，终老汀洲。\n买断一江风月，胜如千户封侯。",
        "dynasty": "宋",
        "collection_info": null
    },
    {
        "title": "朝中措 沙明波净小汀洲",
        "author": "张抡",
        "content": "沙明波净小汀洲。\n枫落洞庭秋。\n红蓼白苹深处，晚风吹转船头。\n鲈鱼钓得，银丝旋鲙，白酒新篘。\n一笑月寒烟暝，人间万事都休。",
        "dynasty": "宋",
        "collection_info": null
    },
    {
        "title": "朝中措 松江西畔水连空",
        "author": "张抡",
        "content": "松江西畔水连空。\n霜叶舞丹枫。\n谩道金章清贵，何如蓑笠从容。\n有时独醉，无人系缆，一任斜风。\n不是芦花惹住，几回吹过桥东。",
        "dynasty": "宋",
        "collection_info": null
    },
    {
        "title": "朝中措 鸣榔惊起鹭鸶飞",
        "author": "张抡",
        "content": "鸣榔惊起鹭鸶飞。\n山远水弥弥。\n米贱茅柴酒美，霜清螃蟹螯肥。\n人生所贵，逍遥快意，此外皆非。\n却笑东山太傅，几曾梦见蓑衣。",
        "dynasty": "宋",
        "collection_info": null
    },
    {
        "title": "朝中措 午阴多处□□□",
        "author": "张抡",
        "content": "午阴多处□□□。\n杨柳□□□。\n翠羽无情飞去，红蕖有意□□。\n□□□□，□□□□，□□吾生。\n为报凌烟□□，□□□□□名。",
        "dynasty": "宋",
        "collection_info": null
    },
    {
        "title": "朝中措 红尘光景事如何",
        "author": "张抡",
        "content": "红尘光景事如何。\n扰扰利名多。\n若问侬家活计，扁舟小笠轻蓑。\n一尊美酒，一轮皓月，一弄山歌。\n选甚掀天白浪，未如人世风波。",
        "dynasty": "宋",
        "collection_info": null
    },
    {
        "title": "朝中措 萧萧芦叶暮寒生",
        "author": "张抡",
        "content": "萧萧芦叶暮寒生。\n雪厌冻云平。\n密洒一篷烟火，惊鸿飞起沙汀。\n收纶罢钓，空江有浪，短棹无声。\n便是天然图画，何须妙手丹青。",
        "dynasty": "宋",
        "collection_info": null
    },
    {
        "title": "朝中措 慕名人似蚁贪膻",
        "author": "张抡",
        "content": "慕名人似蚁贪膻。\n扰扰几时闲。\n输我吴松江上，一帆点破晴烟。\n青莎卧月，红鳞荐酒，一醉陶然。\n此是人间蓬岛，更于何处求仙。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n迟迟暖日群花秀。\n红紫斗芳菲。\n满园张锦机。\n春光能几许。\n多少闲风雨。\n一盏此时疏。\n非痴即是愚。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n小舟□□□杨柳。\n柳影蘸湖光。\n熏风拂□□。\n□□□□□。\n□□□□□。\n一盏此时倾。\n□□□□□。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n中秋皓月明如昼。\n银汉洗晴空。\n清辉万古同。\n凉风生玉宇。\n只怕云来去。\n一盏此时迟。\n阴晴未可知。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n素秋令节逢重九。\n步屧绕东篱。\n金英烂漫时。\n折来惊岁晚。\n心与南山远。\n一盏此时休。\n高怀何以酬。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n六花投隙琼瑶透。\n火满地炉红。\n萧萧屋角风。\n飘摇飞絮乱。\n浩荡银涛卷。\n一盏此时干。\n清吟可那寒。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n闭门永日无交友。\n何以乐天真。\n云山发兴新。\n听风松下坐。\n趁蝶花边过。\n一盏此时空。\n幽怀谁与同。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n□□□□□□斗。\n不是慕荣华。\n惟愁月□□。\n□□□□□。\n□□□□□。\n一盏此时悭。\n□□□□□。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n山村野店清明后。\n满路野花红。\n一帘杨柳风。\n田家春最好。\n箫鼓村村闹。\n一盏此时辞。\n将何乐圣时。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n兴来独步登岩岫。\n倚杖看云生。\n时闻流水声。\n山花明照眼。\n更有提壶劝。\n一盏此时斟。\n都忘名利心。",
        "dynasty": "宋",
        "collection_info": null
    },
    {
        "title": "菩萨蛮 人间何处难忘酒",
        "author": "张抡",
        "content": "人间何处难忘酒。\n水边石上逢山友。\n相约老山林。\n幽居不怕深。\n浮名心已尽。\n倾倒都无隐。\n一盏此时无。\n交情何以舒。",
        "dynasty": "宋",
        "collection_info": null
    },
    {
        "title": "诉衷情 闲中一卷圣贤书",
        "author": "张抡",
        "content": "闲中一卷圣贤书。\n耽玩意□□。\n潜心要游阃奥，须是下功夫。\n今何异，古何殊。\n本同途。\n若明性理，一点灵台，万事都无。",
        "dynasty": "宋",
        "collection_info": null
    },
    {
        "title": "诉衷情 闲中一片□□□",
        "author": "张抡",
        "content": "闲中一片□□□。\n□□□□□。\n□□□澄秋水，明月夜□□。\n□□□，□□□。\n□□□。\n鹤长凫短，前定难□，□□□□。",
        "dynasty": "宋",
        "collection_info": null
    },
    {
        "title": "诉衷情 闲中一亩小□□",
        "author": "张抡",
        "content": "闲中一亩小□□。\n临水对遥岑。\n茅茨□□低小，竹径要幽深。\n逢酒醉，遇花吟。\n日登临。\n四时无限，好景良辰，莫负光阴。",
        "dynasty": "宋",
        "collection_info": null
    },
    {
        "title": "诉衷情 闲中一篆百花香",
        "author": "张抡",
        "content": "闲中一篆百花香。\n袅袅翠□□。\n低回宛转何似，行路绕羊肠。\n深竹户，小山房。\n雅相当。\n清心默坐，燕寝无风，永日芬芳。",
        "dynasty": "宋",
        "collection_info": null
    },
    {
        "title": "诉衷情 闲中一戋瓮头春",
        "author": "张抡",
        "content": "闲中一戋瓮头春。\n养气又颐神。\n莫教大段沈醉，只好带微醺。\n心自适，体还淳。\n乐吾真。\n此怀何似，兀兀陶陶，太古天民。",
        "dynasty": "宋",
        "collection_info": null
    },
    {
        "title": "诉衷情 闲中一盏建溪茶",
        "author": "张抡",
        "content": "闲中一盏建溪茶。\n香嫩雨前芽。\n砖炉最宜石铫，装点野人家。\n三昧手，不须夸。\n满瓯花。\n睡魔何处，两腋清风，兴满烟霞。",
        "dynasty": "宋",
        "collection_info": null
    },
    {
        "title": "诉衷情 闲中一弄七弦琴",
        "author": "张抡",
        "content": "闲中一弄七弦琴。\n此曲少知音。\n多因淡然无味，不比郑声淫。\n松院静，竹林深。\n夜沈沈。\n清风拂轸，明月当轩，谁会幽心。",
        "dynasty": "宋",
        "collection_info": null
    },
    {
        "title": "诉衷情 闲中一叶小渔舟",
        "author": "张抡",
        "content": "闲中一叶小渔舟。\n无线也无钩。\n□□□云深处，适性自遨游。\n波渺渺，兴悠悠。\n意休休。\n一船明月，一棹清风，换了封侯。",
        "dynasty": "宋",
        "collection_info": null
    },
    {
        "title": "诉衷情 闲中一觉日高眠",
        "author": "张抡",
        "content": "闲中一觉日高眠。\n都没利□□。\n黑甜自来无比，百计总输先。\n花转影，篆凝烟。\n意悠然。\n华胥何处，蝶化逍遥，此意谁传。",
        "dynasty": "宋",
        "collection_info": null
    },
    {
        "title": "诉衷情 闲中一首醉时歌",
        "author": "张抡",
        "content": "闲中一首醉时歌。\n此乐信无过。\n阳春自来寡和，谁与乐和。\n言不尽，意何多。\n且蹉跎。\n功名莫问，富贵休言，到底如何。",
        "dynasty": "宋",
        "collection_info": null
    },
    {
        "title": "减字木兰花 五行颠倒",
        "author": "张抡",
        "content": "五行颠倒。\n火里栽莲君莫□。\n□要东牵。\n引取青龙来西边。\n一阳时候。\n□□温温光已透。\n消尽群阴。\n赫赤金丹色渐深。",
        "dynasty": "宋",
        "collection_info": null
    },
    {
        "title": "减字木兰花 阴阳均配",
        "author": "张抡",
        "content": "阴阳均配。\n□□□□□□□。\n□□□□。\n争得灵苗不解□。\n□□□□。\n□□□□□□□。\n□是真铅。\n只□□□□□□。",
        "dynasty": "宋",
        "collection_info": null
    },
    {
        "title": "减字木兰花 至言妙道",
        "author": "张抡",
        "content": "至言妙道。\n□□□□□□□。\n□□□□。\n□是蓬莱顶上仙。\n归根□□。\n□□□□方复命。\n复命常存。\n此事幽微好细论。",
        "dynasty": "宋",
        "collection_info": null
    },
    {
        "title": "减字木兰花 神仙何处",
        "author": "张抡",
        "content": "神仙何处。\n若有宿缘须□□。\n□□□□。\n不在山林及市朝。\n丹炉休守。\n须信人人皆自有。\n此外非真。\n莫认凡砂与水银。",
        "dynasty": "宋",
        "collection_info": null
    },
    {
        "title": "减字木兰花 天机深远",
        "author": "张抡",
        "content": "天机深远。\n不遇真仙争得见。\n欲下工夫。\n须是先寻偃月炉。\n抽添运用。\n火候不明□妄动。\n毫发才差。\n只恐灵根□□芽。",
        "dynasty": "宋",
        "collection_info": null
    },
    {
        "title": "减字木兰花 咽津纳气",
        "author": "张抡",
        "content": "咽津纳气。\n鼎内须□□□□。\n□□□□。\n□□空铛枉误人。\n有真不□。\n□□□□□□□。\n□□修持。\n超出□□□□□。",
        "dynasty": "宋",
        "collection_info": null
    },
    {
        "title": "减字木兰花 冥冥窈窕",
        "author": "张抡",
        "content": "冥冥窈窕。\n□□□□□□□。\n□□□□。\n□□□□□□□。\n□□□□。\n□□□□□□□。\n□□□□。\n□□□□□□□。",
        "dynasty": "宋",
        "collection_info": null
    },
    {
        "title": "减字木兰花 澄神静虑",
        "author": "张抡",
        "content": "澄神静虑。\n□□□□□□□。\n□□□□。\n□□□崙水满池。\n无中养□。\n□□□□□□□。\n□□凡胎。\n五彩云生鹤驾来。",
        "dynasty": "宋",
        "collection_info": null
    },
    {
        "title": "减字木兰花 干坤入手",
        "author": "张抡",
        "content": "干坤入手。\n谈笑三关云□□。\n□□□□。\n鬼骇神惊一黍光。\n逍遥宇内。\n□□□□□数外。\n功满三千。\n独跨斑麟入紫烟。",
        "dynasty": "宋",
        "collection_info": null
    },
    {
        "title": "减字木兰花 还元返本",
        "author": "张抡",
        "content": "还元返本。\n作用难明须细论。\n神气□□。\n窈窕之中复混成。\n勤修不倦。\n直到无为功始见。\n此是天机。\n不遇真仙莫强知。",
        "dynasty": "宋",
        "collection_info": null
    },
    {
        "title": "蝶恋花 碧海沈沈西极远",
        "author": "张抡",
        "content": "碧海沈沈西极远。\n间访□□，□□□□□。\n恰值群仙来阆苑。\n相将□□□□□。\n□□□□谁得见。\n五彩□□，□□□□□。\n□□□□□□□。\n人间几度□□□。",
        "dynasty": "宋",
        "collection_info": null
    },
    {
        "title": "蝶恋花 □□□□□□□",
        "author": "张抡",
        "content": "□□□□□□□。\n□□□□，□□□□□。\n□影□□□□□。\n□□□□□□□。\n□□□□长不老。\n天□□□，□□□□□。\n□□□□□物表。\n广寒宫殿□□□。",
        "dynasty": "宋",
        "collection_info": null
    },
    {
        "title": "蝶恋花 碧落浮黎光景异",
        "author": "张抡",
        "content": "碧落浮黎光景异。\n琼□□□，□□□□□。\n□有宝珠如黍米。\n天真□□□□□。\n□□□□凭玉几。\n花雨霏霏，散入诸天□。\n□□□□傅妙旨。\n至今流演无终纪。",
        "dynasty": "宋",
        "collection_info": null
    },
    {
        "title": "蝶恋花 弱水茫茫三万里",
        "author": "张抡",
        "content": "弱水茫茫三万里。\n遥望蓬莱，浮动烟霄外。\n若问蓬莱何处是。\n珠楼玉殿金鳌背。\n惟是飞仙能驭气。\n霞袖飘摇，来往如平地。\n除□飞仙谁得至。\n只缘山在波涛底。",
        "dynasty": "宋",
        "collection_info": null
    },
    {
        "title": "蝶恋花 绝想凝真天地表",
        "author": "张抡",
        "content": "绝想凝真天地表。\n九□□□，□□□□□。\n行处旌幢参羽葆。\n五云随□□□□。\n□□神仙春不老。\n烟□□□，□□□□□。\n□□□□多与少。\n下窥海□□□□。",
        "dynasty": "宋",
        "collection_info": null
    },
    {
        "title": "蝶恋花 □□□□□□□",
        "author": "张抡",
        "content": "□□□□□□□。\n□□□□，□□□□□。\n□□□□□□□。\n□□□□□□□。\n□□□□□露采。\n□□□□，□□□□□。\n□□□□□□□。\n飘然直□□□□。",
        "dynasty": "宋",
        "collection_info": null
    },
    {
        "title": "蝶恋花 碧海灵桃花朵朵",
        "author": "张抡",
        "content": "碧海灵桃花朵朵。\n阿母□□，□□□□□。\n作夜海风吹玉颗。\n分明□□□□□。\n□□□□苞已破。\n散液流□，馥郁□□□。\n□□三偷谁可那。\n如今先手还输我。",
        "dynasty": "宋",
        "collection_info": null
    },
    {
        "title": "蝶恋花 莫笑一瓢门户隘",
        "author": "张抡",
        "content": "莫笑一瓢门户隘。\n任意游行，出入俱无碍。\n玉殿珠宫都不爱。\n别藏大地非尘界。\n东海扬尘瓢不坏。\n寒暑□移，瑞日何曾改。\n一住如今知几载。\n主人不老长春在。",
        "dynasty": "宋",
        "collection_info": null
    },
    {
        "title": "蝶恋花 清夜凝然□□□",
        "author": "张抡",
        "content": "清夜凝然□□□。\n□□□□，□□□□□。\n□界森罗星□□。\n□□□□□□□。\n□□□□萦碧雾。\n上□□□，□□□□□。\n□□□□□紫府。\n归来□□□□□。",
        "dynasty": "宋",
        "collection_info": null
    },
    {
        "title": "蝶恋花 不假□□□□□",
        "author": "张抡",
        "content": "不假□□□□□。\n□□□□，□□□□□。\n□□□□□□□。\n□□□□□□□。\n□□□□□□□。\n□□□□，□□□□□。\n□□□□□□□。\n□□□□□□□。",
        "dynasty": "宋",
        "collection_info": null
    },
    {
        "title": "鹊桥仙 远公连社",
        "author": "张抡",
        "content": "远公连社，流传图画，千古声名独在。\n后人多少继遗踪，到我便、失惊打怪。\n西方未到，官方先到，冤我白衣吃菜。\n龙华三会愿相逢，怎敢学、他家二会。",
        "dynasty": "宋",
        "collection_info": null
    },
    {
        "title": "春光好 烟澹澹",
        "author": "张抡",
        "content": "烟澹澹，雨蒙蒙。\n水溶溶。\n帖水落花飞不起，小桥东。\n翩翩怨蝶愁蜂。\n绕芳丛。\n恋馀红。\n不恨无情桥下水，恨东风。",
        "dynasty": "宋",
        "collection_info": null
    },
    {
        "title": "壶中天慢・念奴娇 洞天深处赏娇红",
        "author": "张抡",
        "content": "洞天深处赏娇红，轻玉高张云幕。\n国艳天香相竞秀，琼苑风光如昨。\n露洗妖妍，风传馥郁，云雨巫山约。\n春浓如酒，五云台榭楼阁。\n圣代道洽功成，一尘不动，四境无鸣柝。\n屡有丰年天助顺，基业增隆山岳。\n两世明君，千秋万岁，永享升平乐。\n东皇呈瑞，更无一片花落。",
        "dynasty": "宋",
        "collection_info": null
    },
    {
        "title": "水调歌头 晓雾散晴渚",
        "author": "侯置",
        "content": "晓雾散晴渚，秋色满湘山。\n青鞋黄帽，忺与名士共跻攀。\n窈窕深林幽谷，诘曲危亭飞观，俯首视尘寰。\n长啸望天末，馀响下云端。\n白鹤去，荒井在，汲清寒。\n醒然毛骨，浮丘招我御风还。\n拂拭苍崖苔鲜，一写胸中豪气，渺渺洞庭宽。\n山鬼善呵护，千载照层峦。",
        "dynasty": "宋",
        "collection_info": null
    },
    {
        "title": "水调歌头 凉吹送溪雨",
        "author": "侯置",
        "content": "凉吹送溪雨，落日散汀鸥。\n暮天空阔无际，层巘绿蛾浮。\n上印初辞藩寄，拂袖欣还故里，归骑及中秋。\n倚杖饱山阁，回首翠微楼。\n一区宅，千里客，旧从游。\n甘棠空有馀荫，谁解挽公留。\n翰墨文章独步，富贵功名馀事，当代仰风流。\n暂蜡登山屐，终作济川舟。",
        "dynasty": "宋",
        "collection_info": null
    },
    {
        "title": "水调歌头 湘水照秋碧",
        "author": "侯置",
        "content": "湘水照秋碧，衡岳际天高。\n绣衣玉节，清晓欢颂拥旌旄。\n本是紫庭梁栋，暂借云台耳目，驿传小游遨。\n五管与三楚，醲爱胜春醪。\n扫材枪，苏耄倪，载弓櫜。\n远民流恋，须信寰海待甄陶。\n坐享龟龄鹤算，稳佩金鱼玉带，常近赭黄袍。\n岁岁秋月底，沈醉紫檀槽。",
        "dynasty": "宋",
        "collection_info": null
    },
    {
        "title": "水调歌头 天地孕冲气",
        "author": "侯置",
        "content": "天地孕冲气，霜雪实嘉平。\n粹然经世材具，应为圣时生。\n妙处为仁受用。\n颠倒纵横无壅。\n一笑泮春冰。\n袖手无一语，四海已倾情。\n紫岩老，游戏事，悟诚明。\n当年夷夏高仰，玉振更金声。\n家有渊骞高第。\n可但闻诗闻礼。\n衣钵要相承。\n周扆绚馀彩，商鼎味新羹。",
        "dynasty": "宋",
        "collection_info": null
    },
    {
        "title": "瑞鹤仙 楚山无际碧",
        "author": "侯置",
        "content": "楚山无际碧。\n湛一溪晴绿，四郊寒色。\n霜华弄初日。\n看玉明遥草，金铺平碛。\n天涯倦翼。\n更何堪、临岐送客。\n念飞蓬、断梗无踪，把酒后期难觅。\n愁寂。\n梅花憔悴，茅舍萧疏，倍添凄恻。\n维舟岸侧。\n留君饮，醉休惜。\n想柯山春晚，还家应对，菊老松坚旧宅。\n叹宦游、索寞情怀，甚时去得。",
        "dynasty": "宋",
        "collection_info": null
    },
    {
        "title": "瑞鹤仙 溥天氛祲廓",
        "author": "侯置",
        "content": "溥天氛祲廓。\n看庆绵鸿祚，勋昭麟阁。\n蕃宣换符钥。\n占西南襟带，遍□油幕。\n湘流绕郭。\n蔼一城、和气雾薄。\n听嘈嘈、比屋欢声，共说吏闲民乐。\n遥想芗霏凫暖，翠拥屏深，晓风传乐。\n琼腴缓酌。\n花阴淡，柳丝弱。\n任松凋鹤瘦，莲敧龟老，丹颊常如旧渥。\n趁天申、去押西班，奉觞御幄。",
        "dynasty": "宋",
        "collection_info": null
    },
    {
        "title": "瑞鹤仙 春风无检束",
        "author": "侯置",
        "content": "春风无检束。\n放倡条冶叶，恣情丹绿。\n□莺喧燕宿。\n似东邻北里，都无贞淑。\n高情恨蹙。\n欢何时、重见桂菊。\n又谁知、天上黄姑，扫尽晚春馀俗。\n幽独。\n铅华不御，翡翠帷深，郁金裙蔌。\n长眉了目。\n嫣然态，倚修竹。\n纵青门瓜美，江陵橘老，怎比无穷剩馥。\n最难禁、扇底横枝，恼人睡足。",
        "dynasty": "宋",
        "collection_info": null
    },
    {
        "title": "满江红 天阔江南",
        "author": "侯置",
        "content": "天阔江南，秋未老、空江澄碧。\n江外月、飞来千丈，水天同色。\n万屋覆银清不寐，一城踏雪寒无迹。\n况楚风、连陌竞张灯，如元夕。\n山獠静，棠阴寂。\n秋稼盛，香醪直。\n听子城吹角，青楼横笛。\n君不见、苏仙翻醉墨，一篇水调锵金石。\n念良辰美景赏心时，诚难得。",
        "dynasty": "宋",
        "collection_info": null
    },
    {
        "title": "满江红 困顿春眠",
        "author": "侯置",
        "content": "困顿春眠，无情思、梦魂飘泊。\n檐外雨、霏霏冉冉，乍睛还落。\n山黛四围频入眼，柳丝一缕低萦阁。\n念沈郎、多感更伤春，腰如削。\n风入户，香穿箔。\n花似旧，人非昨。\n任游蜂双燕，经营拂掠。\n海阔锦鱼传不到，洞深紫凤期难约。\n谩彩笺、牙管倚西窗，题红叶。",
        "dynasty": "宋",
        "collection_info": null
    },
    {
        "title": "满江红 重到西湖",
        "author": "侯置",
        "content": "重到西湖，春拆信、露花酥滴。\n倚危栏、湖山佳处，短屏着色。\n拟泛一舟苍莽岸，恐伤万里羁游客。\n赖款门、修竹有高人，留狂迹。\n倾盖意，真相得。\n诗句里，曾相识。\n看戛然飞动，笔端金石。\n照眼光浮琼液满，断肠翠拥宫靴窄。\n问多情、还肯借青鸾，通消息。",
        "dynasty": "宋",
        "collection_info": null
    },
    {
        "title": "满江红 老矣何堪",
        "author": "侯置",
        "content": "老矣何堪，随处是、春衫酒滴。\n醉狂时、一挥千字，贝光玉色。\n失意险为湘岸鬼，浩歌又作长安客。\n且乘流、除却五侯门，无车迹。\n惊人句，天外得。\n医国手，尘中识。\n问鼎槐何似，卧云敧石。\n梦里略无轩冕念，眼前岂是江湖窄。\n拚蝇头、蜗角去来休，休姑息。",
        "dynasty": "宋",
        "collection_info": null
    },
    {
        "title": "满江红 甚矣吾衰",
        "author": "侯置",
        "content": "甚矣吾衰，徒是苦、饥肠为孽。\n嗟寸禄、区区留恋，形疲心竭。\n江海一生真可羡，尘埃永昼何堪说。\n似钝刀、终岁斫空山，宁无缺。\n拚放浪，休豪杰。\n秋水涨，归期决。\n尽凫长鹤短，任渠分别。\n芒屩夜寻溪上酒，葛巾晓挂松间月。\n向丹霄、传语旧交游，慵非拙。",
        "dynasty": "宋",
        "collection_info": null
    },
    {
        "title": "水龙吟 夜来霜拂帘旌",
        "author": "侯置",
        "content": "夜来霜拂帘旌，淡云丽日开清晓。\n香猊金暖，冰壶玉嫩，佳辰寒早。\n橘绿橙黄，袖红裙翠，一堂欢笑。\n正梅妃月姊，雪肌粉面，争妆点、潇湘好。\n莫惜芳尊屡倒。\n拥群仙、醉游蓬岛。\n东床俊选，南溟归信，一时俱到。\n鬓影摇春，命书纡锦，子孙环绕。\n看他时归去，飞觞石涧，侍甘泉老。",
        "dynasty": "宋",
        "collection_info": null
    },
    {
        "title": "多丽 帝城春",
        "author": "侯置",
        "content": "帝城春，玉堂深处飞烟。\n想圣人、恩隆内职，左珰押赐传宣。\n彩衣明、瑶觞膝下，花昼永、锦瑟尊前。\n富贵从来，功名馀事，鼎彝勒遍笔如椽。\n向中禁、琐窗偷觑，王母语当年。\n清平世，衣冠是谁，三世甘泉。\n记年时、翘才献寿，小诗曾涴苔笺。\n望三槐、云霞交映，照五彩、衮绣相鲜。\n当日非谀，如今方信，门人称颂是师言。\n况自有、两宫醲眷，卜梦亦徒然。\n看指日，鼎新化炉，一气陶甄。",
        "dynasty": "宋",
        "collection_info": null
    },
    {
        "title": "念奴娇 沧浪万顷",
        "author": "侯置",
        "content": "沧浪万顷，厌尘缨、手掬清流频洗。\n落日孤云烟渚净，鸥没澄波心里。\n一舸横秋，两桡开浪，霜竹醒烦耳。\n萧萧风露，梦回月照船尾。\n须信闲少忙多，壶觞并赋咏，莫辜云水。\n乘兴前溪溪转□，隐约归帆天际。\n红蓼丹枫，黄芦白竹，总胜春桃李。\n浮丘何在，与君共跨琴鲤。",
        "dynasty": "宋",
        "collection_info": null
    },
    {
        "title": "念奴娇 竞春台榭",
        "author": "侯置",
        "content": "竞春台榭，媚东风、迤逦繁红成簇。\n方霁溪南帘绣卷，和气充盈华屋。\n金暖香彝，玉鸣舞佩，春笋调丝竹。\n乌衣宴会，远追王谢高躅。\n籍甚四海声名，林泉活计，未许翁知足。\n日日江边沙露静，人徯东来雕毂。\n八锦行持，五禽游戏，已受长生箓。\n衮衣蝉冕，最宜双鬓凝绿。",
        "dynasty": "宋",
        "collection_info": null
    },
    {
        "title": "念奴娇 衰翁憨甚",
        "author": "侯置",
        "content": "衰翁憨甚，向尊前、手拈一枝寒玉。\n想见梅台花更好，一片琼田栖绿。\n短辔轻舆，大家同去，取酒偿醲馥。\n元来春晚，万包空间黄竹。\n休恨雪小云娇，出群风韵，已觉桃花俗。\n羯鼓声高回笑脸，怎得天公来促。\n江上风平，岭南人远，谁度单于曲。\n明朝酒醒，但馀诗兴天北。",
        "dynasty": "宋",
        "collection_info": null
    },
    {
        "title": "风入松 少年心醉杜韦娘",
        "author": "侯置",
        "content": "少年心醉杜韦娘。\n曾格外疏狂。\n锦笺预约西湖上，共幽深、竹院松窗。\n愁夜黛眉颦翠，惜归罗帕分香。\n重来一梦觉黄梁。\n空烟水微茫。\n如今眼底无姚魏，记旧游、凝伫凄凉。\n入扇柳风残酒，点衣花雨斜阳。",
        "dynasty": "宋",
        "collection_info": null
    },
    {
        "title": "风入松 东楼烟重暗山光",
        "author": "侯置",
        "content": "东楼烟重暗山光。\n春意堕微茫。\n小红嫩绿匀如剪，黯无言、云渡澄江。\n没处与人消遣，倚阑情寄斜阳。\n共君今夜举清觞。\n投老各殊方。\n痴儿官事何时了，恨花时、潘鬓先霜。\n唤取客帆聊住，将予同下潇湘。",
        "dynasty": "宋",
        "collection_info": null
    },
    {
        "title": "风入松 霏霏小雨恼春光",
        "author": "侯置",
        "content": "霏霏小雨恼春光。\n烟水更弥茫。\n昨宵把酒高歌处，任一声、鸡唱清江。\n憔悴杏花如许，情怀应似东阳。\n宿酲犹在莫传觞。\n消闷苦无方。\n几时玉杵蓝桥路，约云英、同捣玄霜。\n冷落黄昏庭院，梦回家在三湘。",
        "dynasty": "宋",
        "collection_info": null
    },
    {
        "title": "遥天奉翠华引 雪消楼外山",
        "author": "侯置",
        "content": "雪消楼外山。\n正秦淮、翠溢回澜。\n香梢豆蔻，红轻犹怕春寒。\n晓光浮画戟，卷绣帘、风暖玉钩间。\n紫府仙人，花园羽帔星冠。\n蓬莱阆苑，意倦游、常戏世间。\n佩麟旧都，江左襦裤歌欢。\n只恐催归觐，剩宴都、休诉酒杯宽。\n明岁应看，钧容舞袖歌鬟。",
        "dynasty": "宋",
        "collection_info": null
    },
    {
        "title": "蓦山溪 玉麟春晚",
        "author": "侯置",
        "content": "玉麟春晚，绿遍甘棠荫。\n可是惜花深，旋移得、翻阶红影。\n朱帘卷处，如在古扬州，宝璎珞，玉盘盂，娇艳交相映。\n蓬莱殿里，几样春风鬓。\n生怕逐朝云，更罗幕、重重遮定。\n多情绛蜡，常见醉时容，萦舞袖，蔌歌尘，莫负良宵永。",
        "dynasty": "宋",
        "collection_info": null
    },
    {
        "title": "凤皇台上忆吹箫・凤凰台上忆吹箫 玉管灰飞",
        "author": "侯置",
        "content": "玉管灰飞，云台珥笔，东君飚驭将还。\n又正是、霜花□剪，梅粉初干。\n窈窕红窗髻影，添一线、组绣工间。\n潇湘好，雪意尚遥，绿占群山。\n应思少年壮气，贪游乐、追随玉勒雕鞍。\n更化日舒长，赢得觅醉谋欢。\n老去桑榆趁暖，任从教、潘鬓先斑。\n犹狂在，挥翰快写春寒。",
        "dynasty": "宋",
        "collection_info": null
    },
    {
        "title": "凤皇台上忆吹箫・凤凰台上忆吹箫 尘暗双凫",
        "author": "侯置",
        "content": "尘暗双凫，菊明山径，何妨倦羽知还。\n最好是，诗翁醉后，瓶罄罍干。\n一笑东风打耳，心无竞、远与春间。\n时时地，觅伴访梅，寻胜登山。\n清时俊材定用，看捧诏春郊，月露濡鞍。\n况表识、买臣贵骨，琴瑟逾欢。\n好向玉堂视草，金章映、莱子衣斑。\n山人去，蕙帐夜雨空寒。",
        "dynasty": "宋",
        "collection_info": null
    },
    {
        "title": "凤皇台上忆吹箫・凤凰台上忆吹箫 浴雪精神",
        "author": "侯置",
        "content": "浴雪精神，倚风情态，百端邀勒春还。\n记旧隐、溪桥日暮，驿路泥干。\n曾伴先生蕙帐，香细细、粉瘦琼间。\n伤牢落，一夜梦回，肠断家山。\n空教映溪带月，供游客无情，折满雕鞍。\n便忘了、明窗静几，笔研同欢。\n莫向高楼喷笛，花似我、蓬鬓霜斑。\n都休说，今夜倍觉清寒。",
        "dynasty": "宋",
        "collection_info": null
    },
    {
        "title": "凤皇台上忆吹箫・凤凰台上忆吹箫 浅染霓裳",
        "author": "侯置",
        "content": "浅染霓裳，轻匀汉额，巫山行雨方还。\n最好是、肌香蜡莹，萼嫩红干。\n曾见金钟在列，钧天罢、笋簴都间。\n妖饶似，晓镜乍开，绿沁眉山。\n休夸瘦枝疏影，湘裙窄、一钩龙麝随鞍。\n便更做、山人倦赏，畏冷无欢。\n争奈冰瓯彩笔，题诗处、珠琲斓斑。\n清宵永，相对莫放杯寒。",
        "dynasty": "宋",
        "collection_info": null
    },
    {
        "title": "蝶恋花 雪压小桥溪路断",
        "author": "侯置",
        "content": "雪压小桥溪路断。\n独立无言，雾鬓风鬟乱。\n拂拭冰霜君试看。\n一枝堪寄天涯远。\n拟向南邻寻酒伴。\n折得花归，醉着歌声缓。\n姑射梦回星斗转。\n依然月下重相见。",
        "dynasty": "宋",
        "collection_info": null
    },
    {
        "title": "清平乐 缕金剪彩",
        "author": "侯置",
        "content": "缕金剪彩。\n茸绾同心带。\n整整云鬟宜簇戴。\n雪柳闹蛾难赛。\n休夸结实炎州。\n且看指面纤柔。\n试问苦人滋味，何如插鬓风流。",
        "dynasty": "宋",
        "collection_info": null
    },
    {
        "title": "清平乐 忍寒情味",
        "author": "侯置",
        "content": "忍寒情味。\n枝染蔷薇水。\n搅照清溪花影碎。\n笑杀小桃秾李。\n一生占断春妍。\n偏宜月露娟娟。\n欲寄江南春去，乱鸦点破云笺。",
        "dynasty": "宋",
        "collection_info": null
    },
    {
        "title": "玉楼春 市桥灯火春星碎",
        "author": "侯置",
        "content": "市桥灯火春星碎。\n街鼓催归人未醉。\n半嗔还笑眼回波，欲去更留眉敛翠。\n归来短烛馀红泪。\n月淡天高梅影细。\n北风休遣雁南来，断送不成今夜睡。",
        "dynasty": "宋",
        "collection_info": null
    },
    {
        "title": "玉楼春 今秋中月逢馀闰",
        "author": "侯置",
        "content": "今秋中月逢馀闰。\n月姊重来风露静。\n未劳玉斧整蟾宫，又见冰轮浮桂影。\n寻常经岁睽佳景。\n阅月那知还赏咏。\n庾楼江阔碧天高，遥想飞觞清夜永。",
        "dynasty": "宋",
        "collection_info": null
    },
    {
        "title": "秦楼月・忆秦娥 天一色",
        "author": "侯置",
        "content": "天一色。\n玉盘冷浸潇湘碧。\n潇湘碧。\n短亭系缆，隔江闻笛。\n胡床对坐凉生腋。\n通宵说尽狂踪迹。\n狂踪迹。\n少年心事，老来难得。",
        "dynasty": "宋",
        "collection_info": null
    },
    {
        "title": "新荷叶 柳幄飞绵",
        "author": "侯置",
        "content": "柳幄飞绵，风池暖泛新萍。\n燕垒泥香，玉麟堂外春深。\n晴云丽日，花浓处、蜂蝶纷纷。\n偿春一醉，管弦声里欢声。\n况是清时，锦衣重到台城。\n故国江山，向人依旧多情。\n趁闲行乐，休辜负、冶叶繁英。\n彤庭归觐，恁时难驻前旌。",
        "dynasty": "宋",
        "collection_info": null
    },
    {
        "title": "菩萨蛮 楼前曲浪归桡急",
        "author": "侯置",
        "content": "楼前曲浪归桡急。\n楼中细雨春风湿。\n终日倚危阑。\n故人湖上山。\n高情浑似旧。\n只枉东阳瘦。\n薄晚去来休。\n装成一段愁。",
        "dynasty": "宋",
        "collection_info": null
    },
    {
        "title": "菩萨蛮 东风吹梦春酲恶",
        "author": "侯置",
        "content": "东风吹梦春酲恶。\n琐窗淡淡花阴薄。\n一夜曲池平。\n小窗云样明。\n绿轻眉懒晕。\n香浅罗衣润。\n未见海棠开。\n卷帘双燕来。",
        "dynasty": "宋",
        "collection_info": null
    },
    {
        "title": "菩萨蛮 江风漠漠寒山碧",
        "author": "侯置",
        "content": "江风漠漠寒山碧。\n孤鸿声里霜花白。\n画舸且停桡。\n有人魂欲销。\n相从能几日。\n总是天涯客。\n尺素好频裁。\n休言无雁来。",
        "dynasty": "宋",
        "collection_info": null
    },
    {
        "title": "菩萨蛮 东君管尽闲花草",
        "author": "侯置",
        "content": "东君管尽闲花草。\n红红白白知多少。\n末后一奁香。\n绿庭春昼长。\n道人心似海。\n梦冷屏山里。\n莫剪最长条。\n从教玉步摇。",
        "dynasty": "宋",
        "collection_info": null
    },
    {
        "title": "菩萨蛮 东风卷尽欺花雨",
        "author": "侯置",
        "content": "东风卷尽欺花雨。\n月明皎纸庭前路。\n月底且论诗。\n从教露湿衣。\n明朝愁入绪。\n各自东归去。\n后夜月明中。\n绿尊谁与同。",
        "dynasty": "宋",
        "collection_info": null
    },
    {
        "title": "菩萨蛮 绿帷剪剪黄金碎",
        "author": "侯置",
        "content": "绿帷剪剪黄金碎。\n西风庭院清如水。\n月姊更多情。\n与人无际明。\n浓阴遮玉砌。\n桂影冰壶里。\n灭烛且徜徉。\n夜深应更香。",
        "dynasty": "宋",
        "collection_info": null
    },
    {
        "title": "菩萨蛮 靓妆金翠盈盈晚",
        "author": "侯置",
        "content": "靓妆金翠盈盈晚。\n凝情有恨无人管。\n何处一帘风。\n故人天际逢。\n从教香扑鬓。\n只怕繁华尽。\n牢落正悲秋。\n非□谁解愁。",
        "dynasty": "宋",
        "collection_info": null
    },
    {
        "title": "菩萨蛮 江梅占尽江头雪",
        "author": "侯置",
        "content": "江梅占尽江头雪。\n忍寒玉骨夸清绝。\n不似杜秋娘。\n婆娑秋水傍。\n波光涵晚日。\n照影从教密。\n隐隐认遥黄。\n隔溪十里香。",
        "dynasty": "宋",
        "collection_info": null
    },
    {
        "title": "菩萨蛮 黄昏曾见凌波步",
        "author": "侯置",
        "content": "黄昏曾见凌波步。\n无端暝色催人去。\n一夜露华浓。\n香销兰菊丛。\n缕金衣易湿。\n莫对西风泣。\n洗尽夜来妆。\n温泉初赐汤。",
        "dynasty": "宋",
        "collection_info": null
    },
    {
        "title": "菩萨蛮 休文多病疏杯酌",
        "author": "侯置",
        "content": "休文多病疏杯酌。\n被花恼得心情恶。\n碧树又惊秋。\n追欢怀旧游。\n与君聊一醉。\n醉倒花阴里。\n斜日下阑干。\n满身金屑寒。",
        "dynasty": "宋",
        "collection_info": null
    },
    {
        "title": "菩萨蛮 交刀剪碎琉璃碧",
        "author": "侯置",
        "content": "交刀剪碎琉璃碧。\n深黄一穗珑松色。\n玉蕊纵妖娆。\n恐无能样娇。\n绿窗初睡起。\n堕马慵梳髻。\n斜插紫鸾钗。\n香从鬓底来。",
        "dynasty": "宋",
        "collection_info": null
    },
    {
        "title": "菩萨蛮 黄姑青女交相忌",
        "author": "侯置",
        "content": "黄姑青女交相忌。\n眼看尘土占芳蕊。\n急埽满阑金。\n小奁熏水沈。\n博山银叶透。\n浓馥穿罗袖。\n犹欲问鸿都。\n太真安稳无。",
        "dynasty": "宋",
        "collection_info": null
    },
    {
        "title": "菩萨蛮 午庭栩栩花间蝶",
        "author": "侯置",
        "content": "午庭栩栩花间蝶。\n翅添金粉穿琼叶。\n曾见羽衣黄。\n瑶台淡薄妆。\n醒来魂欲断。\n掺掺芳英满。\n梦里尚偷香。\n何堪秋夜长。",
        "dynasty": "宋",
        "collection_info": null
    },
    {
        "title": "菩萨蛮 霓裳舞罢难留住",
        "author": "侯置",
        "content": "霓裳舞罢难留住。\n湘裙缓若轻烟去。\n动是隔年期。\n生绡傅艳姿。\n精神浑似旧。\n碧暗黄金瘦。\n永夜对西窗。\n何缘襟袖香。",
        "dynasty": "宋",
        "collection_info": null
    },
    {
        "title": "菩萨蛮 揉香嗅蕊朝还暮",
        "author": "侯置",
        "content": "揉香嗅蕊朝还暮。\n无端却被西风误。\n底死欲留伊。\n金尘蔌蔌飞。\n茂陵头已白。\n新聘谁相得。\n耐久莫相思。\n年年秋与期。",
        "dynasty": "宋",
        "collection_info": null
    },
    {
        "title": "西江月 金鼎香销沈麝",
        "author": "侯置",
        "content": "金鼎香销沈麝，碧梧影转阑干。\n可庭明月绮窗闲。\n帘幕低垂不卷。\n一自高唐人去，秋风几许摧残。\n拂檐修竹韵珊珊。\n梦断山长水远。",
        "dynasty": "宋",
        "collection_info": null
    },
    {
        "title": "西江月 豆蔻梢头年纪",
        "author": "侯置",
        "content": "豆蔻梢头年纪，芙蓉水上精神。\n幼云娇玉两眉春。\n京洛当时风韵。\n金缕深深劝客，雕梁蔌蔌飞尘。\n主人从得董双成。\n应忘瑶池宴饮。",
        "dynasty": "宋",
        "collection_info": null
    },
    {
        "title": "青玉案 东风一夜吹晴雨",
        "author": "侯置",
        "content": "东风一夜吹晴雨。\n小园里、春如许。\n桃李无言情难诉。\n阳关车马，灞桥风月，移入江天暮。\n双旌明日留难住。\n今夕清觞且频举。\n咫尺清明三月暮。\n寻芳宾客，对花杯酌，回首西江路。",
        "dynasty": "宋",
        "collection_info": null
    },
    {
        "title": "青玉案 年年寓屋称觞处",
        "author": "侯置",
        "content": "年年寓屋称觞处。\n陪彩绶、尊前舞。\n牢落潇湘归去未。\n蜡梅开遍，冰蟾圆后，梦断灵溪路。\n长年厚福天分付。\n算四海、今独步。\n涧竹岩花如旧否。\n与翁相伴，岁寒庭户，尽占闲中趣。",
        "dynasty": "宋",
        "collection_info": null
    },
    {
        "title": "青玉案 三年牢落荒江路",
        "author": "侯置",
        "content": "三年牢落荒江路。\n忍明日、轻帆去。\n冉冉年光真暗度。\n江山无助，风波有险，不是留君处。\n梅花万里伤迟暮。\n驿使来时望佳句。\n我拚归休心已许。\n短篷孤棹，绿蓑青笠，稳泛潇湘雨。",
        "dynasty": "宋",
        "collection_info": null
    },
    {
        "title": "昭君怨 晴日烘香花睡",
        "author": "侯置",
        "content": "晴日烘香花睡。\n花艳浮杯人醉。\n杨柳绿丝风。\n水溶溶。\n留恋芳丛深处。\n懒上锦鞯归去。\n待得牡丹开。\n更同来。",
        "dynasty": "宋",
        "collection_info": null
    },
    {
        "title": "四犯令 月破轻云淡注",
        "author": "侯置",
        "content": "月破轻云淡注。\n夜悄花无语。\n莫听阳关牵离绪。\n拚酩酊、花深处。\n明日江郊芳草路。\n春逐行人去。\n不似酴醿开独步。\n能着意、留春住。",
        "dynasty": "宋",
        "collection_info": null
    },
    {
        "title": "鹧鸪天 万点胭脂落日烘",
        "author": "侯置",
        "content": "万点胭脂落日烘。\n坐间酒面散微红。\n谁教艳质撩潘鬓，生怕朝云逐楚风。\n寻画烛，照芳容。\n夜深两行锦灯笼。\n朱唇翠袖休凝伫，几许春情睡思中。",
        "dynasty": "宋",
        "collection_info": null
    },
    {
        "title": "鹧鸪天 蜀锦吴绫剪染成",
        "author": "侯置",
        "content": "蜀锦吴绫剪染成。\n东皇花令一番新。\n风帘不碍寻巢燕，雨叶偏禁斗草人。\n非病酒，不关春。\n恨如芳草思连云。\n西楼角畔双桃树，几许浓苞等露匀。",
        "dynasty": "宋",
        "collection_info": null
    },
    {
        "title": "鹧鸪天 梦想当年姚魏家",
        "author": "侯置",
        "content": "梦想当年姚魏家。\n尊前重见旧时花。\n双檠分焰交红影，四座春回粲晚霞。\n杯潋滟，帽敧斜。\n夜深绝艳愈清佳。\n天明恐逐行云去，更着重重翠幕遮。",
        "dynasty": "宋",
        "collection_info": null
    },
    {
        "title": "鹧鸪天 只有梅花是故人",
        "author": "侯置",
        "content": "只有梅花是故人。\n岁寒情分更相亲。\n红鸾跨碧江头路，紫府分香月下身。\n君既去，我离群。\n天涯白发怕逢春。\n西湖苍莽烟波里，来岁梅时痛忆君。",
        "dynasty": "宋",
        "collection_info": null
    },
    {
        "title": "朝中措 翻阶红药竞芬芳",
        "author": "侯置",
        "content": "翻阶红药竞芬芳。\n着意巧成双。\n须信扬州国艳，旧时曾在昭阳。\n盈盈背立，同心对绾，联萼飞香。\n牢贮深沈金屋，任教蝶困蜂忙。",
        "dynasty": "宋",
        "collection_info": null
    },
    {
        "title": "朝中措 漏云初见六花开",
        "author": "侯置",
        "content": "漏云初见六花开。\n惊巧妒江梅。\n飘洒元戎小队，玉妆旌旆归来。\n恩同化手，春回陇亩，欢到尊罍。\n记取明朝登览，绿漪惟有秦淮。",
        "dynasty": "宋",
        "collection_info": null
    },
    {
        "title": "朝中措 露英云萼一般清",
        "author": "侯置",
        "content": "露英云萼一般清。\n揉雪更雕琼。\n预喜重阳登览，大家插帽浮觥。\n分香减翠，殷勤远寄，珍重多情。\n不似绮窗双艳，向人解语倾城。",
        "dynasty": "宋",
        "collection_info": null
    },
    {
        "title": "朝中措 依微春绿遍江干",
        "author": "侯置",
        "content": "依微春绿遍江干。\n烟水小屏寒。\n惆怅雁行南北，新词不忍拈看。\n从今寄取，临风把酒，役梦忘飧。\n飞絮落花时候，扁舟也到孤山。",
        "dynasty": "宋",
        "collection_info": null
    },
    {
        "title": "朝中措 风帘交翠篆香飘",
        "author": "侯置",
        "content": "风帘交翠篆香飘。\n却暑卷轻绡。\n最好佳辰相近，寿觞对饮连宵。\n仙翁未老，云中跨凤，台上吹箫。\n看取他年荣事，鱼轩入侍涂椒。",
        "dynasty": "宋",
        "collection_info": null
    },
    {
        "title": "朝中措 年来玉帐罢兵筹",
        "author": "侯置",
        "content": "年来玉帐罢兵筹。\n灯市小迟留。\n花外香随金勒，酒边人倚红楼。\n沙堤此去，传柑侍宴，天上风流。\n还记月华小队，春风十里潭州。",
        "dynasty": "宋",
        "collection_info": null
    },
    {
        "title": "朝中措 年年重午近佳辰",
        "author": "侯置",
        "content": "年年重午近佳辰。\n符艾一番新。\n满酌九霞奇酝，寿君两鬓长春。\n闺中秀美，何如赋得，林下精神。\n早办荆钗布袖，共为云水闲人。",
        "dynasty": "宋",
        "collection_info": null
    },
    {
        "title": "点绛唇 春日迟迟",
        "author": "侯置",
        "content": "春日迟迟，柳丝金淡东风软。\n绿娇红浅。\n帘幕飞新燕。\n玉帐优游，赢得花间宴。\n香尘远。\n暂停歌扇。\n□醉深深院。",
        "dynasty": "宋",
        "collection_info": null
    },
    {
        "title": "点绛唇 约莫香来",
        "author": "侯置",
        "content": "约莫香来，倚阑低瞰花如雪。\n怨深愁绝。\n瘦似年时节。\n岁一相逢，常是匆匆别。\n歌壶缺。\n又还吹彻。\n笛里关山月。",
        "dynasty": "宋",
        "collection_info": null
    },
    {
        "title": "苏武慢 暗雨收梅",
        "author": "侯置",
        "content": "暗雨收梅，晴波摇柳，万顷水精宫冷。\n桥森画栋，岸列红楼，两岸翠帘交映。\n天上行舟，鉴中开户，人在蕊珠仙境。\n况吟烟啸月，弹丝吹竹，太平歌咏。\n人尽说、铜虎分贤，银潢储秀，巩固行都藩屏。\n棠阴散暑，鼎篆凝香，永日一庭虚静。\n红袖持觞，彩笺挥翰，适意酒豪诗俊。\n看飞云丹诏，行沙金勒，待公归觐。",
        "dynasty": "宋",
        "collection_info": null
    },
    {
        "title": "阮郎归 莫欺骑省鬓边华",
        "author": "侯置",
        "content": "莫欺骑省鬓边华。\n曾眠苏小家。\n彩丝萦腕剪轻霞。\n菖蒲酒更嘉。\n人别后，叹飞花。\n云山和梦遮。\n吴笺小字写流沙。\n几行秋雁斜。",
        "dynasty": "宋",
        "collection_info": null
    },
    {
        "title": "阮郎归 美人小字称春娇",
        "author": "侯置",
        "content": "美人小字称春娇。\n云鬟玉步摇。\n淡妆浓态楚宫腰。\n梅枝雪未消。\n拚恼乱，尽妖娆。\n微窝生脸潮。\n算来虚度怜宵。\n醉魂谁与招。",
        "dynasty": "宋",
        "collection_info": null
    },
    {
        "title": "阮郎归 熏风吹尽不多云",
        "author": "侯置",
        "content": "熏风吹尽不多云。\n晓天如水清。\n哦松庭院忽闻笙。\n帘疏香篆明。\n兰玉盛，凤和鸣。\n家声留汉庭。\n狨鞍长傍九重城。\n年年双鬓青。",
        "dynasty": "宋",
        "collection_info": null
    },
    {
        "title": "浪淘沙 晓日掠轻云",
        "author": "侯置",
        "content": "晓日掠轻云。\n霜瓦鳞鳞。\n六朝山色俨如新。\n家在洞庭南畔住，身在江滨。\n华发照乌巾。\n无意寻春。\n空将两袖拂飞尘。\n可惜梅花开近路，恼尽行人。",
        "dynasty": "宋",
        "collection_info": null
    },
    {
        "title": "踏莎行 元夕风光",
        "author": "侯置",
        "content": "元夕风光，中兴时候。\n东风着意催梅柳。\n谁家银字小笙簧，倚阑度曲黄昏后。\n拨雪张灯，解衣贳酒。\n觚棱金碧闻依旧。\n明年何处看升平，景龙门下灯如昼。",
        "dynasty": "宋",
        "collection_info": null
    },
    {
        "title": "踏莎行 雪意初浓",
        "author": "侯置",
        "content": "雪意初浓，云情已厚。\n黄昏散尽扶头酒。\n不知墙外夜来梅，忍寒添得疏花否。\n休更熏香，且同携手。\n从教策策轻寒透。\n亭儿直下玉生烟，暗香归去沾襟袖。",
        "dynasty": "宋",
        "collection_info": null
    },
    {
        "title": "浣溪沙 客里忽忽梦帝州",
        "author": "侯置",
        "content": "客里忽忽梦帝州。\n故人相遇一杯休。\n疏梅些子最清幽。\n双绾香螺春意浅，缓歌金缕楚云留。\n不知妆镜若为俦。",
        "dynasty": "宋",
        "collection_info": null
    },
    {
        "title": "浣溪沙 倚醉怀春翠黛长",
        "author": "侯置",
        "content": "倚醉怀春翠黛长。\n肉红衫子半窥墙。\n兰汤浴困嫩匀妆。\n应为长年餐绛雪，故教丹颊耐清霜。\n弄晴飞馥笑冯唐。",
        "dynasty": "宋",
        "collection_info": null
    },
    {
        "title": "浣溪沙 春梦惊回谢氏塘",
        "author": "侯置",
        "content": "春梦惊回谢氏塘。\n箧中消尽旧家香。\n休文多病怯秋光。\n空对金盘承瑞露，竟无玉杵碎玄霜。\n醉魂飞度月宫凉。",
        "dynasty": "宋",
        "collection_info": null
    },
    {
        "title": "眼儿媚 花信风高雨又收",
        "author": "侯置",
        "content": "花信风高雨又收。\n风雨互迟留。\n无端燕子，怯寒归晚，闲损帘钩。\n弹棋打马心都懒，撺掇上春愁。\n推书就枕，凫烟淡淡，蝶梦悠悠。",
        "dynasty": "宋",
        "collection_info": null
    },
    {
        "title": "渔家傲 过尽百花芳草满",
        "author": "侯置",
        "content": "过尽百花芳草满。\n柳丝舞困阑干暖。\n柳外秋千裙影乱。\n人逐伴。\n旧家心性如今懒。\n斗帐宝香凝不散。\n黄昏院落莺声晚。\n红叶不来音信断。\n疏酒盏。\n东阳瘦损无人管。",
        "dynasty": "宋",
        "collection_info": null
    },
    {
        "title": "渔家傲 本是潇湘渔艇客",
        "author": "侯置",
        "content": "本是潇湘渔艇客。\n钱塘江上铺帆席。\n两处烟波天一色。\n云幂幂。\n吴山不似湘山碧。\n休费精神劳梦役。\n鸥凫难上铜驼陌。\n扰扰红尘人似织。\n山头石。\n潮生月落今如昔。",
        "dynasty": "宋",
        "collection_info": null
    },
    {
        "title": "临江仙 一抹烟林屏样展",
        "author": "侯置",
        "content": "一抹烟林屏样展，轻花岸柳无边。\n连朝春雨涨平川。\n冬冬迎社鼓，渺渺下陂船。\n同事多才饶我懒，乘闲纵饮郊园。\n髻花敧侧醉巾偏。\n时丰容卒岁，游乐更明年。",
        "dynasty": "宋",
        "collection_info": null
    },
    {
        "title": "临江仙 失脚青云何所往",
        "author": "侯置",
        "content": "失脚青云何所往，故山松竹应秋。\n痴儿官事几时休。\n可怜双白鬓，斗栗尚迟留。\n尊酒偷闲聊放旷，夜凉河汉西流。\n从教孤笛喷高楼。\n与君同一醉，明日旋分愁。",
        "dynasty": "宋",
        "collection_info": null
    },
    {
        "title": "柳梢青 小院轻寒",
        "author": "侯置",
        "content": "小院轻寒，酒浓香软，深沈帘幕。\n我辈相逢，欢然一笑，春在杯酌。\n家山辜负猿鹤。\n轩冕意、秋云似薄。\n我自西风，扁舟归去，看君寥廓。",
        "dynasty": "宋",
        "collection_info": null
    },
    {
        "title": "柳梢青 楚天清绝",
        "author": "侯置",
        "content": "楚天清绝。\n苇岸兰汀，素秋时节。\n帘卷湘鬟，香飞云篆，叵看轻别。\n明朝底处关山，算总是、愁花恨月。\n白马江寒，黄牛峡静，小梅初彻。",
        "dynasty": "宋",
        "collection_info": null
    },
    {
        "title": "杏花天 宝钗整鬓双鸾斗",
        "author": "侯置",
        "content": "宝钗整鬓双鸾斗。\n睡未醒、熏风襟袖。\n彩丝皓腕宜清昼。\n更艾虎、衫儿新就。\n玉杯共饮菖蒲酒。\n愿耐夏、宜春厮守。\n榴花故意红添皱。\n映得人来越瘦。",
        "dynasty": "宋",
        "collection_info": null
    },
    {
        "title": "江城子 萍蓬踪迹几时休",
        "author": "侯置",
        "content": "萍蓬踪迹几时休。\n尽飘浮。\n为君留。\n共话当年，年少气横秋。\n莫叹两翁俱白发，今古事，尽悠悠。\n西风吹梦入江楼。\n故山幽。\n谩回头。\n又是手遮，西日望皇州。\n欲向西湖重载酒，君不去，与谁游。",
        "dynasty": "宋",
        "collection_info": null
    },
    {
        "title": "南歌子 菊润初经雨",
        "author": "侯置",
        "content": "菊润初经雨，橙香独占秋。\n碧琳仙酿试新篘。\n内集熙熙休试、蚁浮瓯。\n家世传黄阁，功名起黑头。\n双凫聊傍故人舟。\n咫尺青云岐路、看英游。",
        "dynasty": "宋",
        "collection_info": null
    },
    {
        "title": "瑞鹧鸪 遥天拍水共空明",
        "author": "侯置",
        "content": "遥天拍水共空明。\n玉镜开奁特地晴。\n极目秋容无限好，举头醉眼暂须醒。\n白眉公子催行急，碧落仙人着句清。\n后夜萧萧葭苇岸，一尊独酌见离情。",
        "dynasty": "宋",
        "collection_info": null
    },
    {
        "title": "天仙子 暖日丽晴春正好",
        "author": "侯置",
        "content": "暖日丽晴春正好。\n杨柳池塘风弄晓。\n露桃云杏一番新，花窈窕。\n香飘缈。\n玉帐靓深闻语笑。\n新赐绣鞯花映照。\n须信浓恩春共到。\n汉家飞将久宣劳，迎禁诏。\n瞻天表。\n入卫帝庭常不老。",
        "dynasty": "宋",
        "collection_info": null
    },
    {
        "title": "醉落魄・一斛珠 铜壶漏歇",
        "author": "侯置",
        "content": "铜壶漏歇。\n纱窗倒挂梅梢月。\n玉人酒晕消香雪。\n促轸调弦，弹个古离别。\n雏莺小凤交飞说。\n嘈嘈软语丁宁切。\n相如敧枕推红氎。\n脉脉无言，还记旧时节。",
        "dynasty": "宋",
        "collection_info": null
    },
    {
        "title": "醉落魄・一斛珠 梅花似雪",
        "author": "侯置",
        "content": "梅花似雪。\n雪花却似梅清绝。\n小窗低映梅梢月。\n常记良宵，吹酒共攀折。\n如今客里都休说。\n潇潇洒洒情怀别。\n夜阑火冷孤灯灭。\n雪意梅情，分付漆园蝶。",
        "dynasty": "宋",
        "collection_info": null
    },
    {
        "title": "醉落魄・一斛珠 玉钩珠箔",
        "author": "侯置",
        "content": "玉钩珠箔。\n夜凉庭院天垂幕。\n好风吹动纶巾角。\n羽扇休挥，已怯絺衣薄。\n扁舟明日清溪泊。\n归来依旧情怀恶。\n为君唤月骖鸾鹤。\n天近多寒，满引金凿落。",
        "dynasty": "宋",
        "collection_info": null
    },
    {
        "title": "减字木兰花 春酲拚却",
        "author": "侯置",
        "content": "春酲拚却。\n鶗鴂一声花雨落。\n密炬红残。\n人在青罗步障间。\n天公薄相。\n惯得柳绵高百丈。\n彩笔题诗。\n休诵骚人九辨词。",
        "dynasty": "宋",
        "collection_info": null
    },
    {
        "title": "鹊桥仙 鹤发萧森",
        "author": "侯置",
        "content": "鹤发萧森，玉颜腴润，养就黄芽金鼎。\n一区松菊老湘滨，但心远、何妨人境。\n衮衣家世，鸣鸾歌舞，到了春冰消尽。\n不须惆怅梦中身，这彩选、输赢谁省。",
        "dynasty": "宋",
        "collection_info": null
    },
    {
        "title": "醉蓬莱 向蓬莱云渺",
        "author": "赵彦端",
        "content": "向蓬莱云渺。\n姑射山深，有春长好。\n香满枝南，笑人间惊早。\n试问寒柯，镂冰裁玉，费化工多少。\n东阁诗成，西湖梦觉，几番清晓。\n好是罗帏，麝温屏暖，却恨烟村，雨愁风恼。\n一一清芬，为东君倾倒。\n待得明年，翠阴青子，荫凤皇池沼。\n更把阳和，从头付与，繁花芳草。",
        "dynasty": "宋",
        "collection_info": null
    },
    {
        "title": "满江红 千种繁春",
        "author": "赵彦端",
        "content": "千种繁春，春已去、翩然无迹。\n谁信道、荼䕷枝上，静中留得。\n晓镜洗妆非粉白，晚衣弄舞馀衫碧。\n粲宝钿、珠珥不胜持，浓阴夕。\n金翦度，还堪惜。\n霜蝶睡，无从觅。\n知多少、好词清梦，酿成冰骨。\n天女散花无酒圣，仙人种玉惭香德。\n怅攀条、记得鬓丝青，东风客。",
        "dynasty": "宋",
        "collection_info": null
    },
    {
        "title": "满江红 津鼓冬冬",
        "author": "赵彦端",
        "content": "津鼓冬冬，三老醉、知谁留得。\n都不记、琵琵洲畔，草青江碧。\n桃李春风吹不断，烟霞秋兴清无极。\n怅樽前、桂子有馀香，曾相识。\n残雨昼，初凉夕。\n高烛烂，新醅白。\n长歌断，欢意不如愁色。\n父老能寻循吏传，关河暂枉诸侯客。\n待日边、一纸诏黄飞，胜相忆。",
        "dynasty": "宋",
        "collection_info": null
    },
    {
        "title": "满江红 赐被熏炉",
        "author": "赵彦端",
        "content": "赐被熏炉，曾同见、官槐重绿。\n时归看、绮疏叠嶂，楚腰翻曲。\n君过蓬山轻岁月，我怀庐阜分符竹。\n道别离、待得再归来，人应俗。\n春欲动，醅初熟。\n追一笑，森三玉。\n且相对青眼，共裁红烛。\n小语人家闲意态，浅寒都下新装束。\n念平生、和雨醉东风，从今足。",
        "dynasty": "宋",
        "collection_info": null
    },
    {
        "title": "水调歌头 秋色忽如许",
        "author": "赵彦端",
        "content": "秋色忽如许，风露皎如空。\n平生青鬓馀地，老与故人同。\n忆得鲈鱼来后，杂以洞庭新橘，月堕酒杯中。\n宾客可人意，歌舞转春风。\n坐间玉，花底扇，又从容。\n从容更好，无奈多病已衰翁。\n赖有主人风味，识我少年狂态，乞与酒颜红。\n一醉晓鸦起，流水任西东。",
        "dynasty": "宋",
        "collection_info": null
    },
    {
        "title": "水调歌头 淦水定何许",
        "author": "赵彦端",
        "content": "淦水定何许，楼外满晴岚。\n落霞蜚鸟无际，新酒为谁甘。\n闻道居邻玉笥，下有芝田琳苑，光景照江南。\n已转丹砂九，应降素云三。\n忆畴昔，翻舞袖，纵剧谈。\n玉壶倾倒，香务黄菊酿红柑。\n好在当时明月，只有炉熏一缕，缄寄可同参。\n剩肯南游不，蓬海试穷探。",
        "dynasty": "宋",
        "collection_info": null
    },
    {
        "title": "瑞鹤仙 记河梁折柳",
        "author": "赵彦端",
        "content": "记河梁折柳。\n问画堂乐事，燕鸿难偶。\n十年谩回首。\n但亭亭紫盖，差差南斗。\n传闻小有。\n种桃花、亲烦素手。\n怪归来、道骨仙风缥缈，迥然非旧。\n清昼。\n江南如画，紫菊冬前，翠橙霜后。\n扁舟渡口。\n佳客至，奉名酒。\n唤青鸾起舞，云窗月槛，一曲山明水秀。\n笑相看、玉海别来，浅如故否。",
        "dynasty": "宋",
        "collection_info": null
    },
    {
        "title": "瑞鹤仙 揽垂杨细折",
        "author": "赵彦端",
        "content": "揽垂杨细折。\n有别情遗爱，与君都说。\n文茵带雕轭。\n是行春来处，去年阡陌。\n柔桑半叶。\n转光风、轻扬秀麦。\n正人家共约，耕相借牛，社相留客。\n清绝。\n溪山犹记，脱帽吟风，倚楼招月。\n东君何事，将春至，放春歇。\n道从今江上，一花一柳，皆想油幢瑞节。\n纵离愁、瘦减腰围，带金正晔。",
        "dynasty": "宋",
        "collection_info": null
    },
    {
        "title": "朝中措 山矾风味更梨花",
        "author": "赵彦端",
        "content": "山矾风味更梨花。\n清白竞春华。\n试问西园清夜，何如山崦人家。\n楚东千嶂，吴江一棹，云路非赊。\n惟有相思两地，可怜淡月朝霞。",
        "dynasty": "宋",
        "collection_info": null
    },
    {
        "title": "朝中措 烧灯已过禁烟前",
        "author": "赵彦端",
        "content": "烧灯已过禁烟前。\n春信递相传。\n柳暗乍迷津路，花暄欲照江天。\n天涯宾主，相逢老矣，一笑欢然。\n晚岁许同庐社，西风不买吴船。",
        "dynasty": "宋",
        "collection_info": null
    },
    {
        "title": "朝中措 长松擎月与天通",
        "author": "赵彦端",
        "content": "长松擎月与天通。\n霜叶乱惊鸿。\n露炯乍疑杯滟，云生似觉衣重。\n江南胜处，青环楚嶂，红半溪枫。\n倦客会应归去，一亭长枕寒空。",
        "dynasty": "宋",
        "collection_info": null
    },
    {
        "title": "朝中措 几枝筇竹半烟云",
        "author": "赵彦端",
        "content": "几枝筇竹半烟云。\n钟鼓醉中闻。\n千点好山馀思，一湾流水能分。\n多情皓月，轮栖夜午，光动风文。\n看取清闲宾主，犹胜富贵封君。",
        "dynasty": "宋",
        "collection_info": null
    },
    {
        "title": "朝中措 新凉溪阁暮山重",
        "author": "赵彦端",
        "content": "新凉溪阁暮山重。\n水月共空蒙。\n九转不须尘外，三峰只在壶中。\n他年盛业，云间可望，林下难逢。\n记取芗林岩洞，何如于越秋风。",
        "dynasty": "宋",
        "collection_info": null
    },
    {
        "title": "朝中措 西城烟雾一重重",
        "author": "赵彦端",
        "content": "西城烟雾一重重。\n潇洒便秋风。\n巧妒玉人装髻，无如禁钥难通。\n新声窈眇，怨传楚些，娇并吴宫。\n夜久三星为粲，皓娥宁为君容。",
        "dynasty": "宋",
        "collection_info": null
    },
    {
        "title": "新荷叶 欲暑还凉",
        "author": "赵彦端",
        "content": "欲暑还凉，如春有意重归。\n春若归来，任他莺老花飞。\n轻雷澹雨，似晚风、欺得单衣。\n檐声惊醉，起来新缘成围。\n回首分携。\n光风冉冉菲菲。\n曾几何时，故山疑梦还非。\n鸣琴再抚，将清恨、都入金徽。\n永怀桥下，系船溪柳依依。",
        "dynasty": "宋",
        "collection_info": null
    },
    {
        "title": "新荷叶 雨细梅黄",
        "author": "赵彦端",
        "content": "雨细梅黄，去年双燕还归。\n多少繁红，尽随蝶舞蜂飞。\n阴浓绿暗，正麦秋、犹衣罗衣。\n香凝沈水，雅宜帘幕重围。\n绣扇仍携。\n花枝尘染芳菲。\n遥想当时，故交往往人非。\n天涯再见，悦情话、景仰清徽。\n可人怀抱，晚期莲社相依。",
        "dynasty": "宋",
        "collection_info": null
    },
    {
        "title": "新荷叶 玉井冰壶",
        "author": "赵彦端",
        "content": "玉井冰壶，人间有此清秋。\n笑语雍雍，从今庭户初修。\n迎风待月，香凝处、四卷帘钩。\n月波奇观，未饶当日南楼。\n闻说三吴，江湖胜、从古风流。\n况有双轓，旧谙黄阁青油。\n金瓯屡启，应难解、久为人留。\n天池波滟，可怜苹满汀洲。",
        "dynasty": "宋",
        "collection_info": null
    },
    {
        "title": "看花回 注目",
        "author": "赵彦端",
        "content": "注目。\n正江湖浩荡，烟云离属。\n美人衣兰佩玉。\n澹秋水凝神，阳春翻曲。\n烹鲜坐啸，清净五千言自足。\n横剑气、南斗光中，浩然一醉引双鹿。\n回雁到、归书未续。\n梦草处、旧芳重绿。\n谁忆潇湘岁晚，为唤起长风，吹飞黄鹄。\n功名异时，圮上家传谢荣辱。\n待封留，拜公堂下，授我长生箓。",
        "dynasty": "宋",
        "collection_info": null
    },
    {
        "title": "看花回 爱日",
        "author": "赵彦端",
        "content": "爱日。\n报疏梅动意，春前呼得。\n画栋晓开寿城。\n度百和温馨，霜华无力。\n斑衣翠袖，人面年年照酒色。\n环四座、璧月琼枝，恍然江县拟乡国。\n闻道抚、东岩旧迹。\n又殊胜、谢家清逸。\n知与桃花笑了，定何似青鸟，层城消息。\n他年妙高峰上，优昙会堪折。\n拥轻轩、未妨游戏，看取朱轮十。",
        "dynasty": "宋",
        "collection_info": null
    },
    {
        "title": "芰荷香 燕初归",
        "author": "赵彦端",
        "content": "燕初归。\n正春阴暗淡，客意凄迷。\n玉觞无味，晚花雨退凝脂。\n多情细柳，对沈腰、浑不胜垂。\n别袖忍见离披。\n江南陌上，强半红飞。\n乐事从今一梦散，纵锦囊空在，金碗谁挥。\n舞裙歌扇，故应间琐幽闺。\n练江诗就，算檥舟、宁不相思。\n肠断莫诉离杯。\n青云路稳，白首心期。",
        "dynasty": "宋",
        "collection_info": null
    },
    {
        "title": "垂丝钓 短篷醉舣",
        "author": "赵彦端",
        "content": "短篷醉舣。\n江南秋意如水。\n露草星明，风柳丝委。\n危槛倚。\n为故人宴喜。\n欢无几。\n念青鞋紫绮。\n论诗载酒，犹胜心寄双鲤。\n倦游晚矣。\n云路非吾事。\n湖海从君意。\n沙雁起。\n记夜阑隐几。",
        "dynasty": "宋",
        "collection_info": null
    },
    {
        "title": "垂丝钓 莫愁有信",
        "author": "赵彦端",
        "content": "莫愁有信。\n全胜春梦无准。\n篆缕欲销，衣粉堪认。\n残梦醒。\n枕夜凉满鬓。\n想香迳。\n正垂垂美荫。\n晚花在否，朱阑谁与同凭。\n断云怨冷。\n青鸟无凭问。\n红叶翻成恨。\n三五近。\n试预占破镜。",
        "dynasty": "宋",
        "collection_info": null
    },
    {
        "title": "谒金门 朱槛曲",
        "author": "赵彦端",
        "content": "朱槛曲。\n妆浅鬓云吹绿。\n半尺鹅溪凉意足。\n手香沾柄玉。\n午梦已惊难续。\n说与翠梧修竹。\n蓬海路遥天六六。\n乘鸾何处逐。",
        "dynasty": "宋",
        "collection_info": null
    },
    {
        "title": "谒金门 劳顾曲",
        "author": "赵彦端",
        "content": "劳顾曲。\n燕贡雅羞衣绿。\n鲁酒不能春味足。\n小杯空荐玉。\n只愿此欢常续。\n莫序水边丝竹。\n明日朝参同趁六。\n犹期归骑逐。",
        "dynasty": "宋",
        "collection_info": null
    },
    {
        "title": "谒金门 休相忆",
        "author": "赵彦端",
        "content": "休相忆。\n明夜远如今日。\n楼外绿烟村幂幂。\n花飞如许急。\n柳岸晚来船集。\n波底斜阳红湿。\n送尽去云成独立。\n酒醒愁又入。",
        "dynasty": "宋",
        "collection_info": null
    },
    {
        "title": "谒金门 春已半",
        "author": "赵彦端",
        "content": "春已半。\n绣绿新红如换。\n燕子还来帘幕畔。\n闲愁天不管。\n翠被曲屏香满。\n花叶彩笺人远。\n鹊喜蛛丝都未判。\n连环空约腕。",
        "dynasty": "宋",
        "collection_info": null
    },
    {
        "title": "谒金门 春不尽",
        "author": "赵彦端",
        "content": "春不尽。\n处处与情相趁。\n谁道刘郎家恁近。\n一年花不问。\n双剪画罗春胜。\n今夜月圆如镜。\n怎得酒阑心易定。\n试将金液镇。",
        "dynasty": "宋",
        "collection_info": null
    },
    {
        "title": "谒金门 春似绣",
        "author": "赵彦端",
        "content": "春似绣。\n不是别离时候。\n滴尽黄昏残刻漏。\n月高花影昼。\n好在画屏金兽。\n深琐粉窗兰牖。\n溪水南来堪问否。\n几时离渡口。",
        "dynasty": "宋",
        "collection_info": null
    },
    {
        "title": "谒金门 朱户密",
        "author": "赵彦端",
        "content": "朱户密。\n镇锁一庭春日。\n画幕黄帘芳草碧。\n游蜂初未识。\n脆管么弦无力。\n青子绿阴如织。\n花满深宫无路入。\n旧游浑记得。",
        "dynasty": "宋",
        "collection_info": null
    },
    {
        "title": "谒金门 春意密",
        "author": "赵彦端",
        "content": "春意密。\n不受人间风日。\n一曲清歌云暮碧。\n尊前今夜识。\n醉客倦吟无力。\n滞梦停愁相织。\n只道桃源难再入。\n有人还问得。",
        "dynasty": "宋",
        "collection_info": null
    },
    {
        "title": "柳梢青 衰翁自谪",
        "author": "赵彦端",
        "content": "衰翁自谪。\n堪笑忘了，山林闲适。\n一岁花黄，一秋酒绿，一番头白。\n浮生似醉如客。\n问底事、归来未得。\n但愿长年，故人相与，春朝秋夕。",
        "dynasty": "宋",
        "collection_info": null
    },
    {
        "title": "柳梢青 卮言日出",
        "author": "赵彦端",
        "content": "卮言日出。\n天上漫试，人间无术。\n一笑归来，身如蝉蜕，首如龟缩。\n年年白酒黄花，共愿我、光风霁月。\n不道道人，骎骎老去，如何消得。",
        "dynasty": "宋",
        "collection_info": null
    },
    {
        "title": "柳梢青 酴醿过也",
        "author": "赵彦端",
        "content": "酴醿过也，酴醿过后，无花堪折。\n只有垂杨，垂杨却作，絮惊行色。\n海棠半在如无，又争倩、蔷薇恋得。\n除是东风，随君归问，玉堂消息。",
        "dynasty": "宋",
        "collection_info": null
    },
    {
        "title": "好事近 君莫厌江乡",
        "author": "赵彦端",
        "content": "君莫厌江乡，也有茂林修竹。\n竹外有些亭榭，置酒尊棋局。\n棋神酒圣各成欢，欢长更烧烛。\n寄语故人鹏鷃，任倾金围玉。",
        "dynasty": "宋",
        "collection_info": null
    },
    {
        "title": "好事近 君到共黄花",
        "author": "赵彦端",
        "content": "君到共黄花，君去早梅将发。\n君不待梅归去，问与谁同折。\n白头潘令一年秋，有酒恨无客。\n莫忘道山堂上，话清音风月。",
        "dynasty": "宋",
        "collection_info": null
    },
    {
        "title": "好事近 草草复匆匆",
        "author": "赵彦端",
        "content": "草草复匆匆，相见也还相忆。\n记取梦魂诗思，似水光山色。\n清音堂下一扁舟，谁主又谁客。\n休厌一杯相劝，看梅梢将白。",
        "dynasty": "宋",
        "collection_info": null
    },
    {
        "title": "好事近 寻得一枝春",
        "author": "赵彦端",
        "content": "寻得一枝春，惊动小园花月。\n把酒放歌添烛，看连林争发。\n从今日日有花开，野水酿春碧。\n旧日爱闲陶令，作江南狂客。",
        "dynasty": "宋",
        "collection_info": null
    },
    {
        "title": "好事近 风露入新亭",
        "author": "赵彦端",
        "content": "风露入新亭，看尽楚天秋色。\n行到暮霞明处，有金华仙刻。\n孤城乔木堕荒凉，白云带溪碧。\n唤取小舟同醉，话江湖归日。",
        "dynasty": "宋",
        "collection_info": null
    },
    {
        "title": "好事近 一种岁前春",
        "author": "赵彦端",
        "content": "一种岁前春，谁辨额黄腮白。\n风意只吟群木，与此花修别。\n此花佳处似佳人，高情带诗格。\n君与岁寒相许，有芳心难结。",
        "dynasty": "宋",
        "collection_info": null
    },
    {
        "title": "好事近 朱户闭东风",
        "author": "赵彦端",
        "content": "朱户闭东风，春在小红纤雪。\n门外未寒犹暖，怪有花堪折。\n梨花菊蕊不相饶，娇黄带轻白。\n莫厌醉歌相恼，是中原乡客。",
        "dynasty": "宋",
        "collection_info": null
    },
    {
        "title": "好事近 日日念江东",
        "author": "赵彦端",
        "content": "日日念江东，何有旧人重说。\n二妙一时相遇，怪尊前头白。\n山城无物为君欢，薄酒待寒月。\n草草数歌休笑，似主人衰拙。",
        "dynasty": "宋",
        "collection_info": null
    },
    {
        "title": "点绛唇 山水乡中",
        "author": "赵彦端",
        "content": "山水乡中，岂知还有中原笑。\n醉歌倾倒。\n记得升平调。\n旧日年光，试把华灯照。\n心情好。\n有些怀抱。\n拟向梅花道。",
        "dynasty": "宋",
        "collection_info": null
    },
    {
        "title": "点绛唇 一点青阳",
        "author": "赵彦端",
        "content": "一点青阳，早梅初识春风面。\n暖回琼管。\n斗自东方转。\n白马青袍，莫作铜驼恋。\n看宫线。\n但长相见。\n爱日如人愿。",
        "dynasty": "宋",
        "collection_info": null
    },
    {
        "title": "点绛唇 护雨烘晴",
        "author": "赵彦端",
        "content": "护雨烘晴，紫云缥缈来深院。\n晚寒谁见。\n红杏梢头怨。\n绝代佳人。\n万里沈香殿。\n光风转。\n梦馀千片。\n犹恨相逢浅。",
        "dynasty": "宋",
        "collection_info": null
    },
    {
        "title": "点绛唇 秋入阑干",
        "author": "赵彦端",
        "content": "秋入阑干，亭亭波面虹千丈。\n一声鱼唱。\n画个三高样。\n江上风波，更泛吴松浪。\n寒潮涨。\n石鱼酒舫。\n漫叟知何向。",
        "dynasty": "宋",
        "collection_info": null
    },
    {
        "title": "点绛唇 好在苍苔",
        "author": "赵彦端",
        "content": "好在苍苔，摩挲遗恨风还雨。\n一凉相与。\n片月生新浦。\n天外离居，为我荪桡举。\n山如许。\n故人来否。\n岁晚鲈堪煮。",
        "dynasty": "宋",
        "collection_info": null
    },
    {
        "title": "秦楼月・忆秦娥 香蔌蔌",
        "author": "赵彦端",
        "content": "香蔌蔌。\n小山丛桂烘温玉。\n烘温玉。\n酒愁花暗，沈腰如束。\n烦君剩与阳春曲。\n为君细拂衾罗馥。\n衾罗馥。\n一春幽梦，与君相续。",
        "dynasty": "宋",
        "collection_info": null
    },
    {
        "title": "秦楼月・忆秦娥 梅缀雪",
        "author": "赵彦端",
        "content": "梅缀雪。\n雪缀梅花肌肤惬。\n肌肤惬。\n丰姿浓态，莹如玉色。\n岁寒期约无相缺。\n祥花不减晴空月。\n晴空月。\n依前消瘦，还共清绝。",
        "dynasty": "宋",
        "collection_info": null
    },
    {
        "title": "阮郎归 岁寒堂下两株梅",
        "author": "赵彦端",
        "content": "岁寒堂下两株梅。\n商量先后开。\n春前日绕一千回。\n花来春未来。\n冰可断，玉堪裁。\n寒空无暖埃。\n为君翻动腊前醅。\n酒醒香满怀。",
        "dynasty": "宋",
        "collection_info": null
    },
    {
        "title": "阮郎归 一春种得牡丹成",
        "author": "赵彦端",
        "content": "一春种得牡丹成。\n那知君遽行。\n东君也自没心情。\n夜来风雨声。\n追间阔，数清明。\n不应歌渭城。\n只愁河畔草青青。\n却须离绪生。",
        "dynasty": "宋",
        "collection_info": null
    },
    {
        "title": "阮郎归 三年何许竞芳辰",
        "author": "赵彦端",
        "content": "三年何许竞芳辰。\n君家千树春。\n如今欲去复逡巡。\n好花留住人。\n红蕊乱，绿阴匀。\n彩云新又新。\n只应小阕记情亲。\n动君梁上尘。",
        "dynasty": "宋",
        "collection_info": null
    },
    {
        "title": "减字木兰花 四弦续续",
        "author": "赵彦端",
        "content": "四弦续续。\n山水依然关塞足。\n天上新声。\n谪堕人间得自名。\n清歌宛转。\n弹向指间依旧见。\n满眼春风。\n不觉黄梅细雨中。",
        "dynasty": "宋",
        "collection_info": null
    },
    {
        "title": "减字木兰花 绿阴红雨",
        "author": "赵彦端",
        "content": "绿阴红雨。\n黯淡衣裳花下舞。\n花月佳时。\n舞破东风第几枝。\n一杯相属。\n从炧尊前三四烛。\n酒尽花阑。\n京洛风流仔细看。",
        "dynasty": "宋",
        "collection_info": null
    },
    {
        "title": "减字木兰花 一年歌舞",
        "author": "赵彦端",
        "content": "一年歌舞。\n还是花黄尊绿处。\n雨横风多。\n比似年时恨若何。\n帘深酒暖。\n细雨斜风浑不管。\n只有黄花。\n欲近佳人鬓畔鸦。",
        "dynasty": "宋",
        "collection_info": null
    },
    {
        "title": "减字木兰花 送人南浦",
        "author": "赵彦端",
        "content": "送人南浦。\n日日客亭风又雨。\n相见如何。\n梅子枝头春已多。\n真成别去。\n酒病明朝知几许。\n淋损宫袍。\n都是人人醉后娇。",
        "dynasty": "宋",
        "collection_info": null
    },
    {
        "title": "减字木兰花 屈亭湘浦",
        "author": "赵彦端",
        "content": "屈亭湘浦。\n怨尽朝云还暮雨。\n知是谁何。\n赋得清愁尔许多。\n爱来慵去。\n此意平生成浪许。\n着尽茸袍。\n想像江梅雪后娇。",
        "dynasty": "宋",
        "collection_info": null
    },
    {
        "title": "减字木兰花 乱云萦浦",
        "author": "赵彦端",
        "content": "乱云萦浦。\n做雪不成还是雨。\n知我为何。\n一笑仍添一恨多。\n不须归去。\n琥珀杯深能几许。\n草色如袍。\n记取从今舞处娇。",
        "dynasty": "宋",
        "collection_info": null
    },
    {
        "title": "鹊桥仙 来时夹道",
        "author": "赵彦端",
        "content": "来时夹道，红罗步障，已换青丝翠羽。\n春愁元自逐春来，却不肯、随春归去。\n千觞美酒，十分幽事，归到只愁风雨。\n凭谁传语牡丹花，为做取、东君些主。",
        "dynasty": "宋",
        "collection_info": null
    },
    {
        "title": "鹊桥仙 江梅仙去",
        "author": "赵彦端",
        "content": "江梅仙去，蜡梅蜂化，只有缃梅呈秀。\n不知春在阿谁边，试与问、青青杨柳。\n小园幽事，中都风味，斗草分香依旧。\n东风莫谩送扁舟，为管取、轻寒罗袖。",
        "dynasty": "宋",
        "collection_info": null
    },
    {
        "title": "鹊桥仙 留花翠幕",
        "author": "赵彦端",
        "content": "留花翠幕，添香红袖，常恨情长春浅。\n南风吹酒玉虹翻，便忍听、离弦声断。\n乘鸾宝扇，凌波微步，好在清池凉馆。\n直饶书与荔枝来，问纤手、谁传冰碗。",
        "dynasty": "宋",
        "collection_info": null
    },
    {
        "title": "鹊桥仙 藕花亭上",
        "author": "赵彦端",
        "content": "藕花亭上，无尘无暑，滟滟一池秋韵。\n绿罗宝盖碧琼竿，翠浪里、亭亭月影。\n一家姊妹，两般梳洗，浓淡施朱傅粉。\n夜深风露逼人怀，问谁在、牙床酒醒。",
        "dynasty": "宋",
        "collection_info": null
    },
    {
        "title": "菩萨蛮 雪中梅艳风前竹",
        "author": "赵彦端",
        "content": "雪中梅艳风前竹。\n诗缘渐与情缘熟。\n醉眼眩成花。\n恼人生脸霞。\n巫云将楚雨。\n只恐翩然去。\n我有合欢杯。\n为君聊挽回。",
        "dynasty": "宋",
        "collection_info": null
    },
    {
        "title": "菩萨蛮 雨声不断垂檐竹",
        "author": "赵彦端",
        "content": "雨声不断垂檐竹。\n清歌唤起清眠熟。\n洞户有馀花。\n同倾细细霞。\n酒行如过雨。\n雨尽风吹去。\n吹去复盈杯。\n一春能几回。",
        "dynasty": "宋",
        "collection_info": null
    },
    {
        "title": "菩萨蛮 绣罗裙上双鸳带",
        "author": "赵彦端",
        "content": "绣罗裙上双鸳带。\n年年长系春心在。\n梅子别时青。\n如今浑已成。\n美人书幅幅。\n中有连环玉。\n不是只催归。\n要情无断时。",
        "dynasty": "宋",
        "collection_info": null
    },
    {
        "title": "菩萨蛮 倚阑闲拈生绡扇",
        "author": "赵彦端",
        "content": "倚阑闲拈生绡扇。\n新凉庭户微风转。\n疏雨断檐声。\n淡云开晚晴。\n蔗浆寒浸齿。\n枕簟清如水。\n相忆不胜愁。\n月来帘上钩。",
        "dynasty": "宋",
        "collection_info": null
    },
    {
        "title": "菩萨蛮 青春背我堂堂去",
        "author": "赵彦端",
        "content": "青春背我堂堂去。\n桃花乱落如红雨。\n是妾断肠时。\n芳心空自持。\n相思君助取。\n脉脉如牛女。\n天远暮江迟。\n今宵归不归。",
        "dynasty": "宋",
        "collection_info": null
    },
    {
        "title": "蝶恋花 堂外溪桥杨柳畔",
        "author": "赵彦端",
        "content": "堂外溪桥杨柳畔。\n满树东风，更着流莺唤。\n时节清明寒暖半。\n秦筝欲妒歌珠贯。\n一寸离肠无可断。\n旧管新收，尽记双帷卷。\n赖得今年春较晚。\n送人犹有馀红乱。",
        "dynasty": "宋",
        "collection_info": null
    },
    {
        "title": "蝶恋花 雪里珠衣寒未动",
        "author": "赵彦端",
        "content": "雪里珠衣寒未动。\n雪后清寒，惊损幽帷梦。\n风撼海牛帘幕重。\n画檐冰箸如流汞。\n一穗香云佳客共。\n溜溜金槽，政尔新词送。\n酒戏诗阄忘百中。\n烛间有个人非众。",
        "dynasty": "宋",
        "collection_info": null
    },
    {
        "title": "相思引・琴调 拂拂轻阴雨曲尘",
        "author": "赵彦端",
        "content": "拂拂轻阴雨曲尘。\n小庭深幕堕娇云。\n好花无几，犹是洛阳春。\n燕语似知怀旧主，水生只解送行人。\n可堪诗墨，和泪渍罗巾。",
        "dynasty": "宋",
        "collection_info": null
    },
    {
        "title": "相思引・琴调 曾蹑姑苏城上台",
        "author": "赵彦端",
        "content": "曾蹑姑苏城上台。\n好山知有好人来。\n几回徙倚，月里暮云开。\n闲倚和风千步柳，倦临残雪一枝梅。\n暖香高烛，翻动道人灰。",
        "dynasty": "宋",
        "collection_info": null
    },
    {
        "title": "杏花天 风韶雨润催花候",
        "author": "赵彦端",
        "content": "风韶雨润催花候。\n欢春恨、年年常有。\n桃蹊杏陌相期久。\n一为东君试手。\n匆匆去、那人信否。\n襟泪渍、粉香依旧。\n单衣煮酒重来后。\n好与看承人瘦。",
        "dynasty": "宋",
        "collection_info": null
    },
    {
        "title": "杏花天 当时众里闻新曲",
        "author": "赵彦端",
        "content": "当时众里闻新曲。\n拚一醉、移舟换烛。\n清波快送仙帆幅。\n十里披烟泛玉。\n谁知度、春寒夜独。\n常记恨、花阑漏促。\n西风渡口莲堪束。\n一枕新凉会足。",
        "dynasty": "宋",
        "collection_info": null
    },
    {
        "title": "浣溪沙 冰练新裁月见羞",
        "author": "赵彦端",
        "content": "冰练新裁月见羞。\n墨花飞作淡云浮。\n宜歌宜笑不妨秋。\n约腕半笼衫草碧，洗妆初失黛蛾愁。\n嫩凉轻暑奈风流。",
        "dynasty": "宋",
        "collection_info": null
    },
    {
        "title": "浣溪沙 过雨园林绿渐浓",
        "author": "赵彦端",
        "content": "过雨园林绿渐浓。\n晚霞明处暮云重。\n小桥东畔再相逢。\n睡起未添双鬓绿，汗融微退小妆红。\n几多心事不言中。",
        "dynasty": "宋",
        "collection_info": null
    },
    {
        "title": "浣溪沙 菊已开时梅未通",
        "author": "赵彦端",
        "content": "菊已开时梅未通。\n似寒如暖意融融。\n情亲语妙一杯中。\n歌舞欲来须更理，林泉有乐政须同。\n好诗多味酒无功。",
        "dynasty": "宋",
        "collection_info": null
    },
    {
        "title": "浣溪沙 渺渺东风泛酒船",
        "author": "赵彦端",
        "content": "渺渺东风泛酒船。\n月华为地玉为川。\n春于红药更留连。\n云路功名方步步，草庐松竹自年年。\n他时人说二疏贤。",
        "dynasty": "宋",
        "collection_info": null
    },
    {
        "title": "浣溪沙 花下凭肩月下迎",
        "author": "赵彦端",
        "content": "花下凭肩月下迎。\n避人私语脸霞生。\n画堂红烛意盈盈。\n病酒一春愁与睡，倚阑终日雨还晴。\n强移心绪作清明。",
        "dynasty": "宋",
        "collection_info": null
    },
    {
        "title": "浣溪沙 人意歌声欲度春",
        "author": "赵彦端",
        "content": "人意歌声欲度春。\n春容温暖胜于人。\n劝君一醉酒如渑。\n梅子枝头应有恨，柳花风底不堪嚬。\n盖公堂下净无尘。",
        "dynasty": "宋",
        "collection_info": null
    },
    {
        "title": "虞美人 烟空磴尽长松语",
        "author": "赵彦端",
        "content": "烟空磴尽长松语。\n佳处遗基古。\n道人乘月又乘风。\n未用秋衣沈水、换熏笼。\n两峰千涧依稀是。\n想像诗翁醉。\n莫惊青蕊后时开。\n笑倒江南陶令、未归来。",
        "dynasty": "宋",
        "collection_info": null
    },
    {
        "title": "虞美人 凌虚风马来无迹",
        "author": "赵彦端",
        "content": "凌虚风马来无迹。\n水净山光出。\n松间孤鹤睡残更。\n唤起缑箫飞去、与云平。\n新亭聊共丰年悦。\n一醉中秋月。\n江山拟作画图临。\n乐府翻成终胜、写无声。",
        "dynasty": "宋",
        "collection_info": null
    },
    {
        "title": "虞美人 兰畦梅迳香云绕",
        "author": "赵彦端",
        "content": "兰畦梅迳香云绕。\n长恨相从少。\n相从虽少却情亲。\n不道相从频后、是行人。\n行人未去犹清瘦。\n想见相分后。\n书来梅子定尝新。\n记取江东日暮、雨还云。",
        "dynasty": "宋",
        "collection_info": null
    },
    {
        "title": "南乡子 风露晚珊珊",
        "author": "赵彦端",
        "content": "风露晚珊珊。\n洛下湘中接佩环。\n急把一杯相劳苦，云端。\n只恐冰肌亦自寒。\n二客共阑干。\n潋潋鲸波吸未干。\n待得月华移十丈，乘欢。\n更上层楼极处看。",
        "dynasty": "宋",
        "collection_info": null
    },
    {
        "title": "南乡子 浓绿暗芳洲",
        "author": "赵彦端",
        "content": "浓绿暗芳洲。\n春事都随芍药休。\n风雨只贪梅子熟，飕飕。\n却送行人一夜秋。\n新月幸如钩。\n三五还催玉鉴浮。\n一段离愁溪样远，悠悠。\n只是溪流浅似愁。",
        "dynasty": "宋",
        "collection_info": null
    },
    {
        "title": "南乡子 窗户映朝光",
        "author": "赵彦端",
        "content": "窗户映朝光。\n花气浑如百和香。\n即遣花飞深造次，茫茫。\n曲渚飘成锦一张。\n相忆莫相忘。\n并蒂芙蓉本自双。\n草色连云人去住，堪伤。\n海上尖峰似剑铓。",
        "dynasty": "宋",
        "collection_info": null
    },
    {
        "title": "画堂春 倡条繁蒂绿层层",
        "author": "赵彦端",
        "content": "倡条繁蒂绿层层。\n解衫扶醉同登。\n暝云无树亦崚嶒。\n红袖深凭。\n病思去春饶睡，醉魂因酒思冰。\n夜凉星斗挂修甍。\n歌尽香凝。",
        "dynasty": "宋",
        "collection_info": null
    },
    {
        "title": "画堂春 满城风雨近重阳",
        "author": "赵彦端",
        "content": "满城风雨近重阳。\n夹衫清润生香。\n好辞赓尽楚天长。\n唤得花黄。\n客胜不知门陋，酒新如趁春狂。\n故人相见等相忘。\n一语千觞。",
        "dynasty": "宋",
        "collection_info": null
    },
    {
        "title": "滴滴金 澄溪暝度轻澌白",
        "author": "赵彦端",
        "content": "澄溪暝度轻澌白。\n对平湖、澹烟隔。\n我与征鸿共行人，更张灯留客。\n东园半是馀花迹。\n料仙帆、到时发。\n若倚江楼望清淮，为殷勤乡国。",
        "dynasty": "宋",
        "collection_info": null
    },
    {
        "title": "青玉案 当年万里龙沙路",
        "author": "赵彦端",
        "content": "当年万里龙沙路。\n载多少、离愁去。\n冷压层帘云不度。\n芙蓉双带，垂杨娇髻，弦索初调处。\n花凝玉立东风暮。\n曾记江边丽人句。\n异县相逢能几许。\n多情谁料，琵琶洲畔，同醉清明雨。",
        "dynasty": "宋",
        "collection_info": null
    },
    {
        "title": "沙塞子 春水绿波南浦",
        "author": "赵彦端",
        "content": "春水绿波南浦。\n渐理棹、行人欲去。\n黯消魂、柳上轻烟，花梢微雨。\n长亭放𧣴无计住。\n但芳草、迷人去路。\n忍回头、断云残日，长安何处。",
        "dynasty": "宋",
        "collection_info": null
    },
    {
        "title": "临江仙 忆着旧山归去乐",
        "author": "赵彦端",
        "content": "忆着旧山归去乐，松筠岁晚参天。\n老来慵似柳三眠。\n从教官府冷，甘作地行仙。\n青琐紫微追昨梦，扁舟已具犹怜。\n有情如酒月如川。\n为君忘饮病，更拟索茶煎。",
        "dynasty": "宋",
        "collection_info": null
    },
    {
        "title": "临江仙 潦水似讥酒浅",
        "author": "赵彦端",
        "content": "潦水似讥酒浅，秋云如妒蟾明。\n幽人闻雁若闻莺。\n更长端有意，菊晚近无情。\n诗学笑中偷换，烛花醉里频倾。\n罗衣迥立可怜生。\n五湖虽好在，客意欲登瀛。",
        "dynasty": "宋",
        "collection_info": null
    },
    {
        "title": "鹧鸪天 天外秋云四散飞",
        "author": "赵彦端",
        "content": "天外秋云四散飞。\n波间风艇一时归。\n他年淮水东边月，犹为登临替落晖。\n夸客胜，数星稀。\n晚寒拂拂动秋衣。\n酒行不尽清光意，输与渔舟睡钓矶。",
        "dynasty": "宋",
        "collection_info": null
    },
    {
        "title": "鹧鸪天 渺渺东风拂画船",
        "author": "赵彦端",
        "content": "渺渺东风拂画船。\n不堪临雨落花前。\n清歌只拟留春住，好语频闻有诏传。\n秦望月，镜湖天。\n养成英气自当年。\n两山总是经行处，献纳雍容定几篇。",
        "dynasty": "宋",
        "collection_info": null
    },
    {
        "title": "鹧鸪天 忆醉君家倚翠屏",
        "author": "赵彦端",
        "content": "忆醉君家倚翠屏。\n年年相喜鬓毛青。\n谁知缓步从天下，犹许清弹此地听。\n挥羽扇，写鹅经。\n使星何似老人星。\n几时一试熏风手，今日桐阴又满庭。",
        "dynasty": "宋",
        "collection_info": null
    },
    {
        "title": "鹧鸪天 拂拂深帏起暗尘",
        "author": "赵彦端",
        "content": "拂拂深帏起暗尘。\n清歌缓响自回春。\n月知灯市云间堕，人对梅花雪后新。\n杯掌露，舞衣云。\n酒慵微觉翠鬟倾。\n洞房不压阳台雨，乞与游人弄晚晴。",
        "dynasty": "宋",
        "collection_info": null
    },
    {
        "title": "清平乐 新寒一段",
        "author": "赵彦端",
        "content": "新寒一段。\n变尽人间暖。\n说与群花花不管。\n只有江梅情乱。\n江梅也似山人。\n山人到老梅亲。\n斗薮衣冠气象，百般归去精神。",
        "dynasty": "宋",
        "collection_info": null
    },
    {
        "title": "清平乐 桃根桃叶",
        "author": "赵彦端",
        "content": "桃根桃叶。\n一树芳相接。\n春到江南三二月。\n迷损东家蝴蝶。\n殷勤踏取青阳。\n风前花正低昂。\n与我同心栀子，报君百结丁香。",
        "dynasty": "宋",
        "collection_info": null
    },
    {
        "title": "眼儿媚 侬家风物似山家",
        "author": "赵彦端",
        "content": "侬家风物似山家。\n梅老鬓丝华。\n几回记得，攀翻琪树，醉帽敧斜。\n冷香不断春千里，归路本非赊。\n有人却道，使君犹健，看遍馀花。",
        "dynasty": "宋",
        "collection_info": null
    },
    {
        "title": "永遇乐 杜曲桑麻",
        "author": "赵彦端",
        "content": "杜曲桑麻，灞桥风雪，归梦无路。\n马健凌秋，人间玩日，聊用宽迟暮。\n摇摇羽扇，翩翩凫舄，胜处恍疑仙去。\n笑相看，风林露草，古来有谁知趣。\n黄公垆下，山阴亭畔，岁月着鞭如骛。\n出塞功名，入关游说，纸上俱难据。\n论诗说剑，尊前风味，天巧却容人觑。\n问少陵，酣歌拓戟，为谁献赋。",
        "dynasty": "宋",
        "collection_info": null
    },
    {
        "title": "诉衷情 洗妆僛舞傍清尊",
        "author": "赵彦端",
        "content": "洗妆僛舞傍清尊。\n霏雨澹黄昏。\n殷勤与花为地，烧烛助微温。\n松半岭，竹当门。\n意如村。\n明朝酒醒，桃李漫山，心事谁论。",
        "dynasty": "宋",
        "collection_info": null
    },
    {
        "title": "诉衷情 江梅初试两三花",
        "author": "赵彦端",
        "content": "江梅初试两三花。\n人意竞年华。\n春工未敢轻放，深院拥吴娃。\n翻酒戏，醉人家。\n旧生涯。\n而今且趁，便面斜阳，莫照红纱。",
        "dynasty": "宋",
        "collection_info": null
    },
    {
        "title": "千秋岁 杏花风下",
        "author": "赵彦端",
        "content": "杏花风下。\n独立春寒夜。\n微雨度，疏星挂。\n晖晖浓艳出，袅袅繁枝亚。\n朱槛倚，轻罗醉里添还卸。\n寂寞情犹乍。\n怅望骖鸾驾。\n衣褪玉，香欺麝。\n一花拚一醉，杯重凭谁把。\n春去也，重帘翠幕人如画。",
        "dynasty": "宋",
        "collection_info": null
    },
    {
        "title": "风入松 传闻天上有星榆",
        "author": "赵彦端",
        "content": "传闻天上有星榆。\n历历谁居。\n淡烟暮拥红云暖，春寒乍有还无。\n作态似深又浅，多情要密还疏。\n移尊环坐足相娱。\n醉影凭扶。\n江南归到虽怜晚，犹胜不见踟躇。\n尽拚绿阴青子，凭肩携手如初。",
        "dynasty": "宋",
        "collection_info": null
    },
    {
        "title": "茶瓶儿 澹月华灯春夜",
        "author": "赵彦端",
        "content": "澹月华灯春夜。\n送东风、柳烟梅麝。\n宝钗宫髻连娇马。\n似记得、帝乡游冶。\n悦亲戚之情话。\n况溪山、坐中如画。\n凌波微步人归也。\n看酒醒、凤鸾谁跨。",
        "dynasty": "宋",
        "collection_info": null
    },
    {
        "title": "祝英台・祝英台近 兽金寒",
        "author": "赵彦端",
        "content": "兽金寒，帘玉润，梅雪印苔絮。\n春意如人，易散苦难聚。\n几多丝竹深情，池塘幽梦，犹倚赖、与君同住。\n旧游处。\n谁唤别浦仙帆，风前问征路。\n烟雨连江，吹恨正无数。\n莫教紫燕归来，红云开后，空怅望、主人轻去。",
        "dynasty": "宋",
        "collection_info": null
    },
    {
        "title": "五彩结同心 人间尘断",
        "author": "赵彦端",
        "content": "人间尘断，雨处风回，凉波自泛仙槎。\n非郭还非野，闲莺燕、时傍笑语清佳。\n铜壶花漏长如线，金铺碎、香暖檐牙。\n谁知道、东园五亩，种成国艳天葩。\n主人汉家龙种，正翩翩迥立，雪纻乌纱。\n歌舞承平旧，围红袖、诗兴自写春华。\n未知三斗朝天去，定何似、鸿宝丹砂。\n且一醉、朱颜相庆，共看玉井浮花。",
        "dynasty": "宋",
        "collection_info": null
    },
    {
        "title": "瑞鹧鸪 芙蓉池馆一重重",
        "author": "赵彦端",
        "content": "芙蓉池馆一重重。\n留得黄花寿斝中。\n春到小春如有信，月临良月正相同。\n芝兰美应瑶阶瑞，苹藻香吹翠沼风。\n此夜隔墙闻凤管，人间元自胜蟾宫。",
        "dynasty": "宋",
        "collection_info": null
    },
    {
        "title": "月中桂 露醑无情",
        "author": "赵彦端",
        "content": "露醑无情，送长歌未终，已醉离别。\n何如暮雨，酿一襟凉润，来留佳客。\n好山侵座碧。\n胜作夜、疏星淡月。\n君欲翩然去，人间底许，员峤问帆席。\n诗情酒病非畴昔。\n赖亲朋对影，且慰良夕。\n风流雨散，定几回肠断，能禁头白。\n为君烦素手，荐碧藕、轻丝细雪。\n去去江南路，犹应水云秋共色。",
        "dynasty": "宋",
        "collection_info": null
    },
    {
        "title": "满庭芳 云暖萍漪",
        "author": "赵彦端",
        "content": "云暖萍漪，雨香兰迳，西湖二月初时。\n两山十里，锦绣照金羁。\n柳外阑干相望，弄东风、倚遍斜晖。\n朋游好，乱红堆里，一饮百篇诗。\n三年，江上梦，青衫风日，白纻尘泥。\n听几声黄鸟，粤树闽溪。\n长是春朝多病，今年更、添得相思。\n须归去，倦游滋味，犹有个人知。",
        "dynasty": "宋",
        "collection_info": null
    },
    {
        "title": "水龙吟 春溪漠漠如空",
        "author": "赵彦端",
        "content": "春溪漠漠如空，望中只与新愁去。\n何知尚有，烟间馀怨，洛津闲赋。\n已瘦难丰，久离重见，好春如许。\n念海棠未老，荼䕷欲吐。\n且莫恨、风兼雨。\n休问无情水驿，载幽怀、小桡轻橹。\n君看睡起，平阶柳絮，入门花雾。\n才尽无奇，客残如扫，一尊谁举。\n怅行云断后，祗应梦里，有澄江句。",
        "dynasty": "宋",
        "collection_info": null
    },
    {
        "title": "如梦令 鸳瓦初凝霜粟",
        "author": "赵彦端",
        "content": "鸳瓦初凝霜粟。\n冰笋旋裁春玉。\n巧思化东风，唤省蕊红枝绿。\n清淑。\n清淑。\n会有蜂栖蝶宿。",
        "dynasty": "宋",
        "collection_info": null
    },
    {
        "title": "如梦令 嫩柳眉梢轻蹙",
        "author": "赵彦端",
        "content": "嫩柳眉梢轻蹙。\n细草烟凝堪掬。\n争似小桃秾，酒入香肌红玉。\n清馥。\n清馥。\n不觉花阑漏促。",
        "dynasty": "宋",
        "collection_info": null
    },
    {
        "title": "蕊珠闲 浦云融",
        "author": "赵彦端",
        "content": "浦云融，梅风断，碧水无情轻度。\n有娇黄上林梢，向春欲舞。\n绿烟迷昼，浅寒欺暮。\n不胜小楼凝伫。\n倦游处。\n故人相见易阻。\n花事从今堪数。\n片帆无恙，好在一篙新雨。\n醉袍宫锦，画罗金缕。\n莫教恨传幽句。",
        "dynasty": "宋",
        "collection_info": null
    },
    {
        "title": "念奴娇 雨斜风横",
        "author": "赵彦端",
        "content": "雨斜风横，正诗人闲倦，淮山清绝。\n弹压秋光江万顷，只欠凌波罗袜。\n好事幽人，怜予止酒，着意温琼雪。\n翠帷低卷，怪来飞堕初月。\n凉夜华字无尘，舞裙香渐暖，锦茵声阕。\n不分金莲随步步，谁遣芙蓉争发。\n赖得高情，湘歌洛赋，称作西风客。\n为君留住，不然飘去云阙。",
        "dynasty": "宋",
        "collection_info": null
    },
    {
        "title": "忆少年 逢春如酒",
        "author": "赵彦端",
        "content": "逢春如酒，逢花如露，逢人如玉。\n东风送寒去，蔚温温香縠。\n海上三山元似粟。\n试招来、共藏金屋。\n与君醉千岁，看人间新绿。",
        "dynasty": "宋",
        "collection_info": null
    },
    {
        "title": "思佳客令・思佳客 天似水",
        "author": "赵彦端",
        "content": "天似水。\n秋到芙蓉如乱绮。\n芙蓉意与黄花倚。\n历历黄花矜酒美。\n清露委。\n山间有个闲人喜。",
        "dynasty": "宋",
        "collection_info": null
    },
    {
        "title": "惜分飞 相与十年亲且旧",
        "author": "赵彦端",
        "content": "相与十年亲且旧。\n一笑天涯携手。\n霜际寒云逗。\n去年情味君思否。\n远水无情冰不就。\n好在尊前眉岫。\n肠断东南秀。\n淡烟疏月梅时候。",
        "dynasty": "宋",
        "collection_info": null
    },
    {
        "title": "绛都春 平生相遇",
        "author": "赵彦端",
        "content": "平生相遇。\n算未有、笑语闽山佳处。\n旧日文章，如今风味浑如许。\n眼前都是蓬莱路。\n但莫道、有人曾住。\n异时天上，种种风流，待君如故。\n此自君家旧物，看九万清风，为君掀举。\n举上青云，却忆梅花如旧否。\n故人衰病今无绪。\n只种得、梅花盈圃。\n待君一过山家，共斟露醑。",
        "dynasty": "宋",
        "collection_info": null
    },
    {
        "title": "小重山 春日归来如许长",
        "author": "赵彦端",
        "content": "春日归来如许长。\n不知偿此意，几何觞。\n老人临酒兴犹狂。\n溪山主，终不道山王。\n一雨罢耕桑。\n平生欢喜处，是吾乡。\n与君花底共风光。\n春莫笑，花不似人香。",
        "dynasty": "宋",
        "collection_info": null
    },
    {
        "title": "隔浦莲・隔浦莲近拍 西风吹断梦草",
        "author": "赵彦端",
        "content": "西风吹断梦草。\n来度芙蓉老。\n座上人谁在，晨参疏影相照。\n幽馆寒意早。\n檐声小。\n醉语秋屏晓。\n记年少。\n相携胜处，黄花香满乌帽。\n如今将见，璧月琼枝空好。\n准拟新歌待见了。\n不道。\n些儿心事还恼。",
        "dynasty": "宋",
        "collection_info": null
    },
    {
        "title": "贺圣朝 一江风月同君住",
        "author": "赵彦端",
        "content": "一江风月同君住。\n了不知秋去。\n赏心亭下，过帆如马，堕枫如雨。\n相将莫问，兴亡旧事，举离觞谁诉。\n垂杨指点，但归来、有温柔佳处。",
        "dynasty": "宋",
        "collection_info": null
    },
    {
        "title": "念奴娇 棠阴绿遍",
        "author": "赵彦端",
        "content": "棠阴绿遍，正金菊芙蓉，争放时节。\n满路歌谣民五裤，底事逢车催发。\n结彩成门，攀辕卧辙，何计留连得。\n故园花柳，尽成憔悴难说。\n今夜祖席邮亭，主人来日，已是朝天客。\n旌旆匆匆从此去，□赏□湖风月。\n眷恋无因，笑啼不敢，那忍伤轻别。\n清□难驻，一杯聊送行色。",
        "dynasty": "宋",
        "collection_info": null
    },
    {
        "title": "点绛唇 憔悴天涯",
        "author": "赵彦端",
        "content": "憔悴天涯，故人相遇情如故。\n别离何遽。\n忍唱阳关句。\n我是行人，更送行人去。\n愁无据。\n寒蝉鸣处。\n回首斜阳暮。",
        "dynasty": "宋",
        "collection_info": null
    },
    {
        "title": "转调踏莎行・踏莎行 宿雨才收",
        "author": "赵彦端",
        "content": "宿雨才收，馀寒尚力。\n牡丹将绽也、近寒食。\n人间好景，算仙家也惜。\n因循尽扫断、蓬莱迹。\n旧日天涯，如今咫尺。\n一月五番价、共欢集。\n些儿寿酒，且莫留半滴。\n一百二十个、好生日。",
        "dynasty": "宋",
        "collection_info": null
    },
    {
        "title": "瑞鹤仙 气佳哉寿域",
        "author": "赵彦端",
        "content": "气佳哉寿域。\n正晓松呈翠，早梅施白。\n良辰值良月。\n看景星朝睹，洗空霜洁。\n珍图瑞牒。\n仰天心、锺在俊杰。\n向人间，化作如膏甘雨，莫放春歇。\n堪忆。\n三吴乐事，画戟凝香，舞衣回雪。\n风流胜绝。\n尊中酒，坐中客。\n问今年何事，骑鲸南去，久矣湘枫下叶。\n早归来，应取千龄，凤池旧列。",
        "dynasty": "宋",
        "collection_info": null
    },
    {
        "title": "看花回 端有恨",
        "author": "赵彦端",
        "content": "端有恨，留春无计，花飞何速。\n槛外青青翠竹。\n镇高节凌云，清阴常足。\n春寒风袂，带雨穿窗如利镞。\n催处处、燕巧莺慵，几声钩辀叫云木。\n看波面、垂杨蘸绿。\n最好是、风梳烟沐。\n阴重熏帘未卷，正泛乳新芽，香飘清馥。\n新诗惠我，开卷醒然欣再读。\n叹词章、过人华丽，掷地胜如金玉。",
        "dynasty": "宋",
        "collection_info": null
    },
    {
        "title": "好事近 一沮寄江干",
        "author": "赵彦端",
        "content": "一沮寄江干，十载山青水碧。\n山水大无馀意，有故情难识。\n故情难识有谁知，衣残更头白。\n别后是人安稳，只楚吴行客。",
        "dynasty": "宋",
        "collection_info": null
    },
    {
        "title": "贺圣朝 河阳桃李开无数",
        "author": "赵彦端",
        "content": "河阳桃李开无数。\n待成春归去。\n小园几月忽惊飞，恨主人难驻。\n雏莺乳燕愁悲语。\n道留君不住。\n愿君随处作东风，与群花为主。",
        "dynasty": "宋",
        "collection_info": null
    },
    {
        "title": "浣沙溪・浣溪沙 花县双凫缥缈仙",
        "author": "赵彦端",
        "content": "花县双凫缥缈仙。\n家庭椿树正苍然。\n斑衣举酒大人前。\n袅袅凉风供扇枕，悠悠飞露湿丛萱。\n醉扶黄发弄曾玄。",
        "dynasty": "宋",
        "collection_info": null
    },
    {
        "title": "浣沙溪・浣溪沙 水到桐江镜样清",
        "author": "赵彦端",
        "content": "水到桐江镜样清。\n有人还似水清明。\n尊前无语更盈盈。\n翠袖舞衫何日了，白头归去几时成。\n老来犹有惜花情。",
        "dynasty": "宋",
        "collection_info": null
    },
    {
        "title": "菩萨蛮 佩环解处妆初了",
        "author": "赵彦端",
        "content": "佩环解处妆初了。\n翠娥玉面金钿小。\n萼绿本仙家。\n天香谁似他。\n芳心真耐久。\n度月长相守。\n岁晚未能忘。\n相期云水乡。",
        "dynasty": "宋",
        "collection_info": null
    },
    {
        "title": "眼儿媚 黄昏小宴史君家",
        "author": "赵彦端",
        "content": "黄昏小宴史君家。\n梅粉试春华。\n暗香素蕊，横枝疏影，月淡风斜。\n更饶红烛枝头挂，粉蜡斗香奢。\n元宵近也，小园先试，火树银花。",
        "dynasty": "宋",
        "collection_info": null
    },
    {
        "title": "江城子 春风旗鼓石头城",
        "author": "赵彦端",
        "content": "春风旗鼓石头城。\n急麾兵。\n斩长鲸。\n缓带轻裘，乘胜讨蛮荆。\n蚁聚蜂屯三十万，争面缚，向行营。\n舳舻千里大江横。\n凯歌声。\n犬羊惊。\n尊俎风流，谈笑酒徐倾。\n北望旄头今已灭，河汉淡，两台星。",
        "dynasty": "宋",
        "collection_info": null
    },
    {
        "title": "西江月 捣玉扬珠万户",
        "author": "赵彦端",
        "content": "捣玉扬珠万户，膴眉高髻千峰。\n佳辰请寿黑头公。\n老稚扶携欢动。\n借问优游黄绮，何如强健夔龙。\n觥船一棹百分空。\n浇泼胸中云梦。",
        "dynasty": "宋",
        "collection_info": null
    },
    {
        "title": "千秋岁 柏舟高躅",
        "author": "赵彦端",
        "content": "柏舟高躅。\n晚岁宜遐福。\n门户壮，疏汤沐。\n青袍围白发，瑞锦缠犀轴。\n仙桂长，交柯却映蟠桃熟。\n缥缈长生曲。\n入破笙箫逐。\n香雾薄，菲华屋。\n玉钩凉月挂，水麝秋蕖馥。\n千万寿，酒中倒卧南山绿。",
        "dynasty": "宋",
        "collection_info": null
    },
    {
        "title": "虞美人 断蝉高柳斜阳处",
        "author": "赵彦端",
        "content": "断蝉高柳斜阳处。\n池阁丝丝雨。\n绿檀珍簟卷猩红。\n屈曲杏花蝴蝶、小屏风。\n春山叠叠秋波慢。\n收拾残针线。\n又成娇困倚檀郎。\n无事更抛莲子、打鸳鸯。",
        "dynasty": "宋",
        "collection_info": null
    },
    {
        "title": "虞美人 疏梅淡月年年好",
        "author": "赵彦端",
        "content": "疏梅淡月年年好。\n春意今年早。\n迎长时节近佳辰。\n看取衮衣黄发、画麒麟。\n酒中倒卧南山绿。\n起舞人如玉。\n风流椿树可怜生。\n长与柳枝桃叶、共青青。",
        "dynasty": "宋",
        "collection_info": null
    },
    {
        "title": "瑞鹧鸪 榴花五月眼边明",
        "author": "赵彦端",
        "content": "榴花五月眼边明。\n角簟流冰午梦清。\n江上扁舟停画桨，云间一笑濯尘缨。\n主人杯酒留连意，倦客关河去住情。\n都付驿亭今日水，伴人东去到江城。",
        "dynasty": "宋",
        "collection_info": null
    },
    {
        "title": "豆叶黄・忆王孙 粉墙丹柱柳丝中",
        "author": "赵彦端",
        "content": "粉墙丹柱柳丝中。\n帘箔轻明花影重。\n午醉醒来一面风。\n绿葱葱。\n几颗樱桃叶底红。",
        "dynasty": "宋",
        "collection_info": null
    },
    {
        "title": "念奴娇 姮娥万古",
        "author": "赵彦端",
        "content": "姮娥万古，算清光常共、水清山绿。\n我欲蓬莱风露顶，眇视寰瀛一粟。\n携手群仙，广寒游戏，玉砌琉璃屋。\n归来一笑，葛陂还访骑竹。\n此夕纵饮清欢，吸寒辉万丈、快如飞瀑。\n倾倒银河斟斗杓，莫问人间荣辱。\n独倚阑干，浩歌长啸，惊堕云飞鹄。\n乱呼蟾兔，捣霜为驻颜玉。",
        "dynasty": "宋",
        "collection_info": null
    },
    {
        "title": "水调歌头 山色望中好",
        "author": "赵彦端",
        "content": "山色望中好，□□□□清。\n连峰叠巘极目，高下与云平。\n玉洞沈沈何处。\n隐映一溪烟树。\n倒影碧波□。\n唤起骖鸾客，丹灶夜光横。\n□霞卷，风露滴，月华明。\n佳人为我，垂手凄怨理秦筝。\n千载虹桥新路。\n依约幔亭歌舞。\n一醉话浮生。\n但得尊盈酒，莫问世间名。",
        "dynasty": "宋",
        "collection_info": null
    },
    {
        "title": "清平乐 悠悠漾漾",
        "author": "赵彦端",
        "content": "悠悠漾漾。\n做尽轻模样。\n昨夜潇潇窗外响。\n多在梅梢柳上。\n画楼拂晓帘开。\n六花一片飞来。\n却被金炉香雾，腾腾扶上琼钗。",
        "dynasty": "宋",
        "collection_info": null
    },
    {
        "title": "临江仙 十载长安桃李梦",
        "author": "赵彦端",
        "content": "十载长安桃李梦，年来镜净尘空。\n忽传彩笔小笺红。\n满怀秋思，倾倒为芙蓉。\n莫恨霜浓开较晚，尊前元有春风。\n酣娇肯为别人容。\n试携银烛，斜照绿波中。",
        "dynasty": "宋",
        "collection_info": null
    },
    {
        "title": "鹧鸪天 一□青春正及笄",
        "author": "赵彦端",
        "content": "一□青春正及笄。\n蕊珠仙子下瑶池。\n箫吹弄玉登楼月，弦拨昭君未嫁时。\n云体态，柳腰肢。\n绮罗活计强相随。\n天教谪入群花苑，占得东风第一枝。",
        "dynasty": "宋",
        "collection_info": null
    },
    {
        "title": "鹧鸪天 花动仪容玉润颜",
        "author": "赵彦端",
        "content": "花动仪容玉润颜。\n温柔袅娜趁清闲。\n盈盈醉眼横秋水，淡淡蛾眉抹远山。\n膏雨霁，晓风寒。\n一枝红杏拆朱阑。\n天台迥失刘郎路，因忆前缘到世间。",
        "dynasty": "宋",
        "collection_info": null
    },
    {
        "title": "鹧鸪天 月□金□□□□",
        "author": "赵彦端",
        "content": "月□金□□□□。\n素娥何事下天衢。\n翩翩舞袖穿花蝶，宛转歌喉贯索珠。\n帘翡翠，枕珊瑚。\n锦衾冰簟象床铺。\n春光九十羊城景，百紫千红总不如。",
        "dynasty": "宋",
        "collection_info": null
    },
    {
        "title": "鹧鸪天 云暗青丝玉莹冠",
        "author": "赵彦端",
        "content": "云暗青丝玉莹冠。\n笑生百媚入眉端。\n春深芍药和烟拆，秋晓芙蓉破露看。\n星眼俊，月眉弯。\n舞狂花影上栏干。\n醉来直驾仙鸾去，不到银河到广寒。",
        "dynasty": "宋",
        "collection_info": null
    },
    {
        "title": "鹧鸪天 醉拈花枝舞翠翘",
        "author": "赵彦端",
        "content": "醉拈花枝舞翠翘。\n十分春色赋妖娆。\n千金笑里争檀板，一搦纤围间舞腰。\n行也媚，坐也娇。\n乍离银阙下青霄。\n檀郎若问芳笄记，二月和风弄柳条。",
        "dynasty": "宋",
        "collection_info": null
    },
    {
        "title": "鹧鸪天 梅粉新妆间玉容",
        "author": "赵彦端",
        "content": "梅粉新妆间玉容。\n寿阳人在水晶宫。\n浴残雨洗梨花白，舞转风摇菡萏红。\n云枕席，月帘栊。\n金炉香喷凤帏中。\n凡材纵有凌云格，肯学文君一旦从。",
        "dynasty": "宋",
        "collection_info": null
    },
    {
        "title": "鹧鸪天 绰约娇波二八春",
        "author": "赵彦端",
        "content": "绰约娇波二八春。\n几时飘谪下红尘。\n桃源寂寂啼春鸟，蓬岛沈沈销暮云。\n丹脸嫩，黛眉新。\n肯将朱粉污天真。\n杨妃不似才卿貌，也得君王宠爱勤。",
        "dynasty": "宋",
        "collection_info": null
    },
    {
        "title": "鹧鸪天 未有年光好破瓜",
        "author": "赵彦端",
        "content": "未有年光好破瓜。\n绿珠娇小翠鬟丫。\n清肌莹骨能香玉，艳质英姿解语花。\n钗插凤，鬓堆鸦。\n舞腰春柳受风斜。\n有时马上人争看，擘破红窗新绛纱。",
        "dynasty": "宋",
        "collection_info": null
    },
    {
        "title": "鹧鸪天 两两青螺绾额傍",
        "author": "赵彦端",
        "content": "两两青螺绾额傍。\n彩云齐会下巫阳。\n俱飞蛱蝶尤相逐，并蒂芙蓉本自双。\n翻彩袖，舞霓裳。\n点风飞絮恣轻狂。\n花神只恐留难住，早晚承恩入未央。",
        "dynasty": "宋",
        "collection_info": null
    },
    {
        "title": "鹧鸪天 一簇神仙会见奇",
        "author": "赵彦端",
        "content": "一簇神仙会见奇。\n誓夸苏小与西施。\n怜轻镂月为歌扇，喜薄裁云作舞衣。\n牙板脆，玉音齐。\n落霞天外雁行低。\n看看各得风流侣，回首乘鸾旧路归。",
        "dynasty": "宋",
        "collection_info": null
    },
    {
        "title": "桃源忆故人 修檐堕玉欺窗竹",
        "author": "赵彦端",
        "content": "修檐堕玉欺窗竹。\n独坐冷云堆屋。\n此味与谁同宿。\n几寸东斋烛。\n烟鬟雾鬓春山曲。\n好梦浅愁相续。\n那慰沈腰如束。\n歌意灯前足。",
        "dynasty": "宋",
        "collection_info": null
    },
    {
        "title": "生查子 翻翻别袖风",
        "author": "赵彦端",
        "content": "翻翻别袖风，醉眼迷残日。\n春色荡人魂，杨柳浑无力。\n不知长短亭，何处逢寒食。\n多少向来情，门掩梨花夕。",
        "dynasty": "宋",
        "collection_info": null
    },
    {
        "title": "卜算子 脉脉万重心",
        "author": "赵彦端",
        "content": "脉脉万重心，相望何时见。\n强半春寒去却来，野水差新燕。\n远负白头吟，坐惜红颜变。\n欲问平安无使来，日落庭花转。",
        "dynasty": "宋",
        "collection_info": null
    },
    {
        "title": "生查子 新月曲如眉",
        "author": "赵彦端",
        "content": "新月曲如眉，未有团圆意。\n红豆不堪看，满眼相思泪。\n终日擘桃穰，人在心儿里。\n两朵隔墙花，早晚成连理。",
        "dynasty": "宋",
        "collection_info": null
    },
    {
        "title": "贺新郎 吊古城头去",
        "author": "王千秋",
        "content": "吊古城头去。\n正高秋、霜晴木落，路通洲渚。\n欲问紫髯分鼎事，只有荒祠烟树。\n巫觋去、久无箫鼓。\n霸业荒凉遗堞坠，但苍崖、日阅征帆渡。\n兴与废，几今古。\n夕阳细草空凝伫。\n试追思、当时子敬，用心良误。\n要约刘郎铜雀醉，底事遽争荆楚。\n遂但见、吴蜀烽举。\n致使五官伸脚睡，唤诸儿、昼取长陵土。\n遗此恨，欲谁语。",
        "dynasty": "宋",
        "collection_info": null
    },
    {
        "title": "沁园春 豆蔻娇春",
        "author": "王千秋",
        "content": "豆蔻娇春，烟花羞暖，物华渐嘉。\n也不须莺怨，桃封绛萼，也不须蜂恨，兰郁金芽。\n料是东君，都将和气，分付清丰诗礼家。\n充闾庆，有青毡事业，丹凤才华。\n乘槎。\n早上云霞。\n侍祠甘泉瞻羽车。\n试笑凭熊轼，嘉禾合穗，进思鱼钥，菡萏骈花。\n萧寇勋名，龚黄模样，入拜行趋堤上沙。\n今宵里，且觥船满棹，醉帽敧斜。",
        "dynasty": "宋",
        "collection_info": null
    },
    {
        "title": "风流子 夜久烛花暗",
        "author": "王千秋",
        "content": "夜久烛花暗，仙翁醉、丰颊缕红霞。\n正三行钿袖，一声金缕，卷茵停舞，侧火分茶。\n笑盈盈，溅汤温翠碗，折印启缃纱。\n玉笋缓摇，云头初起，竹龙停战，雨脚微斜。\n清风生两腋，尘埃尽，留白雪、长黄芽。\n解使芝眉长秀，潘鬓休华。\n想竹宫异日，衮衣寒夜，小团分赐，新样金花。\n还记玉麟春色，曾在仙家。",
        "dynasty": "宋",
        "collection_info": null
    },
    {
        "title": "醉蓬莱 正歌尘惊夜",
        "author": "王千秋",
        "content": "正歌尘惊夜，斗乳回甘，暂醒还醉。\n再煮银瓶，试长松风味。\n玉手磨香，镂金檀舞，在寿星光里。\n翠袖微揎，冰瓷对捧，神仙标致。\n记得拈时，吉祥曾许，一饮须教，百年千岁。\n况有阴功在，遍江东桃李。\n紫府春长，凤池天近，看提携云耳。\n积善堂前，年年笑语，玉簪珠履。",
        "dynasty": "宋",
        "collection_info": null
    },
    {
        "title": "西江月 心事几多白发",
        "author": "王千秋",
        "content": "心事几多白发，客情无数青山。\n廉纤细雨褪馀寒。\n正是花期酒限。\n一自瓶簪信杳，空留钿带香残。\n我今多病寄江干。\n瘦似东阳也惯。",
        "dynasty": "宋",
        "collection_info": null
    },
    {
        "title": "西江月 老去频惊节物",
        "author": "王千秋",
        "content": "老去频惊节物，乱来依旧江山。\n清明雨过杏花寒。\n红紫芳菲何限。\n春病无人消遣，芳心有酒摧残。\n此情拍手问阑干。\n为甚多愁我惯。",
        "dynasty": "宋",
        "collection_info": null
    },
    {
        "title": "南歌子 鹊起惊红雨",
        "author": "王千秋",
        "content": "鹊起惊红雨，潮生涨碧澜。\n水晶城馆月方圆。\n谁唤骑鲸仙伯、下三山。\n笔势翔鸾媚，词锋射斗寒。\n向来文价重贤关。\n便合批风支月、紫薇间。",
        "dynasty": "宋",
        "collection_info": null
    },
    {
        "title": "虞美人 流苏斗帐泥金额",
        "author": "王千秋",
        "content": "流苏斗帐泥金额。\n我亦花前客。\n谪仙标韵胜琼枝。\n一咏一觞、常是得追随。\n自从风借云帆便。\n冷落青楼宴。\n石桥风月也应猜。\n过尽中秋、不见晚归来。",
        "dynasty": "宋",
        "collection_info": null
    },
    {
        "title": "念奴娇 扁舟东下",
        "author": "王千秋",
        "content": "扁舟东下，正岁华将晚，江湖清绝。\n万点寒鸦高下舞，凝住一天云叶。\n映筱渔村，衡茅酒舍，淅沥鸣飞雪。\n壮怀兴感，悔将钗凤轻别。\n遥望杰阁层楼，明眸秾艳，许把同心结。\n东畎西倾浑未定，终恐前盟虚设。\n爇兽炉温，分霞酒满，此夕欢应狎。\n多情言语，又还知共谁说。",
        "dynasty": "宋",
        "collection_info": null
    },
    {
        "title": "青玉案 雪堂不远临皋路",
        "author": "王千秋",
        "content": "雪堂不远临皋路。\n怅仙伯、骑鲸去。\n燕麦桃花更几度。\n横桥虽在，种松无有，谁是关心处。\n解鞍君到冬虽暮。\n传语无忘晒蓑句。\n起手栽花花定许。\n艺香披翠，灌红疏绿，趁取清明雨。",
        "dynasty": "宋",
        "collection_info": null
    },
    {
        "title": "水调歌头 迟日江山好",
        "author": "王千秋",
        "content": "迟日江山好，老去倦遨游。\n好天良夜，自恨无地可销忧。\n岂意绮窗朱户，深锁双双玉树，桃扇避风流。\n未暇泛沧海，直欲老温柔。\n解檀槽，敲玉钏，泛清讴。\n画楼十二，梁尘惊坠彩云留。\n座上骑鲸仙友，笑我胸中磊磈，取酒为浇愁。\n一举千觞尽，来日判扶头。",
        "dynasty": "宋",
        "collection_info": null
    },
    {
        "title": "减字木兰花 阴檐雪在",
        "author": "王千秋",
        "content": "阴檐雪在。\n小雨廉纤寒又㬠。\n莫上危楼。\n楼迥空低雁更愁。\n一杯浊酒。\n万事世间无不有。\n待早归田。\n欲买田无使鬼钱。",
        "dynasty": "宋",
        "collection_info": null
    },
    {
        "title": "风流子 同云垂六幕",
        "author": "王千秋",
        "content": "同云垂六幕，啼乌静、风御玉妃寒。\n渐声入钓蓑，色侵书幌，似花如絮，结阵成团。\n倦游客，一番诗思苦，无算酒肠宽。\n黄竹调悲，绮衾人马，岂堪梅蕊，索笑巡檐。\n一杯知谁劝，空搔首、远是忆旧青毡。\n问素娥早晚，光射江干。\n待醉披鹤氅，高吟冰柱，剡溪何妨，乘兴空还。\n只恐橹声咿轧，栖鸟难安。",
        "dynasty": "宋",
        "collection_info": null
    },
    {
        "title": "忆秦娥 云破碧",
        "author": "王千秋",
        "content": "云破碧。\n作霜天气西风急。\n西风急。\n一行征雁，数声横笛。\n挑灯试问今何夕。\n柔肠底事愁如织。\n愁如织。\n紫苔庭院，悄无人迹。",
        "dynasty": "宋",
        "collection_info": null
    },
    {
        "title": "忆秦娥 云叶舞",
        "author": "王千秋",
        "content": "云叶舞。\n寒林浅淡围烟雨。\n围烟雨。\n三三两两，雁投沙渚。\n征帆暂落知何所。\n短篷静听舟人语。\n舟人语。\n夜寒如许，客能眠否。",
        "dynasty": "宋",
        "collection_info": null
    },
    {
        "title": "清平乐 吹花何处",
        "author": "王千秋",
        "content": "吹花何处。\n桃叶江头路。\n碧锦障泥冲暮雨。\n一霎峭寒如许。\n归来索酒浇春。\n潮红秋水增明。\n却自不禁春恼，偎人低度歌声。",
        "dynasty": "宋",
        "collection_info": null
    },
    {
        "title": "贺新郎 短艇横烟渚",
        "author": "王千秋",
        "content": "短艇横烟渚。\n梦惊回、凄凉尚记，缘蓑鸣雨。\n拍塞愁怀人不解，只有黄鹂能语。\n复拟待、乘槎重去。\n无奈东君刚留客，张碧油、缓按香红舞。\n生怕我，顿遐举。\n故溪冉冉春光度。\n想晚来、杨花云际，白苹无数。\n竹里樵青应是怪，目断鸣榔去路。\n料为我、羞烦鳞羽。\n好趁小蛮针线在，按纶巾、归唤松江渡。\n重系缆，醉眠处。",
        "dynasty": "宋",
        "collection_info": null
    },
    {
        "title": "好事近 六幕冻云凝",
        "author": "王千秋",
        "content": "六幕冻云凝，谁翦玉花为雪。\n寒入竹窗茅舍，听琴弦声绝。\n从他拂面去寻梅，香吐是时节。\n归晚楚天不夜，抹墙腰横日。",
        "dynasty": "宋",
        "collection_info": null
    },
    {
        "title": "好事近 明日发骊驹",
        "author": "王千秋",
        "content": "明日发骊驹，共起为传杯绿。\n十岁女儿娇小，倚琵琵翻曲。\n绝怜啄木欲飞时，弦响颤鸣玉。\n虽是未知离恨，亦晴峰微蹙。",
        "dynasty": "宋",
        "collection_info": null
    },
    {
        "title": "虞美人 琵琵弦畔春风面",
        "author": "王千秋",
        "content": "琵琵弦畔春风面。\n曾向尊前见。\n彩云初散燕空楼。\n萧寺相逢各认、两眉愁。\n旧时曲谱曾翻否。\n好在曹纲手。\n老来心绪怯么弦。\n出塞移船莫遣、到愁边。",
        "dynasty": "宋",
        "collection_info": null
    },
    {
        "title": "水调歌头 壮日遇重九",
        "author": "王千秋",
        "content": "壮日遇重九，跃马□欢游。\n如今何事多感，双鬓不禁秋。\n目断五陵台路，无复临高千骑，鼓吹簇轻裘。\n霜露下南国，淮汉绕神州。\n钓松鲈，斟郢酒，听吴讴。\n壮心铄尽，今夕重见紫茱羞。\n月落笳鸣沙碛，烽静人耕榆塞，此志恐悠悠。\n拟欲堕清泪，生怕菊花愁。",
        "dynasty": "宋",
        "collection_info": null
    },
    {
        "title": "菩萨蛮 流莺不许青春住",
        "author": "王千秋",
        "content": "流莺不许青春住。\n催得春归花亦去。\n何物慰侬怀。\n荼䕷最后开。\n青衫冰雪面。\n细雨斜桥见。\n莫浪送香来。\n等闲蜂蝶猜。",
        "dynasty": "宋",
        "collection_info": null
    },
    {
        "title": "蓦山溪 清明池馆",
        "author": "王千秋",
        "content": "清明池馆。\n侧卧帘初卷。\n还是海棠开，睡未足、馀酲满面。\n低头不语，浑似怨东风，心始吐，又惊飞，交现垂杨眼。\n少陵情浅。\n花草题评遍。\n赋得恶因缘，没一字、聊通缱绻。\n黄昏时候，凝伫怯春寒，笼翠袖，减丰肌，脉脉情何限。",
        "dynasty": "宋",
        "collection_info": null
    },
    {
        "title": "渔家傲 黄栗留鸣春已暮",
        "author": "王千秋",
        "content": "黄栗留鸣春已暮。\n西园无着清阴处。\n昨日骤寒风又雨。\n花良苦。\n信缘吹落谁家去。\n病起日长无意绪。\n等闲还与春相负。\n魏紫姚黄无恙否。\n栽培取。\n开时我欲听金缕。",
        "dynasty": "宋",
        "collection_info": null
    },
    {
        "title": "念奴娇 开花借水",
        "author": "王千秋",
        "content": "开花借水，信天姿高胜，都无俗格。\n玉陇娟娟黄点小，依约西湖清魄。\n绿带垂腰，碧簪篸髻，索句撩元白。\n西清微笑，为渠模写香色。\n常记月底风前，水沈肌骨，瘦不禁怜惜。\n生怕因循纷委地，仙去难寻踪迹。\n缥槛深栽，彤帏密护，不肯轻抛释。\n等差休问，未容梅品悬隔。",
        "dynasty": "宋",
        "collection_info": null
    },
    {
        "title": "生查子 枝垂云碧长",
        "author": "王千秋",
        "content": "枝垂云碧长，心展鹅黄嫩。\n无力倚阑时，扫尽漫山杏。\n玲珑影结阴，蕴藉香成阵。\n谁为祝东风，更莫催花信。",
        "dynasty": "宋",
        "collection_info": null
    },
    {
        "title": "生查子 花飞锦绣香",
        "author": "王千秋",
        "content": "花飞锦绣香，茗碾枪旗嫩。\n是处绿连云，又摘斑斑杏。\n愁来苦酒肠，老去闲花阵。\n燕子不知人，尚说行云信。",
        "dynasty": "宋",
        "collection_info": null
    },
    {
        "title": "生查子 莺声恰恰娇",
        "author": "王千秋",
        "content": "莺声恰恰娇，草色纤纤嫩。\n诗鬓已惊霜，镜叶慵拈杏。\n因何积恨山，着底攻愁阵。\n春事到荼䕷，还是无音信。",
        "dynasty": "宋",
        "collection_info": null
    },
    {
        "title": "生查子 睡起髻云松",
        "author": "王千秋",
        "content": "睡起髻云松，枕印香腮嫩。\n愁思到眉尖，齿软尝新杏。\n都无鱼雁书，又过莺花阵。\n宽尽缕金衣，说与伊争信。",
        "dynasty": "宋",
        "collection_info": null
    },
    {
        "title": "生查子 春江波面浑",
        "author": "王千秋",
        "content": "春江波面浑，春岸芦芽嫩。\n不见木兰舟，羞带骈枝杏。\n轻绡搵泪痕，急雨冲花阵。\n暗祷紫姑神，觅个巴陵信。",
        "dynasty": "宋",
        "collection_info": null
    },
    {
        "title": "生查子 雄姿画麒麟",
        "author": "王千秋",
        "content": "雄姿画麒麟，朽骨分蝼蚁。\n争似及生前，常为莺花醉。\n云山静有情，天地宽无际。\n且放两眉开，万事非人意。",
        "dynasty": "宋",
        "collection_info": null
    },
    {
        "title": "生查子 功名竹上鱼",
        "author": "王千秋",
        "content": "功名竹上鱼，富贵槐根蚁。\n三万六千场，排日扶头醉。\n高怀隘世间，壮气横天际。\n常是惜春残，不会东君意。",
        "dynasty": "宋",
        "collection_info": null
    },
    {
        "title": "解佩令 花儿不大",
        "author": "王千秋",
        "content": "花儿不大，叶儿不美。\n只一段、风流标致。\n淡淡梳妆，已赛过、骚人兰芷。\n古龙涎、怎敢□气。\n开时无奈，风斜雨细。\n坏得来、零零碎碎。\n着意收拾，安顿在、胆瓶儿里。\n且图教梦魂旖旎。",
        "dynasty": "宋",
        "collection_info": null
    },
    {
        "title": "清平乐 唤云且住",
        "author": "王千秋",
        "content": "唤云且住。\n莫作龙池舞。\n五月人间须好雨。\n为扫无边烦暑。\n畦秧针绿重生。\n壶天表里俱清。\n林外桔槔闲挂，省渠多少心情。",
        "dynasty": "宋",
        "collection_info": null
    },
    {
        "title": "忆秦娥 阑干侧",
        "author": "王千秋",
        "content": "阑干侧。\n当时我亦凝香客。\n凝香客。\n而今老大，鬓苍头白。\n扬州梦觉浑无迹。\n旧游英俊今南北。\n今南北。\n断鸿沈鲤，更无消息。",
        "dynasty": "宋",
        "collection_info": null
    },
    {
        "title": "西江月 梦幻影泡有限",
        "author": "王千秋",
        "content": "梦幻影泡有限，风花雪月无涯。\n莫分粗俗与精华。\n日醉石间松下。\n菜尽邻家解与，杯空稚子能赊。\n通幽即步尽横斜。\n不问墩犹姓谢。",
        "dynasty": "宋",
        "collection_info": null
    },
    {
        "title": "临江仙 者也之乎真太错",
        "author": "王千秋",
        "content": "者也之乎真太错，甘心吞棘吞蓬。\n有无俱尽见真空。\n炉锥难自荐，关捩只心通。\n野鹤孤云元自在。\n刚论隐豹冥鸿。\n此身今在幻人宫。\n要将驴佛我，分付马牛风。",
        "dynasty": "宋",
        "collection_info": null
    },
    {
        "title": "浣溪沙 殢玉偎香倚翠屏",
        "author": "王千秋",
        "content": "殢玉偎香倚翠屏。\n当年常唤在凝春。\n岂知云雨散逡巡。\n不止恨伊唯准拟，也先伤我太因循。\n而今头过总休论。",
        "dynasty": "宋",
        "collection_info": null
    },
    {
        "title": "浣溪沙 亲染柔毛擘彩笺",
        "author": "王千秋",
        "content": "亲染柔毛擘彩笺。\n自怜探得恶因缘。\n一尊重许笑凭肩。\n往事已同花屡褪，新欢闻似月常圆。\n休休休更苦萦牵。",
        "dynasty": "宋",
        "collection_info": null
    },
    {
        "title": "瑞鹤仙 征鸿翻塞影",
        "author": "王千秋",
        "content": "征鸿翻塞影。\n怅悲秋人老，浑无佳兴。\n鸣蛩问酒病。\n更堆积愁肠，摧残诗鬓。\n起寻芳径。\n菊羞人、依丛半隐。\n又岂知、虚度重阳，浪阔渺无归恨。\n无定。\n登高人远、戏马台闲，怨歌谁听。\n香肩醉凭。\n镇常是、笑得醒。\n到如今何在，西风凝伫，冠也无人为正。\n看他门、对插茱萸，恨长怨永。",
        "dynasty": "宋",
        "collection_info": null
    },
    {
        "title": "瑞鹤仙 红消梅雨润",
        "author": "王千秋",
        "content": "红消梅雨润。\n正榴花照眼，荷香成阵。\n炉熏炷芳烬。\n记于门今日，长庚占庆。\n文摛艳锦。\n笑班扬、用字未稳。\n果青云、快上黄扉，地□誉高英俊。\n名盛。\n都期持橐，却借乘轺，布宣宽政。\n除书已进。\n归宠异，侍严近。\n且金船满酌，云翘低祝，□此椿龄更永。\n任月斜、未放笙歌，翠桐转影。",
        "dynasty": "宋",
        "collection_info": null
    },
    {
        "title": "满江红 楼压层城",
        "author": "王千秋",
        "content": "楼压层城，斜阳敛、帆收南浦。\n最好是、长江澄练，远山新雨。\n□□留连邀皓月，一堂高敞祛隆暑。\n问从来、佳赏有谁同，应难数。\n舟横渡，车阗路。\n催酒进，麾灯去。\n放姮娥照座，不烦帘阻。\n已见天清无屏翳，更须潮上喧阗鼓。\n看波光、撩乱上樯竿，龙蛇舞。",
        "dynasty": "宋",
        "collection_info": null
    },
    {
        "title": "感皇恩 天气过烧灯",
        "author": "王千秋",
        "content": "天气过烧灯，初闲人倦。\n晓色曈昽绣帘卷。\n聚星歌扇，一簇雪香琼软。\n寿杯争要把，从他满。\n低低笑祝，年龄遐远。\n息驾无由遂公愿。\n东风吹喜，又做眉黄一点。\n便参鹓鹭入，常朝殿。",
        "dynasty": "宋",
        "collection_info": null
    },
    {
        "title": "青玉案 鸣鼍欲引鱼龙戏",
        "author": "王千秋",
        "content": "鸣鼍欲引鱼龙戏。\n先自作、长江擂。\n头管一声天外起。\n群仙俱上，有人殊丽。\n认得分明是。\n欲相问劳来无计。\n但隔炉烟屡凝睇。\n掷我胸前方寸纸。\n拥翘欲去。\n颦蛾还住。\n不尽徘徊意。",
        "dynasty": "宋",
        "collection_info": null
    },
    {
        "title": "醉落魄・一斛珠 惊鸥扑蔌",
        "author": "王千秋",
        "content": "惊鸥扑蔌。\n萧萧卧听鸣幽屋。\n窗明怪得鸡啼速。\n墙角烂斑，一半露松绿。\n歌楼管竹谁翻曲。\n丹唇冰面喷馀馥。\n遗珠满地无人掬。\n归着红靴，踏碎一街玉。",
        "dynasty": "宋",
        "collection_info": null
    },
    {
        "title": "桃源忆故人 移灯背月穿金缕",
        "author": "王千秋",
        "content": "移灯背月穿金缕。\n合色鞋儿初做。\n却被阿谁将去。\n鹦鹉能言语。\n朝来半作凌波步。\n可惜孤鸾□侣。\n若念玉纤辛苦。\n早与成双取。",
        "dynasty": "宋",
        "collection_info": null
    },
    {
        "title": "水调歌头 披锦泛江客",
        "author": "王千秋",
        "content": "披锦泛江客，横槊赋诗人。\n气吞宇宙，当拥千骑静胡尘。\n何事折腰执版，久在泛莲幕府，深觉负平生。\n踉蹡众人底，欲语复吞声。\n庆垂弧，期赐杖，酒深倾。\n愿君大耐，碧眸丹颊百千龄。\n用即经纶天下，不用归谋三径，一笑友渊明。\n出处两俱得，��鷃亦鵾鹏。",
        "dynasty": "宋",
        "collection_info": null
    },
    {
        "title": "鹧鸪天 翠勺银锅飨夜游",
        "author": "王千秋",
        "content": "翠勺银锅飨夜游。\n万灯初上月当楼。\n溶溶琥珀流匙滑，璨璨蠙珠着面浮。\n香入手，暖生瓯。\n依然京国旧风流。\n翠娥且放杯行缓，甘味虽浓欲少留。",
        "dynasty": "宋",
        "collection_info": null
    },
    {
        "title": "鹧鸪天 比屋烧灯作好春",
        "author": "王千秋",
        "content": "比屋烧灯作好春。\n先须歌舞赛蚕神。\n便将簇上如霜样，来饷尊前似玉人。\n丝馅细，粉肌匀。\n从它犀箸破花纹。\n殷勤又作梅羹送，酒力消除笑语新。",
        "dynasty": "宋",
        "collection_info": null
    },
    {
        "title": "浣溪沙 买市宣和预赏时",
        "author": "王千秋",
        "content": "买市宣和预赏时。\n流苏垂盖宝灯围。\n小铛烹玉鼓声随。\n金弹玲珑今夕是，鳌山缥缈昔游非。\n马行遗老想沾衣。",
        "dynasty": "宋",
        "collection_info": null
    },
    {
        "title": "浣溪沙 灯火阑珊欲晓时",
        "author": "王千秋",
        "content": "灯火阑珊欲晓时。\n夜游人倦总思归。\n更须冰蛹替挼丝。\n玉篆古文光灿烂，花垂零露影参差。\n月寒烟淡最相宜。",
        "dynasty": "宋",
        "collection_info": null
    },
    {
        "title": "好事近 人物又无双",
        "author": "王千秋",
        "content": "人物又无双，馀事锦机闲织。\n□就两都新赋，笑一生联缉。\n来年秋色起鹏程，一举上晴碧。\n须洗玉荷为寿，助穿杨飞的。",
        "dynasty": "宋",
        "collection_info": null
    },
    {
        "title": "喜迁莺 春前腊尾",
        "author": "王千秋",
        "content": "春前腊尾。\n问谁会开解，幽人心里。\n映竹精神，凌风标致，姑射昔闻今是。\n试妆竞看吹面，寄驿胜传缄纸。\n迥潇洒，更香来林表，枝横溪底。\n谁为。\n停征骑。\n评蕙品兰，俱恐非同里。\n天意深怜，花神偏巧，持为翦冰裁水。\n拟唤绿衣来舞，只许苍官相倚。\n醉眠稳，尽参横月落，留连行李。",
        "dynasty": "宋",
        "collection_info": null
    },
    {
        "title": "喜迁莺 玉龙垂尾",
        "author": "王千秋",
        "content": "玉龙垂尾。\n望阙角岹峣，如侵云里。\n明璧榱题，白银阶陛，平日世间无是。\n静久声鸣槛竹，夜半色侵窗纸。\n最奇处，尽巧妆枝上，低飞檐底。\n当为。\n呼游骑。\n嗾犬擎苍，腰箭随邻里。\n藉草烹鲜，枯枝煎茗，点化玉花为水。\n未挹瑶台风露，且借琼林栖倚。\n眩银海，待斜披鹤氅，骑鲸寻李。",
        "dynasty": "宋",
        "collection_info": null
    },
    {
        "title": "满庭芳 蕊小雕琼",
        "author": "王千秋",
        "content": "蕊小雕琼，花明熔蜡，天交一旦俱芳。\n丰臞虽异，皆熨水沈香。\n应笑纷红堕紫，初未识、调粉涂黄。\n凭肩处，金细玉珥，不数寿阳妆。\n思量。\n谁比似，酥裁笋指，密翦蜂房。\n又何须酣酒，重暖瑶觞。\n且放侧堆金缕，骊山冷、来浴温汤。\n谁题品，青枝绿萼，俱未许升堂。",
        "dynasty": "宋",
        "collection_info": null
    },
    {
        "title": "诉衷情 二分浓绿一分红",
        "author": "王千秋",
        "content": "二分浓绿一分红。\n春事若为穷。\n醉袖罥香沾粉，公挽我、我扶公。\n敧短帽，吐长虹。\n拟凌风。\n布金堆里，叠翠屏中，云月轻笼。",
        "dynasty": "宋",
        "collection_info": null
    },
    {
        "title": "临江仙 柳巷莺啼春未晓",
        "author": "王千秋",
        "content": "柳巷莺啼春未晓，画堂环佩珊珊。\n熏炉烘暖鹧鸪斑。\n寿杯须斗酌，舞袖正弓弯。\n未说珥貂横玉事，勋名且勒燕然。\n归来方卜五湖闲。\n年年花月夜，沈醉绮罗间。",
        "dynasty": "宋",
        "collection_info": null
    },
    {
        "title": "浣溪沙 叠雪裁霜越纻匀",
        "author": "王千秋",
        "content": "叠雪裁霜越纻匀。\n美人亲翦称腰身。\n暑天宁数越罗春。\n两臂轻笼燕玉腻，一胸斜露塞酥温。\n不教香汗湿歌尘。",
        "dynasty": "宋",
        "collection_info": null
    },
    {
        "title": "西江月 四俊乡书荐鹗",
        "author": "王千秋",
        "content": "四俊乡书荐鹗，一夔漕府登贤。\n明年春晚柳如烟。\n看取胪传金殿。\n册府牙签昼阅，词垣紫诰宵传。\n青楼买酒定无缘。\n且放金杯潋滟。",
        "dynasty": "宋",
        "collection_info": null
    },
    {
        "title": "醉落魄・一斛珠 能歌善谑",
        "author": "王千秋",
        "content": "能歌善谑。\n精神堆下人难学。\n疏帘清……。",
        "dynasty": "宋",
        "collection_info": null
    },
    {
        "title": "虞美人 风花南北知何据",
        "author": "王千秋",
        "content": "风花南北知何据。\n常是将春负。\n海棠开尽野棠开。\n匹马崎岖、还入乱山来。\n尊前人物胜前度。\n谁记桃花句。\n老来情事不禁浓。\n玉佩行云、切莫易丁东。",
        "dynasty": "宋",
        "collection_info": null
    },
    {
        "title": "虞美人 要津去去无由据",
        "author": "王千秋",
        "content": "要津去去无由据。\n已分平生负。\n拟将怀抱向谁开。\n万水千山、聊为借书来。\n玄都昼永闲难度。\n欲正书中句。\n黄琮丹璧已磨浓。\n发箧烦君、早送过桥东。",
        "dynasty": "宋",
        "collection_info": null
    },
    {
        "title": "谒金门 春漠漠",
        "author": "王千秋",
        "content": "春漠漠。\n闲尽绮窗云幕。\n悔不车轮生四角。\n却成缘分薄。\n想画鸦儿方学。\n小蹙恨人无托。\n不道月明谁共酌。\n这般情味恶。",
        "dynasty": "宋",
        "collection_info": null
    },
    {
        "title": "谒金门 春漠漠",
        "author": "王千秋",
        "content": "春漠漠。\n何处养花张幕。\n佩冷香残天一角。\n忍看罗袖薄。\n两两鸳鸯难学。\n六六锦鳞空托。\n趁有馀妍须细酌。\n东风情性恶。",
        "dynasty": "宋",
        "collection_info": null
    },
    {
        "title": "点绛唇 玉立霞升",
        "author": "王千秋",
        "content": "玉立霞升，纵谈刘尹高支许。\n待为霖雨。\n小驻红莲府。\n鹤健松坚，鸿宝初非误。\n玄都路。\n桃花栽取。\n来看千千度。",
        "dynasty": "宋",
        "collection_info": null
    },
    {
        "title": "点绛唇 何处春来",
        "author": "王千秋",
        "content": "何处春来，试烦君向垂杨看。\n万条轻线。\n已借鹅黄染。\n弄日摇风，按舞知谁见。\n阳关远。\n一杯休劝。\n且放修眉展。",
        "dynasty": "宋",
        "collection_info": null
    },
    {
        "title": "点绛唇 何处春来",
        "author": "王千秋",
        "content": "何处春来，试烦君向梅梢看。\n寿阳妆面。\n漏泄春何限。\n冷蕊疏枝，似恨春犹浅。\n收羌管。\n莫惊香散。\n留副□和愿。",
        "dynasty": "宋",
        "collection_info": null
    },
    {
        "title": "点绛唇 何处春来",
        "author": "王千秋",
        "content": "何处春来，试烦君向钗头看。\n舞翻飞燕。\n已拂春风面。\n白玉圆钿，酌酒殷勤劝。\n深深愿。\n愿长□健。\n岁与春相见。",
        "dynasty": "宋",
        "collection_info": null
    },
    {
        "title": "点绛唇 何处春来",
        "author": "王千秋",
        "content": "何处春来，试烦君向盘中看。\n韭黄犹短。\n玉指呵寒翦。\n犀箸调匀，更为双双卷。\n情何限。\n怕寒须暖。\n先酌黄金盏。",
        "dynasty": "宋",
        "collection_info": null
    },
    {
        "title": "水调歌头 笔力卷鲸海",
        "author": "王千秋",
        "content": "笔力卷鲸海，人物冠麟台。\n向来朱邸千字，不省有惊雷。\n人似曲江风韵，刚要重来持节，不道玉堂开。\n草诏坐扛鼎，琐屑扫尊罍。\n金错落，貂掩映，玉崔嵬。\n看公谈笑，长河千里静氛埃。\n散马昼闲榆塞，辫发春趋瑶陛，都出济川才。\n老子尚顽健，东阁亦时来。",
        "dynasty": "宋",
        "collection_info": null
    },
    {
        "title": "瑞鹤仙 夷吾在江左",
        "author": "王千秋",
        "content": "夷吾在江左。\n罄毡裘俱砻，笑清边琐。\n遗民冀巾裹。\n个规模欲继，外人谁可。\n一花两果。\n晚占熊、材能更伙。\n试颁春、便有欢谣，声接月鞍烟柂。\n馺娑。\n已传丹诏，催上文石，□论炙輠。\n橐弓□笴。\n□九域，措安妥。\n待缁衣重咏，履封光继，绿野从教昼锁。\n问黑头、当日三公，可能似我。",
        "dynasty": "宋",
        "collection_info": null
    },
    {
        "title": "满江红 水满方塘",
        "author": "王千秋",
        "content": "水满方塘，三日雨、晓来方足。\n阑干外、锦䙀初脱，新篁森玉。\n沃叶未干鸠妇去，馀花时坠蜂儿逐。\n认去年、乳燕又双双，飞华屋。\n红豆恨，归谁促。\n青鸾梦，惊难续。\n想多情犹记，碧笺新曲。\n白发欺人虽已老，短襟搵黛存馀馥。\n且如今、一笑总休论，杯行速。",
        "dynasty": "宋",
        "collection_info": null
    },
    {
        "title": "西江月 璀璨雕笼洒笔",
        "author": "王千秋",
        "content": "璀璨雕笼洒笔，联翩荐鹗飞书。\n翻阶红药试妆梳。\n管取不言温树。\n容我一杯为寿，看君九万鹏图。\n髻鬟人小串珠玑。\n岁岁绿窗朱户。",
        "dynasty": "宋",
        "collection_info": null
    },
    {
        "title": "一落索 琢成玉树",
        "author": "李吕",
        "content": "琢成玉树。\n谁解着、云斤月斧。\n短棰羸骖，朴樕一怀尘土。\n叹雄图、伤别绪。\n主人不语花能语。\n苦欲留君、不是留君处。\n碧落紫霄，楼观参差烟雾。\n一樽空、鸿鹄举。",
        "dynasty": "宋",
        "collection_info": null
    },
    {
        "title": "满庭芳 光拂星榆",
        "author": "李吕",
        "content": "光拂星榆，轮高金掌，暮烟飘尽澄空。\n素娥幽恨，霜艳洗铅红。\n醉把摩云妙手，教纤翳、不点青铜。\n知多少，天高露冷，争占九秋风。\n歌钟。\n邀胜侣，园攀琼树，帘卷珠宫。\n算庾楼吟赏，今古应同。\n多谢秦娥绝唱，声声为、飘入云中。\n留仙住，莫教清影，容易转梧桐。",
        "dynasty": "宋",
        "collection_info": null
    },
    {
        "title": "醉落魄・一斛珠 休休莫莫",
        "author": "李吕",
        "content": "休休莫莫。\n当年不负西湖约。\n一技初见横篱落。\n嚼蕊闻香，长是醉乡落魄。\n而今对酒空斟酌。\n老来多病情非昨。\n谁人伴我临东阁。\n冷淡吟怀，犹可追前作。",
        "dynasty": "宋",
        "collection_info": null
    },
    {
        "title": "朝中措 展屏山色翠连空",
        "author": "李吕",
        "content": "展屏山色翠连空。\n潇洒冠闽中。\n背郭元无尘事，披襟时有清风。\n君侯雅致，临流句丽，爱月情锺。\n乐府直追欧老，堂名新自陶翁。",
        "dynasty": "宋",
        "collection_info": null
    },
    {
        "title": "朝中措 堂成开宴日无空",
        "author": "李吕",
        "content": "堂成开宴日无空。\n景占四时中。\n画栋翚飞星汉，雕阑锁断花风。\n熏人和气，清谈四坐，雅量千锺。\n早晚催归天仗，往来还记溪翁。",
        "dynasty": "宋",
        "collection_info": null
    },
    {
        "title": "鹧鸪天 脸上残霞酒半消",
        "author": "李吕",
        "content": "脸上残霞酒半消。\n晚妆匀罢却无聊。\n金泥帐小教谁共，银字笙寒懒更调。\n人悄悄，漏迢迢。\n琐窗虚度可怜宵。\n一从恨满丁香结，几度春深豆蔻梢。",
        "dynasty": "宋",
        "collection_info": null
    },
    {
        "title": "鹧鸪天 甲帐春风肯见分",
        "author": "李吕",
        "content": "甲帐春风肯见分。\n夜陪清梦当炉熏。\n寻香若傍阑干晓，定见堆红越鄂君。\n雕玉佩，郁金裙。\n凭谁书叶寄朝云。\n兰芽九畹虽清绝，也要芳心伴小醺。",
        "dynasty": "宋",
        "collection_info": null
    },
    {
        "title": "沁园春 射虎南山",
        "author": "李吕",
        "content": "射虎南山，断蛟北海，恍如梦中。\n念少年豪气，霜寒一剑，清时功业，月满雕弓。\n年去年来成底事，已一半消磨成老翁。\n那堪更，病为城绕，愁作兵攻。\n无悰。\n慵语西风。\n正独倚危阑送塞鸿。\n道酒能消遣，酒因病减，歌能消遣，歌为愁浓。\n大造不将炉冶去，□万卷诗书宁愤穷。\n都休问，且试弹绿绮，闲和秋虫。",
        "dynasty": "宋",
        "collection_info": null
    },
    {
        "title": "水调歌头 山雨喜开霁",
        "author": "李吕",
        "content": "山雨喜开霁，爽气涤烦襟。\n晚秋丹叶飘坠，篱菊散黄金。\n徙倚关河凝望，回首光阴轻驶，倏忽二毛侵。\n须信人间世，莫放酒杯深。\n一星子，名与利，漫浮沈。\n塞翁祸福无定，此理古犹今。\n妙处只应亲到，外物从渠舒卷，出处我无心。\n袖手无新语，洗耳听清音。",
        "dynasty": "宋",
        "collection_info": null
    },
    {
        "title": "凤栖梧・蝶恋花 一岁光阴寒共暑",
        "author": "李吕",
        "content": "一岁光阴寒共暑。\n一日光阴，只个朝还暮。\n有物分明能唤寤。\n晚钟晨角君听取。\n扰扰胶胶劳百虑。\n究竟思量，没个相干处。\n只有一般携得去。\n世人唤作闲家具。",
        "dynasty": "宋",
        "collection_info": null
    },
    {
        "title": "点绛唇 去岁天涯",
        "author": "李吕",
        "content": "去岁天涯，一灯闲作幽窗伴。\n酒来须满。\n不待旁人劝。\n今岁天涯，又是年华晚。\n凄凉惯。\n问天不管。\n只我何曾管。",
        "dynasty": "宋",
        "collection_info": null
    },
    {
        "title": "调笑令 眼尾",
        "author": "李吕",
        "content": "眼尾。\n寄深意。\n一点兰膏红破蕊。\n钿窝浅浅双痕媚。\n背面银床斜倚。\n烛花先报今宵喜。\n管定知人心里。",
        "dynasty": "宋",
        "collection_info": null
    },
    {
        "title": "调笑令 归晚",
        "author": "李吕",
        "content": "归晚。\n思何限。\n玉坠金偏云鬓乱。\n伤春谁作嬉游伴。\n只有飞来花片。\n几回愁映眉山远。\n总被东风惊散。",
        "dynasty": "宋",
        "collection_info": null
    },
    {
        "title": "调笑令 春尽",
        "author": "李吕",
        "content": "春尽。\n敛新闷。\n暗傍银屏撩绿鬓。\n攒眉不许旁人问。\n帘外冷红成阵。\n银釭挑尽睡未肯。\n肠断秦郎归信。",
        "dynasty": "宋",
        "collection_info": null
    },
    {
        "title": "调笑令 花底",
        "author": "李吕",
        "content": "花底。\n锦铺地。\n绣浪琼枝光似洗。\n一心长在金盆里。\n翠袖懒遮纤指。\n珠玑满斗犹慵起。\n过尽红楼春睡。",
        "dynasty": "宋",
        "collection_info": null
    },
    {
        "title": "调笑令 含怨",
        "author": "李吕",
        "content": "含怨。\n两颦浅。\n羽髻云鬟低玉燕。\n绿沈香底金鹅扇。\n隐隐花枝轻颤。\n当筵不放红云转。\n正是玉壶春满。",
        "dynasty": "宋",
        "collection_info": null
    },
    {
        "title": "临江仙 家在宋墙东畔住",
        "author": "李吕",
        "content": "家在宋墙东畔住，流莺时送芳音。\n窃香解佩两沈沈。\n都缘些子事，过却许多春。\n日上花梢初睡起，绣衣闲纵金针。\n错将黄晕压檀心。\n见人羞不语，偷把泪珠匀。",
        "dynasty": "宋",
        "collection_info": null
    },
    {
        "title": "青玉案 参横月落闻街鼓",
        "author": "李吕",
        "content": "参横月落闻街鼓。\n指杨柳、天边路。\n冷澹梨花啼玉箸。\n五云芝检，八花砖影，稳上鳌头去。\n吹箫台冷秦云暮。\n玉勒嘶风弄娇步。\n四雁峰前凭尺素。\n壁尘香减，绮窗风静，记得题诗处。",
        "dynasty": "宋",
        "collection_info": null
    },
    {
        "title": "蝶恋花 日借轻黄珠缀露",
        "author": "陈从古",
        "content": "日借轻黄珠缀露。\n困倚东风，无限娇春处。\n看尽夭红浑谩语。\n淡妆偏称泥金缕。\n不共铅华争胜负。\n殿后开时，故欲寻春去。\n去似朝霞无定所。\n那堪更着催花雨。",
        "dynasty": "宋",
        "collection_info": null
    },
    {
        "title": "菩萨蛮 斜阳山下明金碧",
        "author": "姚宽",
        "content": "斜阳山下明金碧。\n画楼返照融春色。\n睡起揭帘旌。\n玉人蝉鬓轻。\n无言空伫立。\n花落东风急。\n燕子引愁来。\n眉心那得开。",
        "dynasty": "宋",
        "collection_info": null
    },
    {
        "title": "菩萨蛮 梦中不记江南路",
        "author": "姚宽",
        "content": "梦中不记江南路。\n玉钗翠鬓惊春去。\n午醉晚来醒。\n暝烟花上轻。\n红绡空浥泪。\n锦字凭谁寄。\n衫薄暧香销。\n相思云水遥。",
        "dynasty": "宋",
        "collection_info": null
    },
    {
        "title": "怨王孙・忆王孙 毵毵杨柳绿初低",
        "author": "姚宽",
        "content": "毵毵杨柳绿初低。\n澹澹梨花开未齐。\n楼上情人听马嘶。\n忆郎归。\n细雨春风湿酒旗。",
        "dynasty": "宋",
        "collection_info": null
    },
    {
        "title": "生查子 郎如陌上尘",
        "author": "姚宽",
        "content": "郎如陌上尘，妾似堤边絮。\n相见两悠扬，踪迹无寻处。\n酒面扑春风，泪眼零秋雨。\n过了别离时，还解相思否。",
        "dynasty": "宋",
        "collection_info": null
    },
    {
        "title": "踏莎行 苹页烟深",
        "author": "姚宽",
        "content": "苹页烟深，荷花露湿。\n碧芦红蓼秋风急。\n采菱渡口日将沈，飞鸿楼上人空立。\n彩凤难双，红绡暗泣。\n回纹未剪吴刀涩。\n梦云归处不留踪，厌厌一夜凉蟾入。",
        "dynasty": "宋",
        "collection_info": null
    },
    {
        "title": "满江红 南郭新居",
        "author": "刘珙",
        "content": "南郭新居，忆乡社、久成疏隔。\n乘暇日、风吹衣袂，花迎村陌。\n果核难豚张燕豆，儿童父老聊宾席。\n想笋舆、到处水增光，山添色。\n应情念，天涯侄。\n随官牒，飘萍迹。\n叹离多聚少，感今思昔。\n鬓影羞临湘水绿，梦魂常对屏山碧。\n凭画栏、搔首望归云，情无极。",
        "dynasty": "宋",
        "collection_info": null
    },
    {
        "title": "水调歌头 富贵不难致",
        "author": "黄格",
        "content": "富贵不难致，名节几人全。\n渡江龙化，于今，五十有三年。\n历数朝堂诸老，谁似武夷仙伯，操行老弥坚。\n吾道适中否，一柱独擎天。\n湖南北，江左右，屡藩宣。\n韩公城下，烽火静、米斗三钱。\n人愿公归台鼎，我愿公归中隐，九老要齐肩。\n岁岁祝公寿，风月伴梅仙。",
        "dynasty": "宋",
        "collection_info": null
    },
    {
        "title": "菩萨蛮 画船横绝湖波练",
        "author": "汤思退",
        "content": "画船横绝湖波练。\n更上雕鞍穷翠巘。\n霜橘半垂黄。\n征衣尽日香。\n钟声云外听。\n金界青松映。\n何处是华山。\n峰峦杳霭间。",
        "dynasty": "宋",
        "collection_info": null
    },
    {
        "title": "如梦令 送过雕梁旧燕",
        "author": "张仲宇",
        "content": "送过雕梁旧燕。\n听到妆楼新雁。\n菊讯一何迟，倒尽清樽谁伴。\n魂断。\n魂断。\n人与暮云俱远。",
        "dynasty": "宋",
        "collection_info": null
    },
    {
        "title": "踏莎行 菊露晴黄",
        "author": "李流谦",
        "content": "菊露晴黄，枫霜晚翠。\n重阳气候偏如此。\n异乡牢落怕登临，吾家落照飞云是。\n举扇尘低，脱巾风细。\n灵苗医得人憔悴。\n灯前点检欠谁人，惟有断鸿知此意。",
        "dynasty": "宋",
        "collection_info": null
    },
    {
        "title": "如梦令 老插黄花不称",
        "author": "李流谦",
        "content": "老插黄花不称。\n节物撩人且任。\n破帽略遮阑，嫌见星星越甚。\n不饮。\n不饮。\n和取蜂愁蝶恨。",
        "dynasty": "宋",
        "collection_info": null
    },
    {
        "title": "醉蓬莱 正红疏绿密",
        "author": "李流谦",
        "content": "正红疏绿密，浪软波肥，放舟时节。\n载地擎天，识堂堂人杰。\n万里长江，百年骄虏，只笑谈烟灭。\n葭苇霜秋，楼船月晓，渔樵能说。\n分陕功成，沙堤归去，衮绣光浮，两眉黄彻。\n了却中兴，看这回勋业。\n应有命圭相印，都用赏、元功重叠。\n点检尊前，太平气象，今朝浑别。",
        "dynasty": "宋",
        "collection_info": null
    },
    {
        "title": "小重山 轻暑单衣四月天",
        "author": "李流谦",
        "content": "轻暑单衣四月天。\n重来间屈指，惜流年。\n人间何处有神仙。\n安排我，花底与尊前。\n争道使君贤。\n笔端驱万马，驻平川。\n长安只在日西边。\n空回首，乔木淡疏烟。",
        "dynasty": "宋",
        "collection_info": null
    },
    {
        "title": "青玉案 相知元早来何暮",
        "author": "李流谦",
        "content": "相知元早来何暮。\n社燕送、秋鸿去。\n春草春波愁目注。\n酒香花韵，绮谭妍唱，怎不思量住。\n虚无指点骑鲸路。\n个是骚人不凡处。\n画栋云飞帘卷雨。\n风流千古，一时人物，好记尊前语。",
        "dynasty": "宋",
        "collection_info": null
    },
    {
        "title": "虞美人 一春不识春风面",
        "author": "李流谦",
        "content": "一春不识春风面。\n都为慵开眼。\n荼䕷雪白牡丹红。\n犹及尊前一醉、赏芳秾。\n东君又是匆匆去。\n我亦无多住。\n四年薄宦老天涯。\n闲了故园多少、好花枝。",
        "dynasty": "宋",
        "collection_info": null
    },
    {
        "title": "点绛唇 一翦秋光",
        "author": "李流谦",
        "content": "一翦秋光，阿谁洗得无纤滓。\n冰盘彻底。\n人也清如此。\n万里归来，着个斑衣戏。\n慈颜喜。\n问君不醉。\n更遣何人醉。",
        "dynasty": "宋",
        "collection_info": null
    },
    {
        "title": "感皇恩 万绿压庭柯",
        "author": "李流谦",
        "content": "万绿压庭柯，雨晴烟润。\n三尺金猊麝微喷。\n百花香暖，酿作九霞仙酝。\n祝君如此酒，年年饮。\n插额汉貂，垂腰苏印。\n趁取如今未华鬓。\n三茅兄弟，总有丹台名姓。\n蟠桃熟也未，教人问。",
        "dynasty": "宋",
        "collection_info": null
    },
    {
        "title": "武陵春 晓日帘栊初破睡",
        "author": "李流谦",
        "content": "晓日帘栊初破睡，宝鸭宿熏浓。\n笑指图中鹤发翁。\n仙骨宛然同。\n万里郎官遥上寿，五马茜衫红。\n待插华貂酒满锺。\n仍是黑头公。",
        "dynasty": "宋",
        "collection_info": null
    },
    {
        "title": "谒金门 行不记",
        "author": "李流谦",
        "content": "行不记。\n贪看远峰颦翠。\n风约柳花吹又起。\n故黏行客袂。\n老大浑无欢意。\n不为伤春憔悴。\n茅屋数间修竹里。\n日长春睡美。",
        "dynasty": "宋",
        "collection_info": null
    },
    {
        "title": "谒金门 空伫立",
        "author": "李流谦",
        "content": "空伫立。\n又是冷烟寒食。\n开尽荼䕷都一色。\n东风吹更白。\n我是纶竿倦客。\n道上行人不识。\n着取蓑衣拈短笛。\n沙鸥应认得。",
        "dynasty": "宋",
        "collection_info": null
    },
    {
        "title": "谒金门 春又晚",
        "author": "李流谦",
        "content": "春又晚。\n杨柳晓莺啼断。\n落尽残红馀片片。\n风狂都不管。\n作客惟嫌酒浅。\n未敌闲愁一半。\n人与青山谁近远。\n可怜春梦短。",
        "dynasty": "宋",
        "collection_info": null
    },
    {
        "title": "谒金门 山数尺",
        "author": "李流谦",
        "content": "山数尺。\n江草江波同碧。\n晚雨吹风才数滴。\n行人心更急。\n漠漠疏烟如织。\n遮断客愁不得。\n肠断故园无信息。\n灯花闲手剔。",
        "dynasty": "宋",
        "collection_info": null
    },
    {
        "title": "玉漏迟 东南应眷倚",
        "author": "李流谦",
        "content": "东南应眷倚。\n当年丽绝，今其馀几。\n云锦飘香，好在藕花十里。\n六月长安徂暑，只一雨、滂沱都洗。\n君好为。\n携将苏醒，三吴生齿。\n总道秦蜀讴吟，但消得雍容，笑谈而致。\n稍待秋风，也拟买舟东逝。\n收拾尘编蠹简，更饱看、江山奇伟。\n歌盛美。\n远送往趋天陛。",
        "dynasty": "宋",
        "collection_info": null
    },
    {
        "title": "满庭芳 归去来兮",
        "author": "李流谦",
        "content": "归去来兮，吾归何处，旧山闲却岷峨。\n雪堂重到，但觉客愁多。\n来往真成底事，人应笑、我亦狂歌。\n凭阑久，云东不至，举盏酹东坡。\n少年，浑妄意，斗冲剑气，雷化龙梭。\n到如今，翻羡白鸟沧波。\n松柏皆吾手种，依然□、烟蕊霜柯。\n君知否，人间尘事，元不到渔蓑。",
        "dynasty": "宋",
        "collection_info": null
    },
    {
        "title": "人娇 痴本无绦",
        "author": "李流谦",
        "content": "痴本无绦，闷宁有火。\n都是你，自缠自锁。\n高来也可。\n低来也可。\n这宇宙，何曾碍你一个。\n休说荣枯，强分物我。\n惺惺地，要须识破。\n渔樵不小，公侯不大。\n但赢取，饥飡醉来便卧。",
        "dynasty": "宋",
        "collection_info": null
    },
    {
        "title": "洞仙歌 云窗雾阁",
        "author": "李流谦",
        "content": "云窗雾阁，尘满题诗处。\n枝上流莺解人语。\n道别来，知否瘦尽花枝，春不管，更遣何人管取。\n平生鸥鹭性，细雨疏烟，惯了江头自来去。\n不见鹊桥旁，只为隔年，翻赢得、年年风露。\n便学得、无情海中潮，纵一日两回，如何凭据。",
        "dynasty": "宋",
        "collection_info": null
    },
    {
        "title": "卜算子 生别有相逢",
        "author": "李流谦",
        "content": "生别有相逢，死别无消息。\n说着从前总是愁，只是不相忆。\n月堕半窗寒，梦里分明识。\n却似瞋人不忆他，花露盈盈湿。",
        "dynasty": "宋",
        "collection_info": null
    },
    {
        "title": "水调歌头 江涨解网雨",
        "author": "李流谦",
        "content": "江涨解网雨，衣润熟梅天。\n高人何事，乘兴来寄五湖船。\n才听咚咚叠奏，呕轧撸声声齐发，几别故州山。\n转盼青楼杪，已在碧云端。\n渡头月，临晚霁，泊清湾。\n水空天静，高下相应总团圞。\n遥想吾家更好，尽唤儿曹泛扫，欣赏共婵娟。\n应念思归客，对此不成眠。",
        "dynasty": "宋",
        "collection_info": null
    },
    {
        "title": "于飞乐 薄日烘晴",
        "author": "李流谦",
        "content": "薄日烘晴，轻烟笼晓，春风绣出林塘。\n笑溪桃，并坞杏，忒煞寻常。\n东君处，没他后、成甚风光。\n翠深深，谁教入骨，夜来过雨淋浪。\n这些儿颜色，已恼乱人肠。\n如何更道，可惜处、只是无香。",
        "dynasty": "宋",
        "collection_info": null
    },
    {
        "title": "西江月 色似腊梅浑浅",
        "author": "李流谦",
        "content": "色似腊梅浑浅，香如薝卜微清。\n更张绿幄蔽轻盈。\n巧着工夫斗钉。\n露页涓涓月晓，风英点点秋晴。\n江南江北可经行。\n梦到吴王香径。",
        "dynasty": "宋",
        "collection_info": null
    },
    {
        "title": "眼儿媚 素娥作意失幽期",
        "author": "李流谦",
        "content": "素娥作意失幽期。\n我自不凭伊。\n举杯重叹，帖云微笑，应道人痴。\n如今老去无情绪，只有睡相宜。\n建溪一啜，木樨数翦，酒醒归时。",
        "dynasty": "宋",
        "collection_info": null
    },
    {
        "title": "朝中措 相思两地费三年",
        "author": "李流谦",
        "content": "相思两地费三年。\n明月几回圆。\n鸥鸟不知许事，清江仍绕青山。\n尊前歌板，未终金缕，已到阳关。\n趁取腊前归去，梅花不奈春寒。",
        "dynasty": "宋",
        "collection_info": null
    },
    {
        "title": "千秋岁 玉林照坐",
        "author": "李流谦",
        "content": "玉林照坐。\n簌簌花微堕。\n春院静，烟扉锁。\n黛轻妆未试，红淡唇微破。\n清瘦也，算应都是风流过。\n把盏对横枝，尚忆年时个。\n人不见，愁无那。\n绕林霜掠袂，嚼蕊香黏唾。\n清梦断，更随月色禁持我。",
        "dynasty": "宋",
        "collection_info": null
    },
    {
        "title": "虞美人 吴波亭畔千行柳",
        "author": "李流谦",
        "content": "吴波亭畔千行柳。\n直恁留人久。\n晚来船槛再三凭。\n又是一钩新月、照江心。\n故人有约何时到。\n白地令人老。\n只愁酒尽更谁赊。\n一段闲愁无计、奈何他。",
        "dynasty": "宋",
        "collection_info": null
    },
    {
        "title": "满江红 雨涩风悭",
        "author": "洪迈",
        "content": "雨涩风悭，双溪閟、几曾洋溢。\n长长是、非霞散绮，岫云凝碧。\n修禊欢游今不讲，流觞故事何从觅。\n待它时、水到却寻盟，筹输一。\n燕舞倦，莺吟毕。\n春肯住，才明日。\n池塘波绿皱，小荷争出。\n童子舞雩浑怅望，吾人提笔谁飘逸。\n记去年，修竹暮天寒，无踪迹。",
        "dynasty": "宋",
        "collection_info": null
    },
    {
        "title": "临江仙 绮席流欢欢正洽",
        "author": "洪迈",
        "content": "绮席流欢欢正洽，高楼佳气重重。\n钗头小篆烛花红。\n直须将喜事，来报主人公。\n桂月十分春正半，广寒宫殿葱葱。\n姮娥相对曲阑东。\n云梯知不远，平步蹑东风。",
        "dynasty": "宋",
        "collection_info": null
    },
    {
        "title": "导引 寒日短",
        "author": "洪迈",
        "content": "寒日短，草露朝晞。\n仙鹤下，梦云归。\n大椿亭畔苍苍柳，怅无由、挽住天衣。\n昭阳深，暝鸦飞。\n愁带箭、恋恩栖。\n笳箫三叠奏，都人悲泪袂成帷。",
        "dynasty": "宋",
        "collection_info": null
    },
    {
        "title": "六州 尧传舜",
        "author": "洪迈",
        "content": "尧传舜，盛事千古难并。\n回龙驭，辞凤掖，北内别有蓬瀛。\n为天子父，册鸿名。\n万年千岁福康宁。\n春秋不说楚冥灵。\n莱衣彩戏，汉殿玉卮轻。\n宸游今不见，烟外落霞明。\n前回丁未，雾塞神京。\n正同符、光武中兴。\n擎天独力扶倾。\n定宗庙，保河山，干坤整顿庚庚。\n功成了，脱屣遗荣。\n访崆峒、空与丹庭。\n笑挹尘寰、不留行。\n吾皇哀恋，泪血洒神旌。\n肠断涛江渡，明日稽山暮云，东望元陵。",
        "dynasty": "宋",
        "collection_info": null
    },
    {
        "title": "十二时・忆少年 璧门双阙转苍龙",
        "author": "洪迈",
        "content": "璧门双阙转苍龙。\n德寿俨祗宫。\n轩屏正坐，天子亲拜天公。\n仪绅笏，罗鹓鹭，粲庭中。\n仙家欢不尽，人世寿无穷。\n谁知云路，玉京成就，催返璇穹。\n转手万缘空。\n见说烟霄好处，不与下方同。\n尘合雾迷蒙。\n笙箫寥寂，楼阁玲珑。\n中兴大业，巍巍稽古成功。\n事去孤鸿。\n忍听宵柝晨锺。\n灵举驾，素帏低，杳庞茸。\n渐江潮，万神护，川后滋恭。\n因山祗事，崔嵬禹穴，此日重逢。\n柏城封。\n愁长夜、起悲风。\n歌清庙、千古诵高宗。",
        "dynasty": "宋",
        "collection_info": null
    },
    {
        "title": "踏莎行 院落深沈",
        "author": "洪迈",
        "content": "院落深沈，池塘寂静。\n帘钩卷上梨花影。\n宝筝拈得雁难寻，篆香消尽山空冷。\n钗凤斜敧，鬓蝉不整。\n残红立褪慵看镜。\n杜鹃啼月一声声，等闲又是三春尽。",
        "dynasty": "宋",
        "collection_info": null
    },
    {
        "title": "浪淘沙 损屋一间儿",
        "author": "赵缩手",
        "content": "损屋一间儿。\n好与支持。\n休教风雨等闲欺。\n觅个带修安稳路，休遣人知。\n须是着便宜。\n运转临时。\n祆知险里却防危。\n透得玄关归去路，方步云梯。",
        "dynasty": "宋",
        "collection_info": null
    },
    {
        "title": "满庭芳 咄哉牛儿",
        "author": "张风子",
        "content": "咄哉牛儿，心壮力壮，几人能可牵系。\n为爱原上，娇嫩草萋萋。\n只管侵青逐翠，奔走后、岂顾群迷。\n争知道，山遥水远，回首到家迟。\n牧童，能有智，长绳牢把，短梢高携。\n任从它，入泥入水无为。\n我自心调步稳，青松下、横笛长吹。\n当归处，人牛不见，正是月明时。",
        "dynasty": "宋",
        "collection_info": null
    },
    {
        "title": "失调名 逢师许多时",
        "author": "张珍奴",
        "content": "逢师许多时，不说些儿个。\n及至如今闷损我。",
        "dynasty": "宋",
        "collection_info": null
    },
    {
        "title": "减字木兰花 梅花似雪",
        "author": "洪惠英",
        "content": "梅花似雪。\n刚被雪来相挫折。\n雪里梅花。\n无限精神总属他。\n梅花无语。\n只有东君来作主。\n传语东君。\n且与梅花作主人。",
        "dynasty": "宋",
        "collection_info": null
    },
    {
        "title": "浣溪沙 草草杯盘访玉人",
        "author": "何作善",
        "content": "草草杯盘访玉人。\n灯花呈喜座添春。\n邀郎觅句要奇新。\n黛浅波娇情脉脉，云轻柳弱意真真。\n从今风月属闲人。",
        "dynasty": "宋",
        "collection_info": null
    },
    {
        "title": "水调歌头 凉露洗金井",
        "author": "刘之翰",
        "content": "凉露洗金井，一叶下梧桐。\n谪仙浪游，何事华发作诗翁。\n乌帽萧萧一幅，坐对清泉白石，矫首抚长松。\n独鹤归来晚，声在碧霄中。\n神仙宅，留玉节，驻金狨。\n黔南一道，十万貔虎控雕弓。\n笑折碧荷倒影，自唱采莲新曲，词句满秋风。\n剑佩八千岁，长入大明宫。",
        "dynasty": "宋",
        "collection_info": null
    },
    {
        "title": "失调名 瑶池仙伴",
        "author": "周某",
        "content": "瑶池仙伴。\n应讶我、归来晚。",
        "dynasty": "宋",
        "collection_info": null
    },
    {
        "title": "南乡子 洪迈被拘留",
        "author": "太学诸生",
        "content": "洪迈被拘留。\n稽首垂哀告彼酋。\n七日忍饥犹不耐，堪羞。\n苏武争禁十九秋。\n厥父既无谋。\n厥子安能解国忧。\n万里归来夸舌辨，村牛。\n好摆头时便摆头。",
        "dynasty": "宋",
        "collection_info": null
    },
    {
        "title": "失调名 鄱江英气锺三秀",
        "author": "仪珏",
        "content": "鄱江英气锺三秀。",
        "dynasty": "宋",
        "collection_info": null
    },
    {
        "title": "水调歌头 云冻鸟飞灭",
        "author": "袁去华",
        "content": "云冻鸟飞灭，春意着林峦。\n姮娥何事，醉撼瑞叶落人间。\n斜入酒楼歌处，微褪茅檐烟际，窗户漾光寒。\n西帝游何许，翳凤更骖鸾。\n玉楼耸，银海眩，倚阑干。\n渔蓑江上归去，浑胜画图看。\n三嗅疏枝冷蕊，索共梅花一笑，相对两无言。\n月影黄昏里，清兴绕吴山。",
        "dynasty": "宋",
        "collection_info": null
    },
    {
        "title": "水调歌头 吴门古都会",
        "author": "袁去华",
        "content": "吴门古都会，畴昔记曾游。\n轻帆卸处，西风吹老白苹洲。\n试觅姑苏台榭，尚想吴王宫阙，陆海跨鳌头。\n西子竟何许，水殿漫凉秋。\n画图中，烟际寺，水边楼。\n叫云横玉，须臾三弄不胜愁。\n兴废都归闲梦，俯仰已成陈迹，家在泽南州。\n有恨向谁说，月涌大江流。",
        "dynasty": "宋",
        "collection_info": null
    },
    {
        "title": "水调歌头 天下最奇处",
        "author": "袁去华",
        "content": "天下最奇处，绿水照朱楼。\n三高仙去，白头千古想风流。\n跨海晴虹垂饮，极目沧波无际，落日去渔舟。\n苹末西风起，橘柚洞庭秋。\n记当年，携长剑，觅封侯。\n而今憔悴长安，客里叹淹留。\n回首洪崖西畔，随分生涯可老，卒岁不知愁。\n做个终焉计，谁羡五湖游。",
        "dynasty": "宋",
        "collection_info": null
    },
    {
        "title": "水调歌头 一叶堕金井",
        "author": "袁去华",
        "content": "一叶堕金井，秋色满蟾宫。\n婵娟影里，玉箫吹断碧芙蓉。\n缭绕宫墙千雉，森耸觚棱双阙，缥缈五云中。\n郁郁葱葱处，佳气夜如虹。\n日华边，江海客，每从容。\n青钱万选，北门东观会留侬。\n堪叹搏沙一散，今夜扁舟何许，红蓼碧芦丛。\n无地寄愁绝，把酒酹西风。",
        "dynasty": "宋",
        "collection_info": null
    },
    {
        "title": "水调歌头 笔阵万人敌",
        "author": "袁去华",
        "content": "笔阵万人敌，风韵玉壶冰。\n文章万丈光焰，论价抵连城。\n小试冯川三异，无数成阴桃李，寒谷自春生。\n奏牍三千字，晁董已销声。\n玺书下，天尺五，运千龄。\n长安知在何处，指点日边明。\n看取纶巾羽扇，静扫神州赤县，功业小良平。\n翻笑凌烟阁，双鬓半星星。",
        "dynasty": "宋",
        "collection_info": null
    },
    {
        "title": "水调歌头 雄跨洞庭野",
        "author": "袁去华",
        "content": "雄跨洞庭野，楚望古湘州。\n何王台殿，危基百尺自西刘。\n尚想霓旌千骑，依约入云歌吹，屈指几经秋。\n叹息繁华地，兴废两悠悠。\n登临处，乔木老，大江流。\n书生报国无地，空白九分头。\n一夜寒生关塞，万里云埋陵阙，耿耿恨难休。\n徙倚霜风里，落日伴人愁。",
        "dynasty": "宋",
        "collection_info": null
    },
    {
        "title": "水调歌头 鸟影度疏木",
        "author": "袁去华",
        "content": "鸟影度疏木，天势入平湖。\n沧波万顷，轻风落日片帆孤。\n渡口千章云木，苒苒炊烟一缕，人在翠微居。\n客里更愁绝，回首忆吾庐。\n功名事，今老矣，待何如。\n拂衣归去，谁道张翰为莼鲈。\n且就竹深荷静，坐看山高月小，剧饮与谁俱。\n长啸动林木，意气欲凌虚。",
        "dynasty": "宋",
        "collection_info": null
    },
    {
        "title": "念奴娇 蕊珠宫女弄幽妍",
        "author": "袁去华",
        "content": "蕊珠宫女弄幽妍，初着春心娇小。\n自白真香，浑胜似、姑射冰肌窈窕。\n带雪茅檐，临溪篱落，占却春多少。\n天寒日暮，有人愁绝行绕。\n长记流水桥边，雨晴烟淡，袅一枝清晓。\n梦想经年开病眼，把酒风前一笑。\n花骨娇多，不禁人觑，只怕轻飞了。\n无端羌管，夜阑声入云杪。",
        "dynasty": "宋",
        "collection_info": null
    },
    {
        "title": "念奴娇 水边篱落独横枝",
        "author": "袁去华",
        "content": "水边篱落独横枝，苒苒风烟岑寂。\n踏雪寻芳村路永，竹屋西头遥识。\n蕙草香销，小桃红未，醉眼惊春色。\n罗浮何处，断肠无限陈迹。\n憔悴素脸朱唇，天寒日暮，倚琅玕无力。\n岁晚天涯驿使远，难寄江南消息。\n自笑平生，怜清惜淡，故国曾亲植。\n百花虽好，问还有恁标格。",
        "dynasty": "宋",
        "collection_info": null
    },
    {
        "title": "念奴娇 竹阴窗户荐微凉",
        "author": "袁去华",
        "content": "竹阴窗户荐微凉，积雨郊墟新霁。\n万里飞云都过尽，天阙星河如洗。\n檐隙风来，流萤飘堕，苒苒还飞起。\n魂清骨冷，坐来衣润空翠。\n勘笑丘壑闲身，儒冠相误，着青衫朝市。\n功业君看清镜里，两鬓于今如此。\n身外纷纷，倘来适去，到了成何事。\n人生一世，种瓜何处无地。",
        "dynasty": "宋",
        "collection_info": null
    },
    {
        "title": "念奴娇 满城风雨近重阳",
        "author": "袁去华",
        "content": "满城风雨近重阳，云卷天空垂幕。\n林表初阳光似洗，屋角呼晴双鹊。\n香泽方熏，烘帘初下，森森霜华薄。\n发妆酒暖，殢人须要同酌。\n老手为拂春山，休夸京兆扫，宫眉难学。\n客里清欢随分有，争似还家时乐。\n料得厌厌，云窗深锁，宽尽黄金约。\n不堪重省，泪和灯烬偷落。",
        "dynasty": "宋",
        "collection_info": null
    },
    {
        "title": "念奴娇 一番雨过一番凉",
        "author": "袁去华",
        "content": "一番雨过一番凉，秋入苍崖青壁。\n昼日多阴，还又是、重九飘零江国。\n瘦水鳞鳞，长烟袅袅，枫叶千林赤。\n南山入望，为谁依旧佳色。\n随分绿酒黄花，联镳飞盖，总龙山豪客。\n人世高歌狂笑外，扰扰于身何得。\n短发萧萧，风吹乌帽，醉里从敧侧。\n明年虽健，未知何处相忆。",
        "dynasty": "宋",
        "collection_info": null
    },
    {
        "title": "水龙吟 晚来侧侧清寒",
        "author": "袁去华",
        "content": "晚来侧侧清寒，冻云万里回飞鸟。\n故园梦断，单于吹罢，房栊易晓。\n西帝神游，万妃缟袂，相看一笑。\n泛扁舟乘兴，蹇驴觅句，山阴曲、霸陵道。\n舞态随风窈窕。\n任穿帘，儿童休扫。\n洛阳高卧，萧条门巷，悄无人到。\n供断诗愁，夜窗还共，陈编相照。\n念寒梅映水，匀妆弄粉，与谁争好。",
        "dynasty": "宋",
        "collection_info": null
    },
    {
        "title": "水龙吟 汉家经略中原",
        "author": "袁去华",
        "content": "汉家经略中原，上游眷此喉衿地。\n风行雷动，无前伟绩，伊谁扬厉。\n玉帐筹边，绣衣给饟，江上增气。\n自武侯蜕迹，羊公缓带，功名事、更谁继。\n方□长驱万里。\n笑谈间、生擒元济。\n非熊未兆，封留终在，同功异世。\n刻就丰碑，万山直下，不须沈水。\n要追攀二雅，流传千古，属骚人记。",
        "dynasty": "宋",
        "collection_info": null
    },
    {
        "title": "水龙吟 汉江流入苍烟",
        "author": "袁去华",
        "content": "汉江流入苍烟，戍楼吊古临无地。\n清霜初肃，鹰扬隼击，青霄凌厉。\n新雁声中，夕阳影里，千崖秋气。\n念东篱采菊，龙山落帽，风流在、尚堪继。\n引满松醪径醉。\n诵坡仙、临漳宵济。\n茱萸细看，明年谁健，空悲身世。\n儿辈何知，更休说似，登山临水。\n那纷纷毁誉，耳边风过，我何曾记。",
        "dynasty": "宋",
        "collection_info": null
    },
    {
        "title": "满庭芳 雨送凉来",
        "author": "袁去华",
        "content": "雨送凉来，风将云去，晚天千顷玻璃。\n婵娟依旧，出海较些迟。\n玉兔秋毫可数，疏星外、乌鹊南飞。\n今何夕，空浮大白，一笑共谁持。\n团栾，成露坐，云鬟香雾，玉臂清辉。\n任短髭争挽，问我归期。\n三弄楼头长笛，愁人处、休苦高吹。\n沈吟久，搘颐细数，四十九年非。",
        "dynasty": "宋",
        "collection_info": null
    },
    {
        "title": "满庭芳 麦陇黄轻",
        "author": "袁去华",
        "content": "麦陇黄轻，桑畴绿暗，野桥新碧泱泱。\n怕春归去，莺语燕飞忙。\n风定闲花自落，穿幽径、拾蕊寻香。\n曾来处，孤云翠壁，依旧挂斜阳。\n客愁，知几许，唯思径醉，谁与持觞。\n料文君衣带，为我偷长。\n苦忆新晴昼永，闲相伴、刺绣明窗。\n何时得，西风夜雨，枕簟共新凉。",
        "dynasty": "宋",
        "collection_info": null
    },
    {
        "title": "满庭芳 马上催归",
        "author": "袁去华",
        "content": "马上催归，枕边唤起，谢他闲管闲愁。\n正难行处，云木叫钩辀。\n似笑天涯倦客，区区地、着甚来由。\n真怜我，提壶劝饮，一醉散千忧。\n人生，谁满百，闲中最乐，饱外何求。\n算苦无官况，莫要来休。\n住个溪山好处，随缘老、蜡屐渔舟。\n虽难比，东山绿野，得似个优游。",
        "dynasty": "宋",
        "collection_info": null
    },
    {
        "title": "满江红 香雾空蒙",
        "author": "袁去华",
        "content": "香雾空蒙，檐牙外、流萤自照。\n夜向久、明河东畔，电飞云绕。\n错落疏星垂屋角，须臾万弩鸣林杪。\n渐翠竹、苍梧嫩凉生，惊秋早。\n人语静，签声杳。\n珍簟冷，纱厨小。\n想云窗依旧，梦寻难到。\n雁足空来书断绝，眉头顿着愁多少。\n纵细写、琴心有谁知，朱弦悄。",
        "dynasty": "宋",
        "collection_info": null
    },
    {
        "title": "满江红 画栋珠帘",
        "author": "袁去华",
        "content": "画栋珠帘，临无地、沧波万顷。\n云尽敛、西山横翠，半江沈影。\n斜日明边回白鸟，晚烟深处迷渔艇。\n听棹歌、游女采莲归，声相应。\n愁似织，人谁省。\n情纵在，欢难更。\n满身香犹是，旧时笋令。\n宦海归来尘扑帽，酒徒散尽霜侵鬓。\n最愁处、独立咏苍茫，西风劲。",
        "dynasty": "宋",
        "collection_info": null
    },
    {
        "title": "满江红 社雨初晴",
        "author": "袁去华",
        "content": "社雨初晴，烟光暖、吴山滴翠。\n望绛阙、祥云亏蔽，粉垣千雉。\n万柳低垂春似酒，微风不动天如醉。\n遍万井、嬉嬉画图中，欢声里。\n嗟倦客，道傍李。\n看人事，槐根蚁。\n立苍茫俯仰，漫悲身世。\n靖节依然求县令，元龙老去空豪气。\n便乘兴、一叶泛沧浪，吾归矣。",
        "dynasty": "宋",
        "collection_info": null
    },
    {
        "title": "兰陵王 晓阴薄",
        "author": "袁去华",
        "content": "晓阴薄。\n隔屋呼晴噪鹊。\n长烟袅、轻素望中，林表初阳照城郭。\n秋容自寂寞。\n清浅溪痕旋落。\n桥虹外，明嶂万重，云木千章映楼阁。\n天涯信飘泊。\n漫水绕郴山，尺素难托。\n文园多病宽衣索。\n最长笛声断，画阑凭暖，黄昏前后况味恶。\n甚良宵闲却。\n辽邈。\n误行乐。\n料恨寄徽弦，心倦梳掠。\n西风满院垂帘幕。\n对千里明月，五更悲角。\n归期秋尽，尚未定，怎睡着。",
        "dynasty": "宋",
        "collection_info": null
    },
    {
        "title": "兰陵王 小桥直",
        "author": "袁去华",
        "content": "小桥直。\n林表遥岑寸碧。\n斜阳外、霞绚晚空，一目千里总佳色。\n初寒遍泽国。\n投老依然是客。\n功名事，云散鸟飞，匣里青萍漫三尺。\n重来怆陈迹。\n又水褪沙痕，风满帆席。\n鲈肥莼美曾同食。\n听虚阁松韵，古墙竹影，参差犹记过此驿。\n傍溪南山北。\n悲恻。\n暗愁积。\n拥绣被焚香，谁伴孤寂。\n追寻恩怨无穷极。\n正难续幽梦，厌闻邻笛。\n那堪檐外，更夜雨，断又滴。",
        "dynasty": "宋",
        "collection_info": null
    },
    {
        "title": "六州歌头 柴桑高隐",
        "author": "袁去华",
        "content": "柴桑高隐，邱壑岁寒姿。\n北窗下，羲黄上，古人期。\n俗人疑。\n束带真难事，赋归去，吾庐好，斜川路，携筇杖，看云飞。\n六翮冥冥高举，青霄外、矰缴何施。\n且流行坎止，人世任相违。\n采菊东篱。\n正悠然、见南山处，无穷景，与心会，有谁知。\n琴中趣，杯中物，醉中诗。\n可忘机。\n一笑骑鲸去，向千载，赏音稀。\n嗟倦翼，瞻遗像，是吾师。\n门外空馀衰柳，摇疏翠、斜日辉辉。\n遣行人到此，感叹不胜悲。\n物是人非。",
        "dynasty": "宋",
        "collection_info": null
    },
    {
        "title": "瑞鹤仙 郊原初过雨",
        "author": "袁去华",
        "content": "郊原初过雨。\n见败叶零乱，风定犹舞。\n斜阳挂深树。\n映浓愁浅黛，遥山眉妩。\n来时旧路。\n尚岩花、娇黄半吐。\n到而今，唯有溪边流水，见人如故。\n无语。\n邮亭深静，下马还寻，旧曾题处。\n无聊倦旅。\n伤离恨，最愁苦。\n纵收香藏镜，他年重到，人面桃花在否。\n念沈沈、小阁幽窗，有时梦去。",
        "dynasty": "宋",
        "collection_info": null
    },
    {
        "title": "荔枝香近・荔枝香 晓来丹枫过雨",
        "author": "袁去华",
        "content": "晓来丹枫过雨，净如扫。\n霜空横雁，寒日翻鸦，惊嗟岁月如流，更被酒迷花恼。\n转眼吴霜，点鬓催老。\n细思欢游旧事，还自笑。\n断雨残云，都总似、梦初觉。\n锦鳞书断，宝箧香销向谁表。\n尽情说似啼鸟。",
        "dynasty": "宋",
        "collection_info": null
    },
    {
        "title": "卓牌子近 曲沼朱阑",
        "author": "袁去华",
        "content": "曲沼朱阑，缭墙翠竹晴昼。\n金万缕、摇摇风柳。\n还是燕子归时，花信来后。\n看淡净洗妆态，梅样瘦。\n春初透。\n尽日明窗相守。\n闲共我焚香，伴伊刺绣。\n睡眼剩剩，今朝早是病酒。\n那堪更、困人时候。",
        "dynasty": "宋",
        "collection_info": null
    },
    {
        "title": "剑器近 夜来雨",
        "author": "袁去华",
        "content": "夜来雨。\n赖倩得、东风吹住。\n海棠正妖饶处。\n且留取。\n悄庭户。\n试细听、莺啼燕语。\n分明共人愁绪。\n怕春去。\n佳树。\n翠阴初转午。\n重帘未卷，乍睡起、寂寞看风絮。\n偷弹清泪寄烟波，见江头故人，为言憔悴如许。\n彩笺无数。\n去却寒暄，到了浑无定据。\n断肠落日千山暮。",
        "dynasty": "宋",
        "collection_info": null
    },
    {
        "title": "木兰花慢 □中原望眼",
        "author": "袁去华",
        "content": "□中原望眼，正汉水、接天流。\n渐霁雨虹消，清风面旋，借我凉秋。\n草庐旧三顾处，但孤云、翠壁晚悠悠。\n唯有兰皋解佩，至今犹话离愁。\n迟留。\n叹息此生浮。\n去去老沧洲。\n念岁月侵寻，闲中最乐，饱外何求。\n功名付他分定，也谁能、伴得赤松游。\n尊酒相逢，更莫问侬，依旧狂不。",
        "dynasty": "宋",
        "collection_info": null
    },
    {
        "title": "八声甘州 正阴阴、夏木听黄鹂",
        "author": "袁去华",
        "content": "正阴阴、夏木听黄鹂，百啭语惺松。\n乍钩窗意适，临池倒影，竹树青葱。\n翠盖红妆窈窕，香引一帘风。\n向晚追凉处，月挂梧桐。\n何处楼头吹笛，渐玉绳低侧，河汉横空。\n想调冰雪藕，清夜与谁同。\n贮离愁、难凭梦寄，纵遣书、何日有征鸿。\n房栊静，伴人孤寂，唯有鸣蛩。",
        "dynasty": "宋",
        "collection_info": null
    },
    {
        "title": "宴清都 暮雨消烦暑",
        "author": "袁去华",
        "content": "暮雨消烦暑。\n房栊□、顿觉秋意如许。\n天高云杳，山横绀碧，桂华初吐。\n空庭静掩桐阴，更苒苒、流萤暗度。\n记那时、朱户迎风，西厢待月私语。\n佳期易失难重，馀香破镜，虽在何据。\n如今要见，除非是梦，几时曾做。\n人言雁足传书，待尽写、相思寄与。\n又怎生、说得愁肠，千丝万缕。",
        "dynasty": "宋",
        "collection_info": null
    },
    {
        "title": "倾杯近 邃馆金铺半掩",
        "author": "袁去华",
        "content": "邃馆金铺半掩，帘幕参差影。\n睡起槐阴转午，鸟啼人寂静。\n残妆褪粉，松髻敧云慵不整。\n尽无言，手挼裙带绕花径。\n酒醒时，梦回处，旧事何堪省。\n共载寻春，并坐调筝何时更。\n心情尽日，一似杨花飞无定。\n未黄昏，又先愁夜永。",
        "dynasty": "宋",
        "collection_info": null
    },
    {
        "title": "长相思 叶舞殷红",
        "author": "袁去华",
        "content": "叶舞殷红，水摇瘦碧，隐约天际帆归。\n寒鸦影里，断雁声中，依然残照辉辉。\n立马看梅。\n试寻香嚼蕊，醉折繁枝。\n山翠扫修眉。\n记人人、蹙黛愁时。\n叹客里、光阴易失，霜侵短鬓，尘染征衣。\n阳台云归后，到如今、重见无期。\n流怨清商，空细写、琴心向谁。\n更难将、愁随梦去，相思惟有天知。",
        "dynasty": "宋",
        "collection_info": null
    },
    {
        "title": "风流子 吴山新摇落",
        "author": "袁去华",
        "content": "吴山新摇落，湖光净、鸥鹭点涟漪。\n望一簇画楼，记沽酒处，几多鸣橹，争趁潮归。\n瑞烟外，缭墙迷远近，飞观耸参差。\n残日衬霞，散成锦绮，怒涛推月，辗上玻璃。\n西风吹残酒，重门闭，深院露下星稀。\n肠断凭肩私语，织锦新诗。\n想翠幄香消，都成闲梦，素弦声苦，浑是相思。\n还恁强自开解，重数归期。",
        "dynasty": "宋",
        "collection_info": null
    },
    {
        "title": "侧犯 篆销馀馥",
        "author": "袁去华",
        "content": "篆销馀馥，烛堆残蜡房栊晓。\n寒峭。\n看杏脸羞红、尚娇小。\n游蜂静院落，绿水摇池沼。\n闲绕。\n翠树底、搘颐听啼鸟。\n愁风怕雨，弹指春光了。\n音信杳。\n最堪恨、归雁过多少。\n困倚孤眠，昼长人悄。\n睡起依然，半窗残照。",
        "dynasty": "宋",
        "collection_info": null
    },
    {
        "title": "贺新郎 晓色明窗绮",
        "author": "袁去华",
        "content": "晓色明窗绮。\n耿残灯、寒生翠幕，鸟啼人起。\n一夜西园新雨过，细草闲花似洗。\n漾澜影、柳塘春水。\n闲昼双飞归来燕，正东风、漫漫吹桃李。\n还是个，闷天气。\n回廊小院帘垂地。\n想连天、芳草萋迷，短长亭外。\n愁到春来依然在，旧事浑如梦里。\n又生怕、人惊憔悴。\n楼上谁家吹长笛，向曲中、说尽相思意。\n三弄处，寸心碎。",
        "dynasty": "宋",
        "collection_info": null
    },
    {
        "title": "红林擒近 森木蝉初噪",
        "author": "袁去华",
        "content": "森木蝉初噪，淡烟梅半黄。\n睡起傍檐隙，墙梢挂斜阳。\n鱼跃浮萍破处，碎影颠倒垂杨。\n晚庭谁与追凉。\n清风散荷香。\n望极霞散绮，坐待月侵廊。\n调冰荐饮，全胜河朔飞觞。\n渐参横斗转，怀人未寝，别来偏觉今夜长。",
        "dynasty": "宋",
        "collection_info": null
    },
    {
        "title": "垂丝钓 江枫秋老",
        "author": "袁去华",
        "content": "江枫秋老。\n晓来红叶如扫。\n暮雨生寒，正北风低草。\n宾鸿早。\n乱半川残照。\n伤怀抱。\n记西园饮处，微云弄月，梅花人面争好。\n路长信杳。\n度日房栊悄。\n还是黄昏到。\n归梦少。\n纵梦归易觉。",
        "dynasty": "宋",
        "collection_info": null
    },
    {
        "title": "安公子 弱柳丝千缕",
        "author": "袁去华",
        "content": "弱柳丝千缕。\n嫩黄匀遍鸦啼处。\n寒入罗衣春尚浅，过一番风雨。\n问燕子来时，绿水桥边路。\n曾画楼、见个人人否。\n料静掩云窗，尘满哀弦危柱。\n庾信愁如许。\n为谁都着眉端聚。\n独立东风弹泪眼，寄烟波东去。\n念永昼春闲，人倦如何度。\n闲傍枕、百啭黄鹂语。\n唤觉来厌厌，残照依然花坞。",
        "dynasty": "宋",
        "collection_info": null
    },
    {
        "title": "蓦山溪 蕊珠宫阙",
        "author": "袁去华",
        "content": "蕊珠宫阙，西帝陈嫔御。\n语笑梦中香，叹罗浮、几番春暮。\n江南岁晚，垂地冻云黄，修竹外，一枝斜，流水桥边路。\n小桃半吐。\n羞得无藏处。\n不怕雪霜欺，最难禁、豪风横雨。\n当年诗兴，犹自记扬州，今老矣，客天涯，还认何郎否。",
        "dynasty": "宋",
        "collection_info": null
    },
    {
        "title": "一丛花 东风吹恨着眉心",
        "author": "袁去华",
        "content": "东风吹恨着眉心。\n金约瘦难任。\n西窗翦烛浑如梦，最愁处、南陌分襟。\n香歇绣囊，尘生罗幌，憔悴到如今。\n小花幽院夜沈沈。\n凉月转槐阴。\n拂墙树动开朱户，又赢得、愁与更深。\n青翼不来，征鸿难倩，流怨入瑶琴。",
        "dynasty": "宋",
        "collection_info": null
    },
    {
        "title": "雨中花・夜行船 江上西风晚",
        "author": "袁去华",
        "content": "江上西风晚。\n野水兼天远。\n云衣拖翠缕，易零乱。\n见柳叶满梢，秀色惊秋变。\n百岁今强半。\n两鬓青青，尽着吴霜偷换。\n向老来、功名心事懒。\n客里愁难遣。\n乍飘泊、有谁管。\n对照壁孤灯，相与秋虫叹。\n人间事，经了万千，这寂寞、几时曾见。",
        "dynasty": "宋",
        "collection_info": null
    },
    {
        "title": "谒金门 春索寞",
        "author": "袁去华",
        "content": "春索寞。\n楼上晚来风恶。\n午醉初醒罗袖薄。\n护寒添翠幕。\n愁里花时过却。\n闲处泪珠偷落。\n憔悴只羞人问着。\n镜中还自觉。",
        "dynasty": "宋",
        "collection_info": null
    },
    {
        "title": "谒金门 深院闭",
        "author": "袁去华",
        "content": "深院闭。\n漫漫东风桃李。\n芳草萋迷烟雨细。\n秦楼何处是。\n还是伤春意味。\n闲却踏青天气。\n折得海棠双蒂子。\n无言心自喜。",
        "dynasty": "宋",
        "collection_info": null
    },
    {
        "title": "谒金门 春寂寂",
        "author": "袁去华",
        "content": "春寂寂。\n尽日蜂寻窗隙。\n隔叶黄鹂声历历。\n满庭芳草碧。\n相对熏炉象尺。\n新睡觉来无力。\n几日郎边无信息。\n闲拈双六掷。",
        "dynasty": "宋",
        "collection_info": null
    },
    {
        "title": "谒金门 归鸟急",
        "author": "袁去华",
        "content": "归鸟急。\n照水斜阳红湿。\n篷底夜凉风露入。\n藕花香习习。\n点滴城头漏涩。\n凄断草间虫泣。\n新恨旧愁眉上集。\n月斜还伫立。",
        "dynasty": "宋",
        "collection_info": null
    },
    {
        "title": "谒金门 烟水阔",
        "author": "袁去华",
        "content": "烟水阔。\n夜久风生苹末。\n东舫西船人语绝。\n四更山吐月。\n客里光阴电抹。\n不记离家时节。\n楼上单于听未彻。\n又催征棹发。",
        "dynasty": "宋",
        "collection_info": null
    },
    {
        "title": "谒金门 云障日",
        "author": "袁去华",
        "content": "云障日。\n檐外雪销残滴。\n画阁红炉窗户窄。\n博山烟穗直。\n酒入横波滟溢。\n羞得梅无颜色。\n乡有温柔元未识。\n更从何处觅。",
        "dynasty": "宋",
        "collection_info": null
    },
    {
        "title": "谒金门 清汉曲",
        "author": "袁去华",
        "content": "清汉曲。\n天际落霞孤鹜。\n幽草墙阴秋更绿。\n倚檐三两竹。\n绣被焚香独宿。\n梦绕绿窗华屋。\n何日明眸光射目。\n夜阑更秉烛。",
        "dynasty": "宋",
        "collection_info": null
    },
    {
        "title": "金蕉叶 涛翻浪溢",
        "author": "袁去华",
        "content": "涛翻浪溢。\n调停得、似饧似蜜。\n试一饮、风生两腋。\n更烦襟顿失。\n雾縠衫儿袖窄。\n出纤纤、自传坐客。\n觑得他、烘地面赤。\n怎得来痛惜。",
        "dynasty": "宋",
        "collection_info": null
    },
    {
        "title": "金蕉叶 行思坐忆",
        "author": "袁去华",
        "content": "行思坐忆。\n知他是、怎生过日。\n烦恼无、千万亿。\n诮将做饭吃。\n旧日轻怜痛惜。\n却如今、怨深恨极。\n不觉长吁叹息。\n便直恁下得。",
        "dynasty": "宋",
        "collection_info": null
    },
    {
        "title": "金蕉叶 江枫半赤",
        "author": "袁去华",
        "content": "江枫半赤。\n雨初晴、雁空绀碧。\n爱篱落、黄花秀色。\n带零露旋摘。\n向晚西风淡日。\n发萧萧、任从帽侧。\n更莫把茱萸叹息。\n且更持大白。",
        "dynasty": "宋",
        "collection_info": null
    },
    {
        "title": "金蕉叶 沈烟篆曲",
        "author": "袁去华",
        "content": "沈烟篆曲。\n可庭轩、翠梧荫绿。\n挂晚景、寒林数幅。\n对冰盘莹玉。\n印枕娇红透肉。\n眼偷垂、睡犹未足。\n试纤手、清泉戏掬。\n看风动槛竹。",
        "dynasty": "宋",
        "collection_info": null
    },
    {
        "title": "清平乐 嫩凉新霁",
        "author": "袁去华",
        "content": "嫩凉新霁。\n明月光如洗。\n长笛一声烟际起。\n人在危楼独倚。\n夜深风露娟娟。\n抱琴谁和流泉。\n只有乘鸾仙子，见人愁绝无眠。",
        "dynasty": "宋",
        "collection_info": null
    },
    {
        "title": "清平乐 春愁错莫",
        "author": "袁去华",
        "content": "春愁错莫。\n风定花犹落。\n斗草踏青闲过却。\n乳燕鸣鸠自乐。\n行人江北江南。\n满庭萱草毵毵。\n且恁亡忧可矣，只他怎解宜男。",
        "dynasty": "宋",
        "collection_info": null
    },
    {
        "title": "清平乐 移商换羽",
        "author": "袁去华",
        "content": "移商换羽。\n花底流莺语。\n唱彻秦娥君且住。\n肠断能消几许。\n劝觥斜注微波。\n真情着在谁那。\n只怕如今归去，酒醒无奈愁何。",
        "dynasty": "宋",
        "collection_info": null
    },
    {
        "title": "清平乐 长条依旧",
        "author": "袁去华",
        "content": "长条依旧。\n不似章台柳。\n见客入来和笑走。\n腻脸羞红欲透。\n桃花流水茫茫。\n归来愁杀刘郎。\n尽做风情减尽，也应未怕颠狂。",
        "dynasty": "宋",
        "collection_info": null
    },
    {
        "title": "清平乐 春衫袖窄",
        "author": "袁去华",
        "content": "春衫袖窄。\n烛底横波溢。\n困倚屏风无气力。\n故故停歌驻拍。\n夜深满劝金杯。\n曲中偷送情来。\n归去十分准拟，今宵梦里阳台。",
        "dynasty": "宋",
        "collection_info": null
    },
    {
        "title": "清平乐 争妍占早",
        "author": "袁去华",
        "content": "争妍占早。\n只有梅同调。\n紫晕丁香青盖小。\n比似横枝更好。\n日烘锦被熏香。\n老夫恼得颠狂。\n把酒花前一笑，醉乡别有风光。",
        "dynasty": "宋",
        "collection_info": null
    },
    {
        "title": "柳梢青 草底虫吟",
        "author": "袁去华",
        "content": "草底虫吟。\n烟横水际，月澹松阴。\n荷近香浓，竹深凉早，销尽烦襟。\n发稀浑不胜簪，更客里、吴霜暗侵。\n富贵功名，本来无意，何况如今。",
        "dynasty": "宋",
        "collection_info": null
    },
    {
        "title": "柳梢青 白鹭洲前",
        "author": "袁去华",
        "content": "白鹭洲前，乌衣巷口，江上城郭。\n万古豪华，六朝兴废，潮生潮落。\n信流一叶飘泊。\n叹问米、东游计错。\n老眼昏花，吴山何处，孤云天角。",
        "dynasty": "宋",
        "collection_info": null
    },
    {
        "title": "柳梢青 天接沧浪",
        "author": "袁去华",
        "content": "天接沧浪。\n晴虹垂饮，千步修梁。\n万顷玻璃，洞庭之外，纯浸斜阳。\n西风劝我持觞。\n况高栋、层轩自凉。\n饮罢不知，此身归处，独咏苍茫。",
        "dynasty": "宋",
        "collection_info": null
    },
    {
        "title": "柳梢青 一水萦回",
        "author": "袁去华",
        "content": "一水萦回。\n参天古木，夹岸苍崖。\n三十三年，客星堂上，几度曾来。\n眼看变化云雷。\n分白首、烟波放怀。\n细细平章，钓台毕竟，高似云台。",
        "dynasty": "宋",
        "collection_info": null
    },
    {
        "title": "菩萨蛮 流苏宝帐沈烟馥",
        "author": "袁去华",
        "content": "流苏宝帐沈烟馥。\n寒林小景银屏曲。\n睡起鬓云松。\n日高花影重。\n沈吟思昨梦。\n闲抱琵琶弄。\n破拨错成声。\n春愁着莫人。",
        "dynasty": "宋",
        "collection_info": null
    },
    {
        "title": "菩萨蛮 重湖草木威名熟",
        "author": "袁去华",
        "content": "重湖草木威名熟。\n儿童犹唱平郴曲。\n宴寝静愔愔。\n恩波湘水深。\n举头天尺五。\n稳步烟霄去。\n三柱黑头公。\n朔庭谈笑空。",
        "dynasty": "宋",
        "collection_info": null
    },
    {
        "title": "菩萨蛮 木犀开遍芙蓉老",
        "author": "袁去华",
        "content": "木犀开遍芙蓉老。\n东篱独占秋光好。\n还记笑春风。\n新妆相映红。\n莫嫌彭泽令。\n不似刘郎韵。\n把酒赋新诗。\n花前知是谁。",
        "dynasty": "宋",
        "collection_info": null
    },
    {
        "title": "菩萨蛮 西风送雨鸣庭树",
        "author": "袁去华",
        "content": "西风送雨鸣庭树。\n嫩寒先到孤眠处。\n愁极梦频惊。\n马嘶天渐明。\n千林枫叶赤。\n寒事催刀尺。\n树杪又斜阳。\n迢迢归路长。",
        "dynasty": "宋",
        "collection_info": null
    },
    {
        "title": "思佳客 把酒听歌始此回",
        "author": "袁去华",
        "content": "把酒听歌始此回。\n流莺花底语徘徊。\n神仙也许人间见，腔调新翻辇下来。\n银烛灺，玉山颓。\n谁言弱水隔蓬莱。\n绝胜想像高唐赋，浪作行云行雨猜。",
        "dynasty": "宋",
        "collection_info": null
    },
    {
        "title": "思佳客 飞燕双双掌上身",
        "author": "袁去华",
        "content": "飞燕双双掌上身。\n花光纷艳晚妆新。\n纤腰妙舞萦回雪，皓齿清歌遏住云。\n欢卜夜，座添春。\n近前生怕主人嗔。\n主人见惯浑闲事，恼杀醒狂一个人。",
        "dynasty": "宋",
        "collection_info": null
    },
    {
        "title": "思佳客 宝阁珠宫夜未央",
        "author": "袁去华",
        "content": "宝阁珠宫夜未央。\n嫌迟怕晚不成妆。\n乞求乌鹊填河汉，已早玉绳低建章。\n笼月烛，闭云房。\n经年离恨不胜长。\n思量也胜妲娥在，夜夜孤眠不识双。",
        "dynasty": "宋",
        "collection_info": null
    },
    {
        "title": "浣溪沙 庭下丛萱翠欲流",
        "author": "袁去华",
        "content": "庭下丛萱翠欲流。\n梁间双燕语相酬。\n日长帘底篆烟留。\n金勒去遥芳草歇，玉箫吹罢紫兰秋。\n一年春事只供愁。",
        "dynasty": "宋",
        "collection_info": null
    },
    {
        "title": "浣溪沙 玉骨冰肌比似谁",
        "author": "袁去华",
        "content": "玉骨冰肌比似谁。\n淡妆浅笑总相宜。\n一枝清绝照涟漪。\n客意无聊花亦老，风烟错莫雨垂垂。\n溪边立马断肠时。",
        "dynasty": "宋",
        "collection_info": null
    },
    {
        "title": "浣溪沙 一夕高唐梦里狂",
        "author": "袁去华",
        "content": "一夕高唐梦里狂。\n云情雨意两茫茫。\n袖间依约去年香。\n乳燕鸣鸠闲院落，垂杨芳草小池塘。\n墙梢冉冉又斜阳。",
        "dynasty": "宋",
        "collection_info": null
    },
    {
        "title": "山花子 雾阁云窗别有天",
        "author": "袁去华",
        "content": "雾阁云窗别有天。\n丰肌秀骨净娟娟。\n独立含情羞不语，总妖妍。\n持酒听歌心已醉，可怜白发更苍颜。\n红烛纱笼休点着，月中还。",
        "dynasty": "宋",
        "collection_info": null
    },
    {
        "title": "蝶恋花 细雨斜风催日暮",
        "author": "袁去华",
        "content": "细雨斜风催日暮。\n一梦华胥，记得惊人句。\n雾阁云窗歌舞处。\n翠峰青嶂无重数。\n解佩江头元有路。\n流水茫茫，尽日无人渡。\n一点相思愁万缕。\n几时却跨青鸾去。",
        "dynasty": "宋",
        "collection_info": null
    },
    {
        "title": "蝶恋花 十二峰前朝复暮",
        "author": "袁去华",
        "content": "十二峰前朝复暮。\n空忆兰台，公子高唐句。\n断雨残云无觅处。\n古来离合归冥数。\n咫尺明河无限路。\n牛女佳期，犹解年年渡。\n细写罗笺情缕缕。\n雁飞不到谁将去。",
        "dynasty": "宋",
        "collection_info": null
    },
    {
        "title": "惜分飞 平日悲秋今已老",
        "author": "袁去华",
        "content": "平日悲秋今已老。\n细看秋光自好。\n风紧寒生早。\n漫将短发还吹帽。\n寂寞东篱人不到。\n只有渊明醉倒。\n一笑留残照。\n世间万事蝇头小。",
        "dynasty": "宋",
        "collection_info": null
    },
    {
        "title": "惜分飞 雨过残阳明远树",
        "author": "袁去华",
        "content": "雨过残阳明远树。\n树底鸣蝉无数。\n临水人家住。\n靠西便入江南路。\n曲径通幽深几许。\n翠竹短窗无暑。\n小立凭肩语。\n个中曾是孤眠处。",
        "dynasty": "宋",
        "collection_info": null
    },
    {
        "title": "鹊桥仙 明眸皓齿",
        "author": "袁去华",
        "content": "明眸皓齿，丰肌秀骨，浑是揉花碎玉。\n十分心事有谁知，暗恼得、愁红怨绿。\n残云断雨，不期而会，也要天来大福。\n若还虚度可怜宵，便做下、来生不足。",
        "dynasty": "宋",
        "collection_info": null
    },
    {
        "title": "鹊桥仙 牛郎织女",
        "author": "袁去华",
        "content": "牛郎织女，因缘不断，结下生生世世。\n人言恩爱久长难，又不道、如今几岁。\n眼穿肠断，一年今夜，且做不期而会。\n三杯酒罢闭云房，管上得、床儿同睡。",
        "dynasty": "宋",
        "collection_info": null
    },
    {
        "title": "诉衷情 荷花风细竹娟娟",
        "author": "袁去华",
        "content": "荷花风细竹娟娟。\n新浴晚凉天。\n钩帘坐期素月，相对理朱弦。\n歌扇底，舞裙边。\n旧因缘。\n忔憎模样，别没包弹，只欠心坚。",
        "dynasty": "宋",
        "collection_info": null
    },
    {
        "title": "诉衷情 晓来犹自雨冥冥",
        "author": "袁去华",
        "content": "晓来犹自雨冥冥。\n投晚却能晴。\n姮娥为谁着意，洗得十分明。\n人自老，兔长生。\n酒徐倾。\n杯行到手，休更推辞，转眼参横。",
        "dynasty": "宋",
        "collection_info": null
    },
    {
        "title": "相思引 皓齿清歌绝代音",
        "author": "袁去华",
        "content": "皓齿清歌绝代音。\n眼波斜处寄情深。\n东风吹散，云雨杳难寻。\n试手罗笺花样在，唾窗茸线暗尘侵。\n向来多事，触绪碎人心。",
        "dynasty": "宋",
        "collection_info": null
    },
    {
        "title": "相思引 晓监燕脂拂紫绵",
        "author": "袁去华",
        "content": "晓监燕脂拂紫绵。\n未忺梳掠髻云偏。\n日高人静，沈水袅残烟。\n春老菖蒲花未着，路长鱼雁信难传。\n无端风絮，飞到绣床边。",
        "dynasty": "宋",
        "collection_info": null
    },
    {
        "title": "点绛唇 楼槛凌风",
        "author": "袁去华",
        "content": "楼槛凌风，四边浑是青山绕。\n水空相照。\n天末归帆小。\n家在江南，三径都荒了。\n何时到。\n暗尘扑帽。\n应被渊明笑。",
        "dynasty": "宋",
        "collection_info": null
    },
    {
        "title": "点绛唇 徙倚虚檐",
        "author": "袁去华",
        "content": "徙倚虚檐，柳阴疏处看飞鸟。\n水平池沼。\n云影闲相照。\n点翰舒笺，字密蝇头小。\n还揉了。\n路长山杳。\n寄得愁多少。",
        "dynasty": "宋",
        "collection_info": null
    },
    {
        "title": "减字木兰花 微红嫩白",
        "author": "袁去华",
        "content": "微红嫩白。\n照水横枝初摘索。\n一梦扬州。\n客里相逢无限愁。\n黄昏院落。\n细细清香无处着。\n觅句持觞。\n鬓点吴霜不碍狂。",
        "dynasty": "宋",
        "collection_info": null
    },
    {
        "title": "减字木兰花 灯前初见",
        "author": "袁去华",
        "content": "灯前初见。\n冰玉玲珑惊眼眩。\n艳溢香繁。\n绝胜溪边月下看。\n铅华尽洗。\n只有檀唇红不退。\n倾坐精神。\n全似当时一个人。",
        "dynasty": "宋",
        "collection_info": null
    },
    {
        "title": "归字谣 归",
        "author": "袁去华",
        "content": "归。\n目断吾庐小翠微。\n斜阳外，白鸟傍山飞。",
        "dynasty": "宋",
        "collection_info": null
    },
    {
        "title": "归字谣 归",
        "author": "袁去华",
        "content": "归。\n随分家山有蕨薇。\n陶元亮，千载是吾师。",
        "dynasty": "宋",
        "collection_info": null
    },
    {
        "title": "玉团儿 吴江渺渺疑天接",
        "author": "袁去华",
        "content": "吴江渺渺疑天接。\n独着我、扁舟一叶。\n步袜凌波，芙蓉仙子，绿盖红颊。\n登临正要诗弹压。\n叹老去、都忘句法。\n剧饮狂歌，清风明月，相应相答。",
        "dynasty": "宋",
        "collection_info": null
    },
    {
        "title": "青山远 花竹亭轩",
        "author": "袁去华",
        "content": "花竹亭轩。\n曲径通幽小洞天。\n翠帏苒苒隔轻烟。\n锁婵娟。\n画图初试春风面，消得东君着意怜。\n到伊歌扇舞裙边。\n要前缘。",
        "dynasty": "宋",
        "collection_info": null
    },
    {
        "title": "玉楼春 垂鬟初学窥门户",
        "author": "袁去华",
        "content": "垂鬟初学窥门户。\n妙舞妍歌俱独步。\n引成密约笑言间，认得真情离别处。\n潘郎两鬓今如许。\n纵得相逢知认否。\n多时无雁寄书来，今夜倩风吹梦去。",
        "dynasty": "宋",
        "collection_info": null
    },
    {
        "title": "踏莎行 醉拈黄花",
        "author": "袁去华",
        "content": "醉拈黄花，笑持白羽。\n秋江绿涨迷平楚。\n燕鸿曾寄去年书，汉皋不记来时路。\n天际归舟，云中烟树。\n兰成憔悴愁难赋。\n香囊钿合忍重看，风裳水佩寻无处。",
        "dynasty": "宋",
        "collection_info": null
    },
    {
        "title": "南柯子・南歌子 秋晚霜初肃",
        "author": "袁去华",
        "content": "秋晚霜初肃，江寒雾未收。\n西风吹老白苹洲。\n长笛一声、谁在水边楼。\n带绿枨新破，真醇酒旋篘。\n簪花莫怪老人羞。\n直是黄花、羞上老人头。",
        "dynasty": "宋",
        "collection_info": null
    },
    {
        "title": "虞美人 娟娟缺月梧桐影",
        "author": "袁去华",
        "content": "娟娟缺月梧桐影。\n云度银潢静。\n夜深檐隙下微凉。\n醒尽酒魂何处、藕花香。\n鹊桥初会明星上。\n执手还惆怅。\n莫嗟相见动经年。\n犹胜人间一别、便终天。",
        "dynasty": "宋",
        "collection_info": null
    },
    {
        "title": "忆秦娥 月照席",
        "author": "袁去华",
        "content": "月照席。\n不知天上今何夕。\n今何夕。\n鹊桥初就，玉绳低侧。\n暂时不见犹寻觅。\n那堪更作经年隔。\n经年隔。\n许多良夜，怎生闲得。",
        "dynasty": "宋",
        "collection_info": null
    },
    {
        "title": "长相思 荷花香",
        "author": "袁去华",
        "content": "荷花香。\n竹风凉。\n万动声沈更点长。\n荧荧月半床。\n好思量。\n恶凄惶。\n独立西厢花拂墙。\n如今空断肠。",
        "dynasty": "宋",
        "collection_info": null
    },
    {
        "title": "东坡引 陇头梅半吐",
        "author": "袁去华",
        "content": "陇头梅半吐。\n江南岁将暮。\n闲窗尽日将愁度。\n黄昏愁更苦。\n归期望断，双鱼尺素。\n念嘶骑、今到何处。\n残灯背壁三更鼓。\n斜风吹细雨。",
        "dynasty": "宋",
        "collection_info": null
    },
    {
        "title": "如梦令 池上数枝开遍",
        "author": "朱雍",
        "content": "池上数枝开遍。\n临水幽香清浅。\n楼上欲黄昏，吹彻一声晴管。\n零乱。\n零乱。\n衣上残英都满。",
        "dynasty": "宋",
        "collection_info": null
    },
    {
        "title": "生查子 帘栊月上时",
        "author": "朱雍",
        "content": "帘栊月上时，寂寞东风里。\n又是立黄昏，梅影临窗绮。\n玉梅清夜寒，梦断还无寐。\n晓角一声残，吹彻人千里。",
        "dynasty": "宋",
        "collection_info": null
    },
    {
        "title": "点绛唇 轻艳盈盈",
        "author": "朱雍",
        "content": "轻艳盈盈，相逢曾向寒溪路。\n惜飘零处。\n无计禁春雨。\n素影参差，人在琼城步。\n危阑暮。\n年光催度。\n特地香风住。",
        "dynasty": "宋",
        "collection_info": null
    },
    {
        "title": "浣溪沙 残日凭阑目断霞",
        "author": "朱雍",
        "content": "残日凭阑目断霞。\n寒林人静每归鸦。\n小梅春早压群花。\n一槛风声清玉管，数枝月影到窗纱。\n隔帘时度暗香些。",
        "dynasty": "宋",
        "collection_info": null
    },
    {
        "title": "谒金门 春太早",
        "author": "朱雍",
        "content": "春太早。\n十二玉楼初晓。\n半额试妆深院悄。\n相逢何草草。\n临水幽香缥缈。\n彷佛淡妆窥照。\n恰值日边人未到。\n纷纷萦古道。",
        "dynasty": "宋",
        "collection_info": null
    },
    {
        "title": "好事近 春事为谁来",
        "author": "朱雍",
        "content": "春事为谁来，枝上半留残雪。\n恰近小园香径，对霜林寒月。\n危阑凄断笛声长，吹到偏呜咽。\n最好短亭归路，有行人先折。",
        "dynasty": "宋",
        "collection_info": null
    },
    {
        "title": "清平乐 雪开瑶径",
        "author": "朱雍",
        "content": "雪开瑶径。\n素蕊迎春影。\n楼上玉声三弄定。\n无奈幽香翻阵。\n凌晨不事铅华。\n化工却付春花。\n流水残阳江上，清随月色低斜。",
        "dynasty": "宋",
        "collection_info": null
    },
    {
        "title": "忆秦娥 风萧萧",
        "author": "朱雍",
        "content": "风萧萧。\n驿亭春信期春潮。\n期春潮。\n黄昏浮动，谁在江皋。\n碧云冉冉横溪桥。\n琼车未至馀香飘。\n馀香飘。\n一帘疏影，月在花梢。",
        "dynasty": "宋",
        "collection_info": null
    },
    {
        "title": "亭前柳 拜月南楼上",
        "author": "朱雍",
        "content": "拜月南楼上，面婵娟、恰对新妆。\n谁凭阑干处，笛声长。\n追往事，遍凄凉。\n看素质、临风消瘦尽，粉痕轻、依旧真香。\n潇洒春尘境，过横塘。\n度清影，在回廊。",
        "dynasty": "宋",
        "collection_info": null
    },
    {
        "title": "亭前柳 伫立东风里",
        "author": "朱雍",
        "content": "伫立东风里，放纤手、净试梅妆。\n眉晕轻轻画，远山长。\n添新恨，更凄凉。\n尝忆得、驿亭人别后，寻春去、尽是幽香。\n归路临清浅，在寒塘。\n同水月，照虚廊。",
        "dynasty": "宋",
        "collection_info": null
    },
    {
        "title": "亭前柳 养就玄霜圃",
        "author": "朱雍",
        "content": "养就玄霜圃，问东君、曾放瑶英。\n回首蓝桥路，遍琼城。\n横斜影，照人明。\n飘香信、玉溪仙佩晚，同新月、步入西清。\n冰质枝头袅，更轻盈。\n分春色，赠双成。",
        "dynasty": "宋",
        "collection_info": null
    },
    {
        "title": "十二时慢 粉痕轻、谢池泛玉",
        "author": "朱雍",
        "content": "粉痕轻、谢池泛玉，波暖琉璃初暖。\n睹靓芳、尘冥春浦，水曲漪生遥岸。\n麝气柔、云容影淡，正日边寒浅。\n闲院寂，幽管声中，万感并生，心事曾陪琼宴。\n春暗南枝依旧，但得当时缱绻。\n昼永乱英，缤纷解佩，映人轻盈面。\n香暗酒醒处，年年共副良愿。",
        "dynasty": "宋",
        "collection_info": null
    },
    {
        "title": "塞孤 雪江明",
        "author": "朱雍",
        "content": "雪江明，练静波声歇。\n玉浦梅英初发。\n隐隐瑶林堪乍别。\n琼路冷，云阶滑。\n寒枝晚、已黄昏，铺碎影、留新月。\n向亭皋、一任风冽。\n歌起郢曲时，目断秦城阙。\n远道冰车清彻。\n追念酥妆凝望切。\n淡伫迎佳节。\n应暗想、日边人，聊寄与、同欢悦。\n劝清尊、忍负盟设。",
        "dynasty": "宋",
        "collection_info": null
    },
    {
        "title": "八声甘州 听琤琤漏永",
        "author": "朱雍",
        "content": "听琤琤漏永，洗银林、梅英半寒收。\n正蟾辉舒粉，云容缕色，切近妆楼。\n人在东风伫立，悄悄独凝眸。\n多少横斜影，萦绕江流。\n只有清香暗度，堕髻簪珥玉，曾赋清游。\n认瑶车冰辙，佳致肯延留。\n指蓬山、青砂初转，望沧溟、羽佩一同舟。\n仙娥许，酒渑与我，消尽春愁。",
        "dynasty": "宋",
        "collection_info": null
    },
    {
        "title": "迷神引 白玉楼高云光绕",
        "author": "朱雍",
        "content": "白玉楼高云光绕。\n望极新蟾同照。\n前村暮雪，霁梅林道。\n涧风平，波声渺。\n喜登眺。\n疏影寒枝颤，太春早。\n临水凝清浅，靓妆巧。\n瘦体伤离，向此萦怀抱。\n觉璧华轻，冰痕小。\n倦听塞管，转呜咽，令人老。\n素光回，长亭静，无尘到。\n烟锁横塘暖，香径悄。\n飞英难拘束，任春晓。",
        "dynasty": "宋",
        "collection_info": null
    },
    {
        "title": "瑶台第一层 西母池边宴罢",
        "author": "朱雍",
        "content": "西母池边宴罢，赠南真、步玉霄。\n绪风和扇，冰华发秀，雪质孤高。\n汉陂澄练影，问是谁、独立江皋。\n便凝望，认壶中圭璧，天上琼瑶。\n清标。\n曾陪胜赏，坐忘愁解使尘销。\n况双成、与乳丹点染，都付香梢。\n寿妆酥冷，郢韵佩举，麝卷云绡。\n乐逍遥。\n□凤凰台畔，忆取吹箫。",
        "dynasty": "宋",
        "collection_info": null
    },
    {
        "title": "西平乐 夜色娟娟皎月",
        "author": "朱雍",
        "content": "夜色娟娟皎月，梅玉供春绪。\n不使铅华点缀，超出精神淡伫。\n休妒残英如雨。\n清香眷恋，只恐随风满路。\n散无数。\n江亭暮。\n鸣佩语。\n正值忽忽乍别，天远瑶池缟毂，好趁飞琼去。\n忍孤负、瑶台伴侣。\n琼肌瘦尽，庾岭零落，空怅望、动情处。\n画角哀时暗度。\n参横向晓，吹入深沈院宇。",
        "dynasty": "宋",
        "collection_info": null
    },
    {
        "title": "梅花引 梅亭别",
        "author": "朱雍",
        "content": "梅亭别。\n梅亭别。\n梅亭回首都如雪。\n粉融融。\n月蒙蒙。\n月上小车，归去小楼空。\n当时曾傅新妆薄。\n而今一任花零落。\n朝随风。\n朝随风。\n竹外孤根，犹与幽径通。\n长相忆。\n无消息。\n庾岭沈沈云暗碧。\n玉痕惊。\n对离情。\n无奈水遥天阔、隔琼城。\n年来素袂香不灭。\n此心无限凭谁说。\n夜绵绵。\n路漫漫。\n愁听枕前，吹彻笛声寒。",
        "dynasty": "宋",
        "collection_info": null
    },
    {
        "title": "笛家弄・笛家 瓖质仙姿",
        "author": "朱雍",
        "content": "瓖质仙姿，缟袂清格，天然疏秀。\n静轩烟锁黄昏后。\n影瘦零乱，艳冷珑璁，雪肌莹暖，冰枝萦绣。\n更赋风流，几番攀赠，细拈香盈手。\n与东君、叙暌远，脉脉两情有旧。\n立久。\n阆苑凝夕，瑶窗淡月，百琲寻芳，醉玉谈群，千锺酹酒。\n向此，是处难忘瘦花，送远何劳垂柳。\n忍听高楼，笛声凄断，乐事人非偶。\n空馀恨，惹幽香不灭，尚沾春袖。",
        "dynasty": "宋",
        "collection_info": null
    },
    {
        "title": "玉女摇仙佩 灰飞嶰谷",
        "author": "朱雍",
        "content": "灰飞嶰谷，佩解江干，庾岭寒轻梅瘦。\n水面吞蟾，山光暗斗。\n物色盈枝依旧。\n凭暖危阑久。\n有清香旖旎，却沾襟袖。\n赋情□、窥人艳冷，更是殷勤，忍重回首。\n谁知道，春归院落，缤纷雪飞鸳甃。\n须谢化机爱惜，碎璧铺酥，肯把飞英僝僽。\n念念瑶珂，乘飙烟浦，送别犹携纤手。\n馥郁盈芳酒。\n临妆罢、一点眉峰伤皱。\n又只恐、□收梦断，管凄风怨，晓催银漏。\n残金兽。\n参横月堕归时候。",
        "dynasty": "宋",
        "collection_info": null
    },
    {
        "title": "鹧鸪天 笑擘黄柑酒半醒",
        "author": "晁公武",
        "content": "笑擘黄柑酒半醒。\n玉壶金斗夜生冰。\n开窗尽见千山雪，雪未消时月正明。\n兰烬短，麝煤轻。\n画楼钟鼓已三更。\n倚栏谁唱清真曲，人与梅花一样清。",
        "dynasty": "宋",
        "collection_info": null
    },
    {
        "title": "少年游 霁霞散晓月犹明",
        "author": "林仰",
        "content": "霁霞散晓月犹明。\n疏木挂残星。\n山径人稀，翠萝深处，啼鸟两三声。\n霜华重迫驼裘冷，心共马蹄轻。\n十里青山，一溪流水，都做许多情。",
        "dynasty": "宋",
        "collection_info": null
    },
    {
        "title": "虞美人 玉壶满插梅梢瘦",
        "author": "邵伯雍",
        "content": "玉壶满插梅梢瘦。\n帘幕轻寒透。\n从今春恨满天涯。\n月下几枝疏影、透窗纱。\n锦城咫尺如千里。\n乍别难成寐。\n孤眠半晌断人肠。\n夜静分明全似、那人香。",
        "dynasty": "宋",
        "collection_info": null
    },
    {
        "title": "念奴娇 炎精中否",
        "author": "黄中辅",
        "content": "炎精中否，叹人材委靡，都无英物。\n胡马长驱三犯阙，谁作长城坚壁。\n万国奔腾，两宫幽陷，此恨何时雪。\n草庐三顾，岂无高卧贤杰。\n天意眷我中兴，吾皇神武，踵曾孙周发。\n河海封疆俱效顺，狂虏何劳灰灭。\n翠羽南巡，叩阍无路，徒有冲冠发。\n孤忠耿耿，剑铓冷浸秋月。",
        "dynasty": "宋",
        "collection_info": null
    },
    {
        "title": "满庭芳 快磨三尺剑",
        "author": "黄中辅",
        "content": "快磨三尺剑，欲斩佞臣头。",
        "dynasty": "宋",
        "collection_info": null
    },
    {
        "title": "瑞鹤仙 醉归来",
        "author": "郑闻",
        "content": "醉归来，不悟人间天上，云雨难寻旧迹。\n但馀香、暗着罗衾，怎生忘得。",
        "dynasty": "宋",
        "collection_info": null
    },
    {
        "title": "鹊桥仙 只应将巧畀人间",
        "author": "刘望之",
        "content": "只应将巧畀人间，定却向、人间乞取。",
        "dynasty": "宋",
        "collection_info": null
    },
    {
        "title": "如梦令 休絮",
        "author": "刘望之",
        "content": "休絮。\n休絮。\n我自明朝归去。",
        "dynasty": "宋",
        "collection_info": null
    },
    {
        "title": "好事近 岁岁做生朝",
        "author": "程大昌",
        "content": "岁岁做生朝，只是儿孙捧酒。\n今岁丝纶茶药，有使人双授。\n圣君作事与天通，道有便真有。\n老去不能宣力，只民编分寿。",
        "dynasty": "宋",
        "collection_info": null
    },
    {
        "title": "好事近 我里比侨居",
        "author": "程大昌",
        "content": "我里比侨居，不欠山青水绿。\n只恨风冲雁序，使分飞隈澳。\n只今一苇视苕溪，见天伦雍睦。\n此去春浓絮起，应翻成新曲。",
        "dynasty": "宋",
        "collection_info": null
    },
    {
        "title": "好事近 自涉希寿来",
        "author": "程大昌",
        "content": "自涉希寿来，疑道无多岁月。\n昨夜风吹好梦，报前途康吉。\n石桥坚壮跨黄河，不用资舟楫。\n管取身心安泰，阅椿龄千百。",
        "dynasty": "宋",
        "collection_info": null
    },
    {
        "title": "减字木兰花 桑弧标吉",
        "author": "程大昌",
        "content": "桑弧标吉。\n做了生朝逾七十。\n子又生孙。\n阶砌芝兰欲满门。\n今年定好。\n春腊之交诞婴少。\n玉烛气中。\n寿富康宁四序同。",
        "dynasty": "宋",
        "collection_info": null
    },
    {
        "title": "念奴娇 海角怀人",
        "author": "程大昌",
        "content": "海角怀人，长误喜、籁籁敲帘风竹。\n命驾翩然，谁信道、不怕溪山回曲。\n榻拂凝尘，香笼清宴，尘柄从挥玉。\n好音闻耳，慰心何啻跫足。\n犹记一桂专秋，创开殊选，倒峡馀词力。\n往事茫茫十换岁，却共天涯醽醁。\n已分成翁，翘观赐带，上拥通仙录。\n休贪泉石，贤台闻用金筑。",
        "dynasty": "宋",
        "collection_info": null
    },
    {
        "title": "南歌子 每月冰轮转",
        "author": "程大昌",
        "content": "每月冰轮转，常疑桂影摇。\n封姨特地借今宵。\n万水一规光景、湛寒瑶。\n圆处应无恨，君胡不自聊。\n谁家隐隐度晴箫。\n莫是素娥仙玉、会丛霄。",
        "dynasty": "宋",
        "collection_info": null
    },
    {
        "title": "南歌子 才出沧溟底",
        "author": "程大昌",
        "content": "才出沧溟底，旋明紫岫腰。\n玉光漫漫涌层潮。\n上有乘流海贾、卧吹箫。\n更上云台望，翻牵旅思遥。\n我生何许着箪瓢。\n却向天涯起舞、影萧萧。",
        "dynasty": "宋",
        "collection_info": null
    },
    {
        "title": "南歌子 韵致撩诗客",
        "author": "程大昌",
        "content": "韵致撩诗客，风流出酒家。\n长绳为驻日车斜。\n且向春香玉色、占生涯。\n细按歌珠串，从敧宝髻鸦。\n花应笑我鬓双华。\n偏向西阶吹馥、侑流霞。",
        "dynasty": "宋",
        "collection_info": null
    },
    {
        "title": "点绛唇 春草池塘",
        "author": "程大昌",
        "content": "春草池塘，茸茸短碧通芳信。\n更饶华润。\n不解膏霜鬓。\n池上诗翁，别带超遥韵。\n阳和进。\n香苞翠晕。\n物物皆沾分。",
        "dynasty": "宋",
        "collection_info": null
    },
    {
        "title": "万年欢 老钝迂疏",
        "author": "程大昌",
        "content": "老钝迂疏，尽世间乐事，不忺不觑。\n痴向韦编，根究卦爻来处。\n浑沌包中天地。\n谢东家、从头指示。\n便和那、八八机关，并将匙钥分付。\n行年数、六十四。\n把一年一卦，恰好相拟。\n妙道生生，既济还存未济。\n身原河图比似。\n每演九后，重从一始。\n待人间、甲子何其，剩书亥字为戏。",
        "dynasty": "宋",
        "collection_info": null
    },
    {
        "title": "水调歌头 坐上羽觞釂",
        "author": "程大昌",
        "content": "坐上羽觞釂，水际洧衣褰。\n适兹胜赏，风轻云薄有情天。\n不用船舷悲唱，真俯阑干小海，乐事可忘年。\n莫向歌珠里，却叹鬓霜鲜。\n送朝潮，迎夕汐，思茫然。\n知他禊饮，此地过了几千千。\n既有相催春夏，自解转成今古，谁后更谁前。\n堪笑兴怀客，不似咏归川。",
        "dynasty": "宋",
        "collection_info": null
    },
    {
        "title": "水调歌头 红树迎风舞",
        "author": "程大昌",
        "content": "红树迎风舞，彷佛采衣褰。\n云容应为，虞侍分付（下缺）。",
        "dynasty": "宋",
        "collection_info": null
    },
    {
        "title": "汉宫春 一品天香",
        "author": "曹冠",
        "content": "一品天香。\n似蕊真仙质，宫额新妆。\n先春为传信息，压尽群芳。\n化工着意，赋阳和、欺雪凌霜。\n应自负，孤标介洁，岁寒独友松篁。\n因念广平曾赋，爱浮香胧月，疏影横窗。\n真堪玉堂对赏，琼苑依光。\n江城塞管，任龙吟、吹彻何妨。\n君看取，和羹事在，收功不负东皇。",
        "dynasty": "宋",
        "collection_info": null
    },
    {
        "title": "凤栖梧・蝶恋花 魏紫姚黄凝晓露",
        "author": "曹冠",
        "content": "魏紫姚黄凝晓露。\n国艳天然，造物偏锺赋。\n独占风光三月暮。\n声名都压花无数。\n蜂蝶寻香随杖屦。\n睍睆莺声，似劝游人住。\n把酒留春春莫去。\n玉堂元是常春处。",
        "dynasty": "宋",
        "collection_info": null
    },
    {
        "title": "凤栖梧・蝶恋花 桂棹悠悠分浪稳",
        "author": "曹冠",
        "content": "桂棹悠悠分浪稳。\n烟幕层峦，绿水连天远。\n赢得锦襄诗句满。\n兴来豪饮挥金碗。\n飞絮撩人花照眼。\n天阔风微，燕外晴丝卷。\n翠竹谁家门可款。\n舣舟闲上斜阳岸。",
        "dynasty": "宋",
        "collection_info": null
    },
    {
        "title": "凤栖梧・蝶恋花 昨夜西畴新足雨",
        "author": "曹冠",
        "content": "昨夜西畴新足雨。\n玉露金飙，着意鏖残暑。\n画阁登临凝望处。\n馀霞晚照明烟浦。\n闲是闲非知几许。\n物换星移，风景都如故。\n耳听是非萦意绪。\n争如挥麈谈千古。",
        "dynasty": "宋",
        "collection_info": null
    },
    {
        "title": "凤栖梧・蝶恋花 桃杏争妍韶景媚",
        "author": "曹冠",
        "content": "桃杏争妍韶景媚。\n雨霁烟轻，山色挼蓝翠。\n绿竹青松依涧水。\n了无一点尘埃气。\n忙里偷闲真得计。\n乘兴携壶，文饮欣同志。\n对景挥毫聊寓意。\n赏花对月拚深醉。",
        "dynasty": "宋",
        "collection_info": null
    },
    {
        "title": "夏初临 琴拂虞熏",
        "author": "曹冠",
        "content": "琴拂虞熏，月裁班扇，麦秋槐夏清和。\n笋变琅玕，绛榴细蹙香罗。\n绿云初展圆荷。\n见金鳞、戏跃清波。\n山丹舒艳，葵花映日，萱草成窠。\n浮云富贵，出处无心，好天风月，如意偏多。\n功名事业，壮怀岜肯蹉跎。\n待拥雕戈。\n洗胡尘、须挽天河。\n醉挥毫，知音为我，发兴高歌。",
        "dynasty": "宋",
        "collection_info": null
    },
    {
        "title": "夏初临 水榭风台",
        "author": "曹冠",
        "content": "水榭风台，竹轩梅径，双溪新创名园。\n极目遐观，碧岭敛散瑶烟。\n柳塘风皱清涟。\n烂红云、花岛争妍。\n艳妆佳丽，相携笑歌，学弄秋千。\n遨头多暇，命友寻芳，赏心行乐，物态熙然。\n偎香拾翠，雅宜飞盖联翩。\n满劝金船。\n任玉山、频醉花前。\n且留连，赏月画阑，拟斗婵娟。",
        "dynasty": "宋",
        "collection_info": null
    },
    {
        "title": "夏初临 翠入烟岚",
        "author": "曹冠",
        "content": "翠入烟岚，绿铺槐幄，熏风初扇微和。\n茂樾扶疏，绛榴花映庭柯。\n瀑泉飞下层坡。\n间新篁、夹迳青莎。\n良辰佳景，登临隽游，清兴何多。\n流觞高会，不减兰亭，感怀书事，聊寄吟哦。\n升沈变化，任它造物如何。\n蹑磴攀萝。\n上冲霄、满饮高歌。\n醉还醒，重宴画楼，赏玩金波。",
        "dynasty": "宋",
        "collection_info": null
    },
    {
        "title": "风入松 瑶烟敛散媚晴空",
        "author": "曹冠",
        "content": "瑶烟敛散媚晴空。\n云淡奇峰。\n澄江金斗平波面，扁舟载、蓑笠渔翁。\n仿佛辋川图上，依稀苕霅溪中。\n舂锄掠水浪花重。\n飞傍芦丛。\n绮霞斜映征鸿影，供吟毫、佳景无穷。\n顿起骑鲸游兴，泠然欲御清风。",
        "dynasty": "宋",
        "collection_info": null
    },
    {
        "title": "霜天晓角 小雨蒙蒙",
        "author": "曹冠",
        "content": "小雨蒙蒙。\n轻烟舞曳风。\n林椒高低疏密，依浅濑、媚遥峰。\n浴鹭水溶溶。\n晴霞映晚红。\n拟向玉堂举似，摹写入、画图中。",
        "dynasty": "宋",
        "collection_info": null
    },
    {
        "title": "霜天晓角 浦溆凝烟",
        "author": "曹冠",
        "content": "浦溆凝烟。\n谁家女采莲。\n手拈荷花微笑，传雅令、侑清欢。\n擘叶劝金船。\n香风袭绮筵。\n最后殷勤一瓣，分付与、酒中仙。",
        "dynasty": "宋",
        "collection_info": null
    },
    {
        "title": "霜天晓角 水亭清绝",
        "author": "曹冠",
        "content": "水亭清绝。\n拥翠环林樾。\n湘簟宾筵乘兴，玉壶酒、漾冰雪。\n宝兽沈烟爇。\n玉琴声韵彻。\n夜永风微烟淡，梧桐影、碎明月。",
        "dynasty": "宋",
        "collection_info": null
    },
    {
        "title": "喜朝天・踏莎行 绣水雕栏",
        "author": "曹冠",
        "content": "绣水雕栏，绮霞邃宇。\n熏风飒至清无暑。\n花间休唱遏云歌，枝头且听娇莺语。\n景物撩人，悠然得句。\n深杯戏把纹楸赌。\n胸中邱壑自生凉，何须泉石寻佳趣。",
        "dynasty": "宋",
        "collection_info": null
    },
    {
        "title": "喜朝天・踏莎行 翠老红稀",
        "author": "曹冠",
        "content": "翠老红稀，歌慵笑懒。\n溟蒙烟雨秋千院。\n芹泥带湿燕双飞，杜鹃啼诉芳心怨。\n座客分题，传觞迭劝。\n送春惜别情何限。\n不须惆怅怨春归，明年春色重妍暖。",
        "dynasty": "宋",
        "collection_info": null
    },
    {
        "title": "浣溪沙 翠带千条蘸碧流",
        "author": "曹冠",
        "content": "翠带千条蘸碧流。\n多情不解系行舟。\n章台惜别恨悠悠。\n湿雨伤春眉黛敛，倚风无力舞腰柔。\n丝丝烟缕织离愁。",
        "dynasty": "宋",
        "collection_info": null
    },
    {
        "title": "浣溪沙 槐柳风微轩槛凉",
        "author": "曹冠",
        "content": "槐柳风微轩槛凉。\n芙蕖绿叶映池光。\n几多飞盖拥红妆。\n泉试云龙花乳泛，袖笼宝鼎水沈香。\n绞楸戏战赌霞觞。",
        "dynasty": "宋",
        "collection_info": null
    },
    {
        "title": "浣溪沙 雁字鳞差印碧空",
        "author": "曹冠",
        "content": "雁字鳞差印碧空。\n淡云萦缕媚遥峰。\n悠扬舒卷逐西风。\n烟锁绿杨深院静，花前寓意劝金锺。\n凤箫一曲月明中。",
        "dynasty": "宋",
        "collection_info": null
    },
    {
        "title": "朝中措 春芽北苑小方圭",
        "author": "曹冠",
        "content": "春芽北苑小方圭。\n碾畔玉尘飞。\n金箸春葱击拂，花瓷雪乳珍奇。\n主人情重，留连佳客，不醉无归。\n邀住清风两腋，重斟上马金卮。",
        "dynasty": "宋",
        "collection_info": null
    },
    {
        "title": "朝中措 更阑月影转瑶台",
        "author": "曹冠",
        "content": "更阑月影转瑶台。\n歌舞下香阶。\n洞府归云缥缈，主宾清兴徘徊。\n汤斟崖蜜，香浮瑞露，风味方回。\n投辖高情无厌，抱琴明日重来。",
        "dynasty": "宋",
        "collection_info": null
    },
    {
        "title": "念奴娇 蜀川三峡",
        "author": "曹冠",
        "content": "蜀川三峡，有高唐奇观，神仙幽处。\n巨石巉岩临积水，波浪轰天声怒。\n十二灵峰，云阶月地，中有巫山女。\n须臾变化，阳台朝暮云雨。\n堪笑楚国怀襄，分当严父子，胡然无度。\n幻梦俱迷，应感逢魑魅，虚言冥遇。\n仙女耻求媒，况神清直，岂可轻诬污。\n逢君之恶，鄙哉宋玉词赋。",
        "dynasty": "宋",
        "collection_info": null
    },
    {
        "title": "念奴娇 金飚替暑",
        "author": "曹冠",
        "content": "金飚替暑，觉庭梧湘簟，凉生秋意。\n玉露宵零仙掌洁，云卷碧天如水。\n银汉波澄，蟾光练静，依约山横翠。\n清商佳景，笑它宋玉憔悴。\n堪笑利锁名缰，向蜗牛角上，所争何事。\n四者难并人易老，惟有修真得计。\n荣悴循环，功名由命，达观明深旨。\n桂花同赏，莫辞通夕欢醉。",
        "dynasty": "宋",
        "collection_info": null
    },
    {
        "title": "念奴娇 天津仙客",
        "author": "曹冠",
        "content": "天津仙客，话平蔡、曾把龙锺调戏。\n茅舍云林方隐迹，日日琴樽适意。\n鹏激天池，扶摇未便，尚敛摩云翅。\n经纶万卷，个中真负豪气。\n喜遇良友知心，登临酬唱，堪作词林瑞。\n况是韶华将近也，待约连宵春醉。\n对客挥毫，如虹浩饮，争涌如泉思。\n同寅他日，誓坚忠义相济。",
        "dynasty": "宋",
        "collection_info": null
    },
    {
        "title": "念奴娇 碧天如水",
        "author": "曹冠",
        "content": "碧天如水，湛银潢清浅，金波澄澈。\n疑是姮娥将宝鉴，高挂广寒宫阙。\n林叶吟秋，帘栊如画，丹桂香风发。\n年年今夕，庾楼此兴清绝。\n因念重折高枝，壮心犹郁，已觉生华发。\n好向林泉招隐处，时讲清游真率。\n乘兴歌欢，熙然朝野，何日非佳节。\n百杯千首，醉吟长对风月。",
        "dynasty": "宋",
        "collection_info": null
    },
    {
        "title": "西江月 仙掌初零玉露",
        "author": "曹冠",
        "content": "仙掌初零玉露，清商乍肃金飚。\n回环高阁桂香飘。\n元自广寒移到。\n绛蜡银蟾辉映，纶巾鹤氅逍遥。\n赏心乐事醉良宵。\n赢取开怀吟啸。",
        "dynasty": "宋",
        "collection_info": null
    },
    {
        "title": "西江月 秋霁姮娥二八",
        "author": "曹冠",
        "content": "秋霁姮娥二八，寒光逼散浮云。\n小山丛桂吐清芬。\n犹带蟾宫风韵。\n因念两登仙籍，恩沾雨露方新。\n汝今妙岁已能文。\n早折高枝荣奋。",
        "dynasty": "宋",
        "collection_info": null
    },
    {
        "title": "西江月 一派弯溪曲港",
        "author": "曹冠",
        "content": "一派弯溪曲港，两山松干柽萝。\n寻幽乘兴泛烟波。\n时见白鸥飞过。\n炫日浪纹金影，连云岸草青莎。\n陶然一醉养天和。\n解意歌莺劝我。",
        "dynasty": "宋",
        "collection_info": null
    },
    {
        "title": "水调歌头 我本方壶客",
        "author": "曹冠",
        "content": "我本方壶客，飘逸离凡尘。\n胸中万卷，谈笑挥翰墨通神。\n不慕巢由隐迹，不羡皋夔功业，出处两无心。\n坦荡灵台净，廛隐胜云林。\n念生平，喜旷达，事幽寻。\n登临舒啸，惟有风月是知音。\n雅爱金华仙洞，一派苍崖飞瀑，四序景常新。\n遐想赤松子，来为醒冲襟。",
        "dynasty": "宋",
        "collection_info": null
    },
    {
        "title": "水调歌头 造物巧锺赋",
        "author": "曹冠",
        "content": "造物巧锺赋，新腊报花期。\n江梅清瘦，只是洁白逞芳姿。\n我欲超群绝类，故学仙家繁杏，秾艳映横枝。\n朱粉腻香脸，酒晕着冰肌。\n玉堂里，山驿畔，最希奇。\n谁将绛蜡笼玉，香雪染胭脂。\n好向歌台舞榭，斗取红妆娇面，偎倚韵偏宜。\n羌管莫吹动，风月正相知。",
        "dynasty": "宋",
        "collection_info": null
    },
    {
        "title": "水调歌头 游燕赏潭洞",
        "author": "曹冠",
        "content": "游燕赏潭洞，舒啸对云峰。\n瀑泉飞下银汉，一水净涵空。\n前度刘郎诗句，祗咏丹青摹写，佳境未亲逢。\n争似我吟赏，携酒屡从容。\n濯尘缨，挥羽扇，快熏风。\n因思往古游者，清兴与今同。\n泉石因人轻重，岘首名传千古，登览赖羊公。\n陵谷有迁变，勋烈耀无穷。",
        "dynasty": "宋",
        "collection_info": null
    },
    {
        "title": "鹧鸪天 我昔蓬莱侍列仙",
        "author": "曹冠",
        "content": "我昔蓬莱侍列仙。\n梦游方悟绊尘缘。\n青春放浪迷诗酒，黄卷优游对圣贤。\n嘲水石，咏云烟。\n乘风欲往思泠然。\n要知昨夜方壶景，只在芸斋杖屦前。",
        "dynasty": "宋",
        "collection_info": null
    },
    {
        "title": "好事近 蟾苑桂飘香",
        "author": "曹冠",
        "content": "蟾苑桂飘香，雅称姮娥珍惜。\n吹下一丛仙种，伴秋光岑寂。\n金风玉露嫩凉天，造化有消息。\n醉赏绿云金粟，媚枝头月色。",
        "dynasty": "宋",
        "collection_info": null
    },
    {
        "title": "好事近 商素肃金飚",
        "author": "曹冠",
        "content": "商素肃金飚，吹帽又逢佳节。\n乘兴登临舒啸，玩云林清绝。\n高歌横剑志平戎，酒量与天阔。\n更待醉归开宴，赏东篱明月。",
        "dynasty": "宋",
        "collection_info": null
    },
    {
        "title": "好事近 良月戒微寒",
        "author": "曹冠",
        "content": "良月戒微寒，清夜祥烟馥郁。\n来报天庭喜事，现灯花金粟。\n芝书奎画下层霄，宣召想来促。\n它日玉堂挥翰，赐金莲花烛。",
        "dynasty": "宋",
        "collection_info": null
    },
    {
        "title": "兰陵王 晚云碧",
        "author": "曹冠",
        "content": "晚云碧。\n松巘飞泉翠滴。\n双鱼畔、疑是永和，曲水流觞旧风物。\n波光映山色。\n时见轻鸥出没。\n壶天邃，修竹翠阴，虚籁吟风更幽寂。\n登临兴何极。\n上烟际危亭，彩笔题石。\n山中猿鹤应相识。\n对远景舒啸，壮怀豪逸。\n刘郎何在玩石刻。\n感往事陈迹。\n还忆。\n少年日。\n帅旗鼓文场，轩冕京国。\n如今老大机心息。\n有陶令秫酒，谢公山屐。\n闲来潭洞，醉皓月，弄横笛。",
        "dynasty": "宋",
        "collection_info": null
    },
    {
        "title": "宴桃源・如梦令 西湖避暑棹扁舟",
        "author": "曹冠",
        "content": "西湖避暑棹扁舟。\n忘机狎白鸥。\n荷香十里供瀛洲。\n山光翠欲流。\n歌浩浩，思悠悠。\n诗成兴未休。\n清风明月解相留。\n琴声万籁幽。",
        "dynasty": "宋",
        "collection_info": null
    },
    {
        "title": "宴桃源・如梦令 廉纤小雨养花天",
        "author": "曹冠",
        "content": "廉纤小雨养花天。\n池光映远山。\n蕙兰风暖正暄妍。\n归梁燕翼偏。\n芳草碧，绿波涟。\n良辰近禁烟。\n酒酣午枕兴怡然。\n莺声惊梦仙。",
        "dynasty": "宋",
        "collection_info": null
    },
    {
        "title": "惜芳菲・惜分飞 寓意登临诗与酒",
        "author": "曹冠",
        "content": "寓意登临诗与酒。\n豪气直冲牛斗。\n挥翰风雷吼。\n我生嗟在东坡后。\n流水高山琴静奏。\n莫笑知音未偶。\n天意君知否。\n穷通在道吾何有。",
        "dynasty": "宋",
        "collection_info": null
    },
    {
        "title": "江神子・江城子 雨馀干鹊报新晴",
        "author": "曹冠",
        "content": "雨馀干鹊报新晴。\n晓风清。\n听莺声。\n飞盖南园，游赏赋闲情。\n麦垅黄云堆万顷，收刈处，有人耕。\n淙琤漱玉涧泉鸣。\n翠峰横。\n碧云凝。\n罨画园林，缣素写难成。\n卢橘杨梅时正熟，随处赏，饮班荆。",
        "dynasty": "宋",
        "collection_info": null
    },
    {
        "title": "蓦山溪 年年九日",
        "author": "曹冠",
        "content": "年年九日，萸菊登高宴。\n今岁旅新丰，听征雁、吟蛩幽怨。\n行行游赏，邂逅得诗人，呼斗酒，发清吟，豪气凌霄汉。\n穷通默定，志士那兴叹。\n寓意醉乡游，且赢得、开怀萧散。\n功名外物，何必累冲襟，炼丹井，叱羊山，寻个修真伴。",
        "dynasty": "宋",
        "collection_info": null
    },
    {
        "title": "蓦山溪 鉴湖千顷",
        "author": "曹冠",
        "content": "鉴湖千顷，四序风光好。\n拨棹皱涟漪，极目处、青山缭绕。\n微茫烟霭，鸥鹭点菰蒲，云帆过，钓舟横，俱被劳生扰。\n知章请赐，独占心何小。\n风月本无私，同众乐、宁论多少。\n浮家泛宅，它日效陶朱，烹鲈鳜，酌松醪，吟笔千篇扫。",
        "dynasty": "宋",
        "collection_info": null
    },
    {
        "title": "蓦山溪 深秋澄霁",
        "author": "曹冠",
        "content": "深秋澄霁，烟淡霜天晓。\n翠岘峻摩穹，有碧涧、清溪缭绕。\n鸣弦多暇，乘兴约登临，听水乐，玩丰碑，遐想东坡老。\n当年叔子，何事伤怀抱。\n名与此山俱，叹无闻、真成可笑。\n吾侪勋业，要使列云台，擒颉利，斩楼兰，混一车书道。",
        "dynasty": "宋",
        "collection_info": null
    },
    {
        "title": "蓦山溪 潮生潮落",
        "author": "曹冠",
        "content": "潮生潮落，千古长如许。\n吴越旧争衡，览遗迹、英雄何处。\n胥神忠愤，贾勇助鲸波，湍砥柱，驾鳌峰，万骑轰鼍鼓。\n连天雪浪，直上银河去。\n击楫誓中流，剑冲星、醉酣起舞。\n丈夫志业，当使列云台，擒颉利，斩楼兰，雪耻歼狂虏。",
        "dynasty": "宋",
        "collection_info": null
    },
    {
        "title": "蓦山溪 佳辰洊九",
        "author": "曹冠",
        "content": "佳辰洊九，吹帽霜风峭。\n画阁势崔嵬，遍危阑、翠峰缭绕。\n茂林修竹，别是小壶天，烟霭淡，夕阳明，隐映溪光渺。\n匣琴流水，休恨知音少。\n长啸对西风，觉志气、凌云缥缈。\n传杯兴逸，高会继龙山，簪嫩菊，插红萸，相对年年好。",
        "dynasty": "宋",
        "collection_info": null
    },
    {
        "title": "东坡引 凉飚生玉宇",
        "author": "曹冠",
        "content": "凉飚生玉宇。\n黄花晓凝露。\n汀苹岸蓼秋将暮。\n登高开宴俎。\n传杯兴逸，分咏得句。\n思戏马、长怀古。\n东篱候酒人何处。\n芳尊须送与。",
        "dynasty": "宋",
        "collection_info": null
    },
    {
        "title": "水龙吟 自来百卉千葩",
        "author": "曹冠",
        "content": "自来百卉千葩，算多有、异芬清绝。\n此花独赋，天然标致，于中超越。\n月脸妆匀，碧琼枝瘦，真仙风骨。\n向严寒雪里，千林冻损，锺和气、先春发。\n信是芳姿高洁。\n肯趋陪、游蜂戏蝶。\n玉堂静处，竹梢斜亚，凝烟媚月。\n一任严城上，单于奏、角声凄切。\n待芳心结实，和羹鼎鼐，收功须别。",
        "dynasty": "宋",
        "collection_info": null
    },
    {
        "title": "满江红 味道韬光",
        "author": "曹冠",
        "content": "味道韬光，伴耕钓、城南涧曲。\n吾不羡、炼丹金井，访仙王屋。\n清洁无瑕通隐显，满堂岂肯贪金玉。\n向北窗、高卧水风凉，槐阴绿。\n闲自赏，东篱菊。\n偏喜种，幽居竹。\n信巍然良贵，有荣无辱。\n外物随缘姑泛应，无心仕止常知足。\n喜圣时、协气屡丰年，西畴熟。",
        "dynasty": "宋",
        "collection_info": null
    },
    {
        "title": "满江红 日暖烟轻",
        "author": "曹冠",
        "content": "日暖烟轻，竹梢映、花阴凌乱。\n微风皱、池光青碧，绿杨垂岸。\n艳杏墙头红粉媚，幽兰砌下飘香暖。\n称邀宾、明日去寻芳，频欢宴。\n光景速，浑如箭。\n醉梦里，春强半。\n且花前莫厌，玉杯频劝。\n一枕游仙方警悟，浮名自笑犹萦绊。\n醉挥毫、付与雪儿歌，娇莺啭。",
        "dynasty": "宋",
        "collection_info": null
    },
    {
        "title": "桂飘香 律应清商",
        "author": "曹冠",
        "content": "律应清商，嫩凉生、金风乍飘林叶。\n玉兔腾精，光浸楼台，宛似广寒宫阙。\n远山横翠烟霏敛，鹊枝绕、蛩声凄切。\n气萧爽，一年好处，桂花时节。\n香压群芳妙绝。\n记蟾窟高枝，两曾攀折。\n思报君亲，何事壮怀犹郁。\n传岩莘野时方隐，心先定、经纶施设。\n赏花醉，持杯更邀皓月。",
        "dynasty": "宋",
        "collection_info": null
    },
    {
        "title": "喜迁莺 艳阳时序",
        "author": "曹冠",
        "content": "艳阳时序。\n向祓禊芳辰，登临仙府。\n碧水澄虚，修篁耸翠，夹径蕙兰香吐。\n春晚巧莺声碎，风卷飞红无数。\n凝望处，见桑村麦陇，竹溪烟浦。\n欢聚。\n须信道，游宦东西，易得成离阻。\n北海开尊，东山乘兴，四乐偷闲赢取。\n棋战新来常胜，诗瘦只因吟苦。\n心湛静，笑白云多事，等闲为雨。",
        "dynasty": "宋",
        "collection_info": null
    },
    {
        "title": "八六子 晚秋时",
        "author": "曹冠",
        "content": "晚秋时。\n碧天澄爽，云何宋玉兴悲。\n对美景良辰乐事，采萸簪菊登临，共上翠微。\n堪嗟乌兔如飞。\n秉烛欢游须屡，传杯到手休辞。\n念戏马台存，隽游安在，且开怀抱，听歌金缕，从教下客疏狂落帽，也胜龌龊东篱。\n醉中归。\n花阴月影正移。",
        "dynasty": "宋",
        "collection_info": null
    },
    {
        "title": "木兰花慢 念行藏在道",
        "author": "曹冠",
        "content": "念行藏在道，仕宦岂为谋身。\n自谤起营蝇，东山高卧，北海开尊。\n荣枯置之度外，得饶人处，谩也饶人。\n须信吾躬道义，巍然良贵中存。\n浮名。\n蜗角是非蚊。\n过耳总休论。\n且啸傲幽居，清风皓月，光景常新。\n佩琴行吟胜景，访林泉、避暑赏烟云。\n谁识怀忠畎亩，此心常不忘君。",
        "dynasty": "宋",
        "collection_info": null
    },
    {
        "title": "柳梢青 湖岸千峰",
        "author": "曹冠",
        "content": "湖岸千峰。\n嵌岩隐映，绿竹青松。\n古寺东西，楼台上下，烟雾溟蒙。\n波光万顷溶溶。\n人面与、荷花共红。\n拨棹归欤，一天明月，十里香风。",
        "dynasty": "宋",
        "collection_info": null
    },
    {
        "title": "哨遍 壬戍孟秋",
        "author": "曹冠",
        "content": "壬戍孟秋，苏子夜游，赤壁舟轻漾。\n观水光、弥渺接遥天，月出于东山之上。\n与客同，清欢扣舷歌咏，开怀饮酒情酣畅。\n如羽化登仙，乘风独立，飘然遗世高尚。\n客吹箫、音韵远悠扬。\n怨慕舞潜蛟、动凄凉。\n自古英雄，孟德周郎。\n旧踪可想。\n噫，水与月兮，逝者如斯曷尝往。\n变化如一瞬，盈虚兮、莫消长。\n自不变而观，物我无尽，何须感物兴悲怅。\n夫天地之间，物各有主，惟同风月清赏。\n念江山美景岂可量。\n吾与子、乐之兴徜徉。\n听江渚、樵歌渔唱。\n□侣鱼虾、友麋鹿，举匏尊相劝，人生堪笑，蜉蝣一梦，且纵扁舟放浪。\n戏将坡赋度新声，试写高怀，自娱闲旷。",
        "dynasty": "宋",
        "collection_info": null
    },
    {
        "title": "小重山 风飐池荷雨盖翻",
        "author": "曹冠",
        "content": "风飐池荷雨盖翻。\n明珠千万颗，碎仍圆。\n龟鱼浮戏皱清涟。\n翠光映，垂柳幂瑶烟。\n幽兴寓熏弦。\n俗尘飞不到，小壶天。\n身闲无事自超然。\n拚酩酊，一枕梦游仙。",
        "dynasty": "宋",
        "collection_info": null
    },
    {
        "title": "满庭芳 榴艳喷红",
        "author": "曹冠",
        "content": "榴艳喷红，槐阴凝绿，熏风初扇微凉。\n新荷舒盖，翠色映波光。\n时见金鳞戏跃，听莺声、巧啭垂杨。\n谁知我，身闲无累，对景自襄羊。\n南堂。\n清昼永，瑶琴横膝，芸帙披香。\n负气冲牛斗，操凛冰霜。\n吟笔通神掣电，乘高兴、鲸吸飞觞。\n情何憾，君亲未报，功业志难忘。",
        "dynasty": "宋",
        "collection_info": null
    },
    {
        "title": "卜算子 午枕梦游仙",
        "author": "曹冠",
        "content": "午枕梦游仙，身到蓬莱境。\n何事莺声啭绿杨，刚把人惊醒。\n乘兴对琴尊，寄傲吟光景。\n绕舍清阴映远岑，香篆槐堂静。",
        "dynasty": "宋",
        "collection_info": null
    },
    {
        "title": "粉蝶儿 绕舍清阴",
        "author": "曹冠",
        "content": "绕舍清阴，还是暮春天气。\n遍苍苔、乱红堆砌。\n问留春不住，春怎知人意。\n最关情，云杪杜鹃声碎。\n休怨春归，四时有花堪醉。\n渐红莲、艳妆依水。\n次芙蓉岩桂，与菊英梅蕊。\n称开尊，日日殢香偎翠。",
        "dynasty": "宋",
        "collection_info": null
    },
    {
        "title": "临江仙 三洞烟霞多胜致",
        "author": "曹冠",
        "content": "三洞烟霞多胜致，壶中别有登临。\n白鸥飞处晚云深。\n群峰罗户牖，空翠入衣襟。\n分得双溪楼上景，四时佳趣供吟。\n浩歌鲸饮酒频斟。\n莺花休恨别，风月是知音。",
        "dynasty": "宋",
        "collection_info": null
    },
    {
        "title": "浪淘沙 清介百无求",
        "author": "曹冠",
        "content": "清介百无求。\n民瘼怀忧。\n席珍藏器效前修。\n自负平戎经国略，壮气横秋。\n二纪叹淹留。\n寻壑经丘。\n醉吟适意且遨游。\n致主丹心犹未老，天意知不。",
        "dynasty": "宋",
        "collection_info": null
    },
    {
        "title": "定风波 万个琅玕筛日影",
        "author": "曹冠",
        "content": "万个琅玕筛日影，两堤杨柳蘸涟漪。\n鸣鸟一声林愈静。\n吟兴。\n未曾移步已成诗。\n旋汲清湘烹建茗，时寻野果劝金卮。\n况有良朋谈妙理。\n适意。\n此欢莫遣俗人知。",
        "dynasty": "宋",
        "collection_info": null
    },
    {
        "title": "青玉案 烟村茂樾湾溪畔",
        "author": "曹冠",
        "content": "烟村茂樾湾溪畔。\n似远景、摹轻练。\n细草平沙骑款段。\n渔翁欸乃，却惊鸥鹭，飞起澄波面。\n班荆对饮垂杨岸。\n枝上莺歌如解劝。\n山映斜阳霞绮散。\n醉吟乘兴，锦囊诗满，爱月归来晚。",
        "dynasty": "宋",
        "collection_info": null
    },
    {
        "title": "使牛子 晚天雨霁横雌霓",
        "author": "曹冠",
        "content": "晚天雨霁横雌霓。\n帘卷一轩月色。\n纹簟坐苔茵，乘兴高歌饮琼液。\n翠瓜冷浸冰壶碧。\n茶罢风生两腋。\n四座沸欢声，喜我投壶全中的。",
        "dynasty": "宋",
        "collection_info": null
    },
    {
        "title": "望海潮 会稽藩镇",
        "author": "曹冠",
        "content": "会稽藩镇，舟车都会，槐庭燕寝凝香。\n禹穴旧踪，兰亭胜致，千岩万壑生光。\n舆颂美龚黄。\n庆慈闱戏彩，眉寿而康。\n寓兴西园，月台风榭赏群芳。",
        "dynasty": "宋",
        "collection_info": null
    },
    {
        "title": "玉蝴蝶 忆昨苕溪",
        "author": "葛郯",
        "content": "忆昨苕溪，惯弄五亭月笛，四水烟蓑。\n何事毗檀门外，马驻长坡。\n野花中、乱红杳霭，小桥外、叠翠嵯峨。\n且颜酡。\n但存长袖，舞倒婆娑。\n云何。\n主盟惠政，春行五马，月皎千波。\n赢得宾僚，听隔墙、无事高歌。\n帐烟寒、瑞麟影坠，帘雾细、宝鸭香多。\n试蹉跎。\n一枰落日，又送焦柯。",
        "dynasty": "宋",
        "collection_info": null
    },
    {
        "title": "念奴娇 冯夷微怒",
        "author": "葛郯",
        "content": "冯夷微怒，被鲛人水府，织成绡縠。\n何处飞来双白鹭，点破一溪寒玉。\n岸柳烟迷，海棠酒困，赢得春眠足。\n凭栏搔首，为谁消遣愁目。\n遥想居士床头，竹渠新雨，溜瓮中春醁。\n不惜千锺为客寿，倒卧南山新绿。\n晚月催归，春风留住，费尽纱笼烛。\n恍疑仙洞，梦游天柱林屋。",
        "dynasty": "宋",
        "collection_info": null
    },
    {
        "title": "念奴娇 阳关西路",
        "author": "葛郯",
        "content": "阳关西路，看垂阳客舍，嫩浮波縠。\n宝马嘶风人渐远，隐隐歌声戛玉。\n踏遍春山，归来高卧，笑濯沧浪足。\n孤鸿天际，断霞摇曳心目。\n香露飞入壶中，仙家九酝，酿百家醽醁。\n一朵巫阳休怅望，且看家山眉绿。\n歌罢风生，舞馀花颤，凤髓飘红烛。\n瑶台月冷，夜归斗挂银屋。",
        "dynasty": "宋",
        "collection_info": null
    },
    {
        "title": "洞仙歌 璚楼十二",
        "author": "葛郯",
        "content": "璚楼十二，无限神仙侣。\n紫绂丹麾彩鸾驭。\n步虚声杳霭，碧落天高，微云淡，点破瑶阶白露。\n暗香来水阁，冰簟纱厨，一枕风轻自无暑。\n更上水精帘，斗挂阑干，银河浅、天孙将渡。\n终不如、归去在苕川，看千顷菰蒲，乱鸣秋雨。",
        "dynasty": "宋",
        "collection_info": null
    },
    {
        "title": "洞仙歌 藐姑仙子",
        "author": "葛郯",
        "content": "藐姑仙子，天外谁为侣。\n八极浮游气为驭。\n看朝餐沆瀣，暮饮醍醐，瑶台冷，吹落九天风露。\n翠空云幕净，宝鉴无尘，碧树秋来暗消暑。\n残夜水明楼，影落寒溪，行人起、沙头唤渡。\n任角声、吹落小梅花，梦不到渔翁，一蓑烟雨。",
        "dynasty": "宋",
        "collection_info": null
    },
    {
        "title": "满庭霜・满庭芳 红叶飞时",
        "author": "葛郯",
        "content": "红叶飞时，青山缺处，云横秋影斜阳。\n凤凰旌节，何事到吾乡。\n要见大江东去，寒光静、水与天长。\n人争看，恩袍焕锦，新惹御炉香。\n满城，夸盛事，两邦鼓吹，几部笙簧。\n看万红千翠，簇拥云裳。\n况是重阳近也，萸露紫、菊吐轻黄。\n休辞醉，明朝一枕，歌韵尚悠扬。",
        "dynasty": "宋",
        "collection_info": null
    },
    {
        "title": "满庭霜・满庭芳 归去来兮",
        "author": "葛郯",
        "content": "归去来兮，苕溪深处，上有苍翠千峰。\n月桥烟墅，家在五湖东。\n试觅桃花流水，鸡犬静、人迹才通。\n沙汀晚，一天云锦，飞下水精宫。\n两年，官事少，江梅雾暗，多稼云丰。\n把毗坛清梦，尽入诗筒。\n只欠芦花夜宿，金溪上、一苇秋风。\n蓑衣在，不辞重整，来作钓鱼翁。",
        "dynasty": "宋",
        "collection_info": null
    },
    {
        "title": "满庭霜・满庭芳 归去来兮",
        "author": "葛郯",
        "content": "归去来兮，家林不远，梦魂飞绕烟峰。\n洞房花木，只在小池东。\n谁道云深无路，小桥外、一径相通。\n功名小，从教群蚁，鏖战大槐宫。\n故人，书夜到，秫田百亩，已兆年丰。\n把乌程烂醉，不数郫筒。\n醉后村歌社舞，团圞坐、一笑春风。\n洪崖伴，定驱鸾鹤，时一访衰翁。",
        "dynasty": "宋",
        "collection_info": null
    },
    {
        "title": "满庭霜・满庭芳 归去来兮",
        "author": "葛郯",
        "content": "归去来兮，心空无物，乱山不斗眉峰。\n夜禅久坐，窗晓日升东。\n已绝乘槎忘想，沧溪迥、不与河通。\n维摩室，从教花雨，飞舞下天空。\n何人，开宴豆，楚羹莼嫩，吴脍盘丰。\n看一声欸乃，落日收筒。\n应笑红尘陌上，津亭暮、十里斜风。\n从今去，青鞋黄帽，分付紫髯翁。",
        "dynasty": "宋",
        "collection_info": null
    },
    {
        "title": "满江红 家住苕西",
        "author": "葛郯",
        "content": "家住苕西，小池映、青山一曲。\n翠深里、猿呼鹤应，短墙低屋。\n麦影离离翻翠浪，泉声НН敲寒玉。\n怪夜来、有蚁出糟床，篘新绿。\n和月种，南阳菊。\n饶云买，淇园竹。\n任蛮争触战，世间荣辱。\n两目未消凭远恨，一筇费尽登山足。\n便棹舟、炊火荻花中，鲈鱼熟。",
        "dynasty": "宋",
        "collection_info": null
    },
    {
        "title": "满江红 卷尽珠帘",
        "author": "葛郯",
        "content": "卷尽珠帘，楚天迥、阑干几曲。\n最好是、瑶台归路，月翻银屋。\n深院数枰风入座，高楼一喷云横玉。\n看橘林、霜浅未全黄，犹悬绿。\n悠然意，渊明菊。\n真如指，国师竹。\n者是非识破，都无荣辱。\n不管浮生如蝶梦，从教万事添蛇足。\n坐西昆、一笑八千秋，蟠桃熟。",
        "dynasty": "宋",
        "collection_info": null
    },
    {
        "title": "满江红 郢客高歌",
        "author": "葛郯",
        "content": "郢客高歌，犹未睹、阳春一曲。\n多应是、连城有价，閟藏华屋。\n但使章台无异意，何妨一见邯郸玉。\n料锦囊、随客泛东溪，凌波绿。\n难独唱，篱边菊。\n谁与咏，阶前竹。\n想秋光不久，又成虚辱。\n过雁不知蛩有恨，行夔应笑蚿无足。\n愿为予、落笔走盘珠，争圆熟。",
        "dynasty": "宋",
        "collection_info": null
    },
    {
        "title": "念奴娇 年来衰懒",
        "author": "葛郯",
        "content": "年来衰懒，渐无心赏遍，目前佳趣。\n寂寂墙阴春荠老，不到先生鼎俎。\n诗卷寻医，禅林结局，酒入昏田务。\n山头云气，为谁来往朝暮。\n犹有筇杖多情，扪萝踏石，堕半岩花雨。\n更向葭业摇短艇，惊起飞鸿烟渚。\n横玉凄清，焦桐古淡，一笑忘千虑。\n更阑人静，此声今在何处。",
        "dynasty": "宋",
        "collection_info": null
    },
    {
        "title": "念奴娇 蓬莱一岛",
        "author": "葛郯",
        "content": "蓬莱一岛，卧长烟千柳，西溪幽趣。\n苜蓿盘中初日上，不把胾臑充俎，和月栽松，饶云买石，只此为家务。\n倚楹清啸，断霞斜倚天暮。\n闻道块磊浇胸，槎丫肝肺，动笔端风雨。\n壁上潇湘秋一帧，影落荻花洲渚。\n暗浦潮生，寒矶雪化，无复风尘虑。\n此时渔父，短蓑合在何处。",
        "dynasty": "宋",
        "collection_info": null
    },
    {
        "title": "江神子・江城子 亭亭鹤羽戏芝田",
        "author": "葛郯",
        "content": "亭亭鹤羽戏芝田。\n看群仙。\n起青涟。\n绿盖红幢，千乘去朝天。\n留得瑶姬清夜舞，人与月，斗婵娟。\n凭阑有恨不堪言。\n倩谁传。\n曲声圆。\n写尽清愁，香弄晚风妍。\n不羡山头窥井玉，花十丈，藕如船。",
        "dynasty": "宋",
        "collection_info": null
    },
    {
        "title": "江神子・江城子 粼粼白水护青田",
        "author": "葛郯",
        "content": "粼粼白水护青田。\n想真仙。\n弄清莲。\n十里香风，吹下碧云天。\n月在草堂人未寝，松竹暗，水涓涓。\n夜阑何事悄无言。\n怨空传。\n事难圆。\n欲借寒光，谁与伴清妍。\n待得凌波人肯住，呼玉笛，劝金船。",
        "dynasty": "宋",
        "collection_info": null
    },
    {
        "title": "鹧鸪天 千树家园锁旧津",
        "author": "葛郯",
        "content": "千树家园锁旧津。\n谁移数点在孤村。\n海仙探蕊禽留影，楚客穿花蝶舞魂。\n桥断港，水横门。\n残霞零落晚烟昏。\n只因留住三更月，暗里香来别是春。",
        "dynasty": "宋",
        "collection_info": null
    },
    {
        "title": "鹧鸪天 万木家园雾暗津",
        "author": "葛郯",
        "content": "万木家园雾暗津。\n不须踏影下前村。\n须知苕霅水云窟，自有罗浮冰雪魂。\n横水馆，倚楼门。\n参旗有约共黄昏。\n此中有句无人见，谁在樽前领略春。",
        "dynasty": "宋",
        "collection_info": null
    },
    {
        "title": "洞仙歌 风摇丹髻",
        "author": "葛郯",
        "content": "风摇丹髻，叶翦西岩树。\n岁律峥嵘又如许。\n看千峰倒影，浮动觥船，纱窗外，万幅鲛绡斗舞。\n五弦弹不尽，碧落天高，隐隐孤鸿向云度。\n送斜红敛尽，催上蟾钩，金风细，点破瑶阶白露。\n任笛声、吹残一帘秋，看人□栏□，暮云高处。",
        "dynasty": "宋",
        "collection_info": null
    },
    {
        "title": "洞仙歌 橹声伊轧",
        "author": "葛郯",
        "content": "橹声伊轧，影转云间树。\n试问扁舟在何许。\n正溪堂波动，沙渚苹轻，渔翁醉，隔岸蓑衣对舞。\n归来无一事，尊酒相逢，莫把光阴更虚度。\n看歌云杳霭，香雾轻盈，银河转，笑浥芙蓉晓露。\n纵西风、黄叶满庭秋，也不碍凝眸，乱山多处。",
        "dynasty": "宋",
        "collection_info": null
    },
    {
        "title": "洞仙歌 丹青明灭",
        "author": "葛郯",
        "content": "丹青明灭，霜着谁家树。\n满眼风光向谁许。\n送寒鸦万点，流水孤村，归来晚，月影三人夜舞。\n金英秋已老，蜡缀寒葩，空里时闻暗香度。\n任一枝瓶小，数点钗寒，佳人笑，饮尽床头玉露。\n看纱窗、红日上三竿，把蝶影捎空，在花深处。",
        "dynasty": "宋",
        "collection_info": null
    },
    {
        "title": "水调歌头 年来惯行役",
        "author": "葛郯",
        "content": "年来惯行役，楚尾又吴头。\n餐霞吸露，何事佳处辄迟留。\n云听渔舟夜唱，花落牧童横笛，占尽五湖秋。\n胡床兴不浅，人在庾公楼。\n绣帘卷，曲阑暝，翠鬟愁。\n森罗万象，与渠诗里一时收。\n天设四桥风月，地会三州山水，邀我伴沙鸥。\n明朝起归梦，一枕过苹洲。",
        "dynasty": "宋",
        "collection_info": null
    },
    {
        "title": "水调歌头 帆腹饱天际",
        "author": "葛郯",
        "content": "帆腹饱天际，树发渺云头。\n翠光千顷，为谁来去为谁留。\n疑是吴宫西子，淡扫修眉一抹，妆罢玉奁秋。\n中流送行客，却立望层楼。\n风色变，堤草乱，浪花愁。\n跳珠翻墨，轰雷掣电几时收。\n应是阳侯薄相，催我胸中锦绣，清唱和鸣鸥。\n残霞似相贷，一缕媚汀洲。",
        "dynasty": "宋",
        "collection_info": null
    },
    {
        "title": "水调歌头 青铜昏水面",
        "author": "葛郯",
        "content": "青铜昏水面，乌帽裹山头。\n风涛如此，天公作意巧相留。\n常记垂虹晚渡，卧看菰蒲烟雨，屈指十三秋。\n恍若华胥梦，无语下西楼。\n翠翻空，寒入座，不禁愁。\n五弦弹尽，隐隐天末暮虹收。\n欲伴渔翁钓艇，欸乃一声江上，寒碧点轻鸥。\n无人阻归兴，直欲迈长洲。",
        "dynasty": "宋",
        "collection_info": null
    },
    {
        "title": "兰陵王 乱烟簇",
        "author": "葛郯",
        "content": "乱烟簇。\n帘外青山渐肃。\n莲房静。\n荷盖半残，欲放清涟媚溪绿。\n凭高送远目。\n飞起沧洲雁骛。\n寒窗静，茶碗未深，一枕胡床画眠足。\n闲行问松菊。\n今□雨谁家，空对银烛。\n箫声忽下瑶台曲。\n看鹤舞风动，乌啼云起，何须舟内怨女哭。\n抱琴写幽独。\n情触。\n会相续。\n况节近中元，月浪翻屋。\n长鲸愁晓寒蟾促。\n要百柁倾□，万花流玉。\n山肴倒尽，又空腹，鲙野蔌。",
        "dynasty": "宋",
        "collection_info": null
    },
    {
        "title": "柳梢青 谢家池阁",
        "author": "葛郯",
        "content": "谢家池阁。\n翠桁香浓，琐纱窗薄。\n夜雨灯前，秋风笔下，与谁同乐。\n主人许我清狂，奈酒量、从来最弱。\n颠倒冠巾，淋漓衣袂，醒时方觉。",
        "dynasty": "宋",
        "collection_info": null
    },
    {
        "title": "柳梢青 空中雨阁",
        "author": "葛郯",
        "content": "空中雨阁。\n一段轻阴，翠铺林薄。\n橘内仙翁，棋边公子，共成清乐。\n主人有井留车，看席上、云轻柳弱。\n斗转檐头，鸡鸣窗外，无人知觉。",
        "dynasty": "宋",
        "collection_info": null
    },
    {
        "title": "朝中措 双鞬锦领出山西",
        "author": "葛郯",
        "content": "双鞬锦领出山西。\n戎幕护旌旗。\n横槊春风百咏，临淮夜月千卮。\n风流樽俎，琼花破艳，红药攒枝。\n赏尽竹西歌吹，珠帘十里香迷。",
        "dynasty": "宋",
        "collection_info": null
    },
    {
        "title": "感皇恩 风雨半摧残",
        "author": "葛郯",
        "content": "风雨半摧残，一园花老。\n绿遍池塘夜来草。\n看花何处，莫被此花相恼。\n世间多少事，邯郸道。\n凭远下临，暗尘飞绕。\n数点烟中树、水村小。\n斜阳且住，为我花间留照。\n从教红满地，何须扫。",
        "dynasty": "宋",
        "collection_info": null
    },
    {
        "title": "感皇恩 花似镜中人",
        "author": "葛郯",
        "content": "花似镜中人，不堪衰老。\n空羡青青岸边草。\n多情消瘦，更被无情相恼。\n近来无限事，凭谁道。\n胡蝶满园，丛边空绕。\n睡起流莺过、语声小。\n琐窗危坐，更被玉蟾相照。\n夜阑梅影瘦，凭谁扫。",
        "dynasty": "宋",
        "collection_info": null
    },
    {
        "title": "太平欢・念奴娇 蕤宾奏律",
        "author": "姚述尧2",
        "content": "蕤宾奏律，正太平无事，欢娱时节，翘首箫台南望处，两两寿星明彻。\n和满干坤，春回草木，瑞霭凝金阙。\n钧天齐奏，嵩呼隐隐三发。\n遥想帝里繁华，庆父尧子舜，赓歌胥悦。\n黼座传觞仙仗里，拜舞两阶英杰。\n酝解熏风，恩覃湛露，玉陛笙镛咽。\n溥天同庆，年年沈醉花月。",
        "dynasty": "宋",
        "collection_info": null
    },
    {
        "title": "满庭芳 酒泛恩波",
        "author": "姚述尧2",
        "content": "酒泛恩波，香凝瑞彩，笙歌鼎沸华堂。\n簪缨济济，拜手祝君王。\n好是重华盛世，康衢里、争颂陶唐。\n古今少，圣明相继，交劝万年觞。\n升平，无外事，穷天极地，俱沐恩光。\n更宫花齐戴，锦绣成行。\n愿捧蟠桃为寿，对瑶宴、一曲山香。\n尧天近，葵倾心切，相约共梯航。",
        "dynasty": "宋",
        "collection_info": null
    },
    {
        "title": "念奴娇 山城秋早",
        "author": "姚述尧2",
        "content": "山城秋早，听画角吟风，晓来声咽。\n梦断华胥人乍起，冷浸一天霜月。\n灏气参横，尘埃洗尽，玉管濡冰雪。\n兴来吟咏，灵均谁谓今绝。\n闻道潇洒王孙，对黄花清赏，喜延佳客。\n一坐簪缨谭笑处，全胜东篱山色。\n酒兴云浓，诗肠雷隐，饮罢须臾设。\n醉归凝伫，此怀还与谁说。",
        "dynasty": "宋",
        "collection_info": null
    },
    {
        "title": "念奴娇 霜风初过",
        "author": "姚述尧2",
        "content": "霜风初过，正仙吏微吟，诗喉清咽。\n静对南山真赏处，秋后一亭花月。\n翠簇香裀，光摇今胜，玉女肌凝雪。\n寒城无伴，灿然还自奇绝。\n况有凫舄朋来，拼金钱都罄，晚酣留客。\n应笑陶潜孤负了，多少傲霜馀色。\n鲸饮方豪，龙饮未已，更着雕胡设。\n清欢无限，醉归犹记前说。",
        "dynasty": "宋",
        "collection_info": null
    },
    {
        "title": "念奴娇 山城秋好",
        "author": "姚述尧2",
        "content": "山城秋好，正西风淅淅，登高时候。\n杖倚徘徊凝望处，翠叠万山如绣。\n云绕禾场，熢沈戎马，田野欢声凑。\n琴堂无事，何妨同泛香溜。\n况有庭下黄花，遍河阳、尽把金钱铺就。\n一座簪缨谭笑里，尘脱风生清昼。\n饮罢龙山，诗成彭泽，灏气森星斗。\n醉归凝伫，美人时炷金兽。",
        "dynasty": "宋",
        "collection_info": null
    },
    {
        "title": "念奴娇 江山清绝",
        "author": "姚述尧2",
        "content": "江山清绝，正箫台花县，霜秋时候。\n寻胜登高环望处，碧瓦参差铺绣。\n五岫藏云，两溪吞月，古市渔盐凑。\n青帘斜扬，家家香泛丹溜。\n况是东鲁风流，看儒冠济济，垂天赋就。\n陶令从容官事了，把菊高吟闲昼。\n草鞠圜扉，香凝燕寝，豪饮挥金斗。\n公庭无事，珍祥休问驯兽。",
        "dynasty": "宋",
        "collection_info": null
    },
    {
        "title": "念奴娇 芸堂春早",
        "author": "姚述尧2",
        "content": "芸堂春早，正芳苞紫萼，笼烟调雨。\n隐隐朝阳歌宴罢，拥出三千宫女。\n醉面匀红，香囊暗惹，鹊尾烟频炷。\n庐山佳致，依然都在庭宇。\n因念一种天香，当年岩谷下，想难俦侣。\n一旦呈祥都占断，阆苑琼林歌舞。\n瑞彩扶疏，锦笼绰约，兰蕙应羞妒。\n明朝胜赏，有谁同唱金缕。",
        "dynasty": "宋",
        "collection_info": null
    },
    {
        "title": "念奴娇 早春时候",
        "author": "姚述尧2",
        "content": "早春时候，占百花头上，天香芳馥。\n寥廓寒分和气到，知是花神全毓。\n独步前林，挽回春色，素节辉冰玉。\n悠然一笑，便应扫尽粗俗。\n最爱潇洒溪头，孤标凛凛，不与凡华逐。\n自是玉堂深处客，聊寄疏篱茅屋。\n已报君王，为调金鼎，直与人间足。\n更看难老，岁寒长友松竹。",
        "dynasty": "宋",
        "collection_info": null
    },
    {
        "title": "水调歌头 碧落暮云卷",
        "author": "姚述尧2",
        "content": "碧落暮云卷，玉宇静无尘。\n宝阶露滴仙掌，秋气正平分。\n冷浸银河清澈，光射珠躔明灭，素女拥冰轮。\n今夕桂华满，疑是别干坤。\n对清影，凌灏气，沃芳尊。\n凭高凝望，万里城阙尽铺银。\n偏照长门离恨，更揽西园诗思，何处不关情。\n此景年年好，莫惜醉归频。",
        "dynasty": "宋",
        "collection_info": null
    },
    {
        "title": "水调歌头 三五半圆夜",
        "author": "姚述尧2",
        "content": "三五半圆夜，二七素秋天。\n银河耿耿，中渡绛节会星軿。\n宝鹊喜传佳信，丹凤欢迎仙仗，瑞彩映珠躔。\n此意天长久，不比在人间。\n多情客，捧香饵，洁宾筵。\n殷勤拜舞，乞寿乞富乞团圆。\n宜与人人愿足，更看家家欢洽，喜气满江山。\n今夕莫辞醉，后会是来年。",
        "dynasty": "宋",
        "collection_info": null
    },
    {
        "title": "水调歌头 上苑暮春好",
        "author": "姚述尧2",
        "content": "上苑暮春好，烟雨正溟蒙。\n桃蹊冷落无语，嫩绿翳残红。\n好是翠幈乍展，喜见玉英初坼，裁翦费春工。\n绰约更娇软，轻扬万条风。\n散清馥，翻素艳，照晴空。\n佳人羞妒，兢把粉质斗芳容。\n无限恼人风味，别有留春情韵，都付酒杯中。\n极目凭阑久，月影在墙东。",
        "dynasty": "宋",
        "collection_info": null
    },
    {
        "title": "水调歌头 泽国正秋杪",
        "author": "姚述尧2",
        "content": "泽国正秋杪，微雨洒江滨。\n凭高一望，万里多稼总如云。\n芳野壤歌鼎沸，古市欢声辐凑，尽是泰平人。\n铃阁尽无事，桃李满公门。\n恨瓜戍，趣征驭，惜芳辰。\n高情耿耿，重别中夜沃清尊。\n不为阑亭感慨，莫作楚狂醉倒，谭笑自生春。\n明日送行处，忍顾翠眉颦。",
        "dynasty": "宋",
        "collection_info": null
    },
    {
        "title": "洞仙歌 金风玉露",
        "author": "姚述尧2",
        "content": "金风玉露，正清秋初霁。\n天上星郎夜游戏。\n喜鹊儿、向织女报佳期，停机杼，草草便谐欢会。\n情深悄无寤，云雨须臾，刚被鸡人早惊起。\n念岁岁年年，今夕之前，两下里、千山万水。\n到今夕、相逢又葱葱，愿地久天长，永无抛弃。",
        "dynasty": "宋",
        "collection_info": null
    },
    {
        "title": "南歌子 素节秋强半",
        "author": "姚述尧2",
        "content": "素节秋强半，嘉名久最宜。\n霜风簌簌下天涯。\n幸有佳朋、何惜共登危。\n月窟诸仙子，天宫两白眉。\n相逢不醉定无归。\n笑问黄花重约、是何时。",
        "dynasty": "宋",
        "collection_info": null
    },
    {
        "title": "南歌子 天宇霜风净",
        "author": "姚述尧2",
        "content": "天宇霜风净，雷封露气寒。\n群贤高宴胜龙山。\n中有仙翁绿鬓、更朱颜。\n北阙心犹壮，东篱兴为阑。\n年年身健足清欢。\n后会不妨重约、醉长安。",
        "dynasty": "宋",
        "collection_info": null
    },
    {
        "title": "南歌子 人在烟云里",
        "author": "姚述尧2",
        "content": "人在烟云里，山横碧落旁。\n望中缥缈是仙乡。\n幸有佳朋、何惜醉斜阳。\n公子传杯速，骚人练句忙。\n悠然此兴未能忘。\n似觉庭花、全胜去年黄。",
        "dynasty": "宋",
        "collection_info": null
    },
    {
        "title": "南歌子 瑞彩迎朝日",
        "author": "姚述尧2",
        "content": "瑞彩迎朝日，柔枝绕庆云。\n谁将仙种下天阍。\n却笑葵杯榴火、俗纷纷。\n色映蔷薇水，光浮琥珀尊。\n美人浴罢近黄昏。\n总把淡妆浓抹、斗芳芬。",
        "dynasty": "宋",
        "collection_info": null
    },
    {
        "title": "南歌子 咳唾琼珠璀",
        "author": "姚述尧2",
        "content": "咳唾琼珠璀，精神冰玉寒。\n不求名利不谈玄。\n明月清风相对、自怡然。\n潇洒真仙隐，繁华小洞天。\n熏风飒飒度虞弦。\n更拥姬姜何惜、醉华年。",
        "dynasty": "宋",
        "collection_info": null
    },
    {
        "title": "南歌子 宾宴亲尧日",
        "author": "姚述尧2",
        "content": "宾宴亲尧日，熏弦动舜风。\n公馀无事乐年丰。\n多谢歌姬流盼、更情浓。\n气逼云天外，毫濡雪碗中。\n百篇斗酒兴何穷。\n却笑东山无语、醉花丛。",
        "dynasty": "宋",
        "collection_info": null
    },
    {
        "title": "南歌子 罗盖轻翻翠",
        "author": "姚述尧2",
        "content": "罗盖轻翻翠，冰姿巧弄红。\n晚来习习度香风。\n疑是华山仙子、下珠宫。\n柳外神仙侣，花间锦绣丛。\n竞将玉质比芳容。\n笑指壶天何惜、醉千锺。",
        "dynasty": "宋",
        "collection_info": null
    },
    {
        "title": "南歌子 金谷貂蝉侣",
        "author": "姚述尧2",
        "content": "金谷貂蝉侣，东山锦绣丛。\n管弦丝竹醉东风。\n漫逐流莺飞舞、乱红中。\n清尝吾人事，诗情我辈锺。\n藤萝欲上更搘筇。\n笑指壶天烟绕、斗城东。",
        "dynasty": "宋",
        "collection_info": null
    },
    {
        "title": "南歌子 误入红莲幕",
        "author": "姚述尧2",
        "content": "误入红莲幕，来依玉树丛。\n也将尘迹寄东风。\n忙里偷闲同到、此山中。\n迥野韶华丽，晴岚秀色锺。\n凭高凝望倦扶筇。\n喜见今年和气、满南东。",
        "dynasty": "宋",
        "collection_info": null
    },
    {
        "title": "南歌子 雨过云峰净",
        "author": "姚述尧2",
        "content": "雨过云峰净，天高水镜平。\n望中寸碧远山横。\n潇洒何郎相对、挹金觥。\n朱李沈寒碧，新瓜破玉英。\n浩然谭笑有馀情。\n醉舞何妨颓玉、倚飞琼。",
        "dynasty": "宋",
        "collection_info": null
    },
    {
        "title": "临江仙 山县登高真胜事",
        "author": "姚述尧2",
        "content": "山县登高真胜事，满筵当代英奇。\n黄花无语笑东篱。\n龙山真鼠辈，巴岭漫羁栖。\n醉后风流情更好，笑谈落落珠玑。\n莫将乌帽任风吹。\n动容皆是舞，出语总成诗。",
        "dynasty": "宋",
        "collection_info": null
    },
    {
        "title": "临江仙 佳节喜逢长久日",
        "author": "姚述尧2",
        "content": "佳节喜逢长久日，翩翩凫舄朋来。\n霜清天宇绝纤埃。\n遥怜巴岭月，拟上曲江台。\n怀县从容留客宴，追欢正好传杯。\n使君归骑莫相催。\n更拼明日醉，未放菊花开。",
        "dynasty": "宋",
        "collection_info": null
    },
    {
        "title": "临江仙 云度岩扉风振谷",
        "author": "姚述尧2",
        "content": "云度岩扉风振谷，迅雷惊起蛟龙。\n天威汹汹变晴空。\n搅翻银汉水，倾入宝莲宫。\n雪浪奔冲凌翠麓。\n陇头低挂双虹。\n人间热恼尽消融。\n此流长不断，万折竟朝东。",
        "dynasty": "宋",
        "collection_info": null
    },
    {
        "title": "临江仙 万石家声夸第一",
        "author": "姚述尧2",
        "content": "万石家声夸第一，清材更美姿容。\n笑谈落落与谁同。\n烟分丹篆碧，香泛小槽红。\n准拟中秋圆月好，暮云忽翳晴空。\n共将清致敌西风。\n举头连玉兔，乘兴沃金锺。",
        "dynasty": "宋",
        "collection_info": null
    },
    {
        "title": "临江仙 材刃纵横森武库",
        "author": "姚述尧2",
        "content": "材刃纵横森武库，箫台旧日梅仙。\n累陪簪盖醉花前。\n吴门归去后，一别动经年。\n曾到赤城真隐处，飘飘凤举龙蟠。\n勒回俗驾向长安。\n好将医国手，从此活人间。",
        "dynasty": "宋",
        "collection_info": null
    },
    {
        "title": "临江仙 橘绿橙黄秋正好",
        "author": "姚述尧2",
        "content": "橘绿橙黄秋正好，霜飙洗尽炎威。\n园林木落望中奇。\n俊游方得意，楚客为谁悲。\n况有风流文字饮，何妨同醉东篱。\n狂歌犹记少陵诗。\n地偏初衣襫，山拥更登危。",
        "dynasty": "宋",
        "collection_info": null
    },
    {
        "title": "临江仙 一去吴山三改火",
        "author": "姚述尧2",
        "content": "一去吴山三改火，我来两见寒梅。\n君今先向斗城回。\n尊前方重别，征骑莫相催。\n堪笑人生如逆旅，明年我亦言归。\n羡君平步到天涯。\n吴侬如有问，为我说归期。",
        "dynasty": "宋",
        "collection_info": null
    },
    {
        "title": "临江仙 忆昨曾将明使指",
        "author": "姚述尧2",
        "content": "忆昨曾将明使指，轺车踏遍东城。\n重来游戏拥双旌。\n江山皆故部，英俊尽门生。\n杖策翩然归去也，送行满坐簪缨。\n尊前雨泪不胜情。\n曲终人散后，江上数峰青。",
        "dynasty": "宋",
        "collection_info": null
    },
    {
        "title": "浣溪沙 乳酒初颁菊正黄",
        "author": "姚述尧2",
        "content": "乳酒初颁菊正黄。\n去年高宴近清光。\n朝回犹带御炉香。\n暂向花封陪客醉，已闻芝检促归装。\n昌黎宁许到潮阳。",
        "dynasty": "宋",
        "collection_info": null
    },
    {
        "title": "浣溪沙 与客相从谒谢公",
        "author": "姚述尧2",
        "content": "与客相从谒谢公。\n芝田绛节拥仙翁。\n数枝桃杏斗香红。\n醉眼斜拖春水绿，黛眉低拂远山浓。\n此情都在酒杯中。",
        "dynasty": "宋",
        "collection_info": null
    },
    {
        "title": "浣溪沙 两到蟾宫折桂枝",
        "author": "姚述尧2",
        "content": "两到蟾宫折桂枝。\n经文纬武拟康时。\n箫台仙隐漫游嬉。\n气宇棱棱吞梦泽，笑谈落落催珠玑。\n何妨相对沃金卮。",
        "dynasty": "宋",
        "collection_info": null
    },
    {
        "title": "浣溪沙 短棹翩翩绿一莎",
        "author": "姚述尧2",
        "content": "短棹翩翩绿一莎。\n碧潭深处几风波。\n晚来风定却高歌。\n千尺丝纶随卷放，数声玉笛足清和。\n蝇头名利奈伊何。",
        "dynasty": "宋",
        "collection_info": null
    },
    {
        "title": "鹧鸪天 玉宇无尘露气清",
        "author": "姚述尧2",
        "content": "玉宇无尘露气清。\n凭高极目万山横。\n霜前白雁初传信，篱下黄花独有情。\n乌帽侧，紫萸馨。\n尊前醉舞拥飞琼。\n明年此会知何处，不是鄱江是帝城。",
        "dynasty": "宋",
        "collection_info": null
    },
    {
        "title": "鹧鸪天 昨夜东风到海涯",
        "author": "姚述尧2",
        "content": "昨夜东风到海涯。\n繁红簇簇吐胭脂。\n恍疑仙子朝天罢，醉面匀霞韵更宜。\n欢未足，困相依。\n羞将兰麝污天姿。\n少陵可是风情薄，却为无香不作诗。",
        "dynasty": "宋",
        "collection_info": null
    },
    {
        "title": "鹧鸪天 几阵萧萧弄雨风",
        "author": "姚述尧2",
        "content": "几阵萧萧弄雨风。\n片云微破月朦胧。\n田家侧耳听鸣鹳，寰海倾心想卧龙。\n尧日近，舜云浓。\n圣仁天覆忍民穷。\n会看膏泽随车下，祗恐诗人句未工。",
        "dynasty": "宋",
        "collection_info": null
    },
    {
        "title": "鹧鸪天 凤阙朝回晓色分",
        "author": "姚述尧2",
        "content": "凤阙朝回晓色分。\n彩霞轻拂绛衣新。\n炎乌影里年年好，碧玉枝头日日春。\n携翠斝，对芳尊。\n东君着意属诗人。\n夜深莫放西风入，频遣司花护锦裀。",
        "dynasty": "宋",
        "collection_info": null
    },
    {
        "title": "瑞鹧鸪 司花着意惜春光",
        "author": "姚述尧2",
        "content": "司花着意惜春光。\n桃杏飘零此独芳。\n一抹霞红匀醉脸，恼人情处不须香。\n王孙好客成巢饮，故翦繁枝簇画堂。\n后夜更将银烛照，美人敛衽怯残妆。",
        "dynasty": "宋",
        "collection_info": null
    },
    {
        "title": "西江月 红叶漫随风舞",
        "author": "姚述尧2",
        "content": "红叶漫随风舞，黄花不畏霜凋。\n诗人把酒竞招招。\n更欲移尊籍草。\n醉里谪仙兴逸，夜深归骑声呶。\n孟公投辖未相饶。\n不放秋光便老。",
        "dynasty": "宋",
        "collection_info": null
    },
    {
        "title": "西江月 嫩绿烟笼碎玉",
        "author": "姚述尧2",
        "content": "嫩绿烟笼碎玉，繁红日护香绡。\n故人去后恨迢迢。\n独倚危楼情悄。\n脉脉望穷云杪，看看月上花梢。\n嫩添金鸭任烟消。\n杜宇一声春晓。",
        "dynasty": "宋",
        "collection_info": null
    },
    {
        "title": "减字木兰花 井梧飞早",
        "author": "姚述尧2",
        "content": "井梧飞早。\n一雁横空天更好。\n才子寻幽。\n争把新诗断送秋。\n浮生鸥没。\n莫为尘劳轻度日。\n倒载何妨。\n唱彻凉州月在旁。",
        "dynasty": "宋",
        "collection_info": null
    },
    {
        "title": "减字木兰花 烟收云敛",
        "author": "姚述尧2",
        "content": "烟收云敛。\n极目遥岑三四点。\n过了重阳。\n篱下残花未褪黄。\n郑庄好客。\n故遣红妆飞大白。\n月满回廊。\n饮散歌阑已断肠。",
        "dynasty": "宋",
        "collection_info": null
    },
    {
        "title": "减字木兰花 暗香清绝",
        "author": "姚述尧2",
        "content": "暗香清绝。\n不比寻常枝上雪。\n细叠冰绡。\n多谢天公快翦刀。\n仙姿楚楚。\n轻曳霓裳来帝所。\n淡拂宫妆。\n瑞脑重铺片片香。",
        "dynasty": "宋",
        "collection_info": null
    },
    {
        "title": "减字木兰花 霜天奇绝",
        "author": "姚述尧2",
        "content": "霜天奇绝。\n江上寒英重缀雪。\n簌簌轻绡。\n应是司花巧奏刀。\n东君清楚。\n故把疏枝来酒所。\n点点新妆。\n冷浸冰壶别有香。",
        "dynasty": "宋",
        "collection_info": null
    },
    {
        "title": "减字木兰花 飞龙利见",
        "author": "姚述尧2",
        "content": "飞龙利见。\n前夜君王方锡宴。\n今日相逢。\n却向南阳起卧龙。\n果为霖雨。\n洗尽苍生炎夏苦。\n喜气匆匆。\n好向尊前醉晚风。",
        "dynasty": "宋",
        "collection_info": null
    },
    {
        "title": "减字木兰花 天寒人静",
        "author": "姚述尧2",
        "content": "天寒人静。\n啸倚胡床闲画永。\n春信初回。\n报道南枝昨夜开。\n沈沈庭院。\n独坐黄昏谁是伴。\n风过南墙。\n似觉天宫暗递香。",
        "dynasty": "宋",
        "collection_info": null
    },
    {
        "title": "减字木兰花 熏风解愠",
        "author": "姚述尧2",
        "content": "熏风解愠。\n手握干符躬揖逊。\n廊庙无为。\n天子亲传万寿卮。\n恩覃湛露。\n和气欢声均海宇。\n嵩岳三呼。\n父子唐虞今古无。",
        "dynasty": "宋",
        "collection_info": null
    },
    {
        "title": "减字木兰花 琴堂无事",
        "author": "姚述尧2",
        "content": "琴堂无事。\n满酌金罍承帝祉。\n乐奏箫韶。\n更与封人共祝尧。\n君王万岁。\n岁岁今朝歌既醉。\n主圣臣贤。\n从此鸿图万万年。",
        "dynasty": "宋",
        "collection_info": null
    },
    {
        "title": "如梦令 绰约冰姿无语",
        "author": "姚述尧2",
        "content": "绰约冰姿无语。\n高步广寒深处。\n香露浥檀心，拟到素娥云路。\n仙去。\n仙去。\n莫学朝云暮雨。",
        "dynasty": "宋",
        "collection_info": null
    },
    {
        "title": "如梦令 雅淡轻盈如语",
        "author": "姚述尧2",
        "content": "雅淡轻盈如语。\n碧玉枝头娇处。\n钩月衬凌波，仿佛湘江烟路。\n凝伫。\n凝伫。\n不似梨花带雨。",
        "dynasty": "宋",
        "collection_info": null
    },
    {
        "title": "如梦令 龙焙初分丹阙",
        "author": "姚述尧2",
        "content": "龙焙初分丹阙。\n玉果轻翻琼屑。\n彩仗挹香风，搅起一瓯春雪。\n清绝。\n清绝。\n更把兽烟频爇。",
        "dynasty": "宋",
        "collection_info": null
    },
    {
        "title": "点绛唇 潇洒寒林",
        "author": "姚述尧2",
        "content": "潇洒寒林，玉丛遥映松篁底。\n凤簪斜倚。\n笑傲东风里。\n一种幽芳，自有先春意。\n香风细。\n国人争媚。\n不数桃和李。",
        "dynasty": "宋",
        "collection_info": null
    },
    {
        "title": "点绛唇 金碧交辉",
        "author": "姚述尧2",
        "content": "金碧交辉，江陵千树天然富。\n寒林争秀。\n独向霜风后。\n写入冰纨，两两情何厚。\n同携久。\n凉生清画。\n香满佳人手。",
        "dynasty": "宋",
        "collection_info": null
    },
    {
        "title": "点绛唇 夜桂飘香",
        "author": "姚述尧2",
        "content": "夜桂飘香，西风淅淅寒窗悄。\n素娥相照。\n倍觉秋光好。\n花本无情，刚被诗情恼。\n知音少。\n为花歌笑。\n醉向花前倒。",
        "dynasty": "宋",
        "collection_info": null
    },
    {
        "title": "点绛唇 玉叶金英",
        "author": "姚述尧2",
        "content": "玉叶金英，倩谁移下蟾宫树。\n香风飘度。\n满院飞黄雨。\n独倚寒林，搜尽高人句。\n关情处。\n素娥无语。\n的皪枝头露。",
        "dynasty": "宋",
        "collection_info": null
    },
    {
        "title": "行香子 天赋仙姿",
        "author": "姚述尧2",
        "content": "天赋仙姿。\n玉骨冰肌。\n向炎威、独逞芳菲。\n轻盈雅淡，初出香闺。\n是水宫仙，月宫子，汉宫妃。\n清夸檐卜，韵胜酴醿。\n笑江梅、雪里开迟。\n香风轻度，翠叶柔枝。\n与玉郎摘，美人戴，总相宜。",
        "dynasty": "宋",
        "collection_info": null
    },
    {
        "title": "朝中措 满城风雨近重阳",
        "author": "姚述尧2",
        "content": "满城风雨近重阳。\n小院更凄凉。\n遥想东篱山色，今年花为谁黄。\n何妨载酒，登高落帽，物外徜徉。\n都把渊明诗思，消磨□□□□。",
        "dynasty": "宋",
        "collection_info": null
    },
    {
        "title": "南乡子 秋水莹精神",
        "author": "姚述尧2",
        "content": "秋水莹精神。\n靖节先生太逼真。\n谭麈生风霏玉屑，津津。\n爽气冷然欲浸人。\n一坐尽生春。\n满引琼觞已半醺。\n更把黄花寿彭祖，盈盈。\n数阕新声又遏云。",
        "dynasty": "宋",
        "collection_info": null
    },
    {
        "title": "忆秦娥 珠帘深",
        "author": "姚述尧2",
        "content": "珠帘深。\n玉人天上传清音。\n传清音。\n云横新雁，梅落寒林。\n□□□□□□□。\n□□□□□□□。\n□□□。\n谢家庭院，寿酒频斟。",
        "dynasty": "宋",
        "collection_info": null
    },
    {
        "title": "丑奴儿・采桑子 山城寂寞浑无绪",
        "author": "姚述尧2",
        "content": "山城寂寞浑无绪，兀坐黄昏。\n多谢东君。\n先遣司花来报春。\n清标自是蓬莱客，冰玉精神。\n独步前村。\n分付仙翁作主人。",
        "dynasty": "宋",
        "collection_info": null
    },
    {
        "title": "丑奴儿・采桑子 晓来佳气穿帘幕",
        "author": "姚述尧2",
        "content": "晓来佳气穿帘幕，郁郁葱葱。\n宝鸭烟浓。\n戏采庭前玉树丛。\n肌肤绰约真仙子，王母宫中。\n欢会曾同。\n笑问蟠桃几度红。",
        "dynasty": "宋",
        "collection_info": null
    },
    {
        "title": "醉落魄・一斛珠 春回海角",
        "author": "姚述尧2",
        "content": "春回海角。\n望中佳气连云幕。\n晓来隐隐闻天乐。\n玉女金童，来奉瑶池约。\n东风已破蟠桃萼。\n霞觞荐寿更酬酢。\n香山舞罢宫花落。\n步辇安舆，岁岁同行乐。",
        "dynasty": "宋",
        "collection_info": null
    },
    {
        "title": "阮郎归 江村昨夜一枝梅",
        "author": "姚述尧2",
        "content": "江村昨夜一枝梅。\n先传春信回。\n非烟非雾下瑶台。\n香风拂面来。\n云幕卷，日华开。\n祥光映上台。\n安舆从此步天街。\n君王赐寿杯。",
        "dynasty": "宋",
        "collection_info": null
    },
    {
        "title": "归国谣・归国遥 初夏好",
        "author": "姚述尧2",
        "content": "初夏好。\n雨过池塘荷盖小。\n绿阴庭院莺声悄。\n朱帘隐隐笙歌早。\n沈烟袅。\n玉人笑拥金尊倒。",
        "dynasty": "宋",
        "collection_info": null
    },
    {
        "title": "归国谣・归国遥 春已去",
        "author": "姚述尧2",
        "content": "春已去。\n墙外榴花红半吐。\n熏风习习生庭户。\n美人浴罢黄昏暮。\n愁无绪。\n阑干倚遍凭谁诉。",
        "dynasty": "宋",
        "collection_info": null
    },
    {
        "title": "好事近 水阁弄清风",
        "author": "姚述尧2",
        "content": "水阁弄清风，黯黯满园肥绿。\n茶罢竹间携手，有佳人如玉。\n渊明三径已催归，名利几时足。\n遥想五云多处，奏南风一曲。",
        "dynasty": "宋",
        "collection_info": null
    },
    {
        "title": "好事近 梅子欲黄时",
        "author": "姚述尧2",
        "content": "梅子欲黄时，霖雨晚来初歇。\n谁在绿窗深处，把彩丝双结。\n浅斟低唱笑相偎，映一团香雪。\n□指墙头榴火，倩玉郎轻折。",
        "dynasty": "宋",
        "collection_info": null
    },
    {
        "title": "临江仙 窥檐蟾影白",
        "author": "石敦夫",
        "content": "窥檐蟾影白，照坐烛花红。",
        "dynasty": "宋",
        "collection_info": null
    },
    {
        "title": "水调歌头 西风新叶堕",
        "author": "甄龙友",
        "content": "西风新叶堕，南国九秋初。\n周天三百六十五度，片云无。\n上有迢迢河汉，下有滔滔江水，横载洞庭湖。\n一叶放流去，人在浑仪图。\n满虚空，张宝盖，缀明珠。\n玻璃为地，游戏干象驾坤舆。\n烂醉蓬莱方丈，遍入华严法界，试问夜何如。\n北斗转魁柄，东海欲飞乌。",
        "dynasty": "宋",
        "collection_info": null
    },
    {
        "title": "南乡子 十月小阳春",
        "author": "甄龙友",
        "content": "十月小阳春。\n放榜梅花作状元。\n重庆礼成三日后，生贤。\n第一龙飞不偶然。\n劝酒自弹弦。\n更着班衣寿老仙。\n见说海坛沙涨也，明年。\n此夜休嗔我近前。",
        "dynasty": "宋",
        "collection_info": null
    },
    {
        "title": "贺新郎 思远楼前路",
        "author": "甄龙友",
        "content": "思远楼前路。\n望平堤、十里湖光，画船无数。\n绿盖盈盈红粉面，叶底荷花解语。\n斗巧结、同心双缕。\n尚有经年离别恨，一丝丝、总是相思处。\n相见也，又重午。\n清江旧事传荆楚。\n叹人情、千载如新，尚沈菰黍。\n且尽尊前今日醉，谁肯独醒吊古。\n泛几盏、菖蒲绿醑。\n两两龙舟争竞渡，奈珠帘、暮卷西山雨。\n看未足，怎归去。",
        "dynasty": "宋",
        "collection_info": null
    },
    {
        "title": "霜天晓角 峨眉仙客",
        "author": "甄龙友",
        "content": "峨眉仙客。\n四海文章伯。\n来向东坡游戏，人间世、着不得。\n去国谁爱惜。\n在天何处觅。\n但见尊前人唱，前赤壁、后赤壁。",
        "dynasty": "宋",
        "collection_info": null
    },
    {
        "title": "念奴娇 寻常三五",
        "author": "范端臣",
        "content": "寻常三五，问今夕何夕，婵娟都胜。\n天豁云收崩浪净，深碧琉璃千顷。\n银汉无声，冰轮直上，桂湿扶疏影。\n纶巾玉麈，庾楼无限清兴。\n谁念江海飘零，不堪回首，惊鹊南枝冷。\n万点苍山何处是，修竹吾庐三径。\n香雾云鬟，清辉玉臂，醉了愁重醒。\n参横斗转，辘轳声断金井。",
        "dynasty": "宋",
        "collection_info": null
    },
    {
        "title": "念奴娇 玉楼绛气",
        "author": "范端臣",
        "content": "玉楼绛气，卷霞绡云浪，飞空蟾魄。\n人世江山惊照耀，烟霭鳌峰千尺。\n陆海蓬壶，银葩星晕，点破琉璃碧。\n有人吟笑，紫河香满晴陌。\n况是东府君侯，西清别骑，樽俎开华席。\n迤逦飞轮催杖履，入对青黎仙客。\n襦裤歌谣，升平风露，拼取金莲侧。\n梅花吹动，满城依旧春色。",
        "dynasty": "宋",
        "collection_info": null
    },
    {
        "title": "虞美人 风清日晚溪桥路",
        "author": "韦能谦",
        "content": "风清日晚溪桥路。\n绿暗摇残雨。\n闲亭小立望溪山。\n画出明湖深秀、水云间。\n漫郎疏懒非真吏。\n欲去无深计。\n功名英隽满凌烟。\n省事应须速上、五湖船。",
        "dynasty": "宋",
        "collection_info": null
    },
    {
        "title": "浣溪沙 露压蔷薇金井栏",
        "author": "耿时举",
        "content": "露压蔷薇金井栏。\n辘轳声断碧丝干。\n辽阳无信带围宽。\n花落池塘春梦静，月生帘幕夜香寒。\n闲愁无力凭阑干。",
        "dynasty": "宋",
        "collection_info": null
    },
    {
        "title": "浣溪沙 独鹤山前步药苗",
        "author": "耿时举",
        "content": "独鹤山前步药苗。\n青山只隔过溪桥。\n洞宫深处白云飘。\n碧井卧花人寂寞，画廊鸣叶雨潇潇。\n漫题诗句满芭蕉。",
        "dynasty": "宋",
        "collection_info": null
    },
    {
        "title": "满江红 问月杯空",
        "author": "耿时举",
        "content": "问月杯空，谪仙去、无人重举。\n兰台旧、扁舟乘兴，处留奇语。\n洞府初疑仙骨瘦，樽前尚爱纶巾舞。\n信前身、太白尚何疑，词高古。\n盟后会，偕真侣。\n黄叶渡，丹枫渚。\n道五湖烟浪，胜游溢浦。\n念我神闲鸥样度，似海山共去君应许。\n但只愁、岳牧要人□，撑住。",
        "dynasty": "宋",
        "collection_info": null
    },
    {
        "title": "喜迁莺 暮春清昼",
        "author": "耿时举",
        "content": "暮春清昼。\n政莺啭夏林，棠阴初秀。\n鼓角欢雄，旌旗明灭，宝马又还西骤。\n山水六朝堪画，宫阙千门如绣。\n印悬斗。\n盛元戎小队，花间迎候。\n芳酎。\n为公寿。\n带雨梨花，未用啼红袖。\n玉帐风前，胡床月下，谈笑要清群丑。\n桃叶渡船应在，太白酒楼依旧。\n暂回首。\n看槐班爰立，沙堤成就。",
        "dynasty": "宋",
        "collection_info": null
    },
    {
        "title": "念奴娇 登高作赋",
        "author": "管鉴",
        "content": "登高作赋，叹老来笔力，都非年少。\n古观重游秋色里，冷怯西风吹帽。\n千里江山，一时人物，迥出尘埃表。\n危阑同凭，皎然玉树相照。\n惆怅紫菊红萸，年年簪发、应笑人空老。\n北阙西江君赐远，难得一枝来到。\n莫话升沈，且乘闲暇，赢得清尊倒。\n饮酣归暮，浩歌声振林杪。",
        "dynasty": "宋",
        "collection_info": null
    },
    {
        "title": "念奴娇 楚山万叠",
        "author": "管鉴",
        "content": "楚山万叠，怅高情、不比当年嵩少。\n官况全如秋淡薄，枉却尘侵乌帽。\n菊蕊犹青，茱萸未紫，节意凭谁表。\n故园何处，暮云低尽残照。\n追念往昔佳辰，尊前绝唱，未觉徐娘老。\n聚散悲欢回首异，今岁古台谁到。\n藉甚声名，难忘风味，何日重倾倒。\n交情好在，雁书频寄云杪。",
        "dynasty": "宋",
        "collection_info": null
    },
    {
        "title": "念奴娇 寒梢冰破",
        "author": "管鉴",
        "content": "寒梢冰破，问何人远寄、江南春色。\n似是天怜为客久，报我春归消息。\n茅舍疏篱，故园开处，两岁关山隔。\n天涯重见，向人风味如昔。\n谁念月底风前，当时青鬓、渐与花颜白。\n不恨一番花阴早，恨把年华虚掷。\n嚼蕊含香，攀条觅句，拼醉禁愁得。\n酒醒还是，梦魂数遍归驿。",
        "dynasty": "宋",
        "collection_info": null
    },
    {
        "title": "念奴娇 两鬟娇小",
        "author": "管鉴",
        "content": "两鬟娇小，向尊前、未省修蛾攒碧。\n唱得主人英妙句，气压三江七泽。\n病怯遐征，老添离抱，我是愁堆积。\n故园归梦，等闲吹堕南国。\n况是耐久交情，经年方幸，接从容辞色。\n告别匆匆聊共醉，惜此分阴如璧。\n锦瑟华堂，明朝回望，暮霭迷空隙。\n相思何处，风林月挂纤魄。",
        "dynasty": "宋",
        "collection_info": null
    },
    {
        "title": "水龙吟 小舟横截西江",
        "author": "管鉴",
        "content": "小舟横截西江，晓来风静无尘起。\n霜馀日暖，东君见效，梅梢春醉。\n壮观亭高，通幽径远，吸江临水。\n任全抛簿领，携家访古，清泉畔、疏阴里。\n楚蜀江山分处，望神京、三千馀里。\n才高命偶，功名休羡，纷纷馀子。\n强健身心，团栾尊酒，此游须记。\n便他年富贵，园林钟鼓，只如今是。",
        "dynasty": "宋",
        "collection_info": null
    },
    {
        "title": "水龙吟 晓来密雪如筛",
        "author": "管鉴",
        "content": "晓来密雪如筛，望中莹彻还如洗。\n梅花过了，东风未放，满城桃李。\n碎翦琼英，高林低树，巧装匀缀。\n更江山秀发，田畴清润，满眼是、丰年意。\n谁念危楼独倚。\n共飘零、茫茫天外。\n毫端句涩，杯中酒减，欢情难寄。\n天为凄凉，暂时遮尽，黄茅白苇。\n但神州目断，珠宫玉阙，缈三千里。",
        "dynasty": "宋",
        "collection_info": null
    },
    {
        "title": "水调歌头 平生五湖兴",
        "author": "管鉴",
        "content": "平生五湖兴，梦想白苹洲。\n只今何处，卷帘波影漾风钩。\n况值晚天新霁，菱叶荷花如拭，香翠拥行舟。\n却为湖山好，牵思绕皇州。\n柳边堤，竹里阁，旧曾游。\n恍然重到，不知身世此淹留。\n且对碧梧修竹，领略好风凉月，大白与重浮。\n欲和凌云赋，佳思苦难酬。",
        "dynasty": "宋",
        "collection_info": null
    },
    {
        "title": "水调歌头 凉意在何许",
        "author": "管鉴",
        "content": "凉意在何许，高柳荫汀洲。\n移船藕花深处，待得月如钩。\n一抹晚山残照，十顷醉红香绿，百柂列琼舟。\n浩歌激苍莽，豪气溢神州。\n泛芙蓉，依绿水，并英游。\n明年此会，可怜独是贾胡留。\n赖有瀛洲仙子，少驻云霄高步，相与慰沈浮。\n富贵傥来尔，有酒且相酬。",
        "dynasty": "宋",
        "collection_info": null
    },
    {
        "title": "水调歌头 秋色浩无际",
        "author": "管鉴",
        "content": "秋色浩无际，风露洗晴空。\n登临江山胜处，楼倚最高峰。\n好是夕阳低后，四野暮云齐敛，遮尽远山重。\n城郭参差里，烟树有无中。\n坐间客，才论斗，气如虹。\n挥毫万字，举双白眼送飞鸿。\n莫问梅仙丹灶，休觅山灵蕙帐，追忆采芝翁。\n便草凌云赋，归奏大明宫。",
        "dynasty": "宋",
        "collection_info": null
    },
    {
        "title": "水调歌头 一雨洗烦溽",
        "author": "管鉴",
        "content": "一雨洗烦溽，天气爽如秋。\n江山佳处，眼明重见旧交游。\n去国三千馀里，俯视朝宗一水，共笑此生浮。\n幸我扁舟具，归欲问菟裘。\n叹君才，方进用，岂容休。\n銮坡凤沼，情知不为蜀人留。\n便恐升沈各异，后日相逢无处，别语易成愁。\n记取平安使，时访荻花洲。",
        "dynasty": "宋",
        "collection_info": null
    },
    {
        "title": "水调歌头 南雪不到地",
        "author": "管鉴",
        "content": "南雪不到地，今雪瑞非常。\n堆檐平砌，晚来风定转飞扬。\n浩荡干坤无际，洗尽蛮烟瘴雾，和气遍遐荒。\n满眼丰年意，民共乐时康。\n倚琼楼，临玉树，举瑶觞。\n高吟低唱，从他减尽少年狂。\n且趁明年春好，整顿雨犁风箬，归去老农桑。\n唤起江南梦，先到水云乡。",
        "dynasty": "宋",
        "collection_info": null
    },
    {
        "title": "水调歌头 举俗爱重九",
        "author": "管鉴",
        "content": "举俗爱重九，秋至不须悲。\n登临昔贤胜地，空愧主人谁。\n滚滚长江不尽，叠叠青山无数，千载揖高姿。\n况有贤宾客，同醉此佳时。\n坐间菊，青作袂，玉为肌。\n香英泛酒，风流绝胜酌酴醿。\n莫话龙山高会，只作东篱幽想，应有故人思。\n北望江南路，回首暮云披。",
        "dynasty": "宋",
        "collection_info": null
    },
    {
        "title": "水调歌头 举俗爱重九",
        "author": "管鉴",
        "content": "举俗爱重九，我辈更锺情。\n良辰好景，赏心乐事古难并。\n正是朝廷闲暇，四序均调玉烛，一路庆丰登。\n况值循良守，酒与政俱成。\n倚危亭，持玉斝，泛金英。\n风高日淡，一天秋色共澄清。\n指点云间岳镇，寿与两宫齐久，天地永成平。\n岁岁同民乐，持此报君恩。",
        "dynasty": "宋",
        "collection_info": null
    },
    {
        "title": "满江红 百罚深杯",
        "author": "管鉴",
        "content": "百罚深杯，都不记、归来时节。\n仿佛听、重城更鼓，催成离缺。\n江上愁心山敛翠，津头夜色沙如雪。\n渐中年、怀抱更深交，难为别。\n歌声缓，行云歇。\n尊酒散，香尘灭。\n想来宵何处，乱山明月。\n得意春风群玉府，第名早晚黄金阙。\n但相思、莫遣雁来时，音书绝。",
        "dynasty": "宋",
        "collection_info": null
    },
    {
        "title": "满江红 去岁兹辰",
        "author": "管鉴",
        "content": "去岁兹辰，记称寿、曾陪燕席。\n明朝更、屈公扶醉，相过为客。\n间世生贤元自异，偶然先后欢连日。\n怅如今、五岭望三湘，云霄隔。\n松鹤算，珪璋德。\n廊庙器，神仙格。\n想尊前仍唱，雪中晴色。\n公上清都调鼎鼐，我归旧隐寻泉石。\n愿年年、东阁燕嘉宾，常相忆。",
        "dynasty": "宋",
        "collection_info": null
    },
    {
        "title": "满江红 十日狂风",
        "author": "管鉴",
        "content": "十日狂风，都断送、杏花红去。\n却是有、海棠枝上，一分春住。\n桃叶桃根浑未觉，樱桃杨柳成轻负。\n强尊前、抖擞旧精神，谁能许。\n时不再，欢难屡。\n心未老，杯频举。\n尚不妨领略，登临佳处。\n山接武陵馀胜气，江吞大别仍东注。\n叹圣贤、功业与江山，无今古。",
        "dynasty": "宋",
        "collection_info": null
    },
    {
        "title": "洞仙歌 悠然堂上",
        "author": "管鉴",
        "content": "悠然堂上，山色浑如画。\n堂下梅花未多谢。\n向小亭、留客处，晴雪初飞，香四面，不比茅檐低亚。\n绿窗帘尽卷，吹到眉心，点缀新妆称闲雅。\n缓歌喉、馀舞态，云遏风回，须信道、欲买青春无价。\n任匆匆、归去酒醒时，镇梦绕琼梢，月寒清夜。",
        "dynasty": "宋",
        "collection_info": null
    },
    {
        "title": "洞仙歌 化工妙手",
        "author": "管鉴",
        "content": "化工妙手，惯与花为主。\n忍便摧残任风雨。\n翦姚黄、移魏紫，齐集梁园，春艳艳，何必尊前解语。\n绣屏深照影，帘密收香，夜久寒生费调护。\n宝杯翻、银烛烂，客醉忘归，共惜此、芳菲难遇。\n看明年、紫禁绕莺花，谩相望、春风五云深处。",
        "dynasty": "宋",
        "collection_info": null
    },
    {
        "title": "蓦山溪 潜藩报政",
        "author": "管鉴",
        "content": "潜藩报政，玉座勤深眷。\n假节上青霄，正霜风、轻寒翦翦。\n天香怀袖，凝燕得从容，占喜色，送新声，潋滟金荷满。\n趣装入相，盛事应重见。\n尽待苦留连，怕九重、兴思见晚。\n休文未老，金带称围腰，丹禁密，凤池深，不但长安远。",
        "dynasty": "宋",
        "collection_info": null
    },
    {
        "title": "蓦山溪 老来生日",
        "author": "管鉴",
        "content": "老来生日，渐觉心情懒。\n卯酒带春酲，更昨来、东风已转。\n衰颜易改，不用看传神，欢意浅，酒肠悭，孤负深深劝。\n浮云富贵，本自无心羡。\n金带便围腰，也应似、休文瘦减。\n君恩未报，何日赋归欤，三径乐，五湖游，趁取身强健。",
        "dynasty": "宋",
        "collection_info": null
    },
    {
        "title": "蝶恋花 楼倚云屏江泻镜",
        "author": "管鉴",
        "content": "楼倚云屏江泻镜。\n尊俎风流，地与人俱胜。\n酒力易消风力劲。\n归时城郭烟生瞑。\n幕府俊游常许并。\n可惜佳辰，独阻登临兴。\n妙语流传空叹咏。\n一时珠玉交相映。",
        "dynasty": "宋",
        "collection_info": null
    },
    {
        "title": "定风波 秋入华堂一味清",
        "author": "管鉴",
        "content": "秋入华堂一味清。\n四山环碧眼双明。\n欲送主人天上去。\n无绪。\n一尊已带别离情。\n洞府桃花常许见。\n□□。\n为谁特地惜娉婷。\n祗待明年春醉里。\n偎倚。\n耳边听唤状元声。",
        "dynasty": "宋",
        "collection_info": null
    },
    {
        "title": "鹧鸪天 杨柳梢头月未残",
        "author": "管鉴",
        "content": "杨柳梢头月未残。\n杏花开尽却春寒。\n宾鸿社燕寻常别，渭北江东别更难。\n尊欲尽，夜将阑。\n明朝马首便长安。\n悬知不作人间住，归去春风玉笋班。",
        "dynasty": "宋",
        "collection_info": null
    },
    {
        "title": "鹧鸪天 山色初晴翠拂云",
        "author": "管鉴",
        "content": "山色初晴翠拂云。\n画桥流水碧粼粼。\n一尊不尽登临兴，归及西湖二月春。\n班缀旧，诏除新。\n稳看腾踏上星辰。\n回头却望尘凡处，应记尘凡有故人。",
        "dynasty": "宋",
        "collection_info": null
    },
    {
        "title": "鹧鸪天 前日新冬举寿觞",
        "author": "管鉴",
        "content": "前日新冬举寿觞。\n今朝喜色又非常。\n一阳生后逢生日，日渐舒长寿更长。\n移晚宴，庆新堂。\n堂前高竹早梅芳。\n年年一为梅花醉，醉到千回鬓未霜。",
        "dynasty": "宋",
        "collection_info": null
    },
    {
        "title": "鹧鸪天 富贵楼台玉琢成",
        "author": "管鉴",
        "content": "富贵楼台玉琢成。\n更移玉节下西清。\n才高不数梅花赋，笑拈琼苞泛寿觥。\n莲幕静，宝香凝。\n春风和气自然生。\n要知他日调元手，看取今朝雪里情。",
        "dynasty": "宋",
        "collection_info": null
    },
    {
        "title": "鹧鸪天 燕寝香中锦帐郎",
        "author": "管鉴",
        "content": "燕寝香中锦帐郎。\n二年和气蔼蒸湘。\n鬓间不减当年绿，眉上新添一点黄。\n征诏近，寿筵长。\n乍晴人意喜非常。\n燕莺休苦留春住，归趁熏风殿阁凉。",
        "dynasty": "宋",
        "collection_info": null
    },
    {
        "title": "朝中措 十年班缀近彤庭",
        "author": "管鉴",
        "content": "十年班缀近彤庭。\n一笑下霓旌。\n好是平分风月，新秋特地凉生。\n华堂燕喜，流霞觞满，彩戏衣轻。\n要识他年荣贵，从来玉润冰清。",
        "dynasty": "宋",
        "collection_info": null
    },
    {
        "title": "朝中措 暖风帘幕卷春阴",
        "author": "管鉴",
        "content": "暖风帘幕卷春阴。\n歌吹画堂深。\n云袖纤纤捧玉，霞觞滟滟浮金。\n佳辰恨我，空传善颂，阻缀朋簪。\n莫笑海滨乡味，尊前会有知音。",
        "dynasty": "宋",
        "collection_info": null
    },
    {
        "title": "朝中措 清江绕舍竹成阴",
        "author": "管鉴",
        "content": "清江绕舍竹成阴。\n秋日共登临。\n地与主人俱胜，情如酒盏方深。\n故园何处，时因望眼，聊寄归心。\n抖擞一襟凉韵，不教簿领尘侵。",
        "dynasty": "宋",
        "collection_info": null
    },
    {
        "title": "朝中措 一年春事到酴醿",
        "author": "管鉴",
        "content": "一年春事到酴醿。\n何处更花开。\n莫趁垂杨飞絮，且随红药翻阶。\n倦游老矣，肯因名宦，孤负衔杯。\n寄语故园桃李，明年留待归来。",
        "dynasty": "宋",
        "collection_info": null
    },
    {
        "title": "柳梢青 神仙堕谪",
        "author": "管鉴",
        "content": "神仙堕谪。\n天为赋与，经纶才识。\n盖代声名，宗英惟向，翰林颂白。\n黄堂一笑留客。\n算此处、淹留未得。\n且对清尊，高谈风月，厌厌今夕。",
        "dynasty": "宋",
        "collection_info": null
    },
    {
        "title": "柳梢青 澹云微月",
        "author": "管鉴",
        "content": "澹云微月。\n又是一年，新秋佳节。\n天上欢期，人间何事，翻成离别。\n清尊欲醉还歇。\n怕饮散、匆匆话别。\n若是经年，得回相见，甘心愁绝。",
        "dynasty": "宋",
        "collection_info": null
    },
    {
        "title": "好事近 风扫暮云空",
        "author": "管鉴",
        "content": "风扫暮云空，依旧四山环碧。\n珍重主人清意，放梅梢春色。\n靓妆清唱两无尘，莲步绣鞋窄。\n莫怪十分沈醉，为教人消得。",
        "dynasty": "宋",
        "collection_info": null
    },
    {
        "title": "好事近 列炬照梅花",
        "author": "管鉴",
        "content": "列炬照梅花，仰看满空春雪。\n翠幕沈沈天净，挂一钩新月。\n微风不动暖光融，金杯堕琼屑。\n仿佛暗香吹梦，醉广寒宫阙。",
        "dynasty": "宋",
        "collection_info": null
    },
    {
        "title": "好事近 鸳瓦晓霜浓",
        "author": "管鉴",
        "content": "鸳瓦晓霜浓，酒力渐消寒力。\n好是一堂和气，胜十分春色。\n髯翁笑领彩衣郎，同祝寿千百。\n看取明年欢宴，更强如今日。",
        "dynasty": "宋",
        "collection_info": null
    },
    {
        "title": "好事近 楚观落成初",
        "author": "管鉴",
        "content": "楚观落成初，还是诏书催发。\n却似爱山堂上，拜新除时节。\n要知君自栋梁材，开藩暂南越。\n早建明堂一柱，去扶持天阙。",
        "dynasty": "宋",
        "collection_info": null
    },
    {
        "title": "桃源忆故人 寿芽初长香英嫩",
        "author": "管鉴",
        "content": "寿芽初长香英嫩。\n拾翠芳洲春近。\n倩笑脸霞羞褪。\n真个都风韵。\n垂鬟小舞么歌趁。\n莺语绿杨娇困。\n多少旧愁新恨。\n一醉浑消尽。",
        "dynasty": "宋",
        "collection_info": null
    },
    {
        "title": "桃源忆故人 小园日日狂风雨",
        "author": "管鉴",
        "content": "小园日日狂风雨。\n几阵桃花红去。\n惟有绿窗朱户。\n春色常如许。\n歌声屡唤飞云驻。\n销得行人且住。\n倒尽玉壶春露。\n醉到无愁处。",
        "dynasty": "宋",
        "collection_info": null
    },
    {
        "title": "菩萨蛮 今日云山堂上客",
        "author": "管鉴",
        "content": "今日云山堂上客。\n明朝真个云山隔。\n人不似行云。\n相随长短亭。\n堂空歌韵响。\n清切缘云上。\n留住莫教飞。\n怕如人别离。",
        "dynasty": "宋",
        "collection_info": null
    },
    {
        "title": "浣溪沙 金殿晨趋玉佩苍",
        "author": "管鉴",
        "content": "金殿晨趋玉佩苍。\n君才久合侍龙章。\n花砖学士紫薇郎。\n小试一麾行促诏，暂留千骑且飞觞。\n夜堂歌暖借春光。",
        "dynasty": "宋",
        "collection_info": null
    },
    {
        "title": "浣溪沙 秾李花开雪满空",
        "author": "管鉴",
        "content": "秾李花开雪满空。\n缟裙香袂俨春容。\n靓妆一笑喜相逢。\n拟倩清歌留白日，且扶残醉殢东风。\n好迟留处却匆匆。",
        "dynasty": "宋",
        "collection_info": null
    },
    {
        "title": "浣溪沙 十里狂风特地晴",
        "author": "管鉴",
        "content": "十里狂风特地晴。\n天工着意送行人。\n负他桃李十分春。\n杜宇已催归思乱，啼莺休惹客愁新。\n晚风溪路净无尘。",
        "dynasty": "宋",
        "collection_info": null
    },
    {
        "title": "浣溪沙 小小梅花巧耐寒",
        "author": "管鉴",
        "content": "小小梅花巧耐寒。\n曛曛晴日醉醒间。\n茶瓯金缕鹧鸪斑。\n三寿作朋须共醉，一杯留客未应悭。\n酒肠如海寿如山。",
        "dynasty": "宋",
        "collection_info": null
    },
    {
        "title": "醉落魄・一斛珠 春阴漠漠",
        "author": "管鉴",
        "content": "春阴漠漠。\n海棠花底东风恶。\n人情不似春情薄。\n守定花枝，不放花零落。\n绿尊细细供春酌。\n酒醒无奈愁如昨。\n殷勤待与东风约。\n莫苦吹花，何似吹愁却。",
        "dynasty": "宋",
        "collection_info": null
    },
    {
        "title": "醉落魄・一斛珠 春愁无力",
        "author": "管鉴",
        "content": "春愁无力。\n酴醿娇软难禁摘。\n风流彻骨香无敌。\n积玉团珠，明月夜同色。\n花时易失欢难得。\n尊前半是将行客。\n为花一醉何须惜。\n明岁花时，何处谩相忆。",
        "dynasty": "宋",
        "collection_info": null
    },
    {
        "title": "醉落魄・一斛珠 寒欺酒力",
        "author": "管鉴",
        "content": "寒欺酒力。\n一番风雨花如摘。\n酴醿不与群花敌。\n笑吐清香，独自殿春色。\n春愁惟酒消除得。\n何妨常满坐中客。\n因花更把光阴惜。\n莫待春归，空对花梢忆。",
        "dynasty": "宋",
        "collection_info": null
    },
    {
        "title": "醉落魄・一斛珠 碧云暮合",
        "author": "管鉴",
        "content": "碧云暮合。\n不教预赏中秋月。\n凉生楚观风初歇。\n山影沈沈，相对两奇绝。\n湘人怅望黄金节。\n只愁酒散仙舟发。\n凭谁为与姮娥说。\n明夜虽圆，空照人离别。",
        "dynasty": "宋",
        "collection_info": null
    },
    {
        "title": "生查子 天教百媚生",
        "author": "管鉴",
        "content": "天教百媚生，赋得多情怨。\n背整玉搔头，宽了黄金钏。\n情随歌意深，故故回娇眄。\n不是不相知，只为难相见。",
        "dynasty": "宋",
        "collection_info": null
    },
    {
        "title": "虞美人 一枝繁杏千红蕊",
        "author": "管鉴",
        "content": "一枝繁杏千红蕊。\n醲笑东风里。\n恰如歌院晓妆迟。\n簇簇娇娆同步、出深闺。\n风流莲幕莺花主。\n持送花深处。\n花多莫便着情偏。\n一一淡匀深注、总堪怜。",
        "dynasty": "宋",
        "collection_info": null
    },
    {
        "title": "虞美人 海棠花下春风里",
        "author": "管鉴",
        "content": "海棠花下春风里。\n曾拼千场醉。\n如今老去谩情多。\n步绕芳丛无力、奈春何。\n蜀乡不远长安远。\n相向空肠断。\n不如携客过西楼。\n却是江山如画、可消忧。",
        "dynasty": "宋",
        "collection_info": null
    },
    {
        "title": "临江仙 昨日武陵溪上雪",
        "author": "管鉴",
        "content": "昨日武陵溪上雪，今朝特地开晴。\n故留佳景付行人。\n琼田千顷熟，琪树万株春。\n好是长松飘坠屑，天花时下缤纷。\n桃源何处更寻真。\n腰悬明月佩，直访玉华君。",
        "dynasty": "宋",
        "collection_info": null
    },
    {
        "title": "临江仙 三月更当三十日",
        "author": "管鉴",
        "content": "三月更当三十日，留春不住春归。\n问春还有再来时。\n腊前梅蕊破，相见未为迟。\n不似人生无定据，匆匆聚散难期。\n水遥山远谩相思。\n情知难舍弃，何似莫分飞。",
        "dynasty": "宋",
        "collection_info": null
    },
    {
        "title": "清平乐 未春先暖",
        "author": "管鉴",
        "content": "未春先暖。\n天与梅花便。\n点检枝头开已遍。\n一一檀心粉面。\n巡檐索笑题诗。\n老怀不似当时。\n犹有惜花心在，等闲羌管休吹。",
        "dynasty": "宋",
        "collection_info": null
    },
    {
        "title": "点绛唇 酒困诗慵",
        "author": "管鉴",
        "content": "酒困诗慵，一春拚被花枝恼。\n艳妆浓笑。\n那更花中好。\n不着清尊，持底宽愁抱。\n须颠倒。\n晚风如扫。\n忍见枝头少。",
        "dynasty": "宋",
        "collection_info": null
    },
    {
        "title": "点绛唇 去岁今朝",
        "author": "管鉴",
        "content": "去岁今朝，海棠桃杏开都遍。\n今年花晚。\n不恨春情浅。\n旋旋花开，图得春长远。\n且留恋。\n爱花心眼。\n常与花为伴。",
        "dynasty": "宋",
        "collection_info": null
    },
    {
        "title": "酒泉子 春色十分",
        "author": "管鉴",
        "content": "春色十分。\n付与海棠枝上满。\n清尊我亦十分倾。\n未忘情。\n阳春一曲唤愁醒。\n可惜无人歌此曲，须君别院恼春酲。\n绕梁声。",
        "dynasty": "宋",
        "collection_info": null
    },
    {
        "title": "酒泉子 清夜将分",
        "author": "管鉴",
        "content": "清夜将分。\n有酒为谁花下满，相逢轩盖暂时倾。\n故人情。\n海棠欲睡照教醒。\n烛影花光浑似锦，伴君佳句解人酲。\n恨无声。",
        "dynasty": "宋",
        "collection_info": null
    },
    {
        "title": "青玉案 相逢何处梅花好",
        "author": "管鉴",
        "content": "相逢何处梅花好。\n深院宇、笙歌绕。\n春入候门长不老。\n罗帏秀幕，护香藏粉，却许行人到。\n遏云清唱倾城笑。\n玉面花光互相照。\n银烛频更尊屡倒。\n明年应是，对花相忆，君已班清要。",
        "dynasty": "宋",
        "collection_info": null
    },
    {
        "title": "阮郎归 浅寒天气雨催冬",
        "author": "管鉴",
        "content": "浅寒天气雨催冬。\n梅梢糁嫩红。\n天教来寿黑头公。\n和羹信已通。\n斟滟滟，劝重重。\n新篘琥珀浓。\n他年赐酒拆黄封。\n还思此会同。",
        "dynasty": "宋",
        "collection_info": null
    },
    {
        "title": "木兰花・玉楼春 乱花飞絮",
        "author": "管鉴",
        "content": "乱花飞絮。\n却是一年春好处。\n留住韶光。\n共醉蓬莱日月长。\n翻阶红药。\n天上东风传近约。\n绿遍庭槐。\n看取除书一并来。",
        "dynasty": "宋",
        "collection_info": null
    },
    {
        "title": "西江月 夜雨落花满地",
        "author": "管鉴",
        "content": "夜雨落花满地，晓风飞絮连天。\n苦无春恨可萦牵。\n只数年华暗换。\n生意惟添白发，化工不染朱颜。\n老来愈觉欠清闲。\n梦想故园春晚。",
        "dynasty": "宋",
        "collection_info": null
    },
    {
        "title": "西江月 好个今年生日",
        "author": "管鉴",
        "content": "好个今年生日，满堂儿女团栾。\n歌声不似笑声喧。\n满捧金杯争劝。\n富贵功名任运，佳辰乐事随缘。\n白头相守愿年年。\n只恁尊前长健。",
        "dynasty": "宋",
        "collection_info": null
    },
    {
        "title": "鹊桥仙 中秋重九",
        "author": "管鉴",
        "content": "中秋重九，等闲虚过，多病全疏酒盏。\n初寒时候试新醅，正好为、霜螯持满。\n诗情未减，酒肠宽在，且趁尊前强健。\n百年三万六千场，试屈指、如今过半。",
        "dynasty": "宋",
        "collection_info": null
    },
    {
        "title": "鹊桥仙 东皋圃隐",
        "author": "管鉴",
        "content": "东皋圃隐，木犀开后，香遍江东十里。\n因香招我渡江来，悄不记、重阳青蕊。\n人生行乐，宦游佳处，闲健莫辞清醉。\n不寒不暖不阴晴，正是好登临天气。",
        "dynasty": "宋",
        "collection_info": null
    },
    {
        "title": "鹊桥仙 中秋过了",
        "author": "管鉴",
        "content": "中秋过了，重阳将近，正是一年佳处。\n枨黄橘绿总寻常，看丹桂、馀香再吐。\n胸中星斗，笔端风雨，定约蟾宫高步。\n赐袍归带御炉熏，共岁岁、斑衣戏舞。",
        "dynasty": "宋",
        "collection_info": null
    },
    {
        "title": "南乡子 檐外雪纷纷",
        "author": "管鉴",
        "content": "檐外雪纷纷。\n雾阁云窗气自温。\n谩道使台霜样峻，情亲。\n引到壶中别有春。\n尊酒负殷勤。\n病减杯中量几分。\n十五年间无限事，休论。\n说与梅花解笑人。",
        "dynasty": "宋",
        "collection_info": null
    },
    {
        "title": "玉连环・解连环 江上青山无数",
        "author": "管鉴",
        "content": "江上青山无数。\n绿阴深处。\n夕阳犹在系扁舟，为佳景、留人住。\n已办一蓑归去。\n江南烟雨。\n有情鸥鹭莫惊飞，便相约、长为侣。",
        "dynasty": "宋",
        "collection_info": null
    },
    {
        "title": "念奴娇 凉生秋早",
        "author": "吴儆",
        "content": "凉生秋早，正梧桐院落，风清月白。\n帘卷香凝人笑喜，应是瀛洲仙谪。\n云绕画梁，花明彩服，中有人华发。\n恩袍蓝绿，高年况已逾百。\n最是有子宜家，兰阶方竞，珠履延佳客。\n好唤凌波来洛浦，醉促霓裳仙拍。\n玉井开莲，金茎承露，莫惜金尊侧。\n试占弧兆，祥光已映南极。",
        "dynasty": "宋",
        "collection_info": null
    },
    {
        "title": "蓦山溪 清晨早起",
        "author": "吴儆",
        "content": "清晨早起，小阁遥山翠。\n颒面整冠巾，问寝罢、安排菽水。\n随家丰俭，不羡五侯鲭，软煮肉，熟炊粳，适意为甘旨。\n中庭散步，一盏云涛细。\n迤逦竹洲中，坐息与、行歌随意。\n逡巡酒熟，呼唤社中人，花下石，水边亭，醉便颓然睡。",
        "dynasty": "宋",
        "collection_info": null
    },
    {
        "title": "满庭芳 宿雨滋兰",
        "author": "吴儆",
        "content": "宿雨滋兰，轻风飐柳，新来随处和融。\n幽兰曲径，花气巧相通。\n燕子才飞又语，带芹泥、时点芳丛。\n微中酒，日长睡起，心事在眉峰。\n年年，春好处，联镳荡桨，拾翠挪红。\n任金貂醉脱，不放杯空。\n谁信风流一别，当时事、已逐飞鸿。\n云山晚，阑干罢倚，烟寺起疏钟。",
        "dynasty": "宋",
        "collection_info": null
    },
    {
        "title": "满庭芳 水满池塘",
        "author": "吴儆",
        "content": "水满池塘，莺啼杨柳，燕忙知为泥融。\n桃花流水，竹外小桥通。\n又是一春憔悴，摘残英、绕遍芳丛。\n长安远，平芜尽处，叠叠但云峰。\n西湖，行乐处，牙樯漾鹢，锦帐翻红。\n想年时桃李，应已成空。\n欲写相思寄与，云天阔、难觅征鸿。\n空凝想，时时残梦，依约上阳钟。",
        "dynasty": "宋",
        "collection_info": null
    },
    {
        "title": "虞美人 银屏一夜金风细",
        "author": "吴儆",
        "content": "银屏一夜金风细。\n便作中秋意。\n碧天如水月如眉。\n已有征鸿摩月、向南飞。\n金尊满酌蟾宫客。\n莫促阳关拍。\n须知丹桂擅秋天。\n千里婵娟指日、十分圆。",
        "dynasty": "宋",
        "collection_info": null
    },
    {
        "title": "虞美人 飞桥驾鹊天津阔",
        "author": "吴儆",
        "content": "飞桥驾鹊天津阔。\n云驭看看发。\n相思惟恨不相逢。\n及至相逢还是、去匆匆。\n垂丝插竹真堪笑。\n欲乞天孙巧。\n天孙多巧漫多愁。\n巧得千般争解、劝郎留。",
        "dynasty": "宋",
        "collection_info": null
    },
    {
        "title": "虞美人 双眸翦水团香雪",
        "author": "吴儆",
        "content": "双眸翦水团香雪。\n云际看新月。\n生绡笼粉倚窗纱。\n全似瑶池疏影、浸梅花。\n金翘翠靥双蛾浅。\n敛袂低歌扇。\n羞红腻脸语声低。\n想见流苏帐掩、烛明时。",
        "dynasty": "宋",
        "collection_info": null
    },
    {
        "title": "西江月 竹里全无暑气",
        "author": "吴儆",
        "content": "竹里全无暑气，溪边长有清风。\n荷花落日照酣红。\n雨过遥山翠重。\n老作宫祠散汉，本来田舍村翁。\n腰缠三万禄千锺。\n也是一场春梦。",
        "dynasty": "宋",
        "collection_info": null
    },
    {
        "title": "浣溪沙 十里青山泝碧流",
        "author": "吴儆",
        "content": "十里青山泝碧流。\n夕阳沙晚片帆收。\n重重烟树出层楼。\n人去人来芳草渡，鸥飞鸥没白苹洲。\n碧梧翠竹记曾游。",
        "dynasty": "宋",
        "collection_info": null
    },
    {
        "title": "浣溪沙 歙浦钱塘一水通",
        "author": "吴儆",
        "content": "歙浦钱塘一水通。\n闲云如幕碧重重。\n吴山应在碧云东。\n无力海棠风淡漾，困眠宫柳日葱茏。\n眼前春色为谁浓。",
        "dynasty": "宋",
        "collection_info": null
    },
    {
        "title": "浣溪沙 画楯朱栏绕碧山",
        "author": "吴儆",
        "content": "画楯朱栏绕碧山。\n平湖徙倚水云宽。\n人家杨柳带汀湾。\n目力已随飞鸟尽，机心还逐白鸥闲。\n萧萧微雨晚来寒。",
        "dynasty": "宋",
        "collection_info": null
    },
    {
        "title": "浣溪沙 寒日孤城特地红",
        "author": "吴儆",
        "content": "寒日孤城特地红。\n瘦藤扶我上西风。\n一川平远画图中。\n江海一身真客燕，云天万里看归鸿。\n吴山应在白云东。",
        "dynasty": "宋",
        "collection_info": null
    },
    {
        "title": "浣溪沙 秋到郊原日夜凉",
        "author": "吴儆",
        "content": "秋到郊原日夜凉。\n黍禾高下已垂黄。\n荷花犹有晚来香。\n天上佳期称七夕，人间好景是秋光。\n竹洲有月可徜徉。",
        "dynasty": "宋",
        "collection_info": null
    },
    {
        "title": "浣溪沙 风入枯藜衣袂凉",
        "author": "吴儆",
        "content": "风入枯藜衣袂凉。\n江枫园柳半青黄。\n洗车飞雨带天香。\n世事一场真大梦，宦情都薄似秋光。\n竹洲有酒可徜徉。",
        "dynasty": "宋",
        "collection_info": null
    },
    {
        "title": "浣溪沙 斜阳波底湿微红",
        "author": "吴儆",
        "content": "斜阳波底湿微红。\n朱栏翠袖倚轻风。\n平平山色有无中。\n俯首微官真自缚，高飞远举羡冥鸿。\n何时一艇大江东。",
        "dynasty": "宋",
        "collection_info": null
    },
    {
        "title": "浣溪沙 茅舍疏离出素英",
        "author": "吴儆",
        "content": "茅舍疏离出素英。\n临风照水眩精神。\n娟娟新月又黄昏。\n削约寒枝香未透，细看频嗅独消魂。\n为谁消瘦不禁春。",
        "dynasty": "宋",
        "collection_info": null
    },
    {
        "title": "减字木兰花 碧梧秋老",
        "author": "吴儆",
        "content": "碧梧秋老。\n满地琅玕纷不扫。\n门掩黄昏。\n惟有年时月照人。\n凄凉满眼。\n肯作六年灯火伴。\n莫说凄凉。\n来岁如今天一方。",
        "dynasty": "宋",
        "collection_info": null
    },
    {
        "title": "减字木兰花 思君欲老",
        "author": "吴儆",
        "content": "思君欲老。\n一榻尘生谁与扫。\n禄仰晨昏。\n同是迟迟去鲁人。\n行当洗眼。\n看子青藜来夜伴。\n莫变炎凉。\n斩马还须请上方。",
        "dynasty": "宋",
        "collection_info": null
    },
    {
        "title": "减字木兰花 少陵未老",
        "author": "吴儆",
        "content": "少陵未老。\n曾把千人军独扫。\n发白眵昏。\n却作天涯流落人。\n只堪合眼。\n夜直谁能潜入伴。\n斗酒西凉。\n何似卑栖且远方。",
        "dynasty": "宋",
        "collection_info": null
    },
    {
        "title": "减字木兰花 此身已老",
        "author": "吴儆",
        "content": "此身已老。\n三径都荒长却扫。\n面目尘昏。\n怕着朝章揖贵人。\n难瞒明眼。\n只有青山堪作伴。\n触事心凉。\n无病何劳更觅方。",
        "dynasty": "宋",
        "collection_info": null
    },
    {
        "title": "念奴娇 东风着意",
        "author": "吴儆",
        "content": "东风着意，正群芳未放，蟠桃初缀。\n王母当年亲手种，来作人间上瑞。\n婺女星躔，金华福地，聊驻千千岁。\n恰才八十，百分未及一二。\n况是间生英贤，名高日月，未说文昌贵。\n今日凝香称寿斝，来岁衮衣当发。\n黄贴天香，太白珍膳，押赐传中旨。\n戏拈金果，宫娥应是争取。",
        "dynasty": "宋",
        "collection_info": null
    },
    {
        "title": "念奴娇 延州积庆",
        "author": "吴儆",
        "content": "延州积庆，到如今千载，芳传遗绪。\n世袭簪缨来旧治，依约棠阴如故。\n百里休声，三年遗爱，若迹高今古。\n邑人尽道，郎君福过渠父。\n州县岂久徒劳，汉家密令，须作三公去。\n今入花城称寿处，他日荣归禁路。\n黄贴天有，上尊名酒，押赐传天语。\n朱颜绿鬓，腰黄绸蹙金缕。",
        "dynasty": "宋",
        "collection_info": null
    },
    {
        "title": "念奴娇 相逢恨晚",
        "author": "吴儆",
        "content": "相逢恨晚，人谁道、早有轻离轻折。\n不是无情，都只为、离合因缘难测。\n秋去云鸿，春深花絮，风雨随南北。\n絮飞鸿散，问谁解舀得得。\n君自举远高飞，知他此去、萍梗何时息。\n雅阁幽窗欢笑处，回首翻成陈迹。\n小楷缄题，细行针线，一一重收拾。\n风花雪月，此生长是思忆。",
        "dynasty": "宋",
        "collection_info": null
    },
    {
        "title": "西江月 山色不随春老",
        "author": "吴儆",
        "content": "山色不随春老，竹枝长向人新。\n桃蹊李径已成阴。\n深院莺啼人静。\n尘世白驹过隙，人情苍狗浮云。\n不须计较谩劳神。\n且恁随缘任运。",
        "dynasty": "宋",
        "collection_info": null
    },
    {
        "title": "浣溪沙 暖日和风并马蹄",
        "author": "吴儆",
        "content": "暖日和风并马蹄。\n畦秧陇麦绿新齐。\n人家桑柘午阴迷。\n山色解随春意远，残阳还傍远山低。\n晚风归路杜鹃啼。",
        "dynasty": "宋",
        "collection_info": null
    },
    {
        "title": "浣溪沙 帘额风微紫燕通",
        "author": "吴儆",
        "content": "帘额风微紫燕通。\n楼头柳暗碧云重。\n玉人争劝玉西东。\n醉拥雕鞍金蹀躞，夜归花院玉葱茏。\n归心何事与山浓。",
        "dynasty": "宋",
        "collection_info": null
    },
    {
        "title": "浣溪沙 已是青春欲暮天",
        "author": "吴儆",
        "content": "已是青春欲暮天。\n酒愁离恨不禁添。\n尊前休说见郎难。\n别后要知还有意，生前莫道便无缘。\n雁来频寄小蛮笺。",
        "dynasty": "宋",
        "collection_info": null
    },
    {
        "title": "浣溪沙 汗褪香红雪莹肌",
        "author": "吴儆",
        "content": "汗褪香红雪莹肌。\n装馀静丽雾裁衣。\n晚凉新浴倚栏时。\n帘卷轻风斜虿发，杯深新月堕蛾眉。\n此时风味许谁知。",
        "dynasty": "宋",
        "collection_info": null
    },
    {
        "title": "朝中措 文章声价擅南州",
        "author": "吴儆",
        "content": "文章声价擅南州。\n人物更风流。\n岂久徒劳州县，看看催上瀛洲。\n朱颜绿鬓，画堂标王，宝带垂镠。\n睡起八砖影转，归来双烛光浮。",
        "dynasty": "宋",
        "collection_info": null
    },
    {
        "title": "赤壁词・念奴娇 禁门锺晓",
        "author": "陆游",
        "content": "禁门锺晓，忆君来朝路，初翔鸾鹄。\n西府中台推独步，行对金莲宫烛。\n蹙绣华鞯，仙葩宝带，看即飞腾速。\n人生难料，一尊此地相属。\n回首紫陌青门，西湖闲院，锁千梢修竹。\n素壁栖鸦应好在，残梦不堪重续。\n岁月惊心，功名看镜，短鬓无多绿。\n一欢休惜，与君同醉浮玉。",
        "dynasty": "宋",
        "collection_info": null
    },
    {
        "title": "浣溪沙 懒向沙头醉玉瓶",
        "author": "陆游",
        "content": "懒向沙头醉玉瓶。\n唤君同赏小窗明。\n夕阳吹角最关情。\n忙日苦多闲日少，新愁常续旧愁生。\n客中无伴怕君行。",
        "dynasty": "宋",
        "collection_info": null
    },
    {
        "title": "浣溪沙 浴罢华清第二汤",
        "author": "陆游",
        "content": "浴罢华清第二汤。\n红绵扑粉玉肌凉。\n娉婷初试藕丝裳。\n凤尺裁成猩血色，螭奁熏透麝脐香。\n水亭幽处捧霞觞。",
        "dynasty": "宋",
        "collection_info": null
    },
    {
        "title": "青玉案 西风挟雨声翻浪",
        "author": "陆游",
        "content": "西风挟雨声翻浪。\n恰洗尽、黄茅瘴。\n老惯人间齐得丧。\n千岩高卧，五湖归棹，替却凌烟像。\n故人小驻平戎帐。\n白羽腰间气何壮。\n我老渔樵君将相。\n小槽红酒，晚香丹荔，记取蛮江上。",
        "dynasty": "宋",
        "collection_info": null
    },
    {
        "title": "水调歌头 江左占形胜",
        "author": "陆游",
        "content": "江左占形胜，最数古徐州。\n连山如画，佳处缥渺着危楼。\n鼓角临风悲壮，烽火连空明灭，往事忆孙刘。\n千里曜戈甲，万灶宿貔貅。\n露沾草，风落木，岁方秋。\n使君宏放，谈笑洗尽古今愁。\n不见襄阳登览，磨灭游人无数，遗恨黯难收。\n叔子独千载，名与汉江流。",
        "dynasty": "宋",
        "collection_info": null
    },
    {
        "title": "浪淘沙 绿树暗长亭",
        "author": "陆游",
        "content": "绿树暗长亭。\n几把离尊。\n阳关常恨不堪闻。\n何况今朝秋色里，身是行人。\n清泪浥罗巾。\n各自消魂。\n一江离恨恰平分。\n安得千寻横铁锁，截断烟津。",
        "dynasty": "宋",
        "collection_info": null
    },
    {
        "title": "定风波 敧帽垂鞭送客回",
        "author": "陆游",
        "content": "敧帽垂鞭送客回。\n小桥流水一枝梅。\n衰病逢春都不记。\n谁谓。\n幽香却解逐人来。\n安得身闲频置酒。\n携手。\n与君看到十分开。\n少壮相从今雪鬓。\n因甚。\n流年羁恨两相催。",
        "dynasty": "宋",
        "collection_info": null
    },
    {
        "title": "南乡子 归梦寄吴樯",
        "author": "陆游",
        "content": "归梦寄吴樯。\n水驿江程去路长。\n想见芳洲初系缆，斜阳。\n烟树参差认武昌。\n愁鬓点新霜。\n曾是朝衣染御香。\n重到故乡交旧少，凄凉。\n却恐它乡胜故乡。",
        "dynasty": "宋",
        "collection_info": null
    },
    {
        "title": "南乡子 早岁入皇州",
        "author": "陆游",
        "content": "早岁入皇州。\n尊酒相逢尽胜流。\n三十年来真一梦，堪愁。\n客路萧萧两鬓秋。\n蓬峤偶重游。\n不待人嘲我自羞。\n看镜倚楼俱已矣，扁舟。\n月笛烟蓑万事休。",
        "dynasty": "宋",
        "collection_info": null
    },
    {
        "title": "满江红 危堞朱栏",
        "author": "陆游",
        "content": "危堞朱栏，登览处、一江秋色。\n人正似、征鸿社燕，几番轻别。\n缱绻难忘当日语，凄凉又作它乡客。\n问鬓边、都有几多丝，真堪织。\n杨柳院，秋千陌。\n无限事，成虚掷。\n如今何处也，梦魂难觅。\n金鸭微温香缥渺，锦茵初展情萧瑟。\n料也应、红泪伴秋霖，灯前滴。",
        "dynasty": "宋",
        "collection_info": null
    },
    {
        "title": "满江红 疏蕊幽香",
        "author": "陆游",
        "content": "疏蕊幽香，禁不过、晚寒愁绝。\n那更是、巴东江上，楚山千叠。\n敧帽闲寻西瀼路，亸鞭笑向南枝说。\n恐使君、归去上銮坡，孤风月。\n清镜里，悲华发。\n山驿外，溪桥侧。\n凄然回首处，凤凰城阙。\n憔悴如今谁领略，飘零已是无颜色。\n问行厨、何日唤宾僚，犹堪折。",
        "dynasty": "宋",
        "collection_info": null
    },
    {
        "title": "感皇恩 春色到人间",
        "author": "陆游",
        "content": "春色到人间，彩旛初戴。\n正好春盘细生菜。\n一般日月，只有仙家偏耐。\n雪霜从点鬓，朱颜在。\n温诏鼎来，延英催对。\n凤阁鸾台看除拜。\n对衣裁稳，恰称球纹新带。\n个时方旋了、功名债。",
        "dynasty": "宋",
        "collection_info": null
    },
    {
        "title": "感皇恩 小阁倚秋空",
        "author": "陆游",
        "content": "小阁倚秋空，下临江渚。\n漠漠孤云未成雨。\n数声新雁，回首杜陵何处。\n壮心空万里，人谁许。\n黄阁紫枢，筑坛开府。\n莫怕功名欠人做。\n如今熟计，只有故乡归路。\n石帆山脚下，菱三亩。",
        "dynasty": "宋",
        "collection_info": null
    },
    {
        "title": "好事近 羁雁未成归",
        "author": "陆游",
        "content": "羁雁未成归，肠断宝筝零落。\n那更冻醪无力，似故人情薄。\n瘴云蛮雨暗孤城，身在楚山角。\n烦问剑南消息，怕还成疏索。",
        "dynasty": "宋",
        "collection_info": null
    },
    {
        "title": "好事近 风露九霄寒",
        "author": "陆游",
        "content": "风露九霄寒，侍宴玉华宫阙。\n亲向紫皇香案，见金芝千叶。\n碧壶仙露酝初成，香味两奇绝。\n醉后却骑丹凤，看蓬莱春色。",
        "dynasty": "宋",
        "collection_info": null
    },
    {
        "title": "好事近 客路苦思归",
        "author": "陆游",
        "content": "客路苦思归，愁似茧丝千绪。\n梦里镜湖烟雨，看山无重数。\n尊前消尽少年狂，慵着送春语。\n花落燕飞庭户，叹年光如许。",
        "dynasty": "宋",
        "collection_info": null
    },
    {
        "title": "好事近 岁晚喜东归",
        "author": "陆游",
        "content": "岁晚喜东归，扫尽市朝陈迹。\n拣得乱山环处，钓一潭澄碧。\n卖鱼沽酒醉还醒，心事付横笛。\n家在万重云外，有沙鸥相识。",
        "dynasty": "宋",
        "collection_info": null
    },
    {
        "title": "好事近 华表又千年",
        "author": "陆游",
        "content": "华表又千年，谁记驾云孤鹤。\n回首旧曾游处，但山川城郭。\n纷纷车马满人间，尘土污芒屩。\n且访葛仙丹井，看岩花开落。",
        "dynasty": "宋",
        "collection_info": null
    },
    {
        "title": "好事近 挥袖别人间",
        "author": "陆游",
        "content": "挥袖别人间，飞蹑峭崖苍壁。\n寻见古仙丹灶，有白云成积。\n心如潭水静无风，一坐数千息。\n夜半忽惊奇事，看鲸波暾日。",
        "dynasty": "宋",
        "collection_info": null
    },
    {
        "title": "好事近 湓口放船归",
        "author": "陆游",
        "content": "湓口放船归，薄暮散花洲宿。\n两岸白苹红蓼，映一蓑新绿。\n有沽酒处便为家，菱芡四时足。\n明日又乘风去，任江南江北。",
        "dynasty": "宋",
        "collection_info": null
    },
    {
        "title": "好事近 挥袖上西峰",
        "author": "陆游",
        "content": "挥袖上西峰，孤绝去天无尺。\n拄杖下临鲸海，数烟帆历历。\n贪看云气舞青鸾，归路已将夕。\n多谢半山松吹，解殷勤留客。",
        "dynasty": "宋",
        "collection_info": null
    },
    {
        "title": "好事近 小倦带馀酲",
        "author": "陆游",
        "content": "小倦带馀酲，澹澹数櫺斜日。\n驱退睡魔十万，有双龙苍璧。\n少年莫笑老人衰，风味似平昔。\n扶杖冻云深处，探溪梅消息。",
        "dynasty": "宋",
        "collection_info": null
    },
    {
        "title": "好事近 觅个有缘人",
        "author": "陆游",
        "content": "觅个有缘人，分付玉壶灵药。\n谁向市尘深处，识辽天孤鹤。\n月中吹笛下巴陵，条华赴前约。\n今古废兴何限，叹山川如昨。",
        "dynasty": "宋",
        "collection_info": null
    },
    {
        "title": "好事近 平旦出秦关",
        "author": "陆游",
        "content": "平旦出秦关，雪色驾车双鹿。\n借问此行安往，赏清伊修竹。\n汉家宫殿劫灰中，春草几回绿。\n君看变迁如许，况纷纷荣辱。",
        "dynasty": "宋",
        "collection_info": null
    },
    {
        "title": "好事近 秋晓上莲峰",
        "author": "陆游",
        "content": "秋晓上莲峰，高蹑倚天青壁。\n谁与放翁为伴，有天坛轻策。\n铿然忽变赤龙飞，雷雨四山黑。\n谈笑做成丰岁，笑禅龛楖栗。",
        "dynasty": "宋",
        "collection_info": null
    },
    {
        "title": "鹧鸪天 家住东吴近帝乡",
        "author": "陆游",
        "content": "家住东吴近帝乡。\n平生豪举少年场。\n十千沽酒青楼上，百万呼卢锦瑟傍。\n身易老，恨难忘。\n尊前赢得是凄凉。\n君归为报京华旧，一事无成两鬓霜。",
        "dynasty": "宋",
        "collection_info": null
    },
    {
        "title": "鹧鸪天 看尽巴山看蜀山",
        "author": "陆游",
        "content": "看尽巴山看蜀山。\n子规江上过春残。\n惯眠古驿常安枕，熟听《阳关》不惨颜。\n慵服气，懒烧丹。\n不妨青鬓戏人间。\n秘传一字神仙诀，说与君知只是顽。",
        "dynasty": "宋",
        "collection_info": null
    },
    {
        "title": "鹧鸪天 梳发金盘剩一窝",
        "author": "陆游",
        "content": "梳发金盘剩一窝。\n画眉鸾镜晕双蛾。\n人间何处无春到，只有伊家独占多。\n微步处，奈娇何。\n春衫初换曲尘罗。\n东邻斗草归来晚，忘却新传子夜歌。",
        "dynasty": "宋",
        "collection_info": null
    },
    {
        "title": "鹧鸪天 家住苍烟落照间",
        "author": "陆游",
        "content": "家住苍烟落照间。\n丝毫尘事不相关。\n斟残玉瀣行穿竹，卷罢《黄庭》卧看山。\n贪啸傲，任衰残。\n不妨随处一开颜。\n元知造物心肠别，老却英雄似等闲。",
        "dynasty": "宋",
        "collection_info": null
    },
    {
        "title": "鹧鸪天 插脚红尘已是颠",
        "author": "陆游",
        "content": "插脚红尘已是颠。\n更求平地上青天。\n新来有个生涯别，买断烟波不用钱。\n沽酒市，采菱船。\n醉听风雨拥蓑眠。\n三山老子真堪笑，见事迟来四十年。",
        "dynasty": "宋",
        "collection_info": null
    },
    {
        "title": "鹧鸪天 懒向青门学种瓜",
        "author": "陆游",
        "content": "懒向青门学种瓜。\n只将渔钓送年华。\n双双新燕飞春岸，片片轻鸥落晚沙。\n歌缥渺，舻呕哑。\n酒如清露鲊如花。\n逢人问道归何处，笑指船儿此是家。",
        "dynasty": "宋",
        "collection_info": null
    },
    {
        "title": "鹧鸪天 南浦舟中两玉人",
        "author": "陆游",
        "content": "南浦舟中两玉人。\n谁知重见楚江滨。\n凭教后苑红牙版，引上西川绿锦茵。\n才浅笑，却轻嚬。\n淡黄杨柳又催春。\n情知言语难传恨，不思琵琶道得真。",
        "dynasty": "宋",
        "collection_info": null
    },
    {
        "title": "蓦山溪 元戎十乘",
        "author": "陆游",
        "content": "元戎十乘，出次高唐馆。\n归去旧鹓行，更何人、齐飞霄汉。\n瞿唐水落，惟是泪波深，催叠鼓，起牙樯，难锁长江断。\n春深鳌禁，红日宫瓦暖。\n何处望音尘，黯消魂、层城飞观。\n人情见惯，不敢恨相忘，梅驿外，蓼滩边，只待除书看。",
        "dynasty": "宋",
        "collection_info": null
    },
    {
        "title": "蓦山溪 穷山孤垒",
        "author": "陆游",
        "content": "穷山孤垒，腊尽春初破。\n寂寞掩空斋，好一个、无聊底我。\n啸台龙岫，随分有云山，临浅濑，荫长松，闲据胡床坐。\n三杯径醉，不觉纱巾堕。\n画角唤人归，落梅村、篮舆夜过。\n城门渐近，几点妓衣红，官驿外，酒垆前，也有闲灯火。",
        "dynasty": "宋",
        "collection_info": null
    },
    {
        "title": "木兰花・玉楼春 三年流落巴山道",
        "author": "陆游",
        "content": "三年流落巴山道。\n破尽青衫尘满帽。\n身如西瀼渡头云，愁抵瞿塘关上草。\n春盘春酒年年好。\n试戴银旛判醉倒。\n今朝一岁大家添，不是人间偏我老。",
        "dynasty": "宋",
        "collection_info": null
    },
    {
        "title": "朝中措 幽姿不入少年场",
        "author": "陆游",
        "content": "幽姿不入少年场。\n无语只凄凉。\n一个飘零身世，十分冷淡心肠。\n江头月底，新诗旧梦，孤恨清香。\n任是春风不管，也曾先识东皇。",
        "dynasty": "宋",
        "collection_info": null
    },
    {
        "title": "朝中措 怕歌愁舞懒逢迎",
        "author": "陆游",
        "content": "怕歌愁舞懒逢迎。\n妆晚托春酲。\n总是向人深处，当时枉道无情。\n关心近日，啼红密诉，剪绿深盟。\n杏馆花阴恨浅，画堂银烛嫌明。",
        "dynasty": "宋",
        "collection_info": null
    },
    {
        "title": "朝中措 咚咚傩鼓饯流年",
        "author": "陆游",
        "content": "咚咚傩鼓饯流年。\n烛焰动金船。\n彩燕难寻前梦，酥花空点春妍。\n文园谢病，兰成久旅，回首凄然。\n明月梅山笛夜，和风禹庙莺天。",
        "dynasty": "宋",
        "collection_info": null
    },
    {
        "title": "临江仙 鸠雨催成新绿",
        "author": "陆游",
        "content": "鸠雨催成新绿，燕泥收尽残红。\n春光还与美人同。\n论心空眷眷，分袂却匆匆。\n只道真情易写，那知怨句难工。\n水流云散各西东。\n半廊花院月，一帽柳桥风。",
        "dynasty": "宋",
        "collection_info": null
    },
    {
        "title": "蝶恋花 陌上箫声寒食近",
        "author": "陆游",
        "content": "陌上箫声寒食近。\n雨过园林，花气浮芳润。\n千里斜阳锺欲瞑。\n凭高望断南楼信。\n海角天涯行略尽。\n三十年间，无处无遗恨。\n天若有情终欲问。\n忍教霜点相思鬓。",
        "dynasty": "宋",
        "collection_info": null
    },
    {
        "title": "蝶恋花 桐叶晨飘蛩夜语",
        "author": "陆游",
        "content": "桐叶晨飘蛩夜语。\n旅思秋光，黯黯长安路。\n忽记横戈盘马处。\n散关清渭应如故。\n江海轻舟今已具。\n一卷兵书，叹息无人付。\n早信此生终不遇。\n当年悔草《长杨赋》。",
        "dynasty": "宋",
        "collection_info": null
    },
    {
        "title": "蝶恋花 水漾萍根风卷絮",
        "author": "陆游",
        "content": "水漾萍根风卷絮。\n倩笑娇颦，忍记逢迎处。\n只有梦魂能再遇。\n堪嗟梦不由人做。\n梦若由人何处去。\n短帽轻衫，夜夜眉州路。\n不怕银缸深绣户。\n只愁风断青衣渡。",
        "dynasty": "宋",
        "collection_info": null
    },
    {
        "title": "钗头凤・撷芳词 红酥手",
        "author": "陆游",
        "content": "红酥手。\n黄縢酒。\n满城春色宫墙柳。\n东风恶。\n欢情薄。\n一怀愁绪，几年离索。\n错错错。\n春如旧。\n人空瘦。\n泪痕红浥鲛绡透。\n桃花落。\n闲池阁。\n山盟虽在，锦书难托。\n莫莫莫。",
        "dynasty": "宋",
        "collection_info": null
    },
    {
        "title": "清商怨 江头日暮痛饮",
        "author": "陆游",
        "content": "江头日暮痛饮。\n乍雪晴犹凛。\n山驿凄凉，灯昏人独寝。\n鸳机新寄断锦。\n叹往事、不堪重省。\n梦破南楼，绿云堆一枕。",
        "dynasty": "宋",
        "collection_info": null
    },
    {
        "title": "水龙吟 樽前花底寻春处",
        "author": "陆游",
        "content": "樽前花底寻春处，堪叹心情全减。\n一身萍寄，酒徒云散，佳人天远。\n那更今年，瘴烟蛮雨，夜郎江畔。\n漫倚楼横笛，临窗看镜，时挥涕、惊流转。\n花落月明庭院。\n悄无言、魂消肠断。\n凭肩携手，当时曾效，画梁栖燕。\n见说新来，网萦尘暗，舞衫歌扇。\n料也羞憔悴，慵行芳径，怕啼莺见。",
        "dynasty": "宋",
        "collection_info": null
    },
    {
        "title": "秋波媚・眼儿媚 秋到边城角声哀",
        "author": "陆游",
        "content": "秋到边城角声哀。\n烽火照高台。\n悲歌击筑，凭高酹酒，此兴悠哉。\n多情谁似南山月，特地暮云开。\n灞桥烟柳，曲江池馆，应待人来。",
        "dynasty": "宋",
        "collection_info": null
    },
    {
        "title": "秋波媚・眼儿媚 曾散天花蕊珠宫",
        "author": "陆游",
        "content": "曾散天花蕊珠宫。\n一念堕尘中。\n铅华洗尽，珠玑不御，道骨仙风。\n东游我醉骑鲸去，君驾素鸾从。\n垂虹看月，天台采药，更与谁同。",
        "dynasty": "宋",
        "collection_info": null
    },
    {
        "title": "采桑子 宝钗楼上妆梳晚",
        "author": "陆游",
        "content": "宝钗楼上妆梳晚，懒上秋千。\n闲拨沈烟。\n金缕衣宽睡髻偏。\n鳞鸿不寄辽东信，又是经年。\n弹泪花前。\n愁入春风十四弦。",
        "dynasty": "宋",
        "collection_info": null
    },
    {
        "title": "卜算子 驿外断桥边",
        "author": "陆游",
        "content": "驿外断桥边，寂寞开无主。\n已是黄昏独自愁，更着风和雨。\n无意苦争春，一任群芳妒。\n零落成泥碾作尘，只有香如故。",
        "dynasty": "宋",
        "collection_info": null
    },
    {
        "title": "沁园春 粉破梅梢",
        "author": "陆游",
        "content": "粉破梅梢，绿动萱丛，春意已深。\n渐珠帘低卷，筇枝微步，冰开跃鲤，林暖鸣禽。\n荔子扶疏，竹枝哀怨，浊酒一尊和泪斟。\n凭栏久，叹山川冉冉，岁月骎骎。\n当时岂料如今。\n漫一事无成霜鬓侵。\n看故人强半，沙堤黄阁，鱼悬带玉，貂映蝉金。\n许国虽坚，朝天无路，万里凄凉谁寄音。\n东风里，有灞桥烟柳，知我归心。",
        "dynasty": "宋",
        "collection_info": null
    },
    {
        "title": "沁园春 一别秦楼",
        "author": "陆游",
        "content": "一别秦楼，转眼新春，又近放灯。\n忆盈盈倩笑，纤纤柔握，玉香花语，雪暖酥凝。\n念远愁肠，伤春病思，自怪平生殊未曾。\n君知否，渐香消蜀锦，泪渍吴绫。\n难求系日长绳。\n况倦客飘零少旧朋。\n但江郊雁起，渔村笛怨，寒釭委烬，孤砚生冰。\n水绕山围，烟昏云惨，纵有高台常怯登。\n消魂处，是鱼笺不到，兰梦无凭。",
        "dynasty": "宋",
        "collection_info": null
    },
    {
        "title": "沁园春 孤鹤归飞",
        "author": "陆游",
        "content": "孤鹤归飞，再过辽天，换尽旧人。\n念累累枯冢，茫茫梦境，王侯蝼蚁，毕竟成尘。\n载酒园林，寻花巷陌，当日何曾轻负春。\n流年改，叹围腰带剩，点鬓霜新。\n交亲。\n散落如云。\n又岂料如今馀此身。\n幸眼明身健，茶甘饭软，非惟我老，更有人贫。\n躲尽危机，消残壮志，短艇湖中闲采莼。\n吾何恨，有渔翁共醉，溪友为邻。",
        "dynasty": "宋",
        "collection_info": null
    },
    {
        "title": "忆秦娥 玉花骢",
        "author": "陆游",
        "content": "玉花骢。\n晚街金辔声璁珑。\n声璁珑。\n闲敧乌帽，又过城东。\n富春巷陌花重重。\n千金沽酒酬春风。\n酬春风。\n笙歌围里，锦绣丛中。",
        "dynasty": "宋",
        "collection_info": null
    },
    {
        "title": "汉宫春 浪迹人间",
        "author": "陆游",
        "content": "浪迹人间。\n喜闻猿楚峡，学剑秦川。\n虚舟泛然不系，万里江天。\n朱颜绿鬓，作红尘、无事神仙。\n何妨在，莺花海里，行歌闲送流年。\n休笑放慵狂眼，看闲坊深院，多少婵娟。\n燕宫海棠夜宴，花覆金船。\n如椽画烛，酒阑时、百炬吹烟。\n凭寄语，京华旧侣，幅巾莫换貂蝉。",
        "dynasty": "宋",
        "collection_info": null
    },
    {
        "title": "汉宫春 羽箭雕弓",
        "author": "陆游",
        "content": "羽箭雕弓，忆呼鹰古垒，截虎平川。\n吹笳暮归，野帐雪压青毡。\n淋漓醉墨，看龙蛇、飞落蛮笺。\n人误许，诗情将略，一时才气超然。\n何事又作南来，看重阳药市，元夕灯山。\n花时万人乐处，敧帽垂鞭。\n闻歌感旧，尚时时、流涕尊前。\n君记取，封侯事在，功名不信由天。",
        "dynasty": "宋",
        "collection_info": null
    },
    {
        "title": "月上海棠 斜阳废苑朱门闭",
        "author": "陆游",
        "content": "斜阳废苑朱门闭。\n吊兴亡、遗恨泪痕里。\n淡淡宫梅，也依然、点酥剪水。\n凝愁处，似忆宣华旧事。\n行人别有凄凉意。\n折幽香、谁与寄千里。\n伫立江皋，杳难逢、陇头归骑。\n音尘远，楚天危楼独倚。",
        "dynasty": "宋",
        "collection_info": null
    },
    {
        "title": "月上海棠 兰房绣户厌厌病",
        "author": "陆游",
        "content": "兰房绣户厌厌病。\n叹春酲、和闷甚时醒。\n燕子空归，几曾传、玉关边信。\n伤心处，独展团窠瑞锦。\n熏笼消歇沈烟冷。\n泪痕深、展转看花影。\n漫拥馀香，怎禁他、峭寒孤枕。\n西窗晓，几声银瓶玉井。",
        "dynasty": "宋",
        "collection_info": null
    },
    {
        "title": "乌夜啼 金鸭馀香尚暖",
        "author": "陆游",
        "content": "金鸭馀香尚暖，绿窗斜日偏明。\n兰膏香染云鬟腻，钗坠滑无声。\n冷落秋千伴侣，阑珊打马心情。\n绣屏惊断潇湘梦，花外一声莺。",
        "dynasty": "宋",
        "collection_info": null
    },
    {
        "title": "乌夜啼 檐角楠阴转日",
        "author": "陆游",
        "content": "檐角楠阴转日，楼前荔子吹花。\n鹧鸪声里霜天晚，叠鼓已催衙。\n乡梦时来枕上，京书不到天涯。\n邦人讼少文移省，闲院自煎茶。",
        "dynasty": "宋",
        "collection_info": null
    },
    {
        "title": "乌夜啼 我校丹台玉字",
        "author": "陆游",
        "content": "我校丹台玉字，君书蕊殿云篇。\n锦官城里重相遇，心事两依然。\n携酒何妨处处，寻梅共约年年。\n细思上界多官府，且作地行仙。",
        "dynasty": "宋",
        "collection_info": null
    },
    {
        "title": "乌夜啼 世事从来惯见",
        "author": "陆游",
        "content": "世事从来惯见，吾生更欲何之。\n镜湖西畔秋千顷，鸥鹭共忘机。\n一枕苹风午醉，二升菰米晨炊。\n故人莫讶音书绝，钓侣是新知。",
        "dynasty": "宋",
        "collection_info": null
    },
    {
        "title": "乌夜啼 素意幽栖物外",
        "author": "陆游",
        "content": "素意幽栖物外，尘缘浪走天涯。\n归来犹幸身强健，随分作山家。\n已趁馀寒泥酒，还乘小雨移花。\n柴门尽日无人到，一径傍溪斜。",
        "dynasty": "宋",
        "collection_info": null
    },
    {
        "title": "乌夜啼 园馆青林翠樾",
        "author": "陆游",
        "content": "园馆青林翠樾，衣巾细葛轻纨。\n好风吹散霏微雨，沙路喜新干。\n小燕双飞水际，流莺百啭林端。\n投壶声断弹棋罢，闲展道书看。",
        "dynasty": "宋",
        "collection_info": null
    },
    {
        "title": "乌夜啼 从宦元知漫浪",
        "author": "陆游",
        "content": "从宦元知漫浪，还家更觉清真。\n兰亭道上多修竹，随处岸纶巾。\n泉冽偏宜雪茗，粳香雅称丝莼。\nけ然一饱西窗下，天地有闲人。",
        "dynasty": "宋",
        "collection_info": null
    },
    {
        "title": "乌夜啼 纨扇婵娟素月",
        "author": "陆游",
        "content": "纨扇婵娟素月，纱巾缥渺轻烟。\n高槐叶长阴初合，清润雨馀天。\n弄笔斜行小草，钩帘浅醉闲眠。\n更无一点尘埃到，枕上听新蝉。",
        "dynasty": "宋",
        "collection_info": null
    },
    {
        "title": "真珠帘 山村水馆参差路",
        "author": "陆游",
        "content": "山村水馆参差路。\n感羁游、正似残春风絮。\n掠地穿帘，知是竟归何处。\n镜里新霜空自悯，问几时、鸾台鳌署。\n迟暮。\n谩凭高怀远，书空独语。\n自古。\n儒冠多误。\n悔当年、早不扁舟归去。\n醉下白苹洲，看夕阳鸥鹭。\n菰菜鲈鱼都弃了，只换得、青衫尘土。\n休顾。\n早收身江上，一蓑烟雨。",
        "dynasty": "宋",
        "collection_info": null
    },
    {
        "title": "好事近 混迹寄人间",
        "author": "陆游",
        "content": "混迹寄人间，夜夜画楼银烛。\n谁见五云丹灶，养黄芽初熟。\n春风归从紫皇游，东海宴晹谷。\n进罢碧桃花赋，赐玉尘千斛。",
        "dynasty": "宋",
        "collection_info": null
    },
    {
        "title": "柳梢青 锦里繁华",
        "author": "陆游",
        "content": "锦里繁华。\n环宫故邸，叠萼奇花。\n俊客妖姬，争飞金勒，齐驻香车。\n何须幕障帏遮。\n宝杯浸、红云瑞霞。\n银烛光中，清歌声里，休恨天涯。",
        "dynasty": "宋",
        "collection_info": null
    },
    {
        "title": "柳梢青 十载江湖",
        "author": "陆游",
        "content": "十载江湖，行歌沽酒，不到京华。\n底事翩然，长亭烟草，衰鬓风沙。\n凭高目断天涯。\n细雨外、楼台万家。\n只恐明朝，一时不见，人共梅花。",
        "dynasty": "宋",
        "collection_info": null
    },
    {
        "title": "夜游宫 雪晓清笳乱起",
        "author": "陆游",
        "content": "雪晓清笳乱起。\n梦游处、不知何地。\n铁骑无声望似水。\n想关河，雁门西，青海际。\n睡觉寒灯里。\n漏声断、月斜窗纸。\n自许封侯在万里。\n有谁知，鬓虽残，心未死。",
        "dynasty": "宋",
        "collection_info": null
    },
    {
        "title": "夜游宫 独夜寒侵翠被",
        "author": "陆游",
        "content": "独夜寒侵翠被。\n奈幽梦、不成还起。\n欲写新愁泪溅纸。\n忆承恩，叹馀生，今至此。\n蔌蔌灯花坠。\n问此际、报人何事。\n咫尺长门过万里。\n恨君心，似危栏，难久倚。",
        "dynasty": "宋",
        "collection_info": null
    },
    {
        "title": "安公子 风雨初经社",
        "author": "陆游",
        "content": "风雨初经社。\n子规声里春光谢。\n最是无情，零落尽、蔷薇一架。\n况我今年，憔悴幽窗下。\n人尽怪、诗酒消声价。\n向药炉经卷，忘却莺窗柳榭。\n万事收心也。\n粉痕犹在香罗帕。\n恨月愁花，争信道、如今都罢。\n空忆前身，便面章台马。\n因自来、禁得心肠怕。\n纵遇歌逢酒，但说京都旧话。",
        "dynasty": "宋",
        "collection_info": null
    },
    {
        "title": "玉胡蝶・玉蝴蝶 倦客平生行处",
        "author": "陆游",
        "content": "倦客平生行处，坠鞭京洛，解佩潇湘。\n此夕何年，来赋宋玉高唐。\n绣帘开、香尘乍起，莲步稳、银烛分行。\n暗端相。\n燕羞莺妒，蝶绕蜂忙。\n难忘。\n芳樽频劝，峭寒新退，玉漏犹长。\n几许幽情，只愁歌罢月侵廊。\n欲归时、司空笑问，微近处，丞相嗔狂。\n断人肠。\n假饶相送，上马何妨。",
        "dynasty": "宋",
        "collection_info": null
    },
    {
        "title": "木兰花慢 阅邯郸梦境",
        "author": "陆游",
        "content": "阅邯郸梦境，叹绿鬓、早霜侵。\n奈华岳烧丹，青溪看鹤，尚负初心。\n年来向浊世里，悟真诠秘诀绝幽深。\n养就金芝九畹，种成琪树千林。\n星坛夜学步虚吟。\n露冷透瑶簪。\n对翠凤披云，青鸾溯月，宫阙萧森。\n琅函一封奏罢，自钧天帝所有知音。\n却过蓬壶啸傲，世间岁月骎骎。",
        "dynasty": "宋",
        "collection_info": null
    },
    {
        "title": "苏武慢 澹霭空蒙",
        "author": "陆游",
        "content": "澹霭空蒙，轻阴清润，绮陌细尘初静。\n平桥系马，画阁移舟，湖水倒空如镜。\n掠岸飞花，傍檐新燕，都似学人无定。\n叹连年戎帐，经春边垒，暗凋颜鬓。\n空记忆、杜曲池台，新丰歌管，怎得故人音信。\n羁怀易感，老伴无多，谈麈久闲犀柄。\n惟有修然，笔床茶灶，自适笋舆烟艇。\n待绿荷遮岸，红蕖浮水，更乘幽兴。",
        "dynasty": "宋",
        "collection_info": null
    },
    {
        "title": "齐天乐 角残锺晚关山路",
        "author": "陆游",
        "content": "角残锺晚关山路，行人乍依孤店。\n塞月征尘，鞭丝帽影，常把流年虚占。\n藏鸦柳暗。\n叹轻负莺花，谩劳书剑。\n事往关情，悄然频动壮游念。\n孤怀谁与强遣。\n市垆沽酒，酒薄怎当愁酽。\n倚瑟妍词，调铅妙笔，那写柔情芳艳。\n征途自厌。\n况烟敛芜痕，雨稀萍点。\n最是眠时，枕寒门半掩。",
        "dynasty": "宋",
        "collection_info": null
    },
    {
        "title": "齐天乐 客中随处闲消闷",
        "author": "陆游",
        "content": "客中随处闲消闷，来寻啸台龙岫。\n路敛春泥，山开翠雾，行乐年年依旧。\n天工妙手。\n放轻绿萱牙，淡黄杨柳。\n笑问东君，为人能染鬓丝否。\n西州催去近也，帽檐风软，且看市楼沽酒。\n宛转巴歌，凄凉塞管，携客何妨频奏。\n征尘暗袖。\n漫禁得梅花，伴人疏瘦。\n几日东归，画船平放溜。",
        "dynasty": "宋",
        "collection_info": null
    },
    {
        "title": "望梅 寿非金石",
        "author": "陆游",
        "content": "寿非金石。\n恨天教老向，水程山驿。\n似梦里、来到南柯，这些子光阴，更勘轻掷。\n戍火边尘，又过了、一年春色。\n叹名姬骏马，尽付杜陵，苑路豪客。\n长绳漫劳系日。\n看人间俯仰，俱是陈迹。\n纵自倚、英气凌云，奈回尽鹏程，铩残鸾翮。\n终日凭高，诮不见、江东消息。\n算沙边、也有断鸿，倩谁问得。",
        "dynasty": "宋",
        "collection_info": null
    },
    {
        "title": "洞庭春色・沁园春 壮岁文章",
        "author": "陆游",
        "content": "壮岁文章，暮年勋业，自昔误人。\n算英雄成败，轩裳得失，难如人意，空丧天真。\n请看邯郸当日梦，待炊罢黄粱徐欠伸。\n方知道，许多时富贵，何处关身。\n人间定无可意，怎换得、玉鲙丝莼。\n且钓竿渔艇，笔床茶灶，闲听荷雨，一洗衣尘。\n洛水秦关千古后，尚棘暗铜驼空怆神。\n何须更，慕封侯定远，图像麒麟。",
        "dynasty": "宋",
        "collection_info": null
    },
    {
        "title": "渔家傲 东望山阴何处是",
        "author": "陆游",
        "content": "东望山阴何处是。\n往来一万三千里。\n写得家书空满纸。\n流清泪。\n书回已是明年事。\n寄语红桥桥下水。\n扁舟何日寻兄弟。\n行遍天涯真老矣。\n愁无寐。\n鬓丝几缕茶烟里。",
        "dynasty": "宋",
        "collection_info": null
    },
    {
        "title": "绣停针 叹半纪",
        "author": "陆游",
        "content": "叹半纪，跨万里秦吴，顿觉衰谢。\n回首鹓行，英俊并游，咫尺玉堂金马。\n气凌嵩华。\n负壮略、纵横王霸。\n梦经洛浦梁园，觉来泪流如泻。\n山林定去也。\n却自恐说着，少年时话。\n静院焚香，闲倚素屏，今古总成虚假。\n趁时婚嫁。\n幸自有、湖边茅舍。\n燕归应笑，客中又还过社。",
        "dynasty": "宋",
        "collection_info": null
    },
    {
        "title": "桃源忆故人 斜阳寂历柴门闭",
        "author": "陆游",
        "content": "斜阳寂历柴门闭。\n一点炊烟时起。\n鸡犬往来林外。\n俱有萧然意。\n衰翁老去疏荣利。\n绝爱山城无事。\n临去画楼频倚。\n何日重来此。",
        "dynasty": "宋",
        "collection_info": null
    },
    {
        "title": "桃源忆故人 栏干几曲高斋路",
        "author": "陆游",
        "content": "栏干几曲高斋路。\n正在重云深处。\n丹碧未干人去。\n高栋空留句。\n离离芳草长亭暮。\n无奈征车不住。\n惟有断鸿烟渚。\n知我频回顾。",
        "dynasty": "宋",
        "collection_info": null
    },
    {
        "title": "桃源忆故人 一弹指顷浮生过",
        "author": "陆游",
        "content": "一弹指顷浮生过。\n堕甑元知当破。\n去去醉吟高卧。\n独唱何须和。\n残年还我从来我。\n万里江湖烟舸。\n脱尽利名缰锁。\n世界元来大。",
        "dynasty": "宋",
        "collection_info": null
    },
    {
        "title": "桃源忆故人 城南载酒行歌路",
        "author": "陆游",
        "content": "城南载酒行歌路。\n冶叶倡条无数。\n一朵鞓红凝露。\n最是关心处。\n莺声无赖催春去。\n那更兼旬风雨。\n试问岁华何许。\n芳草连天暮。",
        "dynasty": "宋",
        "collection_info": null
    },
    {
        "title": "桃源忆故人 中原当日三川震",
        "author": "陆游",
        "content": "中原当日三川震。\n关辅回头煨烬。\n泪尽两河征镇。\n日望中兴运。\n秋风霜满青青鬓。\n老却新丰英俊。\n云外华山千仞。\n依旧无人问。",
        "dynasty": "宋",
        "collection_info": null
    },
    {
        "title": "极相思 江头疏雨轻烟",
        "author": "陆游",
        "content": "江头疏雨轻烟。\n寒食落花天。\n翻红坠素，残霞暗锦，一段凄然。\n惆怅东君堪恨处，也不念、冷落尊前。\n那堪更看，漫空相趁，柳絮榆钱。",
        "dynasty": "宋",
        "collection_info": null
    },
    {
        "title": "一丛花 尊前凝伫漫魂迷",
        "author": "陆游",
        "content": "尊前凝伫漫魂迷。\n犹恨负幽期。\n从来不惯伤春泪，为伊后、滴满罗衣。\n那堪更是，吹箫池馆，青子绿阴时。\n回廊帘影昼参差。\n偏共睡相宜。\n朝云梦断知何处，倩双燕、说与相思。\n从今判了，十分憔悴，图要个人知。",
        "dynasty": "宋",
        "collection_info": null
    },
    {
        "title": "一丛花 仙姝天上自无双",
        "author": "陆游",
        "content": "仙姝天上自无双。\n玉面翠蛾长。\n黄庭读罢心如水，闭朱户、愁近丝簧。\n窗明几净，闲临唐帖，深炷宝奁香。\n人间无药驻流光。\n风雨又催凉。\n相逢共话清都旧，叹尘劫、生死茫茫。\n何如伴我，绿蓑青箬，秋晚钓潇湘。",
        "dynasty": "宋",
        "collection_info": null
    },
    {
        "title": "隔浦莲近拍 飞花如趁燕子",
        "author": "陆游",
        "content": "飞花如趁燕子。\n直度帘栊里。\n帐掩香云暖，金笼鹦鹉惊起。\n凝恨慵梳洗。\n妆台畔，蘸粉纤纤指。\n宝钗坠。\n才醒又困，厌厌中酒滋味。\n墙头柳暗，过尽一年春事。\n罨画高楼怕独倚。\n千里。\n孤舟何处烟水。",
        "dynasty": "宋",
        "collection_info": null
    },
    {
        "title": "隔浦莲近拍 骑鲸云路倒景",
        "author": "陆游",
        "content": "骑鲸云路倒景。\n醉面风吹醒。\n笑把浮丘袂，寥然非复尘境。\n震泽秋万顷。\n烟霏散，水面飞金镜。\n露华冷。\n湘妃睡起，鬟倾钗坠慵整。\n临江舞处，零乱塞鸿清影。\n河汉横斜夜漏永。\n人静。\n吹箫同过缑岭。",
        "dynasty": "宋",
        "collection_info": null
    },
    {
        "title": "昭君怨 昼永蝉声庭院",
        "author": "陆游",
        "content": "昼永蝉声庭院。\n人倦懒摇团扇。\n小景写潇湘。\n自生凉。\n帘外蹴花双燕。\n帘下有人同见。\n宝篆拆官黄。\n炷熏香。",
        "dynasty": "宋",
        "collection_info": null
    },
    {
        "title": "双头莲 华鬓星星",
        "author": "陆游",
        "content": "华鬓星星，惊壮志成虚，此身如寄。\n萧条病骥。\n向暗里。\n消尽当年豪气。\n梦断故国山川，隔重重烟水。\n身万里。\n旧社凋零，青门俊游谁记。\n尽道锦里繁华，叹官闲昼永，柴荆添睡。\n清愁自醉。\n念此际。\n付与何人心事。\n纵有楚柂吴樯，知何时东逝。\n空怅望，鲙美菰香，秋风又起。",
        "dynasty": "宋",
        "collection_info": null
    },
    {
        "title": "南歌子 异县相逢晚",
        "author": "陆游",
        "content": "异县相逢晚，中年作别难。\n暮秋风雨客衣寒。\n又向朝天门外、话悲欢。\n瘦马行霜栈，轻舟下雪滩。\n乌奴山下一林丹。\n为说三年常寄、梦魂间。",
        "dynasty": "宋",
        "collection_info": null
    },
    {
        "title": "豆叶黄・忆王孙 春风楼上柳腰肢",
        "author": "陆游",
        "content": "春风楼上柳腰肢。\n初试花前金缕衣。\n袅袅娉娉不自持。\n晓妆迟。\n画得蛾眉胜旧时。",
        "dynasty": "宋",
        "collection_info": null
    },
    {
        "title": "豆叶黄・忆王孙 一春常是雨和风",
        "author": "陆游",
        "content": "一春常是雨和风。\n风雨晴时春已空。\n谁惜泥沙万点红。\n恨难穷。\n恰似衰翁一世中。",
        "dynasty": "宋",
        "collection_info": null
    },
    {
        "title": "醉落魄・一斛珠 江湖醉客",
        "author": "陆游",
        "content": "江湖醉客。\n投杯起舞遗乌帻。\n三更冷翠沾衣湿。\n袅袅菱歌，催落半川月。\n空花昨梦休寻觅。\n云台麟阁俱陈迹。\n元来只有闲难得。\n青史功名，天却无心惜。",
        "dynasty": "宋",
        "collection_info": null
    },
    {
        "title": "鹊桥仙 华灯纵博",
        "author": "陆游",
        "content": "华灯纵博，雕鞍驰射，谁记当年豪举。\n酒徒一一取封侯，独去作、江边渔父。\n轻舟八尺，低篷三扇，占断苹洲烟雨。\n镜湖元自属闲人，又何必、君恩赐与。",
        "dynasty": "宋",
        "collection_info": null
    },
    {
        "title": "鹊桥仙 一竿风月",
        "author": "陆游",
        "content": "一竿风月，一蓑烟雨，家在钓台西住。\n卖鱼生怕近城门，况肯到、红尘深处。\n潮生理棹，潮平系缆，潮落浩歌归去。\n时人错把比严光，我自是、无名渔父。",
        "dynasty": "宋",
        "collection_info": null
    },
    {
        "title": "鹊桥仙 茅檐人静",
        "author": "陆游",
        "content": "茅檐人静，蓬窗灯暗，春晚连江风雨。\n林莺巢燕总无声，但月夜、常啼杜宇。\n催成清泪，惊残孤梦，又拣深枝飞去。\n故山犹自不堪听，况半世、飘然羁旅。",
        "dynasty": "宋",
        "collection_info": null
    },
    {
        "title": "长相思 云千重",
        "author": "陆游",
        "content": "云千重。\n水千重。\n身在千重云水中。\n月明收钓筒。\n头未童。\n耳未聋。\n得酒犹能双脸红。\n一尊谁与同。",
        "dynasty": "宋",
        "collection_info": null
    },
    {
        "title": "长相思 桥如虹",
        "author": "陆游",
        "content": "桥如虹。\n水如空。\n一叶飘然烟雨中。\n天教称放翁。\n侧船篷。\n使江风。\n蟹舍参差渔市东。\n到时闻暮锺。",
        "dynasty": "宋",
        "collection_info": null
    },
    {
        "title": "长相思 面苍然",
        "author": "陆游",
        "content": "面苍然。\n鬓皤然。\n满腹诗书不直钱。\n官闲常昼眠。\n画凌烟。\n上甘泉。\n自古功名属少年。\n知心惟杜鹃。",
        "dynasty": "宋",
        "collection_info": null
    },
    {
        "title": "长相思 暮山青",
        "author": "陆游",
        "content": "暮山青。\n暮霞明。\n梦笔桥头艇子横。\n苹风吹酒醒。\n看潮生。\n看潮平。\n小住西陵莫较程。\n莼丝初可烹。",
        "dynasty": "宋",
        "collection_info": null
    },
    {
        "title": "长相思 悟浮生",
        "author": "陆游",
        "content": "悟浮生。\n厌浮名。\n回视千锺一发轻。\n从今心太平。\n爱松声。\n爱泉声。\n写向孤桐谁解听。\n空江秋月明。",
        "dynasty": "宋",
        "collection_info": null
    },
    {
        "title": "菩萨蛮 江天淡碧云如扫",
        "author": "陆游",
        "content": "江天淡碧云如扫。\n苹花零落莼丝老。\n细细晚波平。\n月从波面生。\n渔家真个好。\n悔不归来早。\n经岁洛阳城。\n鬓丝添几茎。",
        "dynasty": "宋",
        "collection_info": null
    },
    {
        "title": "菩萨蛮 小院蚕眠春欲老",
        "author": "陆游",
        "content": "小院蚕眠春欲老。\n新巢燕乳花如扫。\n幽梦锦城西。\n海棠如旧时。\n当年真草草。\n一棹还吴早。\n题罢惜春诗。\n镜中添鬓丝。",
        "dynasty": "宋",
        "collection_info": null
    },
    {
        "title": "诉衷情 当年万里觅封侯",
        "author": "陆游",
        "content": "当年万里觅封侯。\n匹马戍梁州。\n关河梦断何处，尘暗旧貂裘。\n胡未灭，鬓先秋。\n泪空流。\n此生谁料，心在天山，身老沧洲。",
        "dynasty": "宋",
        "collection_info": null
    },
    {
        "title": "诉衷情 青衫初入九重城",
        "author": "陆游",
        "content": "青衫初入九重城。\n结友尽豪英。\n蜡封夜半传檄，驰骑谕幽并。\n时易失，志难成。\n鬓丝生。\n平章风月，弹压江山，别是功名。",
        "dynasty": "宋",
        "collection_info": null
    },
    {
        "title": "生查子 还山荷主恩",
        "author": "陆游",
        "content": "还山荷主恩，聊试扶犁手。\n新结小茅茨，恰占清江口。\n风尘不化衣，邻曲常持酒。\n那似宦游时，折尽长亭柳。",
        "dynasty": "宋",
        "collection_info": null
    },
    {
        "title": "生查子 梁空燕委巢",
        "author": "陆游",
        "content": "梁空燕委巢，院静鸠催雨。\n香润上朝衣，客少闲谈麈。\n鬓边千缕丝，不是吴蚕吐。\n孤梦泛潇湘，月落闻柔橹。",
        "dynasty": "宋",
        "collection_info": null
    },
    {
        "title": "破阵子 仕至千锺良易",
        "author": "陆游",
        "content": "仕至千锺良易，年过七十常稀。\n眼底荣华元是梦，身后声名不自知。\n营营端为谁。\n幸有旗亭沽酒，何妨茧纸题诗。\n幽谷云萝朝采药，静院轩窗夕对棋。\n不归真个痴。",
        "dynasty": "宋",
        "collection_info": null
    },
    {
        "title": "破阵子 看破空花尘世",
        "author": "陆游",
        "content": "看破空花尘世，放轻昨梦浮名。\n蜡屐登山真率饮，筇杖穿林自在行。\n身闲心太平。\n料峭馀寒犹力，廉纤细雨初晴。\n苔纸闲题溪上句，菱唱遥闻烟外声。\n与君同醉醒。",
        "dynasty": "宋",
        "collection_info": null
    },
    {
        "title": "上西楼・相见欢 江头绿暗红稀",
        "author": "陆游",
        "content": "江头绿暗红稀。\n燕交飞。\n忽到当年行处、恨依依。\n洒清泪。\n叹人事。\n与心违。\n满酌玉壶花露、送春归。",
        "dynasty": "宋",
        "collection_info": null
    },
    {
        "title": "点绛唇 采药归来",
        "author": "陆游",
        "content": "采药归来，独寻茅店沽新酿。\n暮烟千嶂。\n处处闻渔唱。\n醉弄扁舟，不怕粘天浪。\n江湖上。\n遮回疏放。\n作个闲人样。",
        "dynasty": "宋",
        "collection_info": null
    },
    {
        "title": "谢池春 壮岁从戎",
        "author": "陆游",
        "content": "壮岁从戎，曾是气吞残虏。\n阵云高、狼烽夜举。\n朱颜青鬓，拥雕戈西戍。\n笑儒冠、自来多误。\n功名梦断，却泛扁舟吴楚。\n漫悲歌、伤怀吊古。\n烟波无际，望秦关何处。\n叹流年、又成虚度。",
        "dynasty": "宋",
        "collection_info": null
    },
    {
        "title": "谢池春 贺监湖边",
        "author": "陆游",
        "content": "贺监湖边，初系放翁归棹。\n小园林、时时醉倒。\n春眠惊起，听啼莺催晓。\n叹功名、误人勘笑。\n朱桥翠径，不许京尘飞到。\n挂朝衣、东归欠早。\n连宵风雨，卷残红如扫。\n恨樽前、送春人老。",
        "dynasty": "宋",
        "collection_info": null
    },
    {
        "title": "谢池春 七十衰翁",
        "author": "陆游",
        "content": "七十衰翁，不减少年豪气。\n似天山、凄凉病骥。\n铜驼荆棘，洒临风清泪。\n甚情怀、伴人儿戏。\n如今何幸，作个故溪归计。\n鹤飞来、晴岚暖翠。\n玉壶春酒，约群仙同醉。\n洞天寒、露桃开未。",
        "dynasty": "宋",
        "collection_info": null
    },
    {
        "title": "一落索 满路游丝飞絮",
        "author": "陆游",
        "content": "满路游丝飞絮。\n韶光将暮。\n此时谁与说新愁，有百啭、流莺语。\n俯仰人间今古。\n神仙何处。\n花前须判醉扶归，酒不到、刘伶墓。",
        "dynasty": "宋",
        "collection_info": null
    },
    {
        "title": "一落索 识破浮生虚妄",
        "author": "陆游",
        "content": "识破浮生虚妄。\n从人讥谤。\n此身恰似弄潮儿，曾过了、千重浪。\n且喜归来无恙。\n一壶春酿。\n雨蓑烟笠傍渔矶，应不是、封侯相。",
        "dynasty": "宋",
        "collection_info": null
    },
    {
        "title": "杏花天 老来驹隙骎骎度",
        "author": "陆游",
        "content": "老来驹隙骎骎度。\n筭只合、狂歌醉舞。\n金杯到手君休诉。\n看着春光又暮。\n谁为倩、柳条系住。\n且莫遣、城笳催去。\n残红转眼无寻处。\n尽属蜂房燕户。",
        "dynasty": "宋",
        "collection_info": null
    },
    {
        "title": "太平时・添声杨柳枝 竹里房栊一径深",
        "author": "陆游",
        "content": "竹里房栊一径深。\n静愔愔。\n乱红飞尽绿成阴。\n有鸣禽。\n临罢兰亭无一事，自修琴。\n铜炉袅袅海南沉。\n洗尘襟。",
        "dynasty": "宋",
        "collection_info": null
    },
    {
        "title": "恋绣衾 不惜貂裘换钓篷",
        "author": "陆游",
        "content": "不惜貂裘换钓篷。\n嗟时人、谁识放翁。\n归棹借、樵风稳，数声闻、林外暮锺。\n幽栖莫笑蜗庐小，有云山、烟水万重。\n半世向、丹青看，喜如今、身在画中。",
        "dynasty": "宋",
        "collection_info": null
    },
    {
        "title": "恋绣衾 无方能驻脸上红",
        "author": "陆游",
        "content": "无方能驻脸上红。\n笑浮生、扰扰梦中。\n平地是、冲霄路，又何劳、千日用功。\n飘然再过莲峰下，乱云深、吹下暮锺。\n访旧隐、依然在，但鹤巢、时有堕松。",
        "dynasty": "宋",
        "collection_info": null
    },
    {
        "title": "风入松 十年裘马锦江滨",
        "author": "陆游",
        "content": "十年裘马锦江滨。\n酒隐红尘。\n万金选胜莺花海，倚疏狂、驱使青春。\n吹笛鱼龙尽出，题诗风月俱新。\n自怜华发满纱巾。\n犹是官身。\n凤楼常记当年语，问浮名、何似身亲。\n欲寄吴笺说与，这回真个闲人。",
        "dynasty": "宋",
        "collection_info": null
    },
    {
        "title": "真珠帘 灯前月下嬉游处",
        "author": "陆游",
        "content": "灯前月下嬉游处。\n向笙歌、锦绣丛中相遇。\n彼此知名，才见便论心素。\n浅黛娇蝉风调别，最动人、时时偷顾。\n归去。\n想闲窗深院，调弦促柱。\n乐府初翻新谱。\n漫裁红点翠，闲题金缕。\n燕子入帘时，又一番春暮。\n侧帽燕脂坡下过，料也记、前年崔护。\n休诉。\n待从今须与，好花为主。",
        "dynasty": "宋",
        "collection_info": null
    },
    {
        "title": "风流子 佳人多命薄",
        "author": "陆游",
        "content": "佳人多命薄，初心慕、德耀嫁梁鸿。\n记绿窗睡起，静吟闲咏，句翻离合，格变玲珑。\n更乘兴，素纨留戏墨，纤玉抚孤桐。\n蟾滴夜寒，水浮微冻，凤笺春丽，花砑轻红。\n人生谁能料，堪悲处、身落柳陌花丛。\n空羡画堂鹦鹉，深闭金笼。\n向宝镜鸾钗，临妆常晚，绣茵牙版，催舞还慵。\n肠断市桥月笛，灯院霜锺。",
        "dynasty": "宋",
        "collection_info": null
    },
    {
        "title": "双头莲 风卷征尘",
        "author": "陆游",
        "content": "风卷征尘，堪叹处、青骢正摇金辔。\n客襟贮泪。\n漫万点如血，凭谁持寄。\n伫想艳态幽情，压江南佳丽。\n春正媚。\n怎忍长亭，匆匆顿分连理。\n目断淡日平芜，望烟浓树远，微茫如荠。\n悲欢梦里。\n奈倦客、又是关河千里。\n最苦唱彻骊歌，重迟留无计。\n何限事。\n待与丁宁，行时已醉。",
        "dynasty": "宋",
        "collection_info": null
    },
    {
        "title": "鹧鸪天 杖屦寻春苦未迟",
        "author": "陆游",
        "content": "杖屦寻春苦未迟。\n洛城樱笋正当时。\n三千界外归初到，五百年前事总知。\n吹玉笛，渡清伊。\n相逢休问姓名谁。\n小车处士深衣叟，曾是天津共赋诗。",
        "dynasty": "宋",
        "collection_info": null
    },
    {
        "title": "蝶恋花 禹庙兰亭今古路",
        "author": "陆游",
        "content": "禹庙兰亭今古路。\n一夜清霜，染尽湖边树。\n鹦鹉杯深君莫诉。\n他时相遇知何处。\n冉冉年华留不住。\n镜里朱颜，毕竟消磨去。\n一句丁宁君记取。\n神仙须是闲人做。",
        "dynasty": "宋",
        "collection_info": null
    },
    {
        "title": "渔父・渔歌子 石帆山下雨空蒙",
        "author": "陆游",
        "content": "石帆山下雨空蒙。\n三扇香新翠箬篷。\n苹叶绿，蓼花红。\n回首功名一梦中。",
        "dynasty": "宋",
        "collection_info": null
    },
    {
        "title": "渔父・渔歌子 晴山滴翠水挼蓝",
        "author": "陆游",
        "content": "晴山滴翠水挼蓝。\n聚散渔舟两复三。\n横埭北，断桥南。\n侧起船篷便作帆。",
        "dynasty": "宋",
        "collection_info": null
    },
    {
        "title": "渔父・渔歌子 镜湖俯仰两青天",
        "author": "陆游",
        "content": "镜湖俯仰两青天。\n万顷玻璃一叶船。\n拈棹舞，拥蓑眠。\n不作天仙作水仙。",
        "dynasty": "宋",
        "collection_info": null
    },
    {
        "title": "渔父・渔歌子 湘湖烟雨长莼丝",
        "author": "陆游",
        "content": "湘湖烟雨长莼丝。\n菰米新炊滑上匙。\n云散后，月斜时。\n潮落舟横醉不知。",
        "dynasty": "宋",
        "collection_info": null
    },
    {
        "title": "渔父・渔歌子 长安拜免几公卿",
        "author": "陆游",
        "content": "长安拜免几公卿。\n渔父横眠醉未醒。\n烟艇小，钓车腥。\n遥指梅山一点青。",
        "dynasty": "宋",
        "collection_info": null
    },
    {
        "title": "恋绣衾 雨断西山晚照明",
        "author": "陆游",
        "content": "雨断西山晚照明。\n悄无人、幽梦自惊。\n说道去、多时也，到如今、真个是行。\n远山已是无心画，小楼空、斜掩绣屏。\n你嚎早、收心呵，趁刘郎、双鬓未星。",
        "dynasty": "宋",
        "collection_info": null
    },
    {
        "title": "采桑子 三山山下闲居士",
        "author": "陆游",
        "content": "三山山下闲居士，巾履萧然。\n小醉闲眠。\n风引飞花落钓船。",
        "dynasty": "宋",
        "collection_info": null
    },
    {
        "title": "水龙吟 摩诃池上追游路",
        "author": "陆游",
        "content": "摩诃池上追游路，红绿参差春晚。\n韶光妍媚，海棠如醉，桃花欲暖。\n挑菜初闲，禁烟将近，一城丝管。\n看金鞍争道，香车飞盖，争先占、新亭馆。\n惆怅年华暗换。\n黯销魂、雨收云散。\n镜奁掩月，钗梁拆凤，秦筝斜雁。\n身在天涯，乱山孤垒，危楼飞观。\n叹春来只有，杨花和恨、向东风满。",
        "dynasty": "宋",
        "collection_info": null
    },
    {
        "title": "月照梨花・河传 霁景风软",
        "author": "陆游",
        "content": "霁景风软，烟江春涨。\n小阁无人，绣帘半上。\n花外姊妹相呼。\n约樗蒲。\n修蛾忘了章台样。\n细思一饷。\n感事添惆怅。\n胸酥臂玉消减，拟觅双鱼。\n倩传书。",
        "dynasty": "宋",
        "collection_info": null
    },
    {
        "title": "月照梨花・河传 闷已萦损",
        "author": "陆游",
        "content": "闷已萦损。\n那堪多病。\n几曲屏山，伴人昼静。\n梁燕催起犹慵。\n换熏龙。\n新愁旧恨何时尽。\n渐凋绿鬓。\n小雨知花信。\n芳笺寄与何处，绣阁珠栊。\n柳阴中。",
        "dynasty": "宋",
        "collection_info": null
    },
    {
        "title": "夜游宫 宴罢珠帘半卷",
        "author": "陆游",
        "content": "宴罢珠帘半卷。\n画檐外、蜡香人散。\n翠雾霏霏漏声断。\n倚香肩，看中庭，花影乱。\n宛是高唐馆。\n宝奁炷、麝烟初暖。\n璧月何妨夜夜满。\n拥芳柔，恨今年，寒尚浅。",
        "dynasty": "宋",
        "collection_info": null
    },
    {
        "title": "如梦令 独倚博山峰小",
        "author": "陆游",
        "content": "独倚博山峰小。\n翠雾满身飞绕。\n只恐学行云，去作阳台春晓。\n春晓。\n春晓。\n满院绿阳芳草。",
        "dynasty": "宋",
        "collection_info": null
    },
    {
        "title": "失调名 飞上锦裀红皱",
        "author": "陆游",
        "content": "飞上锦裀红皱。",
        "dynasty": "宋",
        "collection_info": null
    },
    {
        "title": "解连环 泪淹妆薄",
        "author": "陆游",
        "content": "泪淹妆薄。\n背东风伫立，柳绵池阁。\n漫细字、书满芳笺，恨钗燕筝鸿，总难凭托。\n风雨无情，又颠倒、绿苔红萼。\n仗香醪破闷，怎禁夜阑，酒酲萧索。\n刘郎已望故约。\n奈重门静院，光景如昨。\n尽做它、别有留心，便不念当时，雨意初着。\n京兆眉残，怎忍为、新人梳掠。\n尽今生、拼了为伊，任人道错。",
        "dynasty": "宋",
        "collection_info": null
    },
    {
        "title": "大圣乐 电转雷惊",
        "author": "陆游",
        "content": "电转雷惊，自叹浮生，四十二年。\n试思量往事，虚无似梦，悲欢万状，合散如烟。\n苦海无边，爱河无底，流浪看成百漏船。\n何人解，问无常火里，铁打身坚。\n须臾便是华颠。\n好收拾形体归自然。\n又何通，是非荣辱，此事由来都在天。\n从今去，任东西南北，作个飞仙。",
        "dynasty": "宋",
        "collection_info": null
    },
    {
        "title": "钗头凤・撷芳词 世情薄",
        "author": "唐婉",
        "content": "世情薄。\n人情恶。\n雨送黄昏花易落。\n晓风干。\n泪痕残。\n欲笺心事，独语斜阑。\n难难难。\n人成各。\n今非昨。\n病魂尝似秋千索。\n角声寒。\n夜阑珊。\n怕人寻问，咽泪装欢。\n瞒瞒瞒。",
        "dynasty": "宋",
        "collection_info": null
    },
    {
        "title": "生查子 只知愁上眉",
        "author": "陆游妾某氏",
        "content": "只知愁上眉，不识愁来路。\n窗外有芭蕉，阵阵黄昏雨。\n逗晓理残妆，整顿教愁去。\n不合画春山，依旧留连住。",
        "dynasty": "宋",
        "collection_info": null
    },
    {
        "title": "祝英台近 柳烟浓",
        "author": "王",
        "content": "柳烟浓，花露重，合是醉时候。\n楼倚花梢，长记小垂手。\n谁教钗燕轻分，镜鸾慵舞，是孤负、几番春昼。\n自别后。\n闻道花底花前，多是两眉皱。\n又说新来，比似旧时瘦。\n须知两意长存，相逢终有。\n莫谩被、春光僝僽。",
        "dynasty": "宋",
        "collection_info": null
    },
    {
        "title": "夜行船 曲水溅裙三月二",
        "author": "王",
        "content": "曲水溅裙三月二。\n马如龙、钿车如水。\n风扬游丝，日烘晴昼，人共海棠俱醉。\n客里光阴难可意。\n扫芳尘、旧游谁记。\n午梦醒来，小窗人静，春在卖花声里。",
        "dynasty": "宋",
        "collection_info": null
    },
    {
        "title": "朝中措 青山隐隐水斜斜",
        "author": "贾逸祖",
        "content": "青山隐隐水斜斜。\n修竹两三家。\n又是水寒山瘦，依然行客遍天涯。\n天教流落，东西南北，不恨年华。\n只恨夜来风雨，投明月、老却梅花。",
        "dynasty": "宋",
        "collection_info": null
    },
    {
        "title": "鹊桥仙 说盟说誓",
        "author": "蜀妓",
        "content": "说盟说誓。\n说情说意。\n动便春愁满纸。\n多应念得脱空经，是那个、先生教底。\n不茶不饭，不言不语，一味供他憔悴。\n相思已是不曾闲，又那得、功夫咒你。",
        "dynasty": "宋",
        "collection_info": null
    },
    {
        "title": "画堂春 故园二月正芳菲",
        "author": "姜特立",
        "content": "故园二月正芳菲。\n红紫团枝。\n一番草绿谢郎池。\n人醉如泥。\n底事江乡风物，年年独殿芳时。\n无情燕子背人飞。\n似愧春迟。",
        "dynasty": "宋",
        "collection_info": null
    },
    {
        "title": "浣溪沙 节序回环已献裘",
        "author": "姜特立",
        "content": "节序回环已献裘。\n不堪风叶夜鸣秋。\n寒螀吟露月阶幽。\n蜗角虚名真误我，蝇头细字不禁愁。\n班超何日定封候。",
        "dynasty": "宋",
        "collection_info": null
    },
    {
        "title": "菩萨蛮 日长庭院无人到",
        "author": "姜特立",
        "content": "日长庭院无人到。\n琅玕翠影摇寒瓮。\n困卧北窗凉。\n好风吹梦长。\n壁月升东岭。\n冷浸扶疏影。\n苗叶万珠明。\n露华圆更清。",
        "dynasty": "宋",
        "collection_info": null
    },
    {
        "title": "菩萨蛮 蓬山学士文章伯",
        "author": "姜特立",
        "content": "蓬山学士文章伯。\n尊前风味谁能敌。\n新觅似花人。\n添成小院春。\n玉纤呵翠袖。\n满劝金杯酒。\n寿酒莫辞斟。\n酒深人意深。",
        "dynasty": "宋",
        "collection_info": null
    },
    {
        "title": "菩萨蛮 镜天良月皆佳节",
        "author": "姜特立",
        "content": "镜天良月皆佳节。\n休恨今宵妨皎洁。\n玉锁闷蟾宫。\n姮娥意自通。\n终有开时节。\n莫放笙歌歇。\n来夕尚婵娟。\n何妨把酒看。",
        "dynasty": "宋",
        "collection_info": null
    },
    {
        "title": "霜天晓角 欢娱电掣",
        "author": "姜特立",
        "content": "欢娱电掣。\n何况轻离别。\n料得两情无奈，思量尽、总难说。\n酒热。\n凄兴发。\n共寻波底月。\n长结西湖心愿，水有尽、情无歇。",
        "dynasty": "宋",
        "collection_info": null
    },
    {
        "title": "阮郎归 绿阴庭院记年时",
        "author": "姜特立",
        "content": "绿阴庭院记年时。\n家人捧寿卮。\n乐声催拍送腰支。\n香风匝地衣。\n清梦断，彩云飞。\n刘郎今鬓丝。\n强将杯酒破愁眉。\n如今触事非。",
        "dynasty": "宋",
        "collection_info": null
    },
    {
        "title": "浪淘沙 春事有来期",
        "author": "姜特立",
        "content": "春事有来期。\n且喜春归。\n问春何似去年时。\n报道今年春意好，随分开眉。\n往事莫伤悲。\n光景如飞。\n十分潘鬓已成丝。\n幸是风流犹未减，且醉芳菲。",
        "dynasty": "宋",
        "collection_info": null
    },
    {
        "title": "朝中措 芳林曲径锦玲珑",
        "author": "姜特立",
        "content": "芳林曲径锦玲珑。\n腻白借微红。\n元是海棠标格，司花点化东风。\n端相浑似，玉真未醉，春思先慵。\n留取浅颦低笑，夜深翠幄轻笼。",
        "dynasty": "宋",
        "collection_info": null
    },
    {
        "title": "朝中措 十分天赋好精神",
        "author": "姜特立",
        "content": "十分天赋好精神。\n宫样小腰身。\n迷却阳城下蔡，未饶宋玉东邻。\n不堪回首，高堂去梦，楚峡归云。\n从此好寻夫婿，有书频寄鸿鳞。",
        "dynasty": "宋",
        "collection_info": null
    },
    {
        "title": "朝中措 如山堂上翠横空",
        "author": "姜特立",
        "content": "如山堂上翠横空。\n山影浪花中。\n夜夜林间明月，时时柳外清风。\n如今到此，け然万事，无处情锺。\n唯有尊前一笑，分明好个山翁。",
        "dynasty": "宋",
        "collection_info": null
    },
    {
        "title": "蝶恋花 飘粉吹香三月暮",
        "author": "姜特立",
        "content": "飘粉吹香三月暮。\n病酒情怀，愁绪浑无数。\n有个人人来又去。\n归期有恨难留驻。\n明日尊前无觅处。\n咿轧篮舆，只向双溪路。\n我辈情锺君谩与。\n为云为雨应难据。",
        "dynasty": "宋",
        "collection_info": null
    },
    {
        "title": "声声慢 云迷越岫",
        "author": "姜特立",
        "content": "云迷越岫，枫冷吴江，天香忽到人寰。\n满额涂黄，别更一种施丹。\n天教素秋独步，笑同时、霜菊秋兰。\n最好处，向水阶月地，把酒相看。\n应有骚人雅韵，将胆瓶筠管，簇向屏山。\n野店云房，争待结屋中间。\n无奈猖狂老子，架巢卧、风露清闲。\n待早晚，约姮娥、同住广寒。",
        "dynasty": "宋",
        "collection_info": null
    },
    {
        "title": "卜算子 丹桂一枝芳",
        "author": "姜特立",
        "content": "丹桂一枝芳，陡觉秋容静。\n月里人间总一般，共此扶疏影。\n枕畔忽闻香，夜半还思省。\n争奈姮娥不嫁人，寂寞孤衾冷。",
        "dynasty": "宋",
        "collection_info": null
    },
    {
        "title": "西江月 富贵从来自有",
        "author": "姜特立",
        "content": "富贵从来自有，人生最羡长年。\n骎骎八秩未华颠。\n更喜此身强健。\n金印新来如斗，丝纶御墨犹鲜。\n枣如瓜大藕如船。\n莫惜尊前满劝。",
        "dynasty": "宋",
        "collection_info": null
    },
    {
        "title": "满江红 听说梅山",
        "author": "姜特立",
        "content": "听说梅山，一邱内、深藏曲折。\n过醒心桥下，水光清彻。\n迤逦跻攀登翠岭，沈沈烟壑千峰列。\n更小亭、风露逼华堂，荷香发。\n歌声动，云横阕。\n舞腰转，风回雪。\n正良辰美景，众宾欢悦。\n老子中间聊笑傲，酒行莫放觥筹歇。\n愿此生、长似钓璜公，添华发。",
        "dynasty": "宋",
        "collection_info": null
    },
    {
        "title": "念奴娇 宦途巇险",
        "author": "姜特立",
        "content": "宦途巇险，问急流勇退，几人闻早。\n自别修门今正是，一纪生朝还到。\n绿野风光，平泉草木，争似梅山好。\n园林如画，芰荷香泛芳沼。\n早晚玉节来临，君恩踵至，金印应如斗。\n好是华堂开宴处，歌舞管弦声奏。\n海上蟠桃，山中仙杏，共劝长生酒。\n莫辞沈醉，年年此会依旧。",
        "dynasty": "宋",
        "collection_info": null
    },
    {
        "title": "满江红 小小华堂",
        "author": "姜特立",
        "content": "小小华堂，朱阑外、乱山如簇。\n更云中仙掌，一峰高矗。\n南极老人呈瑞处，丙丁躔次光相烛。\n又谁知、堂上有闲人，无拘束。\n宾朋至，须歌曲。\n风月好，纷丝竹，都不管、世间是非荣辱。\n屈指如今侪辈少，几人老后能知足。\n问此身、何地寄生涯，唯松菊。",
        "dynasty": "宋",
        "collection_info": null
    },
    {
        "title": "临江仙 桃李飞花春渐老",
        "author": "姜特立",
        "content": "桃李飞花春渐老，海棠次第芬芳。\n庭前红叶已成行。\n酴醿开未到，犹更有花王。\n从此便须排日醉，莫将闲事相妨。\n老来不是太疏狂。\n尊前君看取，潘宾已成霜。",
        "dynasty": "宋",
        "collection_info": null
    },
    {
        "title": "感皇恩 儿女沸欢声",
        "author": "姜特立",
        "content": "儿女沸欢声，生朝来到。\n帘幕中间喷香兽。\n京祠新任，好事日边还又。\n清闲无个事，君恩厚。\n赢得乞食，歌姬一笑。\n旧衲云山伴红袖。\n蓬莱弱水，试问神仙何有。\n近来饶落托，贪杯酒。",
        "dynasty": "宋",
        "collection_info": null
    },
    {
        "title": "朝中措 乘成台上晓书云",
        "author": "周必大",
        "content": "乘成台上晓书云。\n黄色映天庭。\n已谢浮名浮利，也知来应长生。\n边亭卧鼓，馀粮栖亩，朝野欢声。\n从此四时八节，弟兄常醉金觥。",
        "dynasty": "宋",
        "collection_info": null
    },
    {
        "title": "满庭芳 天壤茫茫",
        "author": "周必大",
        "content": "天壤茫茫，人心殊观，未免因欠思馀。\n太山邱垤，同载一方舆。\n那更长沙下湿，祝融峰、才比吾庐。\n秋风冷，攀缘汗浃，应叹苦区区。\n登高，聊尔耳，何须蜡屐，谁暇膏车。\n默存处，清都宛在须臾。\n笑约乘鸾羽客，窥倒景、拊掌崎岖。\n归来把，萸囊菊盏，一为洗泥涂。",
        "dynasty": "宋",
        "collection_info": null
    },
    {
        "title": "谒金门 梅乍吐",
        "author": "周必大",
        "content": "梅乍吐。\n趁寿席、香风度。\n人与此花俱独步。\n风流天付与。\n好在青云歧路。\n愿共作、和羹侣。\n归访赤松辞万户。\n莺花犹是主。",
        "dynasty": "宋",
        "collection_info": null
    },
    {
        "title": "点绛唇 报答风光",
        "author": "周必大",
        "content": "报答风光，满倾琼液休思睡。\n乱莺声碎。\n来往甘棠底。\n闻道中和，深简君王意。\n归舟起。\n到时应是。\n玉殿槐交翠。",
        "dynasty": "宋",
        "collection_info": null
    },
    {
        "title": "点绛唇 醉上兰舟",
        "author": "周必大",
        "content": "醉上兰舟，羡他沙暖鸳鸯睡。\n月波金碎。\n愁海深无底。\n太守新词，解释无穷意。\n高歌起。\n浮云闲事。\n浑付烟中翠。",
        "dynasty": "宋",
        "collection_info": null
    },
    {
        "title": "点绛唇 踏白江梅",
        "author": "周必大",
        "content": "踏白江梅，大都玉斫酥凝就。\n雨肥霜逗。\n痴了闺房秀。\n莫待冬深，雪压风欺后。\n君知否。\n却嫌伊瘦。\n仍怕伊僝僽。",
        "dynasty": "宋",
        "collection_info": null
    },
    {
        "title": "点绛唇 秋夜乘槎",
        "author": "周必大",
        "content": "秋夜乘槎，客星容到天孙渚。\n眼波微注。\n将谓牵牛渡。\n见了还非，重理霓裳舞。\n都无误。\n几年一遇。\n莫讶周郎顾。",
        "dynasty": "宋",
        "collection_info": null
    },
    {
        "title": "朝中措 月眉新画露珠圆",
        "author": "周必大",
        "content": "月眉新画露珠圆。\n今夕正相鲜。\n欲导唐家诞节，先生汉相韦贤。\n悬知此去，莺迁春谷，鹗在秋天。\n班首算来旬岁，状头看取明年。",
        "dynasty": "宋",
        "collection_info": null
    },
    {
        "title": "朝中措 九重深念朔庭空",
        "author": "周必大",
        "content": "九重深念朔庭空。\n良弼梦时中。\n擢第难遵常制，筑岩直继高风。\n明年东府，金钗珠履，列鼎鸣钟。\n良酝傥分焦革，早禾休浸曹公。",
        "dynasty": "宋",
        "collection_info": null
    },
    {
        "title": "醉落魄・一斛珠 山川迥别",
        "author": "周必大",
        "content": "山川迥别。\n赤城自古雄东越。\n锺英储秀簪绅列。\n何事黄扉，殊未相黄发。\n如今衮职那容缺。\n人心恰与天时合。\n看看孚号彤庭发。\n初破天荒，留与后来说。",
        "dynasty": "宋",
        "collection_info": null
    },
    {
        "title": "醉落魄・一斛珠 才高句杰",
        "author": "周必大",
        "content": "才高句杰。\n飞黄却应鸾和节。\n新词聊卷波澜阔。\n泉玉淙铮，犹不比清切。\n相逢未稳愁相别。\n南园烟草南楼月。\n阳关西出重吹彻。\n垂柳新栽，宁忍便攀折。",
        "dynasty": "宋",
        "collection_info": null
    },
    {
        "title": "西江月 三月群贤毕集",
        "author": "周必大",
        "content": "三月群贤毕集，二天五马生光。\n传觞击鼓底匆忙。\n画鹢将飞江上。\n鲁国方虚两社，齐人要复侵疆。\n延英引对上东廊。\n应念幽人相望。",
        "dynasty": "宋",
        "collection_info": null
    },
    {
        "title": "西江月 藉甚新除刺史",
        "author": "周必大",
        "content": "藉甚新除刺史，岿然鲁殿灵光。\n诏书催发棹讴忙。\n沙路从今稳上。\n有喜刊除戎索，无劳远抚闽疆。\n日高龙影转槐廊。\n想见清光注望。",
        "dynasty": "宋",
        "collection_info": null
    },
    {
        "title": "导引 重华真主",
        "author": "周必大",
        "content": "重华真主，晨夕奉庭闱。\n禋祀庆成时。\n干元坤载同归美，宝册两光辉。\n斑衣何似赭黄衣。\n此事古今稀。\n都人欢乐嵩呼震，圣寿总天齐。",
        "dynasty": "宋",
        "collection_info": null
    },
    {
        "title": "导引 新阳初应",
        "author": "周必大",
        "content": "新阳初应，乐事起彤庭。\n和气满吴京。\n帝家来庆东皇寿，西母共长生。\n金书玉篆灿龙文。\n前导沸欢声。\n修龄无极名无尽，一岁一回增。",
        "dynasty": "宋",
        "collection_info": null
    },
    {
        "title": "导引 合宫亲飨",
        "author": "周必大",
        "content": "合宫亲飨，青女肃长空。\n精意与天通。\n后皇临顾谁为侑，文祖暨神功。\n亟蒙祉福岁长丰。\n声教被华戎。\n两宫眉寿同荣乐，戬谷永来崇。",
        "dynasty": "宋",
        "collection_info": null
    },
    {
        "title": "合宫歌 圣明朝",
        "author": "周必大",
        "content": "圣明朝，旷典乘秋举。\n大飨本仁祖。\n九室八牖四户。\n敕躬齐戒格堪舆。\n盛牲实俎。\n并侑总稽古。\n玉露乍肃天宇。\n冰轮下照金铺。\n燎烟嘘呼。\n郁尊香，云门舞。\n仿佛翔坐，灵心咸嘉娱。\n众星俞美，光属照熉珠。\n清晓御丹凤，湛恩遍浃率溥。\n欢声雷动岳镇呼。\n徐命法驾，万骑花盈路。\n献胙慈极，寿同箕翼，事超唐虞。\n看平燕云，从此兴文偃武。\n待重会诸侯，依旧东都。",
        "dynasty": "宋",
        "collection_info": null
    },
    {
        "title": "失调名 卷帘试约东君",
        "author": "周辉",
        "content": "卷帘试约东君，问花信风来第几番。",
        "dynasty": "宋",
        "collection_info": null
    },
    {
        "title": "失调名 生怕冻损蜂房",
        "author": "周辉",
        "content": "生怕冻损蜂房，胆瓶汤浸，且与温存着。",
        "dynasty": "宋",
        "collection_info": null
    },
    {
        "title": "满江红 寒谷春生",
        "author": "范成大",
        "content": "寒谷春生，熏叶气、玉筒吹谷。\n新阳后、便占新岁，吉云清穆。\n休把心情关乐裹，但逢节序添诗轴。\n笑强颜、风物岂非痴，终非俗。\n清昼永，佳眠熟。\n门外事，何时足。\n且团栾同社，笑歌相属。\n着意调停云露酿，从头检举梅花曲。\n纵不能、将醉作生涯，休拘束。",
        "dynasty": "宋",
        "collection_info": null
    },
    {
        "title": "满江红 竹里行厨",
        "author": "范成大",
        "content": "竹里行厨，来问讯、诸侯宾老。\n春满座、弹丝未遍，挥豪先了。\n云避仁风收雨脚，日随和气熏林表。\n向尊前、来访白髯公，衰何早。\n志千里，功名兆。\n光万丈，文章耀。\n洗水壶胸次，月秋霜晓。\n应念一堂尘网暗，故将百和香云绕。\n算赏心、清话古来多，如今少。",
        "dynasty": "宋",
        "collection_info": null
    },
    {
        "title": "满江红 柳外轻雷",
        "author": "范成大",
        "content": "柳外轻雷，催几阵、雨丝飞急。\n雷雨过、半川荷气，粉融香浥。\n弄蕊攀条春一笑，从教水溅罗衣湿。\n打梁州、箫鼓浪花中，跳鱼立。\n山倒影，云千叠。\n横浩荡，舟如叶。\n有采菱清些，桃根双楫。\n忘却天涯泊地，尊前不放闲愁人。\n任碧筒、十丈卷金波，长鲸吸。",
        "dynasty": "宋",
        "collection_info": null
    },
    {
        "title": "满江红 罨画溪山",
        "author": "范成大",
        "content": "罨画溪山，行欲遍、风蒲还举。\n天渐远、水云初静，柁楼人语。\n月色波光看不定，玉虹横卧金鳞舞。\n看五湖、今夜只边舟，追千古。\n怀往事，渔樵侣。\n曾共醉，松江渚。\n算今年依旧，一杯沧浦。\n宇宙此身元是客，不须怅望家何许。\n但中秋、时节好溪山，皆吾土。",
        "dynasty": "宋",
        "collection_info": null
    },
    {
        "title": "千秋岁 北城南埭",
        "author": "范成大",
        "content": "北城南埭。\n玉水方流汇。\n青樾里，红尘外。\n万桃春不老，双竹寒相对。\n回首处，满城明月曾同载。\n分散西园盖。\n消减东阳带。\n人事改，花源在。\n神仙虽可学，功行无过醉。\n新酒好，就船况有鱼堪买。",
        "dynasty": "宋",
        "collection_info": null
    },
    {
        "title": "浣溪沙 倾坐东风百媚生",
        "author": "范成大",
        "content": "倾坐东风百媚生。\n万红无语笑逢迎。\n照妆醒睡蜡烟轻。\n采蝀横斜春不夜，绛霞浓淡月微明。\n梦中重到锦官城。",
        "dynasty": "宋",
        "collection_info": null
    },
    {
        "title": "浣溪沙 催下珠帘护绮丛",
        "author": "范成大",
        "content": "催下珠帘护绮丛。\n花枝红里烛枝红。\n烛光花影夜葱茏。\n锦地绣天香雾里，珠星璧月彩云中。\n人间别有几春风。",
        "dynasty": "宋",
        "collection_info": null
    },
    {
        "title": "浣溪沙 送尽残春更出游",
        "author": "范成大",
        "content": "送尽残春更出游。\n风前踪迹似沙鸥。\n浅斟低唱小淹留。\n月见西楼清夜醉，雨添南浦绿波愁。\n有人无计恋行舟。",
        "dynasty": "宋",
        "collection_info": null
    },
    {
        "title": "浣溪沙 歙浦钱塘一水通",
        "author": "范成大",
        "content": "歙浦钱塘一水通。\n闲云如幕碧重重。\n吴山应在碧云东。\n无力海棠风淡荡，半眠官柳日葱茏。\n眼前春色为谁浓。",
        "dynasty": "宋",
        "collection_info": null
    },
    {
        "title": "浣溪沙 宝髻双双出绮丛",
        "author": "范成大",
        "content": "宝髻双双出绮丛。\n妆光梅影各春风。\n收灯时候却相逢。\n鱼子笺中此宛转，龙香拨上语玲珑。\n明朝车马莫西东。",
        "dynasty": "宋",
        "collection_info": null
    },
    {
        "title": "浣溪沙 红锦障泥杏叶鞯",
        "author": "范成大",
        "content": "红锦障泥杏叶鞯。\n解鞍呼渡忆当年。\n马骄不肯上航船。\n茅店竹篱开席市，绛裙青袂斸姜田。\n临平风物故依然。",
        "dynasty": "宋",
        "collection_info": null
    },
    {
        "title": "瑞鹤仙 湿云黏雁影",
        "author": "陆叡",
        "content": "湿云黏雁影。\n望征路愁迷，离绪难整。\n千金买光景。\n但疏钟催晓，乱鸦啼暝。\n花暗省。\n许多情、相逢梦境。\n便行云、都不归来，也合寄将音信。\n孤迥。\n盟鸾心在，跨鹤程高，后期无准。\n情丝待翦。\n翻惹得，旧时恨。\n怕天教何处，参差双燕，还染残朱剩粉。\n对菱花、与说相思，看谁瘦损。",
        "dynasty": "宋",
        "collection_info": null
    },
    {
        "title": "霜叶飞 断烟离绪",
        "author": "吴文英",
        "content": "断烟离绪。\n关心事，斜阳红隐霜树。\n半壶秋水荐黄花，香西风雨。\n纵玉勒、轻飞迅羽。\n凄凉谁吊荒台古。\n记醉蹋南屏，彩扇咽、寒蝉倦梦，不知蛮素。\n聊对旧节传杯，尘笺蠹管，断阕经岁慵赋。\n小蟾斜影转东篱，夜冷残蛩语。\n早白发、缘愁万缕。\n惊飙从卷乌纱去。\n漫细将、茱萸看，但约明年，翠微高处。",
        "dynasty": "宋",
        "collection_info": null
    },
    {
        "title": "莺啼序 残寒正欺病酒",
        "author": "吴文英",
        "content": "残寒正欺病酒，掩沈香绣户。\n燕来晚、飞入西城，似说春事迟暮。\n画船载、清明过却，晴烟冉冉吴宫树。\n念羁情游荡，随风化为轻絮。\n十载西湖，傍柳系马，趁娇尘软雾。\n溯红渐、招入仙溪，锦儿偷寄幽素。\n倚银屏、春宽梦窄，断红湿、歌纨金缕。\n暝堤空，轻把斜阳，总还鸥鹭。\n幽兰旋老，杜若还生，水乡尚寄旅。\n别后访、六桥无信，事往花委，瘗玉埋香，几番风雨。\n长波妒盼，遥山羞黛，渔灯分影春江宿，记当时、短楫桃根渡。\n青楼彷佛，临分败壁题诗，泪墨惨澹尘土。\n危亭望极，草色天涯，吹鬓侵半苎。\n暗点检、离痕欢唾，尚染鲛绡，凤迷归，破鸾慵舞。\n殷勤待写，书中长恨，蓝霞辽海沈过雁，漫相思、弹入哀筝柱。\n伤心千里江南，怨曲重招，断魂在否。",
        "dynasty": "宋",
        "collection_info": null
    },
    {
        "title": "凤箫吟・芳草 锁离愁",
        "author": "韩缜",
        "content": "锁离愁，连绵无际，来时陌上初熏。\n绣帏人念远，暗垂珠泪，泣送征轮。\n长亭长在眼，更重重、远水孤云。\n但望极楼高，尽日目断王孙。\n消魂。\n池塘别后，曾行处、绿妒轻裙。\n恁时携素手，乱花飞絮里，缓步香。\n朱颜空自改，向年年、芳意长新。\n遍绿野，嬉游醉眠，莫负青春。",
        "dynasty": "宋",
        "collection_info": null
    },
    {
        "title": "定风波 莫听穿林打叶声",
        "author": "苏轼",
        "content": "莫听穿林打叶声。\n何妨吟啸且徐行。\n竹杖芒鞋轻胜马。\n谁怕。\n一蓑烟雨任平生。\n料峭春风吹酒醒。\n微冷。\n山头斜照却相迎。\n回首向来萧瑟处。\n归去。\n也无风雨也无晴。",
        "dynasty": "宋",
        "collection_info": null
    },
    {
        "title": "贺新郎 乳燕飞华屋",
        "author": "苏轼",
        "content": "乳燕飞华屋。\n悄无人、桐阴转午，晚凉新浴。\n手弄生绡白团扇，扇手一时似玉。\n渐困倚、孤眠清熟。\n帘外谁来推绣户，枉教人、梦断瑶台曲。\n又却是，风敲竹。\n石榴半吐红巾蹙。\n待浮花、浪蕊都尽，伴君幽独。\n艳一枝细看取，芳心千重似束。\n又恐被、秋风惊绿。\n若待得君来向此，花前对酒不忍触。\n共粉泪，两蔌蔌。",
        "dynasty": "宋",
        "collection_info": null
    },
    {
        "title": "洞仙歌 冰肌玉骨",
        "author": "苏轼",
        "content": "冰肌玉骨，自清凉无汗。\n水殿风来暗香满。\n绣帘开、一点明月窥人，人未寝、枕钗横鬓乱。\n起来携素手，庭户无声，时见疏星渡河汉。\n试问夜如何，夜已三更，金波淡、玉绳低转。\n但屈指、西风几时来，又不道、流年暗中偷换。",
        "dynasty": "宋",
        "collection_info": null
    },
    {
        "title": "永遇乐 明月如霜",
        "author": "苏轼",
        "content": "明月如霜，好风如水，清景无限。\n曲港跳鱼，圆荷泻露，寂寞无人见。\n如三鼓，铿然一叶，黯黯梦云惊断。\n夜茫茫，重寻无处，觉来小园行遍。\n天涯倦客，山中归路，望断故园心眼。\n燕子楼空，佳人何在，空锁楼中燕。\n古今如梦，何曾梦觉，但有旧欢新怨。\n异时对，黄楼夜景，为余浩叹。",
        "dynasty": "宋",
        "collection_info": null
    },
    {
        "title": "贺新郎 深院榴花吐",
        "author": "刘克庄",
        "content": "深院榴花吐。\n画帘开、衣纨扇，午风清暑。\n儿女纷纷夸结束，新样钗符艾虎。\n早已有、游人观渡。\n老大逢场慵作戏，任陌头、年少争旗鼓。\n溪雨急，浪花舞。\n灵均标致高如许。\n忆生平、既纫兰佩，更怀椒糈。\n谁信骚魂千载后，波底垂涎角黍。\n又说是、蛟馋龙怒。\n把似而今醒到了，料当年、醉死差无苦。\n聊一笑，吊千古。",
        "dynasty": "宋",
        "collection_info": null
    },
    {
        "title": "洞仙歌 雪云散尽",
        "author": "李元膺",
        "content": "雪云散尽，放晓晴池院。\n杨柳于人便青眼。\n更风流多处，一点梅心、相映远。\n约略轻笑浅。\n一年春好处，不在浓芳，小艳疏香最娇软。\n到清明时候，百紫千红花正乱。\n已失春风一半。\n蚤占取韶光，共追游，但莫管春寒，醉红自暖。",
        "dynasty": "宋",
        "collection_info": null
    },
    {
        "title": "满庭芳 山抹微云",
        "author": "秦观",
        "content": "山抹微云，天连衰草，画角声断谯门。\n暂停征棹，聊共引离尊。\n多少蓬莱旧事，空回首、烟霭纷纷。\n斜阳外，寒鸦万点，流水绕孤村。\n销魂。\n当此际，香囊暗解，罗带轻分。\n谩赢得、青楼薄名存。\n此去何时见也，襟袖上、空惹啼痕。\n伤情处，高城望断，灯火已黄昏。",
        "dynasty": "宋",
        "collection_info": null
    },
    {
        "title": "满庭芳 晓色云开",
        "author": "秦观",
        "content": "晓色云开，春随人意，骤雨才过还晴。\n古台芳榭，飞燕蹴红英。\n舞困榆钱自落，秋千外、绿水桥平。\n东风里，朱门映柳，低底按小秦筝。\n多情。\n行乐处，珠钿翠盖，玉辔红缨。\n渐酒空金，花困蓬瀛。\n豆蔻梢头旧恨，十年梦，屈指堪惊。\n凭阑久，疏烟淡日，寂寞下芜城。",
        "dynasty": "宋",
        "collection_info": null
    },
    {
        "title": "蝶恋花 欲减罗衣寒未去",
        "author": "赵令",
        "content": "欲减罗衣寒未去。\n不卷珠帘，人在深深处。\n红杏枝头花几许。\n啼痕止恨清明雨。\n尽日沈烟香一缕。\n宿酒醒迟，恼破春情绪。\n飞燕又将归信误。\n小屏风上西江路。",
        "dynasty": "宋",
        "collection_info": null
    },
    {
        "title": "伴云来・天香 烟络横林",
        "author": "贺铸",
        "content": "烟络横林，山沈远照，逦迤黄昏钟鼓。\n烛映帘栊，蛩催机杼，共苦清秋风露。\n不眠思妇，齐应和、几声砧杵。\n惊动天涯倦宦，岁华行暮。\n当年酒狂自负。\n谓东君、已春相付。\n流浪征骖北道，客墙南浦。\n幽恨无人晤语。\n赖明月曾知旧游处。\n好伴云来，还将梦去。",
        "dynasty": "宋",
        "collection_info": null
    },
    {
        "title": "高阳台 修竹凝妆",
        "author": "吴文英",
        "content": "修竹凝妆，垂杨驻马，凭阑浅画成图。\n山色谁题，楼前有雁斜书。\n东风紧送斜阳下，弄旧寒、晚酒醒馀。\n自销凝，能几花前，顿老相如。\n伤春不在高楼上，在灯前攲枕，雨外熏炉。\n怕舣游船，临流可奈清臞。\n飞红若到西湖底，搅翠澜、总是愁鱼。\n莫重来，吹尽香绵，泪满平芜。",
        "dynasty": "宋",
        "collection_info": null
    },
    {
        "title": "三姝媚 湖山经醉惯",
        "author": "吴文英",
        "content": "湖山经醉惯。\n溃春衫、啼痕酒痕无限。\n又客长安，叹断襟零袂，尘谁浣。\n紫曲门荒，沿败井、风摇青蔓。\n对语东邻，犹是曾巢，谢堂双燕。\n春梦人间须断。\n但怪得、当年梦缘能短。\n绣屋秦筝，傍海棠偏爱，夜深开宴。\n舞歇歌沈，花未减、红颜先变。\n伫久河桥欲去，斜阳泪满。",
        "dynasty": "宋",
        "collection_info": null
    },
    {
        "title": "大有 戏马台前",
        "author": "潘希白",
        "content": "戏马台前，采花篱下，问岁华、还是重九。\n恰归来、南山翠色依旧。\n帘栊昨夜听风雨，都不似、登归时候。\n一片宋玉情怀，十分卫郎清瘦。\n红萸佩、空对酒。\n砧杆动微寒，暗欺罗袖。\n秋已无多，早是败荷衰柳。\n强整帽檐侧，曾经向、天涯搔首。\n几回忆、故国莼鲈，霜前雁后。",
        "dynasty": "宋",
        "collection_info": null
    },
    {
        "title": "宝鼎现 红妆春骑",
        "author": "刘辰翁",
        "content": "红妆春骑。\n踏月影、竿旗穿市。\n望不尽、楼台歌舞，习习香尘莲步底。\n箫声断、约彩鸾归去，未怕金吾呵醉。\n甚辇路、喧阗且止。\n听得念奴歌起。\n父老犹记宣和事。\n抱铜仙、清泪如水。\n还转盼、沙河多丽。\n漾明光连邸第。\n帘影冻、散红光成绮。\n月浸葡萄十里。\n看往来、神仙才子。\n肯把菱花扑碎。\n肠断竹马儿童，空见说、三千乐指。\n等多时春不归来，到春时欲睡。\n又说向、灯前拥髻。\n暗滴鲛珠坠。\n便当日、亲见霓裳，天上人间梦里。",
        "dynasty": "宋",
        "collection_info": null
    },
    {
        "title": "永遇乐 璧月初晴",
        "author": "刘辰翁",
        "content": "璧月初晴，黛云远澹，春事谁主。\n禁苑娇寒，湖堤倦暖，前度遽如许。\n香尘暗陌，华灯明昼，长是懒携手去。\n谁知道，断烟禁夜，满城似愁风雨。\n宣和旧日，临安南渡，芳景犹自如故。\n缃帙流离，风鬟三五，能赋词最苦。\n江南无路，州今夜，此苦又谁知否。\n空相对，残无寐，满村社鼓。",
        "dynasty": "宋",
        "collection_info": null
    },
    {
        "title": "瑶花慢 朱钿宝",
        "author": "周密",
        "content": "朱钿宝。\n天上飞琼，比人间春别。\n江南江北，曾未见，谩拟梨云梅雪。\n淮山春晚，问谁识、芳心高洁。\n消几番、花落花开，老了玉关豪杰。\n金壶翦送琼枝，看一骑红尘，香度瑶阙。\n韶华正好，应自喜、初识长安蜂蝶。\n杜郎老矣，想旧事、花须能说。\n记少年，一梦扬州，二十四桥明月。",
        "dynasty": "宋",
        "collection_info": null
    },
    {
        "title": "曲游春 楚苑东风外",
        "author": "周密",
        "content": "楚苑东风外，暖丝情絮，春思如织。\n燕约莺期，恼芳情偏在，翠深红隙。\n漠漠香尘隔。\n沸十里、乱弦丛笛。\n看画船，尽入西泠，闲却半湖春色。\n柳陌。\n新烟凝碧。\n映帘底宫眉，堤上游勒。\n轻暝笼寒，怕梨云梦冷，杏香愁幂。\n歌管酬寒食。\n奈蝶怨、良宵岑寂。\n正满湖、碎月摇花，怎生去得。",
        "dynasty": "宋",
        "collection_info": null
    },
    {
        "title": "高阳台 照野旌旗",
        "author": "周密",
        "content": "照野旌旗，朝天车马，平沙万里天低。\n宝带金章，尊前茸帽风。\n秦关汴水经行地，想登临、都付新诗。\n纵英游，叠鼓清笳，骏马名姬。\n酒酣应对燕山雪，正冰河月冻，晓陇云飞。\n投老残年，江南谁念方回。\n东风渐绿西湖柳，雁已还、人未南归。\n最关情，折尽梅花，难寄相思。",
        "dynasty": "宋",
        "collection_info": null
    },
    {
        "title": "解佩环・疏影 江空不渡",
        "author": "彭元逊",
        "content": "江空不渡，恨蘼芜杜若，零落无数。\n远道荒寒，婉娩流年，望望美人迟暮。\n风烟雨雪阴晴晚，更何须，春风千树。\n尽孤城、落木萧萧，日夜江声流去。\n日晏山深闻笛，恐他年流落，与子同赋。\n事阔心违，交淡媒劳，蔓草沾衣多露。\n汀洲窈窕馀醒寐，遗浮沈沣浦。\n有白鸥淡月，微波寄语，逍遥容与。",
        "dynasty": "宋",
        "collection_info": null
    },
    {
        "title": "六丑 似东风老大",
        "author": "彭元逊",
        "content": "似东风老大，那复有、当时风气。\n有情不收，江山身是寄。\n浩荡何世。\n但忆临官道，暂来不住，便出门千里。\n痴心指望回风坠。\n扇底相逢，钗头微缀。\n他家万条千缕，解遮亭障驿，不隔江水。\n瓜洲曾舣，等行人岁岁。\n日下长秋，城乌夜起。\n帐庐好在春睡。\n共飞归湖上，草青无地。\n雨、春心如腻。\n欲待化、丰乐楼前，青门都废。\n何人念、流落无几。\n点点抟作，雪绵松润，为君泪。",
        "dynasty": "宋",
        "collection_info": null
    },
    {
        "title": "贺新郎 篆缕销香鼎",
        "author": "潘汾",
        "content": "篆缕销香鼎。\n翠沈沈、庭阴转午，画堂人静。\n芳草王孙知何处，惟有杨花糁径。\n正玉枕、瞢腾初醒。\n门外残红春已去，镇无聊、酒厌厌病。\n云髻，未整。\n江南旧事休重省。\n但天涯、寻消问息，断鸿难倩。\n月满西楼凭阑久，依旧归期未定。\n便只恐、瓶沈金井。\n嘶骑不来银烛暗，枉教人、立尽梧桐影。\n谁伴我，对鸾镜。",
        "dynasty": "宋",
        "collection_info": null
    },
    {
        "title": "贺新郎 篆缕销金鼎",
        "author": "李玉",
        "content": "篆缕销金鼎。\n醉沈沈、庭阴转午，画堂人静。\n芳草王孙知何处，惟有杨花糁径。\n渐玉枕、腾腾春醒。\n帘外残红春已透，镇无聊、酒厌厌病。\n云鬓乱，未整。\n江南旧事休重省。\n遍天涯、寻消问息，断鸿难倩。\n月满西楼凭栏久，依旧归期未定。\n又只恐、瓶沈金井。\n嘶骑不来银烛暗，枉教人、立尽梧桐影。\n谁伴我，对鸾镜。",
        "dynasty": "宋",
        "collection_info": null
    },
    {
        "title": "庆宫春・高阳台 双桨莼波",
        "author": "姜夔",
        "content": "双桨莼波，一蓑松雨，暮愁渐满空阔。\n呼我盟鸥，翩翩欲下，背人还过木末。\n那回归去，荡云雪、孤舟夜发。\n伤心重见，依约眉山，黛痕低压。\n采香径里春寒，老子婆娑，自歌谁答。\n垂虹西望，飘然引去，此兴平生难遏。\n酒醒波远，政凝想、明素袜。\n如今安在，唯有阑干，伴人一霎。",
        "dynasty": "宋",
        "collection_info": null
    },
    {
        "title": "琵琶仙・自度曲 双桨来时",
        "author": "姜夔",
        "content": "双桨来时，有人似、旧曲桃根桃叶。\n歌扇轻约飞花，蛾眉正奇绝。\n春渐远、汀洲自绿，更添了、几声啼。\n十里扬州，三生杜牧，前事休说。\n又还是、宫烛分烟，奈愁里、匆匆换时节。\n都把一襟芳思，与空阶榆荚。\n千万缕、藏鸦细柳，为玉尊、起舞回雪。\n想见西出阳关，故人初别。",
        "dynasty": "宋",
        "collection_info": null
    },
    {
        "title": "八归 芳莲坠粉",
        "author": "姜夔",
        "content": "芳莲坠粉，蔬桐吹绿，庭院暗雨乍歇。\n无端抱影销魂处，还见筱墙萤暗，藓阶蛩切。\n送客重寻西去路，问水面、琵琶谁拨。\n最可惜、一片江山，总付与啼。\n长恨相从未款，而今何事，又对西风离别。\n渚寒烟淡，棹移人远，缥缈行舟如叶。\n想文君望久，倚竹愁生步罗袜。\n归来后、翠尊双饮，下了珠帘，玲珑闲看月。",
        "dynasty": "宋",
        "collection_info": null
    },
    {
        "title": "翠楼吟 月冷龙沙",
        "author": "姜夔",
        "content": "月冷龙沙，尘轻虎落，今年汉初赐。\n新翻胡部曲，听毡幕、元戎歌吹。\n层楼高峙。\n看栏曲萦红，檐牙飞翠。\n人姝丽。\n粉香吹下，夜寒风细。\n此地。\n宜有词仙，拥素云黄鹤，与君游戏。\n玉梯凝望久，叹芳草、萋萋千里。\n天涯情味。\n仗酒清愁，花销英气。\n西山外。\n晚来还卷，一帘秋霁。",
        "dynasty": "宋",
        "collection_info": null
    },
    {
        "title": "浪淘沙 梦觉、透窗风一线",
        "author": "柳永",
        "content": "梦觉、透窗风一线，寒灯吹息。\n那堪酒醒，又闻空阶，夜雨频滴。\n嗟因循、久作天涯客。\n负佳人、几许盟言，便忍把、从前欢会，陡顿翻成忧戚。\n愁极。\n再三追思，洞房深处，几度饮散歌阑，香暖鸳鸯被，岂暂时疏散，费伊心力。\n云尤雨，有万般千种，相怜相惜。\n恰到如今，天长漏永，无端自家疏隔。\n知何时、却拥秦云态，愿低帏昵枕，轻轻细说与，江乡夜夜，数寒更思忆。",
        "dynasty": "宋",
        "collection_info": null
    },
    {
        "title": "定风波 自春来、惨绿愁红",
        "author": "柳永",
        "content": "自春来、惨绿愁红，芳心是事可可。\n日上花梢，莺穿柳带，犹压香衾卧。\n暖酥消，腻云。\n终日厌厌倦梳裹。\n无那。\n恨薄情一去，音书无个。\n早知恁么。\n悔当初、不把雕鞍锁。\n向鸡窗、只与蛮笺象管，拘束教吟课。\n镇相随，莫抛躲。\n针线闲拈伴伊坐。\n和我。\n免使年少，光阴虚过。",
        "dynasty": "宋",
        "collection_info": null
    },
    {
        "title": "戚氏 晚秋天",
        "author": "柳永",
        "content": "晚秋天。\n一霎微雨洒庭轩。\n槛菊萧疏，井梧零乱惹残烟。\n凄然。\n望江关。\n飞云黯淡夕阳间。\n当时宋玉悲感，向此临水与登山。\n远道迢递，行人凄楚，倦听陇水潺。\n正蝉吟败叶，蛩响衰草，相应喧喧。\n孤馆度日如年。\n风露渐变，悄悄至更阑。\n长天净，绛河清浅，皓月婵娟。\n思绵绵。\n夜永对景，那堪屈指，暗想从前。\n未名未禄，绮陌红楼，往往经岁迁延。\n帝里风光好，当年少日，暮宴朝欢。\n况有狂朋怪侣，遇当歌、对酒竞留连。\n别来迅景如梭，旧游似梦，烟水程何限。\n念利名、憔悴长萦绊。\n追往事、空惨愁颜。\n漏箭移、稍觉轻寒。\n渐呜咽、画角数声残。\n对闲窗畔，停灯向晓，抱影无眠。",
        "dynasty": "宋",
        "collection_info": null
    },
    {
        "title": "八声甘州 对潇潇、暮雨洒江天",
        "author": "柳永",
        "content": "对潇潇、暮雨洒江天，一番洗清秋。\n渐霜风凄惨，关河冷落，残照当楼。\n是处红衰翠减，苒苒物华休。\n惟有长江水，无语东流。\n不忍登高临远，望故乡渺邈，归思难收。\n叹年来踪迹，何事苦淹留。\n想佳人、妆楼望，误几回、天际识归舟。\n争知我、倚阑干处，正恁凝愁。",
        "dynasty": "宋",
        "collection_info": null
    },
    {
        "title": "一丛花令・一丛花 伤高怀远几时穷",
        "author": "张先",
        "content": "伤高怀远几时穷。\n无物似情浓。\n离愁正引千丝乱，更东陌、飞絮。\n嘶骑渐遥，征尘不断，何处认郎踪。\n双鸳池沼水溶溶。\n南北小桡通。\n梯横画阁黄昏后，又还是、斜月帘栊。\n沈恨细思，不如桃杏，犹解嫁东风。",
        "dynasty": "宋",
        "collection_info": null
    },
    {
        "title": "踏莎行 小径红稀",
        "author": "晏殊",
        "content": "小径红稀，芳郊绿遍。\n高台树色阴阴见。\n春风不解禁杨花，乱扑行人面。\n翠叶藏莺，朱帘隔燕。\n炉香静逐游丝转。\n一场愁梦酒醒时，斜阳却照深深院。",
        "dynasty": "宋",
        "collection_info": null
    },
    {
        "title": "玉楼春 东城渐觉风光好",
        "author": "宋祁",
        "content": "东城渐觉风光好。\n皱波纹迎客棹。\n绿杨烟外晓寒轻，红杏枝头春意闹。\n浮生长恨欢娱少。\n肯爱千金轻一笑。\n为君持酒劝斜阳，且向花间留晚照。",
        "dynasty": "宋",
        "collection_info": null
    },
    {
        "title": "玉楼春 燕鸿过后春归去",
        "author": "欧阳修",
        "content": "燕鸿过后春归去。\n细算浮生千万绪。\n来如春梦几多时，去似朝云无觅处。\n闻琴解神仙侣。\n挽断罗衣留不住。\n劝君莫作独醒人，烂醉花间应有数。",
        "dynasty": "宋",
        "collection_info": null
    },
    {
        "title": "玉胡蝶・玉蝴蝶 晚雨未摧宫树",
        "author": "史达祖",
        "content": "晚雨未摧宫树，可怜闲叶，犹抱凉蝉。\n短景归秋，吟思又接愁边。\n漏初长、梦魂难禁，人渐老、风月俱寒。\n想幽欢。\n土花庭，虫网阑干。\n无端。\n啼蛄搅夜，恨随团扇，苦近秋莲。\n一笛当楼，谢娘悬泪立风前。\n故园晚、强留诗酒，新雁远、不致寒暄。\n隔苍烟。\n楚香罗袖，谁伴婵娟。",
        "dynasty": "宋",
        "collection_info": null
    },
    {
        "title": "满庭芳 月洗高梧",
        "author": "张",
        "content": "月洗高梧，露幽草，宝钗楼外秋深。\n土花沿翠，萤火坠墙阴。\n静听寒声断续，微韵转、凄咽悲沈。\n争求侣，殷勤劝织，促破晓机心。\n儿时，曾记得，呼灯灌穴，敛步随音。\n任满身花影，犹自追寻。\n携向花堂戏斗，亭台小、笼巧妆金。\n今休说，从渠床下，凉夜伴孤吟。",
        "dynasty": "宋",
        "collection_info": null
    },
    {
        "title": "花犯 小娉婷",
        "author": "吴文英",
        "content": "小娉婷，清铅素靥，蜂黄暗偷晕。\n翠翘敧鬓。\n昨夜冷中庭，月下相认。\n睡浓更苦凄风紧。\n惊回心未稳。\n送晓色、一壶葱茜，才知花梦准。\n湘娥化作此幽芳，凌波路，古岸云沙遗恨。\n临砌影，寒香乱、冻梅藏韵。\n熏炉畔、旋移傍枕，还又见、玉人垂绀鬒。\n料唤赏、清华池馆，台杯须满引。",
        "dynasty": "宋",
        "collection_info": null
    },
    {
        "title": "澡兰香 盘丝系腕",
        "author": "吴文英",
        "content": "盘丝系腕，巧篆垂簪，玉隐绀纱睡觉。\n银瓶露井，彩云窗，往事少年依约。\n为当时、曾写榴裙，伤心红绡褪萼。\n黍梦光阴渐老，汀洲烟箬。\n莫唱江南古调，怨抑难招，楚江沈魄。\n熏风燕乳，暗雨梅黄，午镜澡兰帘幕。\n念秦楼、也拟人归，应翦菖浦自酌。\n但怅望、一屡新蟾，随人天角。",
        "dynasty": "宋",
        "collection_info": null
    },
    {
        "title": "声声慢 寻寻觅觅",
        "author": "李清照",
        "content": "寻寻觅觅，冷冷清清，凄凄惨惨戚戚。\n乍暖还寒时候，最难将息。\n三杯两盏淡酒，怎敌他、晚来风急。\n雁过也，正伤心，却是旧时相识。\n满地黄花堆积。\n憔悴损，如今有谁摘。\n守着窗儿，独自怎生得黑。\n梧桐更兼细雨，到黄昏、点点滴滴。\n这次第，怎一个、愁字了得。",
        "dynasty": "宋",
        "collection_info": null
    },
    {
        "title": "水龙吟 楚天千里清秋",
        "author": "辛弃疾",
        "content": "楚天千里清秋，水随天去秋无际。\n遥岑远目，献愁供恨，玉簪螺髻。\n落日楼头，断鸿声里，江南游子。\n把吴钩看了，栏干拍遍，无人会、登临意。\n休说鲈鱼堪。\n尽西风、季鹰归未。\n求田问舍，怕应羞见，刘郎才气。\n可惜流年，忧愁风雨，树犹如此。\n倩何人，唤取盈盈翠袖，英雄泪。",
        "dynasty": "宋",
        "collection_info": null
    },
    {
        "title": "念奴娇 野棠花落",
        "author": "辛弃疾",
        "content": "野棠花落，又匆匆、过了青明时节。\n地东风欺客梦，一夜云屏寒怯。\n曲岸持觞，垂杨系马，此地曾轻别。\n楼空人去，旧游飞燕能说。\n闻道绮陌东头，行人长见，帘底纤纤月。\n旧恨春江流未断，新恨云山千叠。\n料得明朝，尊前重见，镜里花难折。\n也应惊问，近来多少华发。",
        "dynasty": "宋",
        "collection_info": null
    },
    {
        "title": "贺新郎 绿树听鹈",
        "author": "辛弃疾",
        "content": "绿树听鹈。\n更那堪、鹧鸪声住，杜鹃声切。\n啼到春归无寻处，苦恨芳菲都歇。\n算未抵、人间离别。\n马上琵琶关塞黑，更长门、翠辇辞金阙。\n看燕燕，送归妾。\n将军百战身名裂。\n向河梁、回头万里，故人长绝。\n易水萧萧西风冷，满座衣冠似雪。\n正壮士、悲歌未彻。\n啼鸟还知如许恨，料不啼清泪长啼血。\n谁共我，醉明月。",
        "dynasty": "宋",
        "collection_info": null
    },
    {
        "title": "洞仙歌 青烟幂处",
        "author": "晁补之",
        "content": "青烟幂处，碧海飞金镜。\n永夜闲阶卧桂影。\n露凉时、零乱多少寒，神京远，惟有蓝桥路近。\n水晶帘不下，云母屏开，冷浸佳人淡脂粉。\n待都将许多明，付与金尊，投晓共、流霞倾尽。\n更携取、胡床上南楼，看玉做人间，素秋千倾。",
        "dynasty": "宋",
        "collection_info": null
    },
    {
        "title": "瑞龙吟 章台路",
        "author": "周邦彦",
        "content": "章台路。\n还见褪粉梅梢，试花桃树。\n坊陌人家，定巢燕子，归来旧处。\n暗凝伫。\n因念个人痴小，乍窥门户。\n侵晨浅约宫黄，障风映袖，盈盈笑语。\n前度刘郎重到，访邻寻里，同时歌舞。\n唯有旧家秋娘，声价如故。\n吟笺赋笔，犹记燕台句。\n知谁伴，名园露饮，东城闲步。\n事与孤鸿去。\n探春尽是，伤离意绪。\n官柳低金缕。\n归骑晚，纤纤池塘飞雨。\n断肠院落，一帘风絮。",
        "dynasty": "宋",
        "collection_info": null
    },
    {
        "title": "过秦楼 水浴清蟾",
        "author": "周邦彦",
        "content": "水浴清蟾，叶喧凉吹，巷陌马声初断。\n闲依露井，笑扑流萤，惹破画罗轻扇。\n人静夜久凭阑，愁不归眠，立残更箭。\n叹年华一瞬，人今千里，梦沈书远。\n空见说、鬓怯琼梳，容销金镜，渐懒趁时匀染。\n梅风地溽，虹雨苔滋，一架舞红都变。\n谁信无，为伊才减江淹，情伤荀倩。\n但明河影下，还看稀星数点。",
        "dynasty": "宋",
        "collection_info": null
    },
    {
        "title": "解语花 风销焰蜡",
        "author": "周邦彦",
        "content": "风销焰蜡，露烘炉。\n花市光相射。\n桂华流瓦。\n纤云散，耿耿素娥欲下。\n衣裳淡雅。\n看楚女、纤腰一把。\n箫鼓喧，人影参差，满路飘香麝。\n因念都城放夜。\n望千门如昼，嬉笑游冶。\n钿车罗帕。\n相逢处，自有暗尘随马。\n年光是也。\n唯只见、旧情衰谢。\n清漏移，飞盖归来，从舞休歌罢。",
        "dynasty": "宋",
        "collection_info": null
    },
    {
        "title": "大 对宿烟收",
        "author": "周邦彦",
        "content": "对宿烟收，春禽静，飞雨时鸣高屋。\n墙头青玉旆，洗铅霜都尽，嫩梢相触。\n润逼琴丝，寒侵枕障，虫网吹沾帘竹。\n邮亭无人处，听檐声不断，困眠初熟。\n奈愁极顿惊，梦轻难记，自怜幽独。\n行人归意速。\n最先念、流潦妨车毂。\n怎奈向、兰成憔悴，卫清羸，等闲时、易伤心目。\n未怪平阳客，双泪落、笛中哀曲。\n况萧索、青芜国。\n红糁铺地，门外荆桃如菽。\n夜游共谁秉烛。",
        "dynasty": "宋",
        "collection_info": null
    },
    {
        "title": "六丑 正单衣试酒",
        "author": "周邦彦",
        "content": "正单衣试酒，恨客里、光阴虚掷。\n愿春暂留，春归如过翼。\n一去无迹。\n为问花何在，夜来风雨，葬楚宫倾国。\n钗钿堕处遗香泽。\n乱点桃蹊，轻翻柳陌。\n多情为谁追惜。\n但蜂媒蝶使，时叩窗隔。\n东园岑寂。\n渐蒙笼暗碧。\n静绕珍丛底，成叹息。\n长条故惹行客。\n似牵衣待话，别情无极。\n残英小、强簪巾帻。\n终不似一朵，钗头颤袅，向人侧。\n漂流处、莫趁潮汐。\n恐断红、尚有相思字，何由见得。",
        "dynasty": "宋",
        "collection_info": null
    },
    {
        "title": "拜星月・拜星月慢 夜色催更",
        "author": "周邦彦",
        "content": "夜色催更，清尘收露，小曲幽坊月暗。\n竹槛灯窗，识秋娘庭院。\n笑相遇，似觉琼枝玉树相倚，暖日明霞光烂。\n水眄兰情，总平生稀见。\n画图中、旧识春风面。\n谁知道、自到瑶台畔。\n眷恋雨润云温，苦惊风吹散。\n念荒寒、寄宿无人馆。\n重门闭、败壁秋虫叹。\n怎奈向、一缕相思，隔溪山不断。",
        "dynasty": "宋",
        "collection_info": null
    },
    {
        "title": "尉迟杯 隋堤路",
        "author": "周邦彦",
        "content": "隋堤路。\n渐日晚、密霭生深树。\n阴阴淡月笼沙，还宿河桥深处。\n无情画舸，都不管、烟波隔南浦。\n等行人、醉拥重衾，载将离恨归去。\n因念旧客京华，长偎傍、疏林小槛欢聚。\n冶叶倡条俱相识，仍惯见、珠歌翠舞。\n如今向、渔村水驿，夜如岁、焚香独自语。\n有何人、念我无，梦魂凝想鸳侣。",
        "dynasty": "宋",
        "collection_info": null
    },
    {
        "title": "蝶恋花 月皎惊乌栖不定",
        "author": "周邦彦",
        "content": "月皎惊乌栖不定。\n更漏将残，辘，牵金井。\n唤起两眸清炯炯。\n泪花落枕红棉泠。\n执手霜风吹鬓影。\n去意徊徨，别语愁难听。\n楼上阑干横斗柄。\n露寒人远鸡相应。",
        "dynasty": "宋",
        "collection_info": null
    },
    {
        "title": "夜飞鹊・夜飞鹊慢 河桥送人处",
        "author": "周邦彦",
        "content": "河桥送人处，凉夜何其。\n斜月远堕馀辉。\n铜盘烛泪已流尽，霏霏凉露沾衣。\n相将散离会，探风前津鼓，树杪参旗。\n华骢会意，纵扬鞭、亦自行迟。\n迢递路回清野，人语渐无闻，空带愁归。\n何意重红满地，遗钿不见，斜径都迷。\n兔葵燕麦，向残阳、欲与人齐。\n但徘徊班草，欷酹酒，极望天西。",
        "dynasty": "宋",
        "collection_info": null
    },
    {
        "title": "关河令・清商怨 秋阴时晴渐向暝",
        "author": "周邦彦",
        "content": "秋阴时晴渐向暝，变一庭凄冷。\n伫听寒声，云深无雁影。\n更深人去寂静。\n但照壁、孤灯相映。\n酒已都醒，如何消夜永。",
        "dynasty": "宋",
        "collection_info": null
    },
    {
        "title": "南浦 风悲画角",
        "author": "孔夷",
        "content": "风悲画角，听单于、三弄落谯门。\n投宿征骑，飞雪满孤村。\n酒市渐闲灯火，正敲窗、乱叶舞纷纷。\n送数声惊雁，下离烟水，嘹唳度寒云。\n好在半胧溪月，到如今、无处不销魂。\n故国梅花归梦，愁损绿罗裙。\n为问暗香闲艳，也相思、万点付啼痕。\n算翠屏应是，两眉馀恨倚黄昏。",
        "dynasty": "宋",
        "collection_info": null
    },
    {
        "title": "天香 孤峤蟠烟",
        "author": "王沂孙",
        "content": "孤峤蟠烟，层涛蜕月，骊宫夜采铅水。\n讯远槎风，梦深薇露，化作断魂心字。\n红瓷候火，还乍识、冰环玉指。\n一缕萦帘翠影，依稀海天云气。\n几回娇半醉。\n翦春灯、夜寒花碎。\n更好故溪飞雪，小窗深闭。\n荀令如今顿老，总忘却、樽前旧风味。\n谩惜馀熏，空篝素被。",
        "dynasty": "宋",
        "collection_info": null
    },
    {
        "title": "紫萸香慢 近重阳、偏多风雨",
        "author": "姚云文",
        "content": "近重阳、偏多风雨，绝怜此日暄明。\n问秋香浓未，待携客、出西城。\n正自羁怀多感，怕荒台高处，更不胜情。\n向尊前、又忆洒酒插花人。\n只座上、已无老兵。\n凄情。\n浅醉还醒。\n愁不肯、与诗平。\n记长楸走马，雕弓笮柳，前事休评。\n紫萸一枝传赐，梦谁到、汉家陵。\n尽乌纱、便随风去，要天知道，华发如此星星。\n歌罢涕零。",
        "dynasty": "宋",
        "collection_info": null
    },
    {
        "title": "贺新郎 梦冷黄金屋",
        "author": "蒋捷",
        "content": "梦冷黄金屋。\n叹秦筝、斜鸿阵里，素弦尘扑。\n化作娇莺飞归去，犹认纱窗旧绿。\n正过雨、荆桃如菽。\n此恨难平君知否，似琼台、涌起弹棋局。\n消瘦影，嫌明烛。\n鸳楼碎泻东西玉。\n问芳、何时再展，翠钗难卜。\n待把宫眉横云样，描上生绡画幅。\n怕不是、新来妆束。\n彩扇红牙今都在，恨无人、解听开元曲。\n空掩袖，倚寒竹。",
        "dynasty": "宋",
        "collection_info": null
    },
    {
        "title": "虞美人 落花已作风前舞",
        "author": "叶梦得",
        "content": "落花已作风前舞。\n又送黄昏雨。\n晓来庭院半残红。\n惟有游丝千丈、晴空。\n殷勤花下同携手。\n更尽杯中酒。\n美人不用敛蛾眉。\n我亦多情、无奈酒阑时。",
        "dynasty": "宋",
        "collection_info": null
    },
    {
        "title": "日诗",
        "author": "宋太祖",
        "content": "欲出未出光辣达，千山万山如火发。\n须臾走向天上来，逐却残星赶却月。",
        "dynasty": "宋",
        "collection_info": null
    },
    {
        "title": "句",
        "author": "宋太祖",
        "content": "未离海底千山黑，纔到天中万国明。",
        "dynasty": "宋",
        "collection_info": null
    },
    {
        "title": "登戎州江楼闲望",
        "author": "幸夤逊",
        "content": "满目江山四望幽，白云高卷嶂烟收。\n日回禽影穿疏木，风递猿声入小楼。\n远岫似屏横碧落，断帆如叶截中流。",
        "dynasty": "宋",
        "collection_info": null
    },
    {
        "title": "雪",
        "author": "幸夤逊",
        "content": "片片飞来静又闲，楼头江上復山前。\n飘零尽日不归去，帖破清光万里天。",
        "dynasty": "宋",
        "collection_info": null
    },
    {
        "title": "云",
        "author": "幸夤逊",
        "content": "因登巨石知来处，勃勃元生绿藓痕。\n静即等闲藏草木，动时顷刻徧干坤。\n横天未必朋元恶，捧日还曾瑞至尊。\n不独朝朝在巫峡，楚王何事谩劳魂。",
        "dynasty": "宋",
        "collection_info": null
    },
    {
        "title": "句  其一",
        "author": "幸夤逊",
        "content": "若教作镇居中国，争得泥金在泰山。",
        "dynasty": "宋",
        "collection_info": null
    },
    {
        "title": "句  其二",
        "author": "幸夤逊",
        "content": "纔闻暖律先偷眼，既待和风始展眉。",
        "dynasty": "宋",
        "collection_info": null
    },
    {
        "title": "句  其三",
        "author": "幸夤逊",
        "content": "嚼处春冰敲齿冷，嚥时雪液沃心寒。",
        "dynasty": "宋",
        "collection_info": null
    },
    {
        "title": "句  其四",
        "author": "幸夤逊",
        "content": "蒙君知重惠琼实，薄起金刀钉玉深。",
        "dynasty": "宋",
        "collection_info": null
    },
    {
        "title": "句  其五",
        "author": "幸夤逊",
        "content": "深妆玉瓦平无壠，乱拂芦花细有声。",
        "dynasty": "宋",
        "collection_info": null
    },
    {
        "title": "句  其六",
        "author": "幸夤逊",
        "content": "片逐银蟾落醉觥。",
        "dynasty": "宋",
        "collection_info": null
    },
    {
        "title": "句  其七",
        "author": "幸夤逊",
        "content": "巧剪银花乱，轻飞玉叶狂。",
        "dynasty": "宋",
        "collection_info": null
    },
    {
        "title": "句  其八",
        "author": "幸夤逊",
        "content": "寒艷芳姿色尽明。",
        "dynasty": "宋",
        "collection_info": null
    },
    {
        "title": "金陵览古 秦淮",
        "author": "朱存",
        "content": "一气东南王斗牛，祖龙潜为子孙忧。\n金陵地脉何曾断，不觉真人已姓刘。",
        "dynasty": "宋",
        "collection_info": null
    },
    {
        "title": "金陵览古 石头城",
        "author": "朱存",
        "content": "五城楼雉各相望，山水英灵宅帝王。\n此地定由天造险，古来长恃作金汤。",
        "dynasty": "宋",
        "collection_info": null
    },
    {
        "title": "金陵览古 段石冈",
        "author": "朱存",
        "content": "孙吴纪德旧刊碑，草没蟠螭与伏龟。\n惆怅冈头三段石，至今犹似鼎分时。",
        "dynasty": "宋",
        "collection_info": null
    },
    {
        "title": "金陵览古 北渠",
        "author": "朱存",
        "content": "金殿分来玉砌流，黑龙湖彻凤池头。\n后庭花落恩波断，翻与南唐作御沟。",
        "dynasty": "宋",
        "collection_info": null
    },
    {
        "title": "金陵览古 新亭",
        "author": "朱存",
        "content": "满目江山异洛阳，昔人何必重悲伤。\n倘能戮力扶王室，当自新亭復故乡。",
        "dynasty": "宋",
        "collection_info": null
    },
    {
        "title": "金陵览古 天阙山",
        "author": "朱存",
        "content": "牛头天际碧凝岚，王导无稽亦妄谈。\n若指远山为上阙，长安应合指终南。",
        "dynasty": "宋",
        "collection_info": null
    },
    {
        "title": "金陵览古 东山",
        "author": "朱存",
        "content": "镇物高情济世才，欲随猿鹤老岩隈。\n山花处处红粧面，髣髴如初拥妓来。",
        "dynasty": "宋",
        "collection_info": null
    },
    {
        "title": "金陵览古 乌衣巷",
        "author": "朱存",
        "content": "人物风流往往非，空余陋巷作乌衣。\n旧时帘幕无从觅，只有年年社燕归。",
        "dynasty": "宋",
        "collection_info": null
    },
    {
        "title": "金陵览古 阿育王塔",
        "author": "朱存",
        "content": "窣堵凝然镇梵宫，举头层级在云中。\n金棺舍利藏何处，铎绕危檐声撼风。",
        "dynasty": "宋",
        "collection_info": null
    },
    {
        "title": "金陵览古 乌衣巷",
        "author": "朱存",
        "content": "阀阅沦亡梐枑移，年年旧燕亦双归。\n茅檐苇箔无冠盖，不见乌衣见白衣。",
        "dynasty": "宋",
        "collection_info": null
    },
    {
        "title": "金陵览古 后湖",
        "author": "朱存",
        "content": "雷轰迭鼓火翻旗，三翼翩翩试水师。\n惊起黑龙眠不得，狂风猛雨下多时。",
        "dynasty": "宋",
        "collection_info": null
    },
    {
        "title": "金陵览古 半阳湖",
        "author": "朱存",
        "content": "江南龙节水为乡，水不纯阴又半阳。\n一片湖光共深浅，两般泉脉异温凉。",
        "dynasty": "宋",
        "collection_info": null
    },
    {
        "title": "金陵览古 潮沟",
        "author": "朱存",
        "content": "流水东西傍帝台，六朝重为两朝开。\n曾有鹢首知高下，莫问鱼舟识去来。",
        "dynasty": "宋",
        "collection_info": null
    },
    {
        "title": "金陵览古 直渎",
        "author": "朱存",
        "content": "昼役人功夜鬼功，阳开阴阖几时终。\n不闻掷土江中语，争得盈流一水通。",
        "dynasty": "宋",
        "collection_info": null
    },
    {
        "title": "金陵览古 运渎",
        "author": "朱存",
        "content": "舳舻衔尾日无虚，更凿都城引漕渠。\n何事馁来贪雀谷，不知留得几年储。",
        "dynasty": "宋",
        "collection_info": null
    },
    {
        "title": "金陵览古 凤凰台",
        "author": "朱存",
        "content": "竹影桐阴满旧山，凤凰多载不飞还。\n登台只有吹箫者，争得和鸣堕世间。",
        "dynasty": "宋",
        "collection_info": null
    },
    {
        "title": "偈",
        "author": "释德韶",
        "content": "通玄峰顶，不是人门。\n心外无法，满目青山。",
        "dynasty": "宋",
        "collection_info": null
    },
    {
        "title": "颂",
        "author": "释德韶",
        "content": "暂下高峰已显扬，般若圜通遍十方。\n人天浩浩无差别，法界纵横处处彰。",
        "dynasty": "宋",
        "collection_info": null
    },
    {
        "title": "偈",
        "author": "释志端",
        "content": "来年二月二，与汝暂相弃。\n烧灰散长江，勿占檀那地。",
        "dynasty": "宋",
        "collection_info": null
    },
    {
        "title": "句",
        "author": "释志端",
        "content": "木马走似烟，石人趁不及。",
        "dynasty": "宋",
        "collection_info": null
    },
    {
        "title": "春社日寄李学士",
        "author": "李涛",
        "content": "社翁今日没心情，为乞治聋酒一瓶。\n恼乱玉堂将欲徧，依稀巡到第三厅。",
        "dynasty": "宋",
        "collection_info": null
    },
    {
        "title": "题泥水关不动尊院",
        "author": "李涛",
        "content": "走却坐禅客，移将不动尊。\n世间颠倒事，八万四千门。",
        "dynasty": "宋",
        "collection_info": null
    },
    {
        "title": "赠山翁",
        "author": "李涛",
        "content": "松萝深处住，闲野不生愁。\n鸟语烟岚静，水声门户秋。\n花间归洞路，山下钓鱼舟。\n沐浴圣王化，自怜丝满头。",
        "dynasty": "宋",
        "collection_info": null
    },
    {
        "title": "题处士林亭",
        "author": "李涛",
        "content": "帝里高人宅，苍苔遶径深。\n卷帘山入户，摘菓鸟移林。\n石沼养龟水，月台留客琴。\n生涯一樽酒，名利不关心。",
        "dynasty": "宋",
        "collection_info": null
    },
    {
        "title": "杂诗四首  其一",
        "author": "李涛",
        "content": "滔滔东流水，赴海无归期。\n亭亭右转日，今兹復来兹。\n人生寄天地，百年七十稀。\n思虑復营营，恐为达此嗤。",
        "dynasty": "宋",
        "collection_info": null
    },
    {
        "title": "杂诗四首  其二",
        "author": "李涛",
        "content": "燕雀贺厦屋，虫蚁慕腥羶。\n野花引飞蝶，古木来新蝉。\n秋天百虫吟，春天百鸟喧。\n翟公真闇事，喜愠见色言。",
        "dynasty": "宋",
        "collection_info": null
    },
    {
        "title": "杂诗四首  其三",
        "author": "李涛",
        "content": "明主不弃士，我自志山林。\n爵服岂无华，才疏力难任。\n鸟向深山栖，鱼由深渊沉。\n吾亦爱吾庐，高歌復微吟。",
        "dynasty": "宋",
        "collection_info": null
    },
    {
        "title": "杂诗四首  其四",
        "author": "李涛",
        "content": "深岩有老翁，庞眉鬚鬓雪。\n夜半呼我名，授我微妙诀。\n字画古籀样，体势讹復缺。\n双眸忽炯炯，须臾竟披阅。\n至今得其传，心会口难说。",
        "dynasty": "宋",
        "collection_info": null
    },
    {
        "title": "句",
        "author": "李涛",
        "content": "一言寤主宁復听，三谏不从归去来。\n谏晋主不从作。",
        "dynasty": "宋",
        "collection_info": null
    },
    {
        "title": "俞公岩",
        "author": "陈抟",
        "content": "万事若在手，百年聊称情。\n他时南岳去，记得此岩名。",
        "dynasty": "宋",
        "collection_info": null
    },
    {
        "title": "归隠",
        "author": "陈抟",
        "content": "十年踪迹走红尘，回首青山入梦频。\n紫陌纵荣争及睡，朱门虽贵不如贫。\n愁闻剑戟扶危主，闷见笙歌聒醉人。\n携取旧书归旧隠，野花啼鸟一般春。",
        "dynasty": "宋",
        "collection_info": null
    },
    {
        "title": "赠金励睡诗  其一",
        "author": "陈抟",
        "content": "常人无所重，惟睡乃为重。\n举世皆为息，魂离神不动。\n觉来无所知，贪求心愈用。\n堪笑尘中人，不知梦是梦。",
        "dynasty": "宋",
        "collection_info": null
    },
    {
        "title": "赠金励睡诗  其二",
        "author": "陈抟",
        "content": "至人本无梦，其梦本游仙。\n真人本无睡，睡则浮云烟。\n炉裏近为药，壶中别有天。\n欲知睡梦裏，人间第一玄。",
        "dynasty": "宋",
        "collection_info": null
    },
    {
        "title": "题石水涧",
        "author": "陈抟",
        "content": "银河洒落翠光冷，一派回环湛晚晖。\n几恨却为顽石碍，琉璃滑处玉花飞。",
        "dynasty": "宋",
        "collection_info": null
    },
    {
        "title": "冬日晚望",
        "author": "陈抟",
        "content": "山鬼暖或呼，溪鱼寒不跳。\n晚景愈堪观，危峰露残照。",
        "dynasty": "宋",
        "collection_info": null
    },
    {
        "title": "西峰",
        "author": "陈抟",
        "content": "为爱西峰好，吟头尽日昂。\n岩花红作阵，溪水绿成行。\n几夜碍新月，半山无夕阳。\n寄言嘉遁客，此处是仙乡。",
        "dynasty": "宋",
        "collection_info": null
    },
    {
        "title": "华山",
        "author": "陈抟",
        "content": "半夜天香入岩谷，西风吹落岭头莲。\n空爱掌痕侵碧汉，无人曾叹巨灵仙。",
        "dynasty": "宋",
        "collection_info": null
    },
    {
        "title": "与毛女游",
        "author": "陈抟",
        "content": "药苗不满笥，又更上危颠。\n回指归去路，相将入翠烟。",
        "dynasty": "宋",
        "collection_info": null
    },
    {
        "title": "咏毛女",
        "author": "陈抟",
        "content": "曾折松枝为宝栉，又编栗叶作罗襦。\n有时问着秦宫事，笑捻仙花望太虚。",
        "dynasty": "宋",
        "collection_info": null
    },
    {
        "title": "对御歌",
        "author": "陈抟",
        "content": "臣爱睡，臣爱睡。\n不卧毡，不盖被。\n片石枕头，蓑衣铺地。\n震雷掣电鬼神惊，臣当其时正酣睡。\n闲思张良，闷想范蠡。\n说甚孟德，休言刘备。\n三四君子只是争些闲气，争如臣向青山顶头。\n白云堆裏，展开眉头。\n解放肚皮，但一觉睡。\n管什玉兔东昇，红轮西坠。",
        "dynasty": "宋",
        "collection_info": null
    },
    {
        "title": "辞上归进诗",
        "author": "陈抟",
        "content": "草泽吾皇诏，图南抟姓陈。\n三峰千载客，四海一闲人。\n世态从来薄，诗情自得真。\n乞全麞鹿性，何处不称臣。",
        "dynasty": "宋",
        "collection_info": null
    },
    {
        "title": "石刻诗",
        "author": "陈抟",
        "content": "我谓浮荣真是幻，醉来舍辔谒高公。\n因聆玄论冥冥理，转觉尘寰一梦中。",
        "dynasty": "宋",
        "collection_info": null
    },
    {
        "title": "赠张乖崖",
        "author": "陈抟",
        "content": "自吴入蜀是寻常，歌舞筵中救火忙。\n乞得金陵养闲散，也须多谢鬓边疮。",
        "dynasty": "宋",
        "collection_info": null
    },
    {
        "title": "诗一首",
        "author": "陈抟",
        "content": "华阴高处是吾宫，出即凌空跨晓风。\n台殿不将金锁闭，来时自有白云封。",
        "dynasty": "宋",
        "collection_info": null
    },
    {
        "title": "喜英公大师挂锡太华",
        "author": "陈抟",
        "content": "暗喜莲峰作近隣，拨开云雾见师频。\n有时问箇艰难字，便沐周旋说与人。\n唐李监应留后迹，汉蔡邕想是前身。\n堪嗟继踵无徒弟，笔法收藏在渭滨。",
        "dynasty": "宋",
        "collection_info": null
    },
    {
        "title": "句  其一",
        "author": "陈抟",
        "content": "蚕月桑叶青，鶑时柳花白。",
        "dynasty": "宋",
        "collection_info": null
    },
    {
        "title": "句  其二",
        "author": "陈抟",
        "content": "万顷白云独自有，一枝仙桂阿谁无。",
        "dynasty": "宋",
        "collection_info": null
    },
    {
        "title": "句",
        "author": "单氏",
        "content": "帝王师不得，日月老应难。",
        "dynasty": "宋",
        "collection_info": null
    },
    {
        "title": "经方干旧居",
        "author": "释干康",
        "content": "镜湖中有月，处士后无人。\n荻笋抽高节，鲈鱼跃老鳞。",
        "dynasty": "宋",
        "collection_info": null
    },
    {
        "title": "赋残雪",
        "author": "释干康",
        "content": "六出奇花已住开，郡城相次见楼台。\n时人莫把和泥看，一片飞从天上来。",
        "dynasty": "宋",
        "collection_info": null
    },
    {
        "title": "诗一首",
        "author": "释干康",
        "content": "隔岸红尘忙似火，当轩青嶂冷如冰。\n烹茶童子休相问，报道门前是衲僧。",
        "dynasty": "宋",
        "collection_info": null
    },
    {
        "title": "答僧问心要作偈",
        "author": "释法骞",
        "content": "昨日相逢叙起居，今朝相见事还如。\n如何却觅呈心要，心要如何特地疏。",
        "dynasty": "宋",
        "collection_info": null
    },
    {
        "title": "答僧问佛法大意作偈",
        "author": "释广原",
        "content": "剎剎现形仪，尘尘具觉知。\n性源常鼓浪，不悟未曾移。",
        "dynasty": "宋",
        "collection_info": null
    },
    {
        "title": "占贮橘子",
        "author": "叶简",
        "content": "圆如珠，赤如丹，倘能擘破分吃了，争不惭愧洞庭山。",
        "dynasty": "宋",
        "collection_info": null
    },
    {
        "title": "占巾子",
        "author": "叶简",
        "content": "近来好裹束，各自竞尖新。\n称无二三两，因何号一斤。",
        "dynasty": "宋",
        "collection_info": null
    },
    {
        "title": "占两鷄子",
        "author": "叶简",
        "content": "此物不难知，一雄兼一雌。\n请将打破看，方明混沌时。",
        "dynasty": "宋",
        "collection_info": null
    },
    {
        "title": "句",
        "author": "聂崇义",
        "content": "勿笑有三耳，全胜畜二心。",
        "dynasty": "宋",
        "collection_info": null
    },
    {
        "title": "赠梦英大师",
        "author": "杨昭俭",
        "content": "纪赠歌诗数百人，序师多艺各求新。\n未言篆隶飞龙凤，且说风骚感鬼神。\n琴有古声清耳目，鹤无凡态惹埃尘。\n英公所学还如此，不错承恩近紫宸。",
        "dynasty": "宋",
        "collection_info": null
    },
    {
        "title": "自述真讚",
        "author": "释通慧",
        "content": "真兮寥廓，郢人图雘。\n岳耸云空，澄潭月跃。",
        "dynasty": "宋",
        "collection_info": null
    },
    {
        "title": "题玉堂壁",
        "author": "陶谷",
        "content": "官职有来须与做，才能用处不忧无。\n堪笑翰林陶学士，一生依样画葫芦。",
        "dynasty": "宋",
        "collection_info": null
    },
    {
        "title": "石桥",
        "author": "陶谷",
        "content": "重重翠幛耸云端，玉殿金楼缥缈间。\n圣境不容凡俗到，故将飞瀑隔尘寰。",
        "dynasty": "宋",
        "collection_info": null
    },
    {
        "title": "寄赠梦英大师",
        "author": "陶谷",
        "content": "是箇碑文念得全，聪明灵性自天然。\n离吴别楚三千里，入洛游梁二十年。\n负艺已闻喧世界，高眠长见卧云烟。\n相逢与我情何厚，问佛方知宿有缘。",
        "dynasty": "宋",
        "collection_info": null
    },
    {
        "title": "句  其一",
        "author": "陶谷",
        "content": "尖檐帽子卑凡厮，短靿靴儿末厥兵。",
        "dynasty": "宋",
        "collection_info": null
    },
    {
        "title": "句  其二",
        "author": "陶谷",
        "content": "此生头已白，无路扫王门。",
        "dynasty": "宋",
        "collection_info": null
    },
    {
        "title": "句  其三",
        "author": "陶谷",
        "content": "井蛙休恃重溟险，泽马曾嘶九曲滨。",
        "dynasty": "宋",
        "collection_info": null
    },
    {
        "title": "句  其四",
        "author": "陶谷",
        "content": "乞与金钟病眼明。",
        "dynasty": "宋",
        "collection_info": null
    },
    {
        "title": "句",
        "author": "符昭远",
        "content": "圣胎初出赤志翁，丑杖旁扶赤志翁。",
        "dynasty": "宋",
        "collection_info": null
    },
    {
        "title": "山居诗  其一",
        "author": "释延寿",
        "content": "此事从来已绝疑，安然乐道合希夷。\n依山偶得还源旨，拂石閒题出格诗。\n水待冻开成细溜，薪从霜后拾枯枝。\n因兹永断攀缘意，誓与青松作老期。",
        "dynasty": "宋",
        "collection_info": null
    },
    {
        "title": "山居诗  其二",
        "author": "释延寿",
        "content": "古树交盘簇径深，阒无人到为难寻。\n祇和算计千般事，谁解消停一点心。\n冰锁瀑声中夜断，云吞岳影半天沈。\n寒灯欲绝禅初起，透牖疏风触短襟。",
        "dynasty": "宋",
        "collection_info": null
    },
    {
        "title": "山居诗  其三",
        "author": "释延寿",
        "content": "祇园閒适乐箪瓢，莫讶烟霞道路遥。\n龙穴定知潜碧海，鹏程终是望丹霄。\n拨云岩下来泉脉，嚼草坡边辨药苗。\n门锁薜萝无客至，庵前时有白云朝。",
        "dynasty": "宋",
        "collection_info": null
    },
    {
        "title": "山居诗  其四",
        "author": "释延寿",
        "content": "贪生养命事皆同，独坐閒居意颇慵。\n入夏驱驰巢树鹊，经春劳役探花蜂。\n石炉香尽寒灰薄，铁磬声微古锈浓。\n寂寂虚怀无一念，任从苍藓没行踪。",
        "dynasty": "宋",
        "collection_info": null
    },
    {
        "title": "山居诗  其五",
        "author": "释延寿",
        "content": "心地须教合死灰，藏机泯迹绝梯媒。\n芳兰祇为因香折，良木多从被直摧。\n寒逼花枝红未吐，日融水面绿全开。\n支颐独坐经窗下，一片云閒入户来。",
        "dynasty": "宋",
        "collection_info": null
    },
    {
        "title": "山居诗  其六",
        "author": "释延寿",
        "content": "达来何处更追寻，放旷谁论古与今。\n风带泉声流谷口，云和山影落潭心。\n资身自有衣中宝，济世谁藏室内金。\n策杖偶来林下坐，鸟声相和唱圆音。",
        "dynasty": "宋",
        "collection_info": null
    },
    {
        "title": "山居诗  其七",
        "author": "释延寿",
        "content": "事多兴废莫持论，唯有禅宗理可尊。\n似讷始平分别路，如愚方塞是非门。\n刳肠祇为生灵智，剖舌多因强语言。\n争似息机高卧客，年来年去道长存。",
        "dynasty": "宋",
        "collection_info": null
    },
    {
        "title": "山居诗  其八",
        "author": "释延寿",
        "content": "碧峤经年常寂寂，更无閒事可相于。\n超伦每效高僧行，得力难忘古佛书。\n落叶乱渠凭水荡，浮云翳月倩风除。\n方知懒与真空合，一衲閒披憩旧庐。",
        "dynasty": "宋",
        "collection_info": null
    },
    {
        "title": "山居诗  其九",
        "author": "释延寿",
        "content": "幽斋独坐绝参详，兀尔何如骤世忙。\n拯济终凭宏愿力，安閒须得守愚方。\n柴门半掩花空落，苔径虚踪草自荒。\n最好静中无一事，翛然唯得道芽长。",
        "dynasty": "宋",
        "collection_info": null
    },
    {
        "title": "山居诗  其一○",
        "author": "释延寿",
        "content": "旷然不被兴亡坠，豁尔难教宠辱惊。\n鼓角城遥无伺候，轮蹄路绝免逢迎。\n暖眠纸帐茅堂密，稳坐蒲团石面平。\n祇有此途为上策，更无余事可关情。",
        "dynasty": "宋",
        "collection_info": null
    },
    {
        "title": "山居诗  其一一",
        "author": "释延寿",
        "content": "触目堪嗟失路人，坦然王道却迷津。\n井籐梗上存余命，石火光中保幻身。\n任老岂知头顶白，忘缘谁觉世閒春。\n容颜枯槁元非病，亭沼消疏不是贫。",
        "dynasty": "宋",
        "collection_info": null
    },
    {
        "title": "山居诗  其一二",
        "author": "释延寿",
        "content": "言行相应宜此地，空谈大隠也无端。\n升沈岐路非他得，生熟根机且自看。\n瞋火微烟还渐息，贪泉余润亦消干。\n平生正直须甘取，虚幻门中莫自瞒。",
        "dynasty": "宋",
        "collection_info": null
    },
    {
        "title": "山居诗  其一三",
        "author": "释延寿",
        "content": "怡和心境了然同，大道无私处处通。\n举世岂怀身后虑，谁人暂省事前空。\n门开岩石千山月，帘捲溪楼一槛风。\n羸体健来知药力，缘心寂后觉神功。",
        "dynasty": "宋",
        "collection_info": null
    },
    {
        "title": "山居诗  其一四",
        "author": "释延寿",
        "content": "进退应须与智论，浮萍自在为无根。\n埽门何太抛途辙，解佩犹能弃渥恩。\n草径旋封迷旧迹，苔阶乱织露新痕。\n不唯此景供游赏，无限烟萝尽一吞。",
        "dynasty": "宋",
        "collection_info": null
    },
    {
        "title": "山居诗  其一五",
        "author": "释延寿",
        "content": "尘网休重织是非，冥心何不合玄微。\n庄周梦裏多迷旨，惠子渔中少见机。\n拶路古松和冻折，盘空枯叶带霜飞。\n一言可达知音者，还得从吾此路归。",
        "dynasty": "宋",
        "collection_info": null
    },
    {
        "title": "山居诗  其一六",
        "author": "释延寿",
        "content": "抱朴澄神藴道光，石炉閒爇六时香。\n曳空横野云和静，逗石穿崖水自忙。\n晚圃雨来葵叶嫩，晴坡烧后蕨苗长。\n一心包尽干坤内，莫把閒文更度量。",
        "dynasty": "宋",
        "collection_info": null
    },
    {
        "title": "山居诗  其一七",
        "author": "释延寿",
        "content": "松萝閒锁一身孤，履道安禅是密谟。\n借问野云谁断续，思量春草自荣枯。\n多见异兽心堪伏，来惯幽禽不用呼。\n万物尽从成熟得，莫教容易丧工夫。",
        "dynasty": "宋",
        "collection_info": null
    },
    {
        "title": "山居诗  其一八",
        "author": "释延寿",
        "content": "平生初志已酬之，怀抱怡然寂有归。\n古帙懒开缘得意，幽房长闭为忘机。\n数行鸟阵连云没，一带泉声隔岭微。\n道合古今浑总是，何须更虑昔年非。",
        "dynasty": "宋",
        "collection_info": null
    },
    {
        "title": "山居诗  其一九",
        "author": "释延寿",
        "content": "青山一坐万缘休，努力应须与古俦。\n散诞襟怀因绝趣，消疏活计为无求。\n花明小砌和春月，松暗前轩带雨秋。\n景像自开还自合，怡然何必更忘忧。",
        "dynasty": "宋",
        "collection_info": null
    },
    {
        "title": "山居诗  其二○",
        "author": "释延寿",
        "content": "自甘疏拙懒经营，大道从来戒满盈。\n但起贪心迷有限，谁能触目悟无生。\n云融远景危峰小，风戛寒溪野艇横。\n禅后不妨敷六义，祇图歌出野人情。",
        "dynasty": "宋",
        "collection_info": null
    },
    {
        "title": "山居诗  其二一",
        "author": "释延寿",
        "content": "忙处须閒淡处浓，世情疏后道情通。\n了然得旨青冥外，兀尔虚心罔象中。\n泉细石根飞不尽，云蒙山脚出无穷。\n樵夫钓客虽閒散，未必真栖与我同。",
        "dynasty": "宋",
        "collection_info": null
    },
    {
        "title": "山居诗  其二二",
        "author": "释延寿",
        "content": "且停多事莫矜夸，寂寞门中有道华。\n隈岭静同猿窟宅，栽松閒共鹤生涯。\n荣来祇爱添余禄，春过谁能悟落花。\n唯有卧云尘外客，无思无虑老烟霞。",
        "dynasty": "宋",
        "collection_info": null
    },
    {
        "title": "山居诗  其二三",
        "author": "释延寿",
        "content": "沈沈竹院锁轻烟，澹澹霞光欲曙天。\n遇境偶吟情自逸，逢人话道意无偏。\n古松交处眠青帐，细草浓时坐碧毡。\n祇此逍遥何所得，蔬食寒寝度年年。",
        "dynasty": "宋",
        "collection_info": null
    },
    {
        "title": "山居诗  其二四",
        "author": "释延寿",
        "content": "危岭如登百尺楼，千般异景望中收。\n浮生但向忙时过，万事须从静处休。\n道直岂教容鬼怪，理平唯祇使魔愁。\n空门莫说无知己，满目松萝是我俦。",
        "dynasty": "宋",
        "collection_info": null
    },
    {
        "title": "山居诗  其二五",
        "author": "释延寿",
        "content": "巨侵层峦本自平，只缘人世强分明。\n五侯门外悲观意，长乐坡头去住情。\n学道不如忘有念，修身争是了无生。\n三祗功业犹难及，谁信尘劳直下明。",
        "dynasty": "宋",
        "collection_info": null
    },
    {
        "title": "山居诗  其二六",
        "author": "释延寿",
        "content": "雾锁烟霾宴寂堂，含虚凝绿水云乡。\n搜玄偈裏真风远，招隠诗中野思长。\n真柏最宜堆厚雪，危花终怯下轻霜。\n滔滔一点无依处，举足方知尽道场。",
        "dynasty": "宋",
        "collection_info": null
    },
    {
        "title": "山居诗  其二七",
        "author": "释延寿",
        "content": "投足烟峦养病躯，驰求终是用工夫。\n千般有作皆从智，万种无依自合愚。\n意地已抛尘事业，心田唯种稻根株。\n非时免见千人世，野食山袍自有谟。",
        "dynasty": "宋",
        "collection_info": null
    },
    {
        "title": "山居诗  其二八",
        "author": "释延寿",
        "content": "急景韶颜不可追，岂堪回首暂思之。\n浮云已断平生望，高节须存往日期。\n庭树任猿偷熟果，崖松停鹤惜高枝。\n轮蹄碌碌何时歇，辗尽红尘为阿谁。",
        "dynasty": "宋",
        "collection_info": null
    },
    {
        "title": "山居诗  其二九",
        "author": "释延寿",
        "content": "幽栖岂可事徒然，昼讽莲经夜坐禅。\n吟裏有声皆实相，定中无境不虚玄。\n直教似月临千界，还遣如空度万缘。\n从此必知宏此志，免教虚掷愧前贤。",
        "dynasty": "宋",
        "collection_info": null
    },
    {
        "title": "山居诗  其三○",
        "author": "释延寿",
        "content": "何如深谷一遗人，宴坐经行不累身。\n废宅可嗟频换主，凋丛愁见几迴春。\n尖尖石笑烟笼碧，点点苔钱雨洗新。\n堪笑古人非我意，居山多是避强秦。",
        "dynasty": "宋",
        "collection_info": null
    },
    {
        "title": "山居诗  其三一",
        "author": "释延寿",
        "content": "有山有水更何忧，知足能令万事休。\n大道不从心外得，浮荣须向世閒求。\n衝开烟缕飞黄鸟，点破潭心瀁白鸥。\n好景尽归余掌握，岂劳艰险访瀛洲。",
        "dynasty": "宋",
        "collection_info": null
    },
    {
        "title": "山居诗  其三二",
        "author": "释延寿",
        "content": "万事从来祇自招，安危由己路非遥。\n笙歌韵裏花先落，松桧枝閒云未消。\n数下磬声孤月夜，一炉香翥白云朝。\n谁人会我高楼意，门掩空庭思寂寥。",
        "dynasty": "宋",
        "collection_info": null
    },
    {
        "title": "山居诗  其三三",
        "author": "释延寿",
        "content": "万象从来一径通，但缘分别便西东。\n遗簪祇为情难尽，泣路方知意未穷。\n偃仰不抛青嶂裏，往来多在白云中。\n平生分野应难比，涧饮林栖得古风。",
        "dynasty": "宋",
        "collection_info": null
    },
    {
        "title": "山居诗  其三四",
        "author": "释延寿",
        "content": "遁逸从来格自高，莫将泰岳比秋毫。\n冷烟寒月真吾侣，瘦竹苍松是我曹。\n霜树叶疏幽径出，云泉声急晓风高。\n唯当话道閒吟外，时得工夫补毳袍。",
        "dynasty": "宋",
        "collection_info": null
    },
    {
        "title": "山居诗  其三五",
        "author": "释延寿",
        "content": "任运腾腾无所依，閒游长坐性怡怡。\n疏林不遣閒人到，密意多应夜月知。\n骤雨过时苔路滑，拨云行处石桥危。\n尘沙劫尽清风在，何假虚名上古碑。",
        "dynasty": "宋",
        "collection_info": null
    },
    {
        "title": "山居诗  其三六",
        "author": "释延寿",
        "content": "抱拙藏锋过暮年，高名何必指前贤。\n祇于心上标空界，谁说壶中别有天。\n鬰密远林停宿雾，萧骚疏竹埽寒烟。\n从兹不更移瓶锡，身外无余意了然。",
        "dynasty": "宋",
        "collection_info": null
    },
    {
        "title": "山居诗  其三七",
        "author": "释延寿",
        "content": "息业怡神道最孤，藏名匿迹合良图。\n冥心难使龙神见，出语须教海岳枯。\n云驻庵前疑有意，鸟鸣庭际似相呼。\n资持随分安排了，最急应须与道俱。",
        "dynasty": "宋",
        "collection_info": null
    },
    {
        "title": "山居诗  其三八",
        "author": "释延寿",
        "content": "松阴疏冷罩寒门，静见吾宗已绝论。\n驱得万途归理窟，更无一事出心源。\n烟云忽闭岩前洞，鷄犬时闻岭下村。\n放旷本来无别意，免教停海起波痕。",
        "dynasty": "宋",
        "collection_info": null
    },
    {
        "title": "山居诗  其三九",
        "author": "释延寿",
        "content": "景虚情澹两何依，抱一冥真绝万机。\n松韵余风凉竹户，柏摇残露湿禅衣。\n岩灯雾逼寒光小，石像尘昏古画微。\n得趣了然无所虑，任缘终日送斜晖。",
        "dynasty": "宋",
        "collection_info": null
    },
    {
        "title": "山居诗  其四○",
        "author": "释延寿",
        "content": "遁迹无图匿姓名，万重山后葺茅亭。\n随情因事搜新偈，探妙穷微阅古经。\n与道交时心绝念，从缘感处物通灵。\n应须长远存高节，屹屹乔松老更青。",
        "dynasty": "宋",
        "collection_info": null
    },
    {
        "title": "山居诗  其四一",
        "author": "释延寿",
        "content": "閒思尘世大悠哉，进趣门中尽可该。\n抛却工夫平世路，枉劳心力构僊台。\n隘空云水千重合，帀野烟霞一径开。\n幸有圆成平坦处，辛勤谁解望山来。",
        "dynasty": "宋",
        "collection_info": null
    },
    {
        "title": "山居诗  其四二",
        "author": "释延寿",
        "content": "千途尽向空源出，万景终归一路通。\n忽尔有心成大患，坦然无事却全功。\n春开小岫调新绿，水漾漂霞蘸晚红。\n莫道境缘能幻惑，达来何处不消融。",
        "dynasty": "宋",
        "collection_info": null
    },
    {
        "title": "山居诗  其四三",
        "author": "释延寿",
        "content": "身心閒后思怡然，缅想难忘契道言。\n千种却教归淡薄，万般须是到根源。\n疏疏雨趁归巢鸟，密密烟藏抱子猿。\n禅罢吟来无一事，远山驱景入茅轩。",
        "dynasty": "宋",
        "collection_info": null
    },
    {
        "title": "山居诗  其四四",
        "author": "释延寿",
        "content": "万境閒来情澹澹，羣嚣息后思微微。\n当时白业无门入，今日玄关有路归。\n熟果不摇翻自落，生禽谁唤却惊飞。\n到头何用空忙得，任运应须待对机。",
        "dynasty": "宋",
        "collection_info": null
    },
    {
        "title": "山居诗  其四五",
        "author": "释延寿",
        "content": "携筇閒步望山行，竟日逍遥任野情。\n上岭梯登危石侧，渡溪桥踏古槎横。\n绿罗水皱岩根急，红锦霞舒海面明。\n一轴咏怀高尚意，援毫因事偶吟成。",
        "dynasty": "宋",
        "collection_info": null
    },
    {
        "title": "山居诗  其四六",
        "author": "释延寿",
        "content": "负气争权事可悲，金貂绣毂尽何之。\n唯闻野棘盘荒冢，祇见空陵迭坏碑。\n灯暗竹堂行道夜，烟昏石窟坐禅时。\n怡然自得真栖处，何用经营别路岐。",
        "dynasty": "宋",
        "collection_info": null
    },
    {
        "title": "山居诗  其四七",
        "author": "释延寿",
        "content": "豪贵从他纵胜游，多欢终是復多愁。\n茅茨舍宇偏安稳，粪埽衣裳最自由。\n数片云飞书案上，一条泉路卧床头。\n分明自有安身处，争柰人閒不肯休。",
        "dynasty": "宋",
        "collection_info": null
    },
    {
        "title": "山居诗  其四八",
        "author": "释延寿",
        "content": "高才宏略气凌云，世上浮名梦裏身。\n苏氏谩称降六国，韩公休说捲三秦。\n当朝虽立千年事，古庙唯存一聚尘。\n毕竟思量浑大错，何如林下养天真。",
        "dynasty": "宋",
        "collection_info": null
    },
    {
        "title": "山居诗  其四九",
        "author": "释延寿",
        "content": "高怀怡淡景相和，纔到尘途事便多。\n碧嶂好期长定计，朱门唯见暂时过。\n雄雄负气争权路，岌岌新坟占野坡。\n成败分明刚不悟，未知凡俗意如何。",
        "dynasty": "宋",
        "collection_info": null
    },
    {
        "title": "山居诗  其五○",
        "author": "释延寿",
        "content": "得理元来行自成，万般情断一心冥。\n樵人不到缘山僻，游客难逢为岳灵。\n食蘗苦心何日就，看花醉眼几时醒。\n索然身外无余物，云满前山水满瓶。",
        "dynasty": "宋",
        "collection_info": null
    },
    {
        "title": "山居诗  其五一",
        "author": "释延寿",
        "content": "名利梯媒事已忘，唯凭拙直定行藏。\n探玄休炼长生药，助道时抄歇食方。\n溪汲古痕山雨涨，树摧残枿野风狂。\n一言欲寄休回首，尘路如今事正忙。",
        "dynasty": "宋",
        "collection_info": null
    },
    {
        "title": "山居诗  其五二",
        "author": "释延寿",
        "content": "岂是疏慵僻爱山，且图余事不相关。\n休夸凤诏千年贵，难敌禅扉半日閒。\n透水戏鱼随浪没，投巢孤鹤带云还。\n自然得到无心地，寂寂虚堂一景閒。",
        "dynasty": "宋",
        "collection_info": null
    },
    {
        "title": "山居诗  其五三",
        "author": "释延寿",
        "content": "林下安身别有方，营营何太路岐忙。\n侯门梦过光阴促，禅室玄栖气味长。\n引水灌花春日媚，移松夹道暑天凉。\n衔恩略报元功处，一炷晨风散后香。",
        "dynasty": "宋",
        "collection_info": null
    },
    {
        "title": "山居诗  其五四",
        "author": "释延寿",
        "content": "万般惟道最堪依，一瞬荣枯万古悲。\n强笑低颜何忽忽，忘机绝虑自怡怡。\n潜龙终要投深浦，巢鸟应须占健枝。\n名利门中难立足，隠藏云水更何之。",
        "dynasty": "宋",
        "collection_info": null
    },
    {
        "title": "山居诗  其五五",
        "author": "释延寿",
        "content": "退迹何人继昔贤，凡途终是事谋先。\n只知竞逐浮云富，谁解惊嗟逝水年。\n寒影半疏霜后树，秋声千点雨中禅。\n千般不更经营得，一榻无余任自然。",
        "dynasty": "宋",
        "collection_info": null
    },
    {
        "title": "山居诗  其五六",
        "author": "释延寿",
        "content": "野景陶情皆得意，凡夫举目尽堪愁。\n秦川几度埋番骨，棘路还曾耸玉楼。\n幻体不知波上沫，狂心须认镜中头。\n浮生役役贪荣者，求到真空卒未休。",
        "dynasty": "宋",
        "collection_info": null
    },
    {
        "title": "山居诗  其五七",
        "author": "释延寿",
        "content": "一生占断白云乡，适意孤高志自强。\n报晓音声栖鸟语，漏春消息早梅香。\n吟经徐傍芙蕖岸，得偈閒书薜荔墙。\n大道最亲无达者，苦携瓶锡叩禅堂。",
        "dynasty": "宋",
        "collection_info": null
    },
    {
        "title": "山居诗  其五八",
        "author": "释延寿",
        "content": "养性摅情不记年，免寻云水更参禅。\n有心用处还应错，无意看时却宛然。\n析法尚嫌灰断果，烧丹堪愍地行仙。\n欲知此理谁人会，水自朝东月自圆。",
        "dynasty": "宋",
        "collection_info": null
    },
    {
        "title": "山居诗  其五九",
        "author": "释延寿",
        "content": "世途从此免相关，万虑潜消野思閒。\n庵树逼春花自吐，岩巢欲暮鸟空还。\n门前雾闭疑无路，槛外云开忽有山。\n宴坐石岩樵径绝，姓名应不到人閒。",
        "dynasty": "宋",
        "collection_info": null
    },
    {
        "title": "山居诗  其六○",
        "author": "释延寿",
        "content": "独行独坐任天然，幽隠难逢世网牵。\n一志直教齐大道，万般总是涉因缘。\n水磨涧石平如镜，春引岩藤直似弦。\n虚幻已知休更续，蹄轮应不到山前。",
        "dynasty": "宋",
        "collection_info": null
    },
    {
        "title": "山居诗  其六一",
        "author": "释延寿",
        "content": "散诞疏狂得自然，免教拘迫事相牵。\n潜龙不离滔滔水，孤鹤唯宜远远天。\n透室寒光松槛月，逼人凉气石渠泉。\n非吾独了西来意，竹祖桐孙尽入玄。",
        "dynasty": "宋",
        "collection_info": null
    },
    {
        "title": "山居诗  其六二",
        "author": "释延寿",
        "content": "绿柳堤边春色多，数树重重袅翠萝。\n红白花枝争斗发，晴阴天气半相和。\n中山谩醉千壶酒，易水徒悲一曲歌。\n尘世无凭唯道外，荣枯瞬息尽消磨。",
        "dynasty": "宋",
        "collection_info": null
    },
    {
        "title": "山居诗  其六三",
        "author": "释延寿",
        "content": "清平大业行皆奢，岂独尧时听所加。\n丰俭由人天不远，安危在智道非赊。\n关津防害翻为害，法令除邪却长邪。\n争似无言敷密化，既能成国又成家。",
        "dynasty": "宋",
        "collection_info": null
    },
    {
        "title": "山居诗  其六四",
        "author": "释延寿",
        "content": "焦翼枯鳞成底事，分明可验莫愁哉。\n君恩只可量功受，世利应须任运来。\n岂信败从成处得，谁知荣是辱边媒。\n但看越分殊求者，唯向身中积祸胎。",
        "dynasty": "宋",
        "collection_info": null
    },
    {
        "title": "山居诗  其六五",
        "author": "释延寿",
        "content": "栖真境界太玄乡，静见吾宗不可量。\n好句祇凭诗断送，閒缘唯遣道消亡。\n雨丝云织轻条密，烟素风抽细缕长。\n竟日虚怀无一事，金瓶秋水石炉香。",
        "dynasty": "宋",
        "collection_info": null
    },
    {
        "title": "山居诗  其六六",
        "author": "释延寿",
        "content": "得丧从来事甚均，任缘徒用苦劳神。\n野蔬随分堪充口，石室依稀可庇身。\n碧海几时无去棹，红衢何日息征轮。\n若教求道如求利，举世浑成无事人。",
        "dynasty": "宋",
        "collection_info": null
    },
    {
        "title": "山居诗  其六七",
        "author": "释延寿",
        "content": "数朝兴废狂风过，千载荣枯掣电飞。\n早向权门思息意，莫于尘世自沈机。\n一条水引閒花出，万里云随独鹤归。\n最要身安成大道，免教他后始知非。",
        "dynasty": "宋",
        "collection_info": null
    },
    {
        "title": "山居诗  其六八",
        "author": "释延寿",
        "content": "幽栖带郭半山峰，密意虚怀莫可同。\n事到定中消息静，景于吟处炼磨空。\n玲珑色淡松根月，敲磕声清竹罅风。\n独坐独行谁会我，羣星朝北水朝东。",
        "dynasty": "宋",
        "collection_info": null
    },
    {
        "title": "山居诗  其六九",
        "author": "释延寿",
        "content": "三度曾经游此地，从缘权顺世閒情。\n登山虽有谢安志，遁迹惭无慧远名。\n翠迭寒枝松未老，影深幽径竹新成。\n莫言去住关怀抱，云本无心水自清。",
        "dynasty": "宋",
        "collection_info": null
    },
    {
        "title": "偈一首",
        "author": "释延寿",
        "content": "欲识永明旨，门前一湖水。\n日照光明生，风来波浪起。",
        "dynasty": "宋",
        "collection_info": null
    },
    {
        "title": "金鷄峰",
        "author": "释延寿",
        "content": "松萝高镇夏长寒，透出羣峰画恐难。\n造化功成彰五德，洞天云散露花冠。",
        "dynasty": "宋",
        "collection_info": null
    },
    {
        "title": "蛾眉峰",
        "author": "释延寿",
        "content": "盘空势险露岩根，深洞声寒落石泉。\n好是雨余江上见，水云僧出认西天。",
        "dynasty": "宋",
        "collection_info": null
    },
    {
        "title": "积翠峰",
        "author": "释延寿",
        "content": "翠压羣峰地形直，落日猿声在空碧。\n天风吹散断崖云，古松长露三秋色。",
        "dynasty": "宋",
        "collection_info": null
    },
    {
        "title": "凌云峰",
        "author": "释延寿",
        "content": "烟萝高巘势凌云，影泻斜阳出海门。\n曾与支公探隠去，夜寒雷雨上方闻。",
        "dynasty": "宋",
        "collection_info": null
    },
    {
        "title": "白马峰",
        "author": "释延寿",
        "content": "湖外层峰泻危瀑，天际阴阴长寒木。\n南北行人望莫穷，秋云一片横幽谷。",
        "dynasty": "宋",
        "collection_info": null
    },
    {
        "title": "偈一首",
        "author": "释延寿",
        "content": "孤猿叫落中岩月，野客吟残半夜灯。\n此境此时谁会意，白云深处坐禅僧。",
        "dynasty": "宋",
        "collection_info": null
    },
    {
        "title": "舟中",
        "author": "释延寿",
        "content": "一水浮千棹，悠悠来去人。\n缆开湘浦岸，帆落楚江滨。\n风色东西变，潮痕旦暮新。\n祗兹澄汉色，几度化为尘。",
        "dynasty": "宋",
        "collection_info": null
    },
    {
        "title": "閒居",
        "author": "释延寿",
        "content": "閒居谁似我，退迹理难过。\n要势危身早，浮荣败德多。\n雨催虫出穴，寒逼鸟移窠。\n野径无人翦，疏窗入薜萝。",
        "dynasty": "宋",
        "collection_info": null
    },
    {
        "title": "野游",
        "author": "释延寿",
        "content": "独步出衡茅，寒云着地交。\n烧平多败穴，叶落见危巢。",
        "dynasty": "宋",
        "collection_info": null
    },
    {
        "title": "同于秘丞赋瀑泉",
        "author": "释延寿",
        "content": "大禹不知凿，来源亦自成。\n色应怜众白，声合让孤清。\n远势曾吞海，飞流欲喷鲸。\n灵槎如可泛，天际问归程。",
        "dynasty": "宋",
        "collection_info": null
    },
    {
        "title": "武肃王有旨石桥设斋会进一诗  其一",
        "author": "释延寿",
        "content": "南有天台事可尊，孕灵含秀独超羣。\n重重曲涧侵危石，步步层岩踏碎云。\n金雀每从云裏现，异香多向夜深闻。\n当知此界非凡界，一道幽奇各自分。",
        "dynasty": "宋",
        "collection_info": null
    },
    {
        "title": "武肃王有旨石桥设斋会进一诗  其二",
        "author": "释延寿",
        "content": "仙源佛窟有天台，今古嘉名遍九垓。\n石磴嵌空神匠出，瀑泉雄壮雨声来。\n景强偏感高僧住，地胜能令远思开。\n一等翘诚依此处，自然灵贶作梯媒。",
        "dynasty": "宋",
        "collection_info": null
    },
    {
        "title": "武肃王有旨石桥设斋会进一诗  其三",
        "author": "释延寿",
        "content": "智泉福海莫能逾，亲自王恩运睿谟。\n感现尽冥心境界，资持全固道根株。\n石梁低翥红鹦鹉，烟岭高翔碧鹧鸪。\n胜妙重重惟祷祝，永资军庶息灾虞。",
        "dynasty": "宋",
        "collection_info": null
    },
    {
        "title": "武肃王有旨石桥设斋会进一诗  其四",
        "author": "释延寿",
        "content": "凌晨迎请倍精诚，亲敬鲜花异处清。\n罗汉攀枝呈梵相，岩僧倚树现真形。\n神幡双出红霞动，宝塔全开白气生。\n都为王心标意切，满空盈月瑞分明。",
        "dynasty": "宋",
        "collection_info": null
    },
    {
        "title": "武肃王有旨石桥设斋会进一诗  其五",
        "author": "释延寿",
        "content": "幡花宝盖满清川，祈祷迎来圣半千。\n莫道圣缘无影响，须知嘉会有因缘。\n空中长似闻天乐，岩畔尝疑有地仙。\n何必更寻兜率去，重重灵应事昭然。",
        "dynasty": "宋",
        "collection_info": null
    },
    {
        "title": "武肃王有旨石桥设斋会进一诗  其六",
        "author": "释延寿",
        "content": "登云步岭涉烟程，好景随心次第生。\n圣者已符祥瑞事，地灵全副祷祈情。\n洞深重迭拖云湿，滩浅潺湲漱水清。\n愿满事圆归去路，便风相送片帆轻。",
        "dynasty": "宋",
        "collection_info": null
    },
    {
        "title": "定慧相资歌",
        "author": "释延寿",
        "content": "祖教宗中有二门，十度万行称为尊。\n初名止观助新学，后成定慧菩提根。\n唯一法，似双分。\n法性寂然体真止，寂而常照妙观存。\n定为父，慧为母，能孕千圣之门户。\n增长根力养圣胎，念念出生成佛祖。\n定为将，慧为相，能弼心王成无上。\n永作羣生证道门，即是古佛菩提样。\n定如月，光烁外道邪星灭。\n能挑智炬转分明，滋润道芽除爱结。\n慧如日，照破无明之暗室。\n能令邪见愚夫禅，尽成般若波罗蜜。\n少时默，剎那静，渐渐增修成正定。\n诸圣较量功不多，终见灵台之妙性。\n瞥闻法，纔历耳，能熏识藏觉种起。\n一念回光正智开，须臾成佛法如是。\n禅定力，不思义，变凡为圣剎那时。\n无边生死根由断，积劫尘劳巢穴堕。\n湛心水，浄意珠，光吞万象烁千途。\n抉开己眼无瑕翳，三界元无一法拘。\n觉观贼，应时剋，攀援病，倏然浄。\n荡念垢兮洗惑尘，显法身兮坚慧命。\n如断山，若停海，天翻地覆终无改。\n莹似琉璃含宝月，倏然无寄而无待。\n般若慧，莫能量，自然随处现心光。\n万行门中为导首，一切时中称法王。\n竭苦海，碎邪山，妄云捲尽片时间。\n贫女室中金顿现，壮士额上珠潜还。\n斩痴网，截欲流，大雄威猛更无俦。\n能令铁床铜柱冷，顿使魔怨业果休。\n和诤讼，成孝义，普现羣生诸佛智。\n边邪恶慧尽朝宗，蝼蚁鲲鹏齐受记。\n偏修定，纯阴烂物刳正命。\n若将正慧照禅那，自然万法明如镜。\n偏修慧，纯阳枯物成迂滞。\n须凭妙定助观门，如月分明除雾翳。\n劝等学，莫偏修，从来一体无二头。\n似禽两翼飞空界，如车二轮乘白牛。\n即向凡途登觉岸，便于业海泛慈舟。\n或事定，制之一处无不竟。\n或理定，唯当直下观心性。\n或事观，明诸法相生筹算。\n或理观，顿了无一无那畔。\n定即慧，非一非二非心计。\n慧即定，不同不别绝观听。\n或双运，即寂而照通真训。\n或俱泯，非定非慧超常准。\n一尘入定众尘起，般若门中成法尔。\n童子身中三昧时，老人身分谈真轨。\n能观一境万境同，近尘远剎无不通。\n真如路上论生死，无明海裏演圆宗。\n眼根能作鼻佛事，色尘入定香尘起。\n心境常同见自差，谁言不信波元水。\n非寂非照绝言思，而寂而照功无比。\n权实双行阐正途，体用更资含妙旨。\n劝诸子，勿虚弃，光阴如箭如流水。\n散乱全因缺定门，愚盲祇为亏真智。\n真实言，须入耳，千经万论同标记。\n定慧全功不暂忘，一念顿归真觉地。\n定须习，慧须闻，勿使灵台一点昏。\n合抱之树生毫末，积渐之功成宝尊。\n猕猴学定生天界，女子纔思入道门。\n自利利他因果备，若除定慧莫能论。",
        "dynasty": "宋",
        "collection_info": null
    },
    {
        "title": "句  其一",
        "author": "释延寿",
        "content": "步步寒华结，言言彻底冰。",
        "dynasty": "宋",
        "collection_info": null
    },
    {
        "title": "句  其二",
        "author": "释延寿",
        "content": "牛胎生象子，碧海起红尘。",
        "dynasty": "宋",
        "collection_info": null
    },
    {
        "title": "句  其三",
        "author": "释延寿",
        "content": "长时转不停，非义亦非声。",
        "dynasty": "宋",
        "collection_info": null
    },
    {
        "title": "句  其四",
        "author": "释延寿",
        "content": "若欲受持者，应须用眼听。",
        "dynasty": "宋",
        "collection_info": null
    },
    {
        "title": "句  其五",
        "author": "释延寿",
        "content": "言前体道干坤窄，笔下搜吟海岳枯。",
        "dynasty": "宋",
        "collection_info": null
    },
    {
        "title": "句  其六",
        "author": "释延寿",
        "content": "绕绣屏飞花外蝶，隔金笼语柳中鶑。",
        "dynasty": "宋",
        "collection_info": null
    },
    {
        "title": "句  其七",
        "author": "释延寿",
        "content": "春雨闭花径，晚云生石楼。",
        "dynasty": "宋",
        "collection_info": null
    },
    {
        "title": "句  其八",
        "author": "释延寿",
        "content": "草浓春径狭，树密晚窗阴。",
        "dynasty": "宋",
        "collection_info": null
    },
    {
        "title": "赠颜诩",
        "author": "孟宾于",
        "content": "园林萧爽闻来久，欲访因循二十秋。\n此日开襟吟不尽，碧山重迭水长流。",
        "dynasty": "宋",
        "collection_info": null
    },
    {
        "title": "磻溪怀古",
        "author": "孟宾于",
        "content": "良哉吕尚父，深隠始归周。\n钓石千年在，春风一水流。\n松根盘藓石，花影卧沙鸥。\n谁更怀韬术，追思古渡头。",
        "dynasty": "宋",
        "collection_info": null
    },
    {
        "title": "怀连上旧居",
        "author": "孟宾于",
        "content": "閒思连上景难齐，树遶仙乡路遶溪。\n明月夜舟渔父唱，春风平野鹧鸪啼。\n城边寄信归云外，花下倾杯到日西。\n更忆海阳垂钓侣，昔年相遇草萋萋。",
        "dynasty": "宋",
        "collection_info": null
    },
    {
        "title": "第四举",
        "author": "孟宾于",
        "content": "失意从他桃李春，嵩阳经过歇行尘。\n云僧不见城中事，问是今年第几人。",
        "dynasty": "宋",
        "collection_info": null
    },
    {
        "title": "题梅仙馆",
        "author": "孟宾于",
        "content": "仙界路遥云缥缈，古坛风冷叶萧骚。\n后来岂合言淹滞，一尉昇腾道最高。",
        "dynasty": "宋",
        "collection_info": null
    },
    {
        "title": "公子行",
        "author": "孟宾于",
        "content": "锦衣红夺彩霞明，侵晓春游向野庭。\n不识农夫辛苦力，骄骢踏烂麦青青。",
        "dynasty": "宋",
        "collection_info": null
    },
    {
        "title": "耒阳杜工部祠堂",
        "author": "孟宾于",
        "content": "南游何感思，更甚叶缤纷。\n一夜耒江雨，百年工部文。\n青山当日见，白酒至今闻。\n惟有为诗者，经过时弔君。",
        "dynasty": "宋",
        "collection_info": null
    },
    {
        "title": "句  其一",
        "author": "孟宾于",
        "content": "匝地人家凭槛见，远山秋色捲帘看。",
        "dynasty": "宋",
        "collection_info": null
    },
    {
        "title": "句  其二",
        "author": "孟宾于",
        "content": "蟾宫空手下，泽国更谁来。",
        "dynasty": "宋",
        "collection_info": null
    },
    {
        "title": "句  其三",
        "author": "孟宾于",
        "content": "水国两亲应探榜，龙门三月又伤春。",
        "dynasty": "宋",
        "collection_info": null
    },
    {
        "title": "句  其四",
        "author": "孟宾于",
        "content": "仙岛却回空说梦，清朝未达自嫌身。",
        "dynasty": "宋",
        "collection_info": null
    },
    {
        "title": "句  其五",
        "author": "孟宾于",
        "content": "因逢日者教重应，忍被云僧劝却归。",
        "dynasty": "宋",
        "collection_info": null
    },
    {
        "title": "句  其六",
        "author": "孟宾于",
        "content": "去年曾折处，今日又垂条。",
        "dynasty": "宋",
        "collection_info": null
    },
    {
        "title": "句  其七",
        "author": "孟宾于",
        "content": "远寺连沙静，閒舟入浦迟。",
        "dynasty": "宋",
        "collection_info": null
    },
    {
        "title": "句  其八",
        "author": "孟宾于",
        "content": "帘垂羣吏散，苔长讼庭閒。",
        "dynasty": "宋",
        "collection_info": null
    },
    {
        "title": "句  其九",
        "author": "孟宾于",
        "content": "早知落处随疏雨，悔得开时顺暖风。",
        "dynasty": "宋",
        "collection_info": null
    },
    {
        "title": "句  其一○",
        "author": "孟宾于",
        "content": "千家帘幕春空在，几处楼台月自明。",
        "dynasty": "宋",
        "collection_info": null
    },
    {
        "title": "句  其一一",
        "author": "孟宾于",
        "content": "腊雪化为流水去，春风吹出好山来。",
        "dynasty": "宋",
        "collection_info": null
    },
    {
        "title": "句  其一二",
        "author": "孟宾于",
        "content": "吾祖并州隔万山，吾家多难谪郴连。",
        "dynasty": "宋",
        "collection_info": null
    },
    {
        "title": "句  其一三",
        "author": "孟宾于",
        "content": "十载恋明主。",
        "dynasty": "宋",
        "collection_info": null
    },
    {
        "title": "句  其一四",
        "author": "孟宾于",
        "content": "两京游寺曾题榜，五举逢知始看花。",
        "dynasty": "宋",
        "collection_info": null
    },
    {
        "title": "句  其一五",
        "author": "孟宾于",
        "content": "自怜成事攀仙桂，谁似投闲向草莱。",
        "dynasty": "宋",
        "collection_info": null
    },
    {
        "title": "句  其一六",
        "author": "孟宾于",
        "content": "众星不如孤月明，牛羊满山畏独虎。",
        "dynasty": "宋",
        "collection_info": null
    },
    {
        "title": "寄赠宣义大师",
        "author": "贾玭",
        "content": "篆写千文迈古今，感陶承旨撰碑阴。\n两朝雨露书中得，满箧诗章物外寻。\n衡岳水云长挂梦，帝城烟月不关心。\n西游去后无消息，想共陈抟一处吟。",
        "dynasty": "宋",
        "collection_info": null
    },
    {
        "title": "赠梦英大师",
        "author": "郭从义",
        "content": "水僧来说我师，换鹅书札转高奇。\n挥毫传下千年字，贞石曾留几处碑。\n混俗市廛人莫测，和光踪迹鹤应知。\n莲花结社须容我，不似陶潜爱湿巵。",
        "dynasty": "宋",
        "collection_info": null
    },
    {
        "title": "戏周默",
        "author": "宋温故",
        "content": "骄阳为戾已成灾，頼有开筵周秀才。\n莫道上天无感应，故教风雨一齐来。",
        "dynasty": "宋",
        "collection_info": null
    },
    {
        "title": "塞上  其一",
        "author": "谭用之",
        "content": "秋风汉北雁飞天，单骑那堪遶贺兰。\n碛暗更无岩树影，地平时有野烧瘢。\n貂披寒色和衣冷，剑佩胡霜隔匣寒。\n早晚横戈似飞尉，拥旄深入异田单。",
        "dynasty": "宋",
        "collection_info": null
    },
    {
        "title": "塞上  其二",
        "author": "谭用之",
        "content": "钵略城边日欲西，游人却忆旧山归。\n牛羊集水烟黏步，鵰鹗盘空雪满围。\n猎骑静逢边气薄，戍楼寒对暮烟微。\n横行总是男儿事，早晚重来似汉飞。",
        "dynasty": "宋",
        "collection_info": null
    },
    {
        "title": "赠索处士",
        "author": "谭用之",
        "content": "不将桂子种诸天，长得寻君水石边。\n玄豹夜寒和雾隠，骊龙春暖抱珠眠。\n山中宰相陶弘景，洞裏真人葛稚川。\n一度相思一惆怅，水寒烟澹落花前。",
        "dynasty": "宋",
        "collection_info": null
    },
    {
        "title": "约张处士游梁",
        "author": "谭用之",
        "content": "莫学区区老一经，夷门关吏旧书生。\n晋朝灭后无中散，韩国亡来绝上卿。\n龙变洞中千谷冷，剑横天外八风清。\n好携长策干时去，免逐渔樵度太平。",
        "dynasty": "宋",
        "collection_info": null
    },
    {
        "title": "月夜怀寄友人",
        "author": "谭用之",
        "content": "剑气徒劳望斗牛，故人别后阻仙舟。\n残春谩道深倾酒，好月那堪独上楼。\n何处是非随马足，由来得丧白人头。\n清风未许重携手，几度高吟寄水流。",
        "dynasty": "宋",
        "collection_info": null
    },
    {
        "title": "閒居寄陈山人",
        "author": "谭用之",
        "content": "閒居何处得閒名，坐掩衡茅损性灵。\n破梦晓钟闻竹寺，沁心秋雨浸莎庭。\n瓮边难负千杯绿，海上终眠万仞青。\n珍重先生全太古，应看名利似浮云。",
        "dynasty": "宋",
        "collection_info": null
    },
    {
        "title": "寄友人",
        "author": "谭用之",
        "content": "病多慵引架书看，官职无才思已阑。\n穴凤瑞时来却易，人龙别后见何难。\n琴樽风月閒生计，金玉松筠旧岁寒。\n早晚烟村碧江畔，挂罾重对蓼花滩。",
        "dynasty": "宋",
        "collection_info": null
    },
    {
        "title": "感怀呈所知",
        "author": "谭用之",
        "content": "十年流落赋归鸿，谁傍昏衢驾烛龙。\n竹屋乱烟思梓泽，酒家疏雨梦临邛。\n千年别恨调琴懒，一片年光览镜慵。\n早晚休歌白石烂，放教归去卧羣峰。",
        "dynasty": "宋",
        "collection_info": null
    },
    {
        "title": "寄孟进士",
        "author": "谭用之",
        "content": "依旧池边草色芳，故人何处忆山阳。\n书回科斗江帆暮，曲罢驺虞海树苍。\n吟望晓烟思桂渚，醉衣残月梦余杭。\n别来南国知谁在，空对襜褕一断肠。",
        "dynasty": "宋",
        "collection_info": null
    },
    {
        "title": "寄阎记室",
        "author": "谭用之",
        "content": "织锦歌成下翠微，岂劳西去问搘机。\n未开水府珠先见，不掘丰城剑自辉。\n鳌逐玉蟾攀桂上，马随青帝踏花归。\n相逢半是云霄客，应笑歌牛一布衣。",
        "dynasty": "宋",
        "collection_info": null
    },
    {
        "title": "幽居寄李秘书",
        "author": "谭用之",
        "content": "几年帝里阻烟波，敢向明时叩角歌。\n看尽好花春卧稳，醉残红日夜吟多。\n印开夕照垂杨柳，画破寒潭老芰荷。\n昨夜前溪有龙斗，石桥风雨少人过。",
        "dynasty": "宋",
        "collection_info": null
    },
    {
        "title": "贻钓鱼李处士",
        "author": "谭用之",
        "content": "罢吟鹦鹉草芊芊，又泛鸳鸯水上天。\n一棹冷涵杨柳雨，片帆香挂芰荷烟。\n绿摇江澹萍离岸，红点云疏橘满川。\n何处邈将归画府，数茎红蓼一渔船。",
        "dynasty": "宋",
        "collection_info": null
    },
    {
        "title": "河桥楼赋得群公夜讌",
        "author": "谭用之",
        "content": "芙蓉帘幕扇秋红，蛮府新郎夜讌同。\n满座马融吹笛月，一楼张翰过江风。\n杯黏紫酒金螺重，谈转琱珰玉麈空。\n深荷良宵慰顦顇，德星池馆在江东。",
        "dynasty": "宋",
        "collection_info": null
    },
    {
        "title": "寄左先辈",
        "author": "谭用之",
        "content": "狂歌白鹿上青天，可似兰塘钓紫烟。\n万卷祖龙坑外物，一泓孙楚耳中泉。\n翩翾蛮榼熏晴浦，毂辘鱼车响夜船。\n学取青莲李居士，一生杯酒在神仙。",
        "dynasty": "宋",
        "collection_info": null
    },
    {
        "title": "贻费道人",
        "author": "谭用之",
        "content": "谁如南浦傲烟霞，白葛衣轻称帽纱。\n碧玉蜉蝣迎客酒，黄金毂辘钓鱼车。\n吟歌云鸟归樵谷，卧爱神仙入画家。\n他日凤书何处觅，武陵烟树半桃花。",
        "dynasty": "宋",
        "collection_info": null
    },
    {
        "title": "寄许下前管记王侍御",
        "author": "谭用之",
        "content": "昔年南去得娱宾，顿逊杯前共好春。\n蚁泛羽觞蛮酒腻，凤衔瑶句蜀笺新。\n花怜游骑红随辔，草恋征车碧遶轮。\n别后青青郑南陌，不知风月属何人。",
        "dynasty": "宋",
        "collection_info": null
    },
    {
        "title": "途次宿友人别墅",
        "author": "谭用之",
        "content": "千里崤函一梦劳，岂知云馆共萧骚。\n半帘绿透偎寒竹，一榻红侵坠晚桃。\n蛮酒客稀知味长，蜀琴风定觉弦高。\n感君岩下閒招隠，细缕金盘鲙错刀。",
        "dynasty": "宋",
        "collection_info": null
    },
    {
        "title": "再游韦曲山寺",
        "author": "谭用之",
        "content": "鹊岩烟断玉巢敧，罨画春塘太白低。\n马踏翠开垂柳寺，人耕红破落花蹊。\n千年胜概咸原上，几代荒凉绣岭西。\n碧吐红芳旧行处，岂堪回首草萋萋。",
        "dynasty": "宋",
        "collection_info": null
    },
    {
        "title": "贻浄居寺新及第",
        "author": "谭用之",
        "content": "秋池云下白莲香，池上吟仙寄竹房。\n閒颂国风文字古，静消心火梦魂凉。\n三春蓬岛花无限，八月银河路更长。\n此境空门不曾有，从头好语与医王。",
        "dynasty": "宋",
        "collection_info": null
    },
    {
        "title": "江馆秋夕",
        "author": "谭用之",
        "content": "耿耿银河雁半横，梦敧金碧辘轳轻。\n满窗谢练江风白，一枕齐纨海月明。\n杨柳败梢飞叶响，芰荷香柄折秋鸣。\n谁人更唱阳关曲，牢落烟霞梦不成。",
        "dynasty": "宋",
        "collection_info": null
    },
    {
        "title": "秋夜同友人话旧",
        "author": "谭用之",
        "content": "露下银河雁度频，囊中垆火几时真。\n数茎白髮生浮世，一盏寒灯共故人。\n云外簟凉吟峤月，岛边花暖钓江春。\n何当归去重携手，依旧红霞作近邻。",
        "dynasty": "宋",
        "collection_info": null
    },
    {
        "title": "句  其一",
        "author": "谭用之",
        "content": "流水物情谙世态，落花春梦厌尘劳。",
        "dynasty": "宋",
        "collection_info": null
    },
    {
        "title": "句  其二",
        "author": "谭用之",
        "content": "织槛锦纹苔乍结，堕书花印菊初残。",
        "dynasty": "宋",
        "collection_info": null
    },
    {
        "title": "句  其三",
        "author": "谭用之",
        "content": "光阴老去无成事，富贵不来争奈何。",
        "dynasty": "宋",
        "collection_info": null
    },
    {
        "title": "句  其四",
        "author": "谭用之",
        "content": "眠云无限好知己，应笑不归花满樽。",
        "dynasty": "宋",
        "collection_info": null
    },
    {
        "title": "歌",
        "author": "南昌老翁媪",
        "content": "蓝采禾，蓝采禾，尘世纷纷事更多。\n争如卖药沽酒饮，归去深崖拍手歌。",
        "dynasty": "宋",
        "collection_info": null
    },
    {
        "title": "偈",
        "author": "释玄应",
        "content": "今年六十六，世寿有延促。\n无生火炽然，有为薪不续。\n出谷与归源，一时俱备足。",
        "dynasty": "宋",
        "collection_info": null
    },
    {
        "title": "宿冲虚观",
        "author": "胡衍",
        "content": "钟静日已夕，尘缘谢驱役。\n琪树鹤争定，山空万籁寂。\n明月散庭除，寒光照床席。\n花鸟魂梦间，相见曾相识。\n五更仙鹿鸣，声近在篱隙。\n晓来问童子，石径无行迹。",
        "dynasty": "宋",
        "collection_info": null
    },
    {
        "title": "朝斗坛",
        "author": "胡衍",
        "content": "不见铜龙何处飞，空余芳草旧台基。\n月明风冷禽声碎，疑是仙人佩玉归。",
        "dynasty": "宋",
        "collection_info": null
    },
    {
        "title": "诫儿侄八百字",
        "author": "范质",
        "content": "去年初释褐，一命列蓬丘。\n青袍春草色，白纻弃如仇。\n适会龙飞庆，王泽天下流。\n尔得六品阶，无乃太为优。\n凡登进士第，四选昇校雠。\n历官十五考，叙阶与尔俦。\n如何志未满，意欲凌云游。\n若言品位卑，寄书来我求。\n省之再三叹，不觉泪盈眸。\n吾家本寒素，门地寡公侯。\n先子有令德，乐道尚优游。\n生逢世多僻，委顺信沈浮。\n仕宦不喜达，吏隠同庄周。\n积善有余庆，清白为贻谋。\n伊余奉家训，孜孜务进修。\n夙夜事勤肃，言行思悔尤。\n出门择交友，防慎畏熏莸。\n省躬常惧玷，恐掇庭闱羞。\n童年志于学，不惰为箕裘。\n二十中甲科，赪尾化为虬。\n三十入翰苑，步武向瀛洲。\n四十登宰辅，貂冠侍冕旒。\n备位行一纪，将何助帝猷。\n即非救旱雨，岂是济川舟。\n天子未遐弃，日益素餐忧。\n黄河润千里，草木皆浸渍。\n吾宗凡九人，继踵昇官次。\n门内无白丁，森森朱绿紫。\n鹓行洎内职，亚尹州从事。\n府掾监省官，高低皆清美。\n悉由侥倖昇，不因资考至。\n朝廷悬爵秩，命之曰公器。\n才者禄及身，功者赏于世。\n非才及非功，安得专厚利。\n寒衣内府帛，饥食太仓米。\n不蚕復不穑，未尝勤四体。\n虽然一家荣，岂塞众人议。\n颙颙十目窥，龊龊千人指。\n借问尔与吾，如何不自媿。\n戒尔学立身，莫若先孝弟。\n怡怡奉亲长，不敢生骄易。\n战战復兢兢，造次必于是。\n戒尔学干禄，莫若勤道艺。\n尝闻诸格言，学而优则仕。\n不患人不知，惟患学不至。\n戒尔远耻辱，恭则近乎礼。\n自卑而尊人，先彼而后己。\n相鼠与茅鸱，宜鉴诗人刺。\n戒尔勿旷放，旷放非端士。\n周孔垂名教，齐梁尚清议。\n南朝称八达，千载秽青史。\n戒尔勿嗜酒，狂药非佳味。\n能移谨厚性，化为凶险类。\n古今倾败者，历历皆可记。\n戒尔勿多言，多言者众忌。\n苟不慎枢机，灾危从此始。\n是非毁誉间，适足为身累。\n举世重交游，拟结金兰契。\n忿怨容易生，风波当时起。\n所以君子心，汪汪淡如水。\n举世好承奉，昂昂增意气。\n不知承奉者，以尔为玩戏。\n所以古人疾，蘧蒢与戚施。\n举世重任侠，俗呼为气义。\n为人赴急难，往往陷刑死。\n所以马援书，殷勤戒诸子。\n举世贱清素，奉身好华侈。\n肥马衣轻裘，扬扬过闾里。\n虽得市童怜，还为识者鄙。\n我本羁旅臣，遭逢尧舜理。\n位重才不充，戚戚怀忧畏。\n深渊与薄冰，蹈之唯恐坠。\n尔曹当悯我，勿使增罪戾。\n闭门敛踪迹，缩首避名势。\n名势不久居，毕竟何足恃。\n物盛必有衰，有隆还有替。\n速成不坚牢，亟走多颠踬。\n灼灼园中花，早发还先萎。\n迟迟涧畔松，鬰鬰含晚翠。\n赋命有疾徐，青云难力致。\n寄语谢诸郎，躁进徒为耳。",
        "dynasty": "宋",
        "collection_info": null
    },
    {
        "title": "贺李昉",
        "author": "范质",
        "content": "翰苑重求李谪仙，词锋颖利胜龙泉。\n朝趋建礼霞烘日，夜直承明月印天。\n圣主重知缘国士，相公多喜为同年。\n青春才子金门贵，蜀锦袍新夺日鲜。",
        "dynasty": "宋",
        "collection_info": null
    },
    {
        "title": "答使者",
        "author": "释定御",
        "content": "三年过了又三年，阅遍华岩满五千。\n功德完满珍重去，何劳使者上高田。",
        "dynasty": "宋",
        "collection_info": null
    },
    {
        "title": "杨柳枝词四首  其一",
        "author": "孙光宪",
        "content": "阊门风暖落花干，飞遍江城雪不寒。\n独有晚来临水驿，閒人多凭赤栏干。",
        "dynasty": "宋",
        "collection_info": null
    },
    {
        "title": "杨柳枝词四首  其二",
        "author": "孙光宪",
        "content": "有池有榭即蒙蒙，浸润翻成长养功。\n恰似有人长点检，着行排立向春风。",
        "dynasty": "宋",
        "collection_info": null
    },
    {
        "title": "杨柳枝词四首  其三",
        "author": "孙光宪",
        "content": "根柢虽然傍浊河，无妨终日近笙歌。\n毵毵金带谁堪比，还共黄鶑不较多。",
        "dynasty": "宋",
        "collection_info": null
    },
    {
        "title": "杨柳枝词四首  其四",
        "author": "孙光宪",
        "content": "万株枯槁怨亡隋，似弔吴台各自垂。\n好是淮阴明月裏，酒楼横笛不胜吹。",
        "dynasty": "宋",
        "collection_info": null
    },
    {
        "title": "竹枝词二首  其一",
        "author": "孙光宪",
        "content": "门前春水白苹花，岸上无人小艇斜。\n商女经过江欲暮，散抛残食饲神鸦。",
        "dynasty": "宋",
        "collection_info": null
    },
    {
        "title": "竹枝词二首  其二",
        "author": "孙光宪",
        "content": "乱绳千结绊人深，越萝万丈表长寻。\n杨柳在身垂意绪，藕花落尽见莲心。",
        "dynasty": "宋",
        "collection_info": null
    },
    {
        "title": "荆台",
        "author": "孙光宪",
        "content": "百尺荆台草径荒，如何前日谓云阳。\n古今不尽迁移恨，依旧台边水渺茫。",
        "dynasty": "宋",
        "collection_info": null
    },
    {
        "title": "句  其一",
        "author": "孙光宪",
        "content": "晓厨烹淡菜，春杼种橦花。",
        "dynasty": "宋",
        "collection_info": null
    },
    {
        "title": "句  其二",
        "author": "孙光宪",
        "content": "窗下有时留客宿，室中无事伴僧眠。",
        "dynasty": "宋",
        "collection_info": null
    },
    {
        "title": "答僧",
        "author": "释永安",
        "content": "汝问西来意，且过这边立。\n昨夜三更时，雨打虚空湿。\n电影忽然明，不似蚰蜒急。",
        "dynasty": "宋",
        "collection_info": null
    },
    {
        "title": "句  其一",
        "author": "刘洞",
        "content": "千里长江皆渡马，十年养士得何人。",
        "dynasty": "宋",
        "collection_info": null
    },
    {
        "title": "句  其二",
        "author": "刘洞",
        "content": "翻忆潘郎章奏内，阴阴日暮好沾巾。",
        "dynasty": "宋",
        "collection_info": null
    },
    {
        "title": "句  其三",
        "author": "刘洞",
        "content": "百骸同草木，万象入心灵。",
        "dynasty": "宋",
        "collection_info": null
    },
    {
        "title": "保安寺",
        "author": "江景房",
        "content": "扰扰尘埃白日忙，偶然来谒赞公房。\n行登峻岭跻攀倦，坐俯清泉笑傲凉。\n林静鸟声酬客语，风来花气逐人香。\n此时已觉凡尘断，分得高僧兴味长。",
        "dynasty": "宋",
        "collection_info": null
    },
    {
        "title": "依韵攀和通判员外题金泉观之作",
        "author": "杨克让",
        "content": "冲虚脱屣世绵绵，胜地人来尚凛然。\n不见綵云迎皓鹤，空留怪石漱清泉。\n侵阶蔓草迷香径，偃盖寒松杂暮烟。\n静化信从无妄得，堪思汉武亦神僊。",
        "dynasty": "宋",
        "collection_info": null
    },
    {
        "title": "贺李昉",
        "author": "窦仪",
        "content": "厩马牵来哕哕嘶，马蹄随步蹑云梯。\n新街锦帐达三字，旧制星垣放五题。\n视草健毫从席选，受降恩诏待公批。\n仙才已在神仙地，逢见刘晨为指迷。",
        "dynasty": "宋",
        "collection_info": null
    },
    {
        "title": "过邠州留题",
        "author": "窦仪",
        "content": "多少樊笼不敢开，强拘物性要相倍。\n何时得似邠州守，德政临民鹤自来。",
        "dynasty": "宋",
        "collection_info": null
    },
    {
        "title": "寄乡人",
        "author": "赵文度",
        "content": "圣主覃恩徧九垓，碧油红旆出关来。\n乡中父老如相问，十五年前赵秀才。",
        "dynasty": "宋",
        "collection_info": null
    },
    {
        "title": "赠梦英大师",
        "author": "赵文度",
        "content": "携筇何日别长沙，凤篆功夫世所嘉。\n秦岭夜吟残海月，章台春讲雨天花。\n凈瓶远贮湘潭水，片衲晴披岳面霞。\n圣主有恩酬绝艺，帘前师号紫袈裟。",
        "dynasty": "宋",
        "collection_info": null
    },
    {
        "title": "寄宣义英公",
        "author": "何承裕",
        "content": "书札精奇已换鹅，仍闻依旧卧烟萝。\n诗成万首犹嫌少，酒饮千钟不怕多。\n乡寺夜开云梦月，石房寒锁洞庭波。\n知师收拾南归去，为忆渔人唱楚歌。",
        "dynasty": "宋",
        "collection_info": null
    },
    {
        "title": "句",
        "author": "何承裕",
        "content": "晓来犬吠张三妇，日暮猿啼吕四妻。",
        "dynasty": "宋",
        "collection_info": null
    },
    {
        "title": "桐庐员外出勋德之门以儒素为业泊来仪于京阙久飞誉于缙绅今则膺凤诏于朝端奏牛刀于江表会承旨尚书赋琼章于丹地饯兰棹于清流愚虽不才敢继其作",
        "author": "扈蒙",
        "content": "王谢高门江鲍才，东游何用更裴回。\n弦歌好就吴乡拜，簪组初从魏阙来。\n清酒一尊携潋滟，旧诗千首贮琼瑰。\n健颿轻棹须行乐，莫效当时庾信哀。",
        "dynasty": "宋",
        "collection_info": null
    },
    {
        "title": "句",
        "author": "扈蒙",
        "content": "五凤齐飞入翰林。",
        "dynasty": "宋",
        "collection_info": null
    },
    {
        "title": "存目  其一",
        "author": "扈蒙",
        "content": "诗题：原无题句：微臣自愧头如雪，也向钧天侍玉皇。",
        "dynasty": "宋",
        "collection_info": null
    },
    {
        "title": "存目  其二",
        "author": "扈蒙",
        "content": "（以上刘瑛整理）。",
        "dynasty": "宋",
        "collection_info": null
    },
    {
        "title": "偶因团聚思想仙岩诣就观瞻龛龛礼谒推砂扫窟之次忽睹南大像北边一所古窟摧残岁久毁坏年深去戊申岁末发其心愿至己酉岁中方乃修全以咨推砂扫窟崇饰功德所申意者先奉为龙天〔八〕部拥护河湟梵释四王安人静塞伏愿当今帝主永坐蓬莱十道争钦八方慕化次为我府主令公长隆宝位命寿延年为绝塞之人王作苍生之父母荣同舜日化布尧时继叶临人承桃秉世观音院主道真等十人悟四大而无实睹丘井以悬腾虑□地以火风恐强象而煎逼道真等唯见牛车火宅空然劝时侣发无上之善心誓坚修于胜果今因作罢略述数行拙解舖舒用留于壁余才亏翰墨学寡三坟不但荒芜辄成短句",
        "author": "释道真",
        "content": "人生四大惣是空，何箇不觅出烦笼。\n造罪人多作福少，所以众生长受穷。\n坚修苦行仍本分，禁戒奢华并不同。\n今生努力懃精练，冥路不溺苦海中。\n日逐持经强发愿，弘道迴去莫难逢。\n唯报往来游礼者，这迴巡谒一层层。",
        "dynasty": "宋",
        "collection_info": null
    },
    {
        "title": "某又述",
        "author": "释道真",
        "content": "白壁从来好丹青，无知箇箇乱题名。\n三涂地狱交谁忍，十八湔铜灌一瓶。\n镌龛必定添福利，凿壁多层证无生。\n唯报往来游翫者，辄莫于此骋书题。",
        "dynasty": "宋",
        "collection_info": null
    },
    {
        "title": "依韵",
        "author": "释道真",
        "content": "白壁虽然好丹青，无简迷愚难悟醒。\n纵有百般僧氏巧，也有文徒书号名。\n空留佳妙不题宣，却入五趣陷尘境。\n唯报往来游观者，起听前词□□□。",
        "dynasty": "宋",
        "collection_info": null
    },
    {
        "title": "某又述",
        "author": "释道真",
        "content": "能持凈意作□家，解驾牛羊白鹿车。\n嫌阑砌前栽树少，怕空不种后园花。\n菩提上□因修得，佛果无生证有涯。\n此处涅盘观境□，自然捷路到龙花。",
        "dynasty": "宋",
        "collection_info": null
    },
    {
        "title": "偶因闲日家事无牵蒙王氏以呼招乃书题于窟记伏见僧俗等五人箇箇苦行不异檀特山边各各谈空有似释迦园内且曹都头门传阀阅帝子王孙衣上惹勋郁之香颜前棐桃花之色念让宝之存宝行越前贤思知足而常足来救善友听经不倦制意马以停𧬊恋寂有诚拨心灯而更耀既有斯愿必上羊车更多奇功兴誉不尽辄上诗一首",
        "author": "释道真",
        "content": "谯国门传缙以绅，善男子即是帝王孙。\n文商碑背题八字，武盛弓弦重六钧。\n既出四门观生老，便知六贼不相亲。\n夜迶将心登峻岭，心定菩提转法轮。",
        "dynasty": "宋",
        "collection_info": null
    },
    {
        "title": "□因从台驾随侍□□（政）□（道）□（舍）□道真等七人就三危圣王寺□安下霸道场记□（维）□（天）□（福）十五年五月八日游记之耳",
        "author": "释道真",
        "content": "三危山内枲世□（贤），结此道场下停□（闲）。\n侍送门人往不绝，圣是山谷水未宽。\n一旬之间僧久住，感动山神赐霜树。\n□值牟尼□（威）力重，此山本□住□（僧）□（田）。",
        "dynasty": "宋",
        "collection_info": null
    },
    {
        "title": "蒸豚",
        "author": "紫衣师",
        "content": "嘴长毛短浅含臕，久向山中食药苗。\n蒸处已将蕉叶裹，熟时兼用杏浆浇。\n红鲜雅称金盘饤，熟软真堪玉箸挑。\n若把羶根来比并，羶根自合吃藤条。",
        "dynasty": "宋",
        "collection_info": null
    },
    {
        "title": "赠英公上人",
        "author": "宋温舒",
        "content": "粹钟衡岳诞吾师，十九彤廷赐紫衣。\n青简篆文穷妙绝，碧云诗句入玄微。\n降龙钵裏无尘染，迴雁峰前有梦归。\n他日好同莲社约，逸眠禅坐两忘机。",
        "dynasty": "宋",
        "collection_info": null
    },
    {
        "title": "赠徐鼎臣常侍",
        "author": "释印粲",
        "content": "不将才名暂时夸，人仰声名遍海涯。\n月满朝衣听禁漏，更阑分直扫宫花。\n谏书未上先焚稿，御笔曾传立草麻。\n见说下朝无一事，小池栽苇学僧家。",
        "dynasty": "宋",
        "collection_info": null
    },
    {
        "title": "早春左省寓直",
        "author": "徐铉",
        "content": "旭景鸾台上，微云象阙间。\n时清政事少，日永直官閒。\n远籁飞箫管，零冰响佩环。\n终军年二十，默坐叩玄关。",
        "dynasty": "宋",
        "collection_info": null
    },
    {
        "title": "寒食宿陈公塘上",
        "author": "徐铉",
        "content": "垂杨界官道，茅屋倚高坡。\n月下春塘水，风中牧竖歌。\n折花閒立久，对酒远情多。\n今夜孤亭梦，悠扬奈尔何。",
        "dynasty": "宋",
        "collection_info": null
    },
    {
        "title": "将去广陵别史员外南斋",
        "author": "徐铉",
        "content": "家声曾与金张辈，官署去居何宋间。\n起得高斋临静曲，种成奇树学他山。\n鸳鸾终日同醒醉，萝薜常时共往还。\n贱子今朝独南去，不堪回首望清閒。",
        "dynasty": "宋",
        "collection_info": null
    },
    {
        "title": "登甘露寺北望",
        "author": "徐铉",
        "content": "京口潮来曲岸平，海门风起浪花生。\n人行沙上见日影，舟过江中闻橹声。\n芳草远迷扬子渡，宿烟深映广陵城。\n游人乡思应如橘，相望须含两地情。",
        "dynasty": "宋",
        "collection_info": null
    },
    {
        "title": "山路花",
        "author": "徐铉",
        "content": "不共垂杨映绮寮，倚山临路自娇饶。\n游人过去知香远，谷鸟飞来见影摇。\n半隔烟岚遥隠隠，可堪风雨暮萧萧。\n城中春色还如此，几处笙歌案舞腰。",
        "dynasty": "宋",
        "collection_info": null
    },
    {
        "title": "京口江际弄水",
        "author": "徐铉",
        "content": "退公求静独临川，扬子江南二月天。\n百尺翠屏甘露阁，数帆晴日海门船。\n波澄濑石寒如玉，草接汀苹绿似烟。\n安得乘槎更东去，十洲风外弄潺湲。",
        "dynasty": "宋",
        "collection_info": null
    },
    {
        "title": "从驾东幸呈诸公",
        "author": "徐铉",
        "content": "吴公台下旧京城，曾掩衡门过十春。\n别后不知新景象，信来空问故交亲。\n宦游京口无高兴，习隠钟山限俗尘。\n今日喜为华表鹤，况陪鹓鹭免迷津。",
        "dynasty": "宋",
        "collection_info": null
    },
    {
        "title": "赋得綵燕",
        "author": "徐铉",
        "content": "缕綵成飞燕，迎和启蛰时。\n翠翘生玉指，绣羽拂文楣。\n讵费衔泥力，无劳剪爪期。\n化工今在此，翻怪社来迟。",
        "dynasty": "宋",
        "collection_info": null
    },
    {
        "title": "送魏舍人仲甫为蕲州判官",
        "author": "徐铉",
        "content": "从事蕲春兴自长，蕲人应识紫微郎。\n山资足后抛名路，莼菜秋来忆故乡。\n以道卷舒犹自适，临戈谈笑固无妨。\n如闻郡阁吹横笛，时望青溪忆野王。",
        "dynasty": "宋",
        "collection_info": null
    },
    {
        "title": "送史馆高员外使岭南",
        "author": "徐铉",
        "content": "东观时閒暇，还修喻蜀书。\n双旌驰县道，百越从轺车。\n桂蠹晨餐罢，贪泉访古初。\n春江多好景，莫使醉吟疏。",
        "dynasty": "宋",
        "collection_info": null
    },
    {
        "title": "宿蒋帝庙明日游山南诸寺",
        "author": "徐铉",
        "content": "便返城闉尚未甘，更从山北到山南。\n花枝似雪春虽半，桂魄如眉日始三。\n松盖遮门寒黯黯，柳丝妨路翠毵毵。\n登临莫怪偏留恋，游宦多年事事谙。",
        "dynasty": "宋",
        "collection_info": null
    },
    {
        "title": "游蒋山题辛夷花寄陈奉礼本约陈同游不至",
        "author": "徐铉",
        "content": "今岁游山已恨迟，山中仍喜见辛夷。\n簪缨且免全为累，桃李犹堪别作期。\n晴后日高偏照灼，晚来风急渐离披。\n山郎不作同行伴，折是何由寄所思。",
        "dynasty": "宋",
        "collection_info": null
    },
    {
        "title": "和殷舍人萧员外春雪",
        "author": "徐铉",
        "content": "万里春阴乍履端，广庭风起玉尘干。\n梅花岭上连天白，蕙草阶前特地寒。\n晴去便为经岁别，兴来何惜彻宵看。\n此时鸳侣皆閒暇，赠答诗成禁漏残。",
        "dynasty": "宋",
        "collection_info": null
    },
    {
        "title": "寄蕲州高郎中",
        "author": "徐铉",
        "content": "贾傅栖迟楚泽东，兰皋三度换秋风。\n纷纷世事来无尽，黯黯离魂去不通。\n直道未能胜社鼠，孤飞徒自嘆冥鸿。\n知君多少思乡恨，闇在山城一笛中。",
        "dynasty": "宋",
        "collection_info": null
    },
    {
        "title": "景阳台怀古",
        "author": "徐铉",
        "content": "后主亡家不悔，江南异代长春。\n今日景阳台上，閒人何用伤神。",
        "dynasty": "宋",
        "collection_info": null
    },
    {
        "title": "春分日",
        "author": "徐铉",
        "content": "仲春初四日，春色正中分。\n绿野裴回月，晴天断续云。\n燕飞犹箇箇，花落已纷纷。\n思妇高楼晚，歌声不可闻。",
        "dynasty": "宋",
        "collection_info": null
    },
    {
        "title": "寄驾部郎中",
        "author": "徐铉",
        "content": "贱子乖慵性，频为省直牵。\n交情每相见，多在相门前。\n君独疏名路，为郎过十年。\n炎风久成别，南望思悠然。",
        "dynasty": "宋",
        "collection_info": null
    },
    {
        "title": "谢文静墓下作",
        "author": "徐铉",
        "content": "越徼稽天讨，周京乱虏尘。\n苍生何可奈，江表更无人。\n岂惮寻荒垄，犹思认后身。\n春风白杨裏，独步泪霑巾。",
        "dynasty": "宋",
        "collection_info": null
    },
    {
        "title": "观人读春秋",
        "author": "徐铉",
        "content": "日觉儒风薄，谁将霸道羞。\n乱臣无所戄，何用读春秋。",
        "dynasty": "宋",
        "collection_info": null
    },
    {
        "title": "秋日雨中与萧赞善访殷舍人于翰林座中作",
        "author": "徐铉",
        "content": "野出西垣步步迟，秋光如水雨如丝。\n铜龙楼下逢閒客，红药阶前访旧知。\n乱点乍滋承露处，碎声因想滴蓬时。\n银台钥入须归去，不惜余欢尽酒巵。",
        "dynasty": "宋",
        "collection_info": null
    },
    {
        "title": "送和州张员外为江都令",
        "author": "徐铉",
        "content": "经年相望隔重湖，一旦相逢在上都。\n塞诏官班聊慰否，埋轮意气尚存无。\n由来圣代怜才子，始觉清风激懦夫。\n若向西冈寻胜赏，旧题名处为踌蹰。",
        "dynasty": "宋",
        "collection_info": null
    },
    {
        "title": "和明道人宿山寺",
        "author": "徐铉",
        "content": "闻道经行处，山前与水阳。\n磬声深小院，灯影迥高房。\n落宿依楼角，归云拥殿廊。\n羡师閒未得，早起逐班行。",
        "dynasty": "宋",
        "collection_info": null
    },
    {
        "title": "晚归",
        "author": "徐铉",
        "content": "暑服道情出，烟街薄暮还。\n风清飘短袂，马健弄连环。\n水静闻归橹，霞明见远山。\n过从本无事，从此涉旬閒。",
        "dynasty": "宋",
        "collection_info": null
    },
    {
        "title": "月真歌月真，广陵妓人，翰林殷舍人所录，携之垂访，筵上赠此",
        "author": "徐铉",
        "content": "扬州胜地多丽人，其间丽者名月真。\n月真初年十四五，能弹琵琶善歌舞。\n风前弱柳一枝春，花裏娇鶑百般语。\n扬州帝京多名贤，其间贤者殷德川。\n德川初秉纶闱笔，职近名高常罕出。\n花前月下或游从，一见月真如旧识。\n闱庭深院资贤宅，宅门严峻无凡客。\n垂帘偶坐唯月真，调弄琵琶郎为拍。\n殷郎一旦过江去，镜中懒作孤鸾舞。\n朝云暮雨镇相随，石头城下还相遇。\n二月三月江南春，满城蒙蒙起香尘。\n隔墙试听歌一曲，乃是资贤宅裏人。\n绿窗绣幌天将晓，残烛依依香褭褭。\n离肠却恨苦多情，软障熏笼空悄悄。\n殷郎去冬入翰林，九霄官署转深沉。\n人间想望不可见，唯向月真存旧心。\n我惭阘茸何为者，长感余光每相假。\n陋巷萧条正掩扉，相携访我衡茅下。\n我本山人愚且贞，歌筵饮席常无情。\n自从一见月真后，至今赢得颠狂名。\n殷郎月真听我语，少壮光阴能几许。\n良辰美景数追随，莫教长说相思苦。",
        "dynasty": "宋",
        "collection_info": null
    },
    {
        "title": "寄钟谟",
        "author": "徐铉",
        "content": "看看潘鬓二毛生，昨日林梢又转鶑。\n欲对春风忘世虑，敢言罇酒召时英。\n假中西阁应无事，筵上南威幸有情。\n不得车公终不乐，已教红袖出门迎。",
        "dynasty": "宋",
        "collection_info": null
    },
    {
        "title": "正初答钟郎中见招",
        "author": "徐铉",
        "content": "高斋迟景雪初晴，风拂乔枝待早鶑。\n南省郎官名籍籍，东邻妓女字英英。\n流年倏忽成陈事，春物依稀有旧情。\n新岁相思自过访，不须虚左远相迎。",
        "dynasty": "宋",
        "collection_info": null
    },
    {
        "title": "寒食日作",
        "author": "徐铉",
        "content": "厨冷烟初禁，门闲日更斜。\n东风不好事，吹落满庭花。\n过社纷纷燕，新晴淡淡霞。\n京都盛游观，谁访子云家。",
        "dynasty": "宋",
        "collection_info": null
    },
    {
        "title": "欧阳大监雨中视决堤因堕水明日见于省中因戏之",
        "author": "徐铉",
        "content": "闻道张晨盖，徘徊石首东。\n浚川非伯禹，落水异三公。\n衣湿仍愁雨，冠剞更怯风。\n今朝復相见，疑是葛仙翁。",
        "dynasty": "宋",
        "collection_info": null
    },
    {
        "title": "寄舒州杜员外",
        "author": "徐铉",
        "content": "信到得君书，知君已下车。\n粉闱情在否，莲幕兴何如。\n人望征贤入，余思从子居。\n灊山真隠地，凭为卜茅庐。",
        "dynasty": "宋",
        "collection_info": null
    },
    {
        "title": "九月三十夜雨寄故人",
        "author": "徐铉",
        "content": "听空阶雨，方知秋事悲。\n寂寥旬假日，萧飒夜长时。\n别念纷纷起，寒更故故迟。\n情人如不醉，定是两相思。",
        "dynasty": "宋",
        "collection_info": null
    },
    {
        "title": "寄抚州钟郎中",
        "author": "徐铉",
        "content": "去载分襟后，寻闻在建安。\n封疆正多事，罇俎若为欢。\n都护空遗镞，明君欲舞干。\n绕朝时不用，非是杀身难。",
        "dynasty": "宋",
        "collection_info": null
    },
    {
        "title": "送欧阳大监游庐山",
        "author": "徐铉",
        "content": "家家门外庐山路，唯有夫君乞假游。\n案牍乍抛公署晚，林泉已近暑天秋。\n海潮尽处逢陶石，江月圆时上庾楼。\n此去萧然好长往，人间何事不悠悠。",
        "dynasty": "宋",
        "collection_info": null
    },
    {
        "title": "立秋后一日与朱舍人同直",
        "author": "徐铉",
        "content": "一宿秋风未觉凉，数声宫漏日犹长。\n林泉无计消残暑，虚向瑶池费稻粱。",
        "dynasty": "宋",
        "collection_info": null
    },
    {
        "title": "赋得霍将军辞第",
        "author": "徐铉",
        "content": "汉将承恩久，图勋肯顾私。\n匈奴犹未灭，安用以家为。\n郢匠虽闻诏，衡门竟不移。\n宁烦张老颂，无待晏婴辞。\n甲乙人徒费，亲邻我自持。\n悠悠千载下，长作帅臣师。",
        "dynasty": "宋",
        "collection_info": null
    },
    {
        "title": "秋日卢龙村舍",
        "author": "徐铉",
        "content": "置却人间事，閒从野老游。\n树声村店晚，草色古城秋。\n独鸟飞天外，閒云度陇头。\n姓名君莫问，山木与虚舟。",
        "dynasty": "宋",
        "collection_info": null
    },
    {
        "title": "和萧郎中小雪日作",
        "author": "徐铉",
        "content": "征西府裏日西斜，独试新炉自煮茶。\n篱菊尽来低覆水，塞鸿飞去远连霞。\n寂寥小雪閒中过，斑驳轻霜鬓上加。\n算得流年无奈处，莫将诗句祝苍华。",
        "dynasty": "宋",
        "collection_info": null
    },
    {
        "title": "中书相公溪亭閒宴依韵",
        "author": "徐铉",
        "content": "雨霁秋光晚，亭空野兴迴。\n沙鸥掠岸去，溪水上阶来。\n客傲风欺帻，筵香菊在杯。\n东山长许醉，何事忆天台。",
        "dynasty": "宋",
        "collection_info": null
    },
    {
        "title": "寄饶州王郎中效李白体",
        "author": "徐铉",
        "content": "珍重王光嗣，交情尚在不。\n芜城连宅住，楚塞并车游。\n别后官三改，年来岁六周。\n银鈎无一字，何以缓离愁。",
        "dynasty": "宋",
        "collection_info": null
    },
    {
        "title": "宣威苗将军贬官后重经故宅",
        "author": "徐铉",
        "content": "蒋山南望近西坊，亭馆依然锁院墙。\n天子未尝过细柳，将军寻已戍炖煌。\n欹倾怪石山无色，零落圆荷水不香。\n为将为儒皆寂寞，门前愁杀马中郎。",
        "dynasty": "宋",
        "collection_info": null
    },
    {
        "title": "送应之道人归江西",
        "author": "徐铉",
        "content": "曾骑竹马傍洪涯，二十余年变物华。\n客梦等閒过驿阁，归帆遥羡指龙沙。\n名题小篆矜垂露，诗作吴吟对绮霞。\n岁暮定知迴未得，信来凭为寄梅花。",
        "dynasty": "宋",
        "collection_info": null
    },
    {
        "title": "送元帅书记高郎中出为婺源建威军使",
        "author": "徐铉",
        "content": "寒风萧瑟楚江南，记室戎装挂锦帆。\n倚马未曾妨笑傲，斩牲先要厉威严。\n危言昔日尝无隠，壮节今来信不凡。\n唯有杯盘思上国，酒醪甜淡菜蔬甘。",
        "dynasty": "宋",
        "collection_info": null
    },
    {
        "title": "临石步港",
        "author": "徐铉",
        "content": "碕岸隳萦带，微风起细涟。\n绿阴三月后，倒影乱峰前。\n吹浪游鳞小，黏苔碎石圆。\n会将腰下组，换取钓鱼船。",
        "dynasty": "宋",
        "collection_info": null
    },
    {
        "title": "病题二首  其一",
        "author": "徐铉",
        "content": "性灵慵懒百无能，唯被朝参遣夙兴。\n圣主优容恩未答，丹经疏阔病相陵。\n脾伤对客偏愁酒，眼暗看书每愧灯。\n进与时乖不知退，可怜身计谩腾腾。",
        "dynasty": "宋",
        "collection_info": null
    },
    {
        "title": "病题二首  其二",
        "author": "徐铉",
        "content": "人间多事本难论，况是人间懒慢人。\n不解养生何怪病，已能知命敢辞贫。\n向空咄咄烦书字，与世滔滔莫问津。\n金马门前君识否，东方曼倩是前身。",
        "dynasty": "宋",
        "collection_info": null
    },
    {
        "title": "寄江州萧给事",
        "author": "徐铉",
        "content": "夕郎忧国不忧身，今向天涯作逐臣。\n魂梦暗驰龙阙曙，啸吟閒绕虎溪春。\n朝车载酒过山寺，谏纸题诗寄野人。\n惆怅懦夫何足道，自离羣后已同尘。",
        "dynasty": "宋",
        "collection_info": null
    },
    {
        "title": "送郝郎中为浙西判官",
        "author": "徐铉",
        "content": "大藩从事本优贤，幕府仍当北固前。\n花绕楼台山倚郭，寺临江海水连天。\n恐君到即忘归日，忆我游曾历二年。\n若许他时作閒伴，殷勤为买钓鱼船。",
        "dynasty": "宋",
        "collection_info": null
    },
    {
        "title": "翰林游舍人清明日入院中涂见过余明日亦入西省上直因寄游君",
        "author": "徐铉",
        "content": "榆柳开新焰，梨花发故枝。\n辎軿隘城市，圭组坐曹司。\n独对芝泥检，遥怜白马儿。\n禁林还视草，气味两相知。",
        "dynasty": "宋",
        "collection_info": null
    },
    {
        "title": "陪王庶子游后湖涵虚阁",
        "author": "徐铉",
        "content": "悬圃清虚乍过秋，看山寻水上兹楼。\n轻鸥的的飞难没，红叶纷纷晚更稠。\n风卷微云分远岫，浪摇晴日照中州。\n跻攀况有承华客，如在南皮奉胜游。",
        "dynasty": "宋",
        "collection_info": null
    },
    {
        "title": "柳枝辞十二首  其一",
        "author": "徐铉",
        "content": "把酒凭君唱柳枝，也从丝管递相随。\n逢春只合朝朝醉，记取秋风落叶时。",
        "dynasty": "宋",
        "collection_info": null
    },
    {
        "title": "柳枝辞十二首  其二",
        "author": "徐铉",
        "content": "南园日暮起春风，吹散杨花雪满空。\n不惜杨花飞也得，愁君老尽脸边红。",
        "dynasty": "宋",
        "collection_info": null
    },
    {
        "title": "柳枝辞十二首  其三",
        "author": "徐铉",
        "content": "陌上朱门柳映花，帘鈎半卷绿阴斜。\n凭郎暂驻青骢马，此是钱塘小小家。",
        "dynasty": "宋",
        "collection_info": null
    },
    {
        "title": "柳枝辞十二首  其四",
        "author": "徐铉",
        "content": "夹岸朱栏柳映楼，绿波平幔带花流。\n歌声不出长条密，忽地风迴见綵舟。",
        "dynasty": "宋",
        "collection_info": null
    },
    {
        "title": "柳枝辞十二首  其五",
        "author": "徐铉",
        "content": "老大逢春总恨春，绿杨阴裏最愁人。\n旧游一别无因见，嫩叶如眉处处新。",
        "dynasty": "宋",
        "collection_info": null
    },
    {
        "title": "柳枝辞十二首  其六",
        "author": "徐铉",
        "content": "蒙蒙堤畔柳含烟，疑是阳和二月天。\n醉裏不知时节改，漫随儿女打秋韆。",
        "dynasty": "宋",
        "collection_info": null
    },
    {
        "title": "柳枝辞十二首  其七",
        "author": "徐铉",
        "content": "水阁春来乍减寒，晓妆初罢倚栏干。\n长条乱拂春波动，不许佳人照影看。",
        "dynasty": "宋",
        "collection_info": null
    },
    {
        "title": "柳枝辞十二首  其八",
        "author": "徐铉",
        "content": "柳岸烟昏醉裏归，不知深处有芳菲。\n重来已见花飘尽，唯有黄鶑啭树飞。",
        "dynasty": "宋",
        "collection_info": null
    },
    {
        "title": "柳枝辞十二首  其九",
        "author": "徐铉",
        "content": "此去仙源不是遥，垂杨深处有朱桥。\n共君同过朱桥去，密映垂杨听洞箫。",
        "dynasty": "宋",
        "collection_info": null
    },
    {
        "title": "柳枝辞十二首  其一○",
        "author": "徐铉",
        "content": "暂别扬州十度春，不知光景属何人。\n一帆归客千条柳，肠断东风扬子津。",
        "dynasty": "宋",
        "collection_info": null
    },
    {
        "title": "柳枝辞十二首  其一一",
        "author": "徐铉",
        "content": "仙乐春来案舞腰，清声偏似傍娇饶。\n应缘鶑舌多情頼，长向双成说翠条。",
        "dynasty": "宋",
        "collection_info": null
    },
    {
        "title": "柳枝辞十二首  其一二",
        "author": "徐铉",
        "content": "凤笙临槛不能吹，舞袖当筵亦自疑。\n唯有美人多意绪，解衣芳态画双眉。",
        "dynasty": "宋",
        "collection_info": null
    },
    {
        "title": "贬官泰州出城作",
        "author": "徐铉",
        "content": "浮名浮利信悠悠，四海干戈痛主忧。\n三谏不从为逐客，一身无累似虚舟。\n满朝权贵皆曾忤，绕郭林泉已徧游。\n唯有恋恩终不改，半程犹自望城楼。",
        "dynasty": "宋",
        "collection_info": null
    },
    {
        "title": "过江",
        "author": "徐铉",
        "content": "别路知何极，离肠有所思。\n登楼望城远，摇橹过江迟。\n断岸烟中失，长天水际垂。\n此心非橘柚，不为两乡移。",
        "dynasty": "宋",
        "collection_info": null
    },
    {
        "title": "赠维扬故人",
        "author": "徐铉",
        "content": "东京少长认维桑，书剑谁教入帝乡。\n一事无成空放逐，故人相见重凄凉。\n楼台寂寞官河晚，人物稀疏驿路长。\n莫怪临风惆怅久，十年春色忆维扬。",
        "dynasty": "宋",
        "collection_info": null
    },
    {
        "title": "得浙西郝判官书未及报闻燕王移镇京口因寄此诗问方判官田书记消息",
        "author": "徐铉",
        "content": "秋风海上久离居，曾得刘公一纸书。\n淡水心情长若此，银鈎踪迹更无如。\n尝忧座侧飞鸮鸟，未暇江中觅鲤鱼。\n今日京吴建朱邸，问君谁共曳长裾。",
        "dynasty": "宋",
        "collection_info": null
    },
    {
        "title": "赠陶使君求梨",
        "author": "徐铉",
        "content": "昨宵宴罢醉如泥，惟忆张公大谷梨。\n白玉花繁曾缀处，黄金色嫩乍成时。\n冷侵肺腑醒偏蚤，香惹衣襟歇倍迟。\n今旦中山方酒渴，唯应此物最相宜。",
        "dynasty": "宋",
        "collection_info": null
    },
    {
        "title": "王三十七自京垂访作此送之",
        "author": "徐铉",
        "content": "失乡迁客在天涯，门掩苔垣向水斜。\n只就鳞鸿求远信，敢言车马访贫家。\n烟生柳岸将垂缕，雪压梅园半是花。\n惆怅明朝罇酒散，梦魂相送到京华。",
        "dynasty": "宋",
        "collection_info": null
    },
    {
        "title": "陶使君挽歌二首  其一",
        "author": "徐铉",
        "content": "太守今何在，行春去不归。\n筵空收管吹，郊迥俨骖騑。\n营外星纔落，园中露已晞。\n伤心梁上燕，犹解向人飞。",
        "dynasty": "宋",
        "collection_info": null
    },
    {
        "title": "陶使君挽歌二首  其二",
        "author": "徐铉",
        "content": "始忆花前宴，笙歌醉夕阳。\n那堪城外送，哀挽逐归艎。\n铃阁朝犹闭，风亭日已荒。\n唯余迁客泪，霑洒后池傍。",
        "dynasty": "宋",
        "collection_info": null
    },
    {
        "title": "雪中作",
        "author": "徐铉",
        "content": "赋分多情客，经年去国心。\n疏钟寒郭晚，密雪水亭深。\n影迥鸿投渚，声愁雀噪林。\n他乡一罇酒，独坐不成斟。",
        "dynasty": "宋",
        "collection_info": null
    },
    {
        "title": "送客至城西望图山因寄浙西府中",
        "author": "徐铉",
        "content": "枚叟邹生笑语同，莫嗟江上听秋风。\n君看逐客思乡处，犹在图山更向东。",
        "dynasty": "宋",
        "collection_info": null
    },
    {
        "title": "九日雨中",
        "author": "徐铉",
        "content": "茱萸房重雨霏微，去国逢秋此恨稀。\n目极暂登台上望，心遥长向梦中归。\n荃蘼路远愁霜早，兄弟乡遥羡雁飞。\n唯有多情一枝菊，满杯颜色自依依。",
        "dynasty": "宋",
        "collection_info": null
    },
    {
        "title": "寄外甥苗武仲",
        "author": "徐铉",
        "content": "放逐今来涨海边，亲情多在凤台前。\n且将聚散为闲事，须信华枯是偶然。\n蝉噪疏林村倚郭，鸟飞残照水连天。\n此中唯欠韩康伯，共对秋风咏数篇。",
        "dynasty": "宋",
        "collection_info": null
    },
    {
        "title": "附书与钟郎中因寄京妓越宾",
        "author": "徐铉",
        "content": "暮春桥下手封书，寄向南江问越姑。\n不道诸郎少欢笑，经年相别忆侬无。",
        "dynasty": "宋",
        "collection_info": null
    },
    {
        "title": "亚元舍人不替深知猥贻佳作三篇清绝不敢轻酬因为长歌聊以为报未竟復得子乔校书示问故兼寄陈君庶资一笑耳",
        "author": "徐铉",
        "content": "海陵城裏春正月，海畔朝阳照残雪。\n城中有客独登楼，遥望天边白银阙。\n白银阙下何英英，雕鞍绣毂趋承明。\n阊门晓闢旌旗影，玉墀风细佩环声。\n此处追飞皆俊彦，当年何事容疵贱。\n怀铅昼坐紫微宫，焚香夜直明光殿。\n王言简静官司闲，朋好殷勤多往还。\n新亭风景如东洛，邙岭林泉似北山。\n光阴暗度杯盂裏，职业未妨谈笑间。\n有时邀宾復携妓，造门不问都非是。\n酣歌叫笑惊四邻，赋笔踪横动千字。\n任他银箭转更筹，不怕金吾司夜吏。\n可怜诸贵贤且才，时情物望两无猜。\n伊余独禀狂狷性，褊量多言仍薄命。\n吞舟可漏岂无恩，负乘自贻非不幸。\n一朝削迹为迁客，旦暮青云千里隔。\n离鸿别雁各分飞，折柳攀花两无色。\n卢龙渡口问迷津，瓜步山前送暮春。\n白沙江上曾行路，青林花落何纷纷。\n汉皇昔幸回中道，极目牛羊卧芳草。\n旧宅重游尽隙荒，故人相见多衰老。\n禅智寺，山光桥，风瑟瑟兮雨萧萧。\n行杯已醒残梦断，征途未极离魂消。\n海陵郡中陶太守，相逢本是随行旧。\n乍申拜起已开眉，却问辛勤还执手。\n精庐水榭最清幽，一税征车聊驻留。\n闭门思过谢来客，知恩省分宽离忧。\n郡斋胜境有后池，山亭茵阁互参差。\n有时虚左来相召，举白飞觞任所为。\n多才太守能挝鼓，醉送金船间歌舞。\n酒酣耳热眼生花，暂似京华欢会处。\n归来旅馆还端居，清风明月夜窗虚。\n骎骎流景岁云暮，天涯望断故人书。\n春来凭槛方叹息，仰头忽见南来翼。\n足繫红笺堕我前，引颈长鸣如有言。\n开缄试读相思字，乃是多情乔亚元。\n短韵三篇皆丽绝，小梅寄意情偏切。\n金兰投分一何坚，银鈎置袖终难灭。\n醉后狂言何足奇，感君知己不相遗。\n长卿曾作美人赋，玄成今有责躬诗。\n报章欲託还京信，笔拙纸穷情未尽。\n珍重芸香陈子乔，亦解贻书远相问。\n宁须买药疗羁愁，只恨无书消鄙吝。\n游处当时靡不同，欢娱今日两成空。\n天子尚应怜贾谊，时人未要嘲扬雄。\n曲终笔阁缄封已，翩翩驿骑行尘起。\n寄向中朝谢故人，为说相思意如此。",
        "dynasty": "宋",
        "collection_info": null
    },
    {
        "title": "送蒯司录归京亮",
        "author": "徐铉",
        "content": "早年闻有蒯先生，二十余年道不行。\n抵掌曾论天下事，折腰犹悟俗人情。\n老还上国欢娱少，贫聚归资结束轻。\n迁客临流倍惆怅，冷风黄叶满山城。",
        "dynasty": "宋",
        "collection_info": null
    },
    {
        "title": "还过东都留守周公筵上赠座客",
        "author": "徐铉",
        "content": "贾生三载在长沙，故友相思道路赊。\n已分终年甘寂寞，岂知今日返京华。\n麟符上相恩偏厚，隋苑留欢日欲斜。\n明旦江头倍惆怅，远山芳草映残霞。",
        "dynasty": "宋",
        "collection_info": null
    },
    {
        "title": "和表弟包颍见寄",
        "author": "徐铉",
        "content": "平生中表最情亲，浮世那堪聚散频。\n谢脁却吟归省阁，刘桢犹自卧漳滨。\n旧游半似前生事，要路多逢后进人。\n且喜新吟报强健，明年相望杏园春。",
        "dynasty": "宋",
        "collection_info": null
    },
    {
        "title": "赋石奉送德林少尹员外并序",
        "author": "徐铉",
        "content": "我爱他山石，中含绝代珍。\n烟披寒落落，沙浅静磷磷。\n翠色辞文陛，清声出泗滨。\n扁舟载归去，知是泛槎人。",
        "dynasty": "宋",
        "collection_info": null
    },
    {
        "title": "送荻柴与秀才朱观",
        "author": "徐铉",
        "content": "羡子清吟处，茅斋面碧流。\n解憎莲艷俗，唯欠荻花幽。\n鹭立低枝晚，风惊折叶秋。\n赠君须种取，不必树忘忧。",
        "dynasty": "宋",
        "collection_info": null
    },
    {
        "title": "赠浙西顾推官",
        "author": "徐铉",
        "content": "盛府宾寮八十余，闭门高卧兴无如。\n梁王苑裏相逢早，涧浦城中得信疏。\n狼藉杯盘重会面，风流才调一如初。\n愿君百岁犹强健，他日相寻隠士庐。",
        "dynasty": "宋",
        "collection_info": null
    },
    {
        "title": "迴至瓜洲献侍中",
        "author": "徐铉",
        "content": "紫微垣裏旧宾从，来向吴门谒府公。\n奉使谬持严助节，登门初识鲁王宫。\n笙歌隠隠违离后，烟水茫茫怅望中。\n日暮瓜洲江北岸，两行清泪滴西风。",
        "dynasty": "宋",
        "collection_info": null
    },
    {
        "title": "邵伯埭下寄高邮陈郎中",
        "author": "徐铉",
        "content": "故人相别动经年，候馆相逢倍惨然。\n顾我饮冰难辍棹，感君扶病为开筵。\n河湾水浅翘愁鹭，柳岸风微噪暮蝉。\n欲识酒醒魂断处，谢公祠畔客亭前。",
        "dynasty": "宋",
        "collection_info": null
    },
    {
        "title": "和张先辈见寄二首  其一",
        "author": "徐铉",
        "content": "去国离羣掷岁华，病容憔悴愧丹沙。\n溪连舍下衣长润，山带城边日易斜。\n几处垂鈎依野岸，有时披褐到乡家。\n故人书札频相慰，谁道西京道路赊。",
        "dynasty": "宋",
        "collection_info": null
    },
    {
        "title": "和张先辈见寄二首  其二",
        "author": "徐铉",
        "content": "清时沦放在山州，邛竹纱巾处处游。\n野日苍茫悲鹏舍，水风阴湿弊貂裘。\n鸡鸣候旦宁辞晦，松节凌霜几换秋。\n两首新诗千里道，感君情分独知丘。",
        "dynasty": "宋",
        "collection_info": null
    },
    {
        "title": "印秀才至舒州见寻别后寄诗依韵和",
        "author": "徐铉",
        "content": "羁游白社身虽屈，高步辞场道不卑。\n投分共为知我者，相寻多愧谪居时。\n离怀耿耿年来梦，厚意勤勤别后诗。\n今日溪边正相忆，雪晴山秀柳丝垂。",
        "dynasty": "宋",
        "collection_info": null
    },
    {
        "title": "题雷公井",
        "author": "徐铉",
        "content": "掩霭愚公谷，萧寥羽客家。\n俗人知处所，应为有桃花。",
        "dynasty": "宋",
        "collection_info": null
    },
    {
        "title": "送彭秀才",
        "author": "徐铉",
        "content": "贾生去国已三年，短褐闲行皖水边。\n尽日野云生舍下，有时京信到门前。\n无人与和投湘赋，愧子来浮访戴船。\n满袖新诗好迴去，莫随骚客醉林泉。",
        "dynasty": "宋",
        "collection_info": null
    },
    {
        "title": "移饶州别周使君",
        "author": "徐铉",
        "content": "正怜东道感贤侯，何幸高冠脱楚囚。\n皖伯台前收别宴，乔公亭下舣行舟。\n四年去国身将老，百郡征兵主尚忧。\n更向鄱阳河上去，青衫憔悴泪交流。",
        "dynasty": "宋",
        "collection_info": null
    },
    {
        "title": "酬郭先辈",
        "author": "徐铉",
        "content": "太原郭夫子，行高文炳蔚。\n弱龄负世誉，一举游月窟。\n仙籍第三人，时人故称屈。\n昔余吏西省，倾盖名籍籍。\n及我窜羣舒，向风心鬰鬰。\n归来暮江上，云雾一披拂。\n雷雨不下施，犹作池中物。\n念君介然气，感时思奋发。\n示我数篇文，与古争驰突。\n綵缛粲英华，理深刮肌骨。\n古诗尤精奥，史论皆宏拔。\n举此措诸民，何忧民不活。\n吁嗟吾道薄，与世长迂阔。\n顾我徒有心，数奇身正绌。\n论兵属少年，经国须儒术。\n夫子无自轻，苍生正愁疾。",
        "dynasty": "宋",
        "collection_info": null
    },
    {
        "title": "和集贤钟郎中",
        "author": "徐铉",
        "content": "石渠册府神仙署，当用明朝第一人。\n腰下别悬新印绶，堂中皆是故交亲。\n龙池树色供清景，浴殿香风接近邻。\n从此翻飞应更远，徧寻三十六天春。",
        "dynasty": "宋",
        "collection_info": null
    },
    {
        "title": "送黄梅江明府",
        "author": "徐铉",
        "content": "封疆多难正经纶，台阁如何不用君。\n江上又劳为小邑，箧中徒自有雄文。\n书生胆气人谁信，远俗歌谣主不闻。\n一首新诗无限意，再三吟咏向秋云。",
        "dynasty": "宋",
        "collection_info": null
    },
    {
        "title": "和萧郎中午日见寄",
        "author": "徐铉",
        "content": "细雨轻风采药时，褰帘隠几更何为。\n岂知泽畔纫兰客，来赴城中角黍期。\n多罪静思如剉蘗，赦书纔听似含饴。\n谢公制胜常闲暇，愿接西州敌手棋。",
        "dynasty": "宋",
        "collection_info": null
    },
    {
        "title": "送黄秀才姑熟辟命",
        "author": "徐铉",
        "content": "世乱离情苦，家贫色养难。\n水云孤棹去，风雨暮春寒。\n幕府才方急，骚人泪未干。\n何时王道泰，万里看鹏抟。",
        "dynasty": "宋",
        "collection_info": null
    },
    {
        "title": "和太常萧少卿近郊马上偶吟  其一",
        "author": "徐铉",
        "content": "田园经雨绿分畦，飞盖闲行九里堤。\n拂袖清风尘不起，满川芳草路如迷。\n林开始觉晴天迥，潮上初惊浦岸齐。\n怪得仙郎诗句好，断霞残照远山西。",
        "dynasty": "宋",
        "collection_info": null
    },
    {
        "title": "和太常萧少卿近郊马上偶吟  其二",
        "author": "徐铉",
        "content": "抱瓮何人灌药畦，金衔为尔驻平堤。\n村桥野店景无限，绿水晴天思欲迷。\n横笛乍随轻吹断，归帆疑与远山齐。\n凤城迴望真堪画，万户千门蒋峤西。",
        "dynasty": "宋",
        "collection_info": null
    },
    {
        "title": "抛毬乐辞二首  其一",
        "author": "徐铉",
        "content": "歌舞送飞毬，金觥碧玉筹。\n管弦桃李月，帘幕凤凰楼。\n一笑千场醉，浮生任白头。",
        "dynasty": "宋",
        "collection_info": null
    },
    {
        "title": "抛毬乐辞二首  其二",
        "author": "徐铉",
        "content": "灼灼传花枝，纷纷度画旗。\n不知红烛下，照见彩毬飞。\n借势因期克，巫山暮雨归。",
        "dynasty": "宋",
        "collection_info": null
    },
    {
        "title": "离歌辞五首  其一",
        "author": "徐铉",
        "content": "莫折红芳树，但知尽意看。\n狂风幸无意，那忍折教残。",
        "dynasty": "宋",
        "collection_info": null
    },
    {
        "title": "离歌辞五首  其二",
        "author": "徐铉",
        "content": "朝日城南路，旌旗照绿芜。\n使君何处去，桑下觅罗敷。",
        "dynasty": "宋",
        "collection_info": null
    },
    {
        "title": "离歌辞五首  其三",
        "author": "徐铉",
        "content": "事与年俱往，情将分共深。\n莫惊客鬓改，只是旧时心。",
        "dynasty": "宋",
        "collection_info": null
    },
    {
        "title": "离歌辞五首  其四",
        "author": "徐铉",
        "content": "暂别劳相送，佳期愿莫违。\n朱颜不须老，留取待郎归。",
        "dynasty": "宋",
        "collection_info": null
    },
    {
        "title": "离歌辞五首  其五",
        "author": "徐铉",
        "content": "拂匣收珠佩，迴灯拭薄妆。\n莫嫌春夜短，匹似楚襄王。",
        "dynasty": "宋",
        "collection_info": null
    },
    {
        "title": "梦游三首  其一",
        "author": "徐铉",
        "content": "魂梦悠扬不奈何，夜来还在故人家。\n香蒙蜡烛时时暗，户映屏风故故斜。\n檀的慢调银字管，云鬟低缀折枝花。\n天明又作人间别，洞口春深道路赊。",
        "dynasty": "宋",
        "collection_info": null
    },
    {
        "title": "梦游三首  其二",
        "author": "徐铉",
        "content": "绣幌银屏杳霭间，若非魂梦到应难。\n窗前人静偏宜夜，户内春浓不识寒。\n蘸甲递觞织似玉，含词忍笑腻于檀。\n锦书若要知名字，满县花开不姓潘。",
        "dynasty": "宋",
        "collection_info": null
    },
    {
        "title": "梦游三首  其三",
        "author": "徐铉",
        "content": "南国佳人字玉儿，芙蓉双脸远山眉。\n仙郎有约长相忆，阿母无猜不得知。\n梦裏行云还倏忽，暗中携手乍疑迟。\n因思别后闲窗下，织得迴文几首诗。",
        "dynasty": "宋",
        "collection_info": null
    },
    {
        "title": "和萧少卿见庆新居  其一",
        "author": "徐铉",
        "content": "湘浦怀沙已不疑，京城赐第岂前期。\n鼓声到晚知坊远，山色来多与静宜。\n簪屦尚应怜故物，稻粱空自愧华池。\n新诗问我偏饶思，还念鹪鹩得一枝。",
        "dynasty": "宋",
        "collection_info": null
    },
    {
        "title": "和萧少卿见庆新居  其二",
        "author": "徐铉",
        "content": "惊蓬偶驻知多幸，断雁重联惬素期。\n当户小山如旧识，上墙幽藓最相宜。\n清风不去因栽竹，隙地无多也凿池。\n更喜良邻有嘉树，绿阴分得近南枝。",
        "dynasty": "宋",
        "collection_info": null
    },
    {
        "title": "送彭秀才南游",
        "author": "徐铉",
        "content": "问君孤棹去何之，玉笥春风楚水西。\n山上断云分翠霭，林间晴雪入澄溪。\n琴心酒趣神相会，道士仙童手共携。\n他日时清更随计，莫如刘阮洞中迷。",
        "dynasty": "宋",
        "collection_info": null
    },
    {
        "title": "送龚员外赴江州幕",
        "author": "徐铉",
        "content": "烦君更上筑金台，世难民劳藉俊才。\n自有声名驰羽檄，不妨谈笑奉罇罍。\n元规楼迥清风满，匡俗仙春画障开。\n莫忘故人离别恨，海潮迴处寄书来。",
        "dynasty": "宋",
        "collection_info": null
    },
    {
        "title": "送朱先辈尉庐陵",
        "author": "徐铉",
        "content": "我重朱夫子，依然见古人。\n成名无愧色，得禄及慈亲。\n莫叹官资屈，宁论活计贫。\n平生心气在，终在静边尘。",
        "dynasty": "宋",
        "collection_info": null
    },
    {
        "title": "送德林郎中学士赴东府得酒并序",
        "author": "徐铉",
        "content": "酌此杯中物，茱萸满把秋。\n今朝将送别，他日是忘忧。\n世乱方多事，年加易得愁。\n政成频一醉，亦未减风流。",
        "dynasty": "宋",
        "collection_info": null
    },
    {
        "title": "送陈先生之洪并寄萧少卿",
        "author": "徐铉",
        "content": "闻君仙袂指洪涯，我忆情人别路赊。\n知有欢娱游楚泽，更无书札到京华。\n云间驿阁连江静，春满西山倚汉斜。\n此处相逢应见问，为言搔首望龙沙。",
        "dynasty": "宋",
        "collection_info": null
    },
    {
        "title": "和江西萧少卿见寄二首  其一",
        "author": "徐铉",
        "content": "亡羊岐路愧司南，二纪穷通聚散三。\n老去何妨从笑傲，病来看欲懒朝参。\n离肠似线常忧断，世态如汤不可探。\n珍重加餐省思虑，时时斟酒压山岚。",
        "dynasty": "宋",
        "collection_info": null
    },
    {
        "title": "和江西萧少卿见寄二首  其二",
        "author": "徐铉",
        "content": "身遥上国三千里，名在朝中二十春。\n金印不须辞入幕，麻衣曾此叹迷津。\n卷舒由我真齐物，忧喜忘心即养神。\n世路风波自翻覆，虚舟无计得沉沦。",
        "dynasty": "宋",
        "collection_info": null
    },
    {
        "title": "送薛少卿赴青阳",
        "author": "徐铉",
        "content": "我爱陶靖节，吏隠从弦歌。\n我爱费征君，高卧归九华。\n清风激颓波，来者何以加。\n我志两不遂，漂沦浩无涯。\n数奇时且乱，此图今愈赊。\n贤哉薛夫子，高举凌晨霞。\n安民即是道，投足皆为家。\n功名与权位，悠悠何用夸。\n携朋出远郊，酌酒藉平沙。\n云收远天静，江阔片帆斜。\n离怀与企羡，南望长咨嗟。",
        "dynasty": "宋",
        "collection_info": null
    },
    {
        "title": "晚憩白鹤庙寄句容张少府",
        "author": "徐铉",
        "content": "日入林初静，山空暑更寒。\n泉鸣细岩窦，鹤唳眇云端。\n拂榻安棋局，焚香戴道冠。\n望君殊不见，终夕凭栏干。",
        "dynasty": "宋",
        "collection_info": null
    },
    {
        "title": "题紫阳观",
        "author": "徐铉",
        "content": "南朝名士富仙才，追步东乡遂不迴。\n丹井自深桐暗老，祠宫长在鹤频来。\n岩边桂树攀仍倚，洞口桃花落復开。\n惆怅霓裳太平事，一函真迹锁昭台。",
        "dynasty": "宋",
        "collection_info": null
    },
    {
        "title": "赠奚道士",
        "author": "徐铉",
        "content": "先生曾有洞天期，犹傍天坛摘紫芝。\n处世自能心混沌，全真谁见德支离。\n玉霄尘闭人长在，金鼎功成俗未知。\n他日飈轮谒茅许，愿同鸡犬去相随。",
        "dynasty": "宋",
        "collection_info": null
    },
    {
        "title": "题白鹤庙",
        "author": "徐铉",
        "content": "平生心事向玄关，一入仙乡似旧山。\n白鹤唳空晴眇眇，丹砂流涧暮潺潺。\n尝嗟多病嫌中药，拟问真经乞小还。\n满洞烟霞互陵乱，何峰台榭是萧闲。",
        "dynasty": "宋",
        "collection_info": null
    },
    {
        "title": "步虚词五首  其一",
        "author": "徐铉",
        "content": "气为还元正，心由抱一灵。\n凝神归罔象，飞步入青冥。\n整服乘三素，旋纲蹑九星。\n琼章开后学，稽首奉真经。",
        "dynasty": "宋",
        "collection_info": null
    },
    {
        "title": "步虚词五首  其二",
        "author": "徐铉",
        "content": "天帝黄金阙，真人紫锦书。\n霓裳纷蔽景，羽服迥临虚。\n白鹤能为使，班麟解驾车。\n灵符终愿借，转共世情疏。",
        "dynasty": "宋",
        "collection_info": null
    },
    {
        "title": "步虚词五首  其三",
        "author": "徐铉",
        "content": "圣主过幽谷，虚皇在蕊宫。\n五千宗物母，七字秘神童。\n世人金壶远，人间玉籥空。\n唯余养身法，修此与天通。",
        "dynasty": "宋",
        "collection_info": null
    },
    {
        "title": "步虚词五首  其四",
        "author": "徐铉",
        "content": "何处求玄解，人间有洞天。\n勤行皆是道，谪下尚为仙。\n蔽景乘朱凤，排虚驾紫烟。\n不嫌园吏傲，愿在玉宸前。",
        "dynasty": "宋",
        "collection_info": null
    },
    {
        "title": "步虚词五首  其五",
        "author": "徐铉",
        "content": "三素霏霏远，盟威凛凛寒。\n火铃空灭没，星斗晓阑干。\n佩响流虚殿，炉烟在醮坛。\n萧寥不可极，骖驾上云端。",
        "dynasty": "宋",
        "collection_info": null
    },
    {
        "title": "留题",
        "author": "徐铉",
        "content": "瑶坛醮罢晚云开，羽客分飞俗士迴。\n为报移文不须勒，未曾游处待重来。",
        "dynasty": "宋",
        "collection_info": null
    },
    {
        "title": "和陈洗马山庄新泉",
        "author": "徐铉",
        "content": "已开山馆待抽簪，更要岩泉欲洗心。\n常被松声迷细韵，急流花片落高岑。\n便疏浅濑穿莎径，始有清光映竹林。\n何日煎茶醖香酒，沙边同听暝猿吟。",
        "dynasty": "宋",
        "collection_info": null
    },
    {
        "title": "又和八日",
        "author": "徐铉",
        "content": "微云疏雨淡新秋，晓梦依稀十二楼。\n故作别离应有以，拟延更漏共无由。\n那教人世长多恨，未必天仙不解愁。\n博望苑中残酒醒，香风佳气独迟留。",
        "dynasty": "宋",
        "collection_info": null
    },
    {
        "title": "和印先辈及第后献座主朱舍人郊居之作",
        "author": "徐铉",
        "content": "成名郊外掩柴扉，树影蝉声共息机。\n积雨暗封青藓径，好风轻透白綀衣。\n嘉鱼始赋人争诵，荆玉频收国自肥。\n独坐公厅正烦暑，喜吟新咏见玄微。",
        "dynasty": "宋",
        "collection_info": null
    },
    {
        "title": "和致仕张尚书新创道院",
        "author": "徐铉",
        "content": "梓泽成新致，金丹有旧情。\n挂冠朝睡足，隠几暮江清。\n药圃分轻绿，松窗起细声。\n养高宁厌病，默坐对诸生。",
        "dynasty": "宋",
        "collection_info": null
    },
    {
        "title": "和尉迟赞善秋暮僻居",
        "author": "徐铉",
        "content": "登高节物最堪怜，小岭疏林对槛前。\n轻吹断时云缥缈，夕阳明处水澄鲜。\n江城秋早催寒事，望苑朝稀足晏眠。\n庭有菊花罇有酒，若方陶令愧犹贤。",
        "dynasty": "宋",
        "collection_info": null
    },
    {
        "title": "和陈赞善致仕还京口",
        "author": "徐铉",
        "content": "海门山下一渔舟，中有高人未白头。\n已驾安车归故里，尚通闺籍在龙楼。\n泉声潄玉窗前落，江色和烟槛外流。\n今日君臣厚终始，不须辛苦画双牛。",
        "dynasty": "宋",
        "collection_info": null
    },
    {
        "title": "京使迴自临川得从兄书寄诗依韵和",
        "author": "徐铉",
        "content": "珍重还京使，殷勤话故人。\n别离长挂梦，宠禄不关身。\n趣向今成道，声华旧绝尘。\n莫嗟容鬓老，诗句逐时新。",
        "dynasty": "宋",
        "collection_info": null
    },
    {
        "title": "陪郑王相公赋檐前垂冰应教依韵",
        "author": "徐铉",
        "content": "窗外虚明雪乍晴，檐前垂溜尽成冰。\n长廊瓦迭行行密，晚院风高寸寸增。\n玉指乍拈簪尚愧，金阶时坠磬难胜。\n晨餐堪醒曹参酒，自恨空肠病不能。",
        "dynasty": "宋",
        "collection_info": null
    },
    {
        "title": "送礼部潘尚书致仕还建安",
        "author": "徐铉",
        "content": "名遂功成累復轻，鲈鱼因起旧乡情。\n履声初下金华省，帆影看离石首城。\n化剑津头寻故老，同亭会上问仙卿。\n冥鸿高举真难事，相送何须泪满缨。",
        "dynasty": "宋",
        "collection_info": null
    },
    {
        "title": "池州陈使君见示游齐山诗因寄",
        "author": "徐铉",
        "content": "往岁曾游弄水亭，齐峰浓翠暮轩横。\n哀猿出槛心虽喜，伤鸟闻弦势易惊。\n病后簪缨殊寡兴，老来泉石倍关情。\n今朝池口风波静，遥贺山前有颂声。",
        "dynasty": "宋",
        "collection_info": null
    },
    {
        "title": "再领制诰和王明府见贺",
        "author": "徐铉",
        "content": "蹇步还依列宿边，拱辰重认旧云天。\n自嗟多难飘零困，不似当年胆气全。\n鸡树晚花疏向日，龙池轻浪细含烟。\n从来不解为身计，一叶悠悠任大川。",
        "dynasty": "宋",
        "collection_info": null
    },
    {
        "title": "送高舍人使岭南",
        "author": "徐铉",
        "content": "西掖官曹近，南溟道路遥。\n使星将渡汉，仙掌乍乘潮。\n柳映灵和折，梅依大庾飘。\n江帆风淅淅，山馆雨萧萧。\n陆贾真迂阔，终童久寂寥。\n送君何限意，把酒一长谣。",
        "dynasty": "宋",
        "collection_info": null
    },
    {
        "title": "和王明府见寄",
        "author": "徐铉",
        "content": "时情世难消我道，薄宦流年厄此身。\n莫叹京华同寂寞，曾经兵革共漂沦。\n对山开户唯求静，贳酒留宾不道贫。\n善政空多尚淹屈，不知谁是解忧民。",
        "dynasty": "宋",
        "collection_info": null
    },
    {
        "title": "文献太子挽歌辞五首  其一",
        "author": "徐铉",
        "content": "国有承祧重，人知秉哲尊。\n清风来望苑，遗烈在东藩。\n此日升缑岭，何因到寝门。\n天高不可问，烟霭共昏昏。",
        "dynasty": "宋",
        "collection_info": null
    },
    {
        "title": "文献太子挽歌辞五首  其二",
        "author": "徐铉",
        "content": "夏启我君子，周储上帝宾。\n音容一飘忽，功业自纷纶。\n露泣承华月，风惊丽正尘。\n空余商岭客，行哭下宜春。",
        "dynasty": "宋",
        "collection_info": null
    },
    {
        "title": "文献太子挽歌辞五首  其三",
        "author": "徐铉",
        "content": "出处成交让，经纶有大功。\n泪碑瓜步北，棠树蒜山东。\n百揆方时叙，重离遂不融。\n故臣偏感咽，曾是叹三穷。",
        "dynasty": "宋",
        "collection_info": null
    },
    {
        "title": "文献太子挽歌辞五首  其四",
        "author": "徐铉",
        "content": "甲观光阴促，园陵天地长。\n箫笳咽无韵，宾御哭相将。\n盛烈传彝鼎，遗文被乐章。\n君臣知己分，零泪乱无行。",
        "dynasty": "宋",
        "collection_info": null
    },
    {
        "title": "文献太子挽歌辞五首  其五",
        "author": "徐铉",
        "content": "綵仗清晨出，非同齿胄时。\n愁烟锁平甸，朔吹绕寒枝。\n楚客来何补，缑山去莫追。\n迴瞻飞盖处，掩袂不胜悲。",
        "dynasty": "宋",
        "collection_info": null
    },
    {
        "title": "奉使九华山中涂遇青阳薛郎中",
        "author": "徐铉",
        "content": "故人相别动相思，此地相逢岂素期。\n九子峰前閒未得，五溪桥上坐多时。\n甘泉从幸余知忝，宣室征还子未迟。\n且饮一杯消别恨，野花风起渐离披。",
        "dynasty": "宋",
        "collection_info": null
    },
    {
        "title": "南都遇前嘉鱼刘令言游闽岭作此与之",
        "author": "徐铉",
        "content": "我持使节经韶石，君作閒游过武夷。\n两地山光成独赏，隔年乡思暗相知。\n洪涯坛上长岑寂，孺子亭前自别离。\n珍重分岐一杯酒，强加餐饭数吟诗。",
        "dynasty": "宋",
        "collection_info": null
    },
    {
        "title": "文彧少卿文山郎中交好深至二纪已余暌别数年二子长逝奉使岭表涂次南康弔孙氏之孤于其家睹文彧手书于僧室慷慨悲叹留题此诗",
        "author": "徐铉",
        "content": "弔孙家虚座弔诸孤，张叟僧房见手书。\n二纪欢游今若此，满衣零泪欲何如。\n腰间金印从如斗，镜裏霜华已满梳。\n珍重远公应笑我，尘心唯此未能除。",
        "dynasty": "宋",
        "collection_info": null
    },
    {
        "title": "朱处士相与有山水之愿见送至南康作此以别之",
        "author": "徐铉",
        "content": "弔怜君送我至南康，更忆梅花庾岭芳。\n多少仙山共游在，愿君百岁尚康强。",
        "dynasty": "宋",
        "collection_info": null
    },
    {
        "title": "清明日清远峡作",
        "author": "徐铉",
        "content": "弔岭外春过半，途中火又新。\n殷勤清远峡，留恋北归人。",
        "dynasty": "宋",
        "collection_info": null
    },
    {
        "title": "迴至南康题紫极宫裏道士房",
        "author": "徐铉",
        "content": "弔王事信靡盬，饮冰安足辞。\n胡为拥征传，乃至天南陲。\n天南非我乡，留滞忽踰时。\n还经羽人家，豁若云雾披。\n何以宽我怀，老庄有微辞。\n达士无不可，至人岂偏为。\n客愁勿復道，为君吟此诗。",
        "dynasty": "宋",
        "collection_info": null
    },
    {
        "title": "和歙州陈使君见寄",
        "author": "徐铉",
        "content": "弔新安风景好，时令肃辕门。\n身贵心弥下，功多口不言。\n韬钤家法在，儒雅素风存。\n簪履陪游盛，乡闾俗化敦。\n临窗山色秀，绕郭水声喧。\n纤络文章丽，矜严道义尊。\n楼台秋月静，京庾晚云屯。\n晓吹传衙鼓，晴阳展信旛。\n一篇贻友好，千里倍心论。\n未见归骖动，空能役梦魂。",
        "dynasty": "宋",
        "collection_info": null
    },
    {
        "title": "和贾员外戬见赠玉蕊花栽",
        "author": "徐铉",
        "content": "琼瑶一族带花来，便斸苍苔手自栽。\n喜见唐昌旧颜色，为君判病酌金罍。",
        "dynasty": "宋",
        "collection_info": null
    },
    {
        "title": "光穆皇后挽歌三首  其一",
        "author": "徐铉",
        "content": "仙驭期难改，坤仪道自光。\n閟宫新表德，沙麓旧膺祥。\n素帟尧门掩，凝笳毕陌长。\n东风惨陵树，无復见亲桑。",
        "dynasty": "宋",
        "collection_info": null
    },
    {
        "title": "光穆皇后挽歌三首  其二",
        "author": "徐铉",
        "content": "永乐留虚位，长陵启夕扉。\n返虞严吉仗，復土掩空衣。\n功业投三母，光灵极四妃。\n唯应彤史在，不与露花晞。",
        "dynasty": "宋",
        "collection_info": null
    },
    {
        "title": "光穆皇后挽歌三首  其三",
        "author": "徐铉",
        "content": "隠隠阊门路，烟云晓更愁。\n空瞻金辂出，非是濯龙游。\n德感人伦正，风行内职修。\n还随偶物化，同此畏轩丘。",
        "dynasty": "宋",
        "collection_info": null
    },
    {
        "title": "严相公宅牡丹",
        "author": "徐铉",
        "content": "但是豪家重牡丹，争如丞相阁前看。\n凤楼日暖开偏早，鸡树阴浓谢更难。\n数朵已应迷国艳，一枝何幸上尘冠。\n不知更许凭栏否，烂漫春光未肯残。",
        "dynasty": "宋",
        "collection_info": null
    },
    {
        "title": "侍宴赋得归雁",
        "author": "徐铉",
        "content": "夜静羣动息，翩翩一雁归。\n清音天际远，寒影月中微。\n何处云同宿，长空雪共飞。\n阳和常借便，免与素心违。",
        "dynasty": "宋",
        "collection_info": null
    },
    {
        "title": "依韵和令公大王蔷薇诗",
        "author": "徐铉",
        "content": "绿树成阴后，羣芳稍歇时。\n谁将新濯锦，挂向最长枝。\n卷箔香先入，凭栏影任移。\n赏频嫌酒渴，吟苦怕霜髭。\n架迥笼云幄，庭虚展绣帷。\n有情萦舞袖，无力罥游丝。\n嫩蕊鶑偷采，柔条柳伴垂。\n荀池波自照，梁苑客尝窥。\n玉李寻皆谢，金桃亦暗衰。\n花中应独贵，庭下故开迟。\n委艳妆苔砌，分华借槿篱。\n低昂匀灼烁，浓淡迭参差。\n幸植王宫裏，仍逢宰府知。\n芳心向谁许，醉态不能支。\n芍药天教避，玫瑰众共嗤。\n光明烘昼景，润腻裛轻𩅰。\n丽似期神女，珍如重卫姬。\n君王偏属咏，七子尽搜奇。",
        "dynasty": "宋",
        "collection_info": null
    },
    {
        "title": "和门下殷侍郎新茶二十韵",
        "author": "徐铉",
        "content": "暖吹入春园，新芽竞粲然。\n才教鹰嘴拆，未放雪花妍。\n荷杖青林下，携筐旭景前。\n孕灵资雨露，钟秀自山川。\n碾后香弥远，烹来色更鲜。\n名随土地贵，味逐水泉迁。\n力藉流黄暖，形模紫笋圆。\n正当钻柳火，遥想涌金泉。\n任道时新物，须依古法煎。\n轻瓯浮绿乳，孤竈散余烟。\n甘荠非予匹，宫槐让我先。\n竹孤空冉冉，荷弱谩田田。\n解渴消残酒，清神减夜眠。\n十浆何足馈，百榼尽堪捐。\n采撷唯忧晚，营求不计钱。\n任公因焙显，陆氏有经传。\n爱甚真成僻，尝多合得仙。\n亭台虚静处，风月艷阳天。\n自可临泉石，何妨杂管弦。\n东山似蒙顶，愿得从诸贤。",
        "dynasty": "宋",
        "collection_info": null
    },
    {
        "title": "春雪应制",
        "author": "徐铉",
        "content": "繁阴连曙景，瑞雪洒芳辰。\n势密犹疑腊，风和始觉春。\n萦林开玉蕊，飘座裛香尘。\n欲识宸心悦，云谣慰兆人。",
        "dynasty": "宋",
        "collection_info": null
    },
    {
        "title": "自题山亭三首  其一",
        "author": "徐铉",
        "content": "簪组非无累，园林未是归。\n世喧长不到，何必故山薇。",
        "dynasty": "宋",
        "collection_info": null
    },
    {
        "title": "自题山亭三首  其二",
        "author": "徐铉",
        "content": "小舫行乘月，高斋卧看山。\n退公聊自足，争敢望长闲。",
        "dynasty": "宋",
        "collection_info": null
    },
    {
        "title": "自题山亭三首  其三",
        "author": "徐铉",
        "content": "跂石仍临水，披襟復挂冠。\n机心忘未得，棋局与鱼竿。",
        "dynasty": "宋",
        "collection_info": null
    },
    {
        "title": "奉和右省仆射西亭高卧作",
        "author": "徐铉",
        "content": "院静苍苔积，庭幽怪石欹。\n蝉声当槛急，虹影向檐垂。\n昼漏犹怜永，丛兰未觉衰。\n疏篁巢翡翠，折苇覆鸬鷀。\n对酒襟怀旷，围棋旨趣迟。\n景皆随所尚，物各遂其宜。\n道与时相会，才非民所羁。\n赋诗贻座客，秋事尔何悲。",
        "dynasty": "宋",
        "collection_info": null
    },
    {
        "title": "右省仆射后湖亭閒宴铉以宿直先归赋诗留献",
        "author": "徐铉",
        "content": "湖上一阳生，虚亭启高宴。\n枫林烟际出，白鸟波心见。\n主人忘贵达，座客容疵贱。\n独惭残照催，归宿明光殿。",
        "dynasty": "宋",
        "collection_info": null
    },
    {
        "title": "送孟宾于员外还新淦",
        "author": "徐铉",
        "content": "暂来城阙不从容，却佩银鱼隠玉峰。\n双涧水边欹醉石，九仙台下听风松。\n题诗翠壁称逋客，采药春畦狎老农。\n野鹤乘轩云出岫，不知何日再相逢。",
        "dynasty": "宋",
        "collection_info": null
    },
    {
        "title": "纳后夕侍宴",
        "author": "徐铉",
        "content": "天上轩星正，云开湛露垂。\n礼容过渭水，宴喜胜瑶池。\n彩雾笼花烛，升龙肃羽仪。\n君臣欢乐日，文物盛明时。\n帘捲银河转，香凝玉漏迟。\n华封倾祝意，觞酒与声诗。",
        "dynasty": "宋",
        "collection_info": null
    },
    {
        "title": "又三绝  其一",
        "author": "徐铉",
        "content": "时平物茂岁功成，重翟排云到玉京。\n四海未知春色至，今宵先入九重城。",
        "dynasty": "宋",
        "collection_info": null
    },
    {
        "title": "又三绝  其二",
        "author": "徐铉",
        "content": "银烛金炉禁漏移，月轮初照万年枝。\n造舟已似文王事，卜世应同八百期。",
        "dynasty": "宋",
        "collection_info": null
    },
    {
        "title": "又三绝  其三",
        "author": "徐铉",
        "content": "汉主承干帝道光，天家花烛宴昭阳。\n六衣盛礼如金屋，彩笔分题似柏梁。",
        "dynasty": "宋",
        "collection_info": null
    },
    {
        "title": "北苑侍宴杂咏诗 松",
        "author": "徐铉",
        "content": "细韵风中远，寒青雪后浓。\n繁阴堪避雨，效用待东封。",
        "dynasty": "宋",
        "collection_info": null
    },
    {
        "title": "柳枝词十首  其一",
        "author": "徐铉",
        "content": "金马词臣赋小诗，梨园弟子唱新词。\n君恩还似东风意，先入灵和蜀柳枝。",
        "dynasty": "宋",
        "collection_info": null
    },
    {
        "title": "柳枝词十首  其二",
        "author": "徐铉",
        "content": "百草千花共待春，绿杨颜色最惊人。\n天边雨露年年在，上苑芳华岁岁新。",
        "dynasty": "宋",
        "collection_info": null
    },
    {
        "title": "柳枝词十首  其三",
        "author": "徐铉",
        "content": "长爱龙池二月时，毵毵金线弄春姿。\n假饶叶落枝空后，更有梨园笛裏吹。",
        "dynasty": "宋",
        "collection_info": null
    },
    {
        "title": "柳枝词十首  其四",
        "author": "徐铉",
        "content": "绿水成文柳带摇，东风初到不鸣条。\n龙舟欲过偏留恋，万缕轻丝拂御桥。",
        "dynasty": "宋",
        "collection_info": null
    },
    {
        "title": "柳枝词十首  其五",
        "author": "徐铉",
        "content": "百尺长条婉曲尘，诗题不尽画难真。\n凭君折向人间种，还似君恩处处春。",
        "dynasty": "宋",
        "collection_info": null
    },
    {
        "title": "柳枝词十首  其六",
        "author": "徐铉",
        "content": "风暖云开晚照明，翠条深映凤皇城。\n人间欲识灵和态，听取新词玉管声。",
        "dynasty": "宋",
        "collection_info": null
    },
    {
        "title": "柳枝词十首  其七",
        "author": "徐铉",
        "content": "醉折垂杨唱柳枝，金城三月走金羁。\n年年为爱新条好，不觉苍华也似丝。",
        "dynasty": "宋",
        "collection_info": null
    },
    {
        "title": "柳枝词十首  其八",
        "author": "徐铉",
        "content": "新春花柳竞芳姿，偏爱垂杨拂地枝。\n天子徧教词客赋，宫中要唱洞箫词。",
        "dynasty": "宋",
        "collection_info": null
    },
    {
        "title": "柳枝词十首  其九",
        "author": "徐铉",
        "content": "凝碧池头蘸翠涟，凤皇楼畔簇晴烟。\n新词欲咏知难咏，说与双成入管弦。",
        "dynasty": "宋",
        "collection_info": null
    },
    {
        "title": "柳枝词十首  其一○",
        "author": "徐铉",
        "content": "侍从甘泉与未央，移舟偏要近垂杨。\n樱桃未绽梅先老，折得柔条百尺长。",
        "dynasty": "宋",
        "collection_info": null
    },
    {
        "title": "奉和宫傅相公怀旧见寄四十韵",
        "author": "徐铉",
        "content": "谢傅功成德望全，鸾台初下正萧然。\n抟风乍息三千里，感旧重怀四十年。\n西掖新官同贾马，南朝兴运似开天。\n文辞职业分工拙，流辈班资让后先。\n每愧陋容劳刻画，长惭顽石费雕镌。\n晨趋纶掖吟春永，夕会精庐待月圆。\n立马有时同草诏，联镳几处共成篇。\n闲歌柳叶翻新曲，醉咏桃花促绮筵。\n少壮况逢时世好，经过宁虑岁华迁。\n云龙得路须腾跃，社栎非材合弃捐。\n再谒湘江犹是幸，两还宣室竟何缘。\n已知瑕玷劳磨莹，又得官司重接连。\n听漏分宵趋建礼，从游同召赴甘泉。\n云开阊阖分台殿，风过华林度管弦。\n行止不离宫仗影，衣裾尝惹御炉烟。\n师资稷契论中礼，依止山公典小铨。\n多谢天波垂赤管，敢教晨景过华砖。\n翾飞附骥方经远，巨楫垂风遂济川。\n玉烛调时钧轴正，台阶平处德星悬。\n岩廊礼绝威容肃，布素情深友好偏。\n长拟营巢安大厦，忽经操钺领中权。\n吴门日丽龙衔节，京口沙晴鹢画船。\n盖代名高方赫赫，恋恩心切更干干。\n袁安辞气忠仍恳，吴汉精诚直且专。\n却许丘明师纪传，更容疏广奉周旋。\n朱门自得施行马，厚禄何妨食万钱。\n密疏尚应劳献替，清谈唯见论空玄。\n东山妓乐供闲步，北牖风凉足晏眠。\n玄武湖边林隠见，五城桥下棹洄沿。\n曾移苑树开红药，新凿家池种白莲。\n不遣前驺妨野逸，别寻逋客互招延。\n棋枰寂静陈虚阁，诗笔沉吟劈彩笺。\n往事偶来春梦裏，閒愁因动落花前。\n青云旧侣嗟谁在，白首亲情倍见怜。\n尽日凝思殊怅望，一章追叙信精研。\n韶颜莫与年争竞，世虑须凭道节宣。\n幸喜书生为将相，定由阴德致神仙。\n羊公剩有登临兴，尚子都无嫁娶牵。\n退象天山镇浮竞，起为霖雨润原田。\n从容自保君臣契，何必扁舟始是贤。",
        "dynasty": "宋",
        "collection_info": null
    },
    {
        "title": "右省仆射相公垂览和诗復贻长句辄次来韵",
        "author": "徐铉",
        "content": "西院春归道思深，披衣闲听暝猿吟。\n铺陈政事留黄阁，偃息神机在素琴。\n玉柄暂时疏末座，瑶华频復惠清音。\n开晴便作东山约，共赏烟霞放旷心。",
        "dynasty": "宋",
        "collection_info": null
    },
    {
        "title": "和张少监晚菊",
        "author": "徐铉",
        "content": "忆共庭兰倚砌栽，柔条轻吹独依隈。\n自知佳节终堪赏，为惜流光未忍开。\n采撷也须盈掌握，馨香还解满罇罍。\n今朝旬假犹无事，更好登临泛一杯。",
        "dynasty": "宋",
        "collection_info": null
    },
    {
        "title": "送冯侍御",
        "author": "徐铉",
        "content": "闻君竹马戏毗陵，谁道观风自六卿。\n今日声明光旧物，共看旌旆拥书生。\n斩蛟桥下溪烟碧，射虎亭边草路清。\n应念筵中倍离恨，老来偏重十年兄。",
        "dynasty": "宋",
        "collection_info": null
    },
    {
        "title": "陈侍郎宅观花烛",
        "author": "徐铉",
        "content": "今夜银河万里秋，人言织女嫁牵牛。\n佩声寥亮和金奏，烛影荧煌映玉鈎。\n座客亦从天子赐，更筹须为主人留。\n世间盛事君知否，朝下鸾台夕凤楼。",
        "dynasty": "宋",
        "collection_info": null
    },
    {
        "title": "奉和子龙大监与舍弟赠答之什",
        "author": "徐铉",
        "content": "石渠东观两优贤，明主知臣岂偶然。\n鹓鹭分行皆接武，金兰同好共忘年。\n怀恩未遂林泉约，窃位空惭组绶悬。\n多少深情知不尽，好音相慰强成篇。",
        "dynasty": "宋",
        "collection_info": null
    },
    {
        "title": "史馆庭梅见其毫末历载三十今已半枯同僚诸公唯相公与铉在耳睹物兴感率成短篇谨书献上伏惟垂览",
        "author": "徐铉",
        "content": "东观婆娑树，曾怜甲坼时。\n繁英共攀折，芳岁几推移。\n往事皆陈迹，清香亦暗衰。\n相看宜自喜，双鬓合垂丝。",
        "dynasty": "宋",
        "collection_info": null
    },
    {
        "title": "太傅相公以庭梅二篇许舍弟同赋再迂藻思曲有虚称谨依韵奉和庶申感谢",
        "author": "徐铉",
        "content": "旧眷终无替，流光自足悲。\n攀条感花萼，和曲许埙箎。\n前会成春梦，何人更己知。\n缘情聊借喻，争敢道言诗。",
        "dynasty": "宋",
        "collection_info": null
    },
    {
        "title": "和钟大监泛舟同游见示",
        "author": "徐铉",
        "content": "潮沟横趣北山阿，一月三游未是多。\n老去交亲难暂舍，閒中滋味更无过。\n溪桥树映行人渡，村径风飘牧竖歌。\n孤棹乱流偏有兴，满川晴日弄微波。",
        "dynasty": "宋",
        "collection_info": null
    },
    {
        "title": "又和游光睦院",
        "author": "徐铉",
        "content": "寺门山水际，清浅照孱颜。\n客棹晚维岸，僧房犹掩关。\n日华穿竹静，云影过阶閒。\n箕踞一长啸，忘怀物我间。",
        "dynasty": "宋",
        "collection_info": null
    },
    {
        "title": "和张少监舟中望蒋山",
        "author": "徐铉",
        "content": "溪路向还背，前山高復重。\n纷披红叶树，间斗白云峰。\n尽日慵移棹，何年醉倚松。\n自知闲未得，不敢笑周颙。",
        "dynasty": "宋",
        "collection_info": null
    },
    {
        "title": "茱萸诗",
        "author": "徐铉",
        "content": "万物庆西成，茱萸独擅名。\n房排红结小，香透夹衣轻。\n宿露霑犹重，朝阳照更明。\n长和菊花酒，高宴奉西清。",
        "dynasty": "宋",
        "collection_info": null
    },
    {
        "title": "蒙恩赐酒奉旨令醉进诗以谢",
        "author": "徐铉",
        "content": "明光殿裏夜迢迢，多病逢秋自寂寥。\n蜡炬乍传丹凤诏，御题初认白云谣。\n今宵幸识衢罇味，明日知停入閤朝。\n为感君恩判一醉，不烦辛苦解金貂。",
        "dynasty": "宋",
        "collection_info": null
    },
    {
        "title": "题梁王旧园",
        "author": "徐铉",
        "content": "梁王旧馆枕潮沟，共引垂藤繫小舟。\n树倚荒台风淅淅，草埋欹石雨修修。\n门前不见邹枚醉，池上时闻雁鹜愁。\n节士逢秋多感激，不须频向此中游。",
        "dynasty": "宋",
        "collection_info": null
    },
    {
        "title": "奉酬度支陈员外",
        "author": "徐铉",
        "content": "古来贤达士，驰骛唯羣书。\n非礼誓弗习，违道无与居。\n儒家苦迂阔，遂将世情疏。\n吾友嗣世德，古风蔼有余。\n幸遇汉文皇，握兰佩金鱼。\n俯视长沙赋，悽悽将焉如。",
        "dynasty": "宋",
        "collection_info": null
    },
    {
        "title": "北使还襄邑道中作",
        "author": "徐铉",
        "content": "九月三十日，独行梁宋道。\n河流激似飞，林叶翻如扫。\n程遥苦昼短，野迥知寒早。\n还家亦不閒，要且还家了。",
        "dynasty": "宋",
        "collection_info": null
    },
    {
        "title": "禁中新月",
        "author": "徐铉",
        "content": "今夕拜新月，沉沉禁署中。\n玉绳疏间彩，金掌静无风。\n节换知身老，时平见岁功。\n吟看北墀暝，兰烬坠微红。",
        "dynasty": "宋",
        "collection_info": null
    },
    {
        "title": "观吉王花烛",
        "author": "徐铉",
        "content": "王门嘉礼万人观，况是新承置醴欢。\n花烛喧阗丞相府，星辰摇动远游冠。\n歌声暂阕闻宫漏，云影初开见露盘。\n帝里佳期频赋颂，长留故事在金銮。",
        "dynasty": "宋",
        "collection_info": null
    },
    {
        "title": "棋赌赋诗输刘起居",
        "author": "徐铉",
        "content": "刻烛知无取，争先素未精。\n本图忘物我，何必计输赢。\n赌墅终规利，焚囊亦近名。\n不如相视笑，高咏两三声。",
        "dynasty": "宋",
        "collection_info": null
    },
    {
        "title": "送察院李侍御使庐陵因寄孟员外",
        "author": "徐铉",
        "content": "绣衣乘驿急如星，山水何妨寄野情。\n肯向九仙台下歇，閒听孟叟醉吟声。",
        "dynasty": "宋",
        "collection_info": null
    },
    {
        "title": "又题白鹭洲江鸥送陈君",
        "author": "徐铉",
        "content": "白鹭洲边江路斜，轻鸥接翼满平沙。\n吾徒来送远行客，停舟为尔长叹息。\n酒旗渔艇两无猜，月影芦花镇相得。\n离筵一曲怨復清，满座销魂鸟不惊。\n人生不及水禽乐，安用虚名上麟阁。\n同心携手今如此，金鼎丹砂何寂寞。\n天涯后会眇难期，从此又应添白髭。\n愿君不忘分飞处，长保翩翩洁白姿。",
        "dynasty": "宋",
        "collection_info": null
    },
    {
        "title": "奉和御制雪",
        "author": "徐铉",
        "content": "丰登盈尺瑞，物象九门深。\n璧照环丹砌，梅花满上林。\n茶香偏自得，酒力讵难禁。\n别有寒郊外，银河映玉岑。",
        "dynasty": "宋",
        "collection_info": null
    },
    {
        "title": "奉和御制打毬",
        "author": "徐铉",
        "content": "上闲精习渥洼骢，玉镂花鞍锦覆騣。\n金埒无尘初裛露，朱旗向日自生风。\n雷传画鼓偏增气，星度飞毬欲映空。\n共道宸游因习武，凯歌犹似奏平戎。",
        "dynasty": "宋",
        "collection_info": null
    },
    {
        "title": "又五言",
        "author": "徐铉",
        "content": "彩仗映花鞯，春庭散曙烟。\n毬飞皆应手，马骏不须鞭。\n仙乐飘云外，祥风近日边。\n筹多不虚发，制胜在机先。",
        "dynasty": "宋",
        "collection_info": null
    },
    {
        "title": "奉和御制春雨",
        "author": "徐铉",
        "content": "祁祁甘雨正当春，草树精神一倍新。\n匀洒农郊偏长麦，缓飘花槛不惊人。\n密随宫仗环青辂，普逐皇恩下紫宸。\n霁后楼台更堪望，满园桃李间松筠。",
        "dynasty": "宋",
        "collection_info": null
    },
    {
        "title": "冬至日奉和御制",
        "author": "徐铉",
        "content": "吹律政知宽，迎长物倍安。\n初阳殊胜腊，积雪更添寒。\n庭实罗千品，珍符荐百般。\n羣臣同偶圣，不叹夜漫漫。",
        "dynasty": "宋",
        "collection_info": null
    },
    {
        "title": "奉和御制寒食十韵",
        "author": "徐铉",
        "content": "朝阳散宿烟，登望思悠然。\n檐影晴偏暖，云容晚更鲜。\n共欢时景好，不惜岁华迁。\n旋试娇骢步，新调宝瑟弦。\n宫花红照耀，御水碧潺湲。\n歌吹清连夜，辎軿丽满川。\n依林张幄幕，夹道建秋韆。\n仙乐来天上，祥光起日边。\n游丝轻冉冉，芳草绿芊芊。\n圣制如春色，周流遍八埏。",
        "dynasty": "宋",
        "collection_info": null
    },
    {
        "title": "奉和御制岁日二首  其一",
        "author": "徐铉",
        "content": "运历三元正，升平太古同。\n五侯皆辑瑞，四海尽占风。\n圣政干行内，羣生寿域中。\n撞钟元会罢，晃朗日升东。",
        "dynasty": "宋",
        "collection_info": null
    },
    {
        "title": "奉和御制岁日二首  其二",
        "author": "徐铉",
        "content": "正仗临轩万国来，汉仪周礼尽堪咍。\n光浮云盖青龙转，香透椒花白兽开。\n庆赐应时均亿兆，卜年从此数京垓。\n羣臣共感文明运，况是天言诫懋哉。",
        "dynasty": "宋",
        "collection_info": null
    },
    {
        "title": "奉和御制上元灯",
        "author": "徐铉",
        "content": "幔亭高敞九门前，银箭迟迟夜漏迁。\n明月静添华烛影，和风时度御炉烟。\n朱轮绣毂车声接，玉勒金羁马首骈。\n一曲云谣飞圣藻，万方歌咏仰尧天。",
        "dynasty": "宋",
        "collection_info": null
    },
    {
        "title": "奉和御制烟",
        "author": "徐铉",
        "content": "春晴纤霭映斜阳，羃羃偏能覆水乡。\n浓似庆云同馥郁，薄如轻素自飞扬。\n堤横新柳真成画，楼对遥山正好望。\n谁见朝元香案上，龙旗交影共腾骧。",
        "dynasty": "宋",
        "collection_info": null
    },
    {
        "title": "奉和御制暑中书怀",
        "author": "徐铉",
        "content": "浴殿晨开气象新，虚亭金井辘轳鸣。\n阴成杨柳千丝密，凉入襟怀一扇轻。\n寒水乍沉朱李熟，熏绡长有好风生。\n高楼更称频临望，台笠行歌麦陇青。",
        "dynasty": "宋",
        "collection_info": null
    },
    {
        "title": "奉和御制闻早蝉",
        "author": "徐铉",
        "content": "绿树阴阴惬豫游，早蝉清韵远还收。\n唤迴昼梦和宫漏，引起微凉助麦秋。\n禁柳烟中飞乍觉，御沟声裏听偏幽。\n羣生遂性宸章悦，从此人间不识愁。",
        "dynasty": "宋",
        "collection_info": null
    },
    {
        "title": "奉和御制夏中垂钓作",
        "author": "徐铉",
        "content": "物茂时平日正长，翠华停驭睠方塘。\n文竿乍拂圆荷动，頳尾时翻素荇香。\n睿赏只应从暇豫，圣恩宁肯间沉翔。\n吞舟自是贪芳饵，犹笑成汤一面张。",
        "dynasty": "宋",
        "collection_info": null
    },
    {
        "title": "奉和御制殿前松兼以书事",
        "author": "徐铉",
        "content": "长松修干列承明，虎盼龙盘气貌灵。\n风度乍闻琴曲调，巢高初见鹤仪形。\n枝笼陛戟寒生槛，叶带鑪烟翠满庭。\n涧底山头各生殖，託根争似在青冥。",
        "dynasty": "宋",
        "collection_info": null
    },
    {
        "title": "奉和御制扇",
        "author": "徐铉",
        "content": "齐纨新裂月轮全，蝉雀分明彩翠鲜。\n救暍自符仁主意，扬风须假手中扇。\n暂遮楼日霞光透，半掩歌唇宝靥圆。\n一曲睿调精比兴，好将金石奉雕镌。",
        "dynasty": "宋",
        "collection_info": null
    },
    {
        "title": "奉和御制棋二首  其一",
        "author": "徐铉",
        "content": "制法精微自帝尧，势如天阵布週遭。\n沉思迥觉忘千虑，妙诀终须附六韬。\n急劫未分香印匝，一枰初满月华高。\n御词仍许羣臣和，愁杀山中玉兔毫。",
        "dynasty": "宋",
        "collection_info": null
    },
    {
        "title": "奉和御制棋二首  其二",
        "author": "徐铉",
        "content": "常嫌羣艺用心麤，不及棋枰出万途。\n妙似孙吴论上策，深如夔益赞吁谟。\n静陈玉槛连琴榻，密映珠帘对酒壶。\n圣智纵横归掌握，一先终不费多图。",
        "dynasty": "宋",
        "collection_info": null
    },
    {
        "title": "奉和御制早春",
        "author": "徐铉",
        "content": "羣生遂性得天真，阳景无私发秀匀。\n尧历永从新律正，皇恩散作万方春。\n华林日丽红苞拆，太液冰消绿浪新。\n天意分明启昌运，岱宗即看报羣神。",
        "dynasty": "宋",
        "collection_info": null
    },
    {
        "title": "应制赏花",
        "author": "徐铉",
        "content": "上林春暮紫英开，组绣成帷荫玉阶。\n艷逐晨光随步武，香和轻翠透襟怀。\n生成泽广时芳茂，鱼水情通乐韵谐。\n禁篽年年陪睿赏，何时梁甫奉燔柴。",
        "dynasty": "宋",
        "collection_info": null
    },
    {
        "title": "和陈处士在雍丘见寄",
        "author": "徐铉",
        "content": "衰薄喜多幸，退公谁与闲。\n高人乘兴去，相望两程间。\n卷箔有微雪，登楼无远山。\n清谈胜题赠，何日杖藜还。",
        "dynasty": "宋",
        "collection_info": null
    },
    {
        "title": "送汤舍人之陈州",
        "author": "徐铉",
        "content": "尼父恓惶地，离情向此偏。\n家贫聊復尔，道在肯徒然。\n诗景明松雪，乡山隔水烟。\n三年须赴召，莫恋瓮头眠。",
        "dynasty": "宋",
        "collection_info": null
    },
    {
        "title": "送阮监丞赴余杭",
        "author": "徐铉",
        "content": "杨柳依依水岸斜，鹢舟东去思无涯。\n坐临棋局延明月，行采题诗对落花。\n虚白亭中多宴赏，钱塘湖上剩烟霞。\n风光到处宜携酒，况有余杭阿姥家。",
        "dynasty": "宋",
        "collection_info": null
    },
    {
        "title": "送容州程员外端州吴员外",
        "author": "徐铉",
        "content": "士生秉道义，公论重才名。\n美哉双白璧，高价等连城。\n昔在南国时，折桂尝抗衡。\n今为北朝客，通籍齐振缨。\n连镳适炎徼，并命典州兵。\n地远乃寄重，无为惮遐征。\n俗杂则财难，当在通其情。\n投香与还珠，前哲有遗声。\n君看奏谏者，接武趋承明。\n掺袂赠斯言，斯言勿见轻。",
        "dynasty": "宋",
        "collection_info": null
    },
    {
        "title": "和颍川曹监军",
        "author": "徐铉",
        "content": "别离情绪两难任，消遣唯应有醉吟。\n冉冉光阴玄鬓改，勤勤书札旧情深。\n凉宵梦寐清淮月，永日徘徊玉树阴。\n野鹤乘轩无所用，角巾何日返中林。",
        "dynasty": "宋",
        "collection_info": null
    },
    {
        "title": "和清源太保閒居偶怀",
        "author": "徐铉",
        "content": "朝退閒斋落叶天，道心真气本仙源。\n帘前风月澄秋景，门外轮蹄任世喧。\n棋罢早寒生北户，酒醒黄菊满西园。\n时人自有思齐者，践迹观形不在言。",
        "dynasty": "宋",
        "collection_info": null
    },
    {
        "title": "又和寄光山徐员外",
        "author": "徐铉",
        "content": "早年南国日追随，冠剑晶荧佩陆离。\n匪石心诚徒自许，浮云踪迹信难知。\n官閒从饮扶头酒，地僻谁同敌手棋。\n门馆旧恩今更重，高斋遥枉谢公诗。",
        "dynasty": "宋",
        "collection_info": null
    },
    {
        "title": "和徐秘书",
        "author": "徐铉",
        "content": "年少支离奈命何，悲秋怀旧苦吟多。\n龙泉有气终难掩，荆玉无瑕岂惮磨。\n会偶良工收杞梓，莫将閒梦挂烟萝。\n他年得路抟风去，肯念今朝煦沫么。",
        "dynasty": "宋",
        "collection_info": null
    },
    {
        "title": "送汪处士还黟歙",
        "author": "徐铉",
        "content": "孤云野鹤任天真，乘兴游梁又适秦。\n兴去却归南国去，黄山何谢武陵春。",
        "dynasty": "宋",
        "collection_info": null
    },
    {
        "title": "和翰长闻西枢副翰邻居夜宴",
        "author": "徐铉",
        "content": "开筵别有邻居兴，卜夜应怜禁漏长。\n旧友不期争命驾，新姬凭宠剩传觞。\n香烟结雾笼金鸭，烛焰成花照杏梁。\n京邑衣冠多胜赏，鲈鱼争敢道思乡。",
        "dynasty": "宋",
        "collection_info": null
    },
    {
        "title": "和清源太保寄湖州潘郎中",
        "author": "徐铉",
        "content": "老大离羣一倍愁，溪山风物且淹留。\n醖成春酒谁斟酌，抄得新书自校雠。\n莫似牧之矜旷达，须教子重让风流。\n恩门旧分知难忘，题取新诗上郡楼。",
        "dynasty": "宋",
        "collection_info": null
    },
    {
        "title": "送南华张主簿改承县",
        "author": "徐铉",
        "content": "适去庄生邑，还临孔父乡。\n仍闻旧隠处，近在武夷傍。\n道气年长度，儒风日以光。\n何时看解组，归去事仙方。",
        "dynasty": "宋",
        "collection_info": null
    },
    {
        "title": "和白州钱使君上元夜侍宴",
        "author": "徐铉",
        "content": "御宴宵陈敞百层，君恩芳景两难胜。\n风传天上九成乐，月映楼前万树灯。\n醉捧玉觞疑梦寐，静临丹槛似飞腾。\n因观谢守窗中咏，自愧瀛洲是滥登。",
        "dynasty": "宋",
        "collection_info": null
    },
    {
        "title": "送苏州梁补阙",
        "author": "徐铉",
        "content": "轧轧朱轮道路长，虎丘山下剩春光。\n军城旧是吴王国，郡守曾为谏署郎。\n祖席咏歌金玉振，下车条教蕙兰香。\n青云旧是高飞处，三载徘徊亦未妨。",
        "dynasty": "宋",
        "collection_info": null
    },
    {
        "title": "和金州钱太保春雨",
        "author": "徐铉",
        "content": "蒙蒙膏雨远空迷，点滴圆纹水绕堤。\n柳带喜如和醉舞，花房愁似宿妆啼。\n烟笼麦陇连天阔，云映渔舟掠岸低。\n廉使解分天子念，一篇骚雅慰蒸黎。",
        "dynasty": "宋",
        "collection_info": null
    },
    {
        "title": "送高秀才",
        "author": "徐铉",
        "content": "龙门一上嫌轻进，关塞西游自爱山。\n缑岭春归林影密，津桥人静水声閒。\n如今正得幽寻兴，佗日青云不易还。",
        "dynasty": "宋",
        "collection_info": null
    },
    {
        "title": "送施州单员外",
        "author": "徐铉",
        "content": "精金百炼始知难，何似仙枝两度攀。\n名逐凤书归故里，身从鸟道入巴山。\n诏宣远俗皇恩厚，惠洽齐民利刃闲。\n珍重加餐顺风土，归来高步七人班。",
        "dynasty": "宋",
        "collection_info": null
    },
    {
        "title": "送宣州张员外",
        "author": "徐铉",
        "content": "故国干戈后，怜君得意归。\n绮霞横郡阁，犀烛照渔矶。\n天迥青山远，江平白鸟飞。\n此行同衣锦，况是老莱衣。",
        "dynasty": "宋",
        "collection_info": null
    },
    {
        "title": "和筠州谈炼师见寄",
        "author": "徐铉",
        "content": "共嘆昆冈火，谁知玉自分。\n寂寥人境外，萧索数峰云。\n真箓终年秘，空歌偶得闻。\n应怜霸陵上，衰病故将军。",
        "dynasty": "宋",
        "collection_info": null
    },
    {
        "title": "送吴郎西使成州",
        "author": "徐铉",
        "content": "所向皆为道，遐征岂足辞。\n中华垂尽处，别路正秋时。\n高阁兰台笔，閒吟板屋诗。\n良工无弃物，珍重岁寒姿。",
        "dynasty": "宋",
        "collection_info": null
    },
    {
        "title": "送下博陈员外",
        "author": "徐铉",
        "content": "旷望丛台路，飘飖楚塞人。\n琴堂无故旧，何计免霑巾。",
        "dynasty": "宋",
        "collection_info": null
    },
    {
        "title": "送凈道人",
        "author": "徐铉",
        "content": "北阜与西山，前期梦寐间。\n羡师乘兴去，应拟此生闲。\n乔木人谁在，鲈鱼我未还。\n归心寄秋水，东去日潺潺。",
        "dynasty": "宋",
        "collection_info": null
    },
    {
        "title": "邺都行在和刁秘书见寄",
        "author": "徐铉",
        "content": "征袍结束从宸游，边上尘清见戍楼。\n柏殿赋诗知是幸，茂陵多病自堪愁。\n清漳幽咽长流恨，铜雀荒凉几换秋。\n深羡高眠全道气，姓名应已在丹丘。",
        "dynasty": "宋",
        "collection_info": null
    },
    {
        "title": "和旻道人见寄",
        "author": "徐铉",
        "content": "戎服非吾事，华缨寄此身。\n谬为金马客，本是钓乡人。\n引领梁园雪，扬鞭辇路尘。\n知师亦多病，拥褐侍阳春。",
        "dynasty": "宋",
        "collection_info": null
    },
    {
        "title": "和復州李太保酬笔",
        "author": "徐铉",
        "content": "处处良工事笔锋，宣毫自昔最称雄。\n因思南国巾箱学，愿入兰台掌握中。\n委质幸归雕玉匣，操词曾侍兔园公。\n一篇丽藻真閒暇，共仰才多道不穷。",
        "dynasty": "宋",
        "collection_info": null
    },
    {
        "title": "送蒯员外东游旧治",
        "author": "徐铉",
        "content": "百岁犹强健，知君即地仙。\n孤飞下华表，太息问桑田。\n故吏今谁在，高名昔共传。\n伊余亦遗老，相送一潸然。",
        "dynasty": "宋",
        "collection_info": null
    },
    {
        "title": "送王监丞之历阳",
        "author": "徐铉",
        "content": "叹息曾游处，江边故郡城。\n青襟空皓首，往事似前生。\n绿绶君重绾，华簪我尚荣。\n年衰俱近道，莫话别离情。",
        "dynasty": "宋",
        "collection_info": null
    },
    {
        "title": "送阮殿丞之静海",
        "author": "徐铉",
        "content": "闻子东征效远官，行行春色黯离魂。\n中途辍棹寻吴苑，西向登楼望海门。\n鵩舍曾嗟经岁谪，灵光空念岿然存。\n陵迁谷变今如此，为我停骖尽酒罇。",
        "dynasty": "宋",
        "collection_info": null
    },
    {
        "title": "送周员外之达",
        "author": "徐铉",
        "content": "之子敷王泽，迢迢蜀栈东。\n颁条有余刃，对酒与谁同。\n身占贤良籍，家传道德风。\n远民思静理，即此是阴功。",
        "dynasty": "宋",
        "collection_info": null
    },
    {
        "title": "送长社胡明府",
        "author": "徐铉",
        "content": "黄绶繫未稳，桂枝香尚新。\n琴堂宁久次，谏署正求人。\n皎皎凉秋月，飘飘清路尘。\n元常有遗翰，求作箧中珍。",
        "dynasty": "宋",
        "collection_info": null
    },
    {
        "title": "送表侄达师归鄱阳",
        "author": "徐铉",
        "content": "故乡禾黍世亲稀，中表相寻只有师。\n惆怅离怀向何许，鄱阳湖上叶飞时。",
        "dynasty": "宋",
        "collection_info": null
    },
    {
        "title": "送秘阁朱员外知復州",
        "author": "徐铉",
        "content": "景陵山水旧知名，珍重诗人建隼行。\n未免簿书劳利刃，省贪烟月纵高情。\n扬雄阁下诸生送，陆羽门前百吏迎。\n圣代羣贤皆得路，三年倾首望鹏程。",
        "dynasty": "宋",
        "collection_info": null
    },
    {
        "title": "送浄道人东游",
        "author": "徐铉",
        "content": "身服竺干教，心为邹鲁儒。\n观风游稷下，访古入中都。\n短景程途远，寒原店舍孤。\n东州多俊造，能赏碧云无。",
        "dynasty": "宋",
        "collection_info": null
    },
    {
        "title": "送李道士南游",
        "author": "徐铉",
        "content": "云水李道士，曾为中贵人。\n绮纨终不恋，松鹤自相亲。\n云气苍梧晚，芳华紫盖春。\n匏瓜老犹繫，惆怅望行尘。",
        "dynasty": "宋",
        "collection_info": null
    },
    {
        "title": "送国子徐博士之澧州",
        "author": "徐铉",
        "content": "多才适世用，学者不遑处。\n新词八咏楼，更泛涔阳浦。\n行当应列宿，且復施甘雨。\n高斋閒坐时，清谈孰为伍。",
        "dynasty": "宋",
        "collection_info": null
    },
    {
        "title": "送钱副使黎阳发运",
        "author": "徐铉",
        "content": "一杯寒食酒，珍重送君行。\n花影黎阳渡，春风浚水声。\n泛舟无废事，骋骥有修程。\n应用方无暇，何须怆别情。",
        "dynasty": "宋",
        "collection_info": null
    },
    {
        "title": "寄张阶州",
        "author": "徐铉",
        "content": "仪甫秉忠信，神明自来舍。\n绛灌虽不容，蛮貊皆从化。\n荣名任纷纠，道性常閒暇。\n传语当途人，无为劳叹咤。",
        "dynasty": "宋",
        "collection_info": null
    },
    {
        "title": "送文懿大师浄公西游",
        "author": "徐铉",
        "content": "乘兴西游谁与同，一囊诗藁一枝筇。\n厌栖庐岳莲花社，却访南山紫阁峰。\n怀古有时应怅望，寻幽何处不从容。\n关中风物常牵梦，老卧闲曹转放慵。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其一",
        "author": "徐铉",
        "content": "旧国荒凉成黍稷，故交危脆似琉璃。\n高人独喜汤师在，手把新文数道碑。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其二",
        "author": "徐铉",
        "content": "满卷文章为世重，出尘心迹少人同。\n腾腾自得修真理，不管浮生觉梦中。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其三",
        "author": "徐铉",
        "content": "文似春华铺晓陌，思如泉涌注长江。\n诗情道性知无梦，频见残灯照曙窗。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其四",
        "author": "徐铉",
        "content": "已洁心源超世表，却缘诗句有时名。\n初闻行业如耆宿，及见容颜是后生。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其五",
        "author": "徐铉",
        "content": "只有閒情搜景物，不将客鬓惜流光。\n京华才子多文会，众许清词每擅场。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其六",
        "author": "徐铉",
        "content": "惠远禅师名素重，维摩居士室皆空。\n羣公竞有诗相赠，组绣珠玑满袖中。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其七",
        "author": "徐铉",
        "content": "南朝人物古犹今，只恐前身是道林。\n处处经行常自适，不妨谭笑不妨吟。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其八",
        "author": "徐铉",
        "content": "往往冥搜宵不寐，时时任性昼仍眠。\n高情丽句谁偏重，圣代词臣李谪仙。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其九",
        "author": "徐铉",
        "content": "霜髯病叟掩闲扃，禅客相寻有故情。\n每忆江南初识面，至今犹得爱才名。",
        "dynasty": "宋",
        "collection_info": null
    },
    {
        "title": "咏史",
        "author": "徐铉",
        "content": "京洛多权豪，游服相追随。\n青牛中甸车，白马连环羁。\n珩佩竞照耀，绅组旧参差。\n驺鸣行人驻，倏若流风驰。\n名园不问主，下辇辄失嬉。\n秦官锡雕盘，光禄假羽巵。\n侏儒善为优，邯郸有名姬。\n坐客应余论，顾眄成恩私。\n卤簿留国门，谁何不敢讥。\n归来卧华堂，琐窗承文楣。\n武夫莹庭阶，璧珰攒荣题。\n列烛正晶荧，喷香常逶迤。\n明朝入君门，密侍白玉墀。\n开言迎合旨，羣公默无为。\n乍请考工地，亦拜床下儿。\n吹嘘枯稊生，指顾千钧移。\n回瞻狥名士，獧介尔何施。\n朱云折槛去，梅福弃官归。\n寂寞扬子云，口吃不能辞。\n着书述圣道，徒许俗人嗤。\n汉室已久坏，往事垂于兹。\n眇然千载下，慷慨有余悲。",
        "dynasty": "宋",
        "collection_info": null
    },
    {
        "title": "送曾直馆归宁泉州",
        "author": "徐铉",
        "content": "常怜客子倦征岐，谁似曾郎得意归。\n厅琐石渠封简册，手持仙桂拜庭闱。\n舟横剑浦凌清濑，马过猿岩点翠微。\n却笑辽东千岁鹤，下来空叹昔人非。",
        "dynasty": "宋",
        "collection_info": null
    },
    {
        "title": "送乐学士知舒州",
        "author": "徐铉",
        "content": "忆在同安郡，谁知是胜游。\n仙山常独往，骚客自忘忧。\n暂别经多难，劳生已白头。\n羡君驱蒨旆，兼得漱清流。\n民俗常如古，风光最称秋。\n短歌聊抒意，为我谢沙鸥。",
        "dynasty": "宋",
        "collection_info": null
    },
    {
        "title": "送慎大卿解官侍亲",
        "author": "徐铉",
        "content": "圣朝无事九卿閒，蔼蔼东门綵服还。\n旧日高名齐汲郑，今朝至行似曾颜。\n更怜霜髩垂玄髮，犹恨深居远旧山。\n老鹤乘轩真自愧，徘徊空在稻粱间。",
        "dynasty": "宋",
        "collection_info": null
    },
    {
        "title": "代书寄泗州钱侍郎",
        "author": "徐铉",
        "content": "起部纡两绶，恢恢刃有余。\n既为侍中郎，又復专城居。\n无久恋铃阁，早应还直庐。\n浚川春水满，珍重寄双鱼。",
        "dynasty": "宋",
        "collection_info": null
    },
    {
        "title": "寄舒州乐学士",
        "author": "徐铉",
        "content": "皖伯台前绿树春，吴塘初下碧溪分。\n旧游风景长牵梦，遥羡高斋望白云。",
        "dynasty": "宋",
        "collection_info": null
    },
    {
        "title": "送吴支使之长安",
        "author": "徐铉",
        "content": "幕府清资新雨露，高阳旧第久尘埃。\n百年遗老知谁在，应喜辽东鹤下来。",
        "dynasty": "宋",
        "collection_info": null
    },
    {
        "title": "和谭炼师见寄",
        "author": "徐铉",
        "content": "一别高人世事多，归山歧路转蹉跎。\n定知上药延衰齿，每忆玄谈养太和。\n任道人生如梦寐，也从时态起风波。\n锦囊真箓遥相许，只待飙轮更一过。",
        "dynasty": "宋",
        "collection_info": null
    },
    {
        "title": "和钱秘监与边谏议南宫同直赠答",
        "author": "徐铉",
        "content": "筵上诗题共笔床，罇前酒兴话高阳。\n心清自觉官曹简，院静先知节候凉。\n南国少年推贵重，东堂前辈让贤良。\n好看双凤追飞处，胡粉新涂紫界墙。",
        "dynasty": "宋",
        "collection_info": null
    },
    {
        "title": "送周郎中还司",
        "author": "徐铉",
        "content": "忆在庐山始识君，当时惟拟共眠云。\n那知身计关前定，却向人间逐世纷。\n紫阁峰前欣独往，银台门裏叹离羣。\n青囊旧有登真诀，莫遣閒人取次闻。",
        "dynasty": "宋",
        "collection_info": null
    },
    {
        "title": "太师相公挽歌词二首  其一",
        "author": "徐铉",
        "content": "岩廊旧德汉储师，富贵优游自古稀。\n四序不能违代谢，九原谁可与同归。\n精神恍惚骑龙尾，功业纷纶在虎闱。\n惆怅鸣珂洛阳道，素车丹旐奉灵衣。",
        "dynasty": "宋",
        "collection_info": null
    },
    {
        "title": "太师相公挽歌词二首  其二",
        "author": "徐铉",
        "content": "风流安石在东山，曾许从容妓乐间。\n倾盖算来能几日，逝川东去不知还。\n北邙原上寒云结，郑国门前晓月弯。\n祖奠欲收宾御散，满衣零泪掩衰颜。",
        "dynasty": "宋",
        "collection_info": null
    },
    {
        "title": "送赞宁道人归浙中",
        "author": "徐铉",
        "content": "故里夫差国，高名惠远师。\n君恩从野逸，归棹逐凌澌。\n旧访虽无念，牵怀亦有诗。\n因行过秦望，为致李斯碑。",
        "dynasty": "宋",
        "collection_info": null
    },
    {
        "title": "和元少卿送越僧",
        "author": "徐铉",
        "content": "尘机息尽一真僧，唯有林泉舍未能。\n莲社故人今暂别，稽山旧隠与谁登。\n时清岂觉前游改，道胜宁辞白髮增。\n遥羡高斋吟望处，孤云野鹤是亲朋。",
        "dynasty": "宋",
        "collection_info": null
    },
    {
        "title": "代书寄谈炼师",
        "author": "徐铉",
        "content": "朱山松桂翠连云，中有清虚小隠居。\n密养丹砂存正气，静披琼藴诵真文。\n埙箎金石心常在，圭组烟霞路自分。\n凭仗乡人传尺素，山前惊起白羊羣。",
        "dynasty": "宋",
        "collection_info": null
    },
    {
        "title": "送郑先辈及第西归",
        "author": "徐铉",
        "content": "春晚缑山路，华光满翠微。\n怜君持郄桂，归去着莱衣。\n故国几人在，浮生万事非。\n唯当拭病眼，看子九霄飞。",
        "dynasty": "宋",
        "collection_info": null
    },
    {
        "title": "送高先辈南归",
        "author": "徐铉",
        "content": "乡国悲前事，风光属后生。\n名从天上得，身入故都行。\n草色初裁绶，鹏飞不算程。\n自怜枯朽思，相送剩含情。",
        "dynasty": "宋",
        "collection_info": null
    },
    {
        "title": "送严秀才下第东归",
        "author": "徐铉",
        "content": "世胄今为旅，多才懒自营。\n坦怀君子道，惜别故人情。\n归棹春潮满，郊居海月明。\n雄文不轻售，须待最高名。",
        "dynasty": "宋",
        "collection_info": null
    },
    {
        "title": "送周味道秀才东归见别依韵",
        "author": "徐铉",
        "content": "庭闱劳梦想，孤棹度江关。\n骏马犹论价，荆蓝且抱还。\n晚花萦綵服，疏雨映家山。\n频见春官说，明年待铸颜。",
        "dynasty": "宋",
        "collection_info": null
    },
    {
        "title": "送曾秀才",
        "author": "徐铉",
        "content": "淦水神仙宅，仙山夹县楼。\n吾孙好诗句，归咏故乡秋。\n紫竹遮书幌，红蕉拂钓舟。\n东堂有平路，莫谒外诸侯。",
        "dynasty": "宋",
        "collection_info": null
    },
    {
        "title": "寄玉笥山沈道士",
        "author": "徐铉",
        "content": "珍重江南沈炼师，未曾相识久相思。\n已全真气能从俗，不坠家风善赋诗。\n玉笥共游知早晚，金貂回顾觉喧卑。\n多惭书札遥相问，更望刀圭换白髭。",
        "dynasty": "宋",
        "collection_info": null
    },
    {
        "title": "和钱秘监旅居秋怀二首  其一",
        "author": "徐铉",
        "content": "秘监疏朝谒，门前长绿苔。\n未愁玄鬓改，且喜素秋来。\n独坐翻棋势，闲行绕药栽。\n凉风入书幌，时动水沉灰。",
        "dynasty": "宋",
        "collection_info": null
    },
    {
        "title": "和钱秘监旅居秋怀二首  其二",
        "author": "徐铉",
        "content": "閒静无凡客，开罇共醉醒。\n琴弹碧玉调，书展太玄经。\n酒熟看黄菊，诗成写素屏。\n晚来萧洒甚，山鸟下中庭。",
        "dynasty": "宋",
        "collection_info": null
    },
    {
        "title": "送元道人还水西寺",
        "author": "徐铉",
        "content": "李白高吟处，师归掩竹关。\n道心明月静，诗思碧云闲。\n绿树寒凌雪，飞泉响遍山。\n自惭丘壑志，皓首不知还。",
        "dynasty": "宋",
        "collection_info": null
    },
    {
        "title": "送李秀才归建安",
        "author": "徐铉",
        "content": "昔闻武夷士，皆是帝曾孙。\n李君即其人，命舛道常存。\n爱子已折桂，华组耀闺门。\n吾身可拂衣，綵服归丘园。\n捧觞庆北堂，其乐不可言。\n清溪环幽居，远岫横前轩。\n弹琴咏招隠，芳意飘若兰。\n老夫无此分，何必矜弹冠。",
        "dynasty": "宋",
        "collection_info": null
    },
    {
        "title": "和李太保寄刁秘书",
        "author": "徐铉",
        "content": "名位虽卑道自光，讼庭无事俗平康。\n帘间尚觉琴床暖，院静偏闻酒瓮香。\n养性已知无病染，持廉唯恐有名彰。\n主人莫讶暌违远，千仞由来有凤翔。",
        "dynasty": "宋",
        "collection_info": null
    },
    {
        "title": "又和刁秘书寄李太保",
        "author": "徐铉",
        "content": "百里临民自可怜，青云何必藉阶缘。\n家贫聊欲资三径，政简无非草太玄。\n处众忘怀均物我，程才不器任方员。\n江湖相望真堪喜，聚散悲欢尽偶然。",
        "dynasty": "宋",
        "collection_info": null
    },
    {
        "title": "送坊州贾监军",
        "author": "徐铉",
        "content": "圣主欲东封，怜君四护戎。\n乡心经霸岸，诗思省豳风。\n旧业今成旅，朱颜已变翁。\n忘怀一杯酒，闲夜与谁同。",
        "dynasty": "宋",
        "collection_info": null
    },
    {
        "title": "送李补阙知韶州",
        "author": "徐铉",
        "content": "南国求良牧，中朝辍谏官。\n君恩偏念远，臣节岂辞难。\n骑影过梅岭，溪声上赣滩。\n曲江宜访古，韶石好凭栏。\n诗景缘情远，民心逐政宽。\n衰翁寻旧分，为致葛洪丹。",
        "dynasty": "宋",
        "collection_info": null
    },
    {
        "title": "送修武郑主簿纠郡梓潼兼寄王舍人八韵",
        "author": "徐铉",
        "content": "杖策辞清浴，驱车向梓潼。\n栖鸾才乍展，叱驭气方雄。\n暂割趋庭恋，将伸纠郡功。\n诗清衝密雪，别酒愬寒风。\n山水秦关外，烟花锦里东。\n府公名素重，语掾道仍同。\n坐啸新知洽，随行旧分通。\n当令从此去，不復数文翁。",
        "dynasty": "宋",
        "collection_info": null
    },
    {
        "title": "和李秀才雪中求酒",
        "author": "徐铉",
        "content": "雪英飘洒绕虚廊，晓景沉沉朔吹狂。\n银阙晶荧标帝里，桂华纷糅认仙乡。\n少年风味新吟动，老叟襟怀万事忘。\n自倒空罇酬绝唱，书帏聊得泛寒光。",
        "dynasty": "宋",
        "collection_info": null
    },
    {
        "title": "送谢着作之濠梁",
        "author": "徐铉",
        "content": "谢客乘轺去，清和景物初。\n淮流宜映月，濠上好观鱼。\n吏事应微挠，吟情自有余。\n偏州莫留滞，东观待翻书。",
        "dynasty": "宋",
        "collection_info": null
    },
    {
        "title": "代书寄宋州钱大监",
        "author": "徐铉",
        "content": "衰朽经烦暑，慵将病共侵。\n北窗时企足，东望一披襟。\n秘监清罇满，平台绿树深。\n年来书信少，何以慰离心。",
        "dynasty": "宋",
        "collection_info": null
    },
    {
        "title": "送钱先辈之虔州",
        "author": "徐铉",
        "content": "子实东南美，来参第一流。\n从容持片玉，谈笑运前筹。\n赣石连云秀，廉泉带月秋。\n可怜行乐地，况从板舆游。",
        "dynasty": "宋",
        "collection_info": null
    },
    {
        "title": "送阮洗马之全州",
        "author": "徐铉",
        "content": "望苑迴先马，山城驻使车。\n涂中值归雁，频寄北来书。",
        "dynasty": "宋",
        "collection_info": null
    },
    {
        "title": "观灯玉台体十首  其一",
        "author": "徐铉",
        "content": "吴歌楚舞玉诗新，华灯兰焰动鱼鳞。\n台前共道明如昼，醉裏唯愁夜向晨。",
        "dynasty": "宋",
        "collection_info": null
    },
    {
        "title": "观灯玉台体十首  其二",
        "author": "徐铉",
        "content": "绮席金炉香正燃，铜壶银箭漏初传。\n天迴星月迷灯烛，风过楼台度管弦。",
        "dynasty": "宋",
        "collection_info": null
    },
    {
        "title": "观灯玉台体十首  其三",
        "author": "徐铉",
        "content": "双阙重闉夜不关，金车宝马晓应还。\n亭亭明月临瑶席，灼灼华灯照玉颜。",
        "dynasty": "宋",
        "collection_info": null
    },
    {
        "title": "观灯玉台体十首  其四",
        "author": "徐铉",
        "content": "火树灯山高入云，红筵翠幄自成春。\n游女有时还解佩，青楼何处不留人。",
        "dynasty": "宋",
        "collection_info": null
    },
    {
        "title": "观灯玉台体十首  其五",
        "author": "徐铉",
        "content": "帝京风景不曾秋，万户千门夜更游。\n玓瓅银鞍连绣毂，晶荧珠网挂琼鈎。",
        "dynasty": "宋",
        "collection_info": null
    },
    {
        "title": "观灯玉台体十首  其六",
        "author": "徐铉",
        "content": "夜未央，明月光。\n荧煌九华烛，交影照歌梁。",
        "dynasty": "宋",
        "collection_info": null
    },
    {
        "title": "观灯玉台体十首  其七",
        "author": "徐铉",
        "content": "敞丽谯，披绮寮。\n歌声和夜漏，火树似花朝。",
        "dynasty": "宋",
        "collection_info": null
    },
    {
        "title": "观灯玉台体十首  其八",
        "author": "徐铉",
        "content": "星汉斜，乐无涯。\n明月千门雪，银灯万树花。",
        "dynasty": "宋",
        "collection_info": null
    },
    {
        "title": "观灯玉台体十首  其九",
        "author": "徐铉",
        "content": "抚云璈，吹玉箫。\n艷舞迴罗袂，香风闪步摇。",
        "dynasty": "宋",
        "collection_info": null
    },
    {
        "title": "观灯玉台体十首  其一○",
        "author": "徐铉",
        "content": "日照花，七香车。\n歌舞平阳第，经过赵李家。",
        "dynasty": "宋",
        "collection_info": null
    },
    {
        "title": "和李秀才端午日见寄",
        "author": "徐铉",
        "content": "角黍菖蒲酒，年年旧俗谙。\n采衣君自乐，白髮我何堪。\n静味瑶华句，閒思玉柄谭。\n报之长命缕，祝庆在图南。",
        "dynasty": "宋",
        "collection_info": null
    },
    {
        "title": "送清道人归西山",
        "author": "徐铉",
        "content": "尝忆漱甘醴，洪涯药臼旁。\n今来眇如梦，此景未曾忘。\n圭组老无味，林泉路更长。\n羡师从此去，当暑扣云房。",
        "dynasty": "宋",
        "collection_info": null
    },
    {
        "title": "送张学士赴西川",
        "author": "徐铉",
        "content": "右蜀分忧辍近臣，翩翩旄节下青冥。\n单车唯载支机石，夙驾长先使者星。\n已有清风驰栈道，犹酣别酒过长亭。\n佗年报政征黄入，留取文翁旧典刑。",
        "dynasty": "宋",
        "collection_info": null
    },
    {
        "title": "和李宗谔秀才赠蒯员外",
        "author": "徐铉",
        "content": "性僻时难偶，神清寿有余。\n曾施卓鲁政，旧讲老庄书。\n贱更襟怀旷，贫犹世利疏。\n圣君将就见，慎无买山居。",
        "dynasty": "宋",
        "collection_info": null
    },
    {
        "title": "送德明道人还东林",
        "author": "徐铉",
        "content": "每忆曾游处，东林惠远房。\n老来情更重，师去兴何长。\n涧曲泉声咽，松深露气香。\n题诗寄楚老，惆怅不成章。",
        "dynasty": "宋",
        "collection_info": null
    },
    {
        "title": "送冯中允使蜀",
        "author": "徐铉",
        "content": "莫笑皤然一病翁，百年交分两家同。\n今朝倒屣迎王粲，旧日清谈赏阿戎。\n玉垒无辞轺传送，金闺初喜姓名通。\n青城山下逢仙客，为说心丹未辍功。",
        "dynasty": "宋",
        "collection_info": null
    },
    {
        "title": "送新除国博徐员外知婺州",
        "author": "徐铉",
        "content": "怜君尽室泛安流，职重官新未白头。\n楚老欢迎归旧里，春风留恋过扬州。\n逢时肯更嗟庭树，属咏还应上郡楼。\n宗党故人乡外少，勤勤书札缓离愁。",
        "dynasty": "宋",
        "collection_info": null
    },
    {
        "title": "送望江张明府",
        "author": "徐铉",
        "content": "之官别是荣，诏许侍亲行。\n温凊自为乐，烟波不算程。\n山留丹竈室，俗有故乡情。\n无使千年后，空传曲令名。",
        "dynasty": "宋",
        "collection_info": null
    },
    {
        "title": "送廖舍人江南安抚",
        "author": "徐铉",
        "content": "上天本爱民，治乱当有时。\n伤嗟江表人，三灾迭扰之。\n如何遭盛明，不能免流离。\n王泽限遐远，孰云天听卑。\n贤哉廖夫子，尽忠不顾私。\n朝闻青蒲奏，暮见轺车驰。\n愚闻奉使者，受命不受辞。\n但使民瘼瘳，无忧国赋亏。\n贞观笑割股，文侯谕治皮。\n学古平生事，行行当在兹。\n赠言聊执手，愿子副心期。",
        "dynasty": "宋",
        "collection_info": null
    },
    {
        "title": "送陈使君之同州",
        "author": "徐铉",
        "content": "太守驱征旆，翩翩西过关。\n冰容先腊至，膏雨逐春还。\n绿树游沙苑，高楼看华山。\n从来京辅地，出入尽崇班。",
        "dynasty": "宋",
        "collection_info": null
    },
    {
        "title": "和元少卿雪",
        "author": "徐铉",
        "content": "朔风飞雪徧遥天，为瑞偏宜在腊前。\n有客棹舟将命友，何人高卧共称贤。\n瑶花散乱纷临席，玉树晶荧烂满川。\n閒想冰容比君子，始知姑射有神仙。",
        "dynasty": "宋",
        "collection_info": null
    },
    {
        "title": "送頵道人还西山",
        "author": "徐铉",
        "content": "尝忆洪崖涧，穿云路万寻。\n曾经照玄鬓，未得卸朝簪。\n老去驰庄蝶，年来有越吟。\n羡师从此去，旧隠翠微深。",
        "dynasty": "宋",
        "collection_info": null
    },
    {
        "title": "送历阳方明府",
        "author": "徐铉",
        "content": "古县横江北，弦歌似武城。\n善辞金马召，欣着綵衣行。\n旧感河山色，离愁浚水声。\n外门庐井在，相送几重情。",
        "dynasty": "宋",
        "collection_info": null
    },
    {
        "title": "送李着作之汉阳",
        "author": "徐铉",
        "content": "闻道驱征旆，行行至汉阳。\n初程微雨霁，满路落花香。\n远宦心常适，青云去未妨。\n惟余亲戚分，惆怅上河梁。",
        "dynasty": "宋",
        "collection_info": null
    },
    {
        "title": "哭刑部侍郎乔公诗",
        "author": "徐铉",
        "content": "举世重文雅，夫君更质真。\n曾嗟混鸡鹤，终日异缁磷。\n词赋离骚客，封章谏诤臣。\n襟怀道家侣，标格古时人。\n逸老诚云福，遗形未免贫。\n求文空得草，埋玉遂为尘。\n静想忘年契，冥思接武晨。\n连宵洽杯酒，分日掌丝纶。\n蠹简书陈事，遗孤託世亲。\n前贤同此叹，非我独霑巾。",
        "dynasty": "宋",
        "collection_info": null
    },
    {
        "title": "吴王挽词  其一",
        "author": "徐铉",
        "content": "倏忽千龄尽，冥茫万事空。\n青松洛阳陌，荒草建康宫。\n道德遗文在，兴衰自古同。\n受恩无补报，反袂泣途穷。",
        "dynasty": "宋",
        "collection_info": null
    },
    {
        "title": "吴王挽词  其二",
        "author": "徐铉",
        "content": "土德承余烈，江南广旧恩。\n一朝人事变，千古信书存。\n哀挽周原道，铭旌郑国门。\n此生虽未死，寂寞已销魂。",
        "dynasty": "宋",
        "collection_info": null
    },
    {
        "title": "和元宗元日大雪登楼",
        "author": "徐铉",
        "content": "一宿东林正气和，便随仙仗放春华。\n散飘白絮惟分影，轻缀青旗始见花。\n落砌更依宫舞转，入楼偏向御衣斜。\n严徐共待金门诏，愿布尧言贺万家。",
        "dynasty": "宋",
        "collection_info": null
    },
    {
        "title": "句  其一",
        "author": "徐铉",
        "content": "一夜黄星照官渡，本初何面见田丰。",
        "dynasty": "宋",
        "collection_info": null
    },
    {
        "title": "句  其二",
        "author": "徐铉",
        "content": "井泉分地脉，砧杵共秋声。",
        "dynasty": "宋",
        "collection_info": null
    },
    {
        "title": "句  其三",
        "author": "徐铉",
        "content": "钟山祠畔宿烟晴，玉涧桥边碧树椿。",
        "dynasty": "宋",
        "collection_info": null
    },
    {
        "title": "存目",
        "author": "徐铉",
        "content": "诗题：贡院锁宿闻吕员外使高丽赠送首句：圣化今无外。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "宋琪",
        "content": "贤良肄业文方盛，孝友传家族更豪。\n旌表特恩门第贵，御书新赐姓名高。\n谋孙有后荣非数，待士无疏众岂劳。\n我想华林终未到，只因气概属仙曹。",
        "dynasty": "宋",
        "collection_info": null
    },
    {
        "title": "怀梦英大师",
        "author": "赵逢",
        "content": "林峦影裏有清贤，与我相知二十年。\n书札爱工精玉筯，利名抛舍住金田。\n吟容贾岛称诗匠，辞许刘灵作酒仙。\n别后近闻栖华岳，乱云应得恣情眠。",
        "dynasty": "宋",
        "collection_info": null
    },
    {
        "title": "句  其一",
        "author": "卞震",
        "content": "雨壁长秋菌，风枝落病蝉。",
        "dynasty": "宋",
        "collection_info": null
    },
    {
        "title": "句  其二",
        "author": "卞震",
        "content": "老筇搘瘦影，寒木凭吟身。",
        "dynasty": "宋",
        "collection_info": null
    },
    {
        "title": "句  其三",
        "author": "卞震",
        "content": "诗债到春无处避，离愁因醉暂时无。",
        "dynasty": "宋",
        "collection_info": null
    },
    {
        "title": "句  其四",
        "author": "卞震",
        "content": "茶香解睡磨铛煮，山色牵怀着屐登。",
        "dynasty": "宋",
        "collection_info": null
    },
    {
        "title": "句  其五",
        "author": "卞震",
        "content": "积雨生残稻，苍苔入旧笼。",
        "dynasty": "宋",
        "collection_info": null
    },
    {
        "title": "句  其六",
        "author": "卞震",
        "content": "风涛秋渡阙，烟雨晚村孤。",
        "dynasty": "宋",
        "collection_info": null
    },
    {
        "title": "句  其七",
        "author": "卞震",
        "content": "空囊万里客，斜月一床寒。",
        "dynasty": "宋",
        "collection_info": null
    },
    {
        "title": "句  其八",
        "author": "卞震",
        "content": "双阙暂随丹诏入，三峰寻与白云归。",
        "dynasty": "宋",
        "collection_info": null
    },
    {
        "title": "句  其九",
        "author": "卞震",
        "content": "芳草又牵为客恨，白云空寄未闲心。",
        "dynasty": "宋",
        "collection_info": null
    },
    {
        "title": "敬礼瓦屋和尚塔偈",
        "author": "勾令玄",
        "content": "大空无尽劫成尘，玄步孤高物外人。\n日本国来寻彼岸，洞山林下过迷津。\n流流法乳谁无分，了了教知我最亲。\n一百六十三岁后，方于此塔葬全身。",
        "dynasty": "宋",
        "collection_info": null
    },
    {
        "title": "句",
        "author": "郭廷谓",
        "content": "魄逐东流水，坟依独坐山。",
        "dynasty": "宋",
        "collection_info": null
    },
    {
        "title": "过三岭苎溪",
        "author": "释清豁",
        "content": "世人休说行路难，鸟道羊肠咫尺间。\n珍重苎溪溪畔水，汝归沧海我归山。",
        "dynasty": "宋",
        "collection_info": null
    },
    {
        "title": "归山吟寄友",
        "author": "释清豁",
        "content": "聚如浮沫散如云，聚不相将散不分。\n入郭当时君是我，归山今日我非君。",
        "dynasty": "宋",
        "collection_info": null
    },
    {
        "title": "青羊宫",
        "author": "郭忠恕",
        "content": "久知玄牝是根原，谁道长生别有门。\n一自描龙兴嘆后，至今师事五千言。",
        "dynasty": "宋",
        "collection_info": null
    },
    {
        "title": "送田表圣出知陈州",
        "author": "郭忠恕",
        "content": "客裏暌离已不堪，何当出守正移骖。\n孔融在汉人应惮，善感鸣唐罪自甘。\n义重不嫌身死万，忧深宁忍口缄三。\n陈州亦是天朝地，好为疮痍雨露覃。",
        "dynasty": "宋",
        "collection_info": null
    },
    {
        "title": "再逢英公有感",
        "author": "郭忠恕",
        "content": "伊余行止住飘蓬，与世乖违不可容。\n青眼交知长忆念，白云踪迹又相逢。\n风骚共会名何盛，篆隶同勤法转功。\n□□羡师超彼岸，琉璃钵裏看降龙。",
        "dynasty": "宋",
        "collection_info": null
    },
    {
        "title": "嘲聂崇义",
        "author": "郭忠恕",
        "content": "近贵全为聩，攀龙即是聋。\n虽然三箇耳，其奈不成聪。",
        "dynasty": "宋",
        "collection_info": null
    },
    {
        "title": "句",
        "author": "郭忠恕",
        "content": "为逢末劫归依佛，不就新恩叙理官。",
        "dynasty": "宋",
        "collection_info": null
    },
    {
        "title": "龙子祠农人享神",
        "author": "王士元",
        "content": "晋州之西，山曰藐姑，有泉源源流不潴。\n疏为八道沟与渠，坐令瘠土成膏腴。\n多黍多稌多麻蔬，沄沄万亩碁局如。\n田家终岁惟勤劬，虽有干旱无忧虞。\n割牲酾酒父老趋，坎坎击鼓吹笙竽。\n报答龙神醉饱余，宛若泽国江乡居。\n晋州之东民岂迂，耕种自亦为农夫。\n年年汲井井欲枯，赤日炙背田不濡。\n父子筋力疲辘轳，肩頳汗浃良区区。\n老我见此空嗟吁。\n谁把劳逸分两途，凶年且为宽赋租。",
        "dynasty": "宋",
        "collection_info": null
    },
    {
        "title": "赠英公大师",
        "author": "郑起",
        "content": "玉殿承恩四十年，水云心已悟南禅。\n李斯篆字功何妙，贾岛诗章学太玄。\n筇在几嗟无虎斗，钵腥长笑有龙眠。\n闻今未老休慵堕，剩把书踪石上镌。",
        "dynasty": "宋",
        "collection_info": null
    },
    {
        "title": "寄题明月禅院二首  其一",
        "author": "释赞宁",
        "content": "参差峰岫昼云昏，入望交萝浊浪奔。\n震泽涌山来北岸，华阳连洞到东门。\n日生树挂红霞脚，风起波摇白石根。\n闻有上方僧住处，橘花林下采兰荪。",
        "dynasty": "宋",
        "collection_info": null
    },
    {
        "title": "寄题明月禅院二首  其二",
        "author": "释赞宁",
        "content": "积翠湖心迤逦长，洞台萧寺两交光。\n鸟行黑点波涛白，枫叶红连橘柚黄。\n人我绝时隈树石，是非来处接帆樯。\n如何遂得追游性，摆却营营不急忙。",
        "dynasty": "宋",
        "collection_info": null
    },
    {
        "title": "夜吟",
        "author": "释赞宁",
        "content": "独坐閒吟野思清，秋庭萧索暮烟轻。\n孤灯欲灺月未上，万籁寂然蛩一声。",
        "dynasty": "宋",
        "collection_info": null
    },
    {
        "title": "居天柱山",
        "author": "释赞宁",
        "content": "四野豁家庭，柴门夜不扃。\n水边成半偈，月下了残经。\n虽逐诸尘转，终归一念醒。\n未知斯旨者，万役尽劳形。",
        "dynasty": "宋",
        "collection_info": null
    },
    {
        "title": "秋日寄人",
        "author": "释赞宁",
        "content": "白鸟行从山嘴没，青鸥羣向水湄分。\n松斋独坐谁为侣，数片斜飞槛外云。",
        "dynasty": "宋",
        "collection_info": null
    },
    {
        "title": "括浙江潮候",
        "author": "释赞宁",
        "content": "午未未未申，申卯卯辰辰。\n巳巳巳午午，朔望一般轮。",
        "dynasty": "宋",
        "collection_info": null
    },
    {
        "title": "落花",
        "author": "释赞宁",
        "content": "蝶醉蜂狂香正浓，晚来阶下坠衰红。\n开时费尽阳和力，落处难禁一阵风。",
        "dynasty": "宋",
        "collection_info": null
    },
    {
        "title": "悟空塔",
        "author": "释赞宁",
        "content": "浮图萧瑟入虚空，一聚全身罔像中。\n传马祖心开佛印，识龙潜主示神通。\n毫光委坠江楼月，道气馨香海岸风。\n此地化缘才始尽，更于何处动魔宫。",
        "dynasty": "宋",
        "collection_info": null
    },
    {
        "title": "句  其一",
        "author": "释赞宁",
        "content": "山黛浅深春气力，浪花开合水工夫。",
        "dynasty": "宋",
        "collection_info": null
    },
    {
        "title": "句  其二",
        "author": "释赞宁",
        "content": "草浓春径狭，树密晚窗阴。",
        "dynasty": "宋",
        "collection_info": null
    },
    {
        "title": "句  其三",
        "author": "释赞宁",
        "content": "登楼千里月，欹枕一声蝉。",
        "dynasty": "宋",
        "collection_info": null
    },
    {
        "title": "句  其四",
        "author": "释赞宁",
        "content": "要路花争发，閒门草易荒。",
        "dynasty": "宋",
        "collection_info": null
    },
    {
        "title": "句  其五",
        "author": "释赞宁",
        "content": "与闲为活计。",
        "dynasty": "宋",
        "collection_info": null
    },
    {
        "title": "句  其六",
        "author": "释赞宁",
        "content": "何用密防姦。",
        "dynasty": "宋",
        "collection_info": null
    },
    {
        "title": "答赞宁",
        "author": "天目僧",
        "content": "中人事违，天眼中修定。\n我本无根株，只将笋为命。",
        "dynasty": "宋",
        "collection_info": null
    },
    {
        "title": "偈",
        "author": "释可勋",
        "content": "秋江烟岛晴，鸥鹭行行立。\n不念观世音，争知普门入。",
        "dynasty": "宋",
        "collection_info": null
    },
    {
        "title": "句",
        "author": "释可勋",
        "content": "天晓不干钟鼓事，月明岂为夜行人。",
        "dynasty": "宋",
        "collection_info": null
    },
    {
        "title": "诗一首",
        "author": "许坚",
        "content": "祗应天上路，不为下方开。\n道既学不得，仙从何处来。",
        "dynasty": "宋",
        "collection_info": null
    },
    {
        "title": "题简寂观",
        "author": "许坚",
        "content": "尝恨真风千载隠，洞天还得恣游遨。\n松楸古迹一坛静，鸾鹤不来青汉高。\n茅氏井寒丹亦化，玄宗碑断梦曾劳。\n分明有箇长生路，不向红尘白二毛。",
        "dynasty": "宋",
        "collection_info": null
    },
    {
        "title": "宿溧阳灵泉精舍僧以白字韵请留诗",
        "author": "许坚",
        "content": "近枕吴溪与越峰，前朝恩锡灵泉额。\n竹林晴见雁塔高，石室增栖几禅伯。\n荒碑字没秋苔深，古池香泛荷花白。\n客有经年别故林，落日啼猿情脉脉。",
        "dynasty": "宋",
        "collection_info": null
    },
    {
        "title": "上徐舍人铉",
        "author": "许坚",
        "content": "几宵烟日锁楼台，欲寄侯门荐祢才。\n满面尘埃人不识，谩随流水出山来。",
        "dynasty": "宋",
        "collection_info": null
    },
    {
        "title": "戢兵山",
        "author": "许坚",
        "content": "石鼓高悬藴大音，白云峰顶始铺金。\n能来斯地鼓斯鼓，尽达曹溪圣祖心。",
        "dynasty": "宋",
        "collection_info": null
    },
    {
        "title": "题扇",
        "author": "许坚",
        "content": "哦吟但写胸中妙，饮酒能忘身后名。\n但愿长閒有诗酒，一溪风月共清明。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "许坚",
        "content": "尽说灵踪妨画图，幽奇高尚义羣居。\n山林总是神仙隠，礼乐爰修周孔书。\n解驾十年惟壮士，担簦千里结名庐。\n功成霄汉非常事，对此那堪不我欺。",
        "dynasty": "宋",
        "collection_info": null
    },
    {
        "title": "句",
        "author": "许坚",
        "content": "卧久就慵伸雪项，少迟犹未整霜衣。",
        "dynasty": "宋",
        "collection_info": null
    },
    {
        "title": "句",
        "author": "文德嵩",
        "content": "九品朝中无势援，五层山下有耕桑。",
        "dynasty": "宋",
        "collection_info": null
    },
    {
        "title": "题所居",
        "author": "黄子棱",
        "content": "青衫木笏尚初官，未老金鱼是等闲。\n世上几多名将相，门前谁有此溪山。\n市楼晚日红高下，客艇春波绿往还。\n人过小桥频指点，全家都在画图间。",
        "dynasty": "宋",
        "collection_info": null
    },
    {
        "title": "答僧慧文  其一",
        "author": "释晓荣",
        "content": "般若大神珠，分形万亿躯。\n尘尘彰妙体，剎剎尽毗卢。",
        "dynasty": "宋",
        "collection_info": null
    },
    {
        "title": "答僧慧文  其二",
        "author": "释晓荣",
        "content": "一念周沙界，日用万般通。\n湛然常寂灭，常展自家风。",
        "dynasty": "宋",
        "collection_info": null
    },
    {
        "title": "留鹤赠廖融",
        "author": "潘若冲",
        "content": "峭格数年同野兴，一官才罢共船归。\n稻粱少饲教长瘦，羽翼无伤任远飞。\n侧耳听吟侵静烛，衔花作舞带斜晖。\n朝天万里不将去，留伴高人向钓矶。",
        "dynasty": "宋",
        "collection_info": null
    },
    {
        "title": "寄南岳廖融",
        "author": "潘若冲",
        "content": "曾经别墅住行踪，春浪和烟撼钓筒。\n共步幽亭连石藓，寄眠静榻带松风。\n秋来频梦岳云白，别后应添鹤顶红。\n又泛汴舟随汴水，不堪南望思忡忡。",
        "dynasty": "宋",
        "collection_info": null
    },
    {
        "title": "闻融与鹤相继而亡感赋绝句",
        "author": "潘若冲",
        "content": "南岳僧来共叹吁，风亭月榭已荒芜。\n先生去世未十日，留伴高吟鹤亦徂。",
        "dynasty": "宋",
        "collection_info": null
    },
    {
        "title": "哭廖融",
        "author": "潘若冲",
        "content": "天丧我良知，无言双泪垂。\n惟求相见梦，永绝寄来诗。\n应有异人吊，从兹雅道衰。\n春风古原上，新冢草离离。",
        "dynasty": "宋",
        "collection_info": null
    },
    {
        "title": "赠王正己",
        "author": "潘若冲",
        "content": "两捧歌诗寄，公余即展开。\n无时惟北望，何日逐南来。\n梦裏得芳草，笛中闻落梅。\n终朝一携手，江上有楼台。",
        "dynasty": "宋",
        "collection_info": null
    },
    {
        "title": "北海题渚宫",
        "author": "窦俨",
        "content": "纪南南望水城宽，水色天光混一般。\n大抵江乡足诗景，咏吟如把画图看。",
        "dynasty": "宋",
        "collection_info": null
    },
    {
        "title": "偈答百丈僧",
        "author": "释道常",
        "content": "不要三乘要祖宗，三乘不要与君同。\n君今欲会通宗旨，后夜猿啼在乱峰。",
        "dynasty": "宋",
        "collection_info": null
    },
    {
        "title": "宿廖融山斋",
        "author": "杨徽之",
        "content": "清和春尚在，欢醉日何长。\n谷鸟随柯转，庭花夺酒香。\n初晴岩翠滴，嚮晚树阴凉。\n别有堪吟处，相留宿草堂。",
        "dynasty": "宋",
        "collection_info": null
    },
    {
        "title": "峨眉",
        "author": "杨徽之",
        "content": "嘉州山水地，二蜀最为美。\n翠岭迭峨眉，长澜涌锦水。",
        "dynasty": "宋",
        "collection_info": null
    },
    {
        "title": "翠光亭",
        "author": "杨徽之",
        "content": "钓舟浮浅濑，冈舍晚重林。\n云放千峰出，花藏一径深。",
        "dynasty": "宋",
        "collection_info": null
    },
    {
        "title": "嘉州作",
        "author": "杨徽之",
        "content": "俗遇腊辰持药献，吏逢衙日隔花参。\n耆宿因来问封部，竹篱西畔是云南。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "杨徽之",
        "content": "星移岁律应青阳，得奉羣英集玉堂。\n龙凤双飞观御札，云霞五色咏天章。\n禁林渐觉清风暖，仙界元知白日长。\n诏出紫泥封去润，朝迴莲烛赐来香。\n二篇称奬恩尤重，万国传闻道更光。\n何幸微才逢盛事，愿因史册纪余芳。",
        "dynasty": "宋",
        "collection_info": null
    },
    {
        "title": "汉阳晚泊",
        "author": "杨徽之",
        "content": "傍桥吟望汉阳城，山徧楼台彻上层。\n犬吠竹篱沽酒客，鹤随苔岸洗衣僧。\n疏钟未彻闻寒漏，斜月初沈见远灯。\n夜静邻船问行计，晓帆相与向巴陵。",
        "dynasty": "宋",
        "collection_info": null
    },
    {
        "title": "寒食寄郑起侍郎",
        "author": "杨徽之",
        "content": "清明时节出郊原，寂寂山城柳映门。\n水隔淡烟修竹寺，路经疏雨落花村。\n天寒酒薄难成醉，地迥楼高易断魂。\n回首故山千里外，别离心绪向谁言。",
        "dynasty": "宋",
        "collection_info": null
    },
    {
        "title": "赠谭先生",
        "author": "杨徽之",
        "content": "古观重重遶翠微，杉松深处掩双扉。\n云生万壑投龙去，海隔三山放鹤归。\n花洞宴游春日永，石坛朝礼曙星稀。\n每听高论长生理，拟向尘中便拂衣。",
        "dynasty": "宋",
        "collection_info": null
    },
    {
        "title": "送梦英大师",
        "author": "杨徽之",
        "content": "独携瓶锡欲春残，深入终南路屈盘。\n万象幽玄吟裏见，一心圆寂定中观。\n翠微寺在杉松老，紫阁峰高水石寒。\n莫凭危栏临北望，满城烟草是长安。",
        "dynasty": "宋",
        "collection_info": null
    },
    {
        "title": "句  其一",
        "author": "杨徽之",
        "content": "戍楼烟自直，战地雨长腥。",
        "dynasty": "宋",
        "collection_info": null
    },
    {
        "title": "句  其二",
        "author": "杨徽之",
        "content": "偶题岩石云生笔，闲遶庭松露湿衣。",
        "dynasty": "宋",
        "collection_info": null
    },
    {
        "title": "句  其三",
        "author": "杨徽之",
        "content": "新霜染枫叶，皓月借芦花。",
        "dynasty": "宋",
        "collection_info": null
    },
    {
        "title": "句  其四",
        "author": "杨徽之",
        "content": "废宅寒塘水，荒坟宿草烟。",
        "dynasty": "宋",
        "collection_info": null
    },
    {
        "title": "句  其五",
        "author": "杨徽之",
        "content": "青帝已教春不老，素娥何惜月长圆。",
        "dynasty": "宋",
        "collection_info": null
    },
    {
        "title": "句  其六",
        "author": "杨徽之",
        "content": "浮花水入瞿塘峡，带雨云归越嶲州。",
        "dynasty": "宋",
        "collection_info": null
    },
    {
        "title": "句  其七",
        "author": "杨徽之",
        "content": "春归万年树，月满九重城。",
        "dynasty": "宋",
        "collection_info": null
    },
    {
        "title": "句  其八",
        "author": "杨徽之",
        "content": "开尽菊花秋色老，落残桐叶雨声寒。",
        "dynasty": "宋",
        "collection_info": null
    },
    {
        "title": "句  其九",
        "author": "杨徽之",
        "content": "少年牢落今何幸，叨遇君王问姓名。",
        "dynasty": "宋",
        "collection_info": null
    },
    {
        "title": "句  其一○",
        "author": "杨徽之",
        "content": "杳杳烟芜何处尽，摇摇风柳不胜垂。",
        "dynasty": "宋",
        "collection_info": null
    },
    {
        "title": "句  其一一",
        "author": "杨徽之",
        "content": "江流嶓冢雨，路入汉家山。",
        "dynasty": "宋",
        "collection_info": null
    },
    {
        "title": "句  其一二",
        "author": "杨徽之",
        "content": "山云收雨半川晴。",
        "dynasty": "宋",
        "collection_info": null
    },
    {
        "title": "句  其一三",
        "author": "杨徽之",
        "content": "少孤心易感。",
        "dynasty": "宋",
        "collection_info": null
    },
    {
        "title": "谢进士张翼投诗两轴",
        "author": "王溥",
        "content": "清河诗客本贤良，惠我新吟六十章。\n格调宛同罗给事，功夫深似贾司仓。\n登山始觉天高广，到海方知浪渺茫。\n好去蟾宫是归路，明年应折桂枝香。",
        "dynasty": "宋",
        "collection_info": null
    },
    {
        "title": "寄邓洵美",
        "author": "王溥",
        "content": "衡阳归雁别重湖，衔到同人一纸书。\n忽见姓名双泪落，不知消息十年余。\n彩衣我已登黄阁，白社君犹葺旧居。\n南望荆门千里外，暮云重迭满晴虚。",
        "dynasty": "宋",
        "collection_info": null
    },
    {
        "title": "诗一首",
        "author": "王溥",
        "content": "挥毫文战偶搴旗，待诏金华亦偶为。\n白社遽当宗伯选，赤心旋遇圣人知。\n九霄得路荣虽极，三接承恩出每迟。\n职在台司多少暇，亲师不及舞雩时。",
        "dynasty": "宋",
        "collection_info": null
    },
    {
        "title": "句  其一",
        "author": "王溥",
        "content": "两制职官三十客，自怜荣耀老莱衣。",
        "dynasty": "宋",
        "collection_info": null
    },
    {
        "title": "句  其二",
        "author": "王溥",
        "content": "又向灵台饮福杯。",
        "dynasty": "宋",
        "collection_info": null
    },
    {
        "title": "偈",
        "author": "释智勤",
        "content": "今年五十五，脚未蹋寸土。\n山河是眼睛，大海是我肚。",
        "dynasty": "宋",
        "collection_info": null
    },
    {
        "title": "答僧",
        "author": "释遇安",
        "content": "欲识曹溪旨，云飞前面山。\n分明真实箇，不用别追攀。",
        "dynasty": "宋",
        "collection_info": null
    },
    {
        "title": "偈",
        "author": "释海印",
        "content": "道本无为，法非延促。\n一念万年，千古在目。\n月白风恬，山青水绿。\n法法现前，头头具足。\n祖意教意，非直非曲。\n要识庐陵米价，会取山前麦熟。",
        "dynasty": "宋",
        "collection_info": null
    },
    {
        "title": "雪中驾幸敝庐恭纪",
        "author": "赵普",
        "content": "贞元重数荚，滕六剧霏花。\n漠漠初濡砌，皑皑欲聚沙。\n闾阎银作界，宫阙玉为家。\n调鼎惭盐撒，霑温觉絮加。\n瑞凝三殿瓦，欣动五云车。\n冰柱撑茅屋，琼枝拥翠华。\n微行停跸警，冷漏静街譁。\n具野曾无隗，磻溪岂问牙。\n公然门驻辇，那信室盘蜗。\n积素堪麟画，飞黄想兔罝。\n一庭看曳练，十道趣宣麻。\n戎索筹先后，雄才辨等差。\n神威殷地轴，御指落天花。\n表贺甘朝稳，裴功敢夜夸。\n雪山行献管，早晚到星槎。",
        "dynasty": "宋",
        "collection_info": null
    },
    {
        "title": "赠道士吴崇岳",
        "author": "周渭",
        "content": "楮为冠子布为裳，吞得丹霞寿最长。\n混俗性灵常乐道，出尘风格早休粮。\n枕中经妙谁传与，肘后方新自写将。\n百尺松梢几飞步，鹤栖枝上礼虚皇。",
        "dynasty": "宋",
        "collection_info": null
    },
    {
        "title": "迭秀山",
        "author": "周渭",
        "content": "平生赋性爱观澜，今日登临迭秀山。\n天锡卦爻分象外，地将圭笏出人间。\n昭州水遶孤城小，五岭山高众垤难。\n极目紫宸何处是，碧云深处佩珊珊。",
        "dynasty": "宋",
        "collection_info": null
    },
    {
        "title": "游兼山",
        "author": "周渭",
        "content": "插空峭壁白云迷，独上高巅万象低。\n一路接天连楚界，两峰拔地镇南夷。\n泉飞石涧游魂冷，风捲松涛匹马嘶。\n踏破层崖心未折，凤凰山后鹧鸪啼。",
        "dynasty": "宋",
        "collection_info": null
    },
    {
        "title": "重门曲",
        "author": "周濆",
        "content": "憔悴荣华怯对春，寂寥宫殿锁閒门。\n此身却羡宫中树，不失芳时雨露恩。",
        "dynasty": "宋",
        "collection_info": null
    },
    {
        "title": "以蜀笺寄弟洎",
        "author": "韩溥",
        "content": "十样蛮笺出益州，寄来新自浣溪头。\n老兄得此全无用，助尔添修五凤楼。",
        "dynasty": "宋",
        "collection_info": null
    },
    {
        "title": "奉扬英公大师诗匠",
        "author": "韩溥",
        "content": "悟解真空始壮年，两朝供奉近炉烟。\n故乡梦断三湘远，应制诗高四海传。\n晴望野云生紫阁，夜吟兰烛滴花笺。\n应愁内殿征书至，恐向东林负昔缘。",
        "dynasty": "宋",
        "collection_info": null
    },
    {
        "title": "句",
        "author": "陶彝",
        "content": "生凉好唤鸡苏佛，回味宜称橄榄仙。",
        "dynasty": "宋",
        "collection_info": null
    },
    {
        "title": "南阳酇诗",
        "author": "王祜",
        "content": "置酒向南宫，分明将将雄。\n指踪为第一，大国赏元戎。\n似续惟人杰，危忘尽狗功。\n贤哉垂俭德，千古仰清风。",
        "dynasty": "宋",
        "collection_info": null
    },
    {
        "title": "赠率子连  其一",
        "author": "王祜",
        "content": "下瞰虚空临绝涧，上排烟雾倚山颠。\n四边险绝无猿鸟，独卧深云三十年。",
        "dynasty": "宋",
        "collection_info": null
    },
    {
        "title": "赠率子连  其二",
        "author": "王祜",
        "content": "古星当崖映日间，年年常伴白云闲。\n糇粮丹火何从出，四面无人见下山。",
        "dynasty": "宋",
        "collection_info": null
    },
    {
        "title": "赠率子连  其三",
        "author": "王祜",
        "content": "心意逍遥物莫知，山中山下识人稀。\n想君绝虑离尘土，不是王乔即令威。",
        "dynasty": "宋",
        "collection_info": null
    },
    {
        "title": "句  其一",
        "author": "王祜",
        "content": "花片已随山下水，云层虚锁河中春。",
        "dynasty": "宋",
        "collection_info": null
    },
    {
        "title": "句  其二",
        "author": "王祜",
        "content": "诗狂直欲吞云雾，酒渴何妨吸洞庭。",
        "dynasty": "宋",
        "collection_info": null
    },
    {
        "title": "祜公荣归",
        "author": "赵存佐",
        "content": "任重功余屡乞辞，犯颜曾不避天威。\n朝回一体奎章下，携得天香满袖归。",
        "dynasty": "宋",
        "collection_info": null
    },
    {
        "title": "内宴奉诏作",
        "author": "曹翰",
        "content": "三十年前学六韬，英名常得预时髦。\n曾因国难披金甲，不为家贫卖宝刀。\n臂健尚嫌弓力软，眼明犹识阵云高。\n庭前昨夜秋风起，羞睹盘花旧战袍。",
        "dynasty": "宋",
        "collection_info": null
    },
    {
        "title": "赠缘德",
        "author": "曹翰",
        "content": "二十年来访道人，奔波寒暑备艰辛。\n谁知此日圆通会，便是今生出世因。\n炉里有丹欣得遇，法中无语幸相亲。\n如何至诀容传受，免向迷途强问津。",
        "dynasty": "宋",
        "collection_info": null
    },
    {
        "title": "将卒示嗣子藴仁",
        "author": "释遇安",
        "content": "不是岭头携得事，岂从鸡足付将来。\n自古圣贤皆若此，非吾今日为君裁。",
        "dynasty": "宋",
        "collection_info": null
    },
    {
        "title": "呈韶国师偈",
        "author": "释遇安",
        "content": "推真真无物，穷妄妄无形。\n返观真与妄，真妄亦虚名。",
        "dynasty": "宋",
        "collection_info": null
    },
    {
        "title": "鹭鸶",
        "author": "曹衍",
        "content": "波澜静处立身孤，氄雪攒霜腹转虚。\n尽日滩头延颈望，能销大海几多鱼。",
        "dynasty": "宋",
        "collection_info": null
    },
    {
        "title": "贫女",
        "author": "曹衍",
        "content": "自恨无媒出嫁迟，老来方始遇佳期。\n满头白髮为新妇，笑杀豪家年少儿。",
        "dynasty": "宋",
        "collection_info": null
    },
    {
        "title": "和李昉",
        "author": "邓洵美",
        "content": "词场几度让长鞭，又向清朝贺九迁。\n品秩虽然殊此日，岁寒终不改当年。\n驰名早已超三院，侍直仍忻步八砖。\n今日相逢番自愧，闲吟对酒倍潸然。",
        "dynasty": "宋",
        "collection_info": null
    },
    {
        "title": "句  其一",
        "author": "胡君防",
        "content": "避世一处士，传家三诏书。",
        "dynasty": "宋",
        "collection_info": null
    },
    {
        "title": "句  其二",
        "author": "胡君防",
        "content": "桄榔雨醉江城夜，橄榄风吟野驿秋。",
        "dynasty": "宋",
        "collection_info": null
    },
    {
        "title": "句  其三",
        "author": "胡君防",
        "content": "楼台旧地牛羊满，宫殿遗基禾黍平。",
        "dynasty": "宋",
        "collection_info": null
    },
    {
        "title": "句  其四",
        "author": "胡君防",
        "content": "岛日斜明僧寺阁，汀云低影客船窗。",
        "dynasty": "宋",
        "collection_info": null
    },
    {
        "title": "句  其五",
        "author": "胡君防",
        "content": "水边闲咏处，云岛月斜明。",
        "dynasty": "宋",
        "collection_info": null
    },
    {
        "title": "小园独坐偶赋所怀寄秘阁侍郎",
        "author": "李昉",
        "content": "烟光澹澹思悠悠，朝退还家懒出游。\n静坐最怜红日永，新晴更助小园幽。\n砌苔点点青钱小，窗竹森森绿玉稠。\n宾友不来春又晚，眼看辜负一年休。",
        "dynasty": "宋",
        "collection_info": null
    },
    {
        "title": "偶述所怀寄秘阁侍郎",
        "author": "李昉",
        "content": "何事情怀鬰不开，为思蓬阁谪仙才。\n通宵空有梦魂去，隔月更无篇咏来。\n夜室已闻啼蟋蟀，秋庭惟见长莓苔。\n清晨懒把菱花照，两鬓如丝堪自咍。",
        "dynasty": "宋",
        "collection_info": null
    },
    {
        "title": "偶书口号寄秘阁侍郎",
        "author": "李昉",
        "content": "朝退归来只在家，诗书满架是生涯。\n吟成拙句何人和，按得新声没处夸。\n夜景最怜蟾影洁，秋空时见雁行斜。\n望君偷暇来相访，犹有东篱残菊花。",
        "dynasty": "宋",
        "collection_info": null
    },
    {
        "title": "独赏牡丹因而成咏",
        "author": "李昉",
        "content": "遶东丛了遶西丛，为爱丛丛紫閒红。\n怨望乍疑啼晓雾，妖饶浑欲殢春风。\n香苞半绽丹砂吐，细朵齐开烈焰烘。\n病老情怀慢相对，满栏应笑白头翁。",
        "dynasty": "宋",
        "collection_info": null
    },
    {
        "title": "依韵和残春有感  其一",
        "author": "李昉",
        "content": "暮春三月思依依，又到年年惜别时。\n暖逼流鶑藏密树，香迷舞蝶恋空枝。\n海棠残艷红铺地，蜀柳长条翠拂池。\n便是林亭微暑至，葛衣重喜趁凉披。",
        "dynasty": "宋",
        "collection_info": null
    },
    {
        "title": "依韵和残春有感  其二",
        "author": "李昉",
        "content": "夜来微雨晓来风，春色都归怅望中。\n杨柳带烟嚬细绿，牡丹和露泣残红。\n娇鶑遶树声初老，野草连门路近通。\n韶景欲留留不住，西园闷杀雪髯翁。",
        "dynasty": "宋",
        "collection_info": null
    },
    {
        "title": "和喜雨",
        "author": "李昉",
        "content": "溟蒙烟景似江皋，静赏何须郭外遨。\n点点暗滋花气色，祁祁尽作麦脂膏。\n洗开玳瑁湘妃竹，裛损烟脂阿母桃。\n昨日君王倚栏看，东风吹湿赭黄袍。",
        "dynasty": "宋",
        "collection_info": null
    },
    {
        "title": "依韵奉和见贻之什且以答来章而歌盛美也",
        "author": "李昉",
        "content": "逢丘深静养疏慵，角枕斜欹数过鸿。\n万事不关思想内，一心长在咏歌中。\n昂藏鹤貌无凡态，冷淡琴声有古风。\n共说圣君偏注意，朝昏须作黑头公。",
        "dynasty": "宋",
        "collection_info": null
    },
    {
        "title": "攀和嘉篇",
        "author": "李昉",
        "content": "小亭愁坐对残阳，梧叶翻阶片片黄。\n老去只添新怅望，病余无復旧欢狂。\n四时奔速都如电，两鬓凋疏总作霜。\n看取衰容今若此，有何情绪听宫商。",
        "dynasty": "宋",
        "collection_info": null
    },
    {
        "title": "闻馆中宣赐赏雪赋诗之会书五十六字呈秘阁侍郎",
        "author": "李昉",
        "content": "圣主怜才古所稀，转知吾道有光辉。\n特宣秘府羣仙会，教看遥空六出飞。\n痛饮不容停盏斝，冥搜各要斗珠玑。\n仍闻中使传中旨，须尽欢娱酩酊归。",
        "dynasty": "宋",
        "collection_info": null
    },
    {
        "title": "宿雨初晴春风顿至小园独步方多索寞之怀嘉句忽来骤引吟哦之兴仰攀高韵少达鄙诚",
        "author": "李昉",
        "content": "融融和气满亭台，寂绝无人访我来。\n忽喜贰卿篇咏至，如闻三岛信音迴。\n偷闲旋要偿诗债，减俸惟将买树栽。\n春旦两壶宣赐酒，一壶留着待君开。",
        "dynasty": "宋",
        "collection_info": null
    },
    {
        "title": "老病相攻偶成长句寄秘阁侍郎",
        "author": "李昉",
        "content": "衰病增加我斗谙，头风目眩一般般。\n纵逢杯酒都无味，任听笙歌亦寡欢。\n朝退便思亲枕簟，客来多倦着衣冠。\n行行渐近悬车岁，转恐君恩报答难。",
        "dynasty": "宋",
        "collection_info": null
    },
    {
        "title": "寄秘阁侍郎",
        "author": "李昉",
        "content": "楮冠仍用竹为簪，随分林亭自称心。\n病裏亦难全断酒，老来无柰更躭吟。\n闲行策杖青苔径，静坐移床绿树阴。\n时有新诗寄何处，蓬丘仙客是知音。",
        "dynasty": "宋",
        "collection_info": null
    },
    {
        "title": "辄歌盛美寄秘阁侍郎",
        "author": "李昉",
        "content": "满朝清望更谁如，才略文章尽有余。\n避宠怕闻调鼎鼐，爱闲专喜掌图书。\n歌诗唱和心偏乐，势利奔趋迹自疏。\n恰与宗兄性相近，好来城外卜邻居。",
        "dynasty": "宋",
        "collection_info": null
    },
    {
        "title": "更依前韵上献恶诗搜吟虽罄于短才歌咏宁穷于盛美",
        "author": "李昉",
        "content": "茂陵词客马相如，贮蓄胸中万卷余。\n闲坐小斋惟看画，旋分清俸只抄书。\n槛花灼灼韶光盛，庭竹森森翠影疏。\n晨入蓬山暮归去，到归多是闭门居。",
        "dynasty": "宋",
        "collection_info": null
    },
    {
        "title": "昉着灸数朝废吟累日继披佳什莫匪正声亦贡七章补为十首学颦之诮诚所甘心  其一",
        "author": "李昉",
        "content": "心情休问近何如，冉冉浮生六十余。\n抱病久无欢笑兴，信缘慵答往还书。\n容颜也道随年改，牙齿谁教斗顿疏。\n何处此身堪养老，万安山下有村居。",
        "dynasty": "宋",
        "collection_info": null
    },
    {
        "title": "昉着灸数朝废吟累日继披佳什莫匪正声亦贡七章补为十首学颦之诮诚所甘心  其二",
        "author": "李昉",
        "content": "行年已老拟何如，手植园林十亩余。\n婢仆尽能修药饵，儿孙亲教读经书。\n趋时徇俗诚为拙，守道安身未必疏。\n惟望多情蓬岛客，偷闲时访野人居。",
        "dynasty": "宋",
        "collection_info": null
    },
    {
        "title": "昉着灸数朝废吟累日继披佳什莫匪正声亦贡七章补为十首学颦之诮诚所甘心  其三",
        "author": "李昉",
        "content": "交朋相问兴何如，不愿家财有羡余。\n一卷佛经心谙诵，七篇真诰手亲书。\n荣名厚禄都来足，酒兴诗情积渐疏。\n多谢营巢旧时燕，又依时节到贫居。",
        "dynasty": "宋",
        "collection_info": null
    },
    {
        "title": "昉着灸数朝废吟累日继披佳什莫匪正声亦贡七章补为十首学颦之诮诚所甘心  其四",
        "author": "李昉",
        "content": "历官从宦復何如，冒宠叨荣最有余。\n五载滥批黄纸勑，半生曾典紫泥书。\n安民济物才无取，报国酬恩志未疏。\n圣主忧边心正切，若为端坐自安居。",
        "dynasty": "宋",
        "collection_info": null
    },
    {
        "title": "昉着灸数朝废吟累日继披佳什莫匪正声亦贡七章补为十首学颦之诮诚所甘心  其五",
        "author": "李昉",
        "content": "平生荣遇更谁如，窃位妨贤四纪余。\n昔冠北门诸学士，今先南省六尚书。\n演纶岂有文章称，调鼎仍惭绩效疏。\n弭役销兵恨无策，退朝长是闭门居。",
        "dynasty": "宋",
        "collection_info": null
    },
    {
        "title": "昉着灸数朝废吟累日继披佳什莫匪正声亦贡七章补为十首学颦之诮诚所甘心  其六",
        "author": "李昉",
        "content": "息念忘怀心晏如，随宜生计不求余。\n汲泉自溉新栽竹，借本重添旧欠书。\n唯仰酒杯相慰暖，敢嗟容鬓渐凋疏。\n澄波桥北多嫌远，少有交朋到我居。",
        "dynasty": "宋",
        "collection_info": null
    },
    {
        "title": "昉着灸数朝废吟累日继披佳什莫匪正声亦贡七章补为十首学颦之诮诚所甘心  其七",
        "author": "李昉",
        "content": "清静僧家亦未如，绿葵红稻饱餐余。\n逢人不喜谈时事，养性惟便读道书。\n来往自行三径熟，过从每共四邻疏。\n洛安郡裏东城下，一簇芳林是我居。",
        "dynasty": "宋",
        "collection_info": null
    },
    {
        "title": "将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻  其一",
        "author": "李昉",
        "content": "曾逢禅客话真如，福逐缘生信有余。\n谢傅儿孙皆干蛊，郑家姬妾尽知书。\n稳辞高位身心泰，中立明庭势利疏。\n只恐欲闲闲不得，绛驺重引入宸居。",
        "dynasty": "宋",
        "collection_info": null
    },
    {
        "title": "将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻  其二",
        "author": "李昉",
        "content": "流年流矢亦争如，不觉春秋四十余。\n凤阙有恩殊未报，麟台无德岂堪书。\n眼前侥倖将何称，身外贪求本自疏。\n唯拟从今作闲计，白云深处买山居。",
        "dynasty": "宋",
        "collection_info": null
    },
    {
        "title": "将就十章更献三首词虽愈拙诚即可矜或歌执事之风猷或导鄙人之情志愿宽捷给稍赐披寻  其三",
        "author": "李昉",
        "content": "野性从来只澹如，奉身求足不求余。\n清风明月三间屋，赤轴黄籤一架书。\n午睡爱茶鱼眼细，春餐费笋锦皮疏。\n比惭多病仍多告，犹拟分司洛下居。",
        "dynasty": "宋",
        "collection_info": null
    },
    {
        "title": "对雨闲吟呈吏部侍郎",
        "author": "李昉",
        "content": "羃羃浓云势未收，森森凉气忽如秋。\n密笼芳树飘何急，高卷疏帘看不休。\n咫尺莫闻人对语，逡巡已见水平流。\n此时遥忆诸君子，堪命棋枰与酒瓯。",
        "dynasty": "宋",
        "collection_info": null
    },
    {
        "title": "自思忝幸因动咏吟",
        "author": "李昉",
        "content": "如蓬短髮不胜簪，筋力衰羸分所甘。\n清职美官皆徧历，物情时态尽深谙。\n乘轩服冕身可用，啸月吟风意尚躭。\n安得故人频会面，一罇相对共醺酣。",
        "dynasty": "宋",
        "collection_info": null
    },
    {
        "title": "暑雨初晴炎风称解更逢连假甚适闲情竹轩正恣于高眠蓬阁忽贻于佳句一篇一咏虽许于唱酬载笑载言颇疏于陪接不蒙顾我深所慊怀敢次来章用伸微抱",
        "author": "李昉",
        "content": "一朝纔退掩衡门，如此争能答圣恩。\n病质尚惭纡组绶，闲心惟拟泥琴樽。\n行虽策杖身无力，卧亦看书眼渐昏。\n蓬阁神仙转疏我，近来曾不访西园。",
        "dynasty": "宋",
        "collection_info": null
    },
    {
        "title": "伏蒙侍郎见示蓬阁多余暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其一",
        "author": "李昉",
        "content": "秘阁清虚地，深居好养贤。\n不闻尘外事，如在洞中天。\n日转迟迟影，炉焚袅袅烟。\n应同白少傅，时復枕书眠。",
        "dynasty": "宋",
        "collection_info": null
    },
    {
        "title": "伏蒙侍郎见示蓬阁多余暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其二",
        "author": "李昉",
        "content": "秘阁清虚地，仙材称此居。\n心轻万钟录，性乐百王书。\n枕上漏声近，窗前竹影疏。\n迟来稀见面，高兴復何如。",
        "dynasty": "宋",
        "collection_info": null
    },
    {
        "title": "伏蒙侍郎见示蓬阁多余暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其三",
        "author": "李昉",
        "content": "秘阁清虚地，更无闲客过。\n身虽纡组绶，心若住烟萝。\n架上羣书满，阶前败叶多。\n知君自得意，其奈万灵何。",
        "dynasty": "宋",
        "collection_info": null
    },
    {
        "title": "伏蒙侍郎见示蓬阁多余暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其四",
        "author": "李昉",
        "content": "秘阁清虚地，安然养道心。\n无人接高论，遇兴恣闲吟。\n笔阁珊瑚架，冠欺玳瑁簪。\n苍生待康济，未用忆云林。",
        "dynasty": "宋",
        "collection_info": null
    },
    {
        "title": "伏蒙侍郎见示蓬阁多余暇诗十首调高情逸无以咏歌篇篇实为绝伦一一尤难次韵强率鄙思别奉五章却以秘阁清虚地为首句所谓效西子之颦也惟工拙之不同岂天壤之相接莞尔而笑其敢逃乎  其五",
        "author": "李昉",
        "content": "秘阁清虚地，优贤最得宜。\n自持儒者行，徧受圣君知。\n道比朱弦直，心无暗室欺。\n宗兄虽暮齿，待看致雍熙。",
        "dynasty": "宋",
        "collection_info": null
    },
    {
        "title": "侍郎吟思愈清逸才无敌唱弥高而和弥寡我已竭而彼转盈欲罢不能盖彰其余刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其一",
        "author": "李昉",
        "content": "地僻尘埃少，幽居一院清。\n自题花色号，暗记树根茎。\n竹撼萧疏影，松摇淅沥声。\n也知园圃少，随分适闲情。",
        "dynasty": "宋",
        "collection_info": null
    },
    {
        "title": "侍郎吟思愈清逸才无敌唱弥高而和弥寡我已竭而彼转盈欲罢不能盖彰其余刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其二",
        "author": "李昉",
        "content": "地僻尘埃少，豪家莫笑贫。\n林亭长在目，杖屦不离身。\n阅古书盈架，防讥粟满囷。\n朝中及我者，能有几何人。",
        "dynasty": "宋",
        "collection_info": null
    },
    {
        "title": "侍郎吟思愈清逸才无敌唱弥高而和弥寡我已竭而彼转盈欲罢不能盖彰其余刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其三",
        "author": "李昉",
        "content": "地僻尘埃少，于身颇自安。\n望山秋阁迥，占月夜庭宽。\n四野霜纔殒，千林叶尽干。\n凌晨入朝去，拂面晓风寒。",
        "dynasty": "宋",
        "collection_info": null
    },
    {
        "title": "侍郎吟思愈清逸才无敌唱弥高而和弥寡我已竭而彼转盈欲罢不能盖彰其余刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其四",
        "author": "李昉",
        "content": "地僻尘埃少，闲门掩绿苔。\n长因五字至，暂得两眉开。\n信步寻三径，祛寒饮一杯。\n何曾问家计，散诞自堪咍。",
        "dynasty": "宋",
        "collection_info": null
    },
    {
        "title": "侍郎吟思愈清逸才无敌唱弥高而和弥寡我已竭而彼转盈欲罢不能盖彰其余刃知难而退甘竖于降旗五章强振于芜音三鼓那成于勇气暂希解甲少遂息肩庶重整其懦兵愿别当其坚阵此时胜负期一决焉却以地僻尘埃少为首希垂采览  其五",
        "author": "李昉",
        "content": "地僻尘埃少，家贫显静南。\n门前多野景，墙外是精蓝。\n美食身非稼，丰衣妇不蚕。\n因思寒餧者，饱暖自须惭。",
        "dynasty": "宋",
        "collection_info": null
    },
    {
        "title": "又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之征其来有自味嘉言之若是省薄德以何胜仰谢良知谨次来韵以老去心何用为首希垂采览  其一",
        "author": "李昉",
        "content": "老去心何用，题诗满粉墙。\n空庭夜待月，静室昼焚香。\n策杖闲寻水，移床卧向阳。\n自怜衰病者，雅称住闲坊。",
        "dynasty": "宋",
        "collection_info": null
    },
    {
        "title": "又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之征其来有自味嘉言之若是省薄德以何胜仰谢良知谨次来韵以老去心何用为首希垂采览  其二",
        "author": "李昉",
        "content": "老去心何用，幽居似故林。\n移花初得地，种柳已成阴。\n减食餧饥犬，汲泉防渴禽。\n除营闲事外，兀兀任浮沈。",
        "dynasty": "宋",
        "collection_info": null
    },
    {
        "title": "又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之征其来有自味嘉言之若是省薄德以何胜仰谢良知谨次来韵以老去心何用为首希垂采览  其三",
        "author": "李昉",
        "content": "老去心何用，虚窗夏景凉。\n麦光铺作簟，雪粉煮为浆。\n竹径时教扫，蔬畦不使荒。\n子孙何所遗，经史在南堂。",
        "dynasty": "宋",
        "collection_info": null
    },
    {
        "title": "又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之征其来有自味嘉言之若是省薄德以何胜仰谢良知谨次来韵以老去心何用为首希垂采览  其四",
        "author": "李昉",
        "content": "老去心何用，闲吟月正中。\n细香红菡萏，疏影碧梧桐。\n鹤立莓苔径，犬眠兰菊丛。\n吾宗不我顾，幽兴与谁同。",
        "dynasty": "宋",
        "collection_info": null
    },
    {
        "title": "又捧新诗见褒陋止睹五章之绮丽如九奏之凄清其末章末句云谁比天人福皆从积善招天人之比固不敢当积善之征其来有自味嘉言之若是省薄德以何胜仰谢良知谨次来韵以老去心何用为首希垂采览  其五",
        "author": "李昉",
        "content": "老去心何用，恬然守寂寥。\n有时思绿蚁，几度换金貂。\n岁稔人情乐，天寒马力骄。\n望君频访我，不必待书招。",
        "dynasty": "宋",
        "collection_info": null
    },
    {
        "title": "依韵奉和千叶玫瑰之什",
        "author": "李昉",
        "content": "满槛妖饶甚，皆因暖律催。\n好凭鶑说意，不假蝶为媒。\n带露羞容敛，随风笑脸迴。\n去年观始种，今日见齐开。\n熠熠灯千炷，荧荧火一堆。\n浓香盖天与，碎叶是谁裁。\n旋为除芳草，惟愁落绿苔。\n最宜含细雨，肯使扑轻埃。\n易赋诗盈轴，难辞酒满杯。\n汲泉频灌溉，买土更封培。\n销得邀宾赏，堪教选地栽。\n醉吟翻怅望，行遶重徘徊。\n谩对鲜妍色，惭无绮丽才。\n自怜垂白叟，扶病看花来。",
        "dynasty": "宋",
        "collection_info": null
    },
    {
        "title": "宝相花送上秘阁侍郎并献恶诗一首",
        "author": "李昉",
        "content": "宝相为嘉号，移根自蜀都。\n远来还可重，他处更应无。\n嫩叶细裁绿，芳英匀抹朱。\n风流别花客，知道此花殊。",
        "dynasty": "宋",
        "collection_info": null
    },
    {
        "title": "自过节辰又逢连假既闭关而不出但欹枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其一",
        "author": "李昉",
        "content": "自喜身无事，闲吟适性情。\n欲依芳树歇，更傍小栏行。\n地僻疏还往，年高倦送迎。\n临轩瞑目坐，神思当时清。",
        "dynasty": "宋",
        "collection_info": null
    },
    {
        "title": "自过节辰又逢连假既闭关而不出但欹枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其二",
        "author": "李昉",
        "content": "自喜身无事，因行过寺墙。\n闲题僧舍壁，静爇佛家香。\n竹户蜘蛛挂，莎阶蟋蟀藏。\n唱酬聊取乐，不觉又盈箱。",
        "dynasty": "宋",
        "collection_info": null
    },
    {
        "title": "自过节辰又逢连假既闭关而不出但欹枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其三",
        "author": "李昉",
        "content": "自喜身无事，论才拙復疏。\n五年陪稷禼，二纪接严徐。\n本是渔樵客，终惭邹鲁儒。\n温衣饱食外，何必待盈余。",
        "dynasty": "宋",
        "collection_info": null
    },
    {
        "title": "自过节辰又逢连假既闭关而不出但欹枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其四",
        "author": "李昉",
        "content": "自喜身无事，门庭草色连。\n前轩满床月，后院一林烟。\n策杖困还歇，枕书慵更眠。\n称家随分过，何用苦忙然。",
        "dynasty": "宋",
        "collection_info": null
    },
    {
        "title": "自过节辰又逢连假既闭关而不出但欹枕以闲眠交朋顿少见过杯酒又难独饮若无吟咏何适性情一唱一酬亦足以解端忧而散滞思也吾弟则调高思逸诚为百胜之师劣兄则年老气羸甘取数奔之诮恭依来韵更次五章以自喜身无事为首  其五",
        "author": "李昉",
        "content": "自喜身无事，乘春但种花。\n时时游野墅，往往宿僧家。\n入竹新寻笋，燃铛旋煮茶。\n趋朝十里路，来往不嫌赊。",
        "dynasty": "宋",
        "collection_info": null
    },
    {
        "title": "对海红花怀吏部侍郎",
        "author": "李昉",
        "content": "烂熳海红花，花中信殊异。\n万朵压栏干，一堆红锦被。\n颜色烧人眼，馨香扑人鼻。\n宜哉富豪家，长近歌钟地。\n对花花不语，忆君君不至。\n尽日惜秾芳，情怀有如醉。",
        "dynasty": "宋",
        "collection_info": null
    },
    {
        "title": "修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其一",
        "author": "李昉",
        "content": "谩栽花卉满朱栏，争似疏篁种百竿。\n长爱枕前闻淅沥，乍欣窗外见檀栾。\n春来莫重和烟翠，岁晚应须带雪看。\n我得此君添一友，时时相对列杯盘。",
        "dynasty": "宋",
        "collection_info": null
    },
    {
        "title": "修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其二",
        "author": "李昉",
        "content": "北轩留得无多地，不种闲花种此君。\n寒桧老松堪接影，绿杨红杏莫同羣。\n要添迂叟窗前景，特就山僧院裏分。\n更侍明年新笋出，亭亭必见势凌云。",
        "dynasty": "宋",
        "collection_info": null
    },
    {
        "title": "修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其三",
        "author": "李昉",
        "content": "久闻山僧寄书觅，今来□下白云边。\n不教凡草生丛畔，长喜清阴在眼前。\n忍把翠筠裁作簟，争将迸笋截为鞭。\n行吟坐对情无尽，只欠潺潺一道泉。",
        "dynasty": "宋",
        "collection_info": null
    },
    {
        "title": "修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其四",
        "author": "李昉",
        "content": "青青鬰鬰影疏疏，碧嶂移根到我居。\n为爱绿阴时遣扫，恐伤新笋不教锄。\n勾牵好鸟啼幽槛，摇摆清风上碧虚。\n栽得此君知有幸，入他仙客咏吟余。",
        "dynasty": "宋",
        "collection_info": null
    },
    {
        "title": "修竹百竿纔欣种植佳篇五首旋辱咏歌若无还答之言是阙唱酬之礼恭依来韵以导鄙怀调下才卑岂逃嗤诮  其五",
        "author": "李昉",
        "content": "移得修篁带嫩苔，欲教相夹小桃开。\n何须一一依行种，但要疏疏满槛栽。\n枝上挂衣闲就枕，影中铺簟好持杯。\n蓬丘仙客偏怜尔，应为幽丛数数来。",
        "dynasty": "宋",
        "collection_info": null
    },
    {
        "title": "齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其一",
        "author": "李昉",
        "content": "苍翠一丛湘岸色，问僧求得不嫌多。\n重移砌畔新栽石，旋斸庭中旧种莎。\n诱引吟情终不尽，装添野景更无过。\n明年新笋成林后，袅袅长竿拂树柯。",
        "dynasty": "宋",
        "collection_info": null
    },
    {
        "title": "齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其二",
        "author": "李昉",
        "content": "春早移来渐渐芳，童儿盗笋最须防。\n清阴羃羃低笼槛，翠影森森半出墙。\n今对小窗殊不厌，长侵幽径亦何妨。\n十篇嘉句形褒咏，多谢高才秘阁郎。",
        "dynasty": "宋",
        "collection_info": null
    },
    {
        "title": "齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其三",
        "author": "李昉",
        "content": "北就墙阴创小栏，小栏非窄亦非宽。\n何须渭水夸千亩，且对萧斋种百竿。\n春笋屈盘穿砌出，夜枝交戛入窗寒。\n谁能携妓东山去，垂老区区学谢安。",
        "dynasty": "宋",
        "collection_info": null
    },
    {
        "title": "齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其四",
        "author": "李昉",
        "content": "等闲无客访闲门，时访闲门只有君。\n最喜举觞吟绿篠，谁能骑马咏红裙。\n遮窗密影朝朝见，聒枕幽声夜夜闻。\n更待明年渐滋盛，投林宿鸟定成羣。",
        "dynasty": "宋",
        "collection_info": null
    },
    {
        "title": "齿疾未平灸疮正作新诗又至奇韵难当暗忍呻吟强思酬和别披小简盖念短才更竭病怀甘输降款  其五",
        "author": "李昉",
        "content": "一簇檀栾爱者多，朝昏赏翫意如何。\n北轩小槛方栽植，东观新诗已咏歌。\n啼鸟恋枝长懒去，邻僧为尔数来过。\n丛边若有东流水，堪看清阴照绿波。",
        "dynasty": "宋",
        "collection_info": null
    },
    {
        "title": "数日来顿疏酬唱若无牵率宁度鬰蒸辄贡狂吟用惊昼寝",
        "author": "李昉",
        "content": "日照清空火欲燃，须将酬唱强相牵。\n若无啸月吟风侣，争度流金铄石天。\n帘卷小亭终少到，簟铺深室亦难眠。\n如何偷得清凉乐，除却冥心学坐禅。",
        "dynasty": "宋",
        "collection_info": null
    },
    {
        "title": "更述荒芜自咏闲适",
        "author": "李昉",
        "content": "满架诗书满炷香，琴碁为乐是寻常。\n诚知老去唯宜静，自笑闲中亦有忙。\n腰下转嫌金印重，眉间渐长白毫长。\n手栽园树皆成实，引着儿孙旋摘尝。",
        "dynasty": "宋",
        "collection_info": null
    },
    {
        "title": "和夏日直秘阁之什",
        "author": "李昉",
        "content": "静卧蓬山养道情，百司繁冗尽堪轻。\n窗前竹撼森疏影，树杪蝉吟断续声。\n闲蹋绿莎芒作履，旋烹芳茗石为铛。\n料君难恋神仙境，重筑沙堤走马行。",
        "dynasty": "宋",
        "collection_info": null
    },
    {
        "title": "和暑夜偶作之什",
        "author": "李昉",
        "content": "新构华居近禁城，旋栽松桧满中庭。\n顺风子细闻清漏，隔竹依稀见落星。\n万乘异恩无路报，千年昌运此时丁。\n一轩明月谁为伴，应共金昆醉復醒。",
        "dynasty": "宋",
        "collection_info": null
    },
    {
        "title": "谢侍郎三弟朝盖相过",
        "author": "李昉",
        "content": "喜得君来慰我心，清欢何假酒频斟。\n共窥鹤迹行苔径，同听鶑声坐柳阴。\n蝴蝶遶栏飞又歇，蔷薇压架浅兼深。\n相留不用忙忙去，直待林梢夕照沈。",
        "dynasty": "宋",
        "collection_info": null
    },
    {
        "title": "侍郎见贻佳什愈见高怀因次来章辄歌盛美  其一",
        "author": "李昉",
        "content": "望高官重两难俦，遇兴裁诗许唱酬。\n鸾凤羽翰归碧落，神仙行止在丹丘。\n空庭引鹤闲临水，远树惊蝉又报秋。\n唯说近来都不饮，梦魂无復醉乡游。",
        "dynasty": "宋",
        "collection_info": null
    },
    {
        "title": "侍郎见贻佳什愈见高怀因次来章辄歌盛美  其二",
        "author": "李昉",
        "content": "一簇林亭景象幽，葛巾芒屦恣优游。\n未饶荣启歌三乐，不学张衡咏四愁。\n二品位高犹是忝，九天恩重若为酬。\n儒生所得谁如我，岂復咨嗟雪满头。",
        "dynasty": "宋",
        "collection_info": null
    },
    {
        "title": "辄歌盛美献秘阁侍郎",
        "author": "李昉",
        "content": "济时才略本纵横，翻向文章振大名。\n政事堂中辞重位，图书阁下养闲情。\n高高节行将谁比，的的襟怀向我倾。\n吟得新诗只相寄，心看轩冕一铢轻。",
        "dynasty": "宋",
        "collection_info": null
    },
    {
        "title": "牡丹盛开对之感叹寄秘阁侍郎",
        "author": "李昉",
        "content": "白公曾咏牡丹芳，一种鲜妍独异常。\n眼底见伊真国色，鼻头闻者是天香。\n朝含宿雨低垂泪，晚背残阳暗断肠。\n多病老翁争奈向，寄诗遥问少年郎。",
        "dynasty": "宋",
        "collection_info": null
    },
    {
        "title": "冬至后作呈秘阁侍郎",
        "author": "李昉",
        "content": "节辰纔过一阳生，草树依依已有情。\n杨柳莫嫌凋旧叶，牡丹还喜动新萌。\n潜惊绿竹微添翠，暗觉幽禽渐变声。\n从此日长天又暖，时时独入小园行。",
        "dynasty": "宋",
        "collection_info": null
    },
    {
        "title": "昉启昉世虽积善身匪怀才川岳粹灵固非禀受朝廷华显靡不践扬爰及孟冬适逢生日儿孙在列争持献寿之杯珠玉忽来又捧祝延之什老夫内省为幸斯多辄述荒词用继高韵",
        "author": "李昉",
        "content": "九重天子构明堂，凡木那堪作栋梁。\n生世固非贤者出，佐时空遇帝图昌。\n略无声望朝廷重，宁有功名史册芳。\n罗列儿孙共为寿，老年难诉满金觞。",
        "dynasty": "宋",
        "collection_info": null
    },
    {
        "title": "赠邓洵美",
        "author": "李昉",
        "content": "忆昔词场共着鞭，当时鶑谷喜同迁。\n关河契阔三千里，音信稀疏二十年。\n君遇已知依玉帐，我无才藻步花砖。\n时情人事堪惆怅，天外相逢一泫然。",
        "dynasty": "宋",
        "collection_info": null
    },
    {
        "title": "吊邓洵美",
        "author": "李昉",
        "content": "十年衣染帝乡尘，踪迹仍传活计贫。\n高掇桂枝曾遂志，假拖蓝绶至终身。\n侯门寂寞非知己，泽国悽惶似旅人。\n今已嚮公坟畔过，不胜怀抱暗酸辛。",
        "dynasty": "宋",
        "collection_info": null
    },
    {
        "title": "赠贾黄中",
        "author": "李昉",
        "content": "七岁神童古所难，贾家门户有衣冠。\n十人科第排头上，五部经书诵舌端。\n见榜不知名字贵，登筵未识管弦欢。\n从今稳上青云去，万里谁能测羽翰。",
        "dynasty": "宋",
        "collection_info": null
    },
    {
        "title": "寄孟宾于",
        "author": "李昉",
        "content": "幼携书剑别湘潭，金榜标名第十三。\n昔日声尘喧洛下，近年诗价满江南。\n长为邑令情终屈，纵处曹郎志未甘。\n莫学冯唐便休去，明君晚事未为惭。",
        "dynasty": "宋",
        "collection_info": null
    },
    {
        "title": "御书飞白玉堂之署四字颁赐禁苑今悬挂已毕辄述恶诗一章用歌盛事",
        "author": "李昉",
        "content": "玉堂四字重千金，宸翰亲挥赐禁林。\n地望转从今日贵，君恩无似此时深。\n宴回上苑花初发，麻就中宵月未沈。\n衣惹御香拖瑞锦，笔宣皇泽洒春霖。\n院门不许闲人入，仙境宁教外事侵。\n我直承明踰二纪，临川实动羡鱼心。",
        "dynasty": "宋",
        "collection_info": null
    },
    {
        "title": "新桐庐知县员外端修节行富有才名九霄未展于奋飞百里暂劳于绥抚言之美任即动征桡敢赋恶诗用伸攀送",
        "author": "李昉",
        "content": "词笔凌云正后生，安贫守道住神京。\n昔年南国无虚誉，今日终朝有令名。\n杨柳岸边挥袂去，木兰舟裏载书行。\n琴堂莫作多时计，碧落方开万里程。",
        "dynasty": "宋",
        "collection_info": null
    },
    {
        "title": "赠襄阳妓",
        "author": "李昉",
        "content": "岘山亭畔红妆女，小笔香笺善赋诗。\n颜貌共推倾国色，篇章皆是断肠辞。\n便牵魂梦从今日，得见婵娟在几时。\n千里关河万重意，夜深无睡暗寻思。",
        "dynasty": "宋",
        "collection_info": null
    },
    {
        "title": "禁林春直",
        "author": "李昉",
        "content": "疏帘摇曳日辉辉，直阁深严半掩扉。\n一院有花春昼永，八方无事诏书稀。\n树头百啭鶑鶑语，梁上新来燕燕飞。\n岂合此身居此地，妨贤尸禄自知非。",
        "dynasty": "宋",
        "collection_info": null
    },
    {
        "title": "仙客",
        "author": "李昉",
        "content": "胎化仙禽性本殊，何人携尔到京都。\n因加美号为仙客，称向闲庭伴野夫。\n警露秋声云外影，翘沙晴影月中孤。\n青田万里终归去，暂处鷄羣莫叹吁。",
        "dynasty": "宋",
        "collection_info": null
    },
    {
        "title": "题岱宗无字碑",
        "author": "李昉",
        "content": "巨石来从十八盘，离宫复道满千山。\n不因封禅穷民力，汉祖何缘便入关。",
        "dynasty": "宋",
        "collection_info": null
    },
    {
        "title": "桐柏观",
        "author": "李昉",
        "content": "子晋栖霞境，高高出世埃。\n直疑天上去，归认下云来。\n银汉星辰近，金庭洞府开。\n迟明欲回首，更上降真台。",
        "dynasty": "宋",
        "collection_info": null
    },
    {
        "title": "退官诗",
        "author": "李昉",
        "content": "布裘藜杖鹿胎冠，散率身如不在官。\n昼枕静欹无远梦，秋窗闲坐有微寒。",
        "dynasty": "宋",
        "collection_info": null
    },
    {
        "title": "泰陵忌辰",
        "author": "李昉",
        "content": "秘殿深严圣语温，十年前是一干坤。\n孤臣林壑杀生在，帝里金汤旧业存。\n舜殿南风难解愠，汉陵西望欲销魂。\n年年此日无穷恨，风雨潇潇独闭门。",
        "dynasty": "宋",
        "collection_info": null
    },
    {
        "title": "永昌陵挽词",
        "author": "李昉",
        "content": "丹青史笔敢虚张，功德巍然轶汉唐。\n奠玉五回朝上帝，御楼三度纳降王。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "李昉",
        "content": "孝义冠乡闾，门多长者车。\n岁收千顷稻，家贮一楼书。\n待客开新酒，留僧煮嫩蔬。\n三公老且病，无暇访山居。",
        "dynasty": "宋",
        "collection_info": null
    },
    {
        "title": "祜公荣归",
        "author": "李昉",
        "content": "南望乡闾隔楚云，归心迢递更纷纭。\n何因得共飞帆上，细看长江濯锦文。",
        "dynasty": "宋",
        "collection_info": null
    },
    {
        "title": "句  其一",
        "author": "李昉",
        "content": "水光先见月，露气早知秋。",
        "dynasty": "宋",
        "collection_info": null
    },
    {
        "title": "句  其二",
        "author": "李昉",
        "content": "微臣自愧头如雪，也向钧天侍玉皇。",
        "dynasty": "宋",
        "collection_info": null
    },
    {
        "title": "句  其三",
        "author": "李昉",
        "content": "伤禽再展凌云翼，枯木重为犯斗槎。",
        "dynasty": "宋",
        "collection_info": null
    },
    {
        "title": "句  其四",
        "author": "李昉",
        "content": "三载经纶栖凤阁，五年提笔直鰲宫。",
        "dynasty": "宋",
        "collection_info": null
    },
    {
        "title": "存目  其一",
        "author": "李昉",
        "content": "诗题：原无题首句：微臣自愧头如雪，也向钧天侍玉皇。",
        "dynasty": "宋",
        "collection_info": null
    },
    {
        "title": "存目  其二",
        "author": "李昉",
        "content": "诗题：赠正惠公端首句：忆昔僦居明德坊。",
        "dynasty": "宋",
        "collection_info": null
    },
    {
        "title": "存目  其三",
        "author": "李昉",
        "content": "（刘瑛整理）。",
        "dynasty": "宋",
        "collection_info": null
    },
    {
        "title": "送新知永州陈秘丞瞻赴任",
        "author": "朱昂",
        "content": "赴郡逢秋节，晨征思爽然。\n过桥犹见月，临水忽闻蝉。\n野色藏溪树，香风撼渚莲。\n此行君得意，千里独摇鞭。",
        "dynasty": "宋",
        "collection_info": null
    },
    {
        "title": "涪州江心有巨石隠于深渊石傍刻二鱼古记云鱼出岁必大丰端拱元年十二月十有四日昂自瞿塘迴遵途于此知郡琅琊王公□云石鱼再出来岁復稔昂往而观之果如所说因歌圣德辄成一章",
        "author": "朱昂",
        "content": "欲识丰年兆，扬鬐势渐浮。\n只应同在藻，无復畏吞钩。\n去水非居辙，为祥胜跃舟。\n须知明圣代，涵泳杳难俦。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "朱昂",
        "content": "数峰岚翠朝昏见，一径莓苔出入疏。\n宗炳不离庐岳社，戴逵原在剡州居。\n篱边旧种千竿竹，架上新添百帙书。\n弟侄一科双折桂，不劳人问道何如。",
        "dynasty": "宋",
        "collection_info": null
    },
    {
        "title": "诗三首  其一",
        "author": "释遇贤",
        "content": "门前绿树无啼鸟，庭下苍苔有落花。\n聊与东君论箇事，十分春色属谁家。",
        "dynasty": "宋",
        "collection_info": null
    },
    {
        "title": "诗三首  其二",
        "author": "释遇贤",
        "content": "心閒增道气，忍事敌灾屯。\n谨言终少祸，节俭胜求人。",
        "dynasty": "宋",
        "collection_info": null
    },
    {
        "title": "诗三首  其三",
        "author": "释遇贤",
        "content": "金斝又闻泛，玉山还报颓。\n莫教更漏促，趁取月明迴。",
        "dynasty": "宋",
        "collection_info": null
    },
    {
        "title": "诗一首",
        "author": "释遇贤",
        "content": "扬子江头浪最深，行人到此尽沉吟。\n他时若向无波处，还似有波时用心。",
        "dynasty": "宋",
        "collection_info": null
    },
    {
        "title": "寄张学士洎",
        "author": "伍乔",
        "content": "不知何处好消忧，公退携壶即上楼。\n职事久参侯伯幕，梦魂长遶帝王州。\n黄山嚮晚盈轩翠，黟水含春绕郡流。\n遥想玉堂多暇日，花时谁伴出城游。",
        "dynasty": "宋",
        "collection_info": null
    },
    {
        "title": "僻居酬友人",
        "author": "伍乔",
        "content": "僻居惟爱近林泉，幽径閒园任藓连。\n向竹掩扉随鹤息，就溪安石学僧禅。\n古琴带月音声正，山果经霜气味全。\n多谢故交怜朴野，隔云时復寄佳篇。",
        "dynasty": "宋",
        "collection_info": null
    },
    {
        "title": "游西禅",
        "author": "伍乔",
        "content": "远岫当轩列翠光，高僧一衲万缘忘。\n碧松影裏地长润，白藉花中水亦香。\n云自雨前生凈石，鹤于钟后宿长廊。\n游人恋此吟终日，盛暑楼台早有凉。",
        "dynasty": "宋",
        "collection_info": null
    },
    {
        "title": "僻居谢何明府见访",
        "author": "伍乔",
        "content": "公退琴堂动逸怀，閒披烟霭访微才。\n马嘶穷巷蛙声息，辙到衡门草色开。\n风引柳花当坐起，日将林影入庭来。\n满斋尘土一床藓，多谢从容水饭回。",
        "dynasty": "宋",
        "collection_info": null
    },
    {
        "title": "寄史处士",
        "author": "伍乔",
        "content": "长羡閒居一水湄，吟情高古有谁知。\n石楼待月横琴久，渔浦经风下钓迟。\n僻坞落花多掩径，旧山残烧几侵篱。\n松门别后无消息，早晚重应蹑屐随。",
        "dynasty": "宋",
        "collection_info": null
    },
    {
        "title": "僻居秋思寄友人",
        "author": "伍乔",
        "content": "门巷秋归更寂寥，雨余閒砌委兰苗。\n梦迴月夜虫吟壁，病起茅斋药满瓢。\n泽国旧游关远思，竹林前会负佳招。\n身名未立犹辛苦，何许流年晚鬓凋。",
        "dynasty": "宋",
        "collection_info": null
    },
    {
        "title": "寄落星史虚白处士",
        "author": "伍乔",
        "content": "白云峰下古溪头，曾与提壶烂熳游。\n登阁共看彭蠡水，围炉相忆杜陵秋。\n棋玄不压通高品，句妙多容隔岁酬。\n别后相思时一望，暮山空碧水空流。",
        "dynasty": "宋",
        "collection_info": null
    },
    {
        "title": "九江旅夜寄山中故人",
        "author": "伍乔",
        "content": "弱柳风高远漏沈，坐来难便息愁吟。\n江城雪尽寒犹在，客舍灯孤夜正深。\n尘土积年粘旅服，关山无处寄归心。\n此时遥羡閒眠侣，静掩云扉卧一林。",
        "dynasty": "宋",
        "collection_info": null
    },
    {
        "title": "闻杜牧赴阙",
        "author": "伍乔",
        "content": "旧隠匡庐一草堂，今闻携策谒吾皇。\n峡云难卷从龙势，古剑终腾出土光。\n开翅定期归碧落，濯缨宁肯问沧浪。\n他时得意交知仰，莫忘裁诗寄钓乡。",
        "dynasty": "宋",
        "collection_info": null
    },
    {
        "title": "庐山书堂送祝秀才还乡",
        "author": "伍乔",
        "content": "束书辞我下重巅，相送同临楚岸边。\n归思几随千里水，离情空寄一枝蝉。\n园林到日酒初熟，庭户开时月正圆。\n莫使蹉跎恋疏野，男儿酬志在当年。",
        "dynasty": "宋",
        "collection_info": null
    },
    {
        "title": "暮冬送何秀才毘陵",
        "author": "伍乔",
        "content": "匹马嘶风去思长，素琴孤剑称戎装。\n路涂多是过残岁，杯酒无辞到醉乡。\n云傍水村凝冷片，雪连山驿积寒光。\n毘陵城下饶嘉景，回日新诗应满堂。",
        "dynasty": "宋",
        "collection_info": null
    },
    {
        "title": "晚秋同何秀才溪上",
        "author": "伍乔",
        "content": "閒步秋光思杳然，荷藜因共过林烟。\n期收野药寻幽路，欲采溪菱上小船。\n云吐晚阴藏霁岫，柳含余霭咽残蝉。\n倒尊尽日忘归处，山磬数声敲暝天。",
        "dynasty": "宋",
        "collection_info": null
    },
    {
        "title": "观山水障子",
        "author": "伍乔",
        "content": "功绩精妍世少伦，图时应倍用心神。\n不知草木承何异，但见江山长带春。\n云势似离岩底石，浪花如动岸边苹。\n更疑独泛渔舟者，便是其中旧隠人。",
        "dynasty": "宋",
        "collection_info": null
    },
    {
        "title": "送崇教大师回天台",
        "author": "阮思道",
        "content": "碧云高价彻天涯，珪璧清无一点瑕。\n双阙再承新雨露，三吴重赏旧烟霞。\n水轩散味朝贤句，松院分尝御府茶。\n闻说赤城终未见，画图何日寄京华。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "阮思道",
        "content": "北阙重旌表，西斋盛讨论。\n高阳旬爽里，通德郑玄门。\n选胜开松院，凭幽敞竹轩。\n灵泉飞洞壑，花树蔽郊原。\n露滴栖松鹤，风传隔岭猿。\n庭兰香醉步，山月冷吟魂。\n客爱清尘虑，僧怜避俗喧。\n几时清赏玩，啸咏与琴樽。",
        "dynasty": "宋",
        "collection_info": null
    },
    {
        "title": "次韵赠丁谓之",
        "author": "龚颖",
        "content": "胆怯何由戴铁冠，祗缘昭代奬孤寒。\n曲肱未遂违前志，直指无闻是旷官。\n三署每传朝客说，五溪闲凭郡楼看。\n祝君早得文场隽，况值天阶正舞干。",
        "dynasty": "宋",
        "collection_info": null
    },
    {
        "title": "惜花",
        "author": "张佖",
        "content": "蝶散鶑啼尚数枝，日斜风定更离披。\n看多记得伤心事，金谷楼前委地时。",
        "dynasty": "宋",
        "collection_info": null
    },
    {
        "title": "寄人二首  其二",
        "author": "张佖",
        "content": "酷怜风月为多情，还到春时别恨生。\n倚柱寻思倍惆怅，一场春梦不分明。",
        "dynasty": "宋",
        "collection_info": null
    },
    {
        "title": "边上",
        "author": "张佖",
        "content": "戍楼吹角起征鸿，猎猎寒旌背晚风。\n千里暮烟愁不尽，一川秋草恨无穷。\n山河惨澹关城闭，人物萧条市井空。\n只此旅魂招未得，更堪回首夕阳中。",
        "dynasty": "宋",
        "collection_info": null
    },
    {
        "title": "长安道中早行",
        "author": "张佖",
        "content": "客离孤馆一灯残，牢落星河欲曙天。\n鸡唱未沈函谷月，雁声新度灞陵烟。\n浮生已悟庄周蝶，壮志仍输祖逖鞭。\n何事悠悠策羸马，此中辛苦过流年。",
        "dynasty": "宋",
        "collection_info": null
    },
    {
        "title": "洞庭阻风",
        "author": "张佖",
        "content": "空江浩荡景萧然，尽日菰蒲泊钓船。\n青草浪高三月渡，绿杨花扑一溪烟。\n情多莫举伤春目，愁极兼无买酒钱。\n犹有渔人数家住，不成村落夕阳边。",
        "dynasty": "宋",
        "collection_info": null
    },
    {
        "title": "春日旅泊桂州",
        "author": "张佖",
        "content": "暖风芳草竟芊绵，多病多愁负少年。\n弱柳未胜寒食雨，好花争奈夕阳天。\n溪边物色堪图画，林畔鶑声似管弦。\n独有离人开泪眼，强凭杯酒亦潸然。",
        "dynasty": "宋",
        "collection_info": null
    },
    {
        "title": "晚次湘源县",
        "author": "张佖",
        "content": "烟郭遥闻向晚鸡，水平舟静浪声齐。\n高林带雨杨梅熟，曲岸笼云谢豹啼。\n二女庙荒汀树老，九疑山碧楚天低。\n湘南自古多离怨，莫动哀吟易惨悽。",
        "dynasty": "宋",
        "collection_info": null
    },
    {
        "title": "惆怅吟",
        "author": "张佖",
        "content": "秋风丹叶动荒城，惨澹云遮日半明。\n昼梦却因惆怅得，晚愁多为别离生。\n江淹彩笔空留恨，庄叟玄谭未及情。\n千古怨魂销不得，一江寒浪若为平。",
        "dynasty": "宋",
        "collection_info": null
    },
    {
        "title": "秋晚过洞庭",
        "author": "张佖",
        "content": "征帆初挂酒初酣，暮景离情两不堪。\n千里晚霞云梦北，一洲霜橘洞庭南。\n溪风送雨过秋寺，磵石惊龙落夜潭。\n莫把羁魂弔湘魄，九疑愁绝锁烟岚。",
        "dynasty": "宋",
        "collection_info": null
    },
    {
        "title": "题华严寺木塔",
        "author": "张佖",
        "content": "六街晴色动秋光，雨霁凭高只易伤。\n一曲晚烟浮渭水，半桥斜日照咸阳。\n休将世路悲尘事，莫指云山认故乡。\n回首汉宫楼阁暮，数声钟鼓自微茫。",
        "dynasty": "宋",
        "collection_info": null
    },
    {
        "title": "经旧游",
        "author": "张佖",
        "content": "暂到高唐晓又还，丁香结梦水潺潺。\n不知云雨归何处，历历空留十二山。",
        "dynasty": "宋",
        "collection_info": null
    },
    {
        "title": "碧户",
        "author": "张佖",
        "content": "碧户扃鱼锁，兰窗掩镜台。\n落花疑怅望，归燕自裴回。\n咏絮知难敌，伤春不易裁。\n恨从芳草起，愁为晚风来。\n衣惹湘云薄，眉分楚岫开。\n香浓眠旧枕，梦好醉春杯。\n小障明金凤，幽屏点翠苔。\n宝筝横塞雁，怨笛落江梅。\n卓氏仍多酒，相如正富才。\n莫教琴上意，翻作鹤声哀。",
        "dynasty": "宋",
        "collection_info": null
    },
    {
        "title": "芍药",
        "author": "张佖",
        "content": "香清粉澹怨残春，蝶翅蜂鬚恋蕊尘。\n閒倚晚风生怅望，静留迟日学因循。\n休将薜荔为青琐，好与玫瑰作近邻。\n零落若教随暮雨，又应愁杀别离人。",
        "dynasty": "宋",
        "collection_info": null
    },
    {
        "title": "春晚谣",
        "author": "张佖",
        "content": "雨微微，烟霏霏，小庭半坼红蔷薇。\n钿筝斜倚画屏曲，零落几行金雁飞。\n萧关梦断无寻处，万迭春波起南浦。\n凌乱杨花扑绣帘，晚窗时有流鶑语。",
        "dynasty": "宋",
        "collection_info": null
    },
    {
        "title": "所思",
        "author": "张佖",
        "content": "空塘水碧春雨微，东风散漫杨柳飞。\n依依南浦梦犹在，脉脉高唐云不归。\n江头日暮多芳草，极目伤心烟悄悄。\n隔江红杏一枝明，似玉佳人俯清沼。\n休向春台更迴望，销魂自古因惆怅。\n银河碧海共无情，两处悠悠起风浪。",
        "dynasty": "宋",
        "collection_info": null
    },
    {
        "title": "春夕言怀",
        "author": "张佖",
        "content": "风透疏帘月满庭，倚栏无事倍伤情。\n烟垂柳带纤腰软，露滴花房怨脸明。\n愁逐野云销不尽，情随春浪去难平。\n幽窗谩结相思梦，欲化西园蝶未成。",
        "dynasty": "宋",
        "collection_info": null
    },
    {
        "title": "春江雨",
        "author": "张佖",
        "content": "雨溟溟，风泠泠，老松瘦竹临烟汀。\n空江冷落野云重，村中鬼火微如星。\n夜惊溪上渔人起，滴沥篷声满愁耳。\n子规叫断独未眠，罨岸春涛打船尾。",
        "dynasty": "宋",
        "collection_info": null
    },
    {
        "title": "送容州中丞赴镇",
        "author": "张佖",
        "content": "交趾同星坐，龙泉佩斗文。\n烧香翠羽帐，看舞鬰金裙。\n鹢首衝泷浪，犀渠拂岭云。\n莫教铜柱北，祗说马将军。",
        "dynasty": "宋",
        "collection_info": null
    },
    {
        "title": "赠韩道士",
        "author": "张佖",
        "content": "日暮秋风吹野花，上清归客意无涯。\n桃源寂寂烟霞闭，天路悠悠星汉斜。\n还似世人生白髮，定知仙骨变黄芽。\n东城南陌频相见，应是壶中别有家。",
        "dynasty": "宋",
        "collection_info": null
    },
    {
        "title": "句",
        "author": "张佖",
        "content": "槛外有天皆在照，望中无物敢潜行。",
        "dynasty": "宋",
        "collection_info": null
    },
    {
        "title": "查公山",
        "author": "查元方",
        "content": "大道贵知止，昔贤称二疏。\n今来我季方，退身兹有余。\n潇洒去桎梏，放荡狎樵渔。\n疏泉离远窦，凿石构层庐。\n溪禽拂窗牖，山花满庭除。\n寒藤繫舴艋，碧潭澄素舒。\n睹兹尘𡏖外，始见仁智居。\n痛哉方散适，溘然归丘墟。\n恨不同老彭，其乐永只且。\n自古千禄辈，知进不知退。\n立事名虽扬，全身理何昧。\n茂先赋鹪鹩，体物知显晦。\n一旦祸自速，临刑无以对。\n李斯恋富贵，下包周身智。\n及忆东门犬，已弃咸阳市。\n平子着归田，渊明舍彭泽。\n后来区区人，谁復挂书册。\n我喜从今云，吾宗有逋客。\n山号查公山，嵽嵲云汉间。\n山下查公冢，溪声长潺潺。\n高台好怅望，绝磴堪跻攀。\n他年谢簪绂，永此继闲闲。",
        "dynasty": "宋",
        "collection_info": null
    },
    {
        "title": "黄鹤楼",
        "author": "卢郢",
        "content": "黄鹤何年去杳冥，高楼千载倚江城。\n碧云朝卷四山景，流水夜传三峡声。\n柳暗西州供骋望，草芳南浦徧离情。\n登临一晌须回首，看却乡心万感生。",
        "dynasty": "宋",
        "collection_info": null
    },
    {
        "title": "残丝曲",
        "author": "卢郢",
        "content": "春风骀荡吹人衣，残丝罥花曳空飞。\n閒愁十丈断不得，雄蜂雌蝶相因依。\n高楼夹路凌云起，琐窗鸾柱弹流水。\n鶑声啼老杨柳烟，香梦蒙蒙隔千里。",
        "dynasty": "宋",
        "collection_info": null
    },
    {
        "title": "咏刺猬",
        "author": "朱贞白",
        "content": "行似针毡动，卧似栗裘圆。\n莫欺如此大，谁敢便行拳。",
        "dynasty": "宋",
        "collection_info": null
    },
    {
        "title": "谒贵公子不礼书格子屏风",
        "author": "朱贞白",
        "content": "道格何曾格，言糊又不糊。\n浑身总是眼，还解识人无。",
        "dynasty": "宋",
        "collection_info": null
    },
    {
        "title": "题棺木",
        "author": "朱贞白",
        "content": "久久终须要，而今未要君。\n有时闲忆着，大是要知闻。",
        "dynasty": "宋",
        "collection_info": null
    },
    {
        "title": "题狗蚤",
        "author": "朱贞白",
        "content": "与虱都来不较多，㩧挑筋斗大娄罗。\n忽然管着一蓝子，有甚心情那你何。",
        "dynasty": "宋",
        "collection_info": null
    },
    {
        "title": "咏月",
        "author": "朱贞白",
        "content": "当涂当涂见，芜湖芜湖见。\n八月十五夜，一似没柄扇。",
        "dynasty": "宋",
        "collection_info": null
    },
    {
        "title": "咏螃蟹",
        "author": "朱贞白",
        "content": "蝉眼龟形脚似蛛，未尝正面向人趋。\n如今饤在盘筵上，得似江湖乱走无。",
        "dynasty": "宋",
        "collection_info": null
    },
    {
        "title": "句  其一",
        "author": "朱贞白",
        "content": "倒排双陆子，稀插碧牙筹。\n既似柿牛妳，又如铃马兜。\n鼓搥并㩧箭，直是有来由。",
        "dynasty": "宋",
        "collection_info": null
    },
    {
        "title": "句  其二",
        "author": "朱贞白",
        "content": "一夜小园开似雪。",
        "dynasty": "宋",
        "collection_info": null
    },
    {
        "title": "句",
        "author": "邵拙",
        "content": "万国未得雨，孤云犹在山。",
        "dynasty": "宋",
        "collection_info": null
    },
    {
        "title": "句",
        "author": "罗颖",
        "content": "嫚侮羣豪夸大度，可怜容得辟阳侯。",
        "dynasty": "宋",
        "collection_info": null
    },
    {
        "title": "魰",
        "author": "刘吉",
        "content": "八珍一箸千金价，往往精庖贱惠文。\n莫道形模大刚拙，剖珠也解献殷勤。",
        "dynasty": "宋",
        "collection_info": null
    },
    {
        "title": "句",
        "author": "刘吉",
        "content": "一箭不中鹄，五湖归钓鱼。",
        "dynasty": "宋",
        "collection_info": null
    },
    {
        "title": "送季大夫牧舒州",
        "author": "汤悦",
        "content": "却下乌台建隼旟，侯封归去袭龙舒。\n严霜尚满辞天阙，甘雨看随入境车。",
        "dynasty": "宋",
        "collection_info": null
    },
    {
        "title": "奉和圣制送邓王牧宣城",
        "author": "汤悦",
        "content": "千里陵阳同陕服，凿门胙土寄亲贤。\n曙烟已别黄金殿，晚照重登白玉筵。\n江上浮光宜雨后，郡中远岫列窗前。\n天心待报期年政，留与工师播管弦。",
        "dynasty": "宋",
        "collection_info": null
    },
    {
        "title": "鼎臣学士侍郎以东馆庭梅昔翰苑之毫末今復半枯向时同僚零落都尽素髮垂领兹唯二人感旧伤怀发于吟咏惠然好我不能无言辄次来韵攀和",
        "author": "汤悦",
        "content": "忆见萌芽日，还怜合抱时。\n旧欢如梦想，物态暗还移。\n素艳今无几，朱颜亦自衰。\n树将人共老，何暇更悲丝。",
        "dynasty": "宋",
        "collection_info": null
    },
    {
        "title": "再次前韵代梅答",
        "author": "汤悦",
        "content": "託植经多稔，顷筐向盛时。\n枝条虽已故，情分不曾移。\n莫向阶前老，还同镜裏衰。\n更应怜堕叶，残吹挂虫丝。",
        "dynasty": "宋",
        "collection_info": null
    },
    {
        "title": "鼎臣学士侍郎楚金舍人学士以再伤庭梅诗同垂宠和清绝感叹情致俱深因成四十字陈谢",
        "author": "汤悦",
        "content": "人物同迁谢，重成念旧悲。\n连华得琼玖，合奏发埙篪。\n余枿虽无取，残芳尚获知。\n问君何所似，珍重杜秋诗。",
        "dynasty": "宋",
        "collection_info": null
    },
    {
        "title": "谒圣林",
        "author": "杨文郁",
        "content": "悠悠往古继来今，天地无穷照孔林。\n两到金丝堂下拜，门生无负百年心。",
        "dynasty": "宋",
        "collection_info": null
    },
    {
        "title": "句",
        "author": "骆仲舒",
        "content": "张鸿诗在楞伽峡，韩愈碑留燕喜亭。",
        "dynasty": "宋",
        "collection_info": null
    },
    {
        "title": "偈",
        "author": "释省念",
        "content": "今年六十七，老病随缘且遣日。\n今年记却来年事，来年记着今朝日。",
        "dynasty": "宋",
        "collection_info": null
    },
    {
        "title": "偈",
        "author": "释省念",
        "content": "白银世界金色身，情与非情共一真。\n明暗尽时俱不照，日轮午后示全身。",
        "dynasty": "宋",
        "collection_info": null
    },
    {
        "title": "句  其一",
        "author": "释省念",
        "content": "一言截断千江口，万仞峰前始得玄。",
        "dynasty": "宋",
        "collection_info": null
    },
    {
        "title": "句  其二",
        "author": "释省念",
        "content": "万里神光都一照，谁人敢并日轮齐。",
        "dynasty": "宋",
        "collection_info": null
    },
    {
        "title": "赠成务崇",
        "author": "孟嘏",
        "content": "同呼碧嶂前，已是十余年。\n话别非容易，相逢不偶然。\n多为诗酒役，早免利名牵。\n幸有归真路，何妨学上玄。",
        "dynasty": "宋",
        "collection_info": null
    },
    {
        "title": "句",
        "author": "孟嘏",
        "content": "诗酒独游寺，琴书多寄僧。",
        "dynasty": "宋",
        "collection_info": null
    },
    {
        "title": "赠天台逸人",
        "author": "廖融",
        "content": "移桧托禅子，携家上赤城。\n拂琴天籁寂，欹枕海涛生。\n雪白寒峰晚，鸟歌春谷晴。\n又闻求桂楫，载月十洲行。",
        "dynasty": "宋",
        "collection_info": null
    },
    {
        "title": "题寺古桧",
        "author": "廖融",
        "content": "何人见植初，老对梵王居。\n山鬼暗栖托，樵夫难破除。\n声高秋汉迥，影倒月潭虚。\n尽日无僧绕，清风长有余。",
        "dynasty": "宋",
        "collection_info": null
    },
    {
        "title": "梦仙谣",
        "author": "廖融",
        "content": "琪木扶疏繫辟邪，麻姑夜宴紫皇家。\n银河旌节摇波影，珠阁笙箫吸月华。\n翠凤引游三岛路，赤龙齐别五云车。\n星稀犹倚虹桥立，拟就张骞搭汉槎。",
        "dynasty": "宋",
        "collection_info": null
    },
    {
        "title": "退宫妓",
        "author": "廖融",
        "content": "神仙风格本难俦，曾从前皇翠辇游。\n红踯躅繁金殿暖，碧芙蓉笑水宫秋。\n宝车钿剥阴尘覆，锦帐香消画烛幽。\n一旦色衰归故里，月明犹梦按梁州。",
        "dynasty": "宋",
        "collection_info": null
    },
    {
        "title": "谢翁宏以诗百篇见示",
        "author": "廖融",
        "content": "高奇一百篇，见造化工全。\n积思游沧海，冥搜入洞天。\n神珠迷罔象，瑞玉匪雕鑴。\n休嘆不得力，离骚千古传。",
        "dynasty": "宋",
        "collection_info": null
    },
    {
        "title": "书伍彬屋壁",
        "author": "廖融",
        "content": "圆塘绿水平，鱼跃紫莼生。\n要路贫无力，深村老退耕。\n犊随原草远，蛙傍堑篱鸣。\n拨棹茶川去，初逢谷雨晴。",
        "dynasty": "宋",
        "collection_info": null
    },
    {
        "title": "赠王正己",
        "author": "廖融",
        "content": "吟高鄙俗流，傲逸访巢由。\n古寺寻僧饭，寒岩衣鹿裘。\n园桃山鼠嚙，崖蜜猎人偷。\n遂这箇清性，浮生不苟求。",
        "dynasty": "宋",
        "collection_info": null
    },
    {
        "title": "赠狄涣",
        "author": "廖融",
        "content": "高卧白云乡，崖泉对阁凉。\n守贫无属道，多病数求方。\n耕犊惊雷毙，寒芜入圃荒。\n如何帝未梦，吟苦顶铺霜。",
        "dynasty": "宋",
        "collection_info": null
    },
    {
        "title": "句  其一",
        "author": "廖融",
        "content": "云穿捣药屋，雪压钓鱼船。",
        "dynasty": "宋",
        "collection_info": null
    },
    {
        "title": "句  其二",
        "author": "廖融",
        "content": "松风吹髮乱，岩溜溅碁寒。",
        "dynasty": "宋",
        "collection_info": null
    },
    {
        "title": "句  其三",
        "author": "廖融",
        "content": "圭窦先知晓，盆池别见天。",
        "dynasty": "宋",
        "collection_info": null
    },
    {
        "title": "存目",
        "author": "廖融",
        "content": "诗题：酬皇甫冉西陵见寄诗：西陵潮已漏，岛屿没中流。\n越客依风水，相看南渡头。\n寒光生极浦，暮雪映沧州。\n何事扬帆去，空惊海上鸥。",
        "dynasty": "宋",
        "collection_info": null
    },
    {
        "title": "宫词",
        "author": "翁宏",
        "content": "又是春残也，如何出翠帷。\n落花人独立，微雨燕双飞。\n寓目魂将断，经年梦亦非。\n那堪嚮秋夕，萧飒暮蟾辉。",
        "dynasty": "宋",
        "collection_info": null
    },
    {
        "title": "秋风曲",
        "author": "翁宏",
        "content": "又是秋残也，无聊意若何。\n客程江外远，归思夜深多。\n岘首飞黄叶，湘湄走白波。\n仍闻汉都护，今岁合休戈。",
        "dynasty": "宋",
        "collection_info": null
    },
    {
        "title": "赠衡山廖融南游",
        "author": "翁宏",
        "content": "病卧瘴云间，莓苔渍竹关。\n孤吟牛渚月，老忆洞庭山。\n壮志潜消尽，淳风竟未还。\n今朝忽相遇，执手一开颜。",
        "dynasty": "宋",
        "collection_info": null
    },
    {
        "title": "句  其一",
        "author": "翁宏",
        "content": "风高弓力大，霜重角声干。",
        "dynasty": "宋",
        "collection_info": null
    },
    {
        "title": "句  其二",
        "author": "翁宏",
        "content": "客帆来异域，别岛落蟠桃。",
        "dynasty": "宋",
        "collection_info": null
    },
    {
        "title": "句  其三",
        "author": "翁宏",
        "content": "寒清万国土，冷斗四维根。",
        "dynasty": "宋",
        "collection_info": null
    },
    {
        "title": "句  其四",
        "author": "翁宏",
        "content": "漏光残井甃，缺影背山椒。",
        "dynasty": "宋",
        "collection_info": null
    },
    {
        "title": "句  其五",
        "author": "翁宏",
        "content": "万木残秋裏，孤舟半夜猿。",
        "dynasty": "宋",
        "collection_info": null
    },
    {
        "title": "句  其六",
        "author": "翁宏",
        "content": "因寻买珠客，误入射猿家。",
        "dynasty": "宋",
        "collection_info": null
    },
    {
        "title": "句  其七",
        "author": "翁宏",
        "content": "何处残春夜，和花落古宫。",
        "dynasty": "宋",
        "collection_info": null
    },
    {
        "title": "句  其八",
        "author": "翁宏",
        "content": "孤舟半夜雨，上国十年心。",
        "dynasty": "宋",
        "collection_info": null
    },
    {
        "title": "怀翁宏",
        "author": "王元",
        "content": "独夜思君切，无人知此情。\n沧洲归未得，华髮别来生。\n孤馆木初落，高空月正明。\n远书多隔岁，犹念没前程。",
        "dynasty": "宋",
        "collection_info": null
    },
    {
        "title": "题邓真人遗址",
        "author": "王元",
        "content": "三千功满轻升去，留得山前旧隠基。\n但见白云长掩映，不知浮世几兴衰。\n松梢风触霓旌动，棕叶霜沾鹤翅垂。\n近代无人寻异事，野泉喷月泻秋池。",
        "dynasty": "宋",
        "collection_info": null
    },
    {
        "title": "悼李韶",
        "author": "王元",
        "content": "韶也命何奇，生前与世违。\n贫栖古梵剎，终着旧麻衣。\n雅句僧抄遍，孤坟客吊稀。\n故园今孰在，应见梦中归。",
        "dynasty": "宋",
        "collection_info": null
    },
    {
        "title": "句  其一",
        "author": "王元",
        "content": "伴行唯瘦鹤，寻寺入深云。",
        "dynasty": "宋",
        "collection_info": null
    },
    {
        "title": "句  其二",
        "author": "王元",
        "content": "江城卖药常将鹤，古寺看碑不下馿。",
        "dynasty": "宋",
        "collection_info": null
    },
    {
        "title": "题全义分水岭",
        "author": "伍彬",
        "content": "前贤功及物，禹后杳难俦。\n不及古今色，平分南北流。\n寒衝山影岸，清绕荻花洲。\n尽是朝宗去，潺湲早晚休。",
        "dynasty": "宋",
        "collection_info": null
    },
    {
        "title": "句  其一",
        "author": "伍彬",
        "content": "稚子出看莎径没，渔翁来报竹桥流。",
        "dynasty": "宋",
        "collection_info": null
    },
    {
        "title": "句  其二",
        "author": "伍彬",
        "content": "踪迹未辞鸳鹭客，梦魂先到鹧鸪村。",
        "dynasty": "宋",
        "collection_info": null
    },
    {
        "title": "赠藴上人",
        "author": "王正己",
        "content": "佛法诗名谁更继，未闻随分谒侯王。\n洗盂秋涧日华动，捣药夜堂云气香。\n苔藓乱青封迭石，杉松浓影过空墙。\n若非火岳□□地，那得吾师住久长。",
        "dynasty": "宋",
        "collection_info": null
    },
    {
        "title": "赠廖融",
        "author": "王正己",
        "content": "湖南虽不就卑官，高卧深云道自安。\n病起坐当秋阁迥，酒醒吟对夜涛寒。\n炉中药熟分僧服，榻上琴闲借我弹。\n幸遇清朝有良鉴，退身争忍似方干。",
        "dynasty": "宋",
        "collection_info": null
    },
    {
        "title": "偈",
        "author": "丰禅师",
        "content": "骏马机前异，游人肘后悬。\n既参云外客，试为老僧看。",
        "dynasty": "宋",
        "collection_info": null
    },
    {
        "title": "句",
        "author": "丰禅师",
        "content": "雪岭梅花绽，云洞老僧惊。",
        "dynasty": "宋",
        "collection_info": null
    },
    {
        "title": "寿阳山",
        "author": "石仲元",
        "content": "平原翠削万琼瑰，顿辔尘沙眼暂开。\n文网牵人宁底急，未妨特特看山来。",
        "dynasty": "宋",
        "collection_info": null
    },
    {
        "title": "句  其一",
        "author": "石仲元",
        "content": "地连锦野东西去，水接朱川次第来。",
        "dynasty": "宋",
        "collection_info": null
    },
    {
        "title": "句  其二",
        "author": "石仲元",
        "content": "石压木斜出，岸悬花倒生。",
        "dynasty": "宋",
        "collection_info": null
    },
    {
        "title": "吟赠梦英大师",
        "author": "王着",
        "content": "到处闻人乞篆踪，学来年久有深功。\n墨池阔类湘江水，笔冢高齐太华峰。\n金锡罢飞新解虎，铁盂收掌旧降龙。\n知师吟恋烟村景，不肯迴头望九重。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "梁周翰",
        "content": "宝书惊绝耀天章，飞白亲题赐玉堂。\n瑞彩上腾流素月，朗河下注映丹墙。\n鹤盘吴屿双翎健，鹊顾雕陵巨翼长。\n游雾半收悬组练，轻云斜拂驻鸾皇。\n墨池併获三奇宝，翠琰俱生五色光。\n陪讌禁林知有幸，叩头遥祝万年觞。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "梁周翰",
        "content": "知有英儒伯始孙，聚书讲学贲邱园。\n征搜合副来贤诏，旌表宜题遍德门。\n举族为人俱孝弟，深幽何草不兰荪。\n小冠子夏来相示，诗版因凭寄竹轩。",
        "dynasty": "宋",
        "collection_info": null
    },
    {
        "title": "句  其一",
        "author": "梁周翰",
        "content": "谁似金华杨学士，十联诗在御屏间。",
        "dynasty": "宋",
        "collection_info": null
    },
    {
        "title": "句  其二",
        "author": "梁周翰",
        "content": "百花将尽牡丹坼，十雨初晴太液春。",
        "dynasty": "宋",
        "collection_info": null
    },
    {
        "title": "句  其三",
        "author": "梁周翰",
        "content": "宿雨一番蔬甲拆，春山几处茗旗香。\nff。",
        "dynasty": "宋",
        "collection_info": null
    },
    {
        "title": "寄怀英公大师清交",
        "author": "马去非",
        "content": "云隠秋鸿水隠鱼，相思难得惠休书。\n遥闻养性栖莲岳，不肯携筇入帝都。\n金殿圣缘应未断，玉堂知己渐凋疏。\n何人曾得陪高论，头戴神羊马大夫。",
        "dynasty": "宋",
        "collection_info": null
    },
    {
        "title": "宿山寺",
        "author": "孟贯",
        "content": "溪山尽日行，方听远钟声。\n入院逢僧定，登楼见月生。\n露垂羣木润，泉落一岩清。\n此景关吾事，通宵寐不成。",
        "dynasty": "宋",
        "collection_info": null
    },
    {
        "title": "赠栖隠洞谭先生",
        "author": "孟贯",
        "content": "先生双鬓华，深谷卧云霞。\n不伐有巢树，多移无主花。\n石泉春酿酒，松火夜煎茶。\n因问山中事，如君有几家。",
        "dynasty": "宋",
        "collection_info": null
    },
    {
        "title": "归雁",
        "author": "孟贯",
        "content": "春至衡阳雁，思归塞路长。\n汀洲齐奋翼，霄汉共成行。\n雪尽翻风暖，寒收度月凉。\n直应到秋日，依旧返潇湘。",
        "dynasty": "宋",
        "collection_info": null
    },
    {
        "title": "春江送人",
        "author": "孟贯",
        "content": "春江多去情，相去枕长汀。\n数雁别湓浦，片帆离洞庭。\n雨余沙草绿，云散岸峰青。\n谁共观明月，渔歌夜好听。",
        "dynasty": "宋",
        "collection_info": null
    },
    {
        "title": "宿故人江居",
        "author": "孟贯",
        "content": "渡口树冥冥，南山渐隠青。\n渔舟归旧浦，鸥鸟宿前汀。\n静榻悬灯坐，閒门对浪扃。\n相思频到此，几番醉还醒。",
        "dynasty": "宋",
        "collection_info": null
    },
    {
        "title": "赠隠者",
        "author": "孟贯",
        "content": "世路争名利，深山独结茅。\n安情自得所，非道岂相交。\n百尺松当户，千年鹤在巢。\n知君于此景，未欲等閒抛。",
        "dynasty": "宋",
        "collection_info": null
    },
    {
        "title": "寄暹上人",
        "author": "孟贯",
        "content": "闻罢城中讲，来安顶上禅。\n夜灯明石室，清磬出岩泉。\n欲访惭多事，相思恨隔年。\n终期息尘虑，接话虎溪边。",
        "dynasty": "宋",
        "collection_info": null
    },
    {
        "title": "江边閒步",
        "author": "孟贯",
        "content": "閒来南渡口，迤逦看江枫。\n一路波涛畔，数家芦苇中。\n远汀排晚树，深浦漾寒鸿。\n吟罢慵回首，此情谁与同。",
        "dynasty": "宋",
        "collection_info": null
    },
    {
        "title": "过王逸人园林",
        "author": "孟贯",
        "content": "谷口何时住，烟霞一径深。\n水声离远洞，山色出疏林。\n雪彩从沾鬓，年光不计心。\n自言人少到，犹喜我来寻。",
        "dynasty": "宋",
        "collection_info": null
    },
    {
        "title": "寄李处士",
        "author": "孟贯",
        "content": "僧话磻溪叟，平生重赤松。\n夜堂悲蟋蟀，秋水老芙蓉。\n吟坐倦垂钓，閒行多倚筇。\n闻名来已久，未得一相逢。",
        "dynasty": "宋",
        "collection_info": null
    },
    {
        "title": "夏日寄史处士",
        "author": "孟贯",
        "content": "掩关苔满地，终日坐腾腾。\n暑气冷衣葛，暮云催烛灯。\n寂寥知得趣，疏懒似无能。\n还忆旧游否，何年别杜陵。",
        "dynasty": "宋",
        "collection_info": null
    },
    {
        "title": "夏日登瀑顶寺因寄诸知己",
        "author": "孟贯",
        "content": "曾于尘埃望，此景在烟霄。\n岩静水声近，山深暑气遥。\n杖藜青石路，煮茗白云樵。\n寄语为郎者，谁能访寂寥。",
        "dynasty": "宋",
        "collection_info": null
    },
    {
        "title": "早秋吟眺",
        "author": "孟贯",
        "content": "新秋初雨后，独立对遥山。\n去鸟望中没，好云吟裏还。\n长年惭道薄，明代取身閒。\n从有西征思，园林懒闭关。",
        "dynasty": "宋",
        "collection_info": null
    },
    {
        "title": "山中答友人",
        "author": "孟贯",
        "content": "偶爱春山在，因循值暑时。\n风尘非所愿，泉石本相宜。\n坐久松阴转，吟余蝉韵移。\n自惭疏野甚，多失故人期。",
        "dynasty": "宋",
        "collection_info": null
    },
    {
        "title": "山斋早秋雨中",
        "author": "孟贯",
        "content": "深居少往还，卷箔早秋间。\n雨洒吟蝉树，云藏啸狖山。\n炎蒸如便退，衣葛亦堪閒。\n静坐得无事，酒卮聊畅颜。",
        "dynasty": "宋",
        "collection_info": null
    },
    {
        "title": "送人游南越",
        "author": "孟贯",
        "content": "孑然南越去，替尔畏前程。\n见说路歧崄，不通车马行。\n瘴烟迷海色，岭树带猿声。\n独向山家宿，多应乡思生。",
        "dynasty": "宋",
        "collection_info": null
    },
    {
        "title": "酬东溪史处士",
        "author": "孟贯",
        "content": "咫尺东溪路，年来偶访迟。\n泉声迷雨夜，花片落空枝。\n石径逢僧出，山床见鹤移。\n贫斋有琴酒，曾许月圆期。",
        "dynasty": "宋",
        "collection_info": null
    },
    {
        "title": "秋江送客",
        "author": "孟贯",
        "content": "秋风楚江上，送子话游遨。\n远水宿何处，孤舟春夜涛。\n浦云沈雁影，山月照猿嗥。\n莫为饥寒苦，便成名利劳。",
        "dynasty": "宋",
        "collection_info": null
    },
    {
        "title": "寄山中高逸人",
        "author": "孟贯",
        "content": "烟霞多放旷，吟啸是寻常。\n猿共摘山果，僧邻住石房。\n蹑云双屐冷，采药一身香。\n我忆相逢夜，松潭月色凉。",
        "dynasty": "宋",
        "collection_info": null
    },
    {
        "title": "怀友人",
        "author": "孟贯",
        "content": "浮世况多事，飘流每嘆君。\n路岐何处去，消息几时闻。\n吟裏落秋叶，望中生暮云。\n孤怀谁慰我，夕鸟自成羣。",
        "dynasty": "宋",
        "collection_info": null
    },
    {
        "title": "清洛喜英公大师相访",
        "author": "许仲宣",
        "content": "方袍紫染出彤庭，久在林泉养性灵。\n无事挠心长见醉，有名传世不曾醒。\n多年别我头先白，此日逢师眼倍青。\n记得上都相会否，夜飞杯篆老君经。",
        "dynasty": "宋",
        "collection_info": null
    },
    {
        "title": "钟山寺",
        "author": "乐史",
        "content": "千峰夹一径，一径花枕泉。\n听泉復看花，行到钟山前。\n古寺云生屋，高僧月伴禅。\n自惭留一宿，匹马又朝天。",
        "dynasty": "宋",
        "collection_info": null
    },
    {
        "title": "访白陂陈处士  其一",
        "author": "乐史",
        "content": "沿溪復践云，云边访道人。\n水声齐入耳，山色来遶身。\n闻君话经济，使我开精神。\n少微星在此，飞诏何因循。",
        "dynasty": "宋",
        "collection_info": null
    },
    {
        "title": "访白陂陈处士  其二",
        "author": "乐史",
        "content": "清风不见面，白汗如波流。\n走来君洞裏，云树冷飕飕。\n更泻葡萄绿，千杯沃倒愁。\n魂疑更回首，残热又为雠。",
        "dynasty": "宋",
        "collection_info": null
    },
    {
        "title": "慈竹",
        "author": "乐史",
        "content": "蜀中何物灵，有竹慈为名。\n一丛阔数步，森森数十茎。\n长茎復短茎，枝叶不峥嵘。\n去年笋已长，今年笋又生。\n高低相倚頼，浑如长幼情。\n孝子侍父立，顺孙随祖行。\n慈爱必孝顺，根枝信天成。\n吾闻唐之人，孝行常忻忻。\n郓州张公艺，九世同一门。\n大帝闻其名，衡茅降至尊。\n冯宿丱岁时，随父庐祖坟。\n父子相随孝，灵芝特地春。\n北海吕元简，四世为家主。\n以至牛马羊，异母皆相乳。\n虞乡董恭直，鞠养诸孤遗。\n鸲鹆与鸦鹊，同巢而共枝。\n孝行动天地，鸟兽皆随时。\n又闻猓然兽，死不相弃离。\n{蜳攵}𧍪与鲛鱼，子母长相随。\n兽面而人心，此兽信有之。\n兽心而人面，其人诚可悲。\n李钧为侍御，弃母在温州。\n母因殍饿死，甘旨何悠悠。\n光禄李玕者，亦是斯人流。\n有母不侍养，异居经千秋。\n唐家法网宽，贷死流遐陬。\n崔湜为侍郎，天子赐瓜香。\n携归与爱妾，老母不得尝。\n一旦恶贯盈，杀之于路傍。\n越公钟绍京，至孝何殊常。\n少时得果瓜，先解进高堂。\n长大遇玄宗，荣华不可当。\n孝者名常新，逆者污人伦。\n人既不如竹，乃是一埃尘。\n夫为人子者，莫若事尊亲。\n夫为人父者，莫若教儿孙。\n积善与行孝，可以立其身。\n我愿移此竹，栽于率土滨。\n使彼行人见，皆为慈孝人。\n樵童见此竹，且莫伐为薪。",
        "dynasty": "宋",
        "collection_info": null
    },
    {
        "title": "咏华林书院",
        "author": "乐史",
        "content": "能为孝义復为文，惟有君家事渐新。\n旌表已迎金殿敕，子孙常宴杏园春。\n亲情广阔追随大，鼓笛喧胜嫁娶频。\n更置书堂书万卷，不辞延待四方人。",
        "dynasty": "宋",
        "collection_info": null
    },
    {
        "title": "句",
        "author": "魏元吉",
        "content": "去来无踪迹，大块一飞尘。",
        "dynasty": "宋",
        "collection_info": null
    },
    {
        "title": "题镇戎军厅壁",
        "author": "张继常",
        "content": "夜闻碛外铃声苦，晓听城头画角哀。\n不是感恩心似铁，谁人肯向此间来。",
        "dynasty": "宋",
        "collection_info": null
    },
    {
        "title": "赠英公大师",
        "author": "李铸",
        "content": "僧门奇士有英公，篆隶高能世莫穷。\n五色彩毫传梦寐，三乘真谛达虚空。\n赐衣深染函关上，宠号光呼柰苑中。\n幸对风情添逸趣，好陪清话在莲宫。",
        "dynasty": "宋",
        "collection_info": null
    },
    {
        "title": "题歙州问政山聂道士所居",
        "author": "黄台",
        "content": "千寻练带新安水，万仞花屏问政山。\n自少云霞居物外，不多尘土到人间。\n壶悬仙岛吞舟罢，椀浸星宫沈水闲。\n宝箓箧垂金缕带，绛囊绛锁玉连环。\n静张棋势铺还打，默考仙经补又删。\n床并葛鞋寒兔伏，窗横柽几老龙跧。\n溪童乞火朝敲竹，山鬼听琴夜撼{枦睘}。\n草暗碧潭思句曲，松昏紫气度深关。\n龟成浅甲毛犹绿，鹤化幽翎顶更殷。\n阮洞神仙分药去，蔡家兄弟寄书还。\n黄精苗倒眠青鹿，红杏枝低挂白鹇。\n容易煮茶供客用，辛勤栽果与猿攀。\n常寻灵穴通三岛，拟过流沙化百蛮。\n新隠渐开侵月窟，旧林犹悦枕沙湾。\n手疏俗礼慵非傲，肘护灵方臂不悭。\n海上使频青鸟黠，箧中藏久白馿顽。\n筇枝健拄菖蒲节，笋栉高簪玳瑁斑。\n花气熏心香馥馥，涧声聆耳冷潺潺。\n高坟自掩浮生骨，短晷难穷不死颜。\n早晚重逢萧坞客，愿随芝盖出尘寰。",
        "dynasty": "宋",
        "collection_info": null
    },
    {
        "title": "题青纱连二枕",
        "author": "秦南运",
        "content": "阴香装艳入青纱，还与敧眠好事家。\n梦裏却成三色雨，枕山不敢斗清华。",
        "dynasty": "宋",
        "collection_info": null
    },
    {
        "title": "送从弟舍人入蜀",
        "author": "刘兼",
        "content": "嘉陵江畔饯行车，离袂难分十里余。\n慷慨莫夸心似铁，留连不觉泪成珠。\n风光川谷梅将发，音信云天雁未疏。\n立马举鞭无限意，会稀别远拟何如。",
        "dynasty": "宋",
        "collection_info": null
    },
    {
        "title": "春晚寓怀",
        "author": "刘兼",
        "content": "一承兑泽莅方州，八度春光照郡楼。\n好景几时官吏醉，名山时领管弦游。\n空花任尔频侵眼，老雪从他渐满头。\n归去杜陵池阁在，只能欢笑不能愁。",
        "dynasty": "宋",
        "collection_info": null
    },
    {
        "title": "送文英大师",
        "author": "刘兼",
        "content": "屈指平阳别社莲，蟾光一百度曾圆。\n孤云自在知何处，薄宦参差亦信缘。\n山郡披风方穆若，花时分袂更凄然。\n摇鞭相送嘉陵岸，迴首羣峰隔囊边。",
        "dynasty": "宋",
        "collection_info": null
    },
    {
        "title": "早秋游湖上亭",
        "author": "刘兼",
        "content": "摇落江天万木空，雁行斜戛塞垣风。\n征闺捣月离愁远，旧馆眠云旅梦通。\n郢客岂能陪下里，皋禽争肯恋樊笼。\n此心旷荡谁相会，尽在南华十卷中。",
        "dynasty": "宋",
        "collection_info": null
    },
    {
        "title": "征妇怨",
        "author": "刘兼",
        "content": "金闺寂寞罢粧台，玉筯栏干界粉腮。\n花落掩关春欲暮，月圆欹枕梦初迴。\n鸾胶岂续愁肠断，龙剑难挥别绪开。\n曾寄锦书无限意，塞鸿何事不归来。",
        "dynasty": "宋",
        "collection_info": null
    },
    {
        "title": "晚楼寓怀",
        "author": "刘兼",
        "content": "薄暮疏林宿鸟还，倚楼垂袂復凭栏。\n月沉江底珠轮凈，云锁峰头玉叶寒。\n刘毅暂贫虽壮志，冯唐将老自低颜。\n无言独对秋风立，拟把朝簪换钓竿。",
        "dynasty": "宋",
        "collection_info": null
    },
    {
        "title": "旭川祁宰思家而卒因述意呈秦川知己",
        "author": "刘兼",
        "content": "岁稔民康绝讼论，政成公暇自由身。\n朝看五马闲如社，夜拥双姬暖似春。\n家记不忧凭冢子，官资无愧是朝臣。\n岂同龌龊祁员外，至死悲凉一妇人。",
        "dynasty": "宋",
        "collection_info": null
    },
    {
        "title": "偶闻官吏举请辄有一篇寄呈成都府从弟舍人",
        "author": "刘兼",
        "content": "官吏潜陈借寇词，宦情乡梦两相违。\n青城锦水无心住，紫阁莲峰有意归。\n张翰鲈鱼因醉忆，孟光书信近春稀。\n黄茅瘴色看看起，贪者犹疑别是机。",
        "dynasty": "宋",
        "collection_info": null
    },
    {
        "title": "春游",
        "author": "刘兼",
        "content": "柳成金穗草如茵，载酒寻花共赏春。\n先入醉乡君莫问，十年风景在三秦。",
        "dynasty": "宋",
        "collection_info": null
    },
    {
        "title": "再看光福寺牡丹",
        "author": "刘兼",
        "content": "去年曾看牡丹花，蛱蝶迎人傍綵霞。\n今日再游光福寺，春风吹我入仙家。\n当筵芬馥歌唇动，倚槛娇羞醉眼斜。\n来岁未朝京阙去，依前和露载归衙。",
        "dynasty": "宋",
        "collection_info": null
    },
    {
        "title": "登郡楼书怀三首  其一",
        "author": "刘兼",
        "content": "烟雨楼台渐晦冥，锦江澄碧浪花平。\n卞和未雪荆山耻，庄舄空伤越国情。\n天际寂寥无雁下，云端依约有僧行。\n登高欲继离骚咏，魂断愁深写不成。",
        "dynasty": "宋",
        "collection_info": null
    },
    {
        "title": "登郡楼书怀三首  其二",
        "author": "刘兼",
        "content": "边郡荒凉悲且歌，故园迢递隔烟波。\n琴声背俗终如是，剑气衝星又若何。\n朝客渐通书信少，钓舟频引梦魂多。\n北山更有移文者，白首无尘归去么。",
        "dynasty": "宋",
        "collection_info": null
    },
    {
        "title": "登郡楼书怀三首  其三",
        "author": "刘兼",
        "content": "莫嗔阮氏哭途穷，万代深沉恨亦同。\n瑞玉岂知将抵鹊，铅刀何事却屠龙。\n九夷欲适嗟吾道，五柳终归效古风。\n独倚郡楼无限意，满江烟雨正冥蒙。",
        "dynasty": "宋",
        "collection_info": null
    },
    {
        "title": "春夕遣怀",
        "author": "刘兼",
        "content": "穷通分定莫凄凉，且放欢情入醉乡。\n范蠡扁舟终去相，冯唐半世只为郎。\n风飘玉笛梅初落，酒泛金樽月未央。\n休把虚名挠怀抱，九原丘壠尽侯王。",
        "dynasty": "宋",
        "collection_info": null
    },
    {
        "title": "中春登楼二首  其一",
        "author": "刘兼",
        "content": "金杯不以涤愁肠，江郡芳时忆故乡。\n两岸烟花春富贵，一楼风月夜凄凉。\n王章莫耻牛衣泪，潘岳休惊鹤鬓霜。\n归去莲花归未得，白云深处有茅堂。",
        "dynasty": "宋",
        "collection_info": null
    },
    {
        "title": "中春登楼二首  其二",
        "author": "刘兼",
        "content": "古今通塞莫咨嗟，谩把霜髯敌岁华。\n失手已惭蛇有足，用心休为鼠无牙。\n九天云凈方怜月，一夜风高便厌花。\n独倚郡楼人不会，钓舟春浪接平沙。",
        "dynasty": "宋",
        "collection_info": null
    },
    {
        "title": "中春宴游",
        "author": "刘兼",
        "content": "二月风光似洞天，红英翠萼蔟芳筵。\n楚王云雨迷巫峡，江令文章媚蜀笺。\n歌黛久颦春岫敛，舞衣新绣晓霞鲜。\n酒阑香袂初分散，笑指渔翁钓暮烟。",
        "dynasty": "宋",
        "collection_info": null
    },
    {
        "title": "咸阳怀古",
        "author": "刘兼",
        "content": "高秋咸镐起霜风，秦汉荒陵树叶红。\n七国斗鷄方贾勇，中原逐鹿更争雄。\n南山漠漠云常在，渭水悠悠事旋空。\n立马举鞭遥望处，阿房遗址夕阳东。",
        "dynasty": "宋",
        "collection_info": null
    },
    {
        "title": "倦学",
        "author": "刘兼",
        "content": "乐广亡来水镜稀，宓妃嫫母混妍媸。\n且于雾裏藏玄豹，休向窗中问碧鷄。\n百氏典坟空自苦，一堆萤雪竟谁知。\n门前春色芳如昼，好掩书斋任所之。",
        "dynasty": "宋",
        "collection_info": null
    },
    {
        "title": "昼寝",
        "author": "刘兼",
        "content": "花落青苔锦数重，书淫不觉避春慵。\n恣情枕上飞庄蝶，任尔云间骋陆龙。\n玉液未能消气魄，牙籤方可涤昏蒙。\n起来已被诗魔引，窗外寒敲翠竹风。",
        "dynasty": "宋",
        "collection_info": null
    },
    {
        "title": "简竖儒",
        "author": "刘兼",
        "content": "蹄涔岂信有沧浪，萤火何堪并太阳。\n渊奥未曾探禹穴，矜夸便拟越丘墙。\n小巫神气终须怯，下俚音声必不长。\n近日冰壶多晦昧，虎皮羊质也观光。",
        "dynasty": "宋",
        "collection_info": null
    },
    {
        "title": "江楼望乡寄内子",
        "author": "刘兼",
        "content": "独上江楼望故乡，泪襟霜笛共凄凉。\n云生陇首秋虽早，月在天心夜已长。\n魂梦只能随蛱蝶，烟波无计学鸳鸯。\n蜀笺都有三千幅，总写离情寄孟光。",
        "dynasty": "宋",
        "collection_info": null
    },
    {
        "title": "春昼醉眠",
        "author": "刘兼",
        "content": "朱栏芳草绿纤纤，欹枕高堂卷昼帘。\n处处落花春寂寂，时时中酒病厌厌。\n塞鸿信断虽堪讶，梁燕词多且莫嫌。\n自有卷书销永日，霜华未用鬓边添。",
        "dynasty": "宋",
        "collection_info": null
    },
    {
        "title": "命妓不至",
        "author": "刘兼",
        "content": "琴中难挑孰怜才，独对良宵酒数杯。\n苏子黑貂将已敝，宋弘青鸟又空迴。\n月空凈牖霜成隙，风卷残花锦作堆。\n欹枕梦魂何处去，醉和春色入天台。",
        "dynasty": "宋",
        "collection_info": null
    },
    {
        "title": "诫是非",
        "author": "刘兼",
        "content": "巧舌如簧总莫听，是非多自爱憎生。\n三人告母虽投杼，百犬闻风只吠声。\n辨玉且宽和氏罪，诬金须认不疑情。\n因思畴昔游谈者，六国交驰亦受烹。",
        "dynasty": "宋",
        "collection_info": null
    },
    {
        "title": "莲塘霁望",
        "author": "刘兼",
        "content": "新秋菡萏发红英，向晚风飘满郡馨。\n万迭水纹罗乍展，一双鸂鶒绣初成。\n采莲奴散吴歌阕，拾翠人归楚雨晴。\n远岸牧童吹短笛，蓼花深处信牛行。",
        "dynasty": "宋",
        "collection_info": null
    },
    {
        "title": "秋夕书怀二首  其一",
        "author": "刘兼",
        "content": "荒僻淹留岁已深，解龟无计恨难任。\n守方半会蛮夷语，贺厦全忘燕雀心。\n夜静倚楼悲月笛，秋寒欹枕泣霜砧。\n宦情总逐愁肠断，一筯鲈鱼直万金。",
        "dynasty": "宋",
        "collection_info": null
    },
    {
        "title": "秋夕书怀二首  其二",
        "author": "刘兼",
        "content": "直气从来不入时，掩关慵更钓磻溪。\n斯文未丧宣尼叹，吾道将穷阮籍悲。\n轻粉覆墙凝夜砌，乱金铺菊织秋篱。\n南阳卧久无人问，薄命非才有可疑。",
        "dynasty": "宋",
        "collection_info": null
    },
    {
        "title": "对雨",
        "author": "刘兼",
        "content": "幽庭凝碧亦涟漪，檐溜声繁聒梦归。\n半岫金乌纔委照，一川石燕又交飞。\n濯枝霢霂梅花吐，吹渚飘飖暑气微。\n因忆故园闲钓处，苍苔斑驳满渔矶。",
        "dynasty": "宋",
        "collection_info": null
    },
    {
        "title": "登楼寓望",
        "author": "刘兼",
        "content": "凭高多是偶汍澜，红叶何堪照病颜。\n万迭云山供远恨，一轩风物送秋寒。\n背琴鹤客归松径，横笛牛童卧蓼滩。\n独倚郡楼无限意，夕阳西迈水东边。",
        "dynasty": "宋",
        "collection_info": null
    },
    {
        "title": "访饮妓不遇招酒徒不至",
        "author": "刘兼",
        "content": "小桥流水接平沙，何处行云不在家。\n毕卓未来轻竹叶，刘晨重到殢桃花。\n琴樽冷落春将尽，帏幌萧条日又斜。\n回首却寻芳草路，金鞭拂柳思无涯。",
        "dynasty": "宋",
        "collection_info": null
    },
    {
        "title": "梦归故园二首  其一",
        "author": "刘兼",
        "content": "桐叶飞霜落井栏，菱花藏雪助衰颜。\n夜窗飒飒摇寒竹，秋枕迢迢梦故山。\n临水钓舟横苇岸，隔溪禅侣启柴关。\n觉来依旧三更月，离绪乡心起万端。",
        "dynasty": "宋",
        "collection_info": null
    },
    {
        "title": "梦归故园二首  其二",
        "author": "刘兼",
        "content": "旧馆秋寒一梦长，水帘疏影入迴塘。\n宦情率尔拖渔艇，客恨依然在燕梁。\n白鹭独飘山面雪，红蕖全谢镜心香。\n起来不语无人会，醉倚东轩半夕阳。",
        "dynasty": "宋",
        "collection_info": null
    },
    {
        "title": "玉烛花",
        "author": "刘兼",
        "content": "袅袅香英三四枝，亭亭红艷照阶墀。\n正当晚槛初开处，恰似春闱就试时。\n少女不吹方熠爚，东君偏惜未离披。\n夜深斜倚朱栏外，拟把隣光借与谁。",
        "dynasty": "宋",
        "collection_info": null
    },
    {
        "title": "新蝉",
        "author": "刘兼",
        "content": "齐女幈帏失旧容，侍中冠冕有芳踪。\n翅翻晚鬓寻香露，声引秋丝逐远风。\n旅馆听时髭欲白，戍楼闻处叶多红。\n只知送恨添愁事，谁见凌霄羽蜕功。",
        "dynasty": "宋",
        "collection_info": null
    },
    {
        "title": "晨鷄",
        "author": "刘兼",
        "content": "朱冠金距綵毛身，昧爽高声已报晨。\n作瑞莫惭先贡楚，擅场须信独推秦。\n淮南也伴升仙犬，函谷曾容借晓人。\n此日卑栖随饮啄，宰君驱我亦相驯。",
        "dynasty": "宋",
        "collection_info": null
    },
    {
        "title": "春燕",
        "author": "刘兼",
        "content": "多时窗外语呢喃，只要佳人卷绣帘。\n大厦已成须庆贺，高门频入莫憎嫌。\n花间舞蝶和香趁，江畔春泥带雨衔。\n栖息数年情已厚，营巢争肯傍他檐。",
        "dynasty": "宋",
        "collection_info": null
    },
    {
        "title": "秋夕书怀呈戎州郎中  其一",
        "author": "刘兼",
        "content": "素律初迴枕簟凉，松风飘泊入华堂。\n谈鷄寂默纱窗静，梦蝶萧条玉漏长。\n归去水云多阻隔，别来情绪足悲伤。\n霜砧月笛休相引，只有离襟泪两行。",
        "dynasty": "宋",
        "collection_info": null
    },
    {
        "title": "秋夕书怀呈戎州郎中  其二",
        "author": "刘兼",
        "content": "风送秋荷满鼻香，竹声敲玉近虚廊。\n梦迴故国情方黯，月过疏帘夜正凉。\n菱镜也知移艷态，锦书其柰隔年光。\n鸾胶处处难寻觅，断尽相思寸寸肠。",
        "dynasty": "宋",
        "collection_info": null
    },
    {
        "title": "重阳感怀二首  其一",
        "author": "刘兼",
        "content": "重阳不忍上高楼，寒菊年年照暮秋。\n万迭故山云总隔，两行香泪血和流。\n黄茅莽莽连边郡，红叶纷纷落钓舟。\n归计未成年渐老，茱萸羞戴雪霜头。",
        "dynasty": "宋",
        "collection_info": null
    },
    {
        "title": "重阳感怀二首  其二",
        "author": "刘兼",
        "content": "载花乘酒上高山，四望秋空八极宽。\n蜀国江山存不得，刘家豚犬取何难。\n张仪旧壁苍苔厚，葛亮荒祠古木寒。\n独对斜阳更惆怅，锦江东注似波澜。",
        "dynasty": "宋",
        "collection_info": null
    },
    {
        "title": "蜀都道中作",
        "author": "刘兼",
        "content": "剑关云栈乱峥嵘，得丧何由险与平。\n千载龟城终失守，一堆鬼录谩留名。\n季年必不延昏主，薄赏那堪激懦兵。\n李特后来多二世，纳降归拟尽公卿。",
        "dynasty": "宋",
        "collection_info": null
    },
    {
        "title": "新迴车院筵上作",
        "author": "刘兼",
        "content": "迴车院了未迴车，三载疲民咏袴襦。\n借寇已承英主诏，乞骸须上老臣书。\n黄金蜀柳笼朱户，碧玉湘筠映绮疏。\n因问满筵诗酒客，锦江何处有鲈鱼。",
        "dynasty": "宋",
        "collection_info": null
    },
    {
        "title": "海棠花",
        "author": "刘兼",
        "content": "淡淡微红色不深，依依偏得似春心。\n烟轻虢国颦歌黛，露重长门敛泪衿。\n低傍绣帘人易折，密藏香蕊蝶难寻。\n良宵更有多情处，月下芬芳伴醉吟。",
        "dynasty": "宋",
        "collection_info": null
    },
    {
        "title": "寄酬滑州文秀大师",
        "author": "刘兼",
        "content": "分飞屈指十三年，菡萏峰前别社莲。\n薄宦偶然来左蜀，孤云何事在南燕。\n一封瑶检音初达，两处金沙色共圆。\n珍重汤休惠佳句，郡斋吟久不成眠。",
        "dynasty": "宋",
        "collection_info": null
    },
    {
        "title": "寄长安郑员外",
        "author": "刘兼",
        "content": "屈指良交十四人，隙驹风烛渐为尘。\n当初花下三秦客，只有天涯二老身。\n乘醉几同游北内，寻芳多共谒东邻。\n此时阻隔关山远，月满江楼泪满巾。",
        "dynasty": "宋",
        "collection_info": null
    },
    {
        "title": "贻诸学童",
        "author": "刘兼",
        "content": "横经叉手步还趋，积善方知庆有余。\n五箇小雏离学院，一行新雁入贫居。\n攘羊告罪言何直，舐犊牵情理岂虚。\n劝汝立身须苦志，月中丹桂自扶疏。",
        "dynasty": "宋",
        "collection_info": null
    },
    {
        "title": "对镜",
        "author": "刘兼",
        "content": "青镜重磨照白鬚，白鬚闲捻意何如。\n故园迢递千山外，荒郡淹留四载余。\n风送竹声侵枕簟，月移花影过庭除。\n秋霜满领难消释，莫读离骚失意书。",
        "dynasty": "宋",
        "collection_info": null
    },
    {
        "title": "中夏昼卧",
        "author": "刘兼",
        "content": "寂寂无憀九夏中，傍檐依壁待清风。\n壮图奇策无人问，不及南阳一卧龙。",
        "dynasty": "宋",
        "collection_info": null
    },
    {
        "title": "到郡后寄西川从弟舍人右司阎郎中齐殿院",
        "author": "刘兼",
        "content": "蜀路新修尽坦平，交亲深幸再逢迎。\n正当返袂思乡国，却似归家见弟兄。\n霑泽只惭尧綍重，泝流还喜范舟轻。\n欲将感恋裁书旨，多少鱼笺写得成。",
        "dynasty": "宋",
        "collection_info": null
    },
    {
        "title": "送二郎君归长安",
        "author": "刘兼",
        "content": "我儿辞去泪双流，蜀郡秦川两处愁。\n红叶满山归故国，黄茅徧地住他州。\n荷衣晓挂惭官吏，菱镜秋窥讶鬓髹。\n好向云泉营旧隠，莫教庄叟畏牺牛。",
        "dynasty": "宋",
        "collection_info": null
    },
    {
        "title": "酬勾评事",
        "author": "刘兼",
        "content": "闲庭欹枕正悲秋，忽觉新编涴远愁。\n才薄只愁安雁户，年高空忆復渔舟。\n鹭翘皓雪临汀岸，莲袅红香匝郡楼。\n对景却惭无藻思，南金荆玉卒难酬。",
        "dynasty": "宋",
        "collection_info": null
    },
    {
        "title": "郡楼闲望书怀",
        "author": "刘兼",
        "content": "郡城楼阁遶江滨，风物清秋入望频。\n铜鼓祭龙云塞庙，芦花飘市雪粘人。\n莲披凈沼羣香散，鹭点寒烟玉片新。\n归去杜陵池馆在，且将朝服拂埃尘。",
        "dynasty": "宋",
        "collection_info": null
    },
    {
        "title": "春游",
        "author": "刘兼",
        "content": "摇摇离绪不能持，满郡花开酒熟时。\n羞听黄鶑求善友，强随绿柳展愁眉。\n隔云故国山千迭，傍水芳林锦万枝。\n圣主未容归北阙，且将勤俭抚南夷。",
        "dynasty": "宋",
        "collection_info": null
    },
    {
        "title": "春宵",
        "author": "刘兼",
        "content": "春云春日共朦胧，满院梨花半夜风。\n宿酒未醒珠箔卷，艷歌初阕玉楼空。\n五湖范蠡才堪重，六印苏秦道不同。\n再取素琴聊假寐，南柯灵梦莫相通。",
        "dynasty": "宋",
        "collection_info": null
    },
    {
        "title": "芳春",
        "author": "刘兼",
        "content": "微雨微风隔昼帘，金炉檀炷冷慵添。\n桃花满地春牢落，柳絮成堆雪弃嫌。\n宝瑟不能邀卓氏，綵毫何必梦江淹。\n宦情归兴休相挠，隼旆渔舟总未厌。",
        "dynasty": "宋",
        "collection_info": null
    },
    {
        "title": "春霁",
        "author": "刘兼",
        "content": "春霁江山似画图，醉垂鞭袂出康衢。\n猖狂乱打貔貅鼓，稽懒慵修鸳鹭书。\n老色渐来欺鬓髮，闲情将欲傲簪裾。\n苔钱遍地知多少，买得花枝不落无。",
        "dynasty": "宋",
        "collection_info": null
    },
    {
        "title": "宴游池馆",
        "author": "刘兼",
        "content": "绮筵金碧照芳菲，酒满瑶卮水满池。\n去岁南岐离郡日，今春东蜀看花时。\n俭莲发脸当筹着，绪柳生腰按柘枝。\n座客半酣言笑狎，孔融怀抱正怡怡。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "王纶",
        "content": "华林幽胜地，胡氏旧门闾。\n四远来名士，一家常义居。\n素风殊不坠，儒业未曾虚。\n何日谐寻访，琴棋万卷书。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "赵赴",
        "content": "家隠西山下，华林地绝尘。\n门旌千古义，学聚四方人。\n道致清云富，名随白日新。\n他年应许我，猿鹤一相亲。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "姚秘",
        "content": "南纪仙乡景最佳，林泉幽致有儒家。\n门旌孝义为人范，殿试贤能是国华。\n物象四时供野兴，图书万卷益生涯。\n遥思竹阁凭虚槛，下瞰章江浸晓霞。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "贾宜",
        "content": "滕王阁畔斗星傍，此处幽人构草堂。\n鹤散窗含松岛露，客来衣带橘洲香。\n诏旌门第殊恩沛，教被乡闾益讼藏。\n小圃花时三径雪，朝昏谁共对琴觞。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "张孝隆",
        "content": "烟霞缥缈锁仙乡，万卷诗书一草堂。\n孝义声华辉北阙，门闾显赫耀南方。\n千寻瀑布侵肌冷，四季闲花扑鼻香。\n胜事人间无敌处，王公诗版砌虹梁。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "王浻",
        "content": "桃李清明旧着行，门旌高映郄诜堂。\n乌衣里巷钦风化，曲水杯盘乐羽觞。\n客馆早邻徐孺宅，仙居今似武夷乡。\n家声传得缃缣事，后裔扬名道更光。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "师祯",
        "content": "满架高峰隠史书，英儒冠盖会仙居。\n云霞满屋光难掩，松柏数庭景有余。\n累世子孙传孝义，一时旌表在门闾。\n要知感伏休征处，次第鸾凰上碧虚。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "柳直",
        "content": "华林茂族蔼青芬，族本重华远裔孙。\n弟侄声光攀郄桂，君王恩渥表于闾。\n书帏月鉴琴横席，吟阁云残村隔原。\n多感朝英寄诗什，永留风雅贲丘园。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "邺雍",
        "content": "大易谈余庆，胡君世聚居。\n家声先孝弟，庭训守诗书。\n百堵环堂宇，千箱助岁储。\n荣逢平治日，天监表门闾。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "牧湜",
        "content": "门籍偏彰孝义名，书斋高启集羣英。\n池光冷射缣缃帙，竹籁清含弦诵声。\n养鹤庭连栽药圃，驻僧居近煮茶铛。\n江上胜地文章盛，岁岁人看出谷鶑。",
        "dynasty": "宋",
        "collection_info": null
    },
    {
        "title": "题司空山观",
        "author": "李韶",
        "content": "梁代真人上紫微，水盘山脚五云飞。\n杉松老尽无消息，犹得千一年度归。",
        "dynasty": "宋",
        "collection_info": null
    },
    {
        "title": "与孙氏",
        "author": "周默",
        "content": "五十衰翁二十妻，目昏髮白已头低。\n绛帏深处休论议，天外青鸾伴木鷄。",
        "dynasty": "宋",
        "collection_info": null
    },
    {
        "title": "与周默",
        "author": "孙氏",
        "content": "雨集枯池时渐满，藤笼老木一翻新。\n如今且悦目前景，粧点亭台随分春。",
        "dynasty": "宋",
        "collection_info": null
    },
    {
        "title": "题南山池",
        "author": "梁藻",
        "content": "翡翠戏翻荷叶雨，鹭鸶飞破竹林烟。\n时沽村酒临轩酌，旋碾新茶靠石煎。",
        "dynasty": "宋",
        "collection_info": null
    },
    {
        "title": "句  其一",
        "author": "释清晤",
        "content": "鸟归花影动，鱼触浪痕圆。",
        "dynasty": "宋",
        "collection_info": null
    },
    {
        "title": "句  其二",
        "author": "释清晤",
        "content": "迭波漾层汉，残阳补断霞。",
        "dynasty": "宋",
        "collection_info": null
    },
    {
        "title": "问诠禅师",
        "author": "释某",
        "content": "觌面难逢处，如何顾鉴咦。\n乞师垂半偈，免使后人疑。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "戚维",
        "content": "又领亲民任，星车别紫微。\n隼旟新命重，鹤髮故人稀。\n云树看如画，风帆去似飞。\n乡中诸父老，荣羡锦衣归。",
        "dynasty": "宋",
        "collection_info": null
    },
    {
        "title": "留题浯溪",
        "author": "王伸",
        "content": "湘川佳致有浯溪，元结雄文向此题。\n想得后人难以继，高名常与白云齐。",
        "dynasty": "宋",
        "collection_info": null
    },
    {
        "title": "句",
        "author": "王伸",
        "content": "声声相劝教归去，莫是陶潜化作君。",
        "dynasty": "宋",
        "collection_info": null
    },
    {
        "title": "送武补阙",
        "author": "襄阳妓",
        "content": "弄珠滩上欲销魂，独把离怀寄酒樽。\n无限烟花不留意，忍教芳草怨王孙。",
        "dynasty": "宋",
        "collection_info": null
    },
    {
        "title": "简寂观作",
        "author": "孙迈",
        "content": "松接朝天路，钟闻贾客船。\n醮坛秋有月，丹井古无泉。",
        "dynasty": "宋",
        "collection_info": null
    },
    {
        "title": "齐山僧舍",
        "author": "孙迈",
        "content": "竹密通幽径，桥横逐涧斜。\n阴崖耸圭璧，古蔓引龙蛇。\n寺僻虚僧磬，亭荒足兔罝。\n紫微今不见，着意采黄花。",
        "dynasty": "宋",
        "collection_info": null
    },
    {
        "title": "游齐山寺寻陈鸿断碑",
        "author": "孙迈",
        "content": "万木参天绕寺篱，一声孤磬彻江湄。\n楼边已失陈鸿记，亭上犹存杜牧诗。\n细雨乍经岩溜响，嫩苔长积石桥危。\n知予好古心常切，僧与前山觅断碑。",
        "dynasty": "宋",
        "collection_info": null
    },
    {
        "title": "刘僊石诗",
        "author": "孙迈",
        "content": "珍重标前史，名教万古存。\n谁知刘越石，便是洞天门。\n变化终□测，神仙未易论。\n后人采扣处，白石又黄昏。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "孙迈",
        "content": "浔阳风景接洪都，传说胡君四世居。\n诗句满朝皆诵咏，君王旌孝表门闾。\n数闻过客谈多惠，几欲凭僧去借书。\n若把公卿名刻石，共瞻驷马慕相如。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "王着",
        "content": "文明天子重词臣，圣制褒扬日月新。\n宸翰特颁仙署额，皇风先发玉堂春。\n虬龙逸势诚难伏，鸾鹤迴翔信得真。\n齐武任夸非入妙，汉章虽巧未通神。\n匪唯衒耀鳌宫客，兼是辉华凤阁人。\n幸接英儒同讚咏，辄书狂斐继清尘。",
        "dynasty": "宋",
        "collection_info": null
    },
    {
        "title": "句  其一",
        "author": "李度",
        "content": "全家离锦水，五月下瞿塘。\n绣服青蛾女，雕鞍白面郎。\n纍纍辎重远，杳杳路歧长。",
        "dynasty": "宋",
        "collection_info": null
    },
    {
        "title": "句  其二",
        "author": "李度",
        "content": "醉轻浮世事，老重故乡人。",
        "dynasty": "宋",
        "collection_info": null
    },
    {
        "title": "送李少和还山",
        "author": "夏侯峤",
        "content": "暂来双阙下，雅向九霞间。\n遂策云中杖，言归海上山。\n入林煮白石，服气驻朱颜。\n自愧风尘客，琼枝窅莫攀。",
        "dynasty": "宋",
        "collection_info": null
    },
    {
        "title": "赠南岳宣义大师英公",
        "author": "苏德祥",
        "content": "学就书闻在道林，几年辛苦用身心。\n九霄雨露酬知早，百首风骚立意深。\n青白野云闲裏卧，古今碑碣醉中寻。\n因何负此多般艺，可惜教师鬓雪侵。",
        "dynasty": "宋",
        "collection_info": null
    },
    {
        "title": "赠英公大师",
        "author": "颖贽",
        "content": "蛮笺象管少年时，几赋帘前祝寿诗。\n三殿荷恩卿相看，两朝承宠帝王知。\n寻穷太华高低景，念尽长安内外碑。\n可惜篆文今绝笔，李阳冰后只吾师。",
        "dynasty": "宋",
        "collection_info": null
    },
    {
        "title": "新月应制",
        "author": "卢多逊",
        "content": "太液池边看月时，好风吹动万年枝。\n谁家玉匣开新镜，露出清光些子儿。",
        "dynasty": "宋",
        "collection_info": null
    },
    {
        "title": "哀挽诗",
        "author": "卢多逊",
        "content": "军门半掩槐花宅，每过犹闻哭临声。\n渐穷老仆慵看马，着惨佳人懒按筝。\n诗侣酒徒消散尽，一场春梦越王城。",
        "dynasty": "宋",
        "collection_info": null
    },
    {
        "title": "南水村",
        "author": "卢多逊",
        "content": "珠崖风景水南村，山下人家林下门。\n鹦鹉巢时椰结子，鹧鸪啼处竹生孙。\n渔盐家给无虚市，禾黍年登有酒尊。\n远客杖藜来往熟，却疑身世在桃源。",
        "dynasty": "宋",
        "collection_info": null
    },
    {
        "title": "题越台",
        "author": "张洎",
        "content": "我爱真人居，高台倚寥泬。\n洞天开两扉，邈尔与世绝。\n缥缈乘鸾女，华颜映绿髮。\n举手拂烟虹，吹笙弄松月。\n森罗窥万象，境异趣亦别。\n何必服金丹，飞身向蓬阙。",
        "dynasty": "宋",
        "collection_info": null
    },
    {
        "title": "暮春月内署书阁前海棠花盛开率尔七言八韵寄长卿谏议",
        "author": "张洎",
        "content": "去岁海棠花发日，曾将诗句咏芳妍。\n今来花发春依旧，君已雄飞玉案前。\n骤隔清尘枢要地，独攀红蘂艳阳天。\n疏枝高映银台月，嫩叶低含绮阁烟。\n花落花开怀胜赏，春来春去感流年。\n清辞早缀巴人唱，妙翰犹缄蜀国笺。\n共仰壮图方赫耳，自嗟衰鬓转皤然。\n因凭鶑蝶传消息，莫望蓬莱有病仙。",
        "dynasty": "宋",
        "collection_info": null
    },
    {
        "title": "纪赠宣义大师梦英",
        "author": "张洎",
        "content": "几忆汤师役梦魂，醉吟想在落花村。\n背尘事见寻常说，出格诗曾子细论。\n书信寄凭虽有路，笑谈重约恨无门。\n今来鬓雪应多也，莫惜频频近酒罇。",
        "dynasty": "宋",
        "collection_info": null
    },
    {
        "title": "句  其一",
        "author": "张洎",
        "content": "眼昏书字大，耳重觉声高。",
        "dynasty": "宋",
        "collection_info": null
    },
    {
        "title": "句  其二",
        "author": "张洎",
        "content": "风物一堆灰。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "柴成务",
        "content": "内署延宾宴玉堂，紫闱深启会琳琅。\n云霏宝额题宸翰，金错瑶编勒御章。\n盘荐异羞罗彩翠，盏颂醇醴湛清光。\n柳当朱槛春先到，日过花砖影渐长。\n吟客尽容窥绮阁，栖禽应许託雕梁。\n观荣共乐文明代，惟愿登歌颂圣皇。",
        "dynasty": "宋",
        "collection_info": null
    },
    {
        "title": "赠淳于公归养",
        "author": "柴成务",
        "content": "九霄新命降丝纶，荣列青宫听侍亲。\n着□显通天上籍，循陔重看海边春。\n入为鸳鹭行中客，归作烟霞象外人。\n一自二疏东去后，唯公千载继芳尘。",
        "dynasty": "宋",
        "collection_info": null
    },
    {
        "title": "答内翰学士",
        "author": "舒雅",
        "content": "清贵无过近侍臣，多情犹忆旧交亲。\n金莲烛下裁诗句，麟角峰前寄隠沦。\n和气忽飘燕谷暖，好风徐起谢庭春。\n缄藏便是山家宝，留与儿孙世不贫。",
        "dynasty": "宋",
        "collection_info": null
    },
    {
        "title": "答钱少卿",
        "author": "舒雅",
        "content": "蓬莱阁下旧邻居，偶别俄惊四载余。\n每见寒葭思倚玉，忽临秋水得双鱼。\n人间贵盛君谁及，物外优闲我自如。\n闻说归艎向春渚，深知不与道情疏。",
        "dynasty": "宋",
        "collection_info": null
    },
    {
        "title": "答刘学士",
        "author": "舒雅",
        "content": "往岁别京畿，栖山与众违。\n君心似松柏，雁足寄珠玑。\n学道情难笃，烧丹力尚微。\n云中鷄犬在，祇候主人归。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "舒雅",
        "content": "偶思皇泽来丹阙，却为禅斋返旧林。\n岭上白云终挂念，人间余事不关心。\n澄潭雨过秋涵月，古桧风生夜对琴。\n闻道石桥多胜境，几时相伴一閒寻。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "舒雅",
        "content": "江外力为儒，荣华表里闾。\n后生多折桂，数世必同居。\n筑室寒留谷，穿池夏养鱼。\n买山添胜境，移席讲新书。\n竹鸟邻僧剎，溪亭入野蔬。\n姓名喧魏阙，行止到公车。\n顾我曾游此，多年尚忆诸。\n未能重得去，寄咏一踌躇。",
        "dynasty": "宋",
        "collection_info": null
    },
    {
        "title": "太守王公植松因赋",
        "author": "舒雄",
        "content": "滁上分忧老外郎，昔年曾此典南漳。\n双旌引过题桥路，五里迎归衣锦乡。\n种是万株松树在，至今民唤作甘棠。",
        "dynasty": "宋",
        "collection_info": null
    },
    {
        "title": "金乳池偈",
        "author": "释定光",
        "content": "山矿生金乳，地官闢关门。\n石矿水直出，供养天心尊。",
        "dynasty": "宋",
        "collection_info": null
    },
    {
        "title": "龙潭偈",
        "author": "释定光",
        "content": "天风毗地势，地水转势头。\n沙石立来堆，水心主巨州。",
        "dynasty": "宋",
        "collection_info": null
    },
    {
        "title": "南安岩偈",
        "author": "释定光",
        "content": "八龙归顺起峰端，虎啸岩前左右迴。\n好与子孙兴徒众，他时须降御书来。",
        "dynasty": "宋",
        "collection_info": null
    },
    {
        "title": "句",
        "author": "释定光",
        "content": "一峰狮子吼，十二子相随。",
        "dynasty": "宋",
        "collection_info": null
    },
    {
        "title": "上清辞五首  其一",
        "author": "李九龄",
        "content": "入海浮生汗漫秋，紫皇高宴五云楼。\n霓裳曲罢天风起，吹散仙香满十洲。",
        "dynasty": "宋",
        "collection_info": null
    },
    {
        "title": "上清辞五首  其二",
        "author": "李九龄",
        "content": "楼锁彤霞地绝尘，碧桃花发九天春。\n东皇近日慵游宴，閒煞瑶池五色麟。",
        "dynasty": "宋",
        "collection_info": null
    },
    {
        "title": "上清辞五首  其三",
        "author": "李九龄",
        "content": "上清仙路有丹梯，影响行人到即迷。\n不会无端箇渔父，阿谁教入武陵溪。",
        "dynasty": "宋",
        "collection_info": null
    },
    {
        "title": "上清辞五首  其四",
        "author": "李九龄",
        "content": "本来方朔是真仙，偶别丹台未得还。\n何事玉皇消息晚，忍教憔悴向人间。",
        "dynasty": "宋",
        "collection_info": null
    },
    {
        "title": "上清辞五首  其五",
        "author": "李九龄",
        "content": "新拜天官上玉都，紫皇亲授五灵符。\n羣仙箇箇来相问，人世风光似此无。",
        "dynasty": "宋",
        "collection_info": null
    },
    {
        "title": "读三国志",
        "author": "李九龄",
        "content": "有国由来在得贤，莫言兴废是循环。\n武侯星落周瑜死，平蜀降吴似等閒。",
        "dynasty": "宋",
        "collection_info": null
    },
    {
        "title": "荆溪夜泊",
        "author": "李九龄",
        "content": "点点渔灯照浪清，水烟疏碧月胧明。\n小滩惊起鸳鸯处，一隻采莲船过声。",
        "dynasty": "宋",
        "collection_info": null
    },
    {
        "title": "代边将",
        "author": "李九龄",
        "content": "雪冻阴河半夜风，战回狂寇血漂红。\n据鞍遥指长安路，须刻麟台第一功。",
        "dynasty": "宋",
        "collection_info": null
    },
    {
        "title": "鹤",
        "author": "李九龄",
        "content": "天上瑶池覆五云，玉麟金凤好为羣。\n不须更饮人间水，直是清流也污君。",
        "dynasty": "宋",
        "collection_info": null
    },
    {
        "title": "写庄子",
        "author": "李九龄",
        "content": "圣泽安排当散地，贤侯优贷借新居。\n閒中亦有閒生计，写得南华一部书。",
        "dynasty": "宋",
        "collection_info": null
    },
    {
        "title": "透明岩",
        "author": "李九龄",
        "content": "乍脱尘埃梦寐安，透明岩上一开颜。\n晚霞双处似闻雁，远目尽时犹有山。\n仙迹不随岩桂老，禅心长共岭云闲。",
        "dynasty": "宋",
        "collection_info": null
    },
    {
        "title": "赠马道士",
        "author": "李九龄",
        "content": "水共逍遥云共孤，混时言笑只佯愚。\n经年但醉宜城酒，千里惟担华岳图。\n寻野鹤来空碧洞，觅琴僧去渡重湖。\n人间再见知何日，乞取先生石辘轳。",
        "dynasty": "宋",
        "collection_info": null
    },
    {
        "title": "赠谭先生",
        "author": "李九龄",
        "content": "古观重重遶翠微，杉松深处掩双扉。\n云生万壑投龙去，海隔三山放鹤归。\n花洞宴游春日永，石坛朝礼曙星稀。\n每听高论长生理，拟向寰中便拂衣。",
        "dynasty": "宋",
        "collection_info": null
    },
    {
        "title": "送王德明枢密之代州",
        "author": "郭守文",
        "content": "怜君千里别，新马黑貂裘。\n白首辞乡泪，黄云入塞愁。\n月明沙碛夜，霜落雁门秋。\n去去燕然上，功名会见收。",
        "dynasty": "宋",
        "collection_info": null
    },
    {
        "title": "初春行宫侍宴",
        "author": "郭守文",
        "content": "青山园远嶂，流水泻鸣弦。\n游豫王正月，讴歌帝万年。\n草香吹辇路，鸟弄杂宫悬。\n霑醉尧尊酒，何由报所天。",
        "dynasty": "宋",
        "collection_info": null
    },
    {
        "title": "赠李公",
        "author": "吕端",
        "content": "忆昔僦居明德坊，官资俱是校书郎。\n青衫共直昭文馆，白首同登政事堂。\n佐国庙谟君已展，避贤荣路我犹妨。\n主恩至重何时报，老眼相看泪两行。",
        "dynasty": "宋",
        "collection_info": null
    },
    {
        "title": "送英公大师归终南",
        "author": "吕端",
        "content": "衡岳烟萝紫阁云，名高湖外晚游秦。\n清词古学儒生业，圆笠方袍释子身。\n竹杖拄归山裏寺，篆书留与世间人。\n我疑簪组成为缚，空仰吾师去路尘。",
        "dynasty": "宋",
        "collection_info": null
    },
    {
        "title": "句",
        "author": "吕端",
        "content": "愚臣鈎直难堪用，宜用濠梁结网人。",
        "dynasty": "宋",
        "collection_info": null
    },
    {
        "title": "赠英公大师",
        "author": "释永牙",
        "content": "吾宗何事独称雄，今昔名高继古风。\n王右军书传智永，李阳冰篆付英公。\n墨研天电煤疑绝，砚琢端溪石欲空。\n珍重真踪千载后，谁来三日看无穷。",
        "dynasty": "宋",
        "collection_info": null
    },
    {
        "title": "赠英公大师",
        "author": "释玄宝",
        "content": "□爱王家草圣踪，独于小篆苦留功。\n何人会得师高意，欲把时风变古风。",
        "dynasty": "宋",
        "collection_info": null
    },
    {
        "title": "奉次文爵兄韵",
        "author": "郭贽",
        "content": "京国相逢意尽倾，不须池草梦中生。\n细将两地行藏语，消尽几番长短更。\n篱外黄花香共嗅，案头易传手中评。\n惭予才竭难为弟，况復输兄独秀名。",
        "dynasty": "宋",
        "collection_info": null
    },
    {
        "title": "寄刘延叟",
        "author": "郭贽",
        "content": "弱龄志登涉，壮即远行游。\n名山忍偏历，书剑多迟留。\n我思在锦水，木落巴山秋。\n愿随蛾眉月，影入平羌流。\n孤飞何处鹤，清唳寒云愁。\n赏心隔欢爱，怅望烟峦稠。",
        "dynasty": "宋",
        "collection_info": null
    },
    {
        "title": "句",
        "author": "郭贽",
        "content": "高低草木芽争发，多少龙蛇眼未开。",
        "dynasty": "宋",
        "collection_info": null
    },
    {
        "title": "咏华林书院",
        "author": "黄夷简",
        "content": "桐轩潇洒远尘机，伯始英风世不衰。\n千亩自封轻渭叟，五经同拜重宣尼。\n衣无常主门多义，仓有余粮俗共熙。\n仁智眼前从所乐，利名身外更何思。\n琴清善召云中鹤，床稳高蓍叶上龟。\n茶煮玉泉僧至日，酒蒭金蚁菊芳时。\n往来虚席宾朋盛，朝暮过堂子弟奇。\n万卷诗书归腹箧，地仙踪迹少人知。",
        "dynasty": "宋",
        "collection_info": null
    },
    {
        "title": "句  其一",
        "author": "黄夷简",
        "content": "宿雨一番蔬甲嫩，春山几焙茗旗香。",
        "dynasty": "宋",
        "collection_info": null
    },
    {
        "title": "句  其二",
        "author": "黄夷简",
        "content": "襟带巴连蜀，封疆楚接吴。",
        "dynasty": "宋",
        "collection_info": null
    },
    {
        "title": "寄宣义大师英公",
        "author": "范杲",
        "content": "西游久不得师书，睹物相思展篆图。\n情厚未忘莲社约，分深曾伴橘洲居。\n青云作阵宜长卧，白酒资吟莫破除。\n见说近来挥彩笔，字皆飞动有功夫。",
        "dynasty": "宋",
        "collection_info": null
    },
    {
        "title": "句",
        "author": "范杲",
        "content": "千里版图来浙右，一声金鼓下河东。",
        "dynasty": "宋",
        "collection_info": null
    },
    {
        "title": "游南雁荡",
        "author": "范旻",
        "content": "尘劳最是爱山居，借得丹台半日余。\n黄雪糁来松径满，白云飞去洞门虚。\n扫苔有客题诗句，滴露无人校道书。\n何日结巢依石室，早从湖海赋归欤。",
        "dynasty": "宋",
        "collection_info": null
    },
    {
        "title": "秋夜坐",
        "author": "释遇臻",
        "content": "秋庭肃肃风颾颾，寒星列空蟾魄高。\n搘颐静坐神不劳，鸟窠无端吹布毛。",
        "dynasty": "宋",
        "collection_info": null
    },
    {
        "title": "赠宣义大师英公",
        "author": "师颃",
        "content": "禅得玄机笔得精，孤云光彩甚分明。\n毫端落纸堪为宝，海内无人不重名。\n山约终归双履在，髭因凉剃一刀轻。\n何妨换取羣鹅了，却与迷徒指化城。",
        "dynasty": "宋",
        "collection_info": null
    },
    {
        "title": "辞众偈",
        "author": "释云豁",
        "content": "天不高，地不厚，自是时人觑不透。\n但看腊月二十五，依旧面南看北斗。",
        "dynasty": "宋",
        "collection_info": null
    },
    {
        "title": "三句颂 函盖干坤",
        "author": "道禅师",
        "content": "干坤并万象，地狱及天堂。\n物物皆真见，头头用不伤。",
        "dynasty": "宋",
        "collection_info": null
    },
    {
        "title": "三句颂 截断众流",
        "author": "道禅师",
        "content": "堆山积岳来，一一尽尘埃。\n更拟论玄妙，冰消解瓦摧。",
        "dynasty": "宋",
        "collection_info": null
    },
    {
        "title": "三句颂 随波逐浪",
        "author": "道禅师",
        "content": "辩口利舌问，高低总不亏。\n还知应病药，诊候在临时。",
        "dynasty": "宋",
        "collection_info": null
    },
    {
        "title": "三句外",
        "author": "道禅师",
        "content": "当人如举唱，三句岂能该。\n有问如何事，南岳与天台。",
        "dynasty": "宋",
        "collection_info": null
    },
    {
        "title": "抬荐商量",
        "author": "道禅师",
        "content": "相见不扬眉，君东我亦西。\n红霞穿碧落，白日绕须弥。",
        "dynasty": "宋",
        "collection_info": null
    },
    {
        "title": "西来意颂",
        "author": "释灵澄",
        "content": "因僧问我西来意，我话居山七八年。\n草履只栽三箇耳，麻衣曾补两番肩。\n东庵每见西庵雪，下涧长流上涧泉。\n半夜白云消散后，一轮明月到床前。",
        "dynasty": "宋",
        "collection_info": null
    },
    {
        "title": "颂",
        "author": "释智同",
        "content": "云门透法身，法身何许人。\n雁回沙塞北，鹦鹉慕西秦。",
        "dynasty": "宋",
        "collection_info": null
    },
    {
        "title": "偈",
        "author": "释光祚",
        "content": "东家李四婆，西家来乞火。\n门外立少时，嗔他停滞我。\n恶发走归家，虚心屋裏坐。\n可怜羣小儿，终日受饥饿。\n有眼不点睛，空锁髑髅破。",
        "dynasty": "宋",
        "collection_info": null
    },
    {
        "title": "呈洞山初禅师",
        "author": "释良雅",
        "content": "五彩画牛头，黄金为点额。\n春晴二月初，农人皆取则。\n寒食贺新正，铁钱三五百。",
        "dynasty": "宋",
        "collection_info": null
    },
    {
        "title": "偈",
        "author": "释宗盛",
        "content": "钟声清，鼓声响，早晚相闻休妄想。\n荐得徒劳别问津，莫道山僧无伎俩。",
        "dynasty": "宋",
        "collection_info": null
    },
    {
        "title": "示僧",
        "author": "释慧远",
        "content": "两箇童儿舁木鼓，左边打了右边舞。\n剎那变现百千般，分明示君君记取。",
        "dynasty": "宋",
        "collection_info": null
    },
    {
        "title": "颂",
        "author": "释慧远",
        "content": "雪霁长空，迥野飞鸿。\n段云片片，向西向东。",
        "dynasty": "宋",
        "collection_info": null
    },
    {
        "title": "呈大德禅师",
        "author": "尹辅",
        "content": "支遁行藏惠远才，几年嵩少避浮埃。\n八行丹诏云间落，一对紫衣天上来。\n诵律夜窗寒月皎，闭门秋渚白莲开。\n名高自达帝王听，就降殊恩不假媒。",
        "dynasty": "宋",
        "collection_info": null
    },
    {
        "title": "宫词  其一",
        "author": "宋白",
        "content": "千官朝谒五门前，一路春风蜡烛烟。\n宫漏乍停班已定，紫云开处望尧天。",
        "dynasty": "宋",
        "collection_info": null
    },
    {
        "title": "宫词  其二",
        "author": "宋白",
        "content": "万国车书一太平，宫花无数管弦声。\n近臣入奏新祥瑞，昨夜黄河彻底清。",
        "dynasty": "宋",
        "collection_info": null
    },
    {
        "title": "宫词  其三",
        "author": "宋白",
        "content": "律管飞灰报早春，寿阳梅淡落香裀。\n词人竞进新诗入，俊思无过白舍人。",
        "dynasty": "宋",
        "collection_info": null
    },
    {
        "title": "宫词  其四",
        "author": "宋白",
        "content": "十二楼前御柳垂，九重城裏百花时。\n宣州恰进红丝毯，便遣宫娥舞柘枝。",
        "dynasty": "宋",
        "collection_info": null
    },
    {
        "title": "宫词  其五",
        "author": "宋白",
        "content": "彤廷立仗雪初销，仙乐空悬讌百寮。\n齐指终南称万寿，远平香案碧岧峣。",
        "dynasty": "宋",
        "collection_info": null
    },
    {
        "title": "宫词  其六",
        "author": "宋白",
        "content": "楼前宣赦掣金鸡，大礼新成彩仗归。\n万岁声高天地喜，庆云飞上衮龙衣。",
        "dynasty": "宋",
        "collection_info": null
    },
    {
        "title": "宫词  其七",
        "author": "宋白",
        "content": "中使传宣出未央，外宫庭燎发荣光。\n怪来连夜催仪注，元是平明册五王。",
        "dynasty": "宋",
        "collection_info": null
    },
    {
        "title": "宫词  其八",
        "author": "宋白",
        "content": "掖庭宫女仅千人，有勅都教放出门。\n恋主顿忘幽愤意，促辞中使尽啼痕。",
        "dynasty": "宋",
        "collection_info": null
    },
    {
        "title": "宫词  其九",
        "author": "宋白",
        "content": "翰苑新除李谪仙，鳌宫春雨湿花砖。\n宣来立草和亲诏，一笔书成对御前。",
        "dynasty": "宋",
        "collection_info": null
    },
    {
        "title": "宫词  其一○",
        "author": "宋白",
        "content": "龙脑天香撒地衣，锦书新册太真妃。\n宫官一夜铺黄道，却踏金莲步步归。",
        "dynasty": "宋",
        "collection_info": null
    },
    {
        "title": "宫词  其一一",
        "author": "宋白",
        "content": "飞烟缥缈拂楼台，纔捲珠帘雉扇开。\n春满天颜两眉喜，玉关新有捷书来。",
        "dynasty": "宋",
        "collection_info": null
    },
    {
        "title": "宫词  其一二",
        "author": "宋白",
        "content": "水殿东西夹翠楼，春乘步辇过瀛洲。\n赭袍如日花如锦，一半宫人尽裹头。",
        "dynasty": "宋",
        "collection_info": null
    },
    {
        "title": "宫词  其一三",
        "author": "宋白",
        "content": "绣鞍新辔饰玫瑰，随驾堤边试马回。\n苑蕙香轻沙路湿，玉蹄沾得落花来。",
        "dynasty": "宋",
        "collection_info": null
    },
    {
        "title": "宫词  其一四",
        "author": "宋白",
        "content": "帝诰皇坟味有余，万几无暇旋生疏。\n终须别置三千女，分记金华殿裏书。",
        "dynasty": "宋",
        "collection_info": null
    },
    {
        "title": "宫词  其一五",
        "author": "宋白",
        "content": "后苑秋晴校猎归，淡粧宫女尽戎衣。\n数中供奉谁精熟，斜勒骄骢掠草飞。",
        "dynasty": "宋",
        "collection_info": null
    },
    {
        "title": "宫词  其一六",
        "author": "宋白",
        "content": "春雪轻轻洒露盘，真珠箔外玉勾栏。\n仙妃未起宫娃小，错报西楼晓月寒。",
        "dynasty": "宋",
        "collection_info": null
    },
    {
        "title": "宫词  其一七",
        "author": "宋白",
        "content": "玉殿金扉夜不扃，露华如水洗圆灵。\n昭阳女伴新承宠，心祝君王拜寿星。",
        "dynasty": "宋",
        "collection_info": null
    },
    {
        "title": "宫词  其一八",
        "author": "宋白",
        "content": "宫门閒掩兽镮斜，微雨新晴满地花。\n番次未当车驾出，却寻同伴学宣麻。",
        "dynasty": "宋",
        "collection_info": null
    },
    {
        "title": "宫词  其一九",
        "author": "宋白",
        "content": "离宫春晚雨霏霏，日晚君王带雨归。\n翠辇急行红袂湿，中途方忆瓦油衣。",
        "dynasty": "宋",
        "collection_info": null
    },
    {
        "title": "宫词  其二○",
        "author": "宋白",
        "content": "天玉风清北内闻，东朝相庆册储君。\n春坊晓奏元良瑞，鸡戟门西现彩云。",
        "dynasty": "宋",
        "collection_info": null
    },
    {
        "title": "宫词  其二一",
        "author": "宋白",
        "content": "双双金剎出宫墙，内寺幡花散道场。\n妃子不来春雨细，玉真公主代行香。",
        "dynasty": "宋",
        "collection_info": null
    },
    {
        "title": "宫词  其二二",
        "author": "宋白",
        "content": "欢笑声高出禁园，禄儿新样绣初翻。\n青娥阿监知非礼，心怕君王不敢言。",
        "dynasty": "宋",
        "collection_info": null
    },
    {
        "title": "宫词  其二三",
        "author": "宋白",
        "content": "贪领吴娃唱鹧鸪，洞箫词赋顿生疏。\n沉吟不记当时字，却向宫中问婕妤。",
        "dynasty": "宋",
        "collection_info": null
    },
    {
        "title": "宫词  其二四",
        "author": "宋白",
        "content": "碁品从来重一先，后庭无事绿窗闲。\n昭容不赌寻常物，言得千金紫玉环。",
        "dynasty": "宋",
        "collection_info": null
    },
    {
        "title": "宫词  其二五",
        "author": "宋白",
        "content": "砌台春暖映垂杨，皇子皇孙戏艷阳。\n半騃半骄花裏闹，真珠线断紫罗囊。",
        "dynasty": "宋",
        "collection_info": null
    },
    {
        "title": "宫词  其二六",
        "author": "宋白",
        "content": "水晶宫闭月光铺，羯鼓声干雨点麤。\n一曲未终余思在，急宣前殿唤花奴。",
        "dynasty": "宋",
        "collection_info": null
    },
    {
        "title": "宫词  其二七",
        "author": "宋白",
        "content": "春宵宫女着春绡，铃索无风自动摇。\n昼下珠帘猧子睡，红蕉窠下对芭蕉。",
        "dynasty": "宋",
        "collection_info": null
    },
    {
        "title": "宫词  其二八",
        "author": "宋白",
        "content": "微雨点月汉宫秋，水殿疏萤黑处流。\n凤管不调慵进曲，却排银烛夜藏鈎。",
        "dynasty": "宋",
        "collection_info": null
    },
    {
        "title": "宫词  其二九",
        "author": "宋白",
        "content": "竹宫春祀望神仙，百和烟高杂绛烟。\n中夜上元来玉座，五云随凤驾珠軿。",
        "dynasty": "宋",
        "collection_info": null
    },
    {
        "title": "宫词  其三○",
        "author": "宋白",
        "content": "小苏年少最多才，半酒扶将入内来。\n重饮玉钟方下笔，思泉如涌不劳催。",
        "dynasty": "宋",
        "collection_info": null
    },
    {
        "title": "宫词  其三一",
        "author": "宋白",
        "content": "昨日传宣唤打毬，星丸月杖奉宸游。\n上阳宫女偏蹻捷，争得楼前第一筹。",
        "dynasty": "宋",
        "collection_info": null
    },
    {
        "title": "宫词  其三二",
        "author": "宋白",
        "content": "红骑翩翩小绣旗，苑中秋雁恰来时。\n何妨十日方归内，料得千官总不知。",
        "dynasty": "宋",
        "collection_info": null
    },
    {
        "title": "宫词  其三三",
        "author": "宋白",
        "content": "萧萧宫树正秋风，虎圈门开辇路通。\n金屋阿娇心胆小，却嗔冯媛独当熊。",
        "dynasty": "宋",
        "collection_info": null
    },
    {
        "title": "宫词  其三四",
        "author": "宋白",
        "content": "御府书踪字字奇，散教宫女仿来时。\n研精笔法难停稳，併恨羲之与献之。",
        "dynasty": "宋",
        "collection_info": null
    },
    {
        "title": "宫词  其三五",
        "author": "宋白",
        "content": "去年因戏赐霓裳，权戴金冠奉玉皇。\n久着淡黄心觉厌，春来不敢便红粧。",
        "dynasty": "宋",
        "collection_info": null
    },
    {
        "title": "宫词  其三六",
        "author": "宋白",
        "content": "骠国朝天进乐时，宫商依约似龟兹。\n教坊风便伶官俊，全曲偷将并不知。",
        "dynasty": "宋",
        "collection_info": null
    },
    {
        "title": "宫词  其三七",
        "author": "宋白",
        "content": "道院秋眠对绮疏，翻思十五入宫初。\n花前听得君王道，禁掖三千总不如。",
        "dynasty": "宋",
        "collection_info": null
    },
    {
        "title": "宫词  其三八",
        "author": "宋白",
        "content": "天子今朝就食迟，延英征得逸人归。\n灵台监裏知嘉瑞，隔月先曾奏少微。",
        "dynasty": "宋",
        "collection_info": null
    },
    {
        "title": "宫词  其三九",
        "author": "宋白",
        "content": "彤管先修女史箴，清才绝妙继词林。\n玉纤亲出黄金赐，愈见中宫逮下心。",
        "dynasty": "宋",
        "collection_info": null
    },
    {
        "title": "宫词  其四○",
        "author": "宋白",
        "content": "白莲亭下柳垂丝，正是春波涮马时。\n宫女隔花相倚看，如龙步骤出涟漪。",
        "dynasty": "宋",
        "collection_info": null
    },
    {
        "title": "宫词  其四一",
        "author": "宋白",
        "content": "慢拍红牙转眼波，念奴楼上一声歌。\n春喉爽朗天颜喜，不遣帘前乐器和。",
        "dynasty": "宋",
        "collection_info": null
    },
    {
        "title": "宫词  其四二",
        "author": "宋白",
        "content": "乐府新呈按舞图，教时仍遣促功夫。\n梨园弟子知天意，月五楼前欲大酺。",
        "dynasty": "宋",
        "collection_info": null
    },
    {
        "title": "宫词  其四三",
        "author": "宋白",
        "content": "南宫春牓奏贤良，万乘临轩试一场。\n赋出御题深称旨，状元先拜秘书郎。",
        "dynasty": "宋",
        "collection_info": null
    },
    {
        "title": "宫词  其四四",
        "author": "宋白",
        "content": "春云如鹤惹银台，银牓宫门隔水开。\n女史尚书供甲令，玉妃明日祀高禖。",
        "dynasty": "宋",
        "collection_info": null
    },
    {
        "title": "宫词  其四五",
        "author": "宋白",
        "content": "御制新成喜雪篇，六宫传写满香笺。\n金銮殿女曾偷和，不敢将呈万乘前。",
        "dynasty": "宋",
        "collection_info": null
    },
    {
        "title": "宫词  其四六",
        "author": "宋白",
        "content": "雪鹘轻笼好六梢，五方供进内家调。\n灵和殿上乘风扬，一点秋星印碧霄。",
        "dynasty": "宋",
        "collection_info": null
    },
    {
        "title": "宫词  其四七",
        "author": "宋白",
        "content": "宫花灼灼柳绵绵，一道春风响静鞭。\n驾出未知何处去，月华池上教龙舡。",
        "dynasty": "宋",
        "collection_info": null
    },
    {
        "title": "宫词  其四八",
        "author": "宋白",
        "content": "丝丝新织御{革斿}缰，紫燕春鞍照地光。\n双控坠梢皆侍女，玉鞭柔软拂垂杨。",
        "dynasty": "宋",
        "collection_info": null
    },
    {
        "title": "宫词  其四九",
        "author": "宋白",
        "content": "龙焙中春进乳茶，金瓶汤沃越瓯花。\n玉堂宣赐元承旨，明日登庸降白麻。",
        "dynasty": "宋",
        "collection_info": null
    },
    {
        "title": "宫词  其五○",
        "author": "宋白",
        "content": "新生帝子浴漪兰，三日宫中列绮筵。\n嫔御称觞呼万岁，笙歌一片夜掀天。",
        "dynasty": "宋",
        "collection_info": null
    },
    {
        "title": "宫词  其五一",
        "author": "宋白",
        "content": "日影风乌树影浓，黄门轻骑疾如风。\n一行御札缘何事，勅借宁王避暑宫。",
        "dynasty": "宋",
        "collection_info": null
    },
    {
        "title": "宫词  其五二",
        "author": "宋白",
        "content": "如何帝女降钧天，泽国增封旧粉田。\n仙史多才颜似玉，乘鸾消息在今年。",
        "dynasty": "宋",
        "collection_info": null
    },
    {
        "title": "宫词  其五三",
        "author": "宋白",
        "content": "金堂曲讌夜厌厌，仙乐声清御酒黏。\n不用司宫排蜡烛，海人新贡夜明帘。",
        "dynasty": "宋",
        "collection_info": null
    },
    {
        "title": "宫词  其五四",
        "author": "宋白",
        "content": "雪梅初谢小桃芳，院院鶑啼报海棠。\n昨日司花新奉勅，后园差使结丁香。",
        "dynasty": "宋",
        "collection_info": null
    },
    {
        "title": "宫词  其五五",
        "author": "宋白",
        "content": "甘州唱罢晓光新，簇簇才人与美人。\n不分昭阳赵飞燕，汉皇夸是掌中身。",
        "dynasty": "宋",
        "collection_info": null
    },
    {
        "title": "宫词  其五六",
        "author": "宋白",
        "content": "天上鸡人唱晓筹，严粧钟动景阳楼。\n千门竞洗燕脂面，流作香波入御沟。",
        "dynasty": "宋",
        "collection_info": null
    },
    {
        "title": "宫词  其五七",
        "author": "宋白",
        "content": "东宫鸾凤卦中飞，花烛荧煌夜纳妃。\n明日龙楼歌舞罢，门前扫聚碎珠玑。",
        "dynasty": "宋",
        "collection_info": null
    },
    {
        "title": "宫词  其五八",
        "author": "宋白",
        "content": "珠为双佩玉为箫，御女长眉称细腰。\n诏赐公卿纵游赏，春来频放紫宸朝。",
        "dynasty": "宋",
        "collection_info": null
    },
    {
        "title": "宫词  其五九",
        "author": "宋白",
        "content": "春风法曲舞霓裳，绣罢深宫请赐香。\n司宝传言贵妃坐，真珠帘映雪衣娘。",
        "dynasty": "宋",
        "collection_info": null
    },
    {
        "title": "宫词  其六○",
        "author": "宋白",
        "content": "红笺一幅捲明霞，纤手题诗寄大家。\n檀口微吟遶廊柱，蒙蒙春雨湿梨花。",
        "dynasty": "宋",
        "collection_info": null
    },
    {
        "title": "宫词  其六一",
        "author": "宋白",
        "content": "麝波兰滟涌温汤，白玉莲花吐异香。\n春雪怕融偎侍女，尚衣新进蹙金裳。",
        "dynasty": "宋",
        "collection_info": null
    },
    {
        "title": "宫词  其六二",
        "author": "宋白",
        "content": "鹦鹉今朝在辇竿，辇官防护换肩难。\n逡巡渐入花深处，却索低骢鞴玉鞍。",
        "dynasty": "宋",
        "collection_info": null
    },
    {
        "title": "宫词  其六三",
        "author": "宋白",
        "content": "裹头宫女浅粧梳，选入昭阳奉玉舆。\n一曲新声春称旨，赐绯教赐小金鱼。",
        "dynasty": "宋",
        "collection_info": null
    },
    {
        "title": "宫词  其六四",
        "author": "宋白",
        "content": "春赐千官讌喜钱，任从行乐太平年。\n三十六所春宫馆，一一香风送管弦。",
        "dynasty": "宋",
        "collection_info": null
    },
    {
        "title": "宫词  其六五",
        "author": "宋白",
        "content": "水心高殿接兰塘，纔拂龙鬚一簟凉。\n瑟瑟枕函云母帐，冰盘仙果近人香。",
        "dynasty": "宋",
        "collection_info": null
    },
    {
        "title": "宫词  其六六",
        "author": "宋白",
        "content": "春封东岳罢泥金，羽卫还宫禁御深。\n昨夜祥风来入律，侍臣朝进五弦琴。",
        "dynasty": "宋",
        "collection_info": null
    },
    {
        "title": "宫词  其六七",
        "author": "宋白",
        "content": "万方琛贽泛云涛，来庆星枢电彩高。\n讌罢乐声移别殿，对花重换赭红袍。",
        "dynasty": "宋",
        "collection_info": null
    },
    {
        "title": "宫词  其六八",
        "author": "宋白",
        "content": "年来春早过新丰，只向官池祭玉龙。\n一片香云千里雨，樊川杜曲绣重重。",
        "dynasty": "宋",
        "collection_info": null
    },
    {
        "title": "宫词  其六九",
        "author": "宋白",
        "content": "绣骑前驱尽国娃，芳园初看牡丹花。\n千官狼狈如蜂蝶，迴避杨妃七宝车。",
        "dynasty": "宋",
        "collection_info": null
    },
    {
        "title": "宫词  其七○",
        "author": "宋白",
        "content": "春水绫纹积翠池，凌波仙鸟拂花枝。\n黄衣宫使宣阎相，错入中书唤画师。",
        "dynasty": "宋",
        "collection_info": null
    },
    {
        "title": "宫词  其七一",
        "author": "宋白",
        "content": "鱼龙百戏闹嘈嘈，戏罢珠楼日色高。\n移入芳林排小宴，赤瑛盘裏进樱桃。",
        "dynasty": "宋",
        "collection_info": null
    },
    {
        "title": "宫词  其七二",
        "author": "宋白",
        "content": "外国人来献宝珠，瑠璃双眼赤金鬚。\n奇形不欲宫中见，诏遣滕王进画图。",
        "dynasty": "宋",
        "collection_info": null
    },
    {
        "title": "宫词  其七三",
        "author": "宋白",
        "content": "蚕馆春晴阴绿桑，亲蚕天气日初长。\n九嫔参酌前朝礼，须戴金钗十二行。",
        "dynasty": "宋",
        "collection_info": null
    },
    {
        "title": "宫词  其七四",
        "author": "宋白",
        "content": "天地储祥集凤麟，凌烟高阁写功臣。\n宫中记得鸦儿句，偏问虞南第几人。",
        "dynasty": "宋",
        "collection_info": null
    },
    {
        "title": "宫词  其七五",
        "author": "宋白",
        "content": "禁脔成功大殿邦，入朝宫骑绣双双。\n九霄弟子黄金辇，十万人家凭看窗。",
        "dynasty": "宋",
        "collection_info": null
    },
    {
        "title": "宫词  其七六",
        "author": "宋白",
        "content": "春来车驾入西都，父老千人拜路隅。\n潜问马嵬端正树，枝条犹似旧家无。",
        "dynasty": "宋",
        "collection_info": null
    },
    {
        "title": "宫词  其七七",
        "author": "宋白",
        "content": "腊日天寒苑猎迟，猎迴诸卫龊枪旗。\n女真王子新朝觐，旋遣黄门赐口脂。",
        "dynasty": "宋",
        "collection_info": null
    },
    {
        "title": "宫词  其七八",
        "author": "宋白",
        "content": "寒食宫中也禁烟，鬰金堂北画秋韆。\n梨花明月皆如雪，时送清香到酒前。",
        "dynasty": "宋",
        "collection_info": null
    },
    {
        "title": "宫词  其七九",
        "author": "宋白",
        "content": "玉管金筝入夜调，今宵灵匹下青霄。\n穿针斗巧香烟湿，楼阁层层拂虹桥。",
        "dynasty": "宋",
        "collection_info": null
    },
    {
        "title": "宫词  其八○",
        "author": "宋白",
        "content": "绣衣宫女把宫门，不遣中人谒至尊。\n晚霁微行向何处，灞陵原接杏花村。",
        "dynasty": "宋",
        "collection_info": null
    },
    {
        "title": "宫词  其八一",
        "author": "宋白",
        "content": "殿角风琴细韵移，烛台春幸翰林时。\n三更向尽诸宫闭，犹在金銮夜赋诗。",
        "dynasty": "宋",
        "collection_info": null
    },
    {
        "title": "宫词  其八二",
        "author": "宋白",
        "content": "幕次春排晓御楼，千官贺雨拜珠旒。\n斜阳却幸鸳鸯殿，袍袴宫人尽筑毬。",
        "dynasty": "宋",
        "collection_info": null
    },
    {
        "title": "宫词  其八三",
        "author": "宋白",
        "content": "骊山讲武六师迴，日月旗高过苑来。\n鞭入夹城箫鼓动，材林轻骑闹如雷。",
        "dynasty": "宋",
        "collection_info": null
    },
    {
        "title": "宫词  其八四",
        "author": "宋白",
        "content": "虫响金阶捣练天，玉狻呀口喷香烟。\n来宵待赏中秋月，剩取珊瑚饤御筵。",
        "dynasty": "宋",
        "collection_info": null
    },
    {
        "title": "宫词  其八五",
        "author": "宋白",
        "content": "月殿闻随羽客过，桂宫门外近天河。\n常娥装束还何似，潜问君王记得么。",
        "dynasty": "宋",
        "collection_info": null
    },
    {
        "title": "宫词  其八六",
        "author": "宋白",
        "content": "便路横穿玉兔门，夜宣狎客讌金罇。\n江郎才俊思华别，赐坐从容索绣墩。",
        "dynasty": "宋",
        "collection_info": null
    },
    {
        "title": "宫词  其八七",
        "author": "宋白",
        "content": "重阳菊蘂泛香醪，上寿因添饮兴高。\n玉项琵琶犹未快，别宣金凤紫檀槽。",
        "dynasty": "宋",
        "collection_info": null
    },
    {
        "title": "宫词  其八八",
        "author": "宋白",
        "content": "上苑欣逢祓禊辰，踏青因过望贤春。\n连昌宫使开金锁，步障花深不见人。",
        "dynasty": "宋",
        "collection_info": null
    },
    {
        "title": "宫词  其八九",
        "author": "宋白",
        "content": "节假君王不坐朝，斗残芳草日难销。\n樗蒲长幸皆宫戏，输与昭容玉步摇。",
        "dynasty": "宋",
        "collection_info": null
    },
    {
        "title": "宫词  其九○",
        "author": "宋白",
        "content": "花萼楼高望柳堤，春桥横水短虹蜺。\n五陵游侠翩翩过，半脱朱袍斗锦鸡。",
        "dynasty": "宋",
        "collection_info": null
    },
    {
        "title": "宫词  其九一",
        "author": "宋白",
        "content": "虢国威仪过薛王，担夫争路气扬扬。\n宫嫔后出香车送，飐碎钗头玉凤凰。",
        "dynasty": "宋",
        "collection_info": null
    },
    {
        "title": "宫词  其九二",
        "author": "宋白",
        "content": "秋天如水月如霜，玉笛风清曲破长。\n众乐任高声迥别，六宫齐道是君王。",
        "dynasty": "宋",
        "collection_info": null
    },
    {
        "title": "宫词  其九三",
        "author": "宋白",
        "content": "今夜金吾不禁街，灯山火树准宣牌。\n长安一片星河裏，丹凤楼高众乐谐。",
        "dynasty": "宋",
        "collection_info": null
    },
    {
        "title": "宫词  其九四",
        "author": "宋白",
        "content": "太液春波浅荡舟，花如血点水如油。\n波臣莫织青丝网，自有银轮翡翠鈎。",
        "dynasty": "宋",
        "collection_info": null
    },
    {
        "title": "宫词  其九五",
        "author": "宋白",
        "content": "五岳无尘四海清，太平天子爱长生。\n蓬莱方士壶中宿，旋种仙芝一夜成。",
        "dynasty": "宋",
        "collection_info": null
    },
    {
        "title": "宫词  其九六",
        "author": "宋白",
        "content": "南内天花照从官，上皇春醉圣情欢。\n月中閒说骊山事，笑向将军道阿瞒。",
        "dynasty": "宋",
        "collection_info": null
    },
    {
        "title": "宫词  其九七",
        "author": "宋白",
        "content": "绣额珠帘窣地重，微风吹动牡丹枝。\n金笼鹦鹉耽春睡，忘却新教御制诗。",
        "dynasty": "宋",
        "collection_info": null
    },
    {
        "title": "宫词  其九八",
        "author": "宋白",
        "content": "便殿沉沉永巷秋，宫中击拂最风流。\n参差玉指和花数，恰到君王自得头。",
        "dynasty": "宋",
        "collection_info": null
    },
    {
        "title": "宫词  其九九",
        "author": "宋白",
        "content": "宫棋初罢请银笙，合曲偏宜钿面筝。\n未伏延年花下唱，金钱百万赏新声。",
        "dynasty": "宋",
        "collection_info": null
    },
    {
        "title": "宫词  其一○○",
        "author": "宋白",
        "content": "春营小殿号披香，宣借天孙作学堂。\n李白宫词多好句，侧书红壁两三行。",
        "dynasty": "宋",
        "collection_info": null
    },
    {
        "title": "嘉州",
        "author": "宋白",
        "content": "嘉阳信美郡，风物眷多奇。\n有湖题明月，有楼名荔枝。",
        "dynasty": "宋",
        "collection_info": null
    },
    {
        "title": "普贤寺",
        "author": "宋白",
        "content": "菩萨悲深居此地，峨眉名重镇南州。\n不知立处高多少，只见星辰在下头。",
        "dynasty": "宋",
        "collection_info": null
    },
    {
        "title": "七夕",
        "author": "宋白",
        "content": "纤吹浮云荐，非因散巧楼。\n灵俦不可觌，仙溪泛悠悠。",
        "dynasty": "宋",
        "collection_info": null
    },
    {
        "title": "中秋感怀  其一",
        "author": "宋白",
        "content": "去年今夜此堂前，人正清歌月正圆。\n今夜秋来人且散，不如云雾蔽青天。",
        "dynasty": "宋",
        "collection_info": null
    },
    {
        "title": "中秋感怀  其二",
        "author": "宋白",
        "content": "云彩冰光似去年，去年人月两婵娟。\n今宵不辨连明坐，拚醉抽身黑处眠。",
        "dynasty": "宋",
        "collection_info": null
    },
    {
        "title": "九日  其一",
        "author": "宋白",
        "content": "霜冷风清九月九，茱萸黄菊家园有。\n何时玉殿接千官，称觞共进南山寿。",
        "dynasty": "宋",
        "collection_info": null
    },
    {
        "title": "九日  其二",
        "author": "宋白",
        "content": "陶家篱落菊花开，醉拟西风立钓台。\n一座良交皆不见，数声燕雁戛云来。",
        "dynasty": "宋",
        "collection_info": null
    },
    {
        "title": "九日  其三",
        "author": "宋白",
        "content": "秋色萧萧野水边，茱萸时节菊花天。\n明时未达青云晚，惆怅登高又一年。",
        "dynasty": "宋",
        "collection_info": null
    },
    {
        "title": "赠麻仲英",
        "author": "宋白",
        "content": "宣毫歙墨川笺纸，寄与麻家小秀才。\n七岁能吟天骨异，前生应折桂枝来。",
        "dynasty": "宋",
        "collection_info": null
    },
    {
        "title": "中酒",
        "author": "宋白",
        "content": "中酒事俱妨，偷眠就黑房。\n静嫌鹦鹉闹，渴忆荔枝香。\n病与慵相续，心和梦尚狂。\n从今改题品，不号醉为乡。",
        "dynasty": "宋",
        "collection_info": null
    },
    {
        "title": "云",
        "author": "宋白",
        "content": "化作奇形随物态，散成文锦自天机。\n红堆远峤日初上，碧满长空人未归。\n逸兴狂来连海阔，高情间甚出山飞。\n须知深处藏雷雨，不独江边遶钓矶。",
        "dynasty": "宋",
        "collection_info": null
    },
    {
        "title": "一春",
        "author": "宋白",
        "content": "一春情调淡悠悠，閒倚书窗背小楼。\n暖日只添中酒睡，晚风频动惜花愁。\n鶑衝舞蝶侵人过，絮逐天丝触处游。\n已为韶光发惆怅，可堪家近白苹洲。",
        "dynasty": "宋",
        "collection_info": null
    },
    {
        "title": "春",
        "author": "宋白",
        "content": "隔岸黄鹂语，当轩白鸟斜。\n晚来风紧处，飞絮满人家。",
        "dynasty": "宋",
        "collection_info": null
    },
    {
        "title": "花",
        "author": "宋白",
        "content": "谁将枝叶染还裁，却使馨香次第来。\n春柄定教三月主，天心合与一齐开。\n如何零露方滋菊，岂得东风不为梅。\n低蹙艷容愁似语，也疑由命不由才。",
        "dynasty": "宋",
        "collection_info": null
    },
    {
        "title": "惜别诗",
        "author": "宋白",
        "content": "年来又惜别清尘，故国荣过喜风新。\n竹叶莫辞千日酒，梅花惟寄一枝春。\n苦心曾未抛黄卷，得路终期近紫宸。\n不待政成迎风诏，颂声洋溢桂州人。",
        "dynasty": "宋",
        "collection_info": null
    },
    {
        "title": "寄蔡昆",
        "author": "宋白",
        "content": "却忆醉相逢，云深太白东。\n离别经腊雪，魂梦又春风。\n芳草晴天阔，黄鹂细雨中。\n倚筇愁望处，烟树远蒙笼。",
        "dynasty": "宋",
        "collection_info": null
    },
    {
        "title": "黄陵二妃庙",
        "author": "宋白",
        "content": "重瞳天子狩南荒，二女音容已渺茫。\n静听瑶琴当皓月，再闻珠泪洒幽篁。\n松愁老鹤清无梦，水映疏萤冷放光。\n一夜辽辽千古意，香魂依约遶潇湘。",
        "dynasty": "宋",
        "collection_info": null
    },
    {
        "title": "送陈尧叟赴广西漕",
        "author": "宋白",
        "content": "莫辞征骑去迢迢，尽泻纯诚许圣朝。\n北阙皇恩从此布，南方沴气必然销。\n为诗自可怡情性，服药尝闻助摄调。\n仙馆粉闱官职好，定期骞翥上烟霄。",
        "dynasty": "宋",
        "collection_info": null
    },
    {
        "title": "狂吟八韵送英公暂归故乡迁殡二亲",
        "author": "宋白",
        "content": "十八般书四海传，长安话别已多年。\n今来帝里重相见，转觉师心更自然。\n下笔入神皆得法，出言成句尽通玄。\n花时乘兴先行乐，月夜忘机静坐禅。\n到处僧俗争识面，满朝英俊赠佳篇。\n长沙母葬彰纯孝，八水人思有善缘。\n衡岳醉投秋雨寺，汉江吟渡夕阳舡。\n前期指在春三月，迴首东风好着鞭。",
        "dynasty": "宋",
        "collection_info": null
    },
    {
        "title": "牡丹诗十首  其一",
        "author": "宋白",
        "content": "□应春处即□春，粉面□相□番新。\n语得必传天上事，摘来真是掌中身。\n百花推戴教为主，□日妖□欲□人。\n无可奈何□爱惜，少偷金蘂咽芳津。",
        "dynasty": "宋",
        "collection_info": null
    },
    {
        "title": "牡丹诗十首  其二",
        "author": "宋白",
        "content": "日华鲜丽露华浓，梳流香朝竞□容。\n来在梦中甘化蝶，入伊心裏不如蜂。\n宫娥捧拥西施醉，天乐喧阗虢国风。\n高拗浮□须继烛，玳簪分载酒千钟。",
        "dynasty": "宋",
        "collection_info": null
    },
    {
        "title": "牡丹诗十首  其三",
        "author": "宋白",
        "content": "春心相惜最相亲，湘叶忩忩换翠裙。\n双蒂喜如嫔二女，一枝愁似寡文君。\n艷繁谁卷真珠看，香好曾歌琥珀闻。\n深染鲛绡笼玉槛，莫教飞去作卿云。",
        "dynasty": "宋",
        "collection_info": null
    },
    {
        "title": "牡丹诗十首  其四",
        "author": "宋白",
        "content": "烟容粉态傍歌楼，半似窥人半似羞。\n把笔乍题先巧笑，凭栏微唤不迴头。\n吹干玉笛香犹在，槌破灵鼍爱未休。\n更得黄鹂将粉蝶，东西南北说风流。",
        "dynasty": "宋",
        "collection_info": null
    },
    {
        "title": "牡丹诗十首  其五",
        "author": "宋白",
        "content": "澹黄容止间深檀，妥媠香红露未干。\n和泪似嫌春渐老，向人如说夜来寒。\n粧成有样教天媛，礼绝无心下国兰。\n针绣笔描俱未是，好风相倚笑边鸾。",
        "dynasty": "宋",
        "collection_info": null
    },
    {
        "title": "牡丹诗十首  其六",
        "author": "宋白",
        "content": "锦为行障绣为衾，不杀猩猩色已深。\n花谱扬名居一品，药栏纔见赏千金。\n谁忘正为褰珠箔，得意惟能挑玉琴。\n洛水桥南三月裏，两无言语各知心。",
        "dynasty": "宋",
        "collection_info": null
    },
    {
        "title": "牡丹诗十首  其七",
        "author": "宋白",
        "content": "风排香阵拂瑶墀，御苑新晴烂漫时。\n十五素娥羞水色，三千红面洗胭脂。\n宫腰暎酒思轻舞，檀口偎笺欲咏诗。\n铁石心肠为君变，多情多恨一枝枝。",
        "dynasty": "宋",
        "collection_info": null
    },
    {
        "title": "牡丹诗十首  其八",
        "author": "宋白",
        "content": "水精冠叶镂春冰，巧思镌研仿未能。\n风砑红绡光点血，暖销金镂细含棱。\n韶容旖旎终无比，晚艷低佪更可憎。\n戏脱仙衣亲手覆，香身柔软力难胜。",
        "dynasty": "宋",
        "collection_info": null
    },
    {
        "title": "牡丹诗十首  其九",
        "author": "宋白",
        "content": "春风平地谪花仙，红袅生香下九天。\n艷欲背身垂玉筯，动如移步索金莲。\n含情待去为云雨，忍笑佯来听管弦。\n胧月轻寒应不惯，夜深浑拟傍藂眠。",
        "dynasty": "宋",
        "collection_info": null
    },
    {
        "title": "牡丹诗十首  其一○",
        "author": "宋白",
        "content": "许多颜色泥春娇，就裏轻红最□饶。\n生处地须名紫府，落时魂想返青霄。\n霞英散焰烧纤手，药粉飘香着步摇。\n轻剪自怜支节痛，倚烟啼露一无憀。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "宋白",
        "content": "君家仙馆带村塘，气象清鲜雅趣长。\n千里客来如海纳，一楼书静透山光。\n门闾旌表芝泥贵，科篇联翩桂籍香。\n帝里词人多景慕，谩题诗句满修篁。",
        "dynasty": "宋",
        "collection_info": null
    },
    {
        "title": "句  其一",
        "author": "宋白",
        "content": "吉音来碧落，帖子报红笺。\n清夜惊神王，胧明到省前。\n风中宫漏尽，日出榜绳悬。",
        "dynasty": "宋",
        "collection_info": null
    },
    {
        "title": "句  其二",
        "author": "宋白",
        "content": "劳君赠我古风诗，逋翁所谓扑凸奇。",
        "dynasty": "宋",
        "collection_info": null
    },
    {
        "title": "句  其三",
        "author": "宋白",
        "content": "宋朝归圣主，潘阆是诗人。",
        "dynasty": "宋",
        "collection_info": null
    },
    {
        "title": "句  其四",
        "author": "宋白",
        "content": "凌晨走退虾蟆鼻，几日飞经滟滪堆。",
        "dynasty": "宋",
        "collection_info": null
    },
    {
        "title": "句  其五",
        "author": "宋白",
        "content": "春风麦陇连蛮芊，细雨梨花问海棠。",
        "dynasty": "宋",
        "collection_info": null
    },
    {
        "title": "句  其六",
        "author": "宋白",
        "content": "竹底衙人吏，花间押簿书。",
        "dynasty": "宋",
        "collection_info": null
    },
    {
        "title": "句  其七",
        "author": "宋白",
        "content": "峨眉多雨雅江秋，溢岸清波入郡流。",
        "dynasty": "宋",
        "collection_info": null
    },
    {
        "title": "句  其八",
        "author": "宋白",
        "content": "最念春风尝酒处，梅酸笋翠后溪头。",
        "dynasty": "宋",
        "collection_info": null
    },
    {
        "title": "句  其九",
        "author": "宋白",
        "content": "玉津县裏三年闷，金粟山前九月愁。",
        "dynasty": "宋",
        "collection_info": null
    },
    {
        "title": "句  其一○",
        "author": "宋白",
        "content": "梅雪初销腊酒香，嘉州属县且寻芳。",
        "dynasty": "宋",
        "collection_info": null
    },
    {
        "title": "句  其一一",
        "author": "宋白",
        "content": "道出嘉阳正西指，一带灵峰如涌起。",
        "dynasty": "宋",
        "collection_info": null
    },
    {
        "title": "句  其一二",
        "author": "宋白",
        "content": "回眸已觉三山近，满壁潜惊五月寒。",
        "dynasty": "宋",
        "collection_info": null
    },
    {
        "title": "句  其一三",
        "author": "宋白",
        "content": "昔日曾为尺木阶，今朝真是青云友。",
        "dynasty": "宋",
        "collection_info": null
    },
    {
        "title": "平望蚊",
        "author": "钱俨",
        "content": "安得神仙术，试为施康济。\n使此平望村，如吾江子汇。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "潘慎修",
        "content": "红药深严肃广筵，嘉招仍许厕羣仙。\n忽窥宸翰云龙动，乍揭天辞日月悬。\n散作楷模争宝惜，永刊金石共流传。\n况当枚马从容地，仍集班扬侍从贤。\n敢窃休明为盛观，愿陈风咏播熏弦。\n不辞胜引承欢醉，长洽昇平亿万年。",
        "dynasty": "宋",
        "collection_info": null
    },
    {
        "title": "句",
        "author": "潘慎修",
        "content": "如今纵得仙翁术，也怯君王四路饶。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "何蒙",
        "content": "满眼烟霞与宅连，义高孝弟代相传。\n彤庭召对曾承诏，内府颁书特奉宣。\n学古一门遵法度，礼宾羣仆尽精贤。\n竺斋月夜招琴客，花院春风恣饮筵。\n乘兴访僧因挂褐，傍秋买鹤不争钱。\n半空山色长供望，彻晓清泉缓醒眠。\n残暑就溪开敞槛，晚凉观稼入平川。\n神仙药术亲留写，朝达诗牌自把悬。\n携手漫思为好伴，此身方恨未归田。\n忆君几度西南望，遥想情风寄一篇。",
        "dynasty": "宋",
        "collection_info": null
    },
    {
        "title": "句",
        "author": "何蒙",
        "content": "塞日穿痕断，边云背影飞。\n缥缈随黄屋，阴沈护御衣。",
        "dynasty": "宋",
        "collection_info": null
    },
    {
        "title": "游古陌吟",
        "author": "王处厚",
        "content": "谁言今古事难穷，大抵荣枯总是空。\n算得生前随梦蝶，争如云外指冥鸿。\n暗添雪色眉根白，旋落花光脸上红。\n惆怅荒原懒回首，暮林萧索起悲风。",
        "dynasty": "宋",
        "collection_info": null
    },
    {
        "title": "赠英公大师",
        "author": "李颂",
        "content": "篆高神品，秀爽天骨。\n敏构机先，谈深理窟。\n浚极苍源，玄臻籀闼。\n玉无疵瑕，车有輗軏。\n达识圆明，灵襟洞豁。\n粹禀飞星，胸挂流月。\n大饮陶陶，闲游兀兀。\n肯如常人，名利干没。",
        "dynasty": "宋",
        "collection_info": null
    },
    {
        "title": "送英公大师归终南",
        "author": "卢岳",
        "content": "拟息游方兴，萝龛近翠微。\n几程劳夜梦，一锡向秋归。\n月彩笼清磬，岚光润紫衣。\n重寻溪上路，枫叶下岩扉。",
        "dynasty": "宋",
        "collection_info": null
    },
    {
        "title": "赠英公大师",
        "author": "许道宁",
        "content": "业就携筇别五湖，御帘香暖几曾趋。\n精搜象外吟情逸，玄达禅中惠性殊。\n江坞秋思霜橘美，云房高寄海峰孤。\n白莲共结他年约，还放疏慵入社无。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "毕士安",
        "content": "好文英主古难齐，宠重词臣意弗低。\n睿藻清新刊翠琰，神踪飞动在璇题。\n芸籤许效蓬莱阁，花槛容模罨画溪。\n乐圣朋侪开绮席，爱君诚抱挂金闺。\n买臣晚遇知多幸，犬子端忧思转稽。\n天地恩私无以报，只将兢慎对芝泥。",
        "dynasty": "宋",
        "collection_info": null
    },
    {
        "title": "杨照承议芦雁枕屏",
        "author": "毕士安",
        "content": "画师不肯传风蝶，故作枯干逞奇绝。\n清秋未合结繁阴，深户何从洒飞雪。\n雪裏鸭儿苦耐寒，眠沙枕浦白云团，黄芦槭槭枝叶干。\n江头鸣雁恰飞起，恍如身到潇湘间。\n潇相洞庭云水隔，山路坡陁断行客。\n从来冬景画已难，况有翎毛似崔白。\n已觉冰漫稻粱少，更疑水宿溪垠窄。\n生平有道付沧洲，今日床头动行色。\n屏风主人家近远，我昔曾过浔阳县，田芦野雁尝亲见。\n出门解榻定相逢，借我家乡令对面。",
        "dynasty": "宋",
        "collection_info": null
    },
    {
        "title": "国清寺",
        "author": "毕士安",
        "content": "三四百年寺，今来国又清。\n若非逢圣祚，徒自有嘉名。\n月殿五峰色，风松十里声。\n不缘君命束，便好脱尘缨。",
        "dynasty": "宋",
        "collection_info": null
    },
    {
        "title": "答王黄门寄密蒙花",
        "author": "毕士安",
        "content": "多病眼昏书懒寄，烦君远寄密蒙花。\n愁无内史兼词翰，为写真方到海涯。",
        "dynasty": "宋",
        "collection_info": null
    },
    {
        "title": "游七星岩",
        "author": "张去华",
        "content": "桂林平地起山尖，独此奇峰个个圆。\n上应星辰三四点，中藏空洞几千年。\n乘槎客子频相访，骑鹤仙人竟不还。\n多少南来骢马客，品题诗句细磨镌。",
        "dynasty": "宋",
        "collection_info": null
    },
    {
        "title": "上陈文惠",
        "author": "杨朴",
        "content": "昨夜西风烂漫秋，今朝东岸独垂鈎。\n紫袍不识蓑衣客，曾对君王十二旒。",
        "dynasty": "宋",
        "collection_info": null
    },
    {
        "title": "村居感兴",
        "author": "杨朴",
        "content": "一壶村酒胶牙酸，十数胡皴彻骨干。\n随着四婆裙子后，杖头挑去赛蚕官。",
        "dynasty": "宋",
        "collection_info": null
    },
    {
        "title": "七夕",
        "author": "杨朴",
        "content": "未会牵牛意若何，须邀织女弄金梭。\n年年乞与人间巧，不道人间巧已多。",
        "dynasty": "宋",
        "collection_info": null
    },
    {
        "title": "秋日闲居",
        "author": "杨朴",
        "content": "忽闻高柳噪新蝉，厌暑情怀顿豁然。\n庭槛夜凉风撼竹，池塘香散水摇莲。\n鲈鱼鲙忆奔江浦，焦尾琴思换蜀弦。\n莫遣金樽空对月，满斟高唱混流年。",
        "dynasty": "宋",
        "collection_info": null
    },
    {
        "title": "莎衣",
        "author": "杨朴",
        "content": "软绿柔蓝着胜衣，倚船吟钓正相宜。\n蒹葭影裏和烟卧，菡萏香中带雨披。\n狂脱酒家春醉后，乱堆渔舍晚晴时。\n直饶紫绶金章贵，未肯轻轻博换伊。",
        "dynasty": "宋",
        "collection_info": null
    },
    {
        "title": "诗一首",
        "author": "杨朴",
        "content": "更无落魄耽杯酒，更莫猖狂爱咏诗。\n今日捉将官裏去，这回断送老头皮。",
        "dynasty": "宋",
        "collection_info": null
    },
    {
        "title": "句",
        "author": "杨朴",
        "content": "就客饮时担酒去，见鱼游处拨萍开。",
        "dynasty": "宋",
        "collection_info": null
    },
    {
        "title": "题汶川村居",
        "author": "滕白",
        "content": "种茶岩接红霞坞，灌稻泉生白石根。\n皤腹老翁眉似雪，海棠花下戏儿孙。",
        "dynasty": "宋",
        "collection_info": null
    },
    {
        "title": "燕",
        "author": "滕白",
        "content": "短羽新来别海阳，真珠高捲语雕梁。\n佳人未必全听尔，正把金针绣凤凰。",
        "dynasty": "宋",
        "collection_info": null
    }
]