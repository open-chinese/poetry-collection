[
    {
        "uuid": "3990b80efdc75960b4079e468ea3e68e",
        "title": "宝印叔示诗且索碑刻以南明山六大字为献仍次韵",
        "author": "王十朋",
        "content": "不才讵可登台省，早问君王觅闲冷。\n聊寻商岭绮与园，未羡云台寇并耿。\n挂碑满屋宁寮饥，嗜好与叔真相宜。\n试寄南明六大字，想像年少西游时。",
        "dynasty": "宋",
        "collection_info": null
    },
    {
        "uuid": "373d6ce750ad831ce0490e0f9b6df217",
        "title": "宝印叔辩上人各赠瑞香花",
        "author": "王十朋",
        "content": "小小园林意自怜，名花十八拟唐贤。\n瑞香一种来潜涧，学士新添两少年。",
        "dynasty": "宋",
        "collection_info": null
    },
    {
        "uuid": "528e879851d78e1c0d0ade75c409a354",
        "title": "曹梦良自许峰来访留山间数日赋诗数十章復出四绝见赠次韵  其一",
        "author": "王十朋",
        "content": "径荒犹有渊明菊，囊涩宁求季子金。\n老矣此身何处着，入山惟恐未能深。",
        "dynasty": "宋",
        "collection_info": null
    },
    {
        "uuid": "9eac6345525e345db47af37eb5d8913d",
        "title": "曹梦良自许峰来访留山间数日赋诗数十章復出四绝见赠次韵  其二",
        "author": "王十朋",
        "content": "谩有忠怀徒耿耿，恨无长策捄元元。\n张仪舌在知何用，莫莫休休且勿言。",
        "dynasty": "宋",
        "collection_info": null
    },
    {
        "uuid": "d3fc94a13efe0c3c53f11220201f7c02",
        "title": "曹梦良自许峰来访留山间数日赋诗数十章復出四绝见赠次韵  其三",
        "author": "王十朋",
        "content": "平生风义慕相如，笔砚从游二纪余。\n直许交情定金石，肯同余耳但光初。",
        "dynasty": "宋",
        "collection_info": null
    },
    {
        "uuid": "cdcde1ed78382533c37973f91fcbc7b9",
        "title": "曹梦良自许峰来访留山间数日赋诗数十章復出四绝见赠次韵  其四",
        "author": "王十朋",
        "content": "与君连夕灯前语，胜读千年窗下书。\n八斗文章千里足，未应低首掾桐庐。",
        "dynasty": "宋",
        "collection_info": null
    },
    {
        "uuid": "6e9a419941f43439306768e5b718ed62",
        "title": "先人旧题东山墓亭三绝  其一",
        "author": "王十朋",
        "content": "入堂无復见双亲，建此来宁似在神。\n天地深恩难以报，含悲唯有泪霑巾。",
        "dynasty": "宋",
        "collection_info": null
    },
    {
        "uuid": "4b8d7b949accc826b7d2edd58d124e32",
        "title": "先人旧题东山墓亭三绝  其二",
        "author": "王十朋",
        "content": "门枕青山户傍溪，青山流水助悽悽。\n双亲既远神何在，对此追思独怨啼。",
        "dynasty": "宋",
        "collection_info": null
    },
    {
        "uuid": "a29d411788c2a59d445f0372e4c1af2b",
        "title": "先人旧题东山墓亭三绝  其三",
        "author": "王十朋",
        "content": "新筑茅庐涧壑围，山光水色共依依。\n野人不为闲中趣，谁会朝来与暮归。",
        "dynasty": "宋",
        "collection_info": null
    },
    {
        "uuid": "d948a258ded7210e9f58bd4f94a4618f",
        "title": "某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和  其一",
        "author": "王十朋",
        "content": "残生无计可荣亲，一见松楸一损神。\n惟有青山知此意，晨昏长戴白云巾。",
        "dynasty": "宋",
        "collection_info": null
    },
    {
        "uuid": "1f1547dd8587f20857fbcf2e47b8f8d7",
        "title": "某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和  其二",
        "author": "王十朋",
        "content": "重葺山亭浚旧溪，杖藜来徃独悲悽。\n追思四十年间事，风为哀号鸟为啼。",
        "dynasty": "宋",
        "collection_info": null
    },
    {
        "uuid": "395690245b58786dab1b9fdbbe3950b2",
        "title": "某辛巳秋归自武林省先陇遂修亭宇浚溪流因思先人旧诗已随屋璧坏矣尚能记忆遂追和  其三",
        "author": "王十朋",
        "content": "丘木森森已十围，满林清荫可栖依。\n每忧樵牧伤松柏，游宦三年两度归。",
        "dynasty": "宋",
        "collection_info": null
    },
    {
        "uuid": "c704d78384a2fd01b5fee8b7143d8b91",
        "title": "送万先之赴清湘教官",
        "author": "王十朋",
        "content": "早岁声名满上庠，青衫今始赴清湘。\n得官已晚岂宜冷，行路正难那更长。\n平昔心期良不浅，异时官业可能量。\n鹏程九万从今日，行见飞飞到帝旁。",
        "dynasty": "宋",
        "collection_info": null
    },
    {
        "uuid": "6ffcfc1eef256b47cd0928bc6a3a85dc",
        "title": "送曹梦良赴桐庐户掾  其一",
        "author": "王十朋",
        "content": "年少论交老愈坚，交情尽在和韩篇。\n短檠业共贤关舍，淡墨名同桂籍年。\n筮仕暂为三语掾，摛词行践八花砖。\n许峯佳谶亦聊耳，何止蓬莱山上仙。",
        "dynasty": "宋",
        "collection_info": null
    },
    {
        "uuid": "3c15d04b835a737a265b025f1f234ca1",
        "title": "送曹梦良赴桐庐户掾  其二",
        "author": "王十朋",
        "content": "鷄黍相寻岂偶然，论文尊酒荷留连。\n秋风初送雁群至，乔木喜闻鶑友迁。\n劝我鑑湖行甚力，送君钓濑去无缘。\n愿将清白师韩范，从此高堂有四贤。",
        "dynasty": "宋",
        "collection_info": null
    },
    {
        "uuid": "3cae1b1b357b49cb48d4532c75fb1410",
        "title": "送曹梦良赴桐庐户掾  其三",
        "author": "王十朋",
        "content": "需次家乡五载迟，便便腹笥愈添围。\n才如子建岂论斗，性类西门能佩韦。\n车马戒涂涂君欲去，田园迷径我初归。\n男儿所尚惟名节，莫堕人间富贵机。",
        "dynasty": "宋",
        "collection_info": null
    },
    {
        "uuid": "9ee54c0fe126ce5b85bafc0ea8d5439d",
        "title": "十月朔日偶书",
        "author": "王十朋",
        "content": "去年此日对清光，圣德能容一介狂。\n言畧施行非不遇，身虽疏外亦何妨。",
        "dynasty": "宋",
        "collection_info": null
    },
    {
        "uuid": "545f731e9ed1814ca18ed8e43506d14a",
        "title": "剪拂花木戏成二绝  其一",
        "author": "王十朋",
        "content": "洒扫衡茅端欲老，剪裁花木自为春。\n权门炙手非吾事，祇合丘园作散人。",
        "dynasty": "宋",
        "collection_info": null
    },
    {
        "uuid": "87a3293be29d1ad81e30fe9261f9fff7",
        "title": "剪拂花木戏成二绝  其二",
        "author": "王十朋",
        "content": "蔓草芟夷莫许侵，好花封植待成阴。\n每于小小园林裏，长抱惓惓畎亩心。",
        "dynasty": "宋",
        "collection_info": null
    },
    {
        "uuid": "e3831df34903ea2a4f56f77c806ead16",
        "title": "小小园十月杜鹃花盛开有共蔕双头之异因以数语记之",
        "author": "王十朋",
        "content": "一声杜宇啼春风，明朝绯挂千山丛。\n岁寒此色岂易得，那更朶朶双头红。\n共蔕联芳友于爱，一吐一含分次第。\n造物私我小园林，此花大胜金腰带。",
        "dynasty": "宋",
        "collection_info": null
    },
    {
        "uuid": "e805a6fdf8337fca8d597a216714c17f",
        "title": "题月师桂堂",
        "author": "王十朋",
        "content": "道人以月名身，以桂名堂。\n胸中负所有，志在丹霄旁。\n冠巾倘可加，唾手得天香。\n惜哉已世外，此志终莫偿。\n山中作堂侔月窟，禅定吟余思清越。\n要令坐上生清风，须使心中似明月。",
        "dynasty": "宋",
        "collection_info": null
    },
    {
        "uuid": "3b9612809e9db51bd357a60b0eb82a12",
        "title": "十一月二日自金溪访钱用章于白石览山川景物之奇以东道之姓为韵",
        "author": "王十朋",
        "content": "朝离文君故宅边，莫寻谢守旧行田。\n黄羊先示神仙迹，白石俄开洞府天。\n两派崇峥鸣玉涧，一声欵乃钓鱼船。\n王孙占得湖山胜，明月清风不计钱。",
        "dynasty": "宋",
        "collection_info": null
    },
    {
        "uuid": "b8f87786de8998236beff8f34e3ca945",
        "title": "同钱用明用章游白石岩",
        "author": "王十朋",
        "content": "谢公好山水，得郡古东瓯。\n造物惜佳境，雅志多不酬。\n松萝蔽雁荡，烟霭埋龙湫。\n行田经白石，不到仙山头。\n寥寥数百年，天付黄冠流。\n巍然万仞崖，壁立东南州。\n谁将补天手，化出白玉楼。\n两龛藏洞府，中有群仙游。\n上通尺五天，下接三神洲。\n飞泉落岩腰，碧涧鸣山陬。\n群峯真培塿，沧海为渠沟。\n隘视人间世，万象同蜉蝣。\n我家雁山阳，崎岖厌经丘。\n翩翩钱公子，呼我寻岩幽。\n初惊小雨密，忽扫群阴浮。\n杖屦穷巑岏，一洗尘埃眸。\n山林有真乐，富贵何足求。\n但愿乞二山，不愿万户侯。",
        "dynasty": "宋",
        "collection_info": null
    },
    {
        "uuid": "cd4c645277aa37dc7245a28e120aef43",
        "title": "又书岩上",
        "author": "王十朋",
        "content": "十里湖山翠黛横，两溪寒玉鬬琮琤。\n路从飞鸟上头过，人在白云高处行。\n岩下行田谢康乐，洞中辟谷李先生。\n凭栏不瞰人间世，转觉此心名利轻。",
        "dynasty": "宋",
        "collection_info": null
    },
    {
        "uuid": "7794ea0e98314a315424d8d26ea9e8e6",
        "title": "屑玉泉",
        "author": "王十朋",
        "content": "白石岩腰屑玉泉，佳名初自长官传。\n浑疑齿颊冰霜论，终日霏霏落半天。",
        "dynasty": "宋",
        "collection_info": null
    },
    {
        "uuid": "7f84bc5a38ddc070630137e8b3aaa704",
        "title": "李少和像",
        "author": "王十朋",
        "content": "少和辛苦学飞仙，遗像今犹在洞天。\n都似先生能辟谷，何须太守为行田。",
        "dynasty": "宋",
        "collection_info": null
    },
    {
        "uuid": "bc1db8bad9492ca83278606502c6237a",
        "title": "游东际",
        "author": "王十朋",
        "content": "白石三峯下，悬崖七际流。\n穿云来汩汩，朝海去悠悠。\n石是谁家妇，龙居第几湫。\n平生不行险，到此即回头。",
        "dynasty": "宋",
        "collection_info": null
    },
    {
        "uuid": "777b447a31a37843ddb1a3b70527decb",
        "title": "次韵宝印叔观海三绝  其一",
        "author": "王十朋",
        "content": "载地浮天浩莫穷，气营楼阁耸虚空。\n道人妙得观澜术，万里沧溟碧眼中。",
        "dynasty": "宋",
        "collection_info": null
    },
    {
        "uuid": "595ac7075c98b5fd8f4ef5374a0a9ec8",
        "title": "次韵宝印叔观海三绝  其二",
        "author": "王十朋",
        "content": "榴屿何年改玉环，望中犹是旧青山。\n遗民不记当时事，惟有潮声日徃还。",
        "dynasty": "宋",
        "collection_info": null
    },
    {
        "uuid": "72c8698efafe14afca2ed3d20d24e99e",
        "title": "次韵宝印叔观海三绝  其三",
        "author": "王十朋",
        "content": "误入蓬莱朝未央，至今魂梦记微茫。\n扁舟欲效鸱夷子，遥望沧波兴已狂。",
        "dynasty": "宋",
        "collection_info": null
    },
    {
        "uuid": "5f662db4e9fb28f0ee0b9e7d26c7618a",
        "title": "李镇夫闢圃筑堂效孟氏之养吾表兄杖屦其间得日涉之趣某来游名堂曰双植因书三绝  其一",
        "author": "王十朋",
        "content": "不到君家几换春，眼中风物一番新。\n吾园小小知何用，不似兹园可养亲。",
        "dynasty": "宋",
        "collection_info": null
    },
    {
        "uuid": "7aff950962124848405da5977b55ae61",
        "title": "李镇夫闢圃筑堂效孟氏之养吾表兄杖屦其间得日涉之趣某来游名堂曰双植因书三绝  其二",
        "author": "王十朋",
        "content": "琴书得趣有真乐，轩冕倘来何足干。\n种德种花兼着力，要须留与子孙看。",
        "dynasty": "宋",
        "collection_info": null
    },
    {
        "uuid": "083642450a8f473c9560d2dea0ab8be1",
        "title": "李镇夫闢圃筑堂效孟氏之养吾表兄杖屦其间得日涉之趣某来游名堂曰双植因书三绝  其三",
        "author": "王十朋",
        "content": "绕堂花木随宜种，堆案文书取次翻。\n我待衣冠挂林下，杖藜时復到君园。",
        "dynasty": "宋",
        "collection_info": null
    },
    {
        "uuid": "9edf33be819db3bfd28631fbf73c302f",
        "title": "刘长方自豫章寄书称砮焦蛎房之美恨未知味书一绝以寄之",
        "author": "王十朋",
        "content": "珠屿小蛎圆带石，砮焦巨房深若杯。\n吾乡此味亦不恶，故人游宦盍归来。",
        "dynasty": "宋",
        "collection_info": null
    },
    {
        "uuid": "b9e340e906eefd30054922c7554f599e",
        "title": "宝印叔得小假山以长篇模写进士钦逢辰和之某次韵并简钦",
        "author": "王十朋",
        "content": "越绝天台温雁荡，万壑千岩各形状。\n钱塘风物更奇绝，杖屦年时记曾访。\n归来戏闢小园林，十里西湖藏瓮盎。\n悠然入眼皆吾山，罗列轩窗一何壮。\n止庵道人真有道，种竹莳花近丘圹。\n何人好事赠假山，潜涧新添小屏嶂。\n却疑迁徙从平泉，更恐飞来自秦望。\n世间贋物何止此，沙佛儒衣龙亦象。\n道人于物意岂留，异日从教散天壤。\n花木篇章两游戏，林下高风真可尚。\n来游莲社有诗人，句比昌黎更豪放。\n我休说假復论真，真假通同归一相。",
        "dynasty": "宋",
        "collection_info": null
    },
    {
        "uuid": "020825bca948891986a1deb8901e7092",
        "title": "次韵昌龄西园十咏 黄杨藓復有生意",
        "author": "王十朋",
        "content": "黄杨庚甲与吾同，树已萧踈我亦翁。\n藤蔓稍除苔藓去，岁寒犹解傲霜风。",
        "dynasty": "宋",
        "collection_info": null
    },
    {
        "uuid": "382ef5400a85ffdceebc8cc56200e499",
        "title": "次韵昌龄西园十咏 莆萄",
        "author": "王十朋",
        "content": "满架龙鬚卷復伸，堆盘马乳酿青春。\n泼醅一斗宜延客，莫博凉州学汉人。",
        "dynasty": "宋",
        "collection_info": null
    },
    {
        "uuid": "602fe39c69a47de29fc7049107a510cc",
        "title": "次韵昌龄西园十咏 修竹",
        "author": "王十朋",
        "content": "至乐斋西碧玉竿，清阴时过酒杯寒。\n明年看长纤纤笋，解箨当为汉帝冠。",
        "dynasty": "宋",
        "collection_info": null
    },
    {
        "uuid": "40a7979113b85d9144bc4ee827b642f1",
        "title": "次韵昌龄西园十咏 梅",
        "author": "王十朋",
        "content": "拂云修竹遶吾家，竹裏仍栽第一花。\n好句更同林处士，月黄昏后影横斜。",
        "dynasty": "宋",
        "collection_info": null
    },
    {
        "uuid": "7e355c3c210b0b2ba1fbfe1a20a46bae",
        "title": "次韵昌龄西园十咏 桃",
        "author": "王十朋",
        "content": "欲留王母盘中核，兼采秦人洞裏薪。\n此事渺茫花笑我，不如聊赏故园春。",
        "dynasty": "宋",
        "collection_info": null
    },
    {
        "uuid": "cbc05a3c02e29d6c03a046a7f0268891",
        "title": "次韵昌龄西园十咏 李",
        "author": "王十朋",
        "content": "长念诗人咏子嗟，团栾绕树日欹斜。\n冰盘行荐炎天实，不用东门学种瓜。",
        "dynasty": "宋",
        "collection_info": null
    },
    {
        "uuid": "e58018cbc6a51984c688768d126137ac",
        "title": "次韵昌龄西园十咏 杉",
        "author": "王十朋",
        "content": "记得先人手自栽，森然千尺尽成材。\n翠丝结作思人树，它日儿孙岂忍摧。",
        "dynasty": "宋",
        "collection_info": null
    },
    {
        "uuid": "93b05187c67917bca72052486bd1a735",
        "title": "次韵昌龄西园十咏 桂",
        "author": "王十朋",
        "content": "丹霄休叹路难通，学取燕山种桂丛。\n异日天香满亭院，吾庐当似广寒宫。",
        "dynasty": "宋",
        "collection_info": null
    },
    {
        "uuid": "daaab25a62f3543dcab6a43969b80c3c",
        "title": "次韵昌龄西园十咏 柳",
        "author": "王十朋",
        "content": "何幸先人有弊庐，不妨同种柳千株。\n垂阴覆地宁无日，作雪漫天肯似榆。",
        "dynasty": "宋",
        "collection_info": null
    },
    {
        "uuid": "5910796a993107df27ce9ad2067b6853",
        "title": "次韵昌龄西园十咏 菊",
        "author": "王十朋",
        "content": "百花春放菊秋荣，霜裏鲜鲜照眼明。\n岁晚不妨开自好，何须三嗅泣繁英。",
        "dynasty": "宋",
        "collection_info": null
    },
    {
        "uuid": "55d36555c2af87561223bf0a6088f146",
        "title": "题如存亭壁  其一",
        "author": "王十朋",
        "content": "不见慈亲已一星，佳城松柏惨然青。\n此生难报劬劳德，空对铭碑涕泗零。",
        "dynasty": "宋",
        "collection_info": null
    },
    {
        "uuid": "7b46eda08ddeaaea1a25d57793466192",
        "title": "题如存亭壁  其二",
        "author": "王十朋",
        "content": "年来游宦远松楸，越雪吴霜带满头。\n乞得祠宫养衰病，白岩香火共僧修。",
        "dynasty": "宋",
        "collection_info": null
    },
    {
        "uuid": "65cea7dc6fabe97d25d14378423aa7c3",
        "title": "刘义夫欲与先陇植兰寄数根",
        "author": "王十朋",
        "content": "思亲何忍陟南陔，采得幽兰祇自哀。\n寄与东山刘孝子，佳城侧畔好亲栽。",
        "dynasty": "宋",
        "collection_info": null
    },
    {
        "uuid": "f0a67bdf148d285d9215d43c78e51a7b",
        "title": "义夫许赠丁香蜡梅",
        "author": "王十朋",
        "content": "刘郎不独种桃花，蜡蘂柔香更可嘉。\n臭味相同林下友，从今花木亦通家。",
        "dynasty": "宋",
        "collection_info": null
    },
    {
        "uuid": "3e62d1e8ad3b0a6852b8c21e9d0468a7",
        "title": "义夫以赵清献谏垣集易柳文次其韵",
        "author": "王十朋",
        "content": "文集何须较少多，有无相易共渐磨。\n宪台清献柳州柳，唐宋人才未易过。",
        "dynasty": "宋",
        "collection_info": null
    },
    {
        "uuid": "ee43f1d5625188fbfa8eeebfe544e64c",
        "title": "雁山僧景暹求文记本觉殿",
        "author": "王十朋",
        "content": "归来欲效老夫潜，喜见游方旧杜暹。\n本觉殿成功德满，媿无笔力助庄严。",
        "dynasty": "宋",
        "collection_info": null
    },
    {
        "uuid": "bf4db31d4ba25d342b5b61a9b704febd",
        "title": "又六言",
        "author": "王十朋",
        "content": "笔下何曾有口，囊中更媿无钱。\n聊把一言讚嘆，助成此段因缘。",
        "dynasty": "宋",
        "collection_info": null
    },
    {
        "uuid": "49b05bfea0aa3bc7fd0c5d4674736e10",
        "title": "书不欺室",
        "author": "王十朋",
        "content": "室明室暗两何疑，方寸长存不可欺。\n勿谓天高鬼神远，要须先畏自家知。",
        "dynasty": "宋",
        "collection_info": null
    },
    {
        "uuid": "733fa896ad1e738f80b5906f1f81021f",
        "title": "人日有雪竹间种兰",
        "author": "王十朋",
        "content": "人日又飞雪，竹林仍种兰。\n阳浮屑琼玖，风泛馥檀栾。\n花点黄金胜，丛依碧玉竿。\n世间桃李眼，肯向此中看。",
        "dynasty": "宋",
        "collection_info": null
    },
    {
        "uuid": "cde882c08d18fb99da43f759b04537f5",
        "title": "张思豫主簿送丹桂蜡梅  其一",
        "author": "王十朋",
        "content": "通家天上张公子，桂种遥分月窟香。\n三径殷勤自栽植，异时会见五枝芳。",
        "dynasty": "宋",
        "collection_info": null
    },
    {
        "uuid": "8a4c582dc0d9b8592e7a86c51ea69b49",
        "title": "张思豫主簿送丹桂蜡梅  其二",
        "author": "王十朋",
        "content": "莲幕何人送此花，不容一蘂污贫家。\n归来自觅清河种，馨德如人最可嘉。",
        "dynasty": "宋",
        "collection_info": null
    },
    {
        "uuid": "74cba14f8f98c1a8a3d2a4cc55e7be93",
        "title": "余全之赠菊栽二十品并示三十绝走笔二绝酬之  其一",
        "author": "王十朋",
        "content": "老觉山林兴味长，归来三径嘆荒凉。\n分君嘉菊二十品，增我东园十八香。",
        "dynasty": "宋",
        "collection_info": null
    },
    {
        "uuid": "a4b59a6a1c72d472407a5e0cc1ef2c1e",
        "title": "余全之赠菊栽二十品并示三十绝走笔二绝酬之  其二",
        "author": "王十朋",
        "content": "余郎萧洒似何郎，事业它年未易量。\n寄我新诗三十绝，笔头直与菊争芳。",
        "dynasty": "宋",
        "collection_info": null
    },
    {
        "uuid": "55383f34893a7da70b424854beaac58f",
        "title": "二月二日焚黄天色开霁宾游并集存没有光悲痛之余因成鄙语",
        "author": "王十朋",
        "content": "三釜深悲不逮亲，九天命下贲双坟。\n痛将泪杂香醪奠，忍见衣随告墨焚。\n漠漠浓阴初阁雨，晖晖暖日旋披云。\n余生难报劬劳德，犹有孤忠可报君。",
        "dynasty": "宋",
        "collection_info": null
    },
    {
        "uuid": "83b4c435770c4e0f08a98d4a3f9ef679",
        "title": "送陈元佐游剡",
        "author": "王十朋",
        "content": "杖屦昔游剡，梦魂犹至今。\n欣闻戒行李，遥访旧同襟。\n斅学功相半，渊源力可寻。\n池中神鲤足，时为寄乡音。",
        "dynasty": "宋",
        "collection_info": null
    },
    {
        "uuid": "6e4125e6e4daf179519eebb57c94126b",
        "title": "双桂",
        "author": "王十朋",
        "content": "先人植双桂，馨德满吾庐。\n不老儿孙长，联芳合似渠。",
        "dynasty": "宋",
        "collection_info": null
    },
    {
        "uuid": "fb3c7e1522f5e7cf5a503d43c1043a47",
        "title": "东篱",
        "author": "王十朋",
        "content": "我岂规彭泽，兹篱偶在东。\n悠然见山处，仍向菊花丛。",
        "dynasty": "宋",
        "collection_info": null
    },
    {
        "uuid": "8438e25038f9020c7a6173921d05f82e",
        "title": "左原诗三十二首 东高山",
        "author": "王十朋",
        "content": "峯头日出已停午，山半云横疑在天。\n要使名如越山重，直须人似谢公贤。",
        "dynasty": "宋",
        "collection_info": null
    },
    {
        "uuid": "2891f2eeb70f06e8e0b675e6d21df0fb",
        "title": "左原诗三十二首 西高山",
        "author": "王十朋",
        "content": "压顶花枝红欲燎，导前旌节闹如诃。\n倚窗拄颊时时好，何止朝来爽气多。",
        "dynasty": "宋",
        "collection_info": null
    },
    {
        "uuid": "65ea81748b32ef732a3235eadafbe1da",
        "title": "左原诗三十二首 南高山",
        "author": "王十朋",
        "content": "山后风来闻县鼓，荡中秋至集宾鸿。\n我归种菊东篱下，长在悠然眼界中。",
        "dynasty": "宋",
        "collection_info": null
    },
    {
        "uuid": "27f7793209946ed09ca2bf9c854a7dce",
        "title": "左原诗三十二首 北高山",
        "author": "王十朋",
        "content": "群山如囿秀回环，秀拔群山是北山。\n我恐山中猿鹤怨，移文未至已先还。",
        "dynasty": "宋",
        "collection_info": null
    },
    {
        "uuid": "b81312ae18b5d125b581fba7809ff356",
        "title": "左原诗三十二首 龟山",
        "author": "王十朋",
        "content": "众山环遶一山横，形似真龟势欲行。\n不向九江资纳锡，临溪曳尾自全生。",
        "dynasty": "宋",
        "collection_info": null
    },
    {
        "uuid": "e955a427626a57ed07eb980fbaa3a72f",
        "title": "左原诗三十二首 卧虎山",
        "author": "王十朋",
        "content": "昂然虎踞一原东，回首眈眈气象雄。\n不放众山随逝水，溪头高卧自威风。",
        "dynasty": "宋",
        "collection_info": null
    },
    {
        "uuid": "e144b756a9638bc85903c1e74fab0136",
        "title": "左原诗三十二首 梅溪",
        "author": "王十朋",
        "content": "我向梅花溪上家，几看清浅浸横斜。\n手栽木已如人老，雪鬓萧疏对雪花。",
        "dynasty": "宋",
        "collection_info": null
    },
    {
        "uuid": "6c8ac9d8455b1352a251c73bb1f34694",
        "title": "左原诗三十二首 杨溪",
        "author": "王十朋",
        "content": "一涧泓澄会众流，脉分俄类婺溪头。\n临溪更种青青木，故事端同柳柳州。",
        "dynasty": "宋",
        "collection_info": null
    },
    {
        "uuid": "5fb2e4c47df37fd386d4533bc8c42712",
        "title": "左原诗三十二首 戏綵岩",
        "author": "王十朋",
        "content": "烟霞屏障列西岑，戏綵标名自始今。\n我过岩前每流涕，斑衣空有老莱心。",
        "dynasty": "宋",
        "collection_info": null
    },
    {
        "uuid": "86becbdc8912a90de057b05a3c2c2bc4",
        "title": "左原诗三十二首 杜鹃岩",
        "author": "王十朋",
        "content": "游宦三年乐事违，岩花笑我鸟催归。\n归来又被岩花笑，笑我登岩何太稀。",
        "dynasty": "宋",
        "collection_info": null
    },
    {
        "uuid": "5fa056e957762750e3b97e90d19225a0",
        "title": "左原诗三十二首 碁盘岩",
        "author": "王十朋",
        "content": "杜鹃岩北一拳石，石面平平堪弈棋。\n路僻山深罕人到，烂柯仙客未应知。",
        "dynasty": "宋",
        "collection_info": null
    },
    {
        "uuid": "feda8d1f0a849abfc3184aa5f23a9f38",
        "title": "左原诗三十二首 撒水岩",
        "author": "王十朋",
        "content": "龙卧灵湫志未伸，时时喷水撒行人。\n虽然未捄苍生旱，聊欲澄清世上尘。",
        "dynasty": "宋",
        "collection_info": null
    },
    {
        "uuid": "98665b922deecb0074ca1439a8040f9c",
        "title": "左原诗三十二首 松罗岩",
        "author": "王十朋",
        "content": "插天万仞绝攀跻，岩顶松罗不是栽。\n廊庙须材作梁栋，人间斤斧可能来。",
        "dynasty": "宋",
        "collection_info": null
    },
    {
        "uuid": "22248375426c6c99d53c63af56827e30",
        "title": "左原诗三十二首 障岩",
        "author": "王十朋",
        "content": "岩如法吏面清泠，石似端人真直方。\n谁解移兹障边境，犬羊安敢肆猖狂。",
        "dynasty": "宋",
        "collection_info": null
    },
    {
        "uuid": "45e4e74a41306bde867b1cbcf6f7b290",
        "title": "左原诗三十二首 人面岩",
        "author": "王十朋",
        "content": "看尽人间古与今，苍颜一任藓苔侵。\n岂惟有面如人面，更喜无心似兽心。",
        "dynasty": "宋",
        "collection_info": null
    },
    {
        "uuid": "855c5c45c90dcce4e91493c605ea2af8",
        "title": "左原诗三十二首 天柱岩",
        "author": "王十朋",
        "content": "雁山一柱插云霄，三井松罗柱亦高。\n蓬荜深怀杞人念，擎天端頼柱坚牢。",
        "dynasty": "宋",
        "collection_info": null
    },
    {
        "uuid": "77ed2ee9c05efcc53f130c7078250f6b",
        "title": "左原诗三十二首 幞头岩",
        "author": "王十朋",
        "content": "闹处身宜及早抽，山林迟我挂冠游。\n不须花裏寻腰带，且向田间置幞头。",
        "dynasty": "宋",
        "collection_info": null
    },
    {
        "uuid": "cc9f9a06d0b386e0a3c10132c333843a",
        "title": "左原诗三十二首 宋家尖",
        "author": "王十朋",
        "content": "皇恩西被復东渐，四海苍生尽仰瞻。\n畎亩微臣尤戴宋，结庐长向此峯尖。",
        "dynasty": "宋",
        "collection_info": null
    },
    {
        "uuid": "79a290a04b082d8498af45ae52a42b46",
        "title": "左原诗三十二首 小雁荡",
        "author": "王十朋",
        "content": "归雁行飞集涧阿，不贪江海稻粱多。\n峯头一荡虽然小，饮啄犹堪避网罗。",
        "dynasty": "宋",
        "collection_info": null
    },
    {
        "uuid": "903d320fa0929f532d909d9bcd6227da",
        "title": "左原诗三十二首 左岭",
        "author": "王十朋",
        "content": "北望吾庐山最好，南通萧寺境逾幽。\n白云夜向原中宿，几度随人过岭头。",
        "dynasty": "宋",
        "collection_info": null
    },
    {
        "uuid": "6d5a6d1f51b58e71c47b586cdab556e1",
        "title": "左原诗三十二首 左湖",
        "author": "王十朋",
        "content": "渔樵欵乃日相呼，舟楫生涯在画图。\n我与渔樵同隠逸，不须乞作自家湖。",
        "dynasty": "宋",
        "collection_info": null
    },
    {
        "uuid": "291e73a3d2764f0315a48c3d96da5cc3",
        "title": "左原诗三十二首 莼湖",
        "author": "王十朋",
        "content": "水晶银线满湖中，遥与吴江气象同。\n我辈他年厌游宦，思归应不待秋风。",
        "dynasty": "宋",
        "collection_info": null
    },
    {
        "uuid": "95954027781e6e7a561dbf01454cb458",
        "title": "左原诗三十二首 南瀑布",
        "author": "王十朋",
        "content": "飞瀑来从小雁荡，灵源颇类大龙湫。\n矩罗尊者不须占，乞与山翁取次游。",
        "dynasty": "宋",
        "collection_info": null
    },
    {
        "uuid": "52b45510829237269d570c03e0a56c9f",
        "title": "左原诗三十二首 北瀑布",
        "author": "王十朋",
        "content": "兹潭谁主復谁宾，清世宁容有隠沦。\n独我山林养衰病，不妨来作主潭人。",
        "dynasty": "宋",
        "collection_info": null
    },
    {
        "uuid": "cd885a1e1e12ef7ee4d43ed89f5a47b8",
        "title": "左原诗三十二首 嘶水涧",
        "author": "王十朋",
        "content": "岭头寒涧远无声，夜静风恬忽自鸣。\n山水有灵人不识，老农常用卜阴晴。",
        "dynasty": "宋",
        "collection_info": null
    },
    {
        "uuid": "aff95089f4dc23cc4b50a400fe733bea",
        "title": "左原诗三十二首 雁潭",
        "author": "王十朋",
        "content": "九日登临涧水滨，荡中征雁亦来宾。\n如今雁至应相感，不见名潭旧主人。",
        "dynasty": "宋",
        "collection_info": null
    },
    {
        "uuid": "aec8b4f025aad7823e436e1eb87e99f0",
        "title": "左原诗三十二首 三井",
        "author": "王十朋",
        "content": "源泉高似银河落，石井泓然鼎足分。\n闻说井中鱼已化，定从三级上青云。",
        "dynasty": "宋",
        "collection_info": null
    },
    {
        "uuid": "4ba98d3220ef1a2866653e92a94ab186",
        "title": "左原诗三十二首 孝感井",
        "author": "王十朋",
        "content": "纶竿临井重欷歔，诚感幽潜遂获鱼。\n解道随鈎得玄鲫，秘书好句实堪书。",
        "dynasty": "宋",
        "collection_info": null
    },
    {
        "uuid": "b5f6b964a94d970a20dadb25cda7cfc8",
        "title": "左原诗三十二首 白岩庵",
        "author": "王十朋",
        "content": "飞凤吹归思竹实，蟠龙高卧恋山泉。\n吾家松槚今三世，僧舍钟鱼已百年。",
        "dynasty": "宋",
        "collection_info": null
    },
    {
        "uuid": "bf20e1b0996a46217545505a2bc519b1",
        "title": "左原诗三十二首 贾公庵",
        "author": "王十朋",
        "content": "贾公名德重吾乡，慈母难兄窆此岗。\n手种松楸及因果，青山流水共高长。",
        "dynasty": "宋",
        "collection_info": null
    },
    {
        "uuid": "0c955c9d837097783b1efe9b372e9281",
        "title": "左原诗三十二首 如在亭",
        "author": "王十朋",
        "content": "东山一到一霑巾，记得先人昔念亲。\n强把兹亭号如在，松悲柏惨见无因。",
        "dynasty": "宋",
        "collection_info": null
    },
    {
        "uuid": "bfd5a50c77a8c5fa3f773ae94c3eef80",
        "title": "左原诗三十二首 如存亭",
        "author": "王十朋",
        "content": "北堂犹绿旧时萱，寒暑无繇復凊温。\n戏綵岩边白云下，慈颜彷佛尚如存。",
        "dynasty": "宋",
        "collection_info": null
    },
    {
        "uuid": "cb81cc46634b05e32f30856591db764e",
        "title": "小小园纳凉",
        "author": "王十朋",
        "content": "屏迹丘园世事轻，澹然滋味似孤僧。\n平生愿学昌黎伯，宰相三书独不能。",
        "dynasty": "宋",
        "collection_info": null
    },
    {
        "uuid": "c9c3e537552d754a1e4516c60bedf492",
        "title": "赠甥万膺",
        "author": "王十朋",
        "content": "诗书为田笔砚耕，着意治此清白生。\n它年门户大可必，东平有孙吾有甥。",
        "dynasty": "宋",
        "collection_info": null
    },
    {
        "uuid": "de3aca12da5b33c8ae84ec11168d945a",
        "title": "万孝杰用韵见寄酬之",
        "author": "王十朋",
        "content": "堂有慈亲养且耕，游从毛颖楮先生。\n新诗寄我尤清绝，深喜牢之有外甥。",
        "dynasty": "宋",
        "collection_info": null
    },
    {
        "uuid": "66bff72ba847ac5d8df77e5db675e9c2",
        "title": "题从侄慎庄",
        "author": "王十朋",
        "content": "风雨漂我庐，无地寄食宿。\n小阮知所敦，舍我道旁屋。\n震凌得帡幪，幸免泥涂辱。\n明白归旧巢，鹪鹩一枝足。",
        "dynasty": "宋",
        "collection_info": null
    },
    {
        "uuid": "c0f664603c4561823be24f634f0ffeeb",
        "title": "万孝全惠小龙团",
        "author": "王十朋",
        "content": "贡余龙餠非常品，绝胜卢仝得月团。\n岂有诗情可甞此，荷君分贶及粗官。",
        "dynasty": "宋",
        "collection_info": null
    },
    {
        "uuid": "55cdc635b7fc7f3bbffbd378823e9443",
        "title": "赴召",
        "author": "王十朋",
        "content": "圣主龙飞纔十日，微臣得郡古严陵。\n诏书又趣归天阙，愿竭孤忠赞中兴。",
        "dynasty": "宋",
        "collection_info": null
    },
    {
        "uuid": "5c0f512303c2ece23ea217b7e08aeb93",
        "title": "曹梦良赠炭戏成一绝",
        "author": "王十朋",
        "content": "乌龙书至送乌薪，郎舍严冬觉有春。\n未暇吞为哑口汉，旦须暖作直身人。",
        "dynasty": "宋",
        "collection_info": null
    },
    {
        "uuid": "f605d9102e9b3a26bfa541e602d3bf13",
        "title": "宿学呈同官",
        "author": "王十朋",
        "content": "不听梧桐雨，回头已六年。\n虀盐谙旧味，灯火结前缘。\n进学思韩愈，同襟有郑虔。\n诸生不待劝，忠孝素惓惓。",
        "dynasty": "宋",
        "collection_info": null
    },
    {
        "uuid": "79407e11499367ba1d8f9b8d0bc6a6a3",
        "title": "某去五月罢馆职还乡涂中以诗寄同舍云去国怀明主离群念旧游翻令到家梦中夜绕瀛洲今以史职復至道山访旧或迁或去惟后园修竹乃故人也感嘆良久因成短篇",
        "author": "王十朋",
        "content": "蓬莱隔弱水，三年两来游。\n群仙各何之，翩然蜕神洲。\n园中旧箨龙，劲节含清幽。\n手摘岁寒叶，恍惚乘归舟。",
        "dynasty": "宋",
        "collection_info": null
    },
    {
        "uuid": "e820640b517680a9b8f92a10997e4792",
        "title": "冯员仲赴阙奏事士君子咸欲其留闻为魏公所辟势不可夺遂成鄙语兼简查元章",
        "author": "王十朋",
        "content": "名德重夷夏，皇朝两魏公。\n平淮已得愈，论将更资冯。\n报主男儿志，知恩国士风。\n尽收良马去，冀北遂群空。",
        "dynasty": "宋",
        "collection_info": null
    },
    {
        "uuid": "2f8f969c2399bf52ce0a15724287d3a4",
        "title": "程泰之郎中以诗三绝觅省中梅花因次其韵  其一",
        "author": "王十朋",
        "content": "长记蓬山旧赏梅，芳樽一笑共君开。\n重游未见梅花面，应误君诗得得来。",
        "dynasty": "宋",
        "collection_info": null
    },
    {
        "uuid": "30e7ba91cd89a88d6e0568ed9b15a4b7",
        "title": "程泰之郎中以诗三绝觅省中梅花因次其韵  其二",
        "author": "王十朋",
        "content": "诗似西湖处士诗，十篇三绝斗清奇。\n更将正味森严句，压倒屋檐斜入枝。",
        "dynasty": "宋",
        "collection_info": null
    },
    {
        "uuid": "23fa746ffcd82a48c6fb1e4b120e8ef3",
        "title": "程泰之郎中以诗三绝觅省中梅花因次其韵  其三",
        "author": "王十朋",
        "content": "竹亭不到几经时，来徃逢梅似退之。\n遥想吾庐溪上好，十分乡思又关眉。",
        "dynasty": "宋",
        "collection_info": null
    },
    {
        "uuid": "124f2cc2189123aeba850c783433cdd7",
        "title": "依韵奉酬胡秘监",
        "author": "王十朋",
        "content": "平生恨未识刚者，今日岂期亲见之。\n欲把江梅比孤洁，江梅无此岁寒枝。",
        "dynasty": "宋",
        "collection_info": null
    },
    {
        "uuid": "a4cae14a1a3b78f7b59da85ac2d2ae5e",
        "title": "次韵胡秘监酴醾",
        "author": "王十朋",
        "content": "红紫纷争先，酴醾分甘晚。\n谁栽群玉府，童童翠张幰。\n华共芸芬香，韵随官逸远。\n奚用燃青藜，端能照书苑。\n先生海上归，平步到蓬巘。\n招邀饮醇酎，刚肠出清婉。\n遥思吴宫魂，故作楚辞挽。\n勿为花所留，兴尽要知返。",
        "dynasty": "宋",
        "collection_info": null
    },
    {
        "uuid": "6fd1373459f974660c1dfb33805f9d2e",
        "title": "馆中三月晦日闻鶑胡邦衡有诗用东坡酴醾韵有君侧无谗人发口不须婉句某次韵",
        "author": "王十朋",
        "content": "久伤伐木废，每嘆吾生晚。\n黄鸟从何来，乔林绿垂幰。\n忽作相呼声，朋来无近远。\n高翥凌云烟，斜飞集池苑。\n中有幽谷姿，迟迟下遥巘。\n羣音巧相和，出语独不婉。\n哑哑如老乌，闻者弓欲挽。\n知心有杜鹃，劝尔故园返。",
        "dynasty": "宋",
        "collection_info": null
    },
    {
        "uuid": "571645fe7ff2b80c9e42d2f3ba99e78e",
        "title": "上赐讲读官建茶某以说书与焉以十餠分赠太学同舍苪太博有诗次韵",
        "author": "王十朋",
        "content": "天表初容咫尺亲，云龙重拜太官珍。\n赐从明主恩尤渥，分及清流事更新。\n搜卷要须尝七椀，乘风便合到三神。\n诸公异日沾君贶，愿寄江湖老散人。",
        "dynasty": "宋",
        "collection_info": null
    },
    {
        "uuid": "301eff5314b5a0ef11d5aad055fe53f4",
        "title": "四月从驾诣德寿宫与诸公会食于和乐楼是日借洪景严承旨马戏云从驾滥骑承旨马朝天叨缀舍人班异日再集胡舍人邦衡云不可不成篇也遂于楼中足之",
        "author": "王十朋",
        "content": "殿坳经幄侍清閒，学术空踈媿在颜。\n从驾滥骑承旨马，朝天叨缀舍人班。\n登楼虽喜民和乐，论事还惊世险艰。\n圣主英姿同艺柤，诸君何苦恋湖山。",
        "dynasty": "宋",
        "collection_info": null
    },
    {
        "uuid": "6014edafca576ea6dcee0dae9db61ca9",
        "title": "用登和乐楼韵酬胡邦衡送别兼简刘韶美秘监",
        "author": "王十朋",
        "content": "未访鄱阳范与颜，雁山深处且投閒。\n紫泥长记曾同召，丹陛何繇更对班。\n我媿未行平日志，公应不创昔时艰。\n笔端能制人生死，兼有刘郎在道山。",
        "dynasty": "宋",
        "collection_info": null
    },
    {
        "uuid": "cc5e60572bdaf1a30f3e2d81465d9767",
        "title": "去国",
        "author": "王十朋",
        "content": "去国常忧国，还家未有家。\n君恩报无所，含媿出京华。",
        "dynasty": "宋",
        "collection_info": null
    },
    {
        "uuid": "6c7549884298b85f204b8b4dd9daccf1",
        "title": "重游钓台  其一",
        "author": "王十朋",
        "content": "三年两泝钓滩涛，来徃何曾补一毫。\n圣主雅恢光武量，微臣当遂子陵高。",
        "dynasty": "宋",
        "collection_info": null
    },
    {
        "uuid": "ced55616704058fc2e1b7eb6c02be3a7",
        "title": "重游钓台  其二",
        "author": "王十朋",
        "content": "弭棹祠堂下，一天星斗明。\n客星寻不见，影浸钓滩清。",
        "dynasty": "宋",
        "collection_info": null
    },
    {
        "uuid": "4c9b6333799fd34e8fc9d54727bb2f3a",
        "title": "过婺女同年王节推黄教授乡人华主簿会饮双溪楼",
        "author": "王十朋",
        "content": "年时尝泛婺溪舟，未上清风八咏楼。\n天为故人偿夙愿，水知吾辈喜清流。\n沈郎不为吟诗瘦，王粲长怀去国忧。\n明日山川共人远，乡情年契两悠悠。",
        "dynasty": "宋",
        "collection_info": null
    },
    {
        "uuid": "833409a96976f308af835eb357373048",
        "title": "游仙都",
        "author": "王十朋",
        "content": "皇都归客过仙都，厌看西湖看鼎湖。\n洞接龙泓片云近，山分雁荡一峯孤。\n香清天上碧华落，音好林间青鸟呼。\n天遣林泉慰吾辈，不容身世老迷涂。",
        "dynasty": "宋",
        "collection_info": null
    },
    {
        "uuid": "c0b2d4fd7cffe6be9bfc0d7b0d3f616e",
        "title": "游洞溪",
        "author": "王十朋",
        "content": "段公不到溪岂好，李守已亡诗更奇。\n偶向思贤亭上坐，爱溪兼爱昔人诗。",
        "dynasty": "宋",
        "collection_info": null
    },
    {
        "uuid": "f17a08fd36eb8be4cfad3d978b921202",
        "title": "重游石门洞  其一",
        "author": "王十朋",
        "content": "石洞几时闢，石门长不扃。\n贪看一派水，三载两回经。",
        "dynasty": "宋",
        "collection_info": null
    },
    {
        "uuid": "a6833cb35cdd01c31d6ca8b5ec771138",
        "title": "重游石门洞  其二",
        "author": "王十朋",
        "content": "谁把银河水，直从天半倾。\n好流人世去，一洗四维清。",
        "dynasty": "宋",
        "collection_info": null
    },
    {
        "uuid": "8ed5e2d81f2764ff6db0d0b89a790e09",
        "title": "寄题喻叔奇亦好园",
        "author": "王十朋",
        "content": "喻子有园堪养亲，栽花种竹清且新。\n堂中戏罢即策杖，在家有此何忧贫。\n弟兄既好园亦好，大胜吾家园小小。\n两园松竹怀主人，他日归来各须早。",
        "dynasty": "宋",
        "collection_info": null
    },
    {
        "uuid": "05f9bb95026b4827d6645a60dd56a847",
        "title": "种蔬",
        "author": "王十朋",
        "content": "归来日弹铗，食无肉与鱼。\n却将种花地，町畦毓嘉蔬。\n骄阳每抱瓮，时雨亲荷鉏。\n青青有生意，令我颜色舒。\n宁忧馑与饥，亦有瓶中储。\n前身老阇梨，蔬气端未除。\n文字亦宿业，復生鱼蠹书。\n蠹书仍食蔬，苦淡味有余。\n况兹清凈根，分来自僧居。\n端能纳须弥，聊尔秀郊墟。\n洗我腥羶肠，襟宇生清虚。\n岂惟陶渊明，吾亦爱吾庐。\n荒园涉成趣，枯藤当安舆。\n困枕案头卷，饥着盘中菹。\n孔门陈蔡色，借问何如予。",
        "dynasty": "宋",
        "collection_info": null
    },
    {
        "uuid": "f0c89094c66e8f34fe5f907cf14fc3ca",
        "title": "予素不善棋孙先觉万大年林大和见访戏与对垒偶皆胜之因作数语",
        "author": "王十朋",
        "content": "予手不善谈，临局气先怯。\n偶逢孙万林，三战辄三捷。\n都缘敌不勍，非以台威胁。\n孺子滥成名，凯奏意殊惬。\n三君皆壮士，小挫未肯厌。\n予今务持胜，坚壁不容劫。",
        "dynasty": "宋",
        "collection_info": null
    },
    {
        "uuid": "79142bdd77a956320e1e3f889ccef692",
        "title": "大年和棋诗復次前韵",
        "author": "王十朋",
        "content": "君棋如龙且，初笑韩信怯。\n我棋似公瑾，赤壁真横捷。\n但知贪旁角，不觉攻背胁。\n主人本无竞，胜负两俱惬。\n嘉宾傥再集，鏖战定谁厌。\n新篇尤逼人，我辈徒劫劫。",
        "dynasty": "宋",
        "collection_info": null
    },
    {
        "uuid": "510fe21369ede1a083695cf5c844a50f",
        "title": "太白昼见",
        "author": "王十朋",
        "content": "煌煌太白生东方，追逐残月生光芒。\n太阳中天不肯藏，过午一点犹微茫。\n太史占之此何祥，咸忧兵起人流亡。\n金行用事多灾伤，大风地震水旱蝗。\n有一于此宜预防，杂然并见何以当。\n臣言天意未可量，滔天赤地兴尧汤，偃禾拔木悟成王。\n宋景一言国乃昌，灾异不作忧楚庄。\n吾皇修德应彼苍，去谗远佞任忠良。\n推诚纳谏正纪纲，内修政事仍外攘。\n誓雪国耻还封疆，强虏当弱吾当强。\n天戒为福非为殃，愿勿徒以虚文禳。",
        "dynasty": "宋",
        "collection_info": null
    },
    {
        "uuid": "5a7172635ea4dad86d4cf955d8975b30",
        "title": "荆妇夜绩",
        "author": "王十朋",
        "content": "凉飈堕黄叶，促织催女工。\n鬓丝不堪织，细君哀我穷。\n青灯绩深夜，绩成寒素风。\n愿为隠者衣，德耀随梁鸿。",
        "dynasty": "宋",
        "collection_info": null
    },
    {
        "uuid": "015e382f977d34a7090d8d6bc4220e26",
        "title": "术者谓予命犯元辰故每仕辄已予笑曰有是哉戏作问答语",
        "author": "王十朋",
        "content": "问君胡为入台省，问君胡为官辄冷。\n宣尼犹且畏元辰，羊鼠龙猪作君梗。\n退之宿直斗牛箕，声名谤毁常相随。\n死生穷达端有命，予知之矣当安之。",
        "dynasty": "宋",
        "collection_info": null
    },
    {
        "uuid": "fef5b7feae17a4b3e409f06576592f5a",
        "title": "再至双植堂呈表兄李克明",
        "author": "王十朋",
        "content": "此日一樽酒，再游双植堂。\n湖山浮野色，草木带秋光。\n东道德已熟，西风花更香。\n相看俱老矣，会合意尤长。",
        "dynasty": "宋",
        "collection_info": null
    },
    {
        "uuid": "4be3c2c6a24ab6f387a0b3eeffa04e55",
        "title": "九日寄表叔贾司理",
        "author": "王十朋",
        "content": "忆昔从师学絃诵，年与贾生相伯仲。\n九日登高鹿岩脊，感物题诗笔初弄。\n旧游回首半零落，三十六年真一梦。\n当时唱和三四老，尚有残篇可吟讽。\n今年节物身在家，行乐山间谩随众。\n弟兄劝我登高山，身似驽骀不容鞚。\n河东先生今靖节，有酒宁须白衣送。\n朋尊聊献菲蒙泉，赐茗仍分小团凤。\n愿公一饮寿千龄，三物年年敢驰贡。",
        "dynasty": "宋",
        "collection_info": null
    },
    {
        "uuid": "38993255b4b8482b3ad3e2287a7465fe",
        "title": "九日不登高与兄弟邻里就敝舍饮菊",
        "author": "王十朋",
        "content": "中秋对明月，九日逢黄花。\n节物岂不好，而况身在家。\n樽酒醵邻里，盘餐饤鱼虾。\n何必登高山，清欢自无涯。",
        "dynasty": "宋",
        "collection_info": null
    },
    {
        "uuid": "8ff6b0cd093972c1bec3cf7db436a4b1",
        "title": "仙居陈少曾寄锦石杯书至乃九日也方与坐客把菊遂用以劝酒",
        "author": "王十朋",
        "content": "九日登临有雁来，书传坐上手亲开。\n呼儿满酌黄花酒，为子深倾锦石杯。",
        "dynasty": "宋",
        "collection_info": null
    },
    {
        "uuid": "2544c244227b891e66dea3b049cf7901",
        "title": "仆夫浚井得双鲫一鳗未及烹也藏之泥水间予见而放之因作数语",
        "author": "王十朋",
        "content": "三秋不雨泉脉枯，仆夫浚井欣得鱼。\n刀砧已具未及杀，我偶见之鱼再活。\n亲投不敢使校人，圉圉洋洋生意新。\n莫嫌井小思沧海，尺水相忘聊自在。",
        "dynasty": "宋",
        "collection_info": null
    },
    {
        "uuid": "dd525175c08a03cfe702ea9d108653c2",
        "title": "得张大猷尚书书云比每进对屡以待御为言而邦衡舍人言尤数切云云某为群邪所疾独见知二公因读邦衡和和乐楼诗復用前韵",
        "author": "王十朋",
        "content": "一月霜台屡犯颜，未回天听已身閒。\n爱君忧国寸心赤，感物伤时双鬓班。\n文举才踈意徒广，子云思苦语尤艰。\n尚书左史虽知我，超海应难挟太山。",
        "dynasty": "宋",
        "collection_info": null
    },
    {
        "uuid": "0257a39e5f4d1b5aab8c51949d0b7edb",
        "title": "次韵题宝印叔兰若堂",
        "author": "王十朋",
        "content": "何处名兰若，依山结草堂。\n花枝法雨润，心地佛灯光。\n浮世嚣尘隔，空门岁月长。\n林间有啼鸟，听法亦来翔。",
        "dynasty": "宋",
        "collection_info": null
    },
    {
        "uuid": "f84e4b379ce20df7ae169e0913f5ce30",
        "title": "藤杖",
        "author": "王十朋",
        "content": "头角槎牙万岁藤，徧身节目更棱棱。\n山僧赠我非无意，要我清闲亦似僧。",
        "dynasty": "宋",
        "collection_info": null
    },
    {
        "uuid": "7fc558f624aa3235630b0a8ac7cc8669",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 扫室",
        "author": "王十朋",
        "content": "洒扫学者事，陈蕃胡不然。\n要令天下凈，端自室中先。",
        "dynasty": "宋",
        "collection_info": null
    },
    {
        "uuid": "f7ff74e969174f51695ef9cf991f03da",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 焚香",
        "author": "王十朋",
        "content": "扫地眼尘凈，焚香心境清。\n案头时一炷，邪虑不应生。",
        "dynasty": "宋",
        "collection_info": null
    },
    {
        "uuid": "25bf002f4abfc36063019c71d331dfe6",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 读书",
        "author": "王十朋",
        "content": "入政惭无学，还家更读书。\n翻同小儿辈，相共惜居诸。",
        "dynasty": "宋",
        "collection_info": null
    },
    {
        "uuid": "9347bd50835773f4db0ecb8070e45223",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 赋诗",
        "author": "王十朋",
        "content": "秋兴最难遣，诗怀如乱云。\n虽无少陵笔，一饭不忘君。",
        "dynasty": "宋",
        "collection_info": null
    },
    {
        "uuid": "672b08aef676f4d1bfe71f7475b79050",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 饮酒",
        "author": "王十朋",
        "content": "我意岂在酒，衔杯聊乐天。\n客来同一醉，客去独高眠。",
        "dynasty": "宋",
        "collection_info": null
    },
    {
        "uuid": "fd26aa193b971d5dc4b66aa506a1e660",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 啜茶",
        "author": "王十朋",
        "content": "滥与金华讲，赐沾龙凤团。\n却归林下饮，更媿是粗官。",
        "dynasty": "宋",
        "collection_info": null
    },
    {
        "uuid": "97f28e36045ae3de713b55e700d21a19",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 弈棋",
        "author": "王十朋",
        "content": "光景老尤惜，忍销枰弈间。\n娱宾欠丝竹，一局战清闲。",
        "dynasty": "宋",
        "collection_info": null
    },
    {
        "uuid": "6c461d28eae7c21551d65e67c6869bf5",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 暴书",
        "author": "王十朋",
        "content": "秋日更可畏，所宜惟暴书。\n反身还自笑，均是蠹书鱼。",
        "dynasty": "宋",
        "collection_info": null
    },
    {
        "uuid": "d5373908cfe1d8895b0f09f025e7dd55",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 策杖",
        "author": "王十朋",
        "content": "园小日思涉，山高时欲登。\n老来疲脚力，兴至策枯藤。",
        "dynasty": "宋",
        "collection_info": null
    },
    {
        "uuid": "3b11011cf82ed16cf82d5544e6dccdfe",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 汲水",
        "author": "王十朋",
        "content": "山中久不雨，汲水欲何从。\n一夜井泉达，灵鳗恐是龙。",
        "dynasty": "宋",
        "collection_info": null
    },
    {
        "uuid": "50fe448dfce6716bbb6f38d243123637",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 浇花",
        "author": "王十朋",
        "content": "花木正憔悴，秋阳那更骄。\n驱童绠深井，聊助化工浇。",
        "dynasty": "宋",
        "collection_info": null
    },
    {
        "uuid": "8ed0d57cb612445547cf49ba35a4c89f",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 赏月",
        "author": "王十朋",
        "content": "还舍八十日，三逢明月圆。\n停杯试一问，归去定何年。",
        "dynasty": "宋",
        "collection_info": null
    },
    {
        "uuid": "57422a9b9cdff52f5fee85dcc000f8d8",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 采菊",
        "author": "王十朋",
        "content": "既晚开何益，采之聊泛觞。\n书生自头白，奚用泣馨香。",
        "dynasty": "宋",
        "collection_info": null
    },
    {
        "uuid": "8373ca68591c0a60b50bdd23422017ad",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 览镜",
        "author": "王十朋",
        "content": "可正宜频览，无尘亦自磨。\n少陵今老矣，功业欲如何。",
        "dynasty": "宋",
        "collection_info": null
    },
    {
        "uuid": "f2dcb756ffd76e36c7f263e298aa8f21",
        "title": "予还自武林葺先人弊庐浄扫一室晨起焚香读书于其间兴至赋诗客来饮酒啜茶或弈棋为戏藏书数百卷手自暴之有小园时策杖以游，时遇秋旱驱家僮浚井汲水浇花良天佳月与兄弟邻里把酒杯同赏过重九方见菊以泛觞有足乐者每览镜见苍颜白髮亦聊自叹也作小诗十五首 浚井",
        "author": "王十朋",
        "content": "旱久井垂涸，汲多泉更浑。\n浚教泥凈尽，何患不逢原。",
        "dynasty": "宋",
        "collection_info": null
    },
    {
        "uuid": "54f9cda4519aa683bb8bcf56fc58bd16",
        "title": "酬林明仲寄书并长篇",
        "author": "王十朋",
        "content": "江头一别九十日，路隔烟波望欲迷。\n风送雁群来雁荡，书从梅屿到梅溪。\n羡君笔力能豪健，赠我诗篇过品题。\n谢客江山富观览，城南何日手重携。",
        "dynasty": "宋",
        "collection_info": null
    },
    {
        "uuid": "43883c7823e172d483adc755b0b8743c",
        "title": "昌龄欲游白石兴尽而止予亦思前年之游遂次其韵",
        "author": "王十朋",
        "content": "前年蜡屐远寻幽，洞府曾经一宿留。\n诗句亲题碧云裏，梦魂时到白岩头。\n风生见说欲飞去，兴尽何如且罢休。\n他日相呼老兄弟，飘然杖屦共翱游。",
        "dynasty": "宋",
        "collection_info": null
    },
    {
        "uuid": "41f67411ec99d2d907d57c29eb3b39fc",
        "title": "洪丞不负轩",
        "author": "王十朋",
        "content": "坐此轩无媿，问君何以能。\n所行皆是学，不负岂惟丞。\n鳬鹜文书静，槐松诗思凝。\n博陵徒种绩，践履亦何曾。",
        "dynasty": "宋",
        "collection_info": null
    },
    {
        "uuid": "897bc8d7dedeb0b89ac26d95a01c37d0",
        "title": "周丞奉挽诗",
        "author": "王十朋",
        "content": "平生义方教，真是起家媒。\n有子愿已足，无心官自来。\n兴随鸠杖逸，情为雁行哀。\n想见长塘水，凄凉遶夜台。",
        "dynasty": "宋",
        "collection_info": null
    },
    {
        "uuid": "c6da88d0e356ca4b8f66c56243cd2931",
        "title": "黄岩赵十朋贤士也有诗云四枚豚犬教知书二顷良田尽有余鲁酒三杯棋一局客来浑不问亲疏予亦有东皋二顷，两子皆学读书客至则弈棋饮酒遂用赵君诗意成一绝",
        "author": "王十朋",
        "content": "薄有田园种斗升，两儿传授读书灯。\n客来一局三杯酒，王十朋如赵十朋。",
        "dynasty": "宋",
        "collection_info": null
    },
    {
        "uuid": "9a9f5cea6308844a6fa6c1ccdfba0c16",
        "title": "陈商英挽词",
        "author": "王十朋",
        "content": "贵似金张富石崇，纷纷老死利名中。\n退居不见香山老，肥遁谁知秀野翁。\n溪上园因种花闢，床头金为好宾空。\n潸然痛念公兄弟，二十年前笔砚同。",
        "dynasty": "宋",
        "collection_info": null
    },
    {
        "uuid": "47a57a263d383174b3f3eb9fd0ba071c",
        "title": "陈商霖挽词",
        "author": "王十朋",
        "content": "畴昔游从分不轻，十年乡校读书灯。\n德星会聚三兄弟，诗社追随八友朋。\n去国悲凉老王粲，还乡牢落失陈登。\n诵君生死炎凉句，斜日寒天涕满膺。",
        "dynasty": "宋",
        "collection_info": null
    },
    {
        "uuid": "17cfc5eabb82ca07ef80e7d0744e6d32",
        "title": "万清之有诗三绝呈司理贾丈并简某因次其韵  其一",
        "author": "王十朋",
        "content": "灯花端为故人然，留客殷勤为击鲜。\n更觉门阑增喜气，氷清玉润两俱贤。",
        "dynasty": "宋",
        "collection_info": null
    },
    {
        "uuid": "d44c7f14007578e38193b88ddcd94ef0",
        "title": "万清之有诗三绝呈司理贾丈并简某因次其韵  其二",
        "author": "王十朋",
        "content": "世路尘埃逐日生，鹿岩高卧自风清。\n吾皇有诏求遗逸，行见临雍拜老更。",
        "dynasty": "宋",
        "collection_info": null
    },
    {
        "uuid": "1ef77755cdbc8970e792bd8e1afe6c06",
        "title": "万清之有诗三绝呈司理贾丈并简某因次其韵  其三",
        "author": "王十朋",
        "content": "甘言耻效蜜翁翁，逆耳空余畎亩忠。\n愿子他年似房杜，好将一语记文中。",
        "dynasty": "宋",
        "collection_info": null
    },
    {
        "uuid": "4d0d6aaf59063796043b7f48be002f7c",
        "title": "再用前韵 呈司理",
        "author": "王十朋",
        "content": "论文尊酒意欢然，蜡炬高烧夜色鲜。\n得壻端同权相国，传经更似老韦贤。",
        "dynasty": "宋",
        "collection_info": null
    },
    {
        "uuid": "cb19676c4fc9ceeade16bd12680f929d",
        "title": "再用前韵 酬清之",
        "author": "王十朋",
        "content": "僚壻欣逢旧友生，人如王谢气尤清。\n十年前已心相许，细看新诗貌愈更。",
        "dynasty": "宋",
        "collection_info": null
    },
    {
        "uuid": "b8975c556343b53385bd71e44fe39ab0",
        "title": "再用前韵 赠大老",
        "author": "王十朋",
        "content": "士论乡评重乃翁，贤如狐突教儿忠。\n治安策就君宜献，宣室开时夜正中。",
        "dynasty": "宋",
        "collection_info": null
    },
    {
        "uuid": "df2500f9ea29c3a05394dc9530cadbe0",
        "title": "未腊而雪丰年兆也大老有诗次韵  其一",
        "author": "王十朋",
        "content": "明年禾黍定千钟，瑞雪搀先舞晓风。\n更愿平淮捷书至，西平禽贼献司空。",
        "dynasty": "宋",
        "collection_info": null
    },
    {
        "uuid": "b14722752bd8f69ff25e7182f3f92bbe",
        "title": "未腊而雪丰年兆也大老有诗次韵  其二",
        "author": "王十朋",
        "content": "主人开燕倒金钟，坐客俱吟柳絮风。\n应念人间有贫者，炉星拨尽酒瓶空。",
        "dynasty": "宋",
        "collection_info": null
    },
    {
        "uuid": "25554045aa7857f070e4ee1df478a4e1",
        "title": "雪中寄梅花与清之大老",
        "author": "王十朋",
        "content": "天花除恼腊前雪，香蘂报春溪上梅。\n分赠鹿岩龙穴友，异时俱是百花魁。",
        "dynasty": "宋",
        "collection_info": null
    },
    {
        "uuid": "1030a1b3e4b927c1df6c8375ec5788de",
        "title": "题梦龄五桂堂",
        "author": "王十朋",
        "content": "我昔曾栽会趣堂，子今封植更芬芳。\n胜它福峙三珠树，赛却东嘉五马坊。\n靖节柳青宁耐久，大夫松老恨无香。\n何如移得蟾宫种，不媿灵椿窦十郎。",
        "dynasty": "宋",
        "collection_info": null
    },
    {
        "uuid": "08c61548cc1f1bbdf477a8518b7d7dd2",
        "title": "寄鲤鱼与万大年",
        "author": "王十朋",
        "content": "江枫摇落江梅破，江上诗人有佳句。\n欲于龙穴觅明珠，试遣鲤鱼传尺素。",
        "dynasty": "宋",
        "collection_info": null
    },
    {
        "uuid": "7f31f12d0c60dd91e38302145aadddcc",
        "title": "梁府君挽诗",
        "author": "王十朋",
        "content": "两郡三乡頼保全，乃翁剑学不虚传。\n黄巢讵敢臣周朴，赵胜那能爵鲁连。\n仁里化成儒气象，心田种得佛因缘。\n奇儿自是青云士，行见荣光烛九泉。",
        "dynasty": "宋",
        "collection_info": null
    },
    {
        "uuid": "c6a625c82d550e200cb3c64d4bb837e5",
        "title": "永嘉卢仲修永年袖文见访酬以短句",
        "author": "王十朋",
        "content": "地僻原名左，天寒岁欲徂。\n遥遥屈佳客，得得访潜夫。\n一第且慁子，八篇真起予。\n蜚声参四杰，谁復敢前卢。",
        "dynasty": "宋",
        "collection_info": null
    },
    {
        "uuid": "33a784034ae3daa3ce739fa2ee16655e",
        "title": "林明仲和诗復用前韵",
        "author": "王十朋",
        "content": "屡战夷吾卒覇齐，棘栖鸾凤暂沉迷。\n探春想见登梅屿，乘兴何访从雪溪。\n楼上清欢庾公兴，桥间壮志马卿题。\n四场笔力媒身策，平步青云岂待携。",
        "dynasty": "宋",
        "collection_info": null
    },
    {
        "uuid": "b1fea16cfd5e65b0afea044daa78e1ec",
        "title": "张器先和诗復用前韵",
        "author": "王十朋",
        "content": "心欲齐贤媿未齐，远蒙佳句警昏迷。\n音如鼓瑟铿清庙，味似煎茶斗建溪。\n忧国非同长卿病，感时端类少陵题。\n二松岂是淹贤地，鳬鹜文书谩抱携。",
        "dynasty": "宋",
        "collection_info": null
    },
    {
        "uuid": "f234f42f44b08da851afe81a1cf5084a",
        "title": "寄蒲墨与明仲",
        "author": "王十朋",
        "content": "四友共文房，蒲君最异常。\n研磨发文采，好去奉仇香。",
        "dynasty": "宋",
        "collection_info": null
    },
    {
        "uuid": "9a1447e31266b0df2c808d2b347013b2",
        "title": "寄沈敦谟",
        "author": "王十朋",
        "content": "二十年前旧友生，缄封远寄见交情。\n旧游回首多零落，大噐如君合晚成。",
        "dynasty": "宋",
        "collection_info": null
    },
    {
        "uuid": "b557cae2b9d515cc0c9ebf88c87d9fd0",
        "title": "送谢任之  其一",
        "author": "王十朋",
        "content": "七岁吾从乃祖游，童蒙深媿未能求。\n堪嗟四十五年事，昔未裹头今白头。",
        "dynasty": "宋",
        "collection_info": null
    },
    {
        "uuid": "6debc15c94ea2111b8d55b882d6b1fca",
        "title": "送谢任之  其二",
        "author": "王十朋",
        "content": "梅溪闢馆子来游，回首如今二十秋。\n端似韩张互传授，要令编刬绍箕裘。",
        "dynasty": "宋",
        "collection_info": null
    },
    {
        "uuid": "425f6def45891fcaa3c61b374a339f2b",
        "title": "送谢任之  其三",
        "author": "王十朋",
        "content": "去年还家已半年，盍簪尊酒数留连。\n岁穷送别溪头路，手把梅花思黯然。",
        "dynasty": "宋",
        "collection_info": null
    },
    {
        "uuid": "bd55aef5afe0f574417e934052edd8e5",
        "title": "题双瀑",
        "author": "王十朋",
        "content": "女娲石烂几经修，天漏犹余两派流。\n离合无心元不静，朝宗得路却相投。\n干云宝劔真同气，出荡神龙不异湫。\n何用筑门防俗驾，林泉自是少人游。",
        "dynasty": "宋",
        "collection_info": null
    },
    {
        "uuid": "0dddad390bb24e0c3b0f140ef353c662",
        "title": "癸未守岁",
        "author": "王十朋",
        "content": "岁宜乡里守，杯共弟兄衔。\n明日人相问，行年五十三。",
        "dynasty": "宋",
        "collection_info": null
    },
    {
        "uuid": "b75cd095400be16304f969599fbb6b09",
        "title": "张器先復和诗作五言以寄",
        "author": "王十朋",
        "content": "短棹别孤屿，故山归左原。\n遥烦雁足字，重到雀罗门。\n岁月添新老，文章忆旧论。\n见诗如见面，气象有余温。",
        "dynasty": "宋",
        "collection_info": null
    },
    {
        "uuid": "61abc8c40f6a6f62f23f5c3d6982d9f4",
        "title": "万孝全赠金华洞石名雪洒遥峯作进退诗次韵",
        "author": "王十朋",
        "content": "天闢金华一洞奇，洞中石是化羊遗。\n浑疑雪向闽山落，更讶峯从天竺飞。\n溪上又添乘棹兴，案头如照读书时。\n故人重我膏肓疾，田不荒芜应亦归。",
        "dynasty": "宋",
        "collection_info": null
    },
    {
        "uuid": "f484ce4ed4a2dc5935df602298dd7432",
        "title": "元宵邻里携具就弊庐张灯辞之不获因成一绝",
        "author": "王十朋",
        "content": "凶年犹幸在家乡，邻里相过具豆觞。\n我辈忍将灯照眼，游人多是火烧肠。",
        "dynasty": "宋",
        "collection_info": null
    },
    {
        "uuid": "313dddae2453e8820723891850467bcf",
        "title": "祈雨不应",
        "author": "王十朋",
        "content": "歉岁还乡益困穷，瓶无储粟酒尊空。\n醉经且学文中子，闵雨难祈应上公。",
        "dynasty": "宋",
        "collection_info": null
    },
    {
        "uuid": "33953e3fd24ceaf45af9ebf51dd444b7",
        "title": "自秋七月不雨至于春二月十九日仅得雨昌龄作贺诗予未及和而雨止矣遂次韵以闵之  其一",
        "author": "王十朋",
        "content": "水旱年年费请求，仰勤汤祷与尧畴。\n何时三十六雨足，当宁免怀云汉忧。",
        "dynasty": "宋",
        "collection_info": null
    },
    {
        "uuid": "9a1a4d80e2b4957d6fa23c63a209d008",
        "title": "自秋七月不雨至于春二月十九日仅得雨昌龄作贺诗予未及和而雨止矣遂次韵以闵之  其二",
        "author": "王十朋",
        "content": "一杯未吸瓮头春，三迭聊欹雨裛尘。\n不用遽兴风伯讼，弘羊真是可烹人。",
        "dynasty": "宋",
        "collection_info": null
    },
    {
        "uuid": "fec2d8b21e30247442ad7fe540892571",
        "title": "社日喜雨復用前韵  其一",
        "author": "王十朋",
        "content": "社日檐间不断流，渊明欣欲事西畴。\n愿言一饱均黎庶，瓶粟无储不用忧。",
        "dynasty": "宋",
        "collection_info": null
    },
    {
        "uuid": "cb494216e313eaee46f6c47b29259ed4",
        "title": "社日喜雨復用前韵  其二",
        "author": "王十朋",
        "content": "欲放干坤万里春，要须先洗庾公尘。\n朝绅贺雨诗多少，谁是诗中讽谏人。",
        "dynasty": "宋",
        "collection_info": null
    },
    {
        "uuid": "e621451d5f38b3bc917a3ae236d08105",
        "title": "家食遇歉有饭不足之忧妻孥相勉以固穷因录其语",
        "author": "王十朋",
        "content": "渊明事高尚，瓶中缺储粟。\n鲁公凛名节，乞米给饘粥。\n广文富才名，官冷饭不足。\n少陵老风骚，橡栗拾山谷。\n嗟予何为者，处世真碌碌。\n谋生一何拙，甔石无储蓄。\n三年两去国，囊橐罄水陆。\n还家索租苗，不了腊与伏。\n前秋遭飓风，摧折数间屋。\n今年丁大侵破甑尘可掬。\n绝粮瘦百指，告籴走群仆。\n乡邻苟不捄，定恐填沟渎。\n家藏千卷书，父子忍饥读。\n一字不堪煮，何以充我腹。\n细君笑谓我，子命难食肉。\n去岁官台省，侥倖食君禄。\n有口不三缄，月奏知几牍。\n圣主倘不容，宁免远窜逐。\n归来固已幸，富贵非尔福。\n东皋二顷田，得雨尚可谷。\n子耕我当耘，固穷待秋熟。",
        "dynasty": "宋",
        "collection_info": null
    },
    {
        "uuid": "a3909bfeb7e94a04a1ebdf63a473fb34",
        "title": "闻小使胡昉抗虏不屈上甚嘉之有旨命右揆抚师仍有和不可成之语皆出睿断宗社之福也昌龄有诗次韵",
        "author": "王十朋",
        "content": "用儒端可復侵疆，活国何劳别取方。\n文帝要须亲御马，子卿宁患远看羊。\n抚师暂屈黄扉老，论将宁咨白首郎。\n行见车书混天下，岂容南北分三光。",
        "dynasty": "宋",
        "collection_info": null
    },
    {
        "uuid": "c1f183180c281bcce503258c66e61928",
        "title": "昌龄四月十九日得男请名于予命之曰迟",
        "author": "王十朋",
        "content": "端似中山梦得诗，海中仙果子生迟。\n况当首夏清和后，更遇千秋启建时。\n祝尔愿同彭祖寿，命名聊效小苏儿。\n吾家种德已数世，庭户合生兰与芝。",
        "dynasty": "宋",
        "collection_info": null
    },
    {
        "uuid": "8b5a90a29b8a4677d1e15b07d98b6ec7",
        "title": "山丹花",
        "author": "王十朋",
        "content": "四月相将莫，山丹开始都。\n真心本来赤，正色自然朱。\n百合晚仍俗，石榴繁更粗。\n谁将僊竈药，花裏着工夫。",
        "dynasty": "宋",
        "collection_info": null
    },
    {
        "uuid": "890518d6bd9b7657c3d03c64204551ed",
        "title": "七月三日至鄱阳  其一",
        "author": "王十朋",
        "content": "我来鄱君山水州，山水入眼常迟留。\n绝境遥通云锦洞，清音下瞰琵琶洲。",
        "dynasty": "宋",
        "collection_info": null
    },
    {
        "uuid": "85cab4cb73b4aa1358e31049dbaed601",
        "title": "七月三日至鄱阳  其二",
        "author": "王十朋",
        "content": "干越亭前晚风起，湖入鄱阳三百里。\n晓来一雨洗新秋，身在江东画图裏。",
        "dynasty": "宋",
        "collection_info": null
    },
    {
        "uuid": "b0e24e6733816dd89fed5cd03d5a37c8",
        "title": "次韵何宪子应喜雨",
        "author": "王十朋",
        "content": "亢阳谁谓不为灾，饥馑连年甑有埃。\n旱魃忽随寃狱散，雨师遥逐使车来。\n平反尽欲归中典，调燮端宜位上台。\n更喜诗如杜陵老，江流坐稳兴悠哉。",
        "dynasty": "宋",
        "collection_info": null
    },
    {
        "uuid": "59cea33c3162e15050a4b877999ae72d",
        "title": "登绮霞亭用喜雨韵",
        "author": "王十朋",
        "content": "六月西征遇旱灾，修途千里踏尘埃。\n雷公俄唤阿香去，霖雨便随流火来。\n天入沧浪游楚越，云翻䆉䅉忆温台。\n绮霞亭上一回首，满目湖山壮矣哉。",
        "dynasty": "宋",
        "collection_info": null
    },
    {
        "uuid": "bb4d5ac0ad093e6a0ed8b6346a2dea53",
        "title": "追和范文正公鄱阳诗 郡斋即事",
        "author": "王十朋",
        "content": "理郡端如理乱丝，范公往矣欲谁师。\n典刑犹有堂中像，光艳长存壁上诗。\n未报国恩嗟老去，不逢人杰恨生迟。\n一尊坐对鄱江月，耿耿忠怀祇自知。",
        "dynasty": "宋",
        "collection_info": null
    },
    {
        "uuid": "5827b00dcb0ccf3e1af782137940cc1c",
        "title": "追和范文正公鄱阳诗 游芝山寺",
        "author": "王十朋",
        "content": "出郭上崔嵬，山川亦壮哉。\n三芝谁采去，五老欲飞来。\n怀古情无尽，思乡首屡回。\n论文一尊酒，天色为吾开。",
        "dynasty": "宋",
        "collection_info": null
    },
    {
        "uuid": "ed6f92571e0d829d88a8180965f82f6c",
        "title": "追和范文正公鄱阳诗 登绮霞亭用碧云轩韵",
        "author": "王十朋",
        "content": "郡亭临大泽，霞障截尘纷。\n有色祇因日，无心元是云。\n沧浪随郭转，欵乃隔江闻。\n文正已仙去，佳名千载芬。",
        "dynasty": "宋",
        "collection_info": null
    },
    {
        "uuid": "e2d91519b6d559a56ea1595a14a5d286",
        "title": "追和范文正公鄱阳诗 降圣节诣天庆观因谒颜鲁公范文正公祠堂用赠御赐名道士韵",
        "author": "王十朋",
        "content": "颜范遥同异代心，琳宫香火道缘深。\n诗家风味今谁在，定访弥明与共吟。",
        "dynasty": "宋",
        "collection_info": null
    },
    {
        "uuid": "71d6574da463bfaba7836b34196d2056",
        "title": "追和范文正公鄱阳诗 观文正像用赠传神道士韵",
        "author": "王十朋",
        "content": "天然形貌写何难，难得灵台上笔端。\n朋党论兴三出日，不知谁作正人看。",
        "dynasty": "宋",
        "collection_info": null
    },
    {
        "uuid": "7d9cfd1b09ceeeacce50f5716ebec3e1",
        "title": "追和范文正公鄱阳诗 移竹植郡斋之东用怀庆朔堂韵",
        "author": "王十朋",
        "content": "手移修竹傍墙栽，老眼青青为竹开。\n独坐书斋谁是伴，清风时作故人来。",
        "dynasty": "宋",
        "collection_info": null
    },
    {
        "uuid": "3a314aab5f141b62e935a386e81f03d5",
        "title": "十月望日同官会饭荐福送酒",
        "author": "王十朋",
        "content": "鄱水同僚总不群，公余相与共论文。\n远公莲社恐无酒，辄效江州王使君。",
        "dynasty": "宋",
        "collection_info": null
    },
    {
        "uuid": "b4ad9fd0712efc59b7791351d7e61ee9",
        "title": "生日示闻诗闻礼",
        "author": "王十朋",
        "content": "哀哀父母生我劳，生日不见徒悲号。\n今年偶然梦三刀，二千石向鄱阳叨。\n身虽五马已二毛，烹羊击鲜斫蟹螯。\n殷勤为寿劳尔曹，愿尔它年着綵袍。\n二亲无恙年俱高，更与诸孙持寿醪。\n满堂宾客来英豪，会看醉脸如仙桃。",
        "dynasty": "宋",
        "collection_info": null
    },
    {
        "uuid": "6bfbae8de5ab1e22ce2b7e2af1687d75",
        "title": "木藴之即席和文字韵诗酬以二绝  其一",
        "author": "王十朋",
        "content": "少年才气已超群，场屋能摛锦绣文。\n糠秕在前真有愧，春风得意岂如君。",
        "dynasty": "宋",
        "collection_info": null
    },
    {
        "uuid": "4ee16ce5c5875aa09c2aee12e86fd85c",
        "title": "木藴之即席和文字韵诗酬以二绝  其二",
        "author": "王十朋",
        "content": "回头遥念荡中羣，把酒欣论坐上文。\n臭味聊将比兄弟，大冯君与小冯君。",
        "dynasty": "宋",
        "collection_info": null
    },
    {
        "uuid": "e766f2d30f39ea7dcc5aedc7ddb70ca8",
        "title": "观郡守题名再书一绝",
        "author": "王十朋",
        "content": "滥与江湖岳牧群，于中最慕范希文。\n人才相远心相似，均是忧时与爱君。",
        "dynasty": "宋",
        "collection_info": null
    },
    {
        "uuid": "309a16dfc1635c4d7511ef1820b00e53",
        "title": "项服善知县和诗酬以三绝并简林致一教授  其一",
        "author": "王十朋",
        "content": "胆落庭中雁鹜群，宁容摘纸舞微文。\n鄱阳贤令知多少，惟有鄱君与项君。",
        "dynasty": "宋",
        "collection_info": null
    },
    {
        "uuid": "3072b407f69cfb08760cd363f0834511",
        "title": "项服善知县和诗酬以三绝并简林致一教授  其二",
        "author": "王十朋",
        "content": "牧养功成鲜败群，絃歌声裏出诗文。\n只愁桃李春风近，卧辙无由驻令君。",
        "dynasty": "宋",
        "collection_info": null
    },
    {
        "uuid": "250af2ab6b0abd9cf10a8dde8859a8ce",
        "title": "项服善知县和诗酬以三绝并简林致一教授  其三",
        "author": "王十朋",
        "content": "无钱令尹陶彭泽，有道先生郑广文。\n预约它年还故里，共骑白鹿效文君。",
        "dynasty": "宋",
        "collection_info": null
    },
    {
        "uuid": "374b600a8de3694120025af966f144f8",
        "title": "题荐福寺莫莫堂",
        "author": "王十朋",
        "content": "休休有室宜归早，莫莫名堂去恨迟。\n禅老相逢应笑我，休休莫莫定何时。",
        "dynasty": "宋",
        "collection_info": null
    },
    {
        "uuid": "b52924cb2a8f57902547ea3fd946cfb1",
        "title": "哭冯员仲  其一",
        "author": "王十朋",
        "content": "一代奇男子，哀哉命止斯。\n共天终不忍，蹈海亦何辞。\n下惠已三黜，照邻俄五悲。\n烦言何足辨，公论不容欺。",
        "dynasty": "宋",
        "collection_info": null
    },
    {
        "uuid": "0029f40d9e3c8a85f7de3e3dd0361141",
        "title": "哭冯员仲  其二",
        "author": "王十朋",
        "content": "身为多才误，朝无一日安。\n宁为独醒鬼，不作附炎官。\n梦断吴江冷，魂归蜀道难。\n郡斋挥老泪，重取近书看。",
        "dynasty": "宋",
        "collection_info": null
    },
    {
        "uuid": "2dd3505b36aa288de77819d4de4b129d",
        "title": "陆居士挽诗",
        "author": "王十朋",
        "content": "槐市访同舍，麟经推阿戎。\n传家知有子，种德本由公。\n遗训皆新语，多男类陆终。\n佳城在何处，楚尾白云中。",
        "dynasty": "宋",
        "collection_info": null
    },
    {
        "uuid": "453bd532c291b196a3de5c8895051580",
        "title": "洪帅陈阜卿寄笋",
        "author": "王十朋",
        "content": "均是蓬山逸远官，梦中犹问竹平安。\n箨龙寄我知君意，要使刚肠饱岁寒。",
        "dynasty": "宋",
        "collection_info": null
    },
    {
        "uuid": "42c97212a4c64eef4ac1b59e4aa73152",
        "title": "次韵何子应题不欺室",
        "author": "王十朋",
        "content": "公如忧国房玄龄，我如郑公思批鳞。\n隆兴天下同贞观，愿为贤相为良臣。\n我去公来不同日，各展忠怀对宣室。\n江湖邂逅论赤心，更约联翩书史笔。\n坤爻敬义诚君子，可惜作铭人已死。\n八十四字腾光芒，便是千年不欺史。",
        "dynasty": "宋",
        "collection_info": null
    },
    {
        "uuid": "dc89f712bad250ba35fdee14a9f10ad6",
        "title": "郡斋对雪",
        "author": "王十朋",
        "content": "平生为雪牵诗兴，今日无诗奈雪何。\n凈几翻书拥炉读，冷斋呵砚带冰磨。\n寒江独钓句思柳，银海光摇人忆坡。\n欲两三杯贺丰岁，却忧疆埸正干戈。",
        "dynasty": "宋",
        "collection_info": null
    },
    {
        "uuid": "bf7f857242142f0189fd8fabb813b0c5",
        "title": "子应和诗再用前韵",
        "author": "王十朋",
        "content": "江东腊雪为谁多，清逼官梅兴动何。\n堂坐玉芝劳想像，句工冰柱老研磨。\n赓酬往事思蓬岛，灾异狂言忤谏坡。\n听取金华新号令，要须白战不持戈。",
        "dynasty": "宋",
        "collection_info": null
    },
    {
        "uuid": "9a50697c5d1d35cb03a585dbb0a18a2a",
        "title": "祠颜范二公",
        "author": "王十朋",
        "content": "鄱江善政九贤人，文正文忠更绝伦。\n桃李旧邦千里爱，丹青遗像两朝臣。\n不同赤土祠刘阮，端胜睢阳庙远巡。\n安得神仙返魂药，九原唤起静边尘。",
        "dynasty": "宋",
        "collection_info": null
    },
    {
        "uuid": "903ef906ebd4e21faaa1da8a0599b7b5",
        "title": "题何子应金华书院图",
        "author": "王十朋",
        "content": "君不见杜陵野客老更狂，浣花溪上结草堂。\n又不见谪仙世人皆欲杀，匡山读书头如雪。\n二公同时鸣有唐，文章万丈光艷长。\n钧天无人帝呼去，草堂书馆今荒凉。\n太平宰相张居士，外甥似舅金华子。\n胸中万卷杜陵翁，笔下千篇谪仙李。\n向来衣冠拜僞楚，我乃宋臣惟有死。\n何曾着眼痴宰相，况肯低颜骢御史。\n天边卿月落九疑，口诵离骚吊湘水。\n诛茅筑室小东山，天下苍生望公起。\n种梅志欲调商鼎，持斧梦刀聊尔耳。\n公生长安我东嘉，天遣邂逅鄱江涯。\n笔头一语真戏剧，却将铁面拟金华。\n金华自是金闺彦，金口褒扬两朝眷。\n末须归去金华山，行将入侍金华殿。",
        "dynasty": "宋",
        "collection_info": null
    },
    {
        "uuid": "92d315bf08fe83b6bf5ace3d66b69270",
        "title": "闰月三白三首  其一",
        "author": "王十朋",
        "content": "闰月生明后，江天未腊时。\n风翻禹门浪，花糁月宫枝。\n照夜皎珠树，秀庭祥玉芝。\n定知年大有，何止麦相宜。",
        "dynasty": "宋",
        "collection_info": null
    },
    {
        "uuid": "36c7cc7e7b7f8ee500b088df45955ef7",
        "title": "闰月三白三首  其二",
        "author": "王十朋",
        "content": "迎腊雪三白，未春花万株。\n神山森玉府，天象粲台符。\n词吐水流峡，鼎成风击湖。\n鬓边丝可织，四皓盍添吾。",
        "dynasty": "宋",
        "collection_info": null
    },
    {
        "uuid": "899e241b35381a6ed1f6d5d39f81d1bf",
        "title": "闰月三白三首  其三",
        "author": "王十朋",
        "content": "占尽一阳月，分为六出时。\n韦编照清夜，塞管落南枝。\n献中荆山玉，开成庙柱芝。\n人间瑞已定，过此却非宜。",
        "dynasty": "宋",
        "collection_info": null
    },
    {
        "uuid": "13a06be7cf78d2bfc90202c7aede1fe8",
        "title": "又和项服善二首  其一",
        "author": "王十朋",
        "content": "风云频惨淡，草木屡苍颜。\n诗裏报琼玖，宫中归玉环。\n帝庭侯帛至，佛殿宝珠还。\n更有人清白，鄱阳似鲁山。",
        "dynasty": "宋",
        "collection_info": null
    },
    {
        "uuid": "355f9fc2048f2df834e3845ba55cdd7c",
        "title": "又和项服善二首  其二",
        "author": "王十朋",
        "content": "梅蕊开仍落，同云合末离。\n添为五大老，真是四无私。\n天女来成粲，冰蚕老欲丝。\n梨花一枝雨，冷艷可能欺。",
        "dynasty": "宋",
        "collection_info": null
    },
    {
        "uuid": "685b86f28355055075109b926b9c0c5b",
        "title": "又用时字韵",
        "author": "王十朋",
        "content": "黄竹成章日，阳春众和时。\n玉阶谈战陈，琼燕赐花枝。\n陶径还飞絮，商山欠采芝。\n西畴农事及，归去正吾宜。",
        "dynasty": "宋",
        "collection_info": null
    },
    {
        "uuid": "83b0164b47dc5c88de2e00d4593ed0ec",
        "title": "和洪景卢用三白韵作四白诗  其一",
        "author": "王十朋",
        "content": "大似佛世界，端如玉烛时。\n穆家兄弟味，杨氏子孙枝。\n鄞海明瑶柱，鄱亭望秀芝。\n祁寒繇政拙，去倍二诚宜。",
        "dynasty": "宋",
        "collection_info": null
    },
    {
        "uuid": "3de358770ba6dcebb25f8d96e8e65b4f",
        "title": "和洪景卢用三白韵作四白诗  其二",
        "author": "王十朋",
        "content": "楚士照千乘，韩梨夸数株。\n舜门纷执玉，尧岳衒分符。\n宝结文房友，鑑明狂客湖。\n郊圻正多垒，兵会忆夷吾。",
        "dynasty": "宋",
        "collection_info": null
    },
    {
        "uuid": "2bf2bb85d8eeba64401aa6428f9fdedd",
        "title": "腊尽日又雪洪復作五白诗再和  其一",
        "author": "王十朋",
        "content": "天地俱同数，嘉平欲尽时。\n柳飘彭泽絮，松压大夫枝。\n越绝山飞洩，文登石产芝。\n滥骑为郡马，深愿谷相宜。",
        "dynasty": "宋",
        "collection_info": null
    },
    {
        "uuid": "9c51d8c82e889e809ccb2773e0c229b5",
        "title": "腊尽日又雪洪復作五白诗再和  其二",
        "author": "王十朋",
        "content": "日掩云间色，榆栽天上株。\n芳联仙桂籍，穷送旧桃符。\n远岫明庐阜，澄江接带湖。\n宣麻开晋国，入蔡忆金吾。",
        "dynasty": "宋",
        "collection_info": null
    },
    {
        "uuid": "f22b59eb8e10c1325db1df8e9d85ac38",
        "title": "次韵何子应得宣城笔",
        "author": "王十朋",
        "content": "金华手握管城子，端类睢阳太守鬚。\n鬚笔有神人不识，怒时真可气吞胡。",
        "dynasty": "宋",
        "collection_info": null
    },
    {
        "uuid": "ec6dca2c3b2f373550a572de4300dc39",
        "title": "闻捷报用何韵",
        "author": "王十朋",
        "content": "淮甸流离唐赤子，将军奇特魏黄鬚。\n愿将银管书忠谊，粪土东京赵与胡。",
        "dynasty": "宋",
        "collection_info": null
    },
    {
        "uuid": "60bbbec165645c88325a363d09d529b9",
        "title": "不欺室三字参政张公书也笔力劲健如端人正士俨然人望而敬之因成古诗八韵",
        "author": "王十朋",
        "content": "云山老人国大老，历代遗编饫探讨。\n余事游神翰墨间，乘兴濡毫快挥扫。\n严霜烈日如鲁公，抉石奔泉陋徐浩。\n国朝君谟书第一，大字劣于行与草。\n云山心画无不长，笔力纵时书更好。\n我来求字盖求人，不为有官缘有道。\n紫岩之铭云山笔，不欺室中双至宝。\n玉箫峯下梅花溪，愿学云山归去早。",
        "dynasty": "宋",
        "collection_info": null
    },
    {
        "uuid": "8a3b01fade8c071a819e92272bb14288",
        "title": "出郊遇雪",
        "author": "王十朋",
        "content": "小队出郊聊习战，朔风吹雪似催诗。\n皇天有意诛骄虏，正类元戎破蔡时。",
        "dynasty": "宋",
        "collection_info": null
    },
    {
        "uuid": "c69c384b4ed5f8218bac5ebf90320cb9",
        "title": "何子应以蜀中文房四宝分赠洪景卢王嘉叟某与焉因成一绝",
        "author": "王十朋",
        "content": "江左风流属宪台，笔端妙语出琼瑰。\n滥居益友三人列，误辱文房四宝来。",
        "dynasty": "宋",
        "collection_info": null
    },
    {
        "uuid": "58c4d8c2d07de0d85b717c62ecf03a83",
        "title": "送翁东叟教授  其一",
        "author": "王十朋",
        "content": "鄱阳江上五见雪，鄱江楼上风栗烈。\n广文先生不畏冷，弭棹登楼兴清绝。\n笔端妙语出离骚，酒后刚肠吐名节。\n芝堂假守老乡人，明日仙舟那忍别。",
        "dynasty": "宋",
        "collection_info": null
    },
    {
        "uuid": "35fa2ce29a0e80a7e0ef552f4fa64eab",
        "title": "送翁东叟教授  其二",
        "author": "王十朋",
        "content": "三十年间旧友生，眼青头白见交情。\n官于湖北况尤冷，诗不江西语自清。\n行李少留吴芮国，梦魂先到谢公城。\n扁舟便合相随去，薄有田园正可耕。",
        "dynasty": "宋",
        "collection_info": null
    },
    {
        "uuid": "6929668b1437d5148c0469838adb90d0",
        "title": "和宝印叔见寄  其一",
        "author": "王十朋",
        "content": "官舍萧条怯莫冬，衰颜得酒晕生红。\n遥思兰若堂中老，非柏非松自耐风。",
        "dynasty": "宋",
        "collection_info": null
    },
    {
        "uuid": "0ae1e972c14d5ad99a979c99f77a63fe",
        "title": "和宝印叔见寄  其二",
        "author": "王十朋",
        "content": "滥乘五马二毛侵，雪满鄱江坐拥衾。\n二叔年高兄弟远，归期当不待秋砧。",
        "dynasty": "宋",
        "collection_info": null
    },
    {
        "uuid": "0c4a7cfee1e5a0dbc4bdf5d51aa5e733",
        "title": "用韵寄二弟  其一",
        "author": "王十朋",
        "content": "六月离家忽莫冬，郡斋清夜拥炉红。\n细看庆朔堂前雪，正似梅花溪上风。",
        "dynasty": "宋",
        "collection_info": null
    },
    {
        "uuid": "b4dd319e2ee500b91ea65ec954a12ab2",
        "title": "用韵寄二弟  其二",
        "author": "王十朋",
        "content": "甚矣今年老见侵，玉芝堂冷敝衣衾。\n梦魂夜夜寻兄弟，率饮亭前坐石砧。",
        "dynasty": "宋",
        "collection_info": null
    },
    {
        "uuid": "8293c612f938a1a0e0814351c8e2ef09",
        "title": "送蔡倅",
        "author": "王十朋",
        "content": "白首论文得蔡侯，江东尊酒半年游。\n龙头家世高千佛，骥足声名重一州。\n方喜同僚吴芮国，不堪回首仲宣楼。\n送君撩我思乡意，薄有田园归去休。",
        "dynasty": "宋",
        "collection_info": null
    },
    {
        "uuid": "8e6d2012f45350042483f7f6f4638f4e",
        "title": "齿落",
        "author": "王十朋",
        "content": "五十行将四，浮生已向残。\n齿疏方咄柳，牙落遽惊韩。\n犹讶年初龀，翻疑颊未丹。\n定知从此去，梨栗怯堆盘。",
        "dynasty": "宋",
        "collection_info": null
    },
    {
        "uuid": "0bd8c8c7788c3861a5be5515ffcf254d",
        "title": "次韵李怀安赠何宪五绝  其一",
        "author": "王十朋",
        "content": "元老登朝首剡章，危言凛凛动明光。\n掉头却向江湖去，不肯伊优上北堂。",
        "dynasty": "宋",
        "collection_info": null
    },
    {
        "uuid": "f7a1b8d98c18904a1e3e9b931ebf2303",
        "title": "次韵李怀安赠何宪五绝  其二",
        "author": "王十朋",
        "content": "伊洛横渠造道深，谁传衣钵见贞心。\n儒宗頼有金华子，后学宁忧不嗣音。",
        "dynasty": "宋",
        "collection_info": null
    },
    {
        "uuid": "9135b27c02ebd2900b9fb24dadbabad6",
        "title": "次韵李怀安赠何宪五绝  其三",
        "author": "王十朋",
        "content": "梦魂闻说到无何，曾共神官壮者哦。\n妙墨雄文满天下，士衡应亦患才多。",
        "dynasty": "宋",
        "collection_info": null
    },
    {
        "uuid": "7a75e6d531780868b966a5edbbbdbb9e",
        "title": "次韵李怀安赠何宪五绝  其四",
        "author": "王十朋",
        "content": "炙手权门尽好官，云山高卧老江干。\n相期晚景全名节，富贵何须着眼看。",
        "dynasty": "宋",
        "collection_info": null
    },
    {
        "uuid": "76a7c2ae686318257efd6b12ce1470fa",
        "title": "次韵李怀安赠何宪五绝  其五",
        "author": "王十朋",
        "content": "元白诗筒数往还，小生阁笔媿言艰。\n异时应起鄱江念，公在金华我雁山。",
        "dynasty": "宋",
        "collection_info": null
    },
    {
        "uuid": "23c4da13f7795a5af4fa7dae5230ddbf",
        "title": "李怀安拥麾入蜀道出鄱江见赠二诗依韵奉酬  其一",
        "author": "王十朋",
        "content": "不肯随群慕鹤轩，慨然丹陛吐危言。\n坐看蜀道平如地，可见忠臣勇似尊。\n驷马桥边驱弩矢，杜鹃声裏拥旗旛。\n要须入境询风俗，首访严遵李仲元。",
        "dynasty": "宋",
        "collection_info": null
    },
    {
        "uuid": "c448913779a4ea3f6ac35dc4b091d23e",
        "title": "李怀安拥麾入蜀道出鄱江见赠二诗依韵奉酬  其二",
        "author": "王十朋",
        "content": "一麾出守楚东城，邂逅论交媿孔程。\n元礼仙舟行色好，子猷雪棹去心轻。\n虎符稔服君家世，雁荡行逃我姓名。\n酒盏诗篇话时事，江湖何日更寻盟。",
        "dynasty": "宋",
        "collection_info": null
    },
    {
        "uuid": "d03539a67dadb7825786028bdbbf975e",
        "title": "国娘生日",
        "author": "王十朋",
        "content": "往岁王司业，初生嫡女孙。\n命名聊志喜，曰国不忘恩。\n日在元正次，身居辈行尊。\n愿如班与孟，贤淑振吾门。",
        "dynasty": "宋",
        "collection_info": null
    },
    {
        "uuid": "471a467d5d378849da65765022eee003",
        "title": "陈阜卿书云闻诗筒甚盛可使流传江西否戏用竹萌韵以寄",
        "author": "王十朋",
        "content": "江西大帅本仙官，余事篇章过定安。\n欲遣诗筒寄诗伯，恐嫌白俗孟郊寒。",
        "dynasty": "宋",
        "collection_info": null
    },
    {
        "uuid": "c6450ea58ede8731b0d6f79209e15163",
        "title": "次何宪韵",
        "author": "王十朋",
        "content": "毛颖神明更好鬚，飞腾入月跨蟾蜍。\n谁将银管为封邑，端为金华妙简书。\n凤翥龙蟠文未称，日光玉洁字还疏。\n何如今代何平叔，笔阵词源总莫如。",
        "dynasty": "宋",
        "collection_info": null
    },
    {
        "uuid": "9dfeec06f6a975b8708c1bf1a3b30d26",
        "title": "金华先生有奇石名碧远携来自蜀陈洪州以诗觅之金华辍所嗜以赠亦一段奇事也予家雁荡群峯错峙皆几案间物因和二公诗颇起乡思寓意断章",
        "author": "王十朋",
        "content": "二公心古貌清癯，趣在林泉世味疏。\n寸碧来从锦江远，九疑分向锡山居。\n山中丘壑奴金谷，笔下波澜陋石渠。\n我有千峯藏雁荡，擎天一柱插空虚。",
        "dynasty": "宋",
        "collection_info": null
    },
    {
        "uuid": "483866ad995f797faa90a78b9d809498",
        "title": "嘉叟宗丞得郡喜成一绝",
        "author": "王十朋",
        "content": "邸报初闻见姓名，甘棠家世旧专城。\n伯鱼诗礼趋庭处，五马旌旗夹道迎。",
        "dynasty": "宋",
        "collection_info": null
    },
    {
        "uuid": "481453ed3cbdfaf6bc58c598d35c4072",
        "title": "人日雨次何宪韵",
        "author": "王十朋",
        "content": "元正作佳天，涉七弄春气。\n好雨亦知时，绿波行何济。\n新诗如蜀州，句有梅柳味。\n七升年定丰，一石公当醉。",
        "dynasty": "宋",
        "collection_info": null
    },
    {
        "uuid": "785e0a8239138f295a36ea204a37bf62",
        "title": "子应赠蜀中石刻十卷诗以谢之",
        "author": "王十朋",
        "content": "金华石刻满西州，不惜明珠辄暗投。\n诗泣鬼神追雅颂，义深君父妙春秋。\n随身连轸崔评事，挿架悬籤李邺侯。\n扫室焚香读终卷，光芒万丈照螺洲。",
        "dynasty": "宋",
        "collection_info": null
    },
    {
        "uuid": "a45473d148be3df0ca0fa0b2289eaf40",
        "title": "次韵嘉叟读和韩诗",
        "author": "王十朋",
        "content": "孔孟久不作，况雄莫能和。\n韩公生有唐，力欲拯颓挫。\n文兴八代衰，学捄诸子过。\n佛老蔓中华，微公衽其左。\n余事以诗鸣，语险鬼胆破。\n汗澜高驾天，捷敏剧飞笴。\n骑龙归帝旁，玉日人间堕。\n汗流籍湜辈，圭璧分半箇。\n柳和词拟骚，郊联语成些。\n咸知太山仰，谁继北窗卧。\n我本虀盐生，久供笔砚课。\n幽香摘天葩，光艷拾珠唾。\n后公三百年，杖屦无从荷。\n世无六一翁，孰知珍古货。\n巴词拟阳春，僭窃罪宜坐。\n神交有吾宗，涉世同坎轲。\n学继青箱玉，诗高碧纱播。\n勉令添和篇，才薄知何奈。\n谬同赤效白，深媿愈知贺。\n世事置勿论，蚊睫虫容么。",
        "dynasty": "宋",
        "collection_info": null
    },
    {
        "uuid": "a7e242670d414b6925128ac229c2a1e8",
        "title": "元夕次何宪韵  其一",
        "author": "王十朋",
        "content": "火树银花遍九衢，天移星斗下空虚。\n心忧机妇寒窗士，诗句分明似谏书。",
        "dynasty": "宋",
        "collection_info": null
    },
    {
        "uuid": "3aac448e4458b07876ff67230c6154c8",
        "title": "元夕次何宪韵  其二",
        "author": "王十朋",
        "content": "鄱阳灯火类残星，风雨那堪更满城。\n为郡何如在家好，长檠不似短檠明。",
        "dynasty": "宋",
        "collection_info": null
    },
    {
        "uuid": "32d2a2098d6e365e41652a8f0c806155",
        "title": "送何宪行部趣其早还",
        "author": "王十朋",
        "content": "九郡饥民望使轺，阳春有脚不辞遥。\n更须速返鄱君国，莫遣诗筒久寂寥。",
        "dynasty": "宋",
        "collection_info": null
    },
    {
        "uuid": "3d47ff7b3c9021d48a3f919f4ef93543",
        "title": "种金沙花戏呈景卢",
        "author": "王十朋",
        "content": "春光骀荡楚天涯，李白桃红次第花。\n未向名园看铁树，聊于郡圃种金沙。",
        "dynasty": "宋",
        "collection_info": null
    },
    {
        "uuid": "1f87e76ca17be637d4c80eb8c2f8a1e4",
        "title": "郡圃栽花",
        "author": "王十朋",
        "content": "公余吏隠不相赊，杖屦园林赏物华。\n五柳宅边谁种柳，百花楼畔谩栽花。\n池塘有梦吟春草，屏障无心恋绮霞。\n来岁游人应话我，雁山深处老桑麻。",
        "dynasty": "宋",
        "collection_info": null
    },
    {
        "uuid": "69c5724b369273087df6c7027861b5a5",
        "title": "二月朔日同嘉叟藴之访景卢别墅用郡圃栽花韵即席唱和  其一",
        "author": "王十朋",
        "content": "鄱水芝山四望赊，雨余风物陪光华。\n名园种果仍修果，妙手栽花似判花。\n行见晋公开绿野，聊从子美酌流霞。\n坐间宾主皆人杰，我质如蓬頼倚麻。",
        "dynasty": "宋",
        "collection_info": null
    },
    {
        "uuid": "a2c093a01d63c6d33e05cf6cf99b3277",
        "title": "二月朔日同嘉叟藴之访景卢别墅用郡圃栽花韵即席唱和  其二",
        "author": "王十朋",
        "content": "野处名园境界赊，夷坚博物似张华。\n参天先种柳州柳，照眼兼看花县花。\n即席赋诗袍夺锦，论文对酒脸生霞。\n自惭衰病陪行乐，策杖登城脚欲麻。",
        "dynasty": "宋",
        "collection_info": null
    },
    {
        "uuid": "6d35afeb1c633c73a719acfe1c3623b5",
        "title": "还舍復用前韵以寄",
        "author": "王十朋",
        "content": "负郭园林路不赊，杖藜徐步赏韶华。\n芹宫地近分流水，芝岭风高送落花。\n檐外梨枝春带雨，城头桃树晚蒸霞。\n行看共掌丝纶美，宁復丘中咏有麻。",
        "dynasty": "宋",
        "collection_info": null
    },
    {
        "uuid": "0bfa9e0b3ab883e803ab8438cda49f11",
        "title": "景卢嘉叟各和诗五首復用前韵",
        "author": "王十朋",
        "content": "草堂相去不多赊，雨后登临唤革华。\n心喜渊明尊有酒，眼惊太白笔生花。\n来看四泽满时水，归见九光披处霞。\n得两使君诗十首，郡斋传写费川麻。",
        "dynasty": "宋",
        "collection_info": null
    },
    {
        "uuid": "e11ceb501ebd1579222d194297e4b730",
        "title": "用韵怀何卿",
        "author": "王十朋",
        "content": "送别鄱江日未赊，诗人相问忆金华。\n乌衣巷口见归燕，万里桥西思浣花。\n持节要先苏赤子，摄身未用踏苍霞。\n行将归侍玉皇案，不比少陵鞋用麻。",
        "dynasty": "宋",
        "collection_info": null
    },
    {
        "uuid": "173f99c3c389b970b08c193a188995ba",
        "title": "嘉叟和诗至七篇有何时五亩成归计来作邻翁伴艺麻之句某乡心方切復用韵",
        "author": "王十朋",
        "content": "学继初寮事业赊，闭门宁悔读南华。\n符分兴化日烘荔，室寓维摩天雨花。\n故里君应怀北岳，归心我已到飞霞。\n休休莫莫宜闲处，耕有添丁妇织麻。",
        "dynasty": "宋",
        "collection_info": null
    },
    {
        "uuid": "974be14a4a9468377162c8d6651c039b",
        "title": "州宅十二咏 平政堂",
        "author": "王十朋",
        "content": "恺悌周君子，循良汉守臣。\n如今坐堂上，端是政平人。",
        "dynasty": "宋",
        "collection_info": null
    },
    {
        "uuid": "cd90c1a9731f256eaa63a9939e99cba4",
        "title": "州宅十二咏 玉芝堂",
        "author": "王十朋",
        "content": "不是因三秀，名堂意自深。\n要居森戟地，毋忘采芝心。",
        "dynasty": "宋",
        "collection_info": null
    },
    {
        "uuid": "d87b5be1cf22f00749015a39b708e932",
        "title": "州宅十二咏 庆朔堂",
        "author": "王十朋",
        "content": "昔日栽花者，官移花未开。\n旧花今岂在，犹说范公栽。",
        "dynasty": "宋",
        "collection_info": null
    },
    {
        "uuid": "c585eb7cb2ef98f964811cd36f0e6570",
        "title": "州宅十二咏 退思轩",
        "author": "王十朋",
        "content": "会得名轩意，公余坐片时。\n退思何及矣，未退早须思。",
        "dynasty": "宋",
        "collection_info": null
    },
    {
        "uuid": "4f45151354380ec1647d4a2e01f5a970",
        "title": "州宅十二咏 九贤堂",
        "author": "王十朋",
        "content": "犹起才难叹，同时九乱臣。\n鄱阳千载守，贤岂许多人。",
        "dynasty": "宋",
        "collection_info": null
    },
    {
        "uuid": "7ceabafda528b6bb9031aff5e9d49611",
        "title": "州宅十二咏 四贤堂",
        "author": "王十朋",
        "content": "谁品鄱阳守，四人贤不知。\n如何尧舜世，能使野无遗。",
        "dynasty": "宋",
        "collection_info": null
    },
    {
        "uuid": "3b2ef41e3f991bd97a164180a8805569",
        "title": "州宅十二咏 四望亭",
        "author": "王十朋",
        "content": "有泽宜观水，无檐不见山。\n鄱君千里国，俯仰一亭间。",
        "dynasty": "宋",
        "collection_info": null
    },
    {
        "uuid": "764a5dfdf4c6eba1b7a687f0d2768427",
        "title": "州宅十二咏 绮霞亭",
        "author": "王十朋",
        "content": "孤鹜同飞处，澄江共赋时。\n晚来亭上看，真是谢公诗。",
        "dynasty": "宋",
        "collection_info": null
    },
    {
        "uuid": "74af75992d2e5b5836387527ffa602c9",
        "title": "州宅十二咏 清香亭",
        "author": "王十朋",
        "content": "高架添风韵，芳醪共姓名。\n苏州凝燕寝，疑是此香清。",
        "dynasty": "宋",
        "collection_info": null
    },
    {
        "uuid": "ed357169b046cc7af935ea1d6d6f6b1b",
        "title": "州宅十二咏 百花楼",
        "author": "王十朋",
        "content": "昔日风流守，公余种百花。\n春风不检点，红紫落谁家。",
        "dynasty": "宋",
        "collection_info": null
    },
    {
        "uuid": "12d77e435311da75fdf2afc4753d6b45",
        "title": "州宅十二咏 鄱江楼",
        "author": "王十朋",
        "content": "郭外山横阁，江边水照楼。\n粗官无暇日，何以得消忧。",
        "dynasty": "宋",
        "collection_info": null
    },
    {
        "uuid": "5c2c7d24b140642e121a2208d33b5801",
        "title": "州宅十二咏 蜀锦亭",
        "author": "王十朋",
        "content": "亭废名犹在，春来花自芳。\n犹余蜀中锦，爱惜比甘棠。",
        "dynasty": "宋",
        "collection_info": null
    },
    {
        "uuid": "f8a8673f1ec85e2beedd1e8647f8aa79",
        "title": "州宅十二咏 景卢赠人面竹杖",
        "author": "王十朋",
        "content": "奔走方嗟力不任，得公一杖直千金。\n竹能有面如人面，人亦虚心似竹心。\n渡水只愁龙欲化，入山应与凤联吟。\n翰林虞部相酬赠，同舍交情復见今。",
        "dynasty": "宋",
        "collection_info": null
    },
    {
        "uuid": "04fc4eff9241aac18176602d6e5a3d22",
        "title": "乡人项服善宰鄱阳有政声人惜其去用郡圃栽花韵作诗数篇叙别遂和以送之  其一",
        "author": "王十朋",
        "content": "七岁名师世胄赊，云孙行实副文华。\n仁心驯及鲁恭雉，和气种成潘岳花。\n清白见知鄱水月，高明相照楚天霞。\n送君撩我思乡意，遥想吾庐日长麻。",
        "dynasty": "宋",
        "collection_info": null
    },
    {
        "uuid": "6b964c8410bd90aa142350f1ebad0575",
        "title": "乡人项服善宰鄱阳有政声人惜其去用郡圃栽花韵作诗数篇叙别遂和以送之  其二",
        "author": "王十朋",
        "content": "鄱江同事半年赊，直谅何人似去华。\n吏报圜扉多鞠草，民歌枯木再生花。\n暂留萧寺行逢雨，剩作新诗语带霞。\n褒德自应侯卓茂，清朝知己况如麻。",
        "dynasty": "宋",
        "collection_info": null
    },
    {
        "uuid": "c3f6eca6bf1230bdfffe99f1eda41531",
        "title": "乡人项服善宰鄱阳有政声人惜其去用郡圃栽花韵作诗数篇叙别遂和以送之  其三",
        "author": "王十朋",
        "content": "江东回首莫云赊，寒食令人感岁华。\n皎皎丹心惟望日，星星短髮不簪花。\n书传何处山名雁，酒忆吾乡水似霞。\n故旧相逢如问我，为言多病服天麻。",
        "dynasty": "宋",
        "collection_info": null
    },
    {
        "uuid": "b63d70729533c970558dcf78db1a8b61",
        "title": "乡人项服善宰鄱阳有政声人惜其去用郡圃栽花韵作诗数篇叙别遂和以送之  其四",
        "author": "王十朋",
        "content": "公真有德如元令，我媿无才似李华。\n话别芝堂倾竹叶，送行鄱水涨桃花。\n眼看三匝乌逢月，心羡齐飞鹜趁霞。\n它日相期访刘阮，分桃采药饮胡麻。",
        "dynasty": "宋",
        "collection_info": null
    },
    {
        "uuid": "723764393446134ce460673f62d461bc",
        "title": "予向年少不自量因读韩诗辄和数篇未尝敢出以示人盖二十年矣近因嘉叟见之不能自掩且赠以长篇蒙景卢继和用韵以谢",
        "author": "王十朋",
        "content": "少小思尚奇，熏风琴欲和。\n规模与时背，场屋屡摧挫。\n大道窥五原，高论读二过。\n神游京城南，思渺蒸水左。\n竹看金影碎，菊撷霜风破。\n论文摩巨刃，荐士躬彊笴。\n萧兰发秋怀，木雁吟齿堕。\n飞飞双鸟鸣，不数鹂两箇。\n幽幽十琴操，可仆兰台些。\n光余万丈长，照我一床卧。\n未终三百篇，正坐短檠课。\n不敢示友朋，惧遭泥滓唾。\n文章吉太守，臭味夙相荷。\n索我旧诗案，赠以千金货。\n郡斋哦好句，艷艷月照坐。\n端如陈琳檄，快读痊轗轲。\n滥把江湖麾，谬声惭日播。\n祈寒兼苦雨，怨嗟吾岂奈。\n窃效衡山祷，因思鑑湖贺。\n鹏鷃各逍遥，溟蓬无巨么。",
        "dynasty": "宋",
        "collection_info": null
    },
    {
        "uuid": "a8c9a1971971da05c6eca5bf5d11eb4b",
        "title": "次韵陈阜卿读洪景卢追和玉板诗  其一",
        "author": "王十朋",
        "content": "风采棱棱御史官，旌麾所至庶民安。\n渭川千畆填匈臆，散作毫端风雨寒。",
        "dynasty": "宋",
        "collection_info": null
    },
    {
        "uuid": "089016c29bf231593f3c8600d1cf6938",
        "title": "次韵陈阜卿读洪景卢追和玉板诗  其二",
        "author": "王十朋",
        "content": "前世书鱼化宰官，肺肠元与竹相安。\n侯生韩子相酬赠，诗句惊人魂胆寒。",
        "dynasty": "宋",
        "collection_info": null
    },
    {
        "uuid": "cdb13fec50635da04d03b750417e23a1",
        "title": "次韵何宪修途倦游怀鄱阳唱和之乐",
        "author": "王十朋",
        "content": "马上诗成驿使驰，社中犹恨使来迟。\n不堪冀北群空后，况是江东日莫时。\n春半鶑犹懒呼唤，雨多鸠亦厌分离。\n论文尊酒何时共，公说归期我去期。",
        "dynasty": "宋",
        "collection_info": null
    },
    {
        "uuid": "fe2c97089320916626dc8ea0b417a5f1",
        "title": "次韵何宪太平道中书事",
        "author": "王十朋",
        "content": "明刑清诏使，行部近清明。\n况有太平象，想亡愁叹声。\n问民知疾苦，按郡戒将迎。\n更向金陵看，六朝余故城。",
        "dynasty": "宋",
        "collection_info": null
    },
    {
        "uuid": "215a555c8108a8c70a18121790729dcd",
        "title": "次韵何宪题鲁池州通隠堂",
        "author": "王十朋",
        "content": "朝市隠诚好，山林通更嘉。\n出非专为米，去亦不期瓜。\n下惠何妨介，东方未用夸。\n池州知此道，无媿仲连家。",
        "dynasty": "宋",
        "collection_info": null
    },
    {
        "uuid": "8e70fb79ec42251833e0b27c5d4bb77d",
        "title": "芝山劝农",
        "author": "王十朋",
        "content": "出门非为采灵芝，端为农时不可违。\n我欲劝农农劝我，田园薄有早。",
        "dynasty": "宋",
        "collection_info": null
    },
    {
        "uuid": "97490bdf76a7a83d8710f35174dda9fd",
        "title": "二月十五日祈晴十七日雷雨再作",
        "author": "王十朋",
        "content": "清香一瓣乞晴回，准拟阳光万里开。\n风伯未吹云阵破，雷公又唤雨声来。\n补天石烂畴能炼，陷泞车深不易推。\n谁坐黄堂称太守，深惭无术捄天灾。",
        "dynasty": "宋",
        "collection_info": null
    },
    {
        "uuid": "e41b0fbf790b9979ec2deb3f28961e72",
        "title": "喜晴再用前韵",
        "author": "王十朋",
        "content": "天闵斯民意已回，群阴不扫自应开。\n扶桑晓日曈曈出，玉宇清风习习来。\n水绿渔翁声欵乃，月明诗客手敲推。\n秧针刺水麦摇浪，定有丰年无后灾。",
        "dynasty": "宋",
        "collection_info": null
    },
    {
        "uuid": "636938f1d3d452695a8681e51da5264a",
        "title": "数日天气朝阴莫晴復用前韵",
        "author": "王十朋",
        "content": "忍饥面目类颜回，仅得青天半日开。\n且愿催诗无雨至，只宜送月有风来。\n出游偶以文昌霁，待满当为桀溺推。\n曰雨曰旸皆帝力，麦苗无害免书灾。",
        "dynasty": "宋",
        "collection_info": null
    },
    {
        "uuid": "72dd04125847ae6bd70c529fd9b97fc6",
        "title": "哭何子应  其一",
        "author": "王十朋",
        "content": "籍甚何夫子，文章擅美名。\n金华传语宝，鄱水主诗盟。\n心印横渠学，相门无尽甥。\n人间一梦觉，卿月堕台城。",
        "dynasty": "宋",
        "collection_info": null
    },
    {
        "uuid": "252777453d2002885884dae059a987c1",
        "title": "哭何子应  其二",
        "author": "王十朋",
        "content": "骯脏宜三黜，飘零到九疑。\n忠膺黄屋眷，音遇紫岩知。\n共理符频绾，明刑节屡持。\n青天万里蜀，无復话归期。",
        "dynasty": "宋",
        "collection_info": null
    },
    {
        "uuid": "a5aab0caead7ef2a8fec72701e4c8a2e",
        "title": "哭何子应  其三",
        "author": "王十朋",
        "content": "公作皇华使，予乘郡守轓。\n江湖吴芮国，襟抱杜陵尊。\n翰墨频挥染，诗文细讨论。\n新编刊未就，楚些已招魂。",
        "dynasty": "宋",
        "collection_info": null
    },
    {
        "uuid": "8ebf08b69f43d4b7cb5f59d99846da6c",
        "title": "同官会饮鄱江楼送谷帘泉二尊戏成小诗",
        "author": "王十朋",
        "content": "闻说楼中会八仙，郡斋分送谷帘泉。\n好将投向鄱江水，共作长鲸吸百川。",
        "dynasty": "宋",
        "collection_info": null
    },
    {
        "uuid": "94ce8000fe6b055b82022f3e74f2ffee",
        "title": "名郡之东门曰永平书一绝",
        "author": "王十朋",
        "content": "鄱水新门号永平，永平何止一鄱城。\n愿言广此平天下，黎庶长无愁嘆声。",
        "dynasty": "宋",
        "collection_info": null
    },
    {
        "uuid": "1ebe3e2b2fa8d6a3df75ff90c27c8456",
        "title": "主簿程同年和永平门诗再赋四绝因以赠别  其一",
        "author": "王十朋",
        "content": "迂儒政事只平平，滥守鄱阳十里城。\n頼有同年更同事，公余时作苦吟声。",
        "dynasty": "宋",
        "collection_info": null
    },
    {
        "uuid": "cd7f0bd62ec68d21bf7d9b4d7bbb9ad2",
        "title": "主簿程同年和永平门诗再赋四绝因以赠别  其二",
        "author": "王十朋",
        "content": "高唱犹嫌二谢平，偏师能破五言城。\n鄱人口诵新门记，已作雷门振大声。",
        "dynasty": "宋",
        "collection_info": null
    },
    {
        "uuid": "27f966bddfeafac4291520a5e1153e88",
        "title": "主簿程同年和永平门诗再赋四绝因以赠别  其三",
        "author": "王十朋",
        "content": "才知端如杜下平，异时何止任专城。\n三年俛首栖榛棘，行作冲霄鸾凤声。",
        "dynasty": "宋",
        "collection_info": null
    },
    {
        "uuid": "b04e74c5d28aa2ac73209cc1b5861a7e",
        "title": "主簿程同年和永平门诗再赋四绝因以赠别  其四",
        "author": "王十朋",
        "content": "春尽湖如镜面平，扁舟送别古鄱城。\n相将我亦为行客，征雁来时好寄声。",
        "dynasty": "宋",
        "collection_info": null
    },
    {
        "uuid": "541b8aa86b350bedd1b4584ee36bd241",
        "title": "送春",
        "author": "王十朋",
        "content": "杨花榆荚满天飞，九十风光别我时。\n鳬鹜成行报公事，簿书中作送春诗。",
        "dynasty": "宋",
        "collection_info": null
    },
    {
        "uuid": "289ca787561b54fdf0d78e02bb334a10",
        "title": "州院狱空赠知录孙听",
        "author": "王十朋",
        "content": "把麾承乏楚邦东，狱及期年始报空。\n顾我自惭无德政，同僚深喜有于公。",
        "dynasty": "宋",
        "collection_info": null
    },
    {
        "uuid": "27e3d6bd3bd05b3e96b7909e173b46f8",
        "title": "鄱江楼分韵得月字",
        "author": "王十朋",
        "content": "尊酒相逢人二八，年少壮夫予白髮。\n明年何处更登楼，遥望鄱阳江上月。",
        "dynasty": "宋",
        "collection_info": null
    },
    {
        "uuid": "96e52200586c3b4d461302998de74ce6",
        "title": "前端午一日会饮鄱江楼十有六人既分韵赋诗又戏成短篇",
        "author": "王十朋",
        "content": "佳节江楼上，同僚共把杯。\n人如舜才子，名半汉云台。\n诗占城南首，音参古磬枚。\n宜添两学士，相约访蓬莱。",
        "dynasty": "宋",
        "collection_info": null
    },
    {
        "uuid": "f643a957f45e51173a40e59aaa500606",
        "title": "五月二十日闵雨",
        "author": "王十朋",
        "content": "仲夏百谷长，中沐群龙分。\n此邦得何龙，行天莫辞勤。\n愿于呼吸间，山川走风云。\n亟下霈然泽，捄我心如焚。",
        "dynasty": "宋",
        "collection_info": null
    },
    {
        "uuid": "369fa83165d94546adbe89e618277f39",
        "title": "次韵叶枢密言别",
        "author": "王十朋",
        "content": "流落江湖岁月侵，九重侧席念公深。\n汉庭宽大颁纶綍，楚阁清和幞枕衾。\n大壑巨鱼欣復纵，虚舟积羽可能沉。\n干坤整顿须元老，芝岭柯山未许寻。",
        "dynasty": "宋",
        "collection_info": null
    },
    {
        "uuid": "8306308a6f366d54310b66909212448c",
        "title": "洪景卢以郡酿饮客于野处园赋诗见寄次韵",
        "author": "王十朋",
        "content": "老境厌吏事，归心遶丘园。\n日月忽有夏，炎蒸变春温。\n芝堂孰新酿，谁共论文尊。\n缅怀蓬山旧，情好素所敦。\n殷勤十从事，往扫东坡轩。\n深杯滑琉璃，不比田家盆。\n醉吟到高处，舞月成清欢。\n我独坐空斋，静对忘忧萱。\n萱多忧未忘，香清思犹昏。\n怀君不成寐，两处一声猿。",
        "dynasty": "宋",
        "collection_info": null
    },
    {
        "uuid": "e40c693faf31b7fb51c2e2131661098b",
        "title": "剡纸赠嘉叟以诗为谢次韵",
        "author": "王十朋",
        "content": "仁义知君学子舆，岂惟词赋似相如。\n剡溪百幅敲冰纸，换得临池小草书。",
        "dynasty": "宋",
        "collection_info": null
    },
    {
        "uuid": "5bdac450da87bd17496abc3b8830dc40",
        "title": "伏日四望亭分韵得月字",
        "author": "王十朋",
        "content": "伏日何处游，危亭阴清樾。\n十客同我登，诗兴浩然发。\n四檐山在眼，奚用更拄笏。\n小饮未成醺，天边见新月。",
        "dynasty": "宋",
        "collection_info": null
    },
    {
        "uuid": "098da2199b68d039c853efea5f4a39fb",
        "title": "次韵赵通判喜雨",
        "author": "王十朋",
        "content": "政拙时时费祷求，心忧赤子饿填沟。\n一声霹雳中宵雨，洗出江湖万里秋。",
        "dynasty": "宋",
        "collection_info": null
    },
    {
        "uuid": "08474ab07a54fbfdd2ba93c95958cc5f",
        "title": "徐孺子亭",
        "author": "王十朋",
        "content": "一室不暇扫，心期扫天下。\n一榻不妄设，所待必贤者。\n南州杰出士，林泉事潇洒。\n闭门谢弓招，道合不吾舍。\n谁云性少通，得一不为寡。\n豫章岂私交，端欲重宗社。\n汉廷无此贤，忍使遗在野。\n交章荐天阙，聘礼备车马。\n高人竟不屈，清风凛华夏。\n寄声郭有道，一木难支厦。\n肯同樊处士，声名祇虚假。\n鷄酒弔知音，韬光老松槚。\n倘令居孔门，行藏似回也。\n江西今仲举，吏事饰儒雅。\n神交千载友，丹青妙摹写。\n作亭古东湖，鳞鳞万椽瓦。\n序嗤滕阁王，词偪长沙贾。\n佳客从公游，湖光莹尊斚。\n孺子真可师，世途何土苴。\n行矣浙东西，鉏犂各归把。",
        "dynasty": "宋",
        "collection_info": null
    },
    {
        "uuid": "ae9d1460b419cd9d6be2b67e5ffbdd93",
        "title": "张安国舍人以南陵鄱阳雨旸不同示诗次韵",
        "author": "王十朋",
        "content": "春水平原天可拍，夏日如焚天可拆。\n哀哉农民亦良苦，厌见常旸与常雨。\n去秋鄱阳偶中熟，巨室犹言廪无谷。\n万亩家输数千斛，路旁安得黔敖粥。\n吾君罪己同禹汤，思起傅岩调雨旸。\n暂勤千骑作南伯，要使炎峤无余殃。",
        "dynasty": "宋",
        "collection_info": null
    },
    {
        "uuid": "e396237619f4b42f24b7a2fe942061a1",
        "title": "又次韵闵雨",
        "author": "王十朋",
        "content": "长夏蚊蝇倦驱拍，忽得缄封手亲拆。\n新诗首及民疾苦，更闵鄱阳境无雨。\n鄱阳假守仁不熟，作郡端如种焦谷。\n匈中剩有愁千斛，阖门百指颜公粥。\n紫微好善嗤弘汤，眉间和气如时旸。\n行归廊庙赞化育，善人宜赏淫人殃。",
        "dynasty": "宋",
        "collection_info": null
    },
    {
        "uuid": "dc8657b102b0951c425375cd82f4989d",
        "title": "次韵安国读楚东酬唱集",
        "author": "王十朋",
        "content": "麾把江湖遇列仙，赓酬篇什满鄱川。\n窦家兄弟联珠日，庐阜峯峦夕照天。\n三郡美名俱赫赫，一台遗墨尚鲜鲜。\n紫微妙语题诗后，光艷真能照简编。",
        "dynasty": "宋",
        "collection_info": null
    },
    {
        "uuid": "c219f960264369f545487ed912b96e45",
        "title": "安国读酬倡集有平生我亦诗成癖却悔来迟不与编之句今欲编后集得佳作数篇为楚东诗社之光復用前韵",
        "author": "王十朋",
        "content": "六逸中无李谪仙，诗筒忽得旧临川。\n枝芳又类燕山桂，马立欣瞻刺史天。\n公似虞臣宜作牧，我惭鼠技滥烹鲜。\n新诗不减颜公咏，贵若山王定不编。",
        "dynasty": "宋",
        "collection_info": null
    },
    {
        "uuid": "723f2aaeffd5676a46ae20d9f2dc69d3",
        "title": "次韵安国读荐福壁间何卿二诗怅然有感",
        "author": "王十朋",
        "content": "金华遽作鬼中仙，嘆息真同子在川。\n何逊诗犹在东阁，杜陵家不上青天。\n忠随奏疏留丹阙，字落禅房照碧鲜。\n客过楚东吟楚些，唱酬新集定须编。",
        "dynasty": "宋",
        "collection_info": null
    },
    {
        "uuid": "459b20a974e424fe8148efbb7cb03b75",
        "title": "五月二十五日饯安国舍人于荐福洪右史王宗丞来会坐间用前韵",
        "author": "王十朋",
        "content": "尊酒相逢半八仙，鬓丝我类杜樊川。\n江东渭北四方客，楚尾吴头五月天。\n莲社滥陪陶令饮，兵厨聊击陆生鲜。\n待将红药翻阶句，别作鄱阳一集编。",
        "dynasty": "宋",
        "collection_info": null
    },
    {
        "uuid": "dff8aa64f39b999dc49455f11aadf762",
        "title": "再用韵送安国",
        "author": "王十朋",
        "content": "辟谷留侯早得仙，庆钟苗裔福如川。\n少年为佛魁千佛，今日生天作二天。\n西掖代言词俊逸，东湖题壁墨澄鲜。\n此行定有诗千首，莫惜因风寄数编。",
        "dynasty": "宋",
        "collection_info": null
    },
    {
        "uuid": "1c5d122725a4744cb6bad5f9ba8459e9",
        "title": "易芝山五老亭名曰五峯安国书之因成短篇",
        "author": "王十朋",
        "content": "三秀呈祥处，危亭压众坡。\n眼惊庐阜近，峯类夏云多。\n乔岳神咸会，苍穹顶共摩。\n紫微新铁画，辉映楚江波。",
        "dynasty": "宋",
        "collection_info": null
    },
    {
        "uuid": "c2f45a649f1ac407f41d615865a483fd",
        "title": "次韵安国题余干赵公子养正堂堂张魏公所名也并为作铭",
        "author": "王十朋",
        "content": "去岁西来路偶同，一言不肯话飘蓬。\n铭成养正首示我，室坐不欺深念公。\n大盗欲缠遥拱北，群言交乱卒居东。\n可怜未战身先死，贯日精忠化白虹。",
        "dynasty": "宋",
        "collection_info": null
    },
    {
        "uuid": "f56bdce23d3ab01fe19223e202353997",
        "title": "次韵安国题清音堂",
        "author": "王十朋",
        "content": "堂上清音乐奏仙，洲如孤屿媚中川。\n余干遥服三苗国，陆羽高飞百越天。\n风过琵琶声不断，水来云锦色长鲜。\n留题重遇张公子，又入诗中第一编。",
        "dynasty": "宋",
        "collection_info": null
    },
    {
        "uuid": "c71c0915ce68d2416bc51275e875d6c5",
        "title": "郡斋旧有假山暇日命工葺之取石之嵌者繂置山顶汲水筩竹引而激之自顶而下有悬崖飞瀑之状予既以萧洒名斋因镌二字于石戏成古风",
        "author": "王十朋",
        "content": "山从何来石无根，水从何来山无源。\n忽然幻出如自然，群峯崒嵂声潺湲。\n石工貌愚性机巧，两手顷刻成陶甄。\n坐移野景到城郭，解使平地生林泉。\n香炉瀑布名天下，雁荡龙湫更萧洒。\n名山不见典刑存，得趣何须论真假。\n君不见晋公元勋兼盛德，绿野堂前罗涧石。\n又不见行行正直韩退之，汲井埋盆成小池。\n二公匈中有佳致，涧石盆池聊自戏。\n世间万事皆戏耳，何止兹山与兹水。",
        "dynasty": "宋",
        "collection_info": null
    },
    {
        "uuid": "ccbed0a3b8864402b48644622e03a3b7",
        "title": "予自饶易夔以七月九日行饶人遮道挽留易轿由间道而去提点何德献相追不及以诗见寄云断桥截镫亦堪怜始信林间别有天微见兵机第一义朱轓暂席广文氊因次其韵",
        "author": "王十朋",
        "content": "误辱鄱阳士庶怜，闭门不许出朝天。\n间行虽乏相如璧，得句全胜子敬氊。",
        "dynasty": "宋",
        "collection_info": null
    },
    {
        "uuid": "2d6bd429dea3cff6ded88cd480ea13b3",
        "title": "同官酌别",
        "author": "王十朋",
        "content": "无德于民愧寇恂，断桥留我荷鄱人。\n同僚送别四十里，满酌不辞三数巡。",
        "dynasty": "宋",
        "collection_info": null
    },
    {
        "uuid": "6f39ba6ed15c2baeb87fdcc3e3251748",
        "title": "途中寄何德献",
        "author": "王十朋",
        "content": "邂逅江湖两白头，公方东驾我西游。\n韩张呼酒情虽重，孔李通家好未修。\n庆朔诗高魏提点，秋香赋愧范饶州。\n驿筒从此相来往，别后何妨却倡酬。",
        "dynasty": "宋",
        "collection_info": null
    },
    {
        "uuid": "c2f7adcd89d24a59e582faf7d1853a2a",
        "title": "宿何山孙氏竹轩观张安国题壁因用其韵",
        "author": "王十朋",
        "content": "往来真箇及瓜期，见竹还思种竹时。\n今日赋诗添旧集，明朝不是楚东诗。",
        "dynasty": "宋",
        "collection_info": null
    },
    {
        "uuid": "b21bd99e74adb5676b151e9f95ce05b3",
        "title": "望庐山怀鄱阳同官",
        "author": "王十朋",
        "content": "五峯亭上同登日，遥望庐山在杳冥。\n今日庐山真满眼，回头却望五峯亭。",
        "dynasty": "宋",
        "collection_info": null
    },
    {
        "uuid": "09eee9e46c1153a1363007b01945e859",
        "title": "梦观八阵图",
        "author": "王十朋",
        "content": "易任夔子国，身犹在重湖。\n梦魂辄先往，临江观阵图。\n奇才盖三国，壮志吞两都。\n惜哉功不遂，英雄为欷歔。\n胡为恍惚间，微茫见规模。\n清时耻谈兵，武侯其戏予。",
        "dynasty": "宋",
        "collection_info": null
    },
    {
        "uuid": "f31dff99e81beee2fc9b4d3d589a9d36",
        "title": "读喻叔奇送行六诗",
        "author": "王十朋",
        "content": "鄱阳同事九十日，尊酒相呼恨不多。\n送别六诗诗似杜，绝胜刘子竹枝歌。",
        "dynasty": "宋",
        "collection_info": null
    },
    {
        "uuid": "9961fc27da74e2c19ca05498b0273f36",
        "title": "都昌道中望庐山思故乡",
        "author": "王十朋",
        "content": "肩舆终日在山间，忽见庐山忆雁山。\n我亦无心入莲社，愿随征雁及秋还。",
        "dynasty": "宋",
        "collection_info": null
    },
    {
        "uuid": "f47f64b06047d7e2fffbbfd553f303da",
        "title": "过五柳湾",
        "author": "王十朋",
        "content": "出守江湖日念还，又扶衰病入巴山。\n不能早作归田计，愧过渊明五柳湾。",
        "dynasty": "宋",
        "collection_info": null
    },
    {
        "uuid": "d9f27de97a427b87e71929074872ba28",
        "title": "宿栖真寺",
        "author": "王十朋",
        "content": "林间古剎号栖真，高躅难寻晋宋人。\n我正迷途倦奔走，何繇来向此栖身。",
        "dynasty": "宋",
        "collection_info": null
    },
    {
        "uuid": "3852728b23c9745ea5c958c590b42eb6",
        "title": "怀鄱阳士民",
        "author": "王十朋",
        "content": "来去鄱阳各有因，却疑行止亦由人。\n此心可鉴惟天日，公论难欺有士民。",
        "dynasty": "宋",
        "collection_info": null
    },
    {
        "uuid": "1d85bc2648b592a231d0ae3e9a212ec0",
        "title": "观渊明画像",
        "author": "王十朋",
        "content": "萧洒风姿太绝尘，寓形宇内任天真。\n絃歌只用八十日，便作田园归去人。",
        "dynasty": "宋",
        "collection_info": null
    },
    {
        "uuid": "89ea7e1197d7f5ada34b331db96de252",
        "title": "题翠轩",
        "author": "王十朋",
        "content": "渊明旧隠名栖真，中有栖真闲道人。\n庐山咫尺脚不到，开轩种竹清且新。\n我到山中越三宿，似与道人缘分熟。\n皇恩若许归故乡，拭眼重来看修竹。",
        "dynasty": "宋",
        "collection_info": null
    },
    {
        "uuid": "2a01568078ddf82f2f48e777e1242cb7",
        "title": "寓栖真四宿时二儿寓上庠未知去留又祠命未下颇以为怀",
        "author": "王十朋",
        "content": "白帝知何处，黄山且少留。\n心惭陶靖节，政愧范饶州。\n桑下越三宿，江边将半秋。\n家书及祠命，何日解吾忧。",
        "dynasty": "宋",
        "collection_info": null
    },
    {
        "uuid": "af4e6a46e819180e33b0f8afe0de745e",
        "title": "望大孤山",
        "author": "王十朋",
        "content": "鄱阳古渡留遗冢，湖口烟鬟露淡粧。\n九女何由从童子，两姑那肯嫁彭郎。",
        "dynasty": "宋",
        "collection_info": null
    },
    {
        "uuid": "1fe4039940f807b0654bd3d6a1f7275d",
        "title": "题湖口驿",
        "author": "王十朋",
        "content": "芦花洲渚江人邦，我来把酒临西窗。\n五祖六祖山照眼，清流浊流水同江。\n孤山大小各崭绝，钟石上下相舂撞。\n千帆出没烟雨裏，何如鸥鹭飞双双。",
        "dynasty": "宋",
        "collection_info": null
    },
    {
        "uuid": "d26e257039880c0ce6747a923e4e32e1",
        "title": "至江州",
        "author": "王十朋",
        "content": "遥与齐侯会，江人故国存。\n夷吾嗟不见，北望是中原。",
        "dynasty": "宋",
        "collection_info": null
    },
    {
        "uuid": "142d261b5ef2791626258c840d640b0e",
        "title": "和叔奇见寄",
        "author": "王十朋",
        "content": "荔子黄甘岂不香，路经九折叹王阳。\n羡君松竹吟哦处，橘在怀中母在堂。",
        "dynasty": "宋",
        "collection_info": null
    },
    {
        "uuid": "d8d7f627d95269753ca5bf1b47a7db68",
        "title": "读赵果州诗",
        "author": "王十朋",
        "content": "眉宇胸襟两不尘，唾成珠玉更清新。\n惜哉不使苏仙见，题品宁先赵德麟。",
        "dynasty": "宋",
        "collection_info": null
    },
    {
        "uuid": "3da0d52bbf6387201c2a55cbbf660eca",
        "title": "读王文正遗事",
        "author": "王十朋",
        "content": "太平宰相王文正，盛德真宜有子孙。\n旧国今余几乔木，三槐阴满宋干坤。",
        "dynasty": "宋",
        "collection_info": null
    },
    {
        "uuid": "fe575e686098b56abbba8f8a8ed69a92",
        "title": "题庾楼呈唐守立夫",
        "author": "王十朋",
        "content": "遥望香炉气欲烟，坐观湓浦浪舂天。\n山川满目古今迹，云水千帆名利船。\n万点白鸥家浩渺，一声赤壁酹婵娟。\n诗篇细读张耘叟，倚遍阑干思黯然。",
        "dynasty": "宋",
        "collection_info": null
    },
    {
        "uuid": "4e19bff168dd77f143b8e40cfcce9478",
        "title": "宿太平兴国宫  其一",
        "author": "王十朋",
        "content": "此来端不为行春，欲向庐山访隠沦。\n圣主如容食祠禄，愿为主管太平人。",
        "dynasty": "宋",
        "collection_info": null
    },
    {
        "uuid": "4779041d3b557b9e36e53af58f752726",
        "title": "宿太平兴国宫  其二",
        "author": "王十朋",
        "content": "九天使者号真王，圣治峯前古道场。\n五百年间圣君出，太平治效过明皇。",
        "dynasty": "宋",
        "collection_info": null
    },
    {
        "uuid": "09e656f3588f0d69ca189328d6a11d48",
        "title": "宿东林赠然老",
        "author": "王十朋",
        "content": "儒服方袍两秃翁，两家元是一家风。\n归田我欲效元亮，结社师真如远公。\n雁荡此生看未足，虎溪一笑偶然同。\n清风明月处处共，宁间江西与浙东。",
        "dynasty": "宋",
        "collection_info": null
    },
    {
        "uuid": "bad38279e8498bfd7368f54618fda26b",
        "title": "白公草堂",
        "author": "王十朋",
        "content": "庐阜双林寺，炉峯几瓣香。\n日烘烟袅紫，敬为白公堂。",
        "dynasty": "宋",
        "collection_info": null
    },
    {
        "uuid": "54e4d4d51cd52b9134b7076d21cf6fe2",
        "title": "莲社",
        "author": "王十朋",
        "content": "渊明修静不谈禅，孔老门中各自贤。\n送别虎溪三笑后，白莲流水两凄然。",
        "dynasty": "宋",
        "collection_info": null
    },
    {
        "uuid": "ed9a9e6492d05f53513e86d8b40bcf3f",
        "title": "题东林聪明泉",
        "author": "王十朋",
        "content": "远公白莲社，旁有聪明泉。\n饮此谁聪明，社中十八贤。\n尧舜不曾饮，聪明本诸天。\n我辈虽饮之，聪明不加前。\n为爱此水清，一酌涤尘缘。\n却恐愚此水，愚名自今传。",
        "dynasty": "宋",
        "collection_info": null
    },
    {
        "uuid": "016ac2a038c6c3cdb883d57de1cf077f",
        "title": "游圆通",
        "author": "王十朋",
        "content": "夹径森森鬰老松，烟霞深处忽闻钟。\n虎溪水隔侯溪水，马耳峯联石耳峯。\n遗像人犹思后主，开山僧不畏先锋。\n明朝杖屦山南去，喷沫飞流看玉龙。",
        "dynasty": "宋",
        "collection_info": null
    },
    {
        "uuid": "a923424c329d915d3610f921e8bda7f9",
        "title": "赠讷老",
        "author": "王十朋",
        "content": "路入侯溪无故侯，梵王祠宇占清幽。\n语言文字真吾病，喜共维摩大士游。",
        "dynasty": "宋",
        "collection_info": null
    },
    {
        "uuid": "6b137cda123adb32fadb429e4bb64c9c",
        "title": "题至乐亭  其一",
        "author": "王十朋",
        "content": "双阁壮缁林，一亭余古屋。\n庭垂祖师柏，风动禅房竹。\n山禽语昼寂，岩花吐秋馥。\n此乐本来无，行人慕幽独。",
        "dynasty": "宋",
        "collection_info": null
    },
    {
        "uuid": "19fb4235d147bd5bba0f6b435e59d7eb",
        "title": "题至乐亭  其二",
        "author": "王十朋",
        "content": "石散山形在，池干水意存。\n游心山水外，至乐不容言。",
        "dynasty": "宋",
        "collection_info": null
    },
    {
        "uuid": "42b73b662df56db55a6438ede49d1c19",
        "title": "胜书记蜀僧也和予游玄通一诗用赠讷老韵酬",
        "author": "王十朋",
        "content": "未向夔门访武侯，禅房杖屦谩通幽。\n题诗况有诗僧和，深喜庐山得胜游。",
        "dynasty": "宋",
        "collection_info": null
    },
    {
        "uuid": "2915d70e6e93b226733c525aa1786c94",
        "title": "次韵唐立夫以日者命状见寄",
        "author": "王十朋",
        "content": "天下名山欲徧看，未能高卧愧陈抟。\n山人误说潜夫命，只慕冥鸿不慕官。",
        "dynasty": "宋",
        "collection_info": null
    },
    {
        "uuid": "ad4ebc670d20c616ce49053b48b6345f",
        "title": "赵果州致羊酒走笔戏酬",
        "author": "王十朋",
        "content": "十日庐山游，蔬肠作雷鸣。\n对食有长铗，论文无曲生。\n清浄似斋戒，迟留欲修行。\n翩翩佳公子，怜我厌藜羹。\n鱼酒致远意，诗篇慰西征。\n姜新微带糟，鲊美香流罂。\n今宵羊踏园，魂梦定须惊。\n回首白莲社，姑作陶渊明。",
        "dynasty": "宋",
        "collection_info": null
    },
    {
        "uuid": "c033fa9dd015b6a61aaa40598f355f95",
        "title": "题讷庵",
        "author": "王十朋",
        "content": "休论摩诘与文殊，试把庵名扣大儒。\n君子于言端欲讷，贤人终日只如愚。\n乐山自昔称仁者，利口由来恶啬夫。\n听法双峯空耸耳，老禅惟要一言无。",
        "dynasty": "宋",
        "collection_info": null
    },
    {
        "uuid": "d4dfeb8ff3709f82ed49f12c53808782",
        "title": "题康王观",
        "author": "王十朋",
        "content": "趣在烟霞世味轻，天将庐阜慰西征。\n且须细看康王谷，未用遥寻白帝城。\n星子地分天上宿，谷帘泉占酒中名。\n凌云仙客知多少，肯向风波世路行。",
        "dynasty": "宋",
        "collection_info": null
    },
    {
        "uuid": "98da27afebfc1a6c0c1770711691df93",
        "title": "汤泉",
        "author": "王十朋",
        "content": "占得干坤造化炉，地中沸出巧工夫。\n泉犹自作炎凉态，休说众生垢有无。",
        "dynasty": "宋",
        "collection_info": null
    },
    {
        "uuid": "15183a397340beec3e5a6a406bad924c",
        "title": "宿归宗寺",
        "author": "王十朋",
        "content": "好山无数不知名，路入禅林气更清。\n岩石有时开镜面，溪流入夜作鸾声。\n临池墨客余风韵，拭眼高僧避宠荣。\n安得清风生两腋，紫霄峯顶望寰瀛。",
        "dynasty": "宋",
        "collection_info": null
    },
    {
        "uuid": "3c70d0a851ae86eb3300fb9c32847e97",
        "title": "简寂观",
        "author": "王十朋",
        "content": "萦迂草径少人行，忽有黄冠洞口迎。\n自笑荒芜陶靖节，更寻简寂陆先生。\n朝真惟有坛前石，流水犹余絃上声。\n欲听金鸡上金阙，紫霄峰际白云横。",
        "dynasty": "宋",
        "collection_info": null
    },
    {
        "uuid": "14964abf1eb2a251d946da99c5896654",
        "title": "游开先寺观香炉瀑布诸峯读李苏二仙诗知庐阜之胜在是记以十韵",
        "author": "王十朋",
        "content": "庐山何处好，胜地有开先。\n瀑水漱寒玉，香炉生紫烟。\n紫霄长近日，黄石不知年。\n雁荡灵湫合，酆城宝剑连。\n龟行似朝斗，鹤唳欲冲天。\n马尾只自洗，牛头奚用穿。\n雄词惟太白，妙句更苏仙。\n寺占星流处，桥飞月出边。\n碑方阅华藏，梦已到栖贤。\n明日游三峡，归心定决然。",
        "dynasty": "宋",
        "collection_info": null
    },
    {
        "uuid": "609353ca901601151a372fb79e0d1cc2",
        "title": "游万杉院  其一",
        "author": "王十朋",
        "content": "谁栽沙苑千株柳，争似庐山万本杉。\n如欲岁寒长不改，更栽松栢满幽岩。",
        "dynasty": "宋",
        "collection_info": null
    },
    {
        "uuid": "231c1ad79c81c1a6f1749d570d82f38e",
        "title": "游万杉院  其二",
        "author": "王十朋",
        "content": "庐山三百六十所，长有神光照万杉。\n借问山中有何宝，仁宗飞白字非凡。",
        "dynasty": "宋",
        "collection_info": null
    },
    {
        "uuid": "fc906c222d4c4627e980dc50d89384de",
        "title": "游万杉院  其三",
        "author": "王十朋",
        "content": "一水遥分瀑布余，万杉深处散明珠。\n不知散却珠多少，能买人间富贵无。",
        "dynasty": "宋",
        "collection_info": null
    },
    {
        "uuid": "b48715cc7a6e039b46b7839b9c148207",
        "title": "飞桥",
        "author": "王十朋",
        "content": "苏仙诗裏见飞桥，欲看虹霓踏玉腰。\n我到山中虹始见，杨辉有月印青霄。",
        "dynasty": "宋",
        "collection_info": null
    },
    {
        "uuid": "89f6dea77e800806cb01429534b5695c",
        "title": "三峡桥  其一",
        "author": "王十朋",
        "content": "三峡桥边杖屦游，此身疑已到夔州。\n题诗欲比真三峡，深媿词源不倒流。",
        "dynasty": "宋",
        "collection_info": null
    },
    {
        "uuid": "7c8bc612f11c7fdcf8138c16d3bae7f5",
        "title": "三峡桥  其二",
        "author": "王十朋",
        "content": "滟滪瞿塘在眼前，便应从此上青天。\n秋风脱叶随流下，疑是十帆出峡船。",
        "dynasty": "宋",
        "collection_info": null
    },
    {
        "uuid": "a86d10a648a08f77f326fbc3fba39090",
        "title": "五老峯",
        "author": "王十朋",
        "content": "投老山林兴已浓，庐山欣与老人逢。\n定须容我来同老，五老峯边更有峰。",
        "dynasty": "宋",
        "collection_info": null
    },
    {
        "uuid": "be816b6609e5ded5e372c77aafe9c4f1",
        "title": "玉渊",
        "author": "王十朋",
        "content": "谁决银河落半天，飞流溅沫五峯前。\n山中草木皆光润，知有含辉玉在渊。",
        "dynasty": "宋",
        "collection_info": null
    },
    {
        "uuid": "d00977be7dc149b9e779130b3eb62c79",
        "title": "宿栖贤",
        "author": "王十朋",
        "content": "瀑水声中夜不眠，星河影动半秋天。\n谁云滟滪瞿唐远，只在洋澜左蠡边。\n师子吼成方外法，石人参得定中禅。",
        "dynasty": "宋",
        "collection_info": null
    },
    {
        "uuid": "eb103691cbee0e4e859d1b3e6f133d0a",
        "title": "游楞伽  其一",
        "author": "王十朋",
        "content": "涉水穿云一径迂，朱砂峯下访僧居。\n鸟鸣蝉噪更幽处，中有人藏万卷书。",
        "dynasty": "宋",
        "collection_info": null
    },
    {
        "uuid": "225a1834ada0b56e75fab60f5fb22fc9",
        "title": "游楞伽  其二",
        "author": "王十朋",
        "content": "老僧元不服朱砂，境静心灰寿自遐。\n庐阜招提三百所，只余折桂与楞伽。",
        "dynasty": "宋",
        "collection_info": null
    },
    {
        "uuid": "fab658d9c65776d927459101d66b0087",
        "title": "游楞伽  其三",
        "author": "王十朋",
        "content": "藏书阁在已无书，山色依然满旧居。\n留得妇人三墨竹，金钟声裏尚扶踈。",
        "dynasty": "宋",
        "collection_info": null
    },
    {
        "uuid": "a23e32298fafbb731080195d3dcb230a",
        "title": "游南山入康谷以不观谷帘泉为恨南康李守致上尊乃此泉名也戏成一绝",
        "author": "王十朋",
        "content": "不饮谷帘山下水，徒观瀑布下长川。\n使君破我游山恨，酒寄人间第一泉。",
        "dynasty": "宋",
        "collection_info": null
    },
    {
        "uuid": "15f9acd6e077929628bcf071fc00e942",
        "title": "石镜溪",
        "author": "王十朋",
        "content": "山中有镜石为台，云雾深藏未肯开。\n别有一溪清似镜，不须人为拂尘埃。",
        "dynasty": "宋",
        "collection_info": null
    },
    {
        "uuid": "e63e8a49f918363eeec515b21273aee8",
        "title": "庐山纪游四十韵",
        "author": "王十朋",
        "content": "我性好山水，思向庐山庐。\n五老招我游，有约芝山初。\n兹行适所愿，孰曰非天与。\n入眼庾公楼，兴已先篮舆。\n云开圣治峯，石扣仙人居。\n香炉望烟霭，浄社观芙蕖。\n虎溪聊自笑，天池步宜纾。\n半月圆通留，幽亭乐有余。\n趣如六一翁，境似山环滁。\n侯溪煮月泉，石耳供岩蔬。\n破戒戏鱼酒，踏园梦羊猪。\n贤关得家音，天恩拜新除。\n抗章復辞免，行色仍踌躇。\n遂作南山游，首过荆林虚。\n凌云入康谷，临流清可渔。\n欲饮第一水，山深足趑趄。\n汤泉本何来，忽从龙口嘘。\n鸾溪寻故家，墨沼波犹潴。\n石镜不可见，悬崖照谁梳。\n寻真到简寂，入观惊丘墟。\n缅怀黄与陆，何处飘霞裾。\n眼明见飞瀑，涧壑鸣琼琚。\n何落句思李，练飞诗陋儒。\n新桥跨虹霓，出月明蟾蜍。\n两州劳五马，同日传双鱼。\n神光照万杉，飞白留天书。\n遥瞻星子城，青山点舂鉏。\n我行未及西，三峡知何如。\n登桥阅天险，奋地轰雷车。\n壮哉五丁力，凿此千尺渠。\n群峯列耆老，深渊蓄璠玙。\n古剎依朱砂，穿林骇猿狙。\n万卷已空阁，三竹犹扶踈。\n肩舆足茧卒，传诗手疲胥。\n佳境尚无穷，雅兴良已摅。\n身随禽往还，兴逐云卷舒。\n重寻讷庵老，细论无言予。\n节物变炎凉，迟留费居诸。\n在路何悠悠，归梦频蘧蘧。\n秋风雁还荡，缄封寄乡闾。",
        "dynasty": "宋",
        "collection_info": null
    },
    {
        "uuid": "f834b54ba3fc1bf8782724e9dab7e0ee",
        "title": "归宗枞老言庐山有对云简寂观中甜苦笋归宗寺裏淡咸齑予因以汤泉石镜戏成一绝",
        "author": "王十朋",
        "content": "参禅得味咸齑淡，学道忘忧苦笋甜。\n石镜与时为显晦，汤泉涉世有凉炎。",
        "dynasty": "宋",
        "collection_info": null
    },
    {
        "uuid": "53c70826aee6fc647297cbd79b757313",
        "title": "开先僧赠石菖蒲",
        "author": "王十朋",
        "content": "结根拳石伴孤僧，对我还同道眼青。\n莫遣尘埃侵九节，会须重作玉衡星。",
        "dynasty": "宋",
        "collection_info": null
    },
    {
        "uuid": "7d408a50891f8e7ba6a2bd7865f26324",
        "title": "别庐山",
        "author": "王十朋",
        "content": "山北山南已徧游，又移行李向西州。\n身如孟子论行止，心愧渊明任去留。\n峯顶今宵应好月，人间明日是中秋。\n天池一塔遥相送，深喜浮云为我收。",
        "dynasty": "宋",
        "collection_info": null
    },
    {
        "uuid": "5e714de0c45e3bed60a32b3c40b4b8f3",
        "title": "题天华院",
        "author": "王十朋",
        "content": "游徧庐山寺，兹山亦自佳。\n数宵缘石耳，一饭为天华。",
        "dynasty": "宋",
        "collection_info": null
    },
    {
        "uuid": "b1b5c93d5d8dad193a302c7f9c086c34",
        "title": "中秋宿瀼溪驿  其一",
        "author": "王十朋",
        "content": "半月游庐阜，中秋宿瀼溪。\n祠寻元子隠，树认赤乌栖。\n坐待云开月，行愁雨作泥。\n鄱人应话我，身在九江西。",
        "dynasty": "宋",
        "collection_info": null
    },
    {
        "uuid": "1277e7165b46a2a1c8a4c3f1c36f8224",
        "title": "中秋宿瀼溪驿  其二",
        "author": "王十朋",
        "content": "浪士旧游处，旅人今两宵。\n赤乌曾纪瑞，银杏敢兴妖。\n照眼水名瀼，回头山忆尧。\n男儿四方志，宁惮蜀天遥。",
        "dynasty": "宋",
        "collection_info": null
    },
    {
        "uuid": "c42945b4174129c80bf7437e855a1b80",
        "title": "瑞昌李宰赠元次山集",
        "author": "王十朋",
        "content": "苍然山色泠然声，次山之文读可惊。\n令君赠我有深意，欲以漫浪更吾名。\n我虽有官真漫耳，谁遣夔门称刺史。\n开卷欣逢子元子，尤爱清泠瀼溪水。",
        "dynasty": "宋",
        "collection_info": null
    },
    {
        "uuid": "35d15c3adbdf7ebd90a0c4e26841da50",
        "title": "中秋思乡用瀼溪韵",
        "author": "王十朋",
        "content": "今夜中秋月，还应满故溪。\n遥知千里共，深羡一枝栖。\n岁月飘如梦，年时醉似泥。\n可怜佳节裏，兄弟各东西。",
        "dynasty": "宋",
        "collection_info": null
    },
    {
        "uuid": "6d7a8cc871350a1191f2a9d49316d0a6",
        "title": "宿多福院",
        "author": "王十朋",
        "content": "古剎名多福，初来宿上方。\n蜂窠悬败壁，燕垒满空梁。\n蝙蝠沸盈室，尘埃堆满床。\n香烧数炷柏，移下小僧房。",
        "dynasty": "宋",
        "collection_info": null
    },
    {
        "uuid": "890bf63f5ad0be340342dfc3e329d7dc",
        "title": "昨日饭金城观今日饭石田驿",
        "author": "王十朋",
        "content": "城纵是金非愿得，田虽有石尚堪耕。\n欲随秋雁荡中去，却向杜鹃啼处行。",
        "dynasty": "宋",
        "collection_info": null
    },
    {
        "uuid": "a96402a84b1f36acb828eb738e7679b9",
        "title": "瑞昌永兴道中作",
        "author": "王十朋",
        "content": "蜀道青天手未摩，肩舆从此上危坡。\n永城朝过路方永，多福夜眠僧不多。\n冈畔泥深愁欲雨，渡头舟小喜无波。\n青山满眼森高木，正为人稀免斧柯。",
        "dynasty": "宋",
        "collection_info": null
    },
    {
        "uuid": "b3ef01337c1b314884d6652b5bd85c69",
        "title": "宿真如寺  其一",
        "author": "王十朋",
        "content": "迢迢修岭踏朱红，林壑深藏古梵宫。\n一阁摩云锁宸翰，神光长照大江东。",
        "dynasty": "宋",
        "collection_info": null
    },
    {
        "uuid": "ae2f9e402506644e9d2d332dde517835",
        "title": "宿真如寺  其二",
        "author": "王十朋",
        "content": "白帝孤城在何许，遥想西风急砧杵。\n我行初至渫泉山，御书阁下眠秋雨。",
        "dynasty": "宋",
        "collection_info": null
    },
    {
        "uuid": "debc099365664b9acbd9eeb9c99b470a",
        "title": "至兴国军  其一",
        "author": "王十朋",
        "content": "一宿真如饮渫泉，钟声催上渡头船。\n夜来一雨湖光好，拟把穷愁洗富川。",
        "dynasty": "宋",
        "collection_info": null
    },
    {
        "uuid": "f3b1f5996a2bf5852276b933315029f6",
        "title": "至兴国军  其二",
        "author": "王十朋",
        "content": "近涵州郭远连天，明月清风不计钱。\n欲比西湖及西子，品题须唤旧苏仙。",
        "dynasty": "宋",
        "collection_info": null
    },
    {
        "uuid": "337f452ec0629d28b7f226e2aa7bc0e9",
        "title": "题怀坡阁赠王景文国正  其一",
        "author": "王十朋",
        "content": "穷途喜见富川波，已觉兹行所得多。\n杭颍西湖堪鼎足，兼怀六一与东坡。",
        "dynasty": "宋",
        "collection_info": null
    },
    {
        "uuid": "ce7131745d491f3fce17c704286ae4aa",
        "title": "题怀坡阁赠王景文国正  其二",
        "author": "王十朋",
        "content": "眼中十里是烟波，天遣江山助子多。\n自是玉堂挥翰手，不应此处久怀坡。",
        "dynasty": "宋",
        "collection_info": null
    },
    {
        "uuid": "647190618e379dc68d1b9979a0e5f98c",
        "title": "赠陶永州",
        "author": "王十朋",
        "content": "云作愁天风怒号，遥瞻白帝梦犹劳。\n口吟太白路难蜀，心慕渊明人遇陶。\n富水已厌家食久，浯溪行看石崖高。\n人生五马何曾贵，堪嘆相逢各二毛。",
        "dynasty": "宋",
        "collection_info": null
    },
    {
        "uuid": "b49025755d6f0724ca59a3573c874de9",
        "title": "次韵王景文赠行四绝  其一",
        "author": "王十朋",
        "content": "圣主龙飞白首郎，误蒙亲擢与南床。\n言多妄发汲长孺，心不敢邪苏世长。",
        "dynasty": "宋",
        "collection_info": null
    },
    {
        "uuid": "7323221d7803a66202888bed879dbd6f",
        "title": "次韵王景文赠行四绝  其二",
        "author": "王十朋",
        "content": "天涯行客正悲秋，况向鹘孙愁处愁。\n歌听竹枝刘刺史，诗怀庆朔范饶州。",
        "dynasty": "宋",
        "collection_info": null
    },
    {
        "uuid": "d556ab53fb39da38ddeb20c0f3a3961d",
        "title": "次韵王景文赠行四绝  其三",
        "author": "王十朋",
        "content": "吾道从来自不孤，果蒙好语慰榛芜。\n孜孜相勉惟名节，官职何须校有无。",
        "dynasty": "宋",
        "collection_info": null
    },
    {
        "uuid": "af3941d362c05b04a4ecd08b972ed2ea",
        "title": "次韵王景文赠行四绝  其四",
        "author": "王十朋",
        "content": "君年方壮我颜苍，敢以宗盟论雁行。\n孝子忠臣公论在，送行诗似少陵章。",
        "dynasty": "宋",
        "collection_info": null
    },
    {
        "uuid": "2828ff72e8d66705b64fa6acaf856774",
        "title": "题谋野堂",
        "author": "王十朋",
        "content": "满目江山富一堂，公余身在水云乡。\n遥岑更作有无色，西子为谁浓淡粧。\n荷有香能清燕寝，缨无尘可濯沧浪。\n使君坐此谋何事，境静心清百虑忘。",
        "dynasty": "宋",
        "collection_info": null
    },
    {
        "uuid": "15bc1d22970028e162bd079870df0d91",
        "title": "闻诗闻礼不赴秋试以七月二十五日离太学八月二十六日至兴国军喜其来也因作是诗",
        "author": "王十朋",
        "content": "不将蜗角与人争，走侍双亲蜀道行。\n免为家书忧子美，饱闻情话悦渊明。\n一名所得知多少，万事真宜审重轻。\n更愿相随且归去，田园薄有要同耕。",
        "dynasty": "宋",
        "collection_info": null
    },
    {
        "uuid": "5dfa755b469110dfc425c92c927df66f",
        "title": "途中遇雨",
        "author": "王十朋",
        "content": "夜宿佛图市，晓穿山障中。\n泥愁行滑滑，雨厌落蒙蒙。\n晚稻短长熟，野花深浅红。\n江西又湖北，马首几时东。",
        "dynasty": "宋",
        "collection_info": null
    },
    {
        "uuid": "c88d9f1e7c8098a0629f5555ec5d4fc1",
        "title": "宿大冶县",
        "author": "王十朋",
        "content": "隔岸呼舟子，湖山日欲曛。\n人家数点火，风物一川云。\n小渡渔人占，中流县界分。\n秋深山驿冷，萧瑟夜深闻。",
        "dynasty": "宋",
        "collection_info": null
    },
    {
        "uuid": "682cf3be69849506ae4271b127a3dff8",
        "title": "东方寺",
        "author": "王十朋",
        "content": "大冶迢迢接武昌，西征踰月到东方。\n白莲智印蟠桃朔，仙佛同归一道场。",
        "dynasty": "宋",
        "collection_info": null
    },
    {
        "uuid": "60fd60f0f42e36accbd622517bc4d9cb",
        "title": "宋武帝庙",
        "author": "王十朋",
        "content": "规模仍旧晋干坤，遗恨于今失所尊。\n庙食铁山精爽在，铸兵思欲定中原。",
        "dynasty": "宋",
        "collection_info": null
    },
    {
        "uuid": "1e5590b57bae0d23e9bcf04a33767b61",
        "title": "宿武昌县",
        "author": "王十朋",
        "content": "行尽江西路，初乘湖北舟。\n荒城嘆权皓，贤令惜韩欧。\n漫浪无元叟，峥嵘有故洲。\n神仙雪堂客，几度绝江游。",
        "dynasty": "宋",
        "collection_info": null
    },
    {
        "uuid": "7324ba018d41b1ec2a5be46d1da4205f",
        "title": "游西山寺",
        "author": "王十朋",
        "content": "好山遗恨恐他年，冒雨登临兴浩然。\n避暑离宫闵吴主，横舟巨浪壮苏仙。\n秋声萧瑟松风阁，岩乳清泠菩萨泉。\n山半有亭名可易，漫郎尤恶曲并圆。",
        "dynasty": "宋",
        "collection_info": null
    },
    {
        "uuid": "360db6517f210b98c4fa0e4bb2621915",
        "title": "遇雨两宿县驿",
        "author": "王十朋",
        "content": "绝巘笙箫断，邻州鼓角闻。\n江淮两岸雨，吴楚一天云。\n有驿聊堪憇，无尊亦自欣。\n西山逢老宿，往事说三分。",
        "dynasty": "宋",
        "collection_info": null
    },
    {
        "uuid": "2e1b4e7cfdfcb6d40b19f265a95ebb3a",
        "title": "吴大帝庙",
        "author": "王十朋",
        "content": "樊山八字形长在，汉鼎三分国尽墟。\n安乐故宫犹庙食，遗民时荐武昌鱼。",
        "dynasty": "宋",
        "collection_info": null
    },
    {
        "uuid": "6759aa2f2bff4d49dc15e6059f437f4a",
        "title": "望黄州",
        "author": "王十朋",
        "content": "肩舆万松岭，鼓楫芦花洲。\n忽见江上山，人言是黄州。\n怀人望雪堂，读记思竹楼。\n二豪不復见，大江自东流。",
        "dynasty": "宋",
        "collection_info": null
    },
    {
        "uuid": "7e22af934cef912611683f72e26dd1f4",
        "title": "过樊口",
        "author": "王十朋",
        "content": "短棹经樊口，高人忆漫郎。\n杯湖谁復泛，退谷自深藏。\n鄂渚风烟接，吴宫草树荒。\n遗音闻八曲，大小两回傍。",
        "dynasty": "宋",
        "collection_info": null
    },
    {
        "uuid": "6e987feea82ad41198398815c9a76736",
        "title": "宿华容寺",
        "author": "王十朋",
        "content": "古剎何年有，传闻贞观初。\n药痊明主疾，鼠福梵王庐。\n帝赐褒嘉礼，神留吉利书。\n残僧三四辈，朝莫自钟鱼。",
        "dynasty": "宋",
        "collection_info": null
    },
    {
        "uuid": "b2ab22f24d6c10a31f51fd68683d44c4",
        "title": "朝离华容莫宿孟桥小店甚陋得莫漕子蒙书以八百料船见借遂可鼓楫而西矣",
        "author": "王十朋",
        "content": "晓发华容寺，云开鄂渚天。\n秋深余晚稻，地旷闢管田。\n草市鱼多骨，荒村店有烟。\n计台书报我，已具济川船。",
        "dynasty": "宋",
        "collection_info": null
    },
    {
        "uuid": "502093146e627a5cb17a971e97e3f601",
        "title": "至鄂渚泊报恩寺",
        "author": "王十朋",
        "content": "跋涉经江夏，悲凉忽莫秋。\n雨登罗汉阁，醉上庾公楼。\n风急将吹帽，江寒更泛舟。\n川涂元不隔，归梦到东瓯。",
        "dynasty": "宋",
        "collection_info": null
    },
    {
        "uuid": "7c34d40422145bf5be6837afa2e27397",
        "title": "题一览亭",
        "author": "王十朋",
        "content": "危亭顶鄂渚，欲上初不敢。\n肩舆蹑峥嵘，眼界惊坎窗。\n青山缭江湖，烟雨抹浓淡。\n千帆破沧浪，万室昭菡萏。\n大泽匈可吞，秀色手宜揽。\n形势控上游，天险卦侔坎。\n登临迫吹帽，秋声在葭菼。\n衔杯情有欣，怀古意多感。\n两雄孙与刘，壮志鲸鹏噉。\n赤壁走阿瞒，功业炳铅椠。\n黄鹤去何之，灵竹色犹惨。\n楼余庾公兴，洲遗正平憾。\n北望旧中原，激裂壮士胆。\n何由登太山，一快天下览。",
        "dynasty": "宋",
        "collection_info": null
    },
    {
        "uuid": "ba18778327c155608aa389cc9e06ba67",
        "title": "莫漕以莼羹荐杯",
        "author": "王十朋",
        "content": "萧瑟秋风送雁回，梦魂终夜遶箫台。\n年家知我乡心切，斫鲙羹莼荐酒杯。",
        "dynasty": "宋",
        "collection_info": null
    },
    {
        "uuid": "0ccb7fe4feabb0e20939663839be3744",
        "title": "九日怀故乡",
        "author": "王十朋",
        "content": "天涯行客倍伤悲，鄂渚登高帽欲吹。\n遥想弟兄行处乐，几人同把菊花枝。",
        "dynasty": "宋",
        "collection_info": null
    },
    {
        "uuid": "4c56297adcc04bf5bfe782acd5eb9825",
        "title": "登压云亭赠赵都统",
        "author": "王十朋",
        "content": "早将忠义立殊勋，鄂渚登临气压云。\n异日云台观画像，要须压尽汉将军。",
        "dynasty": "宋",
        "collection_info": null
    },
    {
        "uuid": "fbd1556bfd6daa8a63bd0bf63869af0d",
        "title": "九日陪诸公登高",
        "author": "王十朋",
        "content": "鄂渚逢重九，登高客魂黯。\n白菊泛壶觞，青山满栏槛。\n诗随眼界添，酒逐年华减。\n回头望楚东，半雨花思范。",
        "dynasty": "宋",
        "collection_info": null
    },
    {
        "uuid": "d0288662633469c95069b47cd607cbef",
        "title": "十日解舟晚泊江口望鄂渚汉阳",
        "author": "王十朋",
        "content": "繫缆长江口，斜阳照两州。\n山遥瞻大别，渚远认南楼。\n渔艇家烟浦，江神庙柳洲。\n文通送别处，春恨可如秋。",
        "dynasty": "宋",
        "collection_info": null
    },
    {
        "uuid": "ddb51e16f0f7c45711f4636e47123f4b",
        "title": "解缆南浦初泝长江江流出鄂渚汉阳两山之间云霭横之如一山然",
        "author": "王十朋",
        "content": "解缆长江口，回头思黯然。\n封疆一川隔，烟霭两州连。\n水鸟飞沿渚，江豚跃傍船。\n好风知几苇，送我上青天。",
        "dynasty": "宋",
        "collection_info": null
    },
    {
        "uuid": "39648eab59a1bf8138c69c432df1a9f5",
        "title": "过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝  其一",
        "author": "王十朋",
        "content": "江山满眼似相迎，一鬨人烟问地名。\n舟过已经金口市，水流应到石头城。",
        "dynasty": "宋",
        "collection_info": null
    },
    {
        "uuid": "faf189ea0e709035320c65b103e476ce",
        "title": "过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝  其二",
        "author": "王十朋",
        "content": "鲤鱼甲露江中渚，芦荻花浮渚上霜。\n樯影落江疑是钓，巨鳞惊跃鹭飞忙。",
        "dynasty": "宋",
        "collection_info": null
    },
    {
        "uuid": "0c3678ef02c8c505e2c2adfee699020d",
        "title": "过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝  其三",
        "author": "王十朋",
        "content": "长江十里渺连空，逆水那堪更逆风。\n定是江神怜远去，欲吹船转浙江东。",
        "dynasty": "宋",
        "collection_info": null
    },
    {
        "uuid": "162193aa587e7e5f7b35f3eaf52d023a",
        "title": "过金口市江中有渚名鲤鱼甲渚上有芦花连日遇逆风舟以寸进挽舟者行芦中成四绝  其四",
        "author": "王十朋",
        "content": "江神不借一帆风，急水难收寸进功。\n欹枕高眠真有媿，挽舟人在荻花中。",
        "dynasty": "宋",
        "collection_info": null
    },
    {
        "uuid": "8752d2fd24b00538f38ba57dffe3475f",
        "title": "食虾",
        "author": "王十朋",
        "content": "江上秋风起，鲈莼正忆家。\n舟行良不恶，日啖小鱼虾。",
        "dynasty": "宋",
        "collection_info": null
    },
    {
        "uuid": "ecad7f15f16b42ce7d8319bbc130a1c9",
        "title": "宿通济口",
        "author": "王十朋",
        "content": "千里长江险，舟行梦亦惊。\n转矶忧浪急，入沌喜波平。\n秋老天犹燠，宵长月自明。\n洋洋通济水，何日得归程。",
        "dynasty": "宋",
        "collection_info": null
    },
    {
        "uuid": "858c7550d33cdd16fac82c84a8bea06e",
        "title": "芦花  其一",
        "author": "王十朋",
        "content": "悲秋已过黄花节，照眼浑疑白帝城。\n更类吾家子猷棹，飘然乘兴雪中行。",
        "dynasty": "宋",
        "collection_info": null
    },
    {
        "uuid": "75eff320bcfa9d0dee62c3465024be6d",
        "title": "芦花  其二",
        "author": "王十朋",
        "content": "芦花两岸风萧瑟，渺渺烟波浸秋日。\n鸥鹭家深不见人，小舟忽自花中出。",
        "dynasty": "宋",
        "collection_info": null
    },
    {
        "uuid": "a03d8cc696e27bce926488f5caed52af",
        "title": "夜宿思湖口繫缆芦苇间夜半闻丛中有声舟人惊起终夕为之不寐",
        "author": "王十朋",
        "content": "老境残秋路入荆，眼中何物不关情。\n芦花间蓼红依白，江水归湖浊带清。\n狐兔丛深应自贺，鱼龙穴浅已相惊。\n扁舟夜宿无人境，展转无眠到五更。",
        "dynasty": "宋",
        "collection_info": null
    },
    {
        "uuid": "085ff47fb37bc1300f7009576cf66bc5",
        "title": "舟中作",
        "author": "王十朋",
        "content": "竟日舟行无一家，无边眼界只芦花。\n花中知有雁多少，为我传书到永嘉。",
        "dynasty": "宋",
        "collection_info": null
    },
    {
        "uuid": "4313b3a1fb4a0137a5ed72580a1ac2a8",
        "title": "汉水",
        "author": "王十朋",
        "content": "方城以为城，汉水以为池。\n横行江汉间，楚子灭诸姬。\n问鼎轻周室，争盟会淮夷。\n子孙世有国，地大先王时。\n封疆六千里，俛首为秦雌。\n虎狼不可亲，前后几见欺。\n始堕张仪计，卒至王翦师。\n西风吹黄芦，疑是骚人悲。",
        "dynasty": "宋",
        "collection_info": null
    },
    {
        "uuid": "3d2ebc15d12089da15b92c833e454554",
        "title": "宿夏郡口",
        "author": "王十朋",
        "content": "夜宿古夏口，时维季秋半。\n江湖犹未落，烟水渺无岸。\n左公昔屯兵，仲谋方斫案。\n助成赤壁胜，坐使老贼窜。\n壮志宁下人，借地聊取乱。\n蛟龙得云雨，鼎足王蜀汉。\n英雄不復见，江水空汗漫。",
        "dynasty": "宋",
        "collection_info": null
    },
    {
        "uuid": "5787a23d08a9c6aa62e1f781e1256df1",
        "title": "九月十五夜",
        "author": "王十朋",
        "content": "九月十五夜，前年居故乡。\n鸡黍修故事，兄弟自范张。\n岂知今年秋，扁舟葭苇傍。\n三日无人烟，雨细风悲凉。\n浇愁一杯酒，苦语生悲肠。",
        "dynasty": "宋",
        "collection_info": null
    },
    {
        "uuid": "35f77952d8ba657d7231ffd4e4756e3d",
        "title": "宿高牙",
        "author": "王十朋",
        "content": "牢落楚天涯，夔门路尚赊。\n落帆惊宿鹭，弭榜傍栖鸦。\n风伯声喧枕，渔人水浸家。\n江神阻行色，非是恋高牙。",
        "dynasty": "宋",
        "collection_info": null
    },
    {
        "uuid": "3917cbaec0e42a44aaaea9db17e4277d",
        "title": "亡姊之葬在九月而不得其日十五日读坡诗至英公燎须事不觉悲涕是日辛酉得非葬日邪诗以寓哀",
        "author": "王十朋",
        "content": "先人六儿女，姊长孝且慈。\n德淑命不淑，哀哉止于斯。\n莫年失爱子，哭泣鬓成丝。\n年纔五十七，一病不可医。\n姊死我在傍，姊葬吾不知。\n初闻卜九月，不得日与时。\n丐祠既不遂，临穴竟无期。\n日月为我昏，风雨为我悲。\n宦游何所得，抱恨渺无涯。\n尚余英公须，未作子厚碑。\n便当回雁荡，那忍过秭归。",
        "dynasty": "宋",
        "collection_info": null
    },
    {
        "uuid": "5be3d1e46855c4f35c03628c7fe58548",
        "title": "买鱼行",
        "author": "王十朋",
        "content": "风伯一怒声如雷，排空浊浪山崔嵬。\n江湖千里人影绝，一叶小舟何处来。\n芦荻花中有渔者，蓑笠为衣楫为马。\n止将烟水作生涯，红曲盐鱼荷裹鲊。\n舟人争买不论钱，我亦聊将荐杯斝。\n烹庖入坐气微腥，饤饾登盘色如赭。\n但能得趣酒杯中，也胜弹铗人门下。\n君不见仲尼鱼馁则不食，陈蔡面犹含菜色。\n又不见退之欲饱东海鲸，焉知家有啼饥声。\n我居江乡厌海味，今日鱼虾八珍贵。\n朱门日兴费万钱，未必一生常适意。\n尔曹异日宦西东，一饭安得如今同。\n寄鲊不须劳孟宗，但愿清白传家风。\n我将归结鸡豚社，不用击鲜如陆贾。\n但愿年丰鱼米贱，欣然醉饱同天下。",
        "dynasty": "宋",
        "collection_info": null
    },
    {
        "uuid": "0dcbc45495f41eaccd1da7bf8e40fd4c",
        "title": "过八迭有小舟卖虾是日风便但江岸萦迂疾徐相半",
        "author": "王十朋",
        "content": "舟经八迭疾还徐，帆便风高水自迂。\n要与曲生谈妙理，试呼渔父买长须。",
        "dynasty": "宋",
        "collection_info": null
    },
    {
        "uuid": "376cb5e525c4c16ac499c79f0da1d890",
        "title": "过三叉",
        "author": "王十朋",
        "content": "派别从金口，江行过玉沙。\n风湾迂八迭，烟渚会三叉。\n柳老余春色，尊空负月华。\n端如退之语，江远共蒹葭。",
        "dynasty": "宋",
        "collection_info": null
    },
    {
        "uuid": "43b9cdd0c648d324ff2c1905538ea318",
        "title": "泛泛江汉水",
        "author": "王十朋",
        "content": "鄂渚上荆州，泛泛江汉水。\n萦迂知几曲，萧瑟非一苇。\n乡心秋色中，旅思诗篇裏。\n云安在何处，落日天边是。",
        "dynasty": "宋",
        "collection_info": null
    },
    {
        "uuid": "763a94ebca547df8aa17e8b9f8c34929",
        "title": "宿网步时已入夜犹行舟忽闻犬声知有人家孤灯一点盖渔舍也是夕有月不饮",
        "author": "王十朋",
        "content": "网步知何处，维舟日已昏。\n孤灯耿渔舍，一犬吠江村。\n问境欣名復，归心几到温。\n遥天有明月，惜不照金尊。",
        "dynasty": "宋",
        "collection_info": null
    },
    {
        "uuid": "64150d06660913b1602a32b52f6a57fb",
        "title": "过毕家池有姓陈者送香橙八颗云有子在太学名景初有佛舍额曰永固院临水而门闭有神祠云江南吴王庙必孙氏也  其一",
        "author": "王十朋",
        "content": "瓮间吏部姓名池，僧舍人家傍水涯。\n黍熟稻香俱可饭，橙黄橘绿最宜诗。",
        "dynasty": "宋",
        "collection_info": null
    },
    {
        "uuid": "33cd1080d63bc1651a30360d67a594b9",
        "title": "过毕家池有姓陈者送香橙八颗云有子在太学名景初有佛舍额曰永固院临水而门闭有神祠云江南吴王庙必孙氏也  其二",
        "author": "王十朋",
        "content": "江上人知我姓名，枝头手自摘香橙。\n一盘来致殷勤意，侬有儿为太学生。",
        "dynasty": "宋",
        "collection_info": null
    },
    {
        "uuid": "a1700aee0ed5c4fca87c096fa9df98c1",
        "title": "过毕家池有姓陈者送香橙八颗云有子在太学名景初有佛舍额曰永固院临水而门闭有神祠云江南吴王庙必孙氏也  其三",
        "author": "王十朋",
        "content": "江东英杰旧孙郎，遗烈于今尚未忘。\n犹有神祠枕流水，一间茅屋似昭王。",
        "dynasty": "宋",
        "collection_info": null
    },
    {
        "uuid": "f68748078a0cdc482a99301382c29592",
        "title": "晚过沙滩有渔举网得鳊鱼二百余头橙橘正青黄以百钱买橘得十六颗比乡里小差而味酸  其一",
        "author": "王十朋",
        "content": "渔人生计占沙洲，一网鳊鱼二百头。\n鱼未到家人买尽，明朝一网更盈舟。",
        "dynasty": "宋",
        "collection_info": null
    },
    {
        "uuid": "df44c313eb4922541026c96fa83195e1",
        "title": "晚过沙滩有渔举网得鳊鱼二百余头橙橘正青黄以百钱买橘得十六颗比乡里小差而味酸  其二",
        "author": "王十朋",
        "content": "地近荆州见木奴，青黄照眼两三株。\n百钱买得霜前颗，味带儒酸似老夫。",
        "dynasty": "宋",
        "collection_info": null
    },
    {
        "uuid": "1fee1642f6379396618008b2a04424ea",
        "title": "晚过沙滩有渔举网得鳊鱼二百余头橙橘正青黄以百钱买橘得十六颗比乡里小差而味酸  其三",
        "author": "王十朋",
        "content": "晚来诸卒竞欢呼，籴得香粳一斗余。\n拾荻为薪煮江水，就船沽酒吃鳊鱼。",
        "dynasty": "宋",
        "collection_info": null
    },
    {
        "uuid": "a881e955adaedc9fb35cfb579b4dcb2a",
        "title": "舟中怀鄱阳赵倅及诸同官用九日登高韵",
        "author": "王十朋",
        "content": "君如别驾宠，我媿淮阳黯。\n鄱水偶同僚，江楼屡凭槛。\n感秋悲思多，惜别刚肠减。\n夔门啸与诺，安得对岑范。",
        "dynasty": "宋",
        "collection_info": null
    },
    {
        "uuid": "ccbf4fc5f9f4961ccaf8765dea8de155",
        "title": "宿紫微",
        "author": "王十朋",
        "content": "高柳何人舍，孤灯此夜舟。\n遥从白帝去，少为紫微留。",
        "dynasty": "宋",
        "collection_info": null
    },
    {
        "uuid": "a2ebfe050f0a2c9dbd0d241ca9482738",
        "title": "二十一日至福田院留建圣节  其一",
        "author": "王十朋",
        "content": "魏阙回头远，夔门去路长。\n万年天子寿，一瓣福田香。",
        "dynasty": "宋",
        "collection_info": null
    },
    {
        "uuid": "e0fd5f219a109d29c68b024ae002355e",
        "title": "二十一日至福田院留建圣节  其二",
        "author": "王十朋",
        "content": "小院藏修竹，柴门傍曲江。\n繫舟杨柳岸，诗句落僧窗。",
        "dynasty": "宋",
        "collection_info": null
    },
    {
        "uuid": "c5b6c3eb7da7fee9288c2c664cb3d086",
        "title": "宿金鸡渡",
        "author": "王十朋",
        "content": "晓起鸡未鸣，晚宿鸡鸣渡。\n鸡鸣又还起，扁舟触烟雾。\n不作田文奔，不效刘琨舞。\n孜孜慕舜徒，去去官夔府。",
        "dynasty": "宋",
        "collection_info": null
    },
    {
        "uuid": "c257a827176813c37ddb1f9e0d67c907",
        "title": "宿王家村  其一",
        "author": "王十朋",
        "content": "舟行湖北路千里，家在浙东天一涯。\n宿处问名同住处，梅花不见见芦花。",
        "dynasty": "宋",
        "collection_info": null
    },
    {
        "uuid": "01fb4efb0c224157c2d984938a2b75bd",
        "title": "宿王家村  其二",
        "author": "王十朋",
        "content": "扁舟何日到夔州，已泛荆湖半月船。\n误喜地名同故里，欲寻邻舍竟茫然。",
        "dynasty": "宋",
        "collection_info": null
    },
    {
        "uuid": "3f9d67567c421bc661294f7682b9866a",
        "title": "宿王家村  其三",
        "author": "王十朋",
        "content": "王家又向此名村，只欠青山似左原。\n满眼黄茅仍白苇，荒芜疑是我田园。",
        "dynasty": "宋",
        "collection_info": null
    },
    {
        "uuid": "42dc4fdc84bc6df5668e1f5401d5a6c0",
        "title": "读楚东倡酬集寄洪景卢王嘉叟",
        "author": "王十朋",
        "content": "预恐吾侪有别离，急忙刊得倡酬诗。\n江东渭北何曾隔，开卷无非见面时。",
        "dynasty": "宋",
        "collection_info": null
    },
    {
        "uuid": "54b6400f6e0708befa120722bf1f7504",
        "title": "寄题鄱阳一江亭",
        "author": "王十朋",
        "content": "一江明月夜归迟，萧洒斋中小范诗。\n亭自我名犹未赏，梦游江静月明时。",
        "dynasty": "宋",
        "collection_info": null
    },
    {
        "uuid": "4fb81105201e2bc31f0bde92ba09ecc3",
        "title": "早至鲁家洑復入大江见石首山",
        "author": "王十朋",
        "content": "入由通济口，出自鲁家洑。\n半月良已劳，大江离又復。\n蒙蒙烟雨中，两岸渔人屋。\n遥山瞻石首，乡味思海族。",
        "dynasty": "宋",
        "collection_info": null
    },
    {
        "uuid": "2b4762e86c9cdf70ef477db983a7077a",
        "title": "舟中记所见",
        "author": "王十朋",
        "content": "不向三苗境上过，此身端怯洞庭波。\n浪翁未免敖牙戏，渔父时为欵乃歌。\n虫喜年丰频捣米，鸟忧沙涨自淘河。\n可无好处如乡里，橘绿橙黄恨不多。",
        "dynasty": "宋",
        "collection_info": null
    },
    {
        "uuid": "1fd113ffc7874dba5ac71003b0d93fc8",
        "title": "二十五日先妣远忌祭于舟中",
        "author": "王十朋",
        "content": "有遗嗟无母，舟中遇忌辰。\n鱼蔬当血食，橙橘荐时新。\n家比去年远，囊如旧日贫。\n白岩山下冢，归扫拟新春。",
        "dynasty": "宋",
        "collection_info": null
    },
    {
        "uuid": "705afc9c1e92249690c10dca787421b1",
        "title": "夜宿下沙步有小浦藏舟于口惧有风也是夜浪忽作声如潮舟为之撼如是者三舟人惊惧初谓有风起视则天籁不号星月皎然篙工云江中畏炮炙邻舟有煎油者岸圮而浪生晓视之果有圮处或云鼋鼍之属因记之",
        "author": "王十朋",
        "content": "疑向钱塘宿，潮头夜半声。\n油煎江岸圮，舟撼梦魂惊。\n浪自鼋鼍吐，风从芦苇生。\n江神不迁怒，顷刻为吾平。",
        "dynasty": "宋",
        "collection_info": null
    },
    {
        "uuid": "b95430d722a39db72c006b2d446eec1d",
        "title": "天晴风顺舟行过石首县宿刘郎洑",
        "author": "王十朋",
        "content": "残月照荆江，晨曦浴旸谷。\n云收瘦山腰，风顺饱帆腹。\n微茫见石首，俄顷过吾目。\n方兹惊汹涌，何敢求迅速。\n快意固可喜，迟钝或为福。\n风乎亦难矣，去顺来者讟。\n江神岂世情，吾亦不私祝。",
        "dynasty": "宋",
        "collection_info": null
    },
    {
        "uuid": "2f3b48e1c4d980dd6b1261a6c3618b0e",
        "title": "予自鄂渚登舟近两旬得顺风纔二日耳高牙遇风雨留两日既而得顺风过八迭江流迂曲疾徐相半二十六日风驶甚方快之谓公安可一日到也明日如故江与风背浪汹涌停舟不行復用前韵",
        "author": "王十朋",
        "content": "我欲效元子，漫浪居退谷。\n不效楚大夫，醒清葬鱼腹。\n前非恋高牙，今岂嗜湖目。\n两旬非不迟，一日靡容速。\n直为退之规，宁觊塞翁福。\n未易论乘除，不须生怨讟。\n江水照吾心，宜将正辞祝。",
        "dynasty": "宋",
        "collection_info": null
    },
    {
        "uuid": "00bc78499ba91bd8ed12c14bc6e5f552",
        "title": "再读楚东集用前韵寄景卢嘉叟",
        "author": "王十朋",
        "content": "二子聪明旷与离，一尊容我与论诗。\n待将后集从前刻，直到鄱阳送别时。",
        "dynasty": "宋",
        "collection_info": null
    },
    {
        "uuid": "15b9c9bcdd49398c580e9770dcfa9196",
        "title": "寇莱公祠",
        "author": "王十朋",
        "content": "油水江头寇相祠，凛然如坐庙堂时。\n精忠一点不负国，枯竹知公人不知。",
        "dynasty": "宋",
        "collection_info": null
    },
    {
        "uuid": "88ce22e079116239cf0e5d2d1191c758",
        "title": "宿黄坛",
        "author": "王十朋",
        "content": "江口维舟问地名，黯然撩我故乡情。\n平时尚怯黄坛岭，谁遣遥临白帝城。",
        "dynasty": "宋",
        "collection_info": null
    },
    {
        "uuid": "95926d8528295fb5d370dee840bc40c5",
        "title": "读于公堂记寄孙录聪伯",
        "author": "王十朋",
        "content": "于公治狱多阴德，温靖居朝止肉刑。\n鄱水同僚温靖后，于公堂记有芬馨。",
        "dynasty": "宋",
        "collection_info": null
    },
    {
        "uuid": "7b3c83ed05399ad479f51f4633b13133",
        "title": "十月四日宿于沙市舟中捲帘忽见新月天色如水乡思凄然得诗一联云诗成天作纸帘捲月为鈎连夕烛有花至六日家书来自临安足成一篇寄二弟",
        "author": "王十朋",
        "content": "今夕果何夕，章华台畔舟。\n诗成天作纸，帘捲月为鈎。\n蜡炬知何喜，乡心未免忧。\n家书随雁足，两月到荆州。",
        "dynasty": "宋",
        "collection_info": null
    },
    {
        "uuid": "5d87395b8cc824e25705c0907a762191",
        "title": "初九日离南用夔州船",
        "author": "王十朋",
        "content": "扁舟经月泝江流，又向江陵换蜀舟。\n肠断一声离岸橹，不堪回首仲宣楼。",
        "dynasty": "宋",
        "collection_info": null
    },
    {
        "uuid": "8df3c974e4f5db3801ccba5c322454bf",
        "title": "过虎牙",
        "author": "王十朋",
        "content": "天遣西来亦大奇，眼中浑是少陵诗。\n虎牙铜柱为我好，却胜先生出峡时。",
        "dynasty": "宋",
        "collection_info": null
    },
    {
        "uuid": "cb144ea6b215713852f86d57a3bcb9b9",
        "title": "至峡州登至喜亭谒欧公祠",
        "author": "王十朋",
        "content": "曾于庆朔亲祠范，又向夷陵敬拜欧。\n昔日四贤今见两，慨然遐想旧风流。",
        "dynasty": "宋",
        "collection_info": null
    },
    {
        "uuid": "eef68ffaa5973b2e6f14f6093c638866",
        "title": "尔雅台",
        "author": "王十朋",
        "content": "隠迹江山郭景纯，学兼儒伎术通神。\n虫鱼草木归笺注，何害其为磊落人。",
        "dynasty": "宋",
        "collection_info": null
    },
    {
        "uuid": "029ac6871c8fc0627c318bc56e5ca860",
        "title": "楚塞楼",
        "author": "王十朋",
        "content": "楚国封疆六千里，荆门岩峦十二背。\n南标铜柱北虎牙，天险城边古西塞。\n江山如故名尚存，形势虽强国何在。\n水流三峡无古今，月照孤城几兴废。\n吴蜀英雄空战争，屈宋风骚谩悲慨。\n但愿时清塞不尘，楼上芳尊日相对。",
        "dynasty": "宋",
        "collection_info": null
    },
    {
        "uuid": "593922842b104fdbd6f31864e516751d",
        "title": "离夷陵移舟至水西将遵陆雾甚咫尺不辨舟人失津退数里遇渡船引而至岸有山在蒙笼中乃观音台也过姜诗村饭士门铺晚宿油榨有山名四面颇佳",
        "author": "王十朋",
        "content": "至喜亭前晓雾迷，橹声离岸眩东西。\n疑游神女行云峡，忽到姜诗跃鲤溪。\n午饭驿亭同蓐食，夜眠村店类鸡栖。\n眼中四面青山好，从此登天路不低。",
        "dynasty": "宋",
        "collection_info": null
    },
    {
        "uuid": "5ac2601821c7dab9e088781edff4ef8c",
        "title": "饭桃花铺宿覆盆  其一",
        "author": "王十朋",
        "content": "路入桃花桃未花，碧溪流水两三家。\n何年路接人间世，定是渔人归去夸。",
        "dynasty": "宋",
        "collection_info": null
    },
    {
        "uuid": "a57b9623dd34eeabe7b826b22939d55c",
        "title": "饭桃花铺宿覆盆  其二",
        "author": "王十朋",
        "content": "身在篮舆不自安，更劳牵挽上天门。\n山中亦有人间月，今夜应须照覆盆。",
        "dynasty": "宋",
        "collection_info": null
    },
    {
        "uuid": "a754944c249a250d7285532f34fa9137",
        "title": "上大望州钻天三里  其一",
        "author": "王十朋",
        "content": "身到猿啼百尺头，更言前有鹘孙愁。\n试于大望山头望，望见人间是峡州。",
        "dynasty": "宋",
        "collection_info": null
    },
    {
        "uuid": "351b51a3efcf61b82da283d6cec0e65f",
        "title": "上大望州钻天三里  其二",
        "author": "王十朋",
        "content": "豆子山前火墨溪，迢迢一岭与天齐。\n肉身安得钻天手，肝胆崔嵬自作梯。",
        "dynasty": "宋",
        "collection_info": null
    },
    {
        "uuid": "fa4c5c98a97eb9a66f5d9cd066d00578",
        "title": "宿千石闻诵书声",
        "author": "王十朋",
        "content": "一岭钻天到此平，夜眠听得诵书声。\n莫言此地名千石，万石它年或可名。",
        "dynasty": "宋",
        "collection_info": null
    },
    {
        "uuid": "e0ec2851d0be60149d90c8d650be3432",
        "title": "枕上闻鼓角",
        "author": "王十朋",
        "content": "五更枕上梦还醒，初听夔州鼓角声。\n悲壮端如少陵语，它时送我更多情。",
        "dynasty": "宋",
        "collection_info": null
    },
    {
        "uuid": "d364818f5e1738020e850c3bed8cb33b",
        "title": "过九盘岭",
        "author": "王十朋",
        "content": "水不经三峡，山犹过九盘。\n数家修竹裏，堪入画图看。",
        "dynasty": "宋",
        "collection_info": null
    },
    {
        "uuid": "659097407b882f010898f5f99435fcc2",
        "title": "饭周平铺南北山峰峦皆奇有佛顶峰鲤鱼岩罗汉洞说者谓类巫山遇雨为云雾所蔽不尽见",
        "author": "王十朋",
        "content": "未见巫山十二峯，人言山与此山同。\n定知神女藏深处，正在朝云莫雨中。",
        "dynasty": "宋",
        "collection_info": null
    },
    {
        "uuid": "3201c4884a7368ab1bd77211f5b5f706",
        "title": "至归州宿报恩寺",
        "author": "王十朋",
        "content": "终夜江声枕上喧，子规未叫已销魂。\n身乘筚路思熊绎，词诵离骚弔屈原。\n城邑旧为夔子国，民人多是楚王孙。\n误恩分阃方图报，宿处那堪是报恩。",
        "dynasty": "宋",
        "collection_info": null
    },
    {
        "uuid": "ca23807df7f69d5f457f2c406c9c09c8",
        "title": "题屈原庙",
        "author": "王十朋",
        "content": "自古皆有死，先生死忠清。\n故宅秭归江，前山熊绎城。\n眷言怀此都，不比异姓卿。\n六经变离骚，日月争光明。",
        "dynasty": "宋",
        "collection_info": null
    },
    {
        "uuid": "2f0babb837595d7cc91382b4c054186c",
        "title": "过秭归",
        "author": "王十朋",
        "content": "晚日寒天过秭归，江山点点上愁眉。\n况经宋玉悲秋处，不独秋悲冬亦悲。",
        "dynasty": "宋",
        "collection_info": null
    },
    {
        "uuid": "bde7e21c8e5397bb25ac5c7f0d99a7be",
        "title": "二十四日视帅印于归大拽铺",
        "author": "王十朋",
        "content": "大拽名何壮，孤峯势更巍。\n拜恩罗吏卒，列炬照烟霏。\n分阃来鱼復，怀乡过秭归。\n石门观峡水，东注疾如飞。",
        "dynasty": "宋",
        "collection_info": null
    },
    {
        "uuid": "f84e34e4dfedc7c3eb3991f5086913ef",
        "title": "宿巴东县怀寇忠愍  其一",
        "author": "王十朋",
        "content": "制锦工夫早不同，至今人道寇巴东。\n澶渊一段奇功业，可在孤舟野水中。",
        "dynasty": "宋",
        "collection_info": null
    },
    {
        "uuid": "15a82913b9d3008de893bc50cdcff084",
        "title": "宿巴东县怀寇忠愍  其二",
        "author": "王十朋",
        "content": "堂前双柏今何在，渡口孤舟依旧横。\n不似公安挿竹处，凛然容貌尚如生。",
        "dynasty": "宋",
        "collection_info": null
    },
    {
        "uuid": "1073adef9ff6dea85f299361c74f4316",
        "title": "初入巫山界登罗护关云雾晦冥默祷之因成一绝",
        "author": "王十朋",
        "content": "西来水陆备艰辛，祇为君恩不为身。\n为向巫山神女道，莫将云雾恼行人。",
        "dynasty": "宋",
        "collection_info": null
    },
    {
        "uuid": "9e719433a483ad301c62513f644b38fa",
        "title": "雾开復成一绝",
        "author": "王十朋",
        "content": "关登罗护饭邮亭，云雾迷人昼晦冥。\n神女有灵呼即应，廓然山色为吾青。",
        "dynasty": "宋",
        "collection_info": null
    },
    {
        "uuid": "3047c2b941386dbf94f20269d169e6ca",
        "title": "登得胜岗谒武安王关云长庙有泉一泓俗传谓兵至此无水拔刀刺地泉随而涌庙西有磨刀溪北有晒甲崖",
        "author": "王十朋",
        "content": "得胜名岗蜀虎臣，气吞吴魏失防身。\n磨刀晒甲遗踪在，英魄犹能敌万人。",
        "dynasty": "宋",
        "collection_info": null
    },
    {
        "uuid": "5a1cb76de280f1bf26f44c74949410b1",
        "title": "过风口望巫峡岩嶂如雁山祥云峯经行峡烟霞障",
        "author": "王十朋",
        "content": "十二巫山锁白云，岩如雁荡列江滨。\n谁名雁荡经行峡，定是经行峡裏人。",
        "dynasty": "宋",
        "collection_info": null
    },
    {
        "uuid": "174225eccb62cf97d56420b825ff1166",
        "title": "登燕子坡前有一岩在江之旁如天台赤城名乌飞岩",
        "author": "王十朋",
        "content": "坡名燕子燕思归，岩号乌飞乌倦飞。\n云本无心聊出岫，风缘有口故吹衣。",
        "dynasty": "宋",
        "collection_info": null
    },
    {
        "uuid": "a407a866b128d1ed0aeacdec9c778cf4",
        "title": "巴东之西近江有夫子洞亦曰圣洞巫山县有孔子泉说者谓旱而祈则应泉旁之民虽童子皆能书夫子胡为洞于此且有泉耶诗以辨之",
        "author": "王十朋",
        "content": "夫子道不行，尝欲居九夷。\n乘桴浮于海，从者其为谁。\n历聘尝之荆，岂亦游坤维。\n有洞巴峡间，人言幽更奇。\n云深不可见，奥处那容窥。\n圣人肯巢仙，兹名良可疑。\n吾道其非耶，聊将友鹿麋。\n巫山亦有泉，可饮仍可祈。\n泉旁都几家，聪慧多奇儿。\n父兄傥知教，圣门皆可归。\n我来不及饮，清兴随泉飞。\n宁比盗与贪，闻名使人嗤。\n禹穴会稽阴，尧山番江湄。\n流传虽失真，未敢以为非。\n鲁人轻东家，秦人燔书诗。\n兹俗圣夫子，吾何敢夷之。",
        "dynasty": "宋",
        "collection_info": null
    },
    {
        "uuid": "a1d2ce2336976a35c65e6d0eaed0120f",
        "title": "自鄂渚至夔府途中记所见一百十韵",
        "author": "王十朋",
        "content": "流火郡离饶，悠悠驿路迢。\n黄华舟解鄂，渺渺大江遥。\n肩弛鄱人檐，身随楚客桡。\n东瓯乡梦远，南浦别魂销。\n不过汉阳垒，犹劳郡守轺。\n远山看八字，古国避三苗。\n别水由通济，羁帆渡泬漻。\n方随鸥浩荡，俄值雨飘飖。\n夹岸华疑雪，舂天浪似潮。\n枝栖并乌鹊，苕宿伴鹪鹩。\n旅思凭诗遣，愁肠頼酒浇。\n无鱼不弹铗，忘味若闻韶。\n孺子沧浪曲，渔人欵乃谣。\n逃虚音可喜，得隽语同嚣。\n秋老江经夏，湖平境过宵。\n夜鸣疑有虎，昏吠喜闻獢。\n遗俗怀吴主，荒祠类楚昭。\n巨鳞烹缩项，白粲籴长腰。\n茅舍橘初熟，江村枫未凋。\n柳枝犹楚楚，竹泪尚思姚。\n雨后禾收晚，霜前麦见荞。\n风清玉沙界，月吐紫微霄。\n一瓣香闻佛，千龄寿祝尧。\n沱潜终共道，江汉讫同朝。\n渡口听鸡唱，洲边记鹭翘。\n地名思故里，诗句忆同僚。\n塔子瞻山色，天门认斗杓。\n航便河广苇，风顺若邪樵。\n石首欣相问，刘郎似见招。\n双帆方快意，五两忽狂飙。\n谁弄黄昏笛，如闻赤壁箫。\n孤烟为藕市，一叶是渔舠。\n江水澄泥煮，芦薪带湿烧。\n梦回惊枕撼，晓起觉风调。\n蔬撷纔盈握，鱼䐹莫计艘。\n横波沉密网，巨浪脱高跳。\n红想乡醪滑，黄看野菊娇。\n左公城穴兔，油口树喑蜩。\n水是蛟龙地，桑余羽葆条。\n竹由忠愍插，木自洞庭漂。\n大士精蓝壮，将军画像骁。\n江空无战舰，水落有乘橇。\n促织虫知备，淘河鸟受徭。\n风高鸣过雁，天阔戾飞鵰。\n云梦封疆远，荆衡气象辽。\n建都曾王楚，为郡自平萧。\n息壤那容盗，章台可戒骄。\n韩诗夸府大，汉史志民僄。\n燕集堂开杞，笙歌乐舞逍。\n楼登一日暇，赋就百忧消。\n落帽观成阻，游山兴谩飘。\n书随鳞出峡，诗附翼还鄡。\n离岸忽鸣橹，满艘仍竖幖。\n栖窗回蜥蜴，扑面集蟏蛸。\n沙市人家远，方城草色葽。\n食梨苏肺渴，啜茗愈头痟。\n覆屋曾非瓦，名村浪有窑。\n枝江县罗国，鳬舄扬王乔。\n百里环洲渚，千家在苇苕。\n津卿谁復御，松邑已非侨。\n汉景余清爽，临江尚庙祧。\n转滩惊见石，挽繂眩飞芀。\n澎湃声如击，玲珑状似雕。\n松楸悲相冢，香火静僧寮。\n转盼宜都过，横云楚塞峤。\n虎牙端欲噬，铜柱为谁标。\n月向夷陵看，杯思太白邀。\n文忠遗劲节，精采凛生绡。\n岩白形如鹞，鱼黄状类𧌁。\n邦人祀神禹，郭璞当皋陶。\n舟退风飞鹢，生浮旅泛薸。\n鲤溪穿荦确，牛峡隔岧嶤。\n孝起姜村感，音传进足趫。\n山家收芋栗，土物贡姜椒。\n涧水何曾歇，桃花未肯夭。\n覆盆鸣鹿友，绝壁聚狐妖。\n野媪头缠白，行人背负镣。\n回看一州峡，下视众山么。\n障日峯衔豆，钻天石碍轿。\n道逢怀刺祢，卧听诵书鼌。\n被冷公孙布，裘寒季子貂。\n犹堪耐氷雪，未暇忆炎歊。\n倦上九盘岭，重观三峡桥。\n好峯名佛顶，欲画少僧繇。\n照黑纷持火，愁荒猛击刀。\n流虹瞻魏阙，瑞白庆清朝。\n国寿绵箕翼，皇图奕诵钊。\n欢声形戴白，环视舞垂髫。\n避涉忧如马，观形怯类猫。\n眼经巫峡险，心过秭归焦。\n熊绎山城古，灵均庙貌憔。\n离情随梗断，乡思为梅撩。\n境始临夔府，魂频梦象箾。\n轻生甘叱驭，爱物戒扬镳。\n帅阃分诚滥，州麾把更侥。\n拜恩罗吏卒，列炬散鸢鸮。\n野渡水清浅，孤舟人寂寥。\n影防沙有蜮，音骇昼闻枭。\n圣洞云深锁，天池浪不摇。\n林梢鸣烈烈，峯顶洒瀌瀌。\n快睹天披雾，愁听夜滴蕉。\n阳台开爱日，阴气廓玄枵。\n六六盘初过，三三界已超。\n生朝念弧失，旅食分箪瓢。\n遐想赋风玉，敬瞻行雨瑶。\n过关宁有鬼，及郭免逢魈。\n访古寻诗史，观风入郡谯。\n路难端可畏，形役尚奚劳。\n行也知谁使，官乎我亦聊。\n欲赓刘与杜，辞鄙甚篘荛。",
        "dynasty": "宋",
        "collection_info": null
    },
    {
        "uuid": "cbfd2e280c5126b75f291563db8007d9",
        "title": "初到夔州",
        "author": "王十朋",
        "content": "分甘易守不劳麾，梦已先予到古夔。\n谶语端符楚东韵，忠怀雅合杜陵诗。",
        "dynasty": "宋",
        "collection_info": null
    },
    {
        "uuid": "622092b845dd6cc7485dee55e331ea44",
        "title": "查漕元章生日",
        "author": "王十朋",
        "content": "气压群阴首占阳，生贤时节自非常。\n十分天上月轮满，一线人间日影长。\n揽辔威名崖雪凛，和羹消息岭梅香。\n要知三峡无穷水，便是词源与寿觞。",
        "dynasty": "宋",
        "collection_info": null
    },
    {
        "uuid": "1f9503edd43bc75659af0af6da9d6189",
        "title": "周漕行可和诗復用前韵并简元章",
        "author": "王十朋",
        "content": "重闻鸣凤瑞岐阳，不比清斋老太常。\n帝里别离头併白，夔门邂逅日初长。\n诗篇照眼腾光艷，兰友倾心蔼国香。\n天遣西来端有意，要令我辈共壶觞。",
        "dynasty": "宋",
        "collection_info": null
    },
    {
        "uuid": "dfba34db6be21fd67c472682fdddff15",
        "title": "又用行可韵",
        "author": "王十朋",
        "content": "二公海内姓名闻，我亦追随到蜀门。\n龙卧庐中嘆诸葛，蛙居坎底陋公孙。\n雨听巫峡梦时滴，花看杜鹃啼处痕。\n酬唱又成夔府集，论文欣对少陵尊。",
        "dynasty": "宋",
        "collection_info": null
    },
    {
        "uuid": "d1c6fb5feb0624a4f781ffb0a6f65ec8",
        "title": "行可再和用其韵以酬",
        "author": "王十朋",
        "content": "孤陋书生宽见闻，西来端欲扫儒门。\n怀人久作周公梦，访道欣闻孔子孙。\n书为爱民成再奏，泪因忧国有双痕。\n休论身世无穷事，但愿常陪北海尊。",
        "dynasty": "宋",
        "collection_info": null
    },
    {
        "uuid": "e76a01e122741d99bb6ec2a002b408f6",
        "title": "又酬元章",
        "author": "王十朋",
        "content": "叱驭西来媿子阳，旧交重见白眉常。\n伤心鬼录人何短，回首蓬山话更长。\n夔府并游容倚玉，计台高选辍含香。\n我非逸少君如谢，聊继兰亭曲水觞。",
        "dynasty": "宋",
        "collection_info": null
    },
    {
        "uuid": "5329b271b0eebcbdd89f857bf1a4b46a",
        "title": "行可元章再赋二诗依韵以酬前篇寓二后篇寓三  其一",
        "author": "王十朋",
        "content": "不学金仙李伯阳，来从雄愈论天常。\n毫锋落纸一台妙，诗艷惊人万丈长。\n会见鵾鹏俱变化，稔闻兰菊各芬香。\n盍簪联席论文酒，却笑渊明独引觞。",
        "dynasty": "宋",
        "collection_info": null
    },
    {
        "uuid": "c565c445287a9f2c0cdbcd43358a792d",
        "title": "行可元章再赋二诗依韵以酬前篇寓二后篇寓三  其二",
        "author": "王十朋",
        "content": "朋得西南直谅闻，同行宜入仲尼门。\n交成一体慕龙友，政在诸家嗤鲁孙。\n雪唱纷纭腊天瑞，词源汹涌峡江痕。\n二公如月如太白，我亦影随同一尊。",
        "dynasty": "宋",
        "collection_info": null
    },
    {
        "uuid": "fa03d568203d0b3bfd7c5d38fc489c7b",
        "title": "元章赠余甘子用前韵",
        "author": "王十朋",
        "content": "草禀南方地近阳，不随凡果当家常。\n端因坡句声名重，正类梅诗气韵长。\n回颊已输崖蜜味，返魂终共雪芽香。\n故人知我诗肠苦，更赠蒲萄为荐觞。",
        "dynasty": "宋",
        "collection_info": null
    },
    {
        "uuid": "304a9a1cc551b054b81de838adae5df1",
        "title": "行可骨肉自西州来用门字韵赞喜",
        "author": "王十朋",
        "content": "连夕西台笑语闻，綵衣人戏绣衣门。\n定知情话同元亮，不用诗篇寄抱孙。\n果见灯花将喜事，宁愁江竹染啼痕。\n登堂滥作韩公客，白首相逢十载尊。",
        "dynasty": "宋",
        "collection_info": null
    },
    {
        "uuid": "b33a8814a21a20c2d31f57234985520d",
        "title": "吴参议和诗用前韵以酬",
        "author": "王十朋",
        "content": "万顷波澜莹岳阳，气钟人物亦非常。\n为郎堪嘆冯唐老，治郡未施黄霸长。\n诗吐锦肠多丽句，品高莲幕有清香。\n穆生醴酒周璆榻，不是区区为奉肠。",
        "dynasty": "宋",
        "collection_info": null
    },
    {
        "uuid": "0317869495379c8e137b6e93d7d2ef84",
        "title": "闻马纲復行旧路圣主之恩诸公奏议之力也元章用前韵喜而和之",
        "author": "王十朋",
        "content": "利博仁言亟奏闻，恩光万里烛夔门。\n纲船已免□□□，栈道不应愁鹘孙。\n村落烟余烟火□，□□□息斧斤痕。\n坐看巴蜀回生意，放我欢呼到酒尊。",
        "dynasty": "宋",
        "collection_info": null
    },
    {
        "uuid": "350bd33e40fd2a40f7bd853048e0a2df",
        "title": "州县有戒石饬官吏某至夔之初□□□□□诗以自警云",
        "author": "王十朋",
        "content": "尔俸尔禄民膏脂，下民易虐天难欺。\n圣训昭昭日月垂，刻石于庭励官师。\n臣庭坚字尤瓌奇，光尧宸翰增光辉。\n坤维门户州名夔，庭前戒石□□□。\n笔画微茫观者疑，太岁在酉嘉平时。\n吉日丁亥刑□□，命工举石少高之。\n一新栏槛严謢持，银鈎照眼光陆离。\n天威咫尺颜不违，虐民之事焉可为。\n勿谓苍苍不吾知，与尔同僚共孜孜。",
        "dynasty": "宋",
        "collection_info": null
    },
    {
        "uuid": "6759a1dc25c2e50c73113b7e42c6566f",
        "title": "出郊送虞参政因游竹亭小饮与者九人",
        "author": "王十朋",
        "content": "送客出西郊，天气为我佳。\n穿林看修竹，偶与群贤偕。\n邂逅适我愿，三杯写幽怀。\n向来涛与戎，此乐何繇谐。",
        "dynasty": "宋",
        "collection_info": null
    },
    {
        "uuid": "c8cdd51599c2da21040997b4c08f6288",
        "title": "立春",
        "author": "王十朋",
        "content": "巫峡逢生日，夔州见立春。\n行年五十五，羞作戴花人。",
        "dynasty": "宋",
        "collection_info": null
    },
    {
        "uuid": "c346366e18b87d4f306b34ac366af351",
        "title": "寄刘侍郎韶美",
        "author": "王十朋",
        "content": "流落天涯老病身，归心一点逐新春。\n故人少借论思口，放我山林作散人。",
        "dynasty": "宋",
        "collection_info": null
    },
    {
        "uuid": "aa2fe8184461700cf554e36b052fcaa5",
        "title": "正月六日游碛呈行可元章",
        "author": "王十朋",
        "content": "踏碛逢为马，临流想卧龙。\n江山供指顾，尊俎奉从容。\n峡水浅还涨，巫云淡復浓。\n天教我辈合，莫惜罄金钟。",
        "dynasty": "宋",
        "collection_info": null
    },
    {
        "uuid": "75cd04ab9f39465ceccd12db32de940e",
        "title": "呈同官",
        "author": "王十朋",
        "content": "樽前记得少陵诗，好向江头尽醉归。\n此日风光真可惜，古来乐事巧相违。\n细看八阵图犹在，欲问三分迹已非。\n惟有年年古夔国，竹枝声裏日晖晖。",
        "dynasty": "宋",
        "collection_info": null
    },
    {
        "uuid": "7ea874ff118c26db0b5a0bf83869d33d",
        "title": "买山",
        "author": "王十朋",
        "content": "书生为郡亦迂哉，剩买童山买木栽。\n但遣牛羊勿践履，它年定出栋梁材。",
        "dynasty": "宋",
        "collection_info": null
    },
    {
        "uuid": "9a764c84a191b90fe62f9511e1de75c3",
        "title": "给水",
        "author": "王十朋",
        "content": "接筒引水下山陬，端为夔民解百忧。\n长使义泉名不断，莫教人费一钱求。",
        "dynasty": "宋",
        "collection_info": null
    },
    {
        "uuid": "035222bffa12ca0705ec10d047d7ec09",
        "title": "修垒",
        "author": "王十朋",
        "content": "莫将逆旅视居官，宜作吾家活计看。\n墙壁时时为修葺，安知劳苦是平安。",
        "dynasty": "宋",
        "collection_info": null
    },
    {
        "uuid": "35301fe3c49e27859ad81ec6e1904845",
        "title": "种柳",
        "author": "王十朋",
        "content": "瀼水东西十里余，新栽杨柳二千株。\n会看耸干参天去，能似甘棠勿翦无。",
        "dynasty": "宋",
        "collection_info": null
    },
    {
        "uuid": "2d465b5b78586728780529f2ddf913d0",
        "title": "江月亭二绝  其一",
        "author": "王十朋",
        "content": "长江何处水，明月几州天。\n月与江无约，相逢是偶然。",
        "dynasty": "宋",
        "collection_info": null
    },
    {
        "uuid": "cdfbd624abb2230627f18474f2f232b0",
        "title": "江月亭二绝  其二",
        "author": "王十朋",
        "content": "江山今古几英雄，割据并吞总是空。\n惟有江流不转石，千秋长在月明中。",
        "dynasty": "宋",
        "collection_info": null
    },
    {
        "uuid": "b146f85528601ef9a3d97ab53a1ccb08",
        "title": "登真武山",
        "author": "王十朋",
        "content": "篮舆晓上小琳宫，夔子江山指顾中。\n道士手栽山上柏，身犹未老干凌空。",
        "dynasty": "宋",
        "collection_info": null
    },
    {
        "uuid": "c2031dded04163c1f4a155b4a7df20ea",
        "title": "上元山中百姓出游作三章谕之  其一",
        "author": "王十朋",
        "content": "邻里相呼入郡城，巴歌楚舞沸欢声。\n三宵游罢同归去，勉力耕桑事父兄。",
        "dynasty": "宋",
        "collection_info": null
    },
    {
        "uuid": "cc36f67147a4d84607d57de5a60712c2",
        "title": "上元山中百姓出游作三章谕之  其二",
        "author": "王十朋",
        "content": "三日嬉游喜遇晴，还家又见麦青青。\n但须及早输租税，莫要勾呼到讼庭。",
        "dynasty": "宋",
        "collection_info": null
    },
    {
        "uuid": "6bb670db11f9f51417df052e3fff2aea",
        "title": "上元山中百姓出游作三章谕之  其三",
        "author": "王十朋",
        "content": "好去耕耘陇上田，但能勤苦有丰年。\n家家饱暖身康健，更向明年看月圆。",
        "dynasty": "宋",
        "collection_info": null
    },
    {
        "uuid": "01508f987bf87ba8398d668318291d2e",
        "title": "题诸葛武侯祠",
        "author": "王十朋",
        "content": "八阵图旁丞相祠，风云惨淡会当时。\n功成岂止三分汉，才大非惟十倍丕。\n渭上忽传司马走，蜀中长起卧龙思。\n我来再拜瞻遗像，泪满襟如老杜诗。",
        "dynasty": "宋",
        "collection_info": null
    },
    {
        "uuid": "703bfc1758bc879f197d3a1f00e2b28f",
        "title": "登诗史堂观少陵画像",
        "author": "王十朋",
        "content": "万丈光芒笔有神，两眉犹带旧酸辛。\n残杯不復随肥马，剩馥端能丐后人。\n夔子江头吟处景，杜鹃声裏拜时身。\n敬瞻遗像观诗史，一酹云安曲米春。",
        "dynasty": "宋",
        "collection_info": null
    },
    {
        "uuid": "e8d8936aa43b096e093f928b99425e22",
        "title": "送参议吴郎中",
        "author": "王十朋",
        "content": "扁舟西泝蜀江长，邂逅论交得老苍。\n幕客可能淹杜甫，郎官谁復识冯唐。\n梅花开日方联事，柳絮飞时遽趣装。\n我过洞庭应有日，定须来扫盖公堂。",
        "dynasty": "宋",
        "collection_info": null
    },
    {
        "uuid": "14665ed1e820e76195977a678d7612a4",
        "title": "夔州祀社稷于州之西五里地不盈亩坛宇庳陋垣墙颓圮非所以崇明祀也买地易路筑屋增坛命同僚董其事不踰月告成二月戊子祀事既毕诗以记之",
        "author": "王十朋",
        "content": "天下通祀惟社稷，次则曰雨曰雷风。\n勾龙与弃配土谷，是皆于民有大功。\n古夔子国今会府，其于明祀可不崇。\n西郊坛宇何太陋，我忝守土责在躬。\n广而新之繄谁力，莲幕花县谋佥同。\n筑垣旁近丹荔圃，闢路下压黄冠宫。\n地有松柏兼可植，时和黍稌行将丰。\n夔门社稷宋社稷，愿与天地同无穷。",
        "dynasty": "宋",
        "collection_info": null
    },
    {
        "uuid": "8dc09d132baa70adbc13e86d1ec3a59b",
        "title": "游卧龙山呈行可元章",
        "author": "王十朋",
        "content": "我辈逢山眼即青，卧龙顶上喜同登。\n图留沙碛怀诸葛，诗诵江濆忆少陵。\n巫峡云飞天一握，瞿唐鱼化浪三层。\n蓝舆又向人间去，回首林泉媿老僧。",
        "dynasty": "宋",
        "collection_info": null
    },
    {
        "uuid": "9f7e857c0784400ba0e74c1836e9a528",
        "title": "闻诗得男名之曰夔",
        "author": "王十朋",
        "content": "巫邑初传鲤，吾家遂得夔。\n遥来如马地，却应梦熊诗。\n官忝二千石，孙看第一枝。\n欣同君子抱，祝汝似吾儿。",
        "dynasty": "宋",
        "collection_info": null
    },
    {
        "uuid": "514106be3a0f92d678815bc4e93c9ac0",
        "title": "甘露降于宅堂竹间凡半月三经雨乃止州宅有甘露堂昔周□□侍郎为郡露降焉易见山堂以名之予无善政惧其为灾记以二绝  其一",
        "author": "王十朋",
        "content": "湛湛下修竹，味如饴蜜甘。\n人言此为瑞，无德可能堪。",
        "dynasty": "宋",
        "collection_info": null
    },
    {
        "uuid": "3cb174ac436087a8437a7f112c9ef327",
        "title": "甘露降于宅堂竹间凡半月三经雨乃止州宅有甘露堂昔周□□侍郎为郡露降焉易见山堂以名之予无善政惧其为灾记以二绝  其二",
        "author": "王十朋",
        "content": "竹间甘露日瀼瀼，饴蜜珠玑带细香。\n天闵夔民岁饥馑，雨旸时若乃嘉祥。",
        "dynasty": "宋",
        "collection_info": null
    },
    {
        "uuid": "6262d7b489bbf7c6605005f9af2b4a9b",
        "title": "元章赠兰",
        "author": "王十朋",
        "content": "英英道山友，赠我深林芳。\n入室与俱化，同心如此香。\n纫之可为佩，不采庸何伤。\n三復韩子操，援琴鼓扬扬。",
        "dynasty": "宋",
        "collection_info": null
    },
    {
        "uuid": "a8af3e9eb751cf49ed36ca87e146613b",
        "title": "卧龙山有武侯新祠再用前韵",
        "author": "王十朋",
        "content": "山藏古寺柏青青，地重端因蜀相登。\n沙上不闻江转石，人间几见谷为陵。\n龙蛇树影摇千尺，玉雪花枝吐万层。\n堪嘆草庐谁復顾，凄然香火却依僧。",
        "dynasty": "宋",
        "collection_info": null
    },
    {
        "uuid": "7ff3ecfb9ab7ae6a37fb3e62907fc642",
        "title": "寄书与二叔二弟  其一",
        "author": "王十朋",
        "content": "八十高年林下老，四千余里梦中家。\n云安双鲤随春水，为我传书到永嘉。",
        "dynasty": "宋",
        "collection_info": null
    },
    {
        "uuid": "7cbef35454fc94fbff7234deec429b7f",
        "title": "寄书与二叔二弟  其二",
        "author": "王十朋",
        "content": "左原端是脊令原，谁遣分飞到蜀门。\n况是清明寒食候，杜鹃声裏断离魂。",
        "dynasty": "宋",
        "collection_info": null
    },
    {
        "uuid": "302a72a7557a6761ab12ea69f9df0a2d",
        "title": "题卧龙山观音泉呈行可元章",
        "author": "王十朋",
        "content": "去岁游庐山，社中观白莲。\n不饮远公酒，聊酌聪明泉。\n肩舆过武昌，乘兴西山巅。\n岩乳饮菩萨，诗篇诵苏仙。\n夔州苦无井，瘿俗殊可怜。\n竹筩喉不干，可浣不可煎。\n日汲卧龙水，屡頼担夫肩。\n所取都几斛，深惭未投钱。\n前日招提游，入耳声涓涓。\n泓澄可照胆，草木皆光妍。\n却疑南阳人，蟠蛰清泠渊。\n惨淡会风云，滂沱霖普天。\n源如少陵词，清入光芒篇。\n余波涨瞿唐，汹涌吞百川。\n何人着水经，漏此不及编。\n道人出新茗，林间手新研。\n共以夷齐心，来结观音缘。\n至今清夜梦，犹到幽亭边。\n交游况离索，回首成悽然。\n何时鹿呦呦，重访山中禅。",
        "dynasty": "宋",
        "collection_info": null
    },
    {
        "uuid": "45059915e3f5bc3d2f3e6f02e37b6234",
        "title": "元章赠笔戏成一绝",
        "author": "王十朋",
        "content": "东台使者妙诗文，赠我中书四十君。\n我不善书惭拜赐，中书今日遇将军。",
        "dynasty": "宋",
        "collection_info": null
    },
    {
        "uuid": "00a84d06f7eb26d8e47549d54cfb34a5",
        "title": "再酬元章",
        "author": "王十朋",
        "content": "一尊方喜细论文，春草题诗又送君。\n手握管城言不尽，诗坛谁復将中军。",
        "dynasty": "宋",
        "collection_info": null
    },
    {
        "uuid": "f37454447b32de87f1dcefec208a1ddd",
        "title": "又答行可",
        "author": "王十朋",
        "content": "道造精微更有文，绛侯应媿不如君。\n试将武事论诗笔，句法严于细柳军。",
        "dynasty": "宋",
        "collection_info": null
    },
    {
        "uuid": "3f29de5cb201288acab0ac7516c493e7",
        "title": "酬行可惠白酒",
        "author": "王十朋",
        "content": "渴怀思欲吸长江，闻说西台酿满缸。\n一斗青州白从事，忽随诗句到蓬窗。",
        "dynasty": "宋",
        "collection_info": null
    },
    {
        "uuid": "023f2d0036fca7159198e3d2cb9de37e",
        "title": "同行可元章报恩寺行香登佛牙楼望胜己山",
        "author": "王十朋",
        "content": "篮舆拂晓出东关，钟磬声闻杳霭间。\n心欲报恩频入院，人逢胜己更观山。\n竹香细细禅房静，江水浑浑野渡闲。\n欲问渔人国兴废，黄鹂隔叶语绵蛮。",
        "dynasty": "宋",
        "collection_info": null
    },
    {
        "uuid": "c964b65fc93859eaaea44e76f1cce579",
        "title": "五月四日与同僚南楼观竞渡因成小诗四首明日同行可元章登楼又成五首  其一",
        "author": "王十朋",
        "content": "蜀江险处是夔州，滟滪堆边看竞舟。\n为报鄱阳相识道，去年人在此登楼。",
        "dynasty": "宋",
        "collection_info": null
    },
    {
        "uuid": "b3602369631a61558d1486f95d218340",
        "title": "五月四日与同僚南楼观竞渡因成小诗四首明日同行可元章登楼又成五首  其二",
        "author": "王十朋",
        "content": "台前八阵己陈迹，水底三闾何处招。\n手把菖蒲对佳节，兴来呼酒劝同僚。",
        "dynasty": "宋",
        "collection_info": null
    },
    {
        "uuid": "8fa5308913ed781cfd9dcdfea5847d94",
        "title": "五月四日与同僚南楼观竞渡因成小诗四首明日同行可元章登楼又成五首  其三",
        "author": "王十朋",
        "content": "鄱阳夔子两端午，去岁人如今岁人。\n直是吴头来蜀尾，子规声裏弔灵均。",
        "dynasty": "宋",
        "collection_info": null
    },
    {
        "uuid": "9b420637aa62507daa9821f060c23985",
        "title": "五月四日与同僚南楼观竞渡因成小诗四首明日同行可元章登楼又成五首  其四",
        "author": "王十朋",
        "content": "榴花照眼对佳客，荷叶传杯怀故乡。\n想见明年话夔子，又如今岁念鄱阳。",
        "dynasty": "宋",
        "collection_info": null
    },
    {
        "uuid": "e1228073af85ae129f15b431ae3d03fa",
        "title": "五月四日与同僚南楼观竞渡因成小诗四首明日同行可元章登楼又成五首  其五",
        "author": "王十朋",
        "content": "黍遇今朝尽生角，艾从何处忽为神。\n荷香十里一鈎月，定有扁舟归去人。",
        "dynasty": "宋",
        "collection_info": null
    },
    {
        "uuid": "c4360792a158af991a09ac9b06e0a612",
        "title": "五月四日与同僚南楼观竞渡因成小诗四首明日同行可元章登楼又成五首  其六",
        "author": "王十朋",
        "content": "舟人鼓楫呼何在，声似湘沅江上声。\n更听刘郎竹枝曲，不论南北总伤情。",
        "dynasty": "宋",
        "collection_info": null
    },
    {
        "uuid": "6f58e20119aa6606b7022199f74fd33a",
        "title": "五月四日与同僚南楼观竞渡因成小诗四首明日同行可元章登楼又成五首  其七",
        "author": "王十朋",
        "content": "细葛含风罗迭雪，近臣初拜赐衣时。\n愿因角黍询遗俗，学士宁无六一词。",
        "dynasty": "宋",
        "collection_info": null
    },
    {
        "uuid": "d02406d67a4d60edbd77e8574f81e22d",
        "title": "五月四日与同僚南楼观竞渡因成小诗四首明日同行可元章登楼又成五首  其八",
        "author": "王十朋",
        "content": "竞渡本来缘救溺，凌波初不为争标。\n今人不解古人意，得胜归来笑语嚣。",
        "dynasty": "宋",
        "collection_info": null
    },
    {
        "uuid": "f966fdf20e8ac5d2e6a6fd3d132fc7b6",
        "title": "五月四日与同僚南楼观竞渡因成小诗四首明日同行可元章登楼又成五首  其九",
        "author": "王十朋",
        "content": "綵舟两两鼓冬冬，胜己山阴瀼水东。\n父老相逢话良苦，儿郎多在马船中。",
        "dynasty": "宋",
        "collection_info": null
    },
    {
        "uuid": "8d4e9ae3a0acca71997660a8a2774a24",
        "title": "刘韶美至巫山寄诗因次其韵",
        "author": "王十朋",
        "content": "终日思归未有涯，梦魂无夜不还家。\n莫云春树忆太白，流水高山逢伯牙。\n卷轴随身虽有厄，风流得罪可无譁。\n相逢莫便匆匆去，弭棹夔门过食瓜。",
        "dynasty": "宋",
        "collection_info": null
    },
    {
        "uuid": "2a1806cd874d8f73886772eff888bd6e",
        "title": "送元章改漕成都",
        "author": "王十朋",
        "content": "取友四十载，普天半交游。\n蒹葭群玉间，莫盛登瀛洲。\n元章真国士，未见心已投。\n雅抱畎畆志，共怀天下忧。\n舘阁育人材，孰云专校雠。\n慷慨论世事，不见范尹欧。\n疆埸况如许，宁不忧宗周。\n精忠屹肝胆，苦语惊冕旒。\n君去最勇决，我行尚迟留。\n初别拟十载，相逢忽三秋。\n龙飞起元老，江淮握貔貅。\n礼罗得奇才，戎幕资良筹。\n人事苦好违，壮怀莫能酬。\n去持夔州节，遥泛瞿唐舟。\n我亦来自鄱，兹行岂人谋。\n八阵观壮图，三峡窥倒流。\n访君义胜堂，顾我制胜楼。\n如马谒白帝，卧龙寻武侯。\n江亭览月色，园花赏春柔。\n果分余味甘，兰赠深林幽。\n诗篇浩卷轴，墨妙辉山丘。\n气薄文艷杜，词卑竹枝刘。\n吏事容拙踈，交情荷绸缪。\n纶言下北阙，绣衣使西州。\n流钱岂君事，易地曾何优。\n胡不班玉笋，入告嘉谋猷。\n巴子国最贫，疮痍民未瘳。\n君去谁抚摩，欲借嗟无由。\n我已上祠章，归欤老田畴。\n迟君还日边，寄书到东瓯。",
        "dynasty": "宋",
        "collection_info": null
    },
    {
        "uuid": "bfd121682c070fc7ac49fb67697f11e9",
        "title": "次韵元章留别",
        "author": "王十朋",
        "content": "送客成都去，回舟白帝边。\n月应遥共对，夔復有谁怜。\n我只怀归计，君宜了世缘。\n相期翼吾道，余事读楞圆。",
        "dynasty": "宋",
        "collection_info": null
    },
    {
        "uuid": "4e50c65b41e2987ec210a429254b19d8",
        "title": "夜与韶美饮酒瑞白堂秉烛观跳珠，分韵得跳字",
        "author": "王十朋",
        "content": "五月峡中天气歊，竹筩引水那能浇。\n江濆龙老卧未起，崖石不枯珠自跳。\n草草杯盘对君酌，灯前疑是檐花落。\n毫端写出万斛珠，共向炎天作氷雹。\n妃子名园荔子丹，绛囊初摘堆金盘。\n细擘轻红唱君曲，咀嚼水晶牙颊寒。\n老翁真箇如年少，激水成珠堪一笑。\n刘侯自有胸中珠，不止照人兼自照。",
        "dynasty": "宋",
        "collection_info": null
    },
    {
        "uuid": "bbd0e6c4c93b1e9ce9d23e6b59342593",
        "title": "仪凤得珠字",
        "author": "王十朋",
        "content": "别来世故朝昏殊，相与言之汗模糊。\n两翁得酒促坐席，感深念极气欲苏。\n箨龙亦解作水供，紬绎寻丈如渴乌。\n衣巾生秋背毛竖，金石相应环佩趋。\n江山豪壮旁尊俎，醉中频贯纍纍珠。\n此时一事復挂口，为乐未竟成喑呜。\n夔州忧民困汤火，润泽有志无坦途。\n眼前焦熬十万户，欠伸戏笑皆霑濡。\n自操量槩入官廪，不输一钱分水符。\n读书功力无表畔，久矣俗吏轻吾儒。",
        "dynasty": "宋",
        "collection_info": null
    },
    {
        "uuid": "d07d4f048a702d51476e9b50ea475c49",
        "title": "次韵韶美失舟闵书",
        "author": "王十朋",
        "content": "医师笼参朮，良将枕戈矢。\n儒生嗜底物，书卷挂口齿。\n刘侯西南来，岁月十首尾。\n闭门阅古今，过眼分亥豕。\n异书照神藜，奇字哭妖鬼。\n许身如蠹鱼，文字共生死。\n风流反得罪，去国果谁耻。\n仙舟载秘阁，便腹贮名理。\n江神亦世情，逐客多不喜。\n厄同焚书秦，恶类灭邢毁。\n沾濡徧箱箧，痛惜到骨髓。\n我初闻为惊，终夜成坐起。\n得君诗细读，罪己不罪水。\n愿言坐啸余，书着子刘子。",
        "dynasty": "宋",
        "collection_info": null
    },
    {
        "uuid": "eaab3d870a2c74bd336554ddc8717498",
        "title": "韶美归舟过夔留半月语离作恶诗二章以送  其一",
        "author": "王十朋",
        "content": "五载三诗送我归，古夔今作送君诗。\n相如游处符分竹，诸葛阵旁舟解维。\n秉烛莫辞频把酒，挥毫未免各忧时。\n可怜滟滪双蓬鬓，会合无多又别离。",
        "dynasty": "宋",
        "collection_info": null
    },
    {
        "uuid": "63b2899bb3f6d54548be357197d8b314",
        "title": "韶美归舟过夔留半月语离作恶诗二章以送  其二",
        "author": "王十朋",
        "content": "弱羽年来正倦飞，夔门邂逅故人归。\n人生一笑难开口，世事多端合掩扉。\n况是桑榆俱晚景，何曾富贵已危机。\n明朝怅望仙舟远，百尺高楼上静晖。",
        "dynasty": "宋",
        "collection_info": null
    },
    {
        "uuid": "4de9f8d70bdf8ef9429bc7e6614b65ea",
        "title": "元章至云安用送韶美韵见寄次韵以酬",
        "author": "王十朋",
        "content": "社燕秋鸿不共飞，却因送别更怀归。\n一壶独酌人何处，千里相思月满扉。\n烟雨已催予把钓，功名行看子投机。\n云安双鲤传书至，诗句清含山水晖。",
        "dynasty": "宋",
        "collection_info": null
    },
    {
        "uuid": "409ac89c2ba1fdf58bf66af6412617aa",
        "title": "静晖楼前有荔子一株木老矣犹未生予去其枯枝今岁遂生一二百颗至六月方熟",
        "author": "王十朋",
        "content": "木老生迟六月丹，明珠百颗照朱颜。\n因渠风味思瑶柱，撩我乡心念玉环。\n路远应难三日寄，楼高更上一层攀。\n君谟谱内丁香种，宜在江陈品第间。",
        "dynasty": "宋",
        "collection_info": null
    },
    {
        "uuid": "f584aaaad220557de928e84c4a8ab6aa",
        "title": "行可和诗再用前韵",
        "author": "王十朋",
        "content": "肌肤冰雪鹤头丹，三峡相逢一破颜。\n人折高枝如折桂，鸟衔余颗似衔环。\n香传乐谱名尤重，红入诗家句莫攀。\n来岁熟时先寄我，梦魂应到白云间。",
        "dynasty": "宋",
        "collection_info": null
    },
    {
        "uuid": "ac7e7c82340a6e8bbfd5f26f4ca2b978",
        "title": "行可再和因思前日与韶美同饮计台临池摘实復用前韵",
        "author": "王十朋",
        "content": "星火烧空一夜丹，来禽青李觉无颜。\n少陵池舘三人赏，白帝江山四面环。\n生晚免教妃子污，食余应许黑衣攀。\n闽娘十八谁标榜，未必风流似此间。",
        "dynasty": "宋",
        "collection_info": null
    },
    {
        "uuid": "c669a7834f0c7363c2ec393704abe0b2",
        "title": "又用韵呈行可",
        "author": "王十朋",
        "content": "神仙乞与返魂丹，枯木能成处子颜。\n雅乐声中逢魏绛，重围解后见齐环。\n九龄赋妙那能继，三峡诗高未易攀。\n儿辈莫言酬倡晚，吾乡食实在秋间。",
        "dynasty": "宋",
        "collection_info": null
    },
    {
        "uuid": "f0bc763d5acbd7ad4f1e8cfb683e7338",
        "title": "元章至万州湖滩寄六言一绝云满目莫山平远一池云锦清酣忽有钟声林际直疑梦到江南某六月朔日登静晖楼观江涨望西南碧远数峰乃前日送别处也为之黯然楼前荔子初丹次韵寄元章",
        "author": "王十朋",
        "content": "遥碧峯尖如削，轻红荔脸初酣。\n水涨江天渺渺，故人一叶西南。",
        "dynasty": "宋",
        "collection_info": null
    },
    {
        "uuid": "f4b76a4b997ffcd965be7ab57a73a8b2",
        "title": "韶美至云安寄诗二首再用诗字韵以寄",
        "author": "王十朋",
        "content": "刘郎初自日边归，入峡殷勤寄我诗。\n大小承天思越绝，后先去国会坤维。\n分题应记跳珠夜，送别还思入竹时。\n千里遥遥共明月，此心无合亦无离。",
        "dynasty": "宋",
        "collection_info": null
    },
    {
        "uuid": "371cdad84e5295c201124c83ce66923c",
        "title": "伏日与同官小饮瑞白堂观跳珠分韵赋诗",
        "author": "王十朋",
        "content": "瑞白堂虚氷雪凝，散为珠玉洗炎蒸。\n诙谐未效东方朔，赋咏聊追杜少陵。",
        "dynasty": "宋",
        "collection_info": null
    },
    {
        "uuid": "dac6706328fc36b5b4eccc1002679822",
        "title": "伏日怀鄱阳同僚",
        "author": "王十朋",
        "content": "去岁鄱阳四望亭，题分十二志同登。\n眼中忽见天边月，不谓天边是固陵。",
        "dynasty": "宋",
        "collection_info": null
    },
    {
        "uuid": "558a300c2c670a5a5ba0d77a49cc4e3d",
        "title": "余干翁簿以予去饶之日郡人断桥见留画图赋诗见寄因次其韵",
        "author": "王十朋",
        "content": "我慕郑子真，躬耕老岩谷。\n不慕苏季子，腰金诧宗族。\n失脚落尘网，回头念幽独。\n向来鸳鹭行，进退惭碌碌。\n把麾鄱君国，饮水清湾曲。\n缅怀九贤人，痛闵千里俗。\n奉扬乏仁风，黎庶因炎燠。\n畴能政有成，敢望诺无宿。\n厚颜叨禄廪，汗背拥旌纛。\n命下忽夔门，诸公孰推毂。\n水陆三千里，湖重岭仍复。\n至喜谒文忠，秭归怀李矗。\n鄱人怜老守，去类楚臣逐。\n出门桥已断，拥道頞争蹙。\n初无龚黄政，滥继秦侯躅。\n仇香旧同僚，别寄两竿牍。\n赋诗仍画图，开卷宛在目。\n清音满干越，余韵到巴蜀。\n我有二顷田，荒芜雁山腹。\n愿画归去来，芒鞋事耕育。",
        "dynasty": "宋",
        "collection_info": null
    },
    {
        "uuid": "94a8fb1d4ed4446b6b1da305e36bbf14",
        "title": "赠裴童子",
        "author": "王十朋",
        "content": "文公有序规童子，将圣犹言畏后生。\n好把五车书尽读，五车读了要须行。",
        "dynasty": "宋",
        "collection_info": null
    },
    {
        "uuid": "66a5942e587da0786ad83025ccb68169",
        "title": "行可生日",
        "author": "王十朋",
        "content": "千载岐周鸑鹫闻，果生英杰嗣姬文。\n鲲鹏变化正六月，蟾兔光辉将十分。\n肯把威名争烈日，只将道眼视浮云。\n祝公寿共诗书久，一瓣心香已敬焚。",
        "dynasty": "宋",
        "collection_info": null
    },
    {
        "uuid": "2884d0161e40d44c85b4b63d41005dc5",
        "title": "王嘉叟和读楚东诗復用前韵以寄",
        "author": "王十朋",
        "content": "照眼骊珠光陆离，莆田太守寄新诗。\n死生贵贱交情见，惟有吾宗不徇时。",
        "dynasty": "宋",
        "collection_info": null
    },
    {
        "uuid": "275fd44d6ff50912943d9b218f419288",
        "title": "嘉叟和黯字诗再用前韵以寄",
        "author": "王十朋",
        "content": "金谷富季伦，丑坐贵思黯。\n人间几泉石，豪夺在轩槛。\n燕贺厦初成，花飞春忽减。\n破甑任生尘，只有莱芜范。",
        "dynasty": "宋",
        "collection_info": null
    },
    {
        "uuid": "1448517e2a0949bc315fcd5fa97d7a44",
        "title": "和喻叔奇宿大木寺",
        "author": "王十朋",
        "content": "木记余干大，风观楚国雄。\n吾诗留大木，君句压雄风。\n鄱水连天碧，潘花满县红。\n论文一尊酒，何日故人同。",
        "dynasty": "宋",
        "collection_info": null
    },
    {
        "uuid": "c6de31cc7cbfddef144b5c50fa63e510",
        "title": "用读楚东集韵寄元章",
        "author": "王十朋",
        "content": "谁遣吾侪合又离，江山深忆共题诗。\n君舟西上吾东矣，尊酒论文更几时。",
        "dynasty": "宋",
        "collection_info": null
    },
    {
        "uuid": "e6ddaa4ee546bba6ad9671bd7d9f1e0a",
        "title": "纳凉",
        "author": "王十朋",
        "content": "帘捲见山近，窗开竹香香。\n讼庭公事少，静坐纳微凉。",
        "dynasty": "宋",
        "collection_info": null
    },
    {
        "uuid": "2f19962264953a746ce884db368d260a",
        "title": "立秋",
        "author": "王十朋",
        "content": "节物催吾老，天涯见立秋。\n凉微金尚伏，暑炽火初流。\n家远思尝稻，年衰怯戴楸。\n归耕期已近，河汉望牵牛。",
        "dynasty": "宋",
        "collection_info": null
    },
    {
        "uuid": "78aa467ccbe30d071c37eb295d228e12",
        "title": "七夕",
        "author": "王十朋",
        "content": "去年佳节吴头见，今久秋声峡内闻。\n桂魄渐看成半璧，银河犹自掩微云。\n晒书空有便便腹，乞巧初无怪怪文。\n为向天边牛女道，夫耕妇织莫辞勤。",
        "dynasty": "宋",
        "collection_info": null
    },
    {
        "uuid": "c69f29a617abf17dcebee73d8ab79184",
        "title": "怀鄱阳",
        "author": "王十朋",
        "content": "一别鄱阳岁及朞，夔门又见食瓜时。\n自惭政拙无遗爱，安得民心有去思。",
        "dynasty": "宋",
        "collection_info": null
    },
    {
        "uuid": "ea091f9e25ee7e99ca0b5db2e169cb34",
        "title": "齿落用昌黎韵",
        "author": "王十朋",
        "content": "我来饶与夔，三载堕两齿。\n悬知年非永，早悟仕当已。\n要须未落时，猛效二疏止。\n胡为一再落，不已良可耻。\n慨然怀古人，未有长不死。\n因思年方少，辈行多胜己。\n颜红齿牢洁，徃徃同逝水。\n吾衰况如许，宁復老彭比。\n览镜视颜色，今昨不相似。\n行年五十五，万事可休矣。\n功名与富贵，磨灭何足纪。\n但愿早还乡，俯育三百指。\n婚嫁毕儿女，松楸依怙恃。\n弟兄饮真率，故旧忘汝尔。\n齿牙任摇脱，肉食吾不视。\n有身久为患，无齿实堪喜。\n始忧笑韩公，可惜陋子美。\n未必伤我心，兹言闻柳子。",
        "dynasty": "宋",
        "collection_info": null
    },
    {
        "uuid": "089474ef7354e963c39d976e7cb56cba",
        "title": "十八坊诗 宣化",
        "author": "王十朋",
        "content": "圣主有美化，丁宁戒守臣。\n毋令挂墙壁，宣以及吾民。",
        "dynasty": "宋",
        "collection_info": null
    },
    {
        "uuid": "a8c265d83d71305e01cfe67bbe5706af",
        "title": "十八坊诗 刑清",
        "author": "王十朋",
        "content": "昔日循良吏，狱空无怨声。\n刑清本无术，心地要先清。",
        "dynasty": "宋",
        "collection_info": null
    },
    {
        "uuid": "b861f08e03e57854a7b8ecd2fdbdf842",
        "title": "十八坊诗 介福",
        "author": "王十朋",
        "content": "兹地有神宇，人人来荐羞。\n神虽能介福，福亦自须求。",
        "dynasty": "宋",
        "collection_info": null
    },
    {
        "uuid": "dc9a16d872030f0a284c539ad9775652",
        "title": "十八坊诗 弭节",
        "author": "王十朋",
        "content": "川峡天下险，几人持节过。\n好来平处弭，莫起险中波。",
        "dynasty": "宋",
        "collection_info": null
    },
    {
        "uuid": "1d7ac8b4ee56141cbea878b81e5f1ce6",
        "title": "十八坊诗 皇华",
        "author": "王十朋",
        "content": "夔府皇华地，乘轺都几人。\n谁如二使者，实惠活斯民。",
        "dynasty": "宋",
        "collection_info": null
    },
    {
        "uuid": "4fad904bb606e7cd55ecab54eecf532a",
        "title": "十八坊诗 兴儒",
        "author": "王十朋",
        "content": "刀笠烧畬俗，舟航撇旋乡。\n五经谁教子，儒术破天荒。",
        "dynasty": "宋",
        "collection_info": null
    },
    {
        "uuid": "13a53caaea07e6d2ab9bdd87a4967858",
        "title": "十八坊诗 崇化",
        "author": "王十朋",
        "content": "西接卿云里，东连屈宋乡。\n好风吹峡水，尽作鲁芹香。",
        "dynasty": "宋",
        "collection_info": null
    },
    {
        "uuid": "40d01e367f8aa77bda2e8742901dbf13",
        "title": "十八坊诗 𢡟迁",
        "author": "王十朋",
        "content": "相与勿言利，要令通有无。\n家家香一瓣，心慕舜之徒。",
        "dynasty": "宋",
        "collection_info": null
    },
    {
        "uuid": "9c4e4a98aafce420e2dac4e1afb02c20",
        "title": "十八坊诗 兴龙",
        "author": "王十朋",
        "content": "世仰钦宗圣，人知太母贤。\n千秋龙已化，香火蜀江边。",
        "dynasty": "宋",
        "collection_info": null
    },
    {
        "uuid": "e658c1dd80cd0f155d73ed6633bc52ea",
        "title": "十八坊诗 卧龙",
        "author": "王十朋",
        "content": "非长陈寿赞赞，无首杜陵诗。\n庙貌并公论，如今胜昔时。",
        "dynasty": "宋",
        "collection_info": null
    },
    {
        "uuid": "dd41d7110bdd36c06ef52006018b8615",
        "title": "十八坊诗 庆丰",
        "author": "王十朋",
        "content": "谁道夔门陋，兹坊号庆丰。\n守臣忧国愿，端似杜陵翁。",
        "dynasty": "宋",
        "collection_info": null
    },
    {
        "uuid": "cf7d8da739b692ca494faa8c369df5d4",
        "title": "十八坊诗 礼宾",
        "author": "王十朋",
        "content": "前山名胜己，夔子有嘉宾。\n舘闢自予始，媿非贤主人。",
        "dynasty": "宋",
        "collection_info": null
    },
    {
        "uuid": "a861a5c52c0ca42c606b4b3af083b909",
        "title": "十八坊诗 通津",
        "author": "王十朋",
        "content": "大江来自蜀，众水共朝东。\n我欲扁舟去，问津从此通。",
        "dynasty": "宋",
        "collection_info": null
    },
    {
        "uuid": "d52e23f55b7d42ad089da1f0e3b2a272",
        "title": "十八坊诗 义泉",
        "author": "王十朋",
        "content": "官费接筒竹，民蠲沽水钱。\n丁宁后来者，莫负义名泉。",
        "dynasty": "宋",
        "collection_info": null
    },
    {
        "uuid": "912f08dc1e1bb0270078766036e3cd58",
        "title": "十八坊诗 永安",
        "author": "王十朋",
        "content": "分鼎江山在，受遗宫阙荒。\n风云时惨淡，疑会旧明良。",
        "dynasty": "宋",
        "collection_info": null
    },
    {
        "uuid": "45ddbd0fd76df439bf5b82b89a4d07cb",
        "title": "十八坊诗 折桂",
        "author": "王十朋",
        "content": "月窟何人到，向来标榜新。\n如今折桂者，不止一坊人。",
        "dynasty": "宋",
        "collection_info": null
    },
    {
        "uuid": "9625139c6ecf2e23400d45882062dc60",
        "title": "十八坊诗 知足",
        "author": "王十朋",
        "content": "二疏归去后，林下少休官。\n圣代夔门裏，一枝栖故鸾。",
        "dynasty": "宋",
        "collection_info": null
    },
    {
        "uuid": "58a0b5cc7dd5c58cd78e17bbdbce0dd8",
        "title": "十八坊诗 和风",
        "author": "王十朋",
        "content": "郡城深僻处，车马罕经过。\n中有人多少，人和风自和。",
        "dynasty": "宋",
        "collection_info": null
    },
    {
        "uuid": "e4dcbb12b6aa86a4659f0cf76c707cf0",
        "title": "制胜楼",
        "author": "王十朋",
        "content": "绝塞依天险，高城瞰阵图。\n公孙曾帝蜀，诸葛欲吞吴。\n尊俎衝千里，关山敌万夫。\n人谋兼地利，端坐静边隅。",
        "dynasty": "宋",
        "collection_info": null
    },
    {
        "uuid": "1d0edcbd0ec7577d5627ae6e6e68d25c",
        "title": "中元日得雨",
        "author": "王十朋",
        "content": "秋阳亢流火，时雨洗中元。\n既贺苗苏槁，还欣暑涤烦。\n德知天地大，功任鬼神言。\n愿作老农圃，一犁耕故园。",
        "dynasty": "宋",
        "collection_info": null
    },
    {
        "uuid": "66de51de5ea61f8f85004b2eced155d3",
        "title": "梦觉偶成",
        "author": "王十朋",
        "content": "早秋良夜月朦胧，梦觉凉生枕簟中。\n数点过云檐外雨，一声落木陇头风。",
        "dynasty": "宋",
        "collection_info": null
    },
    {
        "uuid": "740eab0bc20d8d192cfbd04a5c4bcbcf",
        "title": "题无隠斋寄交代张真父舍人",
        "author": "王十朋",
        "content": "遥自不欺室，来居无隠斋。\n事君均有犯，得郡两俱佳。\n西蜀去何猛，东瓯归未谐。\n清风数竿竹，时见故人怀。",
        "dynasty": "宋",
        "collection_info": null
    },
    {
        "uuid": "7d5f00ca67caa7a8083d8b4808c9117c",
        "title": "漕台赏荷花因诵昌黎太华峯头玉井莲句遂用其韵呈行可",
        "author": "王十朋",
        "content": "天池水落华开莲，绣衣呼宾倾玉船。\n赏花对酒诵佳句，香彻鼻观头风痊。\n韩公思摘太华实，陶令不结东林缘。\n何如君有第一朶，池上许我清芬连。",
        "dynasty": "宋",
        "collection_info": null
    },
    {
        "uuid": "8d62487a1e514db8dac960bb4ba05422",
        "title": "再用前韵",
        "author": "王十朋",
        "content": "梦草池塘千顷莲，红云楼阁游人船。\n熏熏风日作夏供，病不须药花能痊。\n朅来夔门念乡国，浄友喜结西台缘。\n明年华开各南北，今日有酒宜留连。",
        "dynasty": "宋",
        "collection_info": null
    },
    {
        "uuid": "da0c79fdb7f39c841a7df707c8e6e3c2",
        "title": "张主管摄郡秭归赠以三绝  其一",
        "author": "王十朋",
        "content": "魏公名德最芬馨，犹子传家有典刑。\n勉力施行诚与善，民谣待向峡中听。",
        "dynasty": "宋",
        "collection_info": null
    },
    {
        "uuid": "d0535095bd5ea3557611750dbf0b89ff",
        "title": "张主管摄郡秭归赠以三绝  其二",
        "author": "王十朋",
        "content": "女须归处郡如何，地狭民贫事不多。\n把酒送行无别语，要先抚字后催科。",
        "dynasty": "宋",
        "collection_info": null
    },
    {
        "uuid": "5fd4bdfeaa9eb51d9d240cb52615239b",
        "title": "张主管摄郡秭归赠以三绝  其三",
        "author": "王十朋",
        "content": "政术遥传京兆张，笑谈为治定循良。\n诸生相见宜相勉，正是风骚屈宋乡。",
        "dynasty": "宋",
        "collection_info": null
    },
    {
        "uuid": "488597c130dc58e255f90712a86fe90b",
        "title": "蒲萄",
        "author": "王十朋",
        "content": "水晶马乳荐新秋，青紫酸甜孰味优。\n只可堆盐饷韩子，不宜酿酒博凉州。",
        "dynasty": "宋",
        "collection_info": null
    },
    {
        "uuid": "203d1e66b99314ac249155b5f9155a16",
        "title": "寄赵果州",
        "author": "王十朋",
        "content": "九江话别已经年，三峡相逢岂偶然。\n预扫江头礼宾舘，论文尊酒菊花天。",
        "dynasty": "宋",
        "collection_info": null
    },
    {
        "uuid": "ea6948e6795a37be0d93680caa240986",
        "title": "寄阎普州",
        "author": "王十朋",
        "content": "对策天庭老布衣，直言中已有危机。\n须知东普胜西掖，好买扁舟及早归。",
        "dynasty": "宋",
        "collection_info": null
    },
    {
        "uuid": "2eb8f217f426e1d4c2f2cafa5d7339db",
        "title": "八月十二日雨",
        "author": "王十朋",
        "content": "七月之间旱如毁，祷而得之偶然耳。\n八月又旱农无秋，同僚劝效前日求。\n我方省愆未及祷，沛然一雨苏群槁。\n古人重请应上公，何敢频烦渎苍穹。\n但愿时旸及时雨，不独一州天下普。",
        "dynasty": "宋",
        "collection_info": null
    },
    {
        "uuid": "7f21579719218072bed1f72e2f8c7c0f",
        "title": "中秋对月用昌黎赠张功曹韵呈同官",
        "author": "王十朋",
        "content": "水精为鑑金为波，挂空影写山与河。\n清光此夜十分好，有酒有客宜高歌。\n去年今日行役苦，浪叟溪边宿逢雨。\n传闻蜀道如天高，崖悬壁绝哀猿号。\n波横剑戟不易上，陆有虎豹何由逃。\n江山旧恃白帝险，风俗犹带乌蛮臊。\n驱驰两月到西塞，梦寐万里还东皐。\n嗅梅踏雪巴子里，路入鬼门欣不死。\n飞飞倦鸟惟思还，玉笋岂是粗官班。\n余生但愿闲及酒，虚名宁顾触与蛮。\n良宵佳客十有五，云放月入尊罍间。\n颓然老子兴不浅，韩诗坡句聊追攀。\n君不见天宝云霓羽衣歌，人间乐舞难同科，遗音犹在悲凉多。\n有酒且饮遑恤他，不饮如此良夜何。",
        "dynasty": "宋",
        "collection_info": null
    },
    {
        "uuid": "af4856a65b2fc03baeb215e8f65accca",
        "title": "盘古庙",
        "author": "王十朋",
        "content": "盘古千千古，江头遗像存。\n伏羲犹后辈，礼殿尽诸孙。\n不屋昔非陋，有祠今未尊。\n东邻二郎庙，巫觋醉朝昏。",
        "dynasty": "宋",
        "collection_info": null
    },
    {
        "uuid": "48b32f622659a9ba72b4493c928dae35",
        "title": "赵果州之子年十四能作大字果州自荆南以诗寄予命书之字画老成异日必名家因赠以诗",
        "author": "王十朋",
        "content": "子政平生宜谅闻，故应有子嗣清芬。\n读书行见破万卷，识字岂惟能八分。\n年少便宜观上国，诗成真可张吾军。\n校雠异日居天禄，玉叶金枝有子云。",
        "dynasty": "宋",
        "collection_info": null
    },
    {
        "uuid": "12d82803b313fa2e4a824807b578ad21",
        "title": "送如上人  其一",
        "author": "王十朋",
        "content": "蜀道青天不易登，飘然云水遇乡僧。\n芒鞋便欲相随去，身缚粗官愧未能。",
        "dynasty": "宋",
        "collection_info": null
    },
    {
        "uuid": "e872cb6586ee59a94f33f1f69b8096d1",
        "title": "送如上人  其二",
        "author": "王十朋",
        "content": "十年作别稽山下，万里相逢峡水西。\n天下名山游已遍，好寻潜涧一枝栖。",
        "dynasty": "宋",
        "collection_info": null
    },
    {
        "uuid": "bb665fe4b0590ae03af355dfdaf519ee",
        "title": "州宅杂咏 甘露堂",
        "author": "王十朋",
        "content": "昔日贤太守，堂前零露甘。\n我来无善政，露下亦何堪。",
        "dynasty": "宋",
        "collection_info": null
    },
    {
        "uuid": "af239e85fb452af1f434742c9ceaf415",
        "title": "州宅杂咏 万卷堂",
        "author": "王十朋",
        "content": "书读万卷破，少陵观国初。\n登堂吾有媿，头白腹空虚。",
        "dynasty": "宋",
        "collection_info": null
    },
    {
        "uuid": "6d233aaf4e543ad0ad3ea5fde5c5b3d5",
        "title": "州宅杂咏 瑞白堂",
        "author": "王十朋",
        "content": "昔日曾夔州，兹堂见三白。\n为瑞不嫌多，年丰最宜麦。",
        "dynasty": "宋",
        "collection_info": null
    },
    {
        "uuid": "af092a1f30f030f92dfa086689b86ab0",
        "title": "州宅杂咏 诗史堂",
        "author": "王十朋",
        "content": "谁镌堂上石，光艷少陵章。\n莫作诗人看，斯文似子长。",
        "dynasty": "宋",
        "collection_info": null
    },
    {
        "uuid": "075b87e0cc9941070426a3d053f6e22e",
        "title": "州宅杂咏 易治堂",
        "author": "王十朋",
        "content": "风俗无难易，治之端在人。\n古夔尤易治，风俗本来淳。",
        "dynasty": "宋",
        "collection_info": null
    },
    {
        "uuid": "6185a261a123f578c717d49a129060ff",
        "title": "州宅杂咏 细香堂",
        "author": "王十朋",
        "content": "官舍谁为友，青青只此君。\n细香来燕寝，奚用炷炉熏。",
        "dynasty": "宋",
        "collection_info": null
    },
    {
        "uuid": "90e7da9f4fdc4ac39975c96a75747fe2",
        "title": "州宅杂咏 静晖楼",
        "author": "王十朋",
        "content": "占得高明地，长闻燕寝香。\n江流匹练白，竹日万金黄。",
        "dynasty": "宋",
        "collection_info": null
    },
    {
        "uuid": "9c575d20384ead64da84ad761e93b190",
        "title": "州宅杂咏 制胜楼",
        "author": "王十朋",
        "content": "形胜据天险，金汤无以过。\n英雄多失守，制胜在人和。",
        "dynasty": "宋",
        "collection_info": null
    },
    {
        "uuid": "10d2647a7e6d60933dc258e70ee5486d",
        "title": "州宅杂咏 穿杨亭",
        "author": "王十朋",
        "content": "仁者果何似，宜于射也观。\n穿杨不在手，心地要须端。",
        "dynasty": "宋",
        "collection_info": null
    },
    {
        "uuid": "e3c38f069582571a1fc209342eef246d",
        "title": "州宅杂咏 无隠斋",
        "author": "王十朋",
        "content": "勿谓江湖远，长如天日临。\n事君何敢隠，中外一般心。",
        "dynasty": "宋",
        "collection_info": null
    },
    {
        "uuid": "342a90be4df4bd64ed0df316a5fee30c",
        "title": "州宅杂咏 跳珠",
        "author": "王十朋",
        "content": "分得天池水，跳成月峡珠。\n一清夔子国，炎瘴自今无。",
        "dynasty": "宋",
        "collection_info": null
    },
    {
        "uuid": "7bdd7b15c637decd69e8cf5e0cc01e3e",
        "title": "州宅杂咏 土洞",
        "author": "王十朋",
        "content": "穴土谁为洞，温凉欲自私。\n人间有寒暑，坐此岂容知。",
        "dynasty": "宋",
        "collection_info": null
    },
    {
        "uuid": "548d776f1bd21d1446f11451829db5d2",
        "title": "州宅杂咏 柏",
        "author": "王十朋",
        "content": "深山夔子国，古柏静晖楼。\n柯叶今如许，相看几故侯。",
        "dynasty": "宋",
        "collection_info": null
    },
    {
        "uuid": "e3bda4ba8ddbcd02bf09ed17f0e629df",
        "title": "州宅杂咏 荔",
        "author": "王十朋",
        "content": "谁种楼前荔，周天几岁星。\n子随心地赤，叶到岁寒心。",
        "dynasty": "宋",
        "collection_info": null
    },
    {
        "uuid": "b0d2027beb2137a3bff98bddc0466509",
        "title": "州宅杂咏 竹",
        "author": "王十朋",
        "content": "郡斋谁种竹，绿荫未多浓。\n我欲添清閟，殷勤护箨龙。",
        "dynasty": "宋",
        "collection_info": null
    },
    {
        "uuid": "c10cfece6af155ac1914c08110a66936",
        "title": "州宅杂咏 柑",
        "author": "王十朋",
        "content": "白帝谁云陋，黄柑亦自香。\n一株三百颗，风味自吾乡。",
        "dynasty": "宋",
        "collection_info": null
    },
    {
        "uuid": "6c24a5d43c8128f8e0e96293515b6a5c",
        "title": "前辈有满城风雨近重阳句而不成篇九月六日遇雨因为足之招同官分韵",
        "author": "王十朋",
        "content": "满城风雨近重阳，准拟登高尚渺茫。\n会见明朝天气好，不教孤负菊花黄。",
        "dynasty": "宋",
        "collection_info": null
    },
    {
        "uuid": "94fc8c3a84714229eb571c5a18b2e597",
        "title": "又用前句作七绝  其一",
        "author": "王十朋",
        "content": "重阳无数日，风雨登临缓。\n会见天气佳，黄花挿须满。",
        "dynasty": "宋",
        "collection_info": null
    },
    {
        "uuid": "38b8357171340d19b8a26aa5ae0f18fc",
        "title": "又用前句作七绝  其二",
        "author": "王十朋",
        "content": "老对黄花节，遥临白帝城。\n空斋听萧瑟，点点是乡情。",
        "dynasty": "宋",
        "collection_info": null
    },
    {
        "uuid": "5a2e06edcf2c7fef1dc7bc73055d9c87",
        "title": "又用前句作七绝  其三",
        "author": "王十朋",
        "content": "江山悲木落，身世嘆飘蓬。\n未会登山客，先吹堕帽风。",
        "dynasty": "宋",
        "collection_info": null
    },
    {
        "uuid": "12de26a50174e289d591841757bc3131",
        "title": "又用前句作七绝  其四",
        "author": "王十朋",
        "content": "巫峡有雄风，菊天多细雨。\n知我欲登高，先期洗尘土。",
        "dynasty": "宋",
        "collection_info": null
    },
    {
        "uuid": "3416a1989303dbcb1f93096e7e87f100",
        "title": "又用前句作七绝  其五",
        "author": "王十朋",
        "content": "竹叶悲杜陵，秋云吟柳恽。\n家乡雁荡遥，节物龙山近。",
        "dynasty": "宋",
        "collection_info": null
    },
    {
        "uuid": "7221a5e6596f206e5c0092cf102e6fa9",
        "title": "又用前句作七绝  其六",
        "author": "王十朋",
        "content": "灰飞季秋管，云暗巫山峯。\n我欲廓氛曀，试呼黎与重。",
        "dynasty": "宋",
        "collection_info": null
    },
    {
        "uuid": "ab3e83fa49b125c1853550ea0af88c0c",
        "title": "又用前句作七绝  其七",
        "author": "王十朋",
        "content": "节近愁阴雨，云披见太阳。\n殷勤呼酒伴，烂熳醉秋光。",
        "dynasty": "宋",
        "collection_info": null
    },
    {
        "uuid": "ed7437fee74c937461879dbb744027c0",
        "title": "九日登卧龙山呈同官",
        "author": "王十朋",
        "content": "老逢佳节强跻攀，兴遶东篱媿未还。\n与客携壶登缥缈，寻僧对榻卧幽闲。\n白盐照日一峯古，乌帽吹风双鬓班。\n坐上无非孟嘉辈，卧龙山却胜龙山。",
        "dynasty": "宋",
        "collection_info": null
    },
    {
        "uuid": "10f56920058cf8f250c53d7b16aae1ec",
        "title": "又一绝",
        "author": "王十朋",
        "content": "夔子山高峡天阔，骚人宅近刚肠悲。\n菊花上头不易得，酒盏到手何须辞。",
        "dynasty": "宋",
        "collection_info": null
    },
    {
        "uuid": "86df0cf765c2ee1055908d2e07699ab7",
        "title": "送何希深舍人赴召",
        "author": "王十朋",
        "content": "十年持节国西门，万里东归德愈尊。\n平叔渊源易论语，子云游戏字方言。\n坐令国体还元气，重见文星照掖垣。\n廊庙诸公倘相问，为言真欲老田园。",
        "dynasty": "宋",
        "collection_info": null
    },
    {
        "uuid": "7f22d5c166e9aede17958c2cfee8046c",
        "title": "至瞿唐关戏用山名成一绝",
        "author": "王十朋",
        "content": "取友要如山胜己，居官宜似地青帘。\n边庭未静尚赤甲，鼎鼎欲调须白盐。",
        "dynasty": "宋",
        "collection_info": null
    },
    {
        "uuid": "0a82afda32218c1d71cdd70ea2e01358",
        "title": "连日至瞿唐谒白帝祠登越公三峡堂徘徊览古共成十二绝 瞿唐",
        "author": "王十朋",
        "content": "七日重来白帝城，劳生远宦厌将迎。\n瞿唐莫下今宜下，兴逐渔舟一叶轻。",
        "dynasty": "宋",
        "collection_info": null
    },
    {
        "uuid": "e28adfa614ac5677098a1ffc6fb30192",
        "title": "连日至瞿唐谒白帝祠登越公三峡堂徘徊览古共成十二绝 滟滪",
        "author": "王十朋",
        "content": "水涨瞿唐势更危，舟人贪进只嫌迟。\n天将此石垂深戒，看取形如象马时。",
        "dynasty": "宋",
        "collection_info": null
    },
    {
        "uuid": "c6d19afd9d2f9f9b8a77ac3a2b000d52",
        "title": "连日至瞿唐谒白帝祠登越公三峡堂徘徊览古共成十二绝 白帝城",
        "author": "王十朋",
        "content": "火德重兴六合同，金行数止一星终。\n鼎分虽媿刘玄德，面缚肯为安乐公。",
        "dynasty": "宋",
        "collection_info": null
    },
    {
        "uuid": "1d1e82a0245004fe7ddedd8d5780446e",
        "title": "连日至瞿唐谒白帝祠登越公三峡堂徘徊览古共成十二绝 越公堂",
        "author": "王十朋",
        "content": "柱国杨家二世亡，越公遗迹独绵长。\n不能牢固隋基业，枉费精神在一堂。",
        "dynasty": "宋",
        "collection_info": null
    },
    {
        "uuid": "c519591c07a38e6c75220a46ed7e8073",
        "title": "连日至瞿唐谒白帝祠登越公三峡堂徘徊览古共成十二绝 三峡堂",
        "author": "王十朋",
        "content": "三峡堂中看倒流，沉舟侧畔过千舟。\n世途险更胜三峡，多少人怀积羽忧。",
        "dynasty": "宋",
        "collection_info": null
    },
    {
        "uuid": "fec27c896b86840df901ac05ce58382c",
        "title": "连日至瞿唐谒白帝祠登越公三峡堂徘徊览古共成十二绝 石笋",
        "author": "王十朋",
        "content": "白帝祠前石笋三，根连滟滪立相参。\n不知此石能言否，往事应同老柏谈。",
        "dynasty": "宋",
        "collection_info": null
    },
    {
        "uuid": "d9471b304267ce21a45e345167d6f6d5",
        "title": "连日至瞿唐谒白帝祠登越公三峡堂徘徊览古共成十二绝 白盐",
        "author": "王十朋",
        "content": "蜀中盐井知多少，功利端能与海分。\n尚使此山真可煮，商功计利更纷纷。",
        "dynasty": "宋",
        "collection_info": null
    },
    {
        "uuid": "ee9859bd79220286de2cfd0747e300c5",
        "title": "连日至瞿唐谒白帝祠登越公三峡堂徘徊览古共成十二绝 赤甲",
        "author": "王十朋",
        "content": "赤甲城连白帝城，子阳曾向此屯兵。\n区区板筑徒劳耳，尚赤由来是汉营。",
        "dynasty": "宋",
        "collection_info": null
    },
    {
        "uuid": "e835b745237a28fc55e7dd67da685780",
        "title": "连日至瞿唐谒白帝祠登越公三峡堂徘徊览古共成十二绝 东屯",
        "author": "王十朋",
        "content": "少陵别业古东屯，一饭遗忠畎亩存。\n我辈月叨官九斗，须知粒粒是君恩。",
        "dynasty": "宋",
        "collection_info": null
    },
    {
        "uuid": "32908f8be3f1d313c5d15c58d70555c8",
        "title": "连日至瞿唐谒白帝祠登越公三峡堂徘徊览古共成十二绝 昭烈庙",
        "author": "王十朋",
        "content": "老臣苦欲争天下，嗣子何曾思蜀中。\n古屋数椽犹庙食，伤心地近永安宫。",
        "dynasty": "宋",
        "collection_info": null
    },
    {
        "uuid": "4e239d941c9b7bc78b91c182575b95bc",
        "title": "连日至瞿唐谒白帝祠登越公三峡堂徘徊览古共成十二绝 八阵图",
        "author": "王十朋",
        "content": "一家天下裂三都，忠愤填胸出阵图。\n千载相知惟白水，此心元不为吞吴。",
        "dynasty": "宋",
        "collection_info": null
    },
    {
        "uuid": "11355bd426f2227d2d62fcdc7f244569",
        "title": "连日至瞿唐谒白帝祠登越公三峡堂徘徊览古共成十二绝 胜己山",
        "author": "王十朋",
        "content": "私心克尽道方大，胜己与游名始成。\n物我太深谁氏子，却将己胜易山名。",
        "dynasty": "宋",
        "collection_info": null
    },
    {
        "uuid": "bf9c878230144946e85494096eb10605",
        "title": "题无隠斋",
        "author": "王十朋",
        "content": "檐日照我几，竹风清我襟。\n官身心处士，官舍趣山林。",
        "dynasty": "宋",
        "collection_info": null
    },
    {
        "uuid": "3198d61ba2ae49b2bd7f99596ffcdae1",
        "title": "送喻令",
        "author": "王十朋",
        "content": "扪膝先生有凤毛，三年鱼邑试牛刀。\n要令人被絃歌化，讵肯身辞州县劳。\n贤令首祠唐质肃，诗篇时出楚风骚。\n西归更勉家传学，云翼行看九万高。",
        "dynasty": "宋",
        "collection_info": null
    },
    {
        "uuid": "041d00b38d99605bccfb19009d63290c",
        "title": "十月九日雪",
        "author": "王十朋",
        "content": "夔子今年雪，初冬已在山。\n峯非是盐白，鬓不为诗班。\n寒律三朝后，雷声八日间。\n潜催子猷棹，乘兴早知还。",
        "dynasty": "宋",
        "collection_info": null
    },
    {
        "uuid": "9df2f56b5b3f918b295e608ac11199df",
        "title": "食柑",
        "author": "王十朋",
        "content": "萧山陆橘东坡传，夔子黄柑老杜诗。\n楚越相望五千里，西州滋味独浓知。",
        "dynasty": "宋",
        "collection_info": null
    },
    {
        "uuid": "d005433d9b0f2a44db4098cad3da57ee",
        "title": "十日买黄菊二株",
        "author": "王十朋",
        "content": "十月更十日，黄花开满枝。\n鲜鲜如可餐，采采还自疑。\n重阳不堪摘，况后一月期。\n既晚何用好，兹言闻退之。\n天然傲霜性，宁问早与迟。\n不以日月断，深杯为花持。",
        "dynasty": "宋",
        "collection_info": null
    },
    {
        "uuid": "4dbc200ab929ce3bb5ba80b81ee131ff",
        "title": "采菊图",
        "author": "王十朋",
        "content": "渊明耻折腰，慨然咏式微。\n闲居爱重九，采菊来白衣。\n南山忽在眼，倦鸟亦知归。\n至今东篱花，清如首阳薇。",
        "dynasty": "宋",
        "collection_info": null
    },
    {
        "uuid": "0b97841adef13a8deb744b87ecd54e12",
        "title": "梁彭州归自道山泝流入峡以二诗见寄因次其韵  其一",
        "author": "王十朋",
        "content": "首遇重华闢四门，郡符帅阃误蒙恩。\n路经滟滪少陵鬓，草梦池塘灵运魂。\n马运敢辞论水陆，兵储未暇议营屯。\n故人相见谈时事，耿耿胸中直气存。",
        "dynasty": "宋",
        "collection_info": null
    },
    {
        "uuid": "e7741657f2dcd81f949bb49bd9c09435",
        "title": "梁彭州归自道山泝流入峡以二诗见寄因次其韵  其二",
        "author": "王十朋",
        "content": "壮夫白首两同年，又继钱塘唱和篇。\n十载音书天上雁，一江风雪峡中船。\n西州贤守得高适，东观人才推孟坚。\n紫陌曾陪探花马，姓名深愧在卢前。",
        "dynasty": "宋",
        "collection_info": null
    },
    {
        "uuid": "a343d49b1f8a16a17dbb21e626474d4b",
        "title": "梁彭州与客登卧龙山送酒二尊  其一",
        "author": "王十朋",
        "content": "五马携壶上卧龙，四夔连骑与游从。\n山中古柏岁寒色，应为清流作意浓。",
        "dynasty": "宋",
        "collection_info": null
    },
    {
        "uuid": "ddeca131f98f1de2003946d9403d12b6",
        "title": "梁彭州与客登卧龙山送酒二尊  其二",
        "author": "王十朋",
        "content": "天禄归来杨子云，酒随后乘为论文。\n云安曲米瓶双玉，聊助诗人作小醺。",
        "dynasty": "宋",
        "collection_info": null
    },
    {
        "uuid": "266c31121c9a8b5ef516c12c7ee4b894",
        "title": "阎普州赵果州舟中唱和以巨轴见寄酬以二首  其一",
        "author": "王十朋",
        "content": "联舟西上沸欢声，赵璧隋珠照坐明。\n一客词流三峡水，百篇诗压五言城。\n广文旧舍欣重扫，阿买奇儿况侍行。\n我以礼宾名客舘，云安曲米待君倾。",
        "dynasty": "宋",
        "collection_info": null
    },
    {
        "uuid": "7f883210bda0528a1a397d0dcb3a3d4c",
        "title": "阎普州赵果州舟中唱和以巨轴见寄酬以二首  其二",
        "author": "王十朋",
        "content": "灯结寒花鹊有声，书传双鲤眼增明。\n人言尽是青云士，天遣相逢白帝城。\n富贵有机端可畏，山川非险莫辞行。\n定知蜀道从今易，东普南充盖已倾。",
        "dynasty": "宋",
        "collection_info": null
    },
    {
        "uuid": "a3e009a1367ff124a96819f66e565ba2",
        "title": "丙戌冬十月阎惠夫梁子绍得郡还蜀联舟过夔访予于郡斋修同年之好也因观太上皇帝亲擢御札及馆阁题名感嘆良久辄成恶诗一章以纪陈迹且志吾侪会合之异",
        "author": "王十朋",
        "content": "光尧亲擢赐巍科，穅秕居前有媿多。\n书向蓬山俱点勘，诗从天竺共吟哦。\n十年尊酒喜身健，五马人生惊鬓皤。\n握手夔门话畴昔，君恩未报欲如何。",
        "dynasty": "宋",
        "collection_info": null
    },
    {
        "uuid": "ee22cc2d5321bcb5af4f7a4af16624e5",
        "title": "与二同年观雪于八阵台果州会焉酌酒论文煮惠山泉瀹建溪茶诵少陵江流石不转之句復用前韵",
        "author": "王十朋",
        "content": "吾侪风味雅同科，领略江山逸兴多。\n诸葛阵图台上看，少陵诗句酒中哦。\n惠山活水煎茶白，胜己高峯带雪皤。\n绝境况逢三五马，定将好句压阴何。",
        "dynasty": "宋",
        "collection_info": null
    },
    {
        "uuid": "92fd3f38896d201089b572ecb4a00cc9",
        "title": "惠夫子绍二同年怀章过夔宗英赵若拙联舟西上赋诗二首记吾三人会合之异次韵仍简二同年  其一",
        "author": "王十朋",
        "content": "端似唐人会合年，句追籍彻孟韩联。\n朱幡俱任专城寄，白首叨持帅阃权。\n鼎甲岂如天圣榜，宗盟不减德麟贤。\n客真不恶主人恶，胜己山名自古传。",
        "dynasty": "宋",
        "collection_info": null
    },
    {
        "uuid": "b26fe1d7d2a5cc1501f112fc36a3cbe5",
        "title": "惠夫子绍二同年怀章过夔宗英赵若拙联舟西上赋诗二首记吾三人会合之异次韵仍简二同年  其二",
        "author": "王十朋",
        "content": "晚菊鲜鲜梅蘂新，天涯对酒忽三人。\n才高不比丹青相，志大聊为州县臣。\n麾把普彭夔子国，榜同詹愈季元宾。\n二公行矣居廊庙，放我江湖作逸民。",
        "dynasty": "宋",
        "collection_info": null
    },
    {
        "uuid": "b2d2d91c0502bf7963c712642bb2aeaa",
        "title": "与惠夫若拙小酌郡斋再用联字韵并寄子绍",
        "author": "王十朋",
        "content": "杯盘草草酌同年，更与英英玉叶联。\n我辈论交真有道，异时当国愿无权。\n策蒙亲擢言尤直，召不留中已足贤。\n天遣西来结诗社，邮筒毋惜徃来传。",
        "dynasty": "宋",
        "collection_info": null
    },
    {
        "uuid": "1a81790f27983658ef5f507dbede3285",
        "title": "三友堂",
        "author": "王十朋",
        "content": "丁丑同年友，三人忽此逢。\n符分俱握虎，簪盍偶成龙。\n抚卷神山远，衔杯瑞雪浓。\n一壶胜太白，形影月游从。",
        "dynasty": "宋",
        "collection_info": null
    },
    {
        "uuid": "9f26f31ff5a7b4286f7f26fc923f910b",
        "title": "生日",
        "author": "王十朋",
        "content": "老遇悬弧旦，天涯把一麾。\n误蒙崧岳句，忍诵蓼莪诗。\n节物梅经眼，年华雪上眉。\n儿曾觞寿酒，尽是祝归期。",
        "dynasty": "宋",
        "collection_info": null
    },
    {
        "uuid": "38e73e68c55d51e02db36225024ef079",
        "title": "观画像",
        "author": "王十朋",
        "content": "似我岂真我，相看还自疑。\n陋非台阁像，高失布韦时。\n吟苦眉常皱，忧多鬓早衰。\n惓惓畎亩志，无復画师知。",
        "dynasty": "宋",
        "collection_info": null
    },
    {
        "uuid": "5cc1c3da3f5bee59ee6cfe64a8bdb83e",
        "title": "杜殿院挽词  其一",
        "author": "王十朋",
        "content": "流落杜陵老，平生一饭忠。\n大贤宜有后，异代果生公。\n文艷神藜烛，霜蹄御史骢。\n九原呼不起，萧瑟柏台空。",
        "dynasty": "宋",
        "collection_info": null
    },
    {
        "uuid": "3976a6a581bd13302ff248b52a9a04e3",
        "title": "杜殿院挽词  其二",
        "author": "王十朋",
        "content": "亲擢逢明主，台纲振一时。\n触真同獬荐，问不到狐狸。\n姦佞已落胆，江湖甘把麾。\n贤哉郭有道，无媿蔡邑碑。",
        "dynasty": "宋",
        "collection_info": null
    },
    {
        "uuid": "8c3fb4e70f6f87b4fa18c833551473df",
        "title": "杜殿院挽词  其三",
        "author": "王十朋",
        "content": "我昔游三舘，闻公论立朝。\n端如平日语，果不小人饶。\n节义真齐固，年龄不逮乔。\n英魂已上天，楚些讵容招。",
        "dynasty": "宋",
        "collection_info": null
    },
    {
        "uuid": "4846168efb9df13be8ac6386580a11ae",
        "title": "会同僚于郡斋煮惠山泉烹建溪茶酌瞿唐春",
        "author": "王十朋",
        "content": "锡泉龙焙忽飞来，春着瞿唐初泼醅。\n肠似玉川堪七碗，兴如太白谩三杯。\n月团不许无诗得，霜蘂端因有分开。\n石铫瓦盆吾已具，竹林它日定相陪。",
        "dynasty": "宋",
        "collection_info": null
    },
    {
        "uuid": "450c7bf7026104244b56a06bb02e1928",
        "title": "同僚和诗復用前韵",
        "author": "王十朋",
        "content": "扫地焚香待客来，煎泉瀹茗漉官醅。\n相公溪近何曾汲，白帝城寒正可杯。\n江上诗成风叶落，阁中兴动雪梅开。\n嘉宾饮散铃斋静，月照虚窗有影陪。",
        "dynasty": "宋",
        "collection_info": null
    },
    {
        "uuid": "87b7a3cd462481224ef68c0b82ea09db",
        "title": "蜡梅",
        "author": "王十朋",
        "content": "天工着意点酡酥，不与江梅斗雪肤。\n露滴蜂房酿崖蜜，日烘龙脑喷金炉。\n万松张盖黄尤好，三峡藏春绿不枯。\n题品倘非坡与谷，世人应作小虫呼。",
        "dynasty": "宋",
        "collection_info": null
    },
    {
        "uuid": "b44bc604d6aeda76120151c21b25ee92",
        "title": "子绍至云安復和前韵见寄酬以二首  其一",
        "author": "王十朋",
        "content": "细阅皇朝进士科，第三人最得贤多。\n不劳则饿天将任，或起而僵帝欲哦。\n舘阁早推仁者勇，庙堂终作国之皤。\n也知有意东山卧，其奈苍生望子何。",
        "dynasty": "宋",
        "collection_info": null
    },
    {
        "uuid": "900c40afb1e82f897ea5710216adda04",
        "title": "子绍至云安復和前韵见寄酬以二首  其二",
        "author": "王十朋",
        "content": "不比求游占一科，无施不可患才多。\n手持江海一麾去，梦与神仙七字哦。\n客裏有书情愈重，别来多病鬓添皤。\n郡斋独坐岁华莫，眼见官梅深忆何。",
        "dynasty": "宋",
        "collection_info": null
    },
    {
        "uuid": "cb905961a5b051e83a180cf71852a6e8",
        "title": "赵若拙卓尔不群佳公子也痛亲不见名堂曰思诸公争赋之不鄙予亦以诗命予谓若拙不止乎思也且能显之作思堂诗",
        "author": "王十朋",
        "content": "天下人子皆思亲，思而显之能几人。\n入堂省亲亲不见，长向羹墙见亲面。\n身苟不立名不扬，九原何由发幽光。\n金枝挺挺贤公子，风树兴悲思不已。\n口诵孝经第一篇，立身行道期心传。\n直谅多闻古三益，标准宗支名籍籍。\n前日召还胡不留，一麾出守西南州。\n官职人心所同欲，孝子思亲恐亲辱。\n不独思亲能显亲，孔门曾子君前身。\n我愧思亲未能显，诗作思堂涕徒泫。",
        "dynasty": "宋",
        "collection_info": null
    },
    {
        "uuid": "478d8a8a441f9215ef3d924ce1c651fb",
        "title": "题朱钤干灏无喧室",
        "author": "王十朋",
        "content": "雅抱渊明尚，处喧思避喧。\n门虽有车马，趣不异丘园。\n仁者本来静，时然应亦言。\n端能重吾幕，无復扰为烦。",
        "dynasty": "宋",
        "collection_info": null
    },
    {
        "uuid": "5835024d46e7a5d292b78200b15316c8",
        "title": "糟蟹荐杯",
        "author": "王十朋",
        "content": "曲生有理何曾浊，公子无肠却最佳。\n罗馔宁同富儿饮，带糟聊慰老饕怀。",
        "dynasty": "宋",
        "collection_info": null
    },
    {
        "uuid": "e4247995adad8128c98fcb973eff045b",
        "title": "至日寄二弟",
        "author": "王十朋",
        "content": "云物书何处，山城白帝旁。\n鬓丝惊渐短，日线喜初长。\n江冷鱼思復，阳回雁恋行。\n小舟吾已具，命下即还乡。",
        "dynasty": "宋",
        "collection_info": null
    },
    {
        "uuid": "16600fff4939db5065fce1eaf61e3a90",
        "title": "怀二叔",
        "author": "王十朋",
        "content": "二叔年高甚，天涯侄未归。\n一阳云物动，三峡梦魂飞。\n丈室怀明庆，巍楼上静晖。\n皇恩许归去，行矣叩林扉。",
        "dynasty": "宋",
        "collection_info": null
    },
    {
        "uuid": "3d733ce90a6d8d416e451d8ffc747142",
        "title": "连日鹊喜东归之祥也诗寄二弟",
        "author": "王十朋",
        "content": "乌鹊枝头竟日喧，皇恩应许返丘园。\n荒芜赋就同元亮，欢喜诗成异审言。\n定有好音来象阙，媿无遗爱在夔门。\n寄书预报梅溪弟，洒扫吾庐办酒尊。",
        "dynasty": "宋",
        "collection_info": null
    },
    {
        "uuid": "bd6d1ba65fa1f3755c433af8c98f35f1",
        "title": "白云楼赴周漕饭追念行可",
        "author": "王十朋",
        "content": "不到西台久，伤心忆旧游。\n水流犹故沼，云散只空楼。\n丹荔谁祠柳，清斋不对周。\n徘徊赋诗处，泪下莫能收。",
        "dynasty": "宋",
        "collection_info": null
    },
    {
        "uuid": "a64d4207a10da1185735d4505551be70",
        "title": "哭陈阜卿  其一",
        "author": "王十朋",
        "content": "槐市声名早，儒林行艺尊。\n麟经无绝学，乌府有危言。\n半岁甘泉橐，频年刺史幡。\n凄凉道山旧，今日几人存。",
        "dynasty": "宋",
        "collection_info": null
    },
    {
        "uuid": "ec6ab567df52c870323459432154915c",
        "title": "哭陈阜卿  其二",
        "author": "王十朋",
        "content": "识面登瀛日，论心去国时。\n孟轲非好辩，羊祜有先知。\n手笔今文伯，神明古吏师。\n老成嗟不见，流泪读招词。",
        "dynasty": "宋",
        "collection_info": null
    },
    {
        "uuid": "ce07830ffadb8474a1f5036374fc5654",
        "title": "哭陈阜卿  其三",
        "author": "王十朋",
        "content": "我守鄱君国，公时帅豫章。\n诗筒续元白，治境接龚黄。\n流落来夔子，传闻侍玉皇。\n北门方卧护，帝忽遣巫阳。",
        "dynasty": "宋",
        "collection_info": null
    },
    {
        "uuid": "fe929fedbd43c162749830c995b5657d",
        "title": "哭陈阜卿  其四",
        "author": "王十朋",
        "content": "邸报知凶讣，伤心不忍言。\n图犹对徐孺，人已丧陈蕃。\n杖屦欲三径，衣冠俄九原。\n数行嬴博泪，瞑目有余痕。",
        "dynasty": "宋",
        "collection_info": null
    },
    {
        "uuid": "13f7167f9805f2325b8ccf847b8d2f8f",
        "title": "梦人赠范文正公集",
        "author": "王十朋",
        "content": "平生敬慕范文正，遗像向来祠楚东。\n梦裏何人赠文集，见公端似见周公。",
        "dynasty": "宋",
        "collection_info": null
    },
    {
        "uuid": "ba1deb36a2d62f42bfa0ab2eb3cee65a",
        "title": "食笋  其一",
        "author": "王十朋",
        "content": "篔筜又復长纤纤，头角犹藏味已甜。\n吾友子修三载别，不知稚子几根添。",
        "dynasty": "宋",
        "collection_info": null
    },
    {
        "uuid": "cbca169d5aa0f58da1fd134880f21bba",
        "title": "食笋  其二",
        "author": "王十朋",
        "content": "着庭食笋记当年，屈指交游半鬼仙。\n谨护箨龙无恙否，得时张主想参天。",
        "dynasty": "宋",
        "collection_info": null
    },
    {
        "uuid": "80c2cdd6839b42eb02bad3d1e22ddfbf",
        "title": "食笋  其三",
        "author": "王十朋",
        "content": "夔门雪裏竹萌抽，味占盘餐第一流。\n深忆江西陈仲举，如今无復寄猫头。",
        "dynasty": "宋",
        "collection_info": null
    },
    {
        "uuid": "b09c3a64257d3d83ac1734d335dfc888",
        "title": "寇莱公取韦苏州野渡无人舟自横之句增为十字见于曾南丰所作公传则知前辈作诗一言一句皆有来历予用其说为巴东词记有新进士作诗云语当人意为佳句何与韦郎野渡舟用其以解嘲",
        "author": "王十朋",
        "content": "野水再经吟咏手，一般景象两般舟。\n莱公相业韦郎句，付与诗人子细搜。",
        "dynasty": "宋",
        "collection_info": null
    },
    {
        "uuid": "91365654c541ae463a1f370734991ca9",
        "title": "夔砚",
        "author": "王十朋",
        "content": "一片夔州砚，千年禹凿痕。\n平公见尔祖，王子得其孙。\n铜雀今安有，罗文世所尊。\n聊同玄颖辈，文字与吾论。",
        "dynasty": "宋",
        "collection_info": null
    },
    {
        "uuid": "d144db8e935cccb09c49c6d1280426f3",
        "title": "闻韶美侍郎易任广汉  其一",
        "author": "王十朋",
        "content": "帝眷甘泉旧，纶恩换虎符。\n神应驰北阙，眼已见西湖。\n霖雨思贤甚，仙槎到汉无。\n书梁形梦寐，大厦待公扶。",
        "dynasty": "宋",
        "collection_info": null
    },
    {
        "uuid": "e9a4774515358574e11f9e9e9b0b347e",
        "title": "闻韶美侍郎易任广汉  其二",
        "author": "王十朋",
        "content": "书欲临邛去，公俄广汉行。\n湖欣遇房相，诗拟和刘兄。\n为郡人生贵，还乡昼锦荣。\n无从陪杖屦，老我欲归耕。",
        "dynasty": "宋",
        "collection_info": null
    },
    {
        "uuid": "4645682b6bf2a371f623ab000a1b3841",
        "title": "腊日与同官小集八阵台观武侯新祠",
        "author": "王十朋",
        "content": "伏几何时腊又逢，天涯尊酒记游从。\n未于山下祠黄石，且向江濆谒卧龙。\n青眼共看官舍柳，白头相对雪天峯虎。\n符愿逐桃符换，万里归心一片浓。",
        "dynasty": "宋",
        "collection_info": null
    },
    {
        "uuid": "6b52d6840df75ba4effd813322f36e2d",
        "title": "梅雪",
        "author": "王十朋",
        "content": "同僚文字三杯酒，腊日江山八阵台。\n冷有人嫌吾似雪，清无尘染客如梅。",
        "dynasty": "宋",
        "collection_info": null
    },
    {
        "uuid": "917818e7e77bb1b4f576bbb0eea1ca94",
        "title": "十八日迓虞参政于西城竹亭去岁亦以此日送之",
        "author": "王十朋",
        "content": "两年此日此江滨，又迓向来归去宾。\n兀坐茅亭竹应笑，林间不着送迎人。",
        "dynasty": "宋",
        "collection_info": null
    },
    {
        "uuid": "32fb052f4050155c5f87c706a8a74dec",
        "title": "读东坡诗",
        "author": "王十朋",
        "content": "东坡文章冠天下，日月争光薄风雅。\n谁分宗派故谤伤，蚍蜉撼树不自量。\n堂堂天人欧阳子，引鞭逊避门下士。\n天昌斯文大才出，先生弟子俱第一。\n天人诗如李谪仙，此论最公谁不然。\n词无艰深非浅近，章成韵尽意不尽。\n味长何止飞鸟惊，臆说纷纷几元稹。\n浑然天成无斧凿，二百年来无此作。\n谁与争先惟大苏，谪仙退之非过呼。\n胸中万卷古今有，笔下一点尘埃无。\n武库森然富摛掞，利钝一从人点检。\n莫年海上诗更高，和陶之诗又过陶。\n地闢天开含万彙，少陵相逢亦应避。\n北斗以南能几人，大江之西有异议。\n日光玉洁一退之，亦言能文不能诗。\n碑淮颂圣十琴操，生民清庙离骚词。\n舂容大篇骋豪怪，韵到窘束尤瑰奇。\n韩子于诗盖余事，诗至韩子将何讥。\n文章定价如金玉，口为轻重专门学。\n向来学者尊西昆，诗无老杜文无韩。\n凈扫书斋拂尘几，瓣香敬为三夫子。",
        "dynasty": "宋",
        "collection_info": null
    },
    {
        "uuid": "214073e8cb971d49aa150905c5ffffa8",
        "title": "除日",
        "author": "王十朋",
        "content": "蜗舍三年别，夔门两岁除。\n盆虽具肴簌，傩不是乡闾。\n枥马喧新集，桃符换旧书。\n何如杜陵老，守岁阿咸居。",
        "dynasty": "宋",
        "collection_info": null
    },
    {
        "uuid": "2772b3dfcbcef93bde8db92eba95faab",
        "title": "元日",
        "author": "王十朋",
        "content": "元日年年见，天涯意故长。\n诗篇示宗武，春色酌瞿唐。\n白髮又新岁，黄甘非故乡。\n弟兄团拜处，归去愿成行。",
        "dynasty": "宋",
        "collection_info": null
    },
    {
        "uuid": "6a9674f8ad9096f6ebbe5b7df62e9446",
        "title": "赵果州送黄柑金泉酒",
        "author": "王十朋",
        "content": "元日书来自果州，柑三百颗酒新蒭。\n贤于齐下六从事，好似平阳千户侯。\n老矣惟思醉乡去，归欤且种木奴休。\n使君厚意吾先辱，媿乏琼瑶报所投。",
        "dynasty": "宋",
        "collection_info": null
    },
    {
        "uuid": "c2f2528907350e345b13d659bbbd0600",
        "title": "四日雪坐间有江梅水仙花因目曰三白 梅花",
        "author": "王十朋",
        "content": "孤标相对楚天涯，寒不能威意自佳。\n消得广平公援笔，此花真是铁心花。",
        "dynasty": "宋",
        "collection_info": null
    },
    {
        "uuid": "6f7b8c15619d0ec90799846582ede5ba",
        "title": "四日雪坐间有江梅水仙花因目曰三白 水仙花",
        "author": "王十朋",
        "content": "叶抽书带秀文房，玉表黄中耐雪霜。\n得水成仙最风味，与梅为弟各芬香。",
        "dynasty": "宋",
        "collection_info": null
    },
    {
        "uuid": "e8a5b89f55c1130b7bcfead45c13e073",
        "title": "四日雪坐间有江梅水仙花因目曰三白 雪",
        "author": "王十朋",
        "content": "不来平地只山巅，端为民贫故见怜。\n未到立春犹腊月，忽成三白定丰年。",
        "dynasty": "宋",
        "collection_info": null
    },
    {
        "uuid": "93b9e73430e354cd7073dda6a021b509",
        "title": "人日游碛",
        "author": "王十朋",
        "content": "好遨蜀风俗，夔人贫亦遨。\n今日日为人，倾城出江皐。\n遨头老病守，呼宾酌春醪。\n归来及初鼓，繁灯照霜毛。",
        "dynasty": "宋",
        "collection_info": null
    },
    {
        "uuid": "f7981d8ba4dc06769c44b448d892d22b",
        "title": "谷日立春",
        "author": "王十朋",
        "content": "谷日逢春日，江天弄佳气。\n蔬盆杂蒿韭，一箸异乡味。\n西畴农事动，问我归何未。\n岂无二顷田，奚用五马贵。",
        "dynasty": "宋",
        "collection_info": null
    },
    {
        "uuid": "c1aa6df2cf40e0398f956e93d9916361",
        "title": "双鹊",
        "author": "王十朋",
        "content": "双鹊喳喳首向东，似将喜报主人公。\n主人只欲东归去，归作左原田舍翁。",
        "dynasty": "宋",
        "collection_info": null
    },
    {
        "uuid": "4a40399c431884578079a3e29df57d27",
        "title": "王抚干赠苏黄真蹟酬以建茶",
        "author": "王十朋",
        "content": "苏黄文章外，翰墨亦莫加。\n苏得鲁公法，黄自成一家。\n肥无尘俗点，瘦或风雨斜。\n可爱如其人，敬之无迩遐。\n真蹟落人间，蔀屋生光华。\n我无一字藏，天遣来三巴。\n吾宗东州秀，文翰俱可嘉。\n袖中出至宝，双眸洗昏花。\n归橐今不贫，持往东南夸。\n何以报嘉贶，龙团建溪芽。",
        "dynasty": "宋",
        "collection_info": null
    },
    {
        "uuid": "6210b28ac105d595a7bf5d4ffa4ab61f",
        "title": "予雪诗云不来平地只山巅朱钤干和云不能下乞俗人怜志在洁己陈知录云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一绝自贶 赠钤干",
        "author": "王十朋",
        "content": "无喧室对山头雪，雪照无喧室湛然。\n高洁似人人亦似，不能下乞俗人怜。",
        "dynasty": "宋",
        "collection_info": null
    },
    {
        "uuid": "2266c2c20ce2c333300bb0668fcdd7eb",
        "title": "予雪诗云不来平地只山巅朱钤干和云不能下乞俗人怜志在洁己陈知录云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一绝自贶 赠知录",
        "author": "王十朋",
        "content": "不道世人贫可怜，乱飘宇宙湿厨烟。\n居高润下泽自普，只可在山如去年。",
        "dynasty": "宋",
        "collection_info": null
    },
    {
        "uuid": "9955ca99f3f2a2638133aee95642ff54",
        "title": "予雪诗云不来平地只山巅朱钤干和云不能下乞俗人怜志在洁己陈知录云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一绝自贶 赠抚干",
        "author": "王十朋",
        "content": "时哉腊后立春前，散作人间大有年。\n会合风云洒天外，不须只在蜀山川。",
        "dynasty": "宋",
        "collection_info": null
    },
    {
        "uuid": "44dd61315ec4c77f38ffb55ae79dcca1",
        "title": "予雪诗云不来平地只山巅朱钤干和云不能下乞俗人怜志在洁己陈知录云只可在山如去年志在恤民王抚干云散作人间大有年志在润物三子之志虽不同皆可嘉也各用其句作三绝以赠之又以一绝自贶 自况",
        "author": "王十朋",
        "content": "在地在山无不可，去年今年同不同。\n银杯缟带逐车马，何似蓑笠随渔翁。",
        "dynasty": "宋",
        "collection_info": null
    },
    {
        "uuid": "45cffb82c9df9b8901885cbb49f7ba3c",
        "title": "春雪",
        "author": "王十朋",
        "content": "立春三日余，霏霏下人间。\n胡不瑞嘉平，天于此偏悭。\n忽从何处来，顷刻堆尘寰。\n投隙妙能入，遇圆巧成环。\n侵凌到肌骨，点缀生容颜。\n凝积遽如许，扫除良亦艰。\n牧羊念大窖，拥马愁蓝关。\n我时巴峡观，眩晃迷江山。\n认峯失白盐，问俗非乌蛮。\n岂无兴可乘，扁舟正宜还。",
        "dynasty": "宋",
        "collection_info": null
    },
    {
        "uuid": "b335044c4e614ae7d5db3dda43ef4d1c",
        "title": "十四日登真武山  其一",
        "author": "王十朋",
        "content": "山中松柏几经春，壁上龟蛇妙入神。\n羽士相看笑相语，使君老似去年人。",
        "dynasty": "宋",
        "collection_info": null
    },
    {
        "uuid": "eeb8614f61c44de9114fb788450ecb8c",
        "title": "十四日登真武山  其二",
        "author": "王十朋",
        "content": "白盐卓立群峯外，真武山头平视之。\n试上白盐峯顶望，未知真武孰高卑。",
        "dynasty": "宋",
        "collection_info": null
    },
    {
        "uuid": "25daa8bd1f19451687ca0efdd7096326",
        "title": "十四日登真武山  其三",
        "author": "王十朋",
        "content": "莹煌灯火如星斗，夜夜人间望此山。\n来向元宵试灯火，却移星斗下人间。",
        "dynasty": "宋",
        "collection_info": null
    },
    {
        "uuid": "c985de0b210bb6440afad424cb278bbc",
        "title": "秃笔",
        "author": "王十朋",
        "content": "管城人已老，后辈颇相侵。\n问汝中书否，犹言欲尽心。",
        "dynasty": "宋",
        "collection_info": null
    },
    {
        "uuid": "1cecce9008056526280af9370e087355",
        "title": "二月朔日诣学讲堂前杏花正开呈教授",
        "author": "王十朋",
        "content": "孔坛昔栽杏，鲁人呼东家。\n当时三千株，化工无等差。\n雩风长其实，教雨濯其葩。\n木与圣化俱，芬芳无迩遐。\n数株能白红，开向天之涯。\n况于芹藻间，相看意殊嘉。\n对之怀哲人，甘棠何以加。\n不比曲江春，祇名及第花。\n又异仙家桃，徒尔蒸红霞。\n愿言广对殖，夔鲁同光华。",
        "dynasty": "宋",
        "collection_info": null
    },
    {
        "uuid": "f97a78dcd597fc2c2208f84facb53cc0",
        "title": "泮宫杏花乃阎紫微为教官时所殖復用前韵",
        "author": "王十朋",
        "content": "同年紫微公，昔游帝王家。\n穿杨百步间，妙不毫釐差。\n桂窟擢高枝，杏园赏仙葩。\n手移曲江根，不惮川涂遐。\n翱翔夫子坛，栽植泮水涯。\n花好实亦成，诸公欣拜嘉。\n我来节中和，数树红交加。\n不见紫微郎，如对紫微花。\n满堂烂银袍，赋诗丽绮霞。\n大胜瓜李桃，欲报无琼华。",
        "dynasty": "宋",
        "collection_info": null
    },
    {
        "uuid": "c461edadcdd333d63ceb22424887138d",
        "title": "甘露堂前有杏花一株在修竹之外殊有风味用昌黎韵",
        "author": "王十朋",
        "content": "桃李未吐梅英空，杏花嫣然作小红。\n孤城绝塞也不恶，一株绰有仙家风。\n高枝半出修竹外，醉脸略与江梅同。\n夔州花木不多有，封殖嘉树知谁功。\n春光忽到刺史宅，天气正在中和中。\n不同浪蘂落瘴雾，自有甘露滋芳丛。\n我来岁律惊两换，归兴遥指吴江枫。\n曲江往事何足梦，愿为老圃安吾穷。\n明年花开我何处，小园数畆箫台东。\n苍苍烟雨记巫峡，酣酣诗句吟梅翁。",
        "dynasty": "宋",
        "collection_info": null
    },
    {
        "uuid": "e6675febe4deb76bde1215127a0a5a97",
        "title": "送王抚干行甫",
        "author": "王十朋",
        "content": "之子来夔子，春江又绿波。\n分符惭政拙，赞画頼才多。\n翰墨妙挥染，词章工琢磨。\n扁舟先吾去，送别奈愁何。",
        "dynasty": "宋",
        "collection_info": null
    },
    {
        "uuid": "48b0a79e74aa3deba1826a5f0dfbfe83",
        "title": "郡圃无海棠买数根殖之",
        "author": "王十朋",
        "content": "少陵诗史有遗阙，海棠名花辄湮没。\n孤芳千载逢苏仙，竹篱一笑嫣然发。\n我从蜀锦亭边来，遥入苍苍烟雨窟。\n绮霞晓抹神女肌，香醪春醉明妃骨。\n鲜鲜丝蘂垂更袅，点点燕脂匀未歇。\n半含欲吐不胜情，沐露梳风睡明月。\n为开酒尊苦多病，欲挿一枝羞白髮。\n照眼千株未观蜀，回首十年深忆越。\n何人好事呼名友，姚魏不容矜阀阅。\n凝香有地胡不植，负郭无园何处谒。\n不烦飞鹄衔子来，自买芳根带花掘。\n明年高堂来燕子，想见繁红映林樾。\n栽花老守在何许，雁荡山中采薇蕨。\n凭谁为问花消息，有梦遥惊山突兀。\n自惭不是召伯棠，那得诗人歌勿伐。",
        "dynasty": "宋",
        "collection_info": null
    },
    {
        "uuid": "eb27647000e92d8a4148db2cd2178054",
        "title": "哭纯老",
        "author": "王十朋",
        "content": "忽得潜涧书，惊闻寿山死。\n开书未终读，老泪洒盈纸。\n寿山僧中杰，萧洒如晋人。\n识高行孤洁，匈无一点尘。\n少年走江湖，丛林参大士。\n莫年住瓯闽，道价高远迩。\n桑下不留恋，急流猛抽身。\n我欲挂衣冠，归欤远公亲。\n遽闻新塔成，已葬坚固子。\n无由访圆泽，空对瞿唐水。",
        "dynasty": "宋",
        "collection_info": null
    },
    {
        "uuid": "38edf86073a6a7162f94dc391a64d6de",
        "title": "次韵喻叔奇松竹图",
        "author": "王十朋",
        "content": "只应王子猷相爱，未许秦皇帝可亲。\n画我同年作三友，岁寒节操宰官身。",
        "dynasty": "宋",
        "collection_info": null
    },
    {
        "uuid": "0a1d1d465f0804314c162c46bf9a5bb1",
        "title": "寄巫山图与林致一喻叔奇  其一",
        "author": "王十朋",
        "content": "图画巫山十二峯，缄题遥寄旧游从。\n烦君子细看山色，不似老夫归意浓。",
        "dynasty": "宋",
        "collection_info": null
    },
    {
        "uuid": "eef32b5283eb82bc404ea3c445635a60",
        "title": "寄巫山图与林致一喻叔奇  其二",
        "author": "王十朋",
        "content": "数千里外共明月，十二峯头望故乡。\n我对此山无梦寐，梦魂只在雁山傍。",
        "dynasty": "宋",
        "collection_info": null
    },
    {
        "uuid": "a81d40462dfc9454741e50bb92c95f77",
        "title": "夔路十贤 屈大夫",
        "author": "王十朋",
        "content": "大夫楚忠臣，哀哉以谗逐。\n遗庙大江濆，醒清今古独。",
        "dynasty": "宋",
        "collection_info": null
    },
    {
        "uuid": "f673272f5bb3a3e8bf410396cf37571f",
        "title": "夔路十贤 严刺史",
        "author": "王十朋",
        "content": "将军头可断，讵肯以城降。\n斯可为忠矣，至今名此邦。",
        "dynasty": "宋",
        "collection_info": null
    },
    {
        "uuid": "c524da7458d5ff69d8d25318e4fb6bbd",
        "title": "夔路十贤 诸葛武侯",
        "author": "王十朋",
        "content": "卧龙起南阳，不为鼎一足。\n託名蜀丞相，相汉非相蜀。",
        "dynasty": "宋",
        "collection_info": null
    },
    {
        "uuid": "b6480219bd88d0af36da2ca6e2d39791",
        "title": "夔路十贤 少陵先生",
        "author": "王十朋",
        "content": "子美稷禼志，空抱竟无用。\n夔州三百篇，高配风雅颂。",
        "dynasty": "宋",
        "collection_info": null
    },
    {
        "uuid": "e45df014618fb3a19e480782c6b4e73a",
        "title": "夔路十贤 陆宣公",
        "author": "王十朋",
        "content": "敬舆避谗谤，闭门不着书。\n活人集名方，炳然仁谊余。",
        "dynasty": "宋",
        "collection_info": null
    },
    {
        "uuid": "71f879fc43df0a6a4718d08341a36586",
        "title": "夔路十贤 韦丞相",
        "author": "王十朋",
        "content": "韦侯守盛山，赋诗十二首。\n能以尧事君，遂令诗不朽。",
        "dynasty": "宋",
        "collection_info": null
    },
    {
        "uuid": "8dc93bcc73d12fb6a270ac8df974db87",
        "title": "夔路十贤 白文公",
        "author": "王十朋",
        "content": "赋咏穷三峡，乐天在忠州。\n苟不以直道，亦如元与刘。",
        "dynasty": "宋",
        "collection_info": null
    },
    {
        "uuid": "323583532799e2ec1fd4f5aa95a12278",
        "title": "夔路十贤 柳文公",
        "author": "王十朋",
        "content": "柳公本书生，忠勇着岳鄂。\n盛山戮姦吏，余威震夷落。",
        "dynasty": "宋",
        "collection_info": null
    },
    {
        "uuid": "7c20605cad672e79809a1da0bee0adda",
        "title": "夔路十贤 寇莱公",
        "author": "王十朋",
        "content": "莱公经济业，志在巴东诗。\n斯人不復见，亭上秋风悲。",
        "dynasty": "宋",
        "collection_info": null
    },
    {
        "uuid": "e641667ee3eec853eb72b65a9acae2c7",
        "title": "夔路十贤 唐质肃公",
        "author": "王十朋",
        "content": "子方筮仕初，牛刀割鱼復。\n一朝峩廌冠，风采百僚肃。",
        "dynasty": "宋",
        "collection_info": null
    },
    {
        "uuid": "74a613efb925b1b8e23d64c6f9931438",
        "title": "续访得七人 宋大夫",
        "author": "王十朋",
        "content": "述志哀正则，陈词讽灵修。\n读君九辨章，悲楚非悲秋。",
        "dynasty": "宋",
        "collection_info": null
    },
    {
        "uuid": "84039b8b1cca3ff1d417980cef7598ef",
        "title": "续访得七人 源丞相",
        "author": "王十朋",
        "content": "杰人掾夔子，相业光开元。\n故宅半赤甲，荒凉今不存。",
        "dynasty": "宋",
        "collection_info": null
    },
    {
        "uuid": "81a156f6bd79f99efcaf7b472cc460b9",
        "title": "续访得七人 李左相",
        "author": "王十朋",
        "content": "罢相避同列，衔杯乐圣人。\n那知偃月堂，中有丞相瞋。",
        "dynasty": "宋",
        "collection_info": null
    },
    {
        "uuid": "db5eb577370cb141429b09d330073f1c",
        "title": "续访得七人 李丞相",
        "author": "王十朋",
        "content": "公在忠州日，人高长者风。\n忮心无后段，宁媿赞皇公。",
        "dynasty": "宋",
        "collection_info": null
    },
    {
        "uuid": "564abad63839b77b96ed8f0e2fa6b6d5",
        "title": "续访得七人 温御史",
        "author": "王十朋",
        "content": "谁坐绣衣石，曾落金吾胆。\n不戮拥靴人，至今有余憾。",
        "dynasty": "宋",
        "collection_info": null
    },
    {
        "uuid": "c4231e5dcface882c5791819533c0a2f",
        "title": "续访得七人 程伊川",
        "author": "王十朋",
        "content": "轲伋诚明学，弟兄传以心。\n易微于九师，闭门自鈎深。",
        "dynasty": "宋",
        "collection_info": null
    },
    {
        "uuid": "75a5253d7d8fe95bf08be27eba4a85ce",
        "title": "续访得七人 黄太史",
        "author": "王十朋",
        "content": "豫章官逸远，直笔非谤史。\n天遣来黔涪，诗鸣配子美。",
        "dynasty": "宋",
        "collection_info": null
    },
    {
        "uuid": "7de99d9b9a21abcf333b528f111c904e",
        "title": "柏架",
        "author": "王十朋",
        "content": "青铜柯叶胜杉松，带得清风下卧龙。\n日莫微凉起高架，移床却扇坐从容。",
        "dynasty": "宋",
        "collection_info": null
    },
    {
        "uuid": "a3ee86752f989c5fd9dfdaba30bb59c2",
        "title": "次韵林江州题高远亭",
        "author": "王十朋",
        "content": "眼明庐阜翠横空，疑是云头屹夏峯。\n遗迹君应怀圣治，故家我亦念归宗。\n遥瞻瀑水三千尺，犹隔巫山十二重。\n亭上主人高更远，天然丘壑在心匈。",
        "dynasty": "宋",
        "collection_info": null
    },
    {
        "uuid": "60c5d9e4ea8e9723c8ca0d3b5c22f857",
        "title": "登制胜楼",
        "author": "王十朋",
        "content": "梁栋翚飞百尺楼，江山满目壮夔州。\n鸟穿云过白盐去，鱼透浪来清瀼游。\n控扼地临三峡险，朝宗水会百川流。\n古今制胜人何胜，天下奇才忠武侯。",
        "dynasty": "宋",
        "collection_info": null
    },
    {
        "uuid": "86f3ae114b604d0acf4d0e51c1c694b9",
        "title": "再用前韵",
        "author": "王十朋",
        "content": "下视瞿唐缥渺楼，规模雄压十三州。\n良筹合向暇时运，缓带宜来高处游。\n列障四时环坐好，大江千古抱城流。\n后山植木成阴日，谁识十年前故侯。",
        "dynasty": "宋",
        "collection_info": null
    },
    {
        "uuid": "1f7633c1bc16ebd101f23caade8189ec",
        "title": "送宋山甫知县",
        "author": "王十朋",
        "content": "君住眉山我永嘉，老来邂逅楚天涯。\n无诗不和已成杜，有酒相呼如在家。\n官职未高名满蜀，人才如许邑为巴。\n且将异日作霖手，润泽河阳一县花。",
        "dynasty": "宋",
        "collection_info": null
    },
    {
        "uuid": "5afabc03d9cd2baeeaab35a7478e565e",
        "title": "六月一日",
        "author": "王十朋",
        "content": "天涯逢六月，深忆别家时。\n行也亦云远，归欤何太迟。\n殊方最炎热，多病想扶持。\n天遣西来意，端令啖荔枝。",
        "dynasty": "宋",
        "collection_info": null
    },
    {
        "uuid": "9c793b8a38f0f77696f9bd8ae5de047f",
        "title": "食荔枝  其一",
        "author": "王十朋",
        "content": "荔枝初熟饤金盆，手擘轻红子细看。\n风味由来太奇绝，不教容易到长安。",
        "dynasty": "宋",
        "collection_info": null
    },
    {
        "uuid": "51f9307fcba37e7b935a97cbb9a9c519",
        "title": "食荔枝  其二",
        "author": "王十朋",
        "content": "妃子园中荔子奇，莫因名号起猜疑。\n清时入坐非尤物，一洗烟尘頼好诗。",
        "dynasty": "宋",
        "collection_info": null
    },
    {
        "uuid": "975fe03bb21d08f7e2cbda92dda444c7",
        "title": "食荔枝  其三",
        "author": "王十朋",
        "content": "诗史堂前种几时，轻红曾入少陵诗。\n殊方竞续樱桃献，万树争先尔独迟。",
        "dynasty": "宋",
        "collection_info": null
    },
    {
        "uuid": "cee5795d1b404b2c3b7f5d279870a350",
        "title": "拾荔枝核欲种之戏成一首",
        "author": "王十朋",
        "content": "海味正思瑶柱美，夔门又见荔枝红。\n炎方入贡自妃子，郡圃欲栽如白公。\n官满犹为十年计，实成须待二星终。\n不须更论何时吃，前种后收人我同。",
        "dynasty": "宋",
        "collection_info": null
    },
    {
        "uuid": "7da932b6ffd8333e05b0e634d3e1ab8e",
        "title": "幼女生日",
        "author": "王十朋",
        "content": "林钟蓂四荚，吾女此时生。\n日向炎天永，月从前夜明。\n提携仰慈母，教诲頼诸兄。\n愿汝康而寿，人如少藴清。",
        "dynasty": "宋",
        "collection_info": null
    },
    {
        "uuid": "74284ca08931e6e0f25857cd765ba994",
        "title": "诗史堂荔枝歌",
        "author": "王十朋",
        "content": "君不见诗人以来一子美，莫年流落来夔子。\n赋诗三百六十篇，西瀼东屯客愁裏。\n何人作堂画遗像，收拾光芒榜诗史。\n堂前何有有荔枝，树犹未老熟独迟。\n世人贵早不贵晚，倘非我辈谁赏之。\n涪陵昔遭妃子污，万颗包羞莫能诉。\n泸戎一经少陵擘，至今传诵轻红句。\n少陵伤时泪成血，一点丹心不磨灭。\n散成朱实满炎方，风味如诗两奇绝。\n乐天曾画忠州图，自言香味人间无。\n君谟亦作闽中谱，陈紫声名重南土。\n何如诗史堂前株，正是一饭孤忠余。\n人为世重物亦重，端如丈人屋上乌。\n巴图闽谱合避路，奚用品第分锱铢。\n搀先熟者如杨卢，但可与之作前驱。\n闽娘十八婢妾尔，将军大树真佣奴。\n我生四百余年后，来作先生游处守。\n登堂三嘆荔正丹，聊效柳人祠子厚。\n安得先生今復生，添赋夔州歌一首，要使荔枝之名长不朽。",
        "dynasty": "宋",
        "collection_info": null
    },
    {
        "uuid": "fef40c9174b452c5eaae73ea34e45d2c",
        "title": "周行可挽诗  其一",
        "author": "王十朋",
        "content": "我始来夔子，公先在计台。\n江山同吊古，文字共衔杯。\n马运言尤力，天高听未回。\n怀人梦不见，西望肺肝摧。",
        "dynasty": "宋",
        "collection_info": null
    },
    {
        "uuid": "3b0b3de917eb9910dec872fa6b96f224",
        "title": "周行可挽诗  其二",
        "author": "王十朋",
        "content": "大事同生日，佳城近故丘。\n空留丹竈药，忍望白云楼。\n偃折恩谁继，澄清志未酬。\n伤哉葬元伯，执绋竟无由。",
        "dynasty": "宋",
        "collection_info": null
    },
    {
        "uuid": "9348329d76d10bc18a93b65cb5466f32",
        "title": "过客谈梁彭州之政不容口闻为虚额所困欲引去予愿其少留以福千里辄寄恶诗",
        "author": "王十朋",
        "content": "籍甚吾年友，彭州誉正驰。\n那因困虚额，遽欲丐真祠。\n勿谓徒劳耳，终须日教之。\n家传治称最，自有九重知。",
        "dynasty": "宋",
        "collection_info": null
    },
    {
        "uuid": "cbda8763ac216d6ec6ded4dab54d2dad",
        "title": "食薏苡粥",
        "author": "王十朋",
        "content": "夔州再见夏，炎瘴侵我肌。\n两股忽浮肿，百药竟未治。\n或言薏苡良，可以作粥糜。\n恐坐伏波谤，腹中有珠玑。",
        "dynasty": "宋",
        "collection_info": null
    },
    {
        "uuid": "2774386d370e2b1d4117cf0243464242",
        "title": "十贤堂栽竹",
        "author": "王十朋",
        "content": "六月修篁带雨移，丁宁护取岁寒枝。\n十贤清节高千古，不是此君谁与宜。",
        "dynasty": "宋",
        "collection_info": null
    },
    {
        "uuid": "a45d2b1b06359e794b447f07c19c414d",
        "title": "诗史堂荔枝晚熟而佳预约同官共赏偶成参差摘实分饷因诵庐陵先生诗云人生此事尚难必况欲功名书鼎彝復用前韵以歌之",
        "author": "王十朋",
        "content": "诗史堂前荔支晚尤美，高压泸戎与妃子。\n姓名犹未闻峡中，风味惟应自皮裏。\n试将远况江瑶柱，正似骚人拟良史。\n我来嘆息颐屡支，殊方争献惟恐迟。\n汝今已晚何用好，不是少陵谁眼之。\n贵妃游魂遭血污，玉坐悲怀何以诉。\n惟有云安再拜人，闷解夔州两绝句。\n遗像空存食不血，满目烟霞明自灭。\n何人种此星几终，一树团团味奇绝。\n君不见南宾木莲有华何足图，乐夫过虑重看无。\n又不见洛阳牡丹妖艷何必谱，六一区区记风土。\n天生此果更此株，夏日之时见子余。\n昼疑炎方张火伞，夕讶庭树栖赤乌。\n双头莹若玉一瑴，细骨轻于钱五铢。\n陈江阀阅如崔卢，兹产于闽必争驱。\n甜无中边大胜蜜，醖酿不假蜂为奴。\n永安宫西郡堂后，折简呼宾老太守。\n时方炎热会苦稀，事好乖违意徒厚。\n手摘高枝赠丹实，歌和前篇搔白首。\n嗟一饷之乐兮，天亦悭于老朽。",
        "dynasty": "宋",
        "collection_info": null
    },
    {
        "uuid": "6e41eb224de89233be42dfa65b58e739",
        "title": "伏日与同僚游三友亭",
        "author": "王十朋",
        "content": "炎天过小雨，伏日生微凉。\n新亭会僚友，故事开壶觞。\n泉汲卧龙乳，茶烹团凤香。\n缅怀去年友，跳珠出诗章。",
        "dynasty": "宋",
        "collection_info": null
    },
    {
        "uuid": "34f3545f3fae8fd132b4c2907d16df35",
        "title": "分韵得炎字",
        "author": "王十朋",
        "content": "两载夔子国，尤苦夏日炎。\n穉金又云伏，老火犹未潜。\n呼宾江上亭，风雄雨纤纤。\n仰知九重心，勃鬰念闾阎。",
        "dynasty": "宋",
        "collection_info": null
    },
    {
        "uuid": "0546d979e95fc75665252a9141124f84",
        "title": "制胜楼有元丰间太守王延禧及计台郡僚过客唱和诗大书于版岁久字漫命笔吏再书之记以数语",
        "author": "王十朋",
        "content": "周室禾黍过者伤，汉宫威仪见之喜。\n神州久没余楚蜀，太平声诗存有几。\n制胜楼头诗数版，仍是元丰旧臣子。\n体格犹存前辈风，气象如楼颇奇伟。\n人虽不见典刑在，事尚能言文献是。\n岁月侵寻自漫灭，爱礼存羊那忍毁。\n百年陈迹一旦新，不问升沉与工鄙。\n一洗向来官职眼，独刊无尽张居士。",
        "dynasty": "宋",
        "collection_info": null
    },
    {
        "uuid": "5ddbb8abccc70764b19433d7cec76ffd",
        "title": "雷声",
        "author": "王十朋",
        "content": "雷已先声雷隠隠，雨宜洒道即纷纷。\n为言风伯不须怒，天下苍生正望云。",
        "dynasty": "宋",
        "collection_info": null
    },
    {
        "uuid": "f5aacd26055c33aea30a9b4f4142be16",
        "title": "某二年于夔窃食而已无德于民尤无功于学校泮宫诸生相与肖其象而祠之意固厚矣然非所宜得呈苏校授",
        "author": "王十朋",
        "content": "一麾出守喜来夔，日与诸生泳圣涯。\n窃取于城勉忠孝，来能如衮进文词。\n从公于迈误成颂，尔貌不扬何足祠。\n为语广文休作记，粗沙大石定磨碑。",
        "dynasty": "宋",
        "collection_info": null
    },
    {
        "uuid": "e243e3c0ca4f725867433bba596c025b",
        "title": "闻得吴兴",
        "author": "王十朋",
        "content": "莫年身似杜陵翁，流落乌蛮白帝中。\n圣主哀怜不终弃，乞祠却得水晶宫。",
        "dynasty": "宋",
        "collection_info": null
    },
    {
        "uuid": "b7f6d329db576b7b77590da17c0ab5bb",
        "title": "七夕呈同官",
        "author": "王十朋",
        "content": "今夕何夕夕云七，天孙有巧不愿乞。\n举杯遥指河汉头，但愿归耕学牵牛。\n我无腹中书可晒，亦不晒衣随俗辈。\n缑山未访仙祖游，夔门聊与嘉宾会。\n星河动摇三峡流，人间天上同新秋。\n鹊已成桥动归翮，我亦一枝栖可得。",
        "dynasty": "宋",
        "collection_info": null
    },
    {
        "uuid": "78df70420f55d5394d84ddd2d200e166",
        "title": "别夔州三绝  其一",
        "author": "王十朋",
        "content": "朅来夔子两经年，恰是忠州白乐天。\n种柳栽花一般意，愧无名德比前贤。",
        "dynasty": "宋",
        "collection_info": null
    },
    {
        "uuid": "ddfd807f7b88c060b72ba902f7c352a0",
        "title": "别夔州三绝  其二",
        "author": "王十朋",
        "content": "夔峡民淳狱讼稀，使君无事只吟诗。\n才疏政拙形容陋，深愧邦人为立祠。",
        "dynasty": "宋",
        "collection_info": null
    },
    {
        "uuid": "b5210db0802fc4bf2396a5393e21b70f",
        "title": "别夔州三绝  其三",
        "author": "王十朋",
        "content": "阵图入眼浑如梦，回首江山又梦间。\n万里白云遮望眼，□□□□□□□。",
        "dynasty": "宋",
        "collection_info": null
    },
    {
        "uuid": "9e14f008f0ef5df7bc766e585328a555",
        "title": "赠牟童子",
        "author": "王十朋",
        "content": "牟家六岁好男儿，诵得夔州太守诗。\n好把五车书尽读，早成头角上天池。",
        "dynasty": "宋",
        "collection_info": null
    },
    {
        "uuid": "96659bd8a96d6d98fb05b6e0bb9d481b",
        "title": "别同官",
        "author": "王十朋",
        "content": "两年窃禄古夔州，邂逅诸君亦宦游。\n为郡不才真下下，同僚多助却优优。\n及瓜便合扁舟去，行李聊为一饭留。\n掺别相期可无语，君亲恩重各宜酬。",
        "dynasty": "宋",
        "collection_info": null
    },
    {
        "uuid": "016f9097cb2ca9f30ec79979056ffd76",
        "title": "七月十七日离夔州是夜宿瞿唐",
        "author": "王十朋",
        "content": "邦人送别亦伤情，杨柳阴中涕泣声。\n我亦怜夔不忍去，一宵留宿旧江城。",
        "dynasty": "宋",
        "collection_info": null
    },
    {
        "uuid": "c5b4e23162d75906b8d8074c6f92bc88",
        "title": "至东屯谒少陵祠  其一",
        "author": "王十朋",
        "content": "宦游夔子两经年，未到东屯意慊然。\n端为先生旧吟处，不应容易上诗篇。",
        "dynasty": "宋",
        "collection_info": null
    },
    {
        "uuid": "080304a9c566b6e511e3569890d283bf",
        "title": "至东屯谒少陵祠  其二",
        "author": "王十朋",
        "content": "忠不忘君句有神，当时无地可容身。\n草堂遗像英灵在，又见匙翻雪稻新。",
        "dynasty": "宋",
        "collection_info": null
    },
    {
        "uuid": "0e0259e6f08908afd49dcbdf47155552",
        "title": "东屯溪山之胜似吾家左原",
        "author": "王十朋",
        "content": "东屯别是一山川，水秀山青似左原。\n我待还家筑茅屋，作诗招取少陵魂。",
        "dynasty": "宋",
        "collection_info": null
    },
    {
        "uuid": "b8f5b437dd3c7e6f7c472a19ab5af5de",
        "title": "登古峯岭望夔州",
        "author": "王十朋",
        "content": "巍登古峯岭，回首望夔州。\n隠约瞻卧龙，微茫见江流。\n明朝望眼遮，江山见无由。\n翻令还乡梦，飞过白盐头。\n不知此邦人，亦念使君不。\n使君无可念，空有诗篇留。",
        "dynasty": "宋",
        "collection_info": null
    },
    {
        "uuid": "4ed98c96e97886e47d13a578bcde39ad",
        "title": "古峯驿小饮",
        "author": "王十朋",
        "content": "老去最惜别，同僚情更钟。\n三杯古峯驿，添我别情浓。",
        "dynasty": "宋",
        "collection_info": null
    },
    {
        "uuid": "6e6166e304b95a6073ffb75bf42ad014",
        "title": "燕子坡",
        "author": "王十朋",
        "content": "燕子归期近，吾今亦得归。\n乌栖一枝稳，何必更高飞。",
        "dynasty": "宋",
        "collection_info": null
    },
    {
        "uuid": "cd4563eed774afe484680a2a6679ad47",
        "title": "悼巫山赵宰",
        "author": "王十朋",
        "content": "使者追求急，君方归意浓。\n谗言端可畏，鬼物不相容。\n浮世谁无死，良医未易逢。\n我来经旧舘，流涕觉无从。",
        "dynasty": "宋",
        "collection_info": null
    },
    {
        "uuid": "776cc2918e897ea99e9a803f46b30f76",
        "title": "巫峡  其一",
        "author": "王十朋",
        "content": "三峡江流七月平，全家东下叶舟轻。\n阳台得得收云雨，放尽峯峦照眼明。",
        "dynasty": "宋",
        "collection_info": null
    },
    {
        "uuid": "497ef2467268d32efbef70897397c461",
        "title": "巫峡  其二",
        "author": "王十朋",
        "content": "峡中七月行舟断，我仗孤忠尽室行。\n寄语后人宜自戒，莫因幸免遂轻生。",
        "dynasty": "宋",
        "collection_info": null
    },
    {
        "uuid": "4fd5e57fa53c3913aa0e608859d9e548",
        "title": "巫峡  其三",
        "author": "王十朋",
        "content": "正是瞿唐莫下时，却将行止问舟师。\n老夫也是归心急，不记前吟滟滪诗。",
        "dynasty": "宋",
        "collection_info": null
    },
    {
        "uuid": "0253a13dee648e175405a66c2330a22e",
        "title": "神女庙",
        "author": "王十朋",
        "content": "功开神禹言何妄，梦恼襄王事亦非。\n峯下祠荒少人到，峡中舟过有乌飞。",
        "dynasty": "宋",
        "collection_info": null
    },
    {
        "uuid": "e91d6eece5541ecd47948353db6a5c69",
        "title": "昭君村",
        "author": "王十朋",
        "content": "十二巫峯下，明妃生处村。\n至今粗丑女，灼面亦成痕。",
        "dynasty": "宋",
        "collection_info": null
    },
    {
        "uuid": "fc944a8f020541a4fc15e5e6a75a1264",
        "title": "过大拽",
        "author": "王十朋",
        "content": "大拽今重过，江山记我无。\n云开列嶂秀，石峙一峯孤。\n吏卒送迎异，舟车来徃殊。\n鸿留泥上迹，飞去到江湖。",
        "dynasty": "宋",
        "collection_info": null
    },
    {
        "uuid": "dcfc60fad21c6440073c4e3f83486b27",
        "title": "石门",
        "author": "王十朋",
        "content": "兵忿虽云败，君臣义有余。\n石门能脱急，风义亦堪书。",
        "dynasty": "宋",
        "collection_info": null
    },
    {
        "uuid": "71ec517895222adc4a2d2b06b4e04654",
        "title": "谒清烈庙登独醒亭",
        "author": "王十朋",
        "content": "我醉亦如众，亭惭登独醒。\n惟知慕清节，首为绘仪形。",
        "dynasty": "宋",
        "collection_info": null
    },
    {
        "uuid": "c7e962216c9b9c3d5b9019a45d92a114",
        "title": "黄牛峡",
        "author": "王十朋",
        "content": "白狗黄牛竹节滩，奇奇怪怪几峯峦。\n山川好处造化惜，不许人间平地看。",
        "dynasty": "宋",
        "collection_info": null
    },
    {
        "uuid": "52b09b4ca13391a688543cf5d681840f",
        "title": "黄牛庙",
        "author": "王十朋",
        "content": "我从白帝城，舟次黄牛峡。\n黄牛遗庙存，石马隻耳缺。\n宛如欧公梦，地灵亦奇绝。\n固宜镇大川，千载食常血。\n何人讚巨力，曾不纪功烈。\n神乎岂求食，挽石骇舟楫。\n或云土胜水，兹亦强牵合。\n白帝将何云，吾为究其詋。\n神禹昔治水，疏凿九州别。\n百神各效职，僚佐力俱竭。\n功成禹化熊，涂山亦为石。\n譬如穆南征，化者想非一。\n有化为牛者，断崖留遗迹。\n岂亦黄帝余，与牛同一色。\n至今名此峡，援溺有阴力。\n淫祠自其俗，神手本正直。\n爵以保安侯，足以章神德。",
        "dynasty": "宋",
        "collection_info": null
    },
    {
        "uuid": "0bd151cee140fd73ba9550550a2a2488",
        "title": "虾蟆碚水",
        "author": "王十朋",
        "content": "虾蟆好居水，背水以自濡。\n不知背上味，乃与众水殊。\n品第高水经，煎茶必来须。\n争汲以致远，不惮险且迂。\n我亦走瓶罂，一瓯瀹云腴。\n所恨太遐僻，亲朋莫能呼。\n巨蛙如有灵，曷不上天衢。\n以水为雨露，助天泽寰区。\n坎视峡中小，笑渠子阳愚。",
        "dynasty": "宋",
        "collection_info": null
    },
    {
        "uuid": "8b5659e4cd80f9680138aeee4ffb8c1b",
        "title": "石渔翁",
        "author": "王十朋",
        "content": "钓利钓名者，纷纷三峡中。\n何人化为石，又作钓鱼翁。",
        "dynasty": "宋",
        "collection_info": null
    },
    {
        "uuid": "250024d3734f05b0be8c9f6b2ed80ba0",
        "title": "至喜亭",
        "author": "王十朋",
        "content": "前年泊舟至喜亭，舍舟触雾登山行。\n身到猿啼虎啸处，至今魂梦中宵惊。\n两年寒暑深山裏，瘴疠侵凌身不死。\n七月归舟浮涨江，重见兹亭实堪喜。\n世间忧喜无定形，此喜本从忧得名。\n须知既济有未济，勿谓江流今已平。",
        "dynasty": "宋",
        "collection_info": null
    },
    {
        "uuid": "9112917ac08364f44d5e953b6b75d118",
        "title": "又一绝",
        "author": "王十朋",
        "content": "归客来登至喜亭，喜归兼喜峡江平。\n当时作记文章伯，不止文章得美名。",
        "dynasty": "宋",
        "collection_info": null
    },
    {
        "uuid": "7a9b28f49c0d17946f035418adef2df8",
        "title": "郭道山",
        "author": "王十朋",
        "content": "学道无成艺有成，青山犹以道为名。\n匆匆不及登山看，归看家山白鹿城。",
        "dynasty": "宋",
        "collection_info": null
    },
    {
        "uuid": "efbf97872ebb31a73be5697487e30cff",
        "title": "宿灌口",
        "author": "王十朋",
        "content": "拂晓出楚塞，中流望荆门。\n江随铜柱转，舟遇虎牙奔。\n鸟度南天阔，鱼翻秋水浑。\n宜都转盼过，夜宿旧江村。",
        "dynasty": "宋",
        "collection_info": null
    },
    {
        "uuid": "64941777a0f20837fad19b58c5e64599",
        "title": "江陵舟中作",
        "author": "王十朋",
        "content": "梦裏身曾到永安，孤城绝塞俯惊湍。\n东归初喜楚天阔，西望堪嗟蜀道难。\n滟滪堆边已陈迹，水晶宫裏又粗官。\n帝乡咫尺家乡近，臣子忧心亦小心。",
        "dynasty": "宋",
        "collection_info": null
    },
    {
        "uuid": "f8043d2ccac19626f093e53adb468dd5",
        "title": "查元章自成都走书至江陵并贶蜀笺附子",
        "author": "王十朋",
        "content": "芝兰道山旧，邂逅夔江边。\n会合止半载，别离又经年。\n君犹滞使轺，我忽移霅川。\n东归不及见，西望心悠然。\n尺书走健卒，追上江陵船。\n慇懃赠远意，药百纸以千。\n我老苦多病，得药年可延。\n静思苦口味，奚止沉疴痊。\n但非造楼手，误辱文房笺。\n待将君诗文，传写千万篇。\n书言作二记，付与夔人镌。\n捍波记修垒，济渴记义泉。\n深惭郡政谬，滥託雄文传。\n君才高辈流，君誉蔼民编。\n雅志在活人，何心肯流钱。\n当宁正念贾，诸公咸荐贤。\n定归玉笋班，慷慨旒扆前。\n所陈必尧舜，那肯谈武宣。\n早趣舍人装，行着祖生鞭。\n我冠傥未挂，苕溪迟言旋。",
        "dynasty": "宋",
        "collection_info": null
    },
    {
        "uuid": "ede88a86c4abc49d8493d820ede845d5",
        "title": "离沙市天色变舟人惧风作少憩公安而行默祷有应",
        "author": "王十朋",
        "content": "解任古夔国，移官白苹洲。\n三峡虽幸免，大江尚堪忧。\n黎明雾四塞，篙师请停舟。\n尔祷于公安，吾祷学孔丘。\n恺悌以为治，洁廉以自修。\n神乎苟听之，庶不为神羞。\n须臾日光漏，江凈烟霭收。\n愿如吾祖言，千里俱安流。",
        "dynasty": "宋",
        "collection_info": null
    },
    {
        "uuid": "366326fde6074a87f861f038b3ca92de",
        "title": "望石首山  其一",
        "author": "王十朋",
        "content": "江山遥望疑若无，隠隠渐露山规摹。\n化工作山首安石，不着草木为肌肤。\n吾乡石首黄金色，五年不见深思忆。\n山头有石名偶同，长铗空弹不堪食。",
        "dynasty": "宋",
        "collection_info": null
    },
    {
        "uuid": "451628a96059a249b764d9de138b6d80",
        "title": "望石首山  其二",
        "author": "王十朋",
        "content": "巴夔之山厌太多，荆江其奈无山何。\n舟中遥遥望石首，一点亦足供吟哦。\n舣舟亦向刘郎洑，应是刘郎招我宿。\n刘郎如问旧江山，永安宫草年年绿。",
        "dynasty": "宋",
        "collection_info": null
    },
    {
        "uuid": "75704bc9297359ebd35722b1377096b3",
        "title": "过三沱",
        "author": "王十朋",
        "content": "舟从三峡过三沱，柳岸人家转盼过。\n莫惜慇懃问舟子，江边好处亦无多。",
        "dynasty": "宋",
        "collection_info": null
    },
    {
        "uuid": "8d01274aa89267ea833ae148636d17b8",
        "title": "塔子山",
        "author": "王十朋",
        "content": "已过鲁家洑，犹瞻石首山。\n水随江缭绕，山逐岸回环。\n雨泊芦洲畔，舟行晚照间。\n贪看洞庭好，不作沌中还。",
        "dynasty": "宋",
        "collection_info": null
    },
    {
        "uuid": "5d51ecb695dbcbf7c3a117b59b587cfe",
        "title": "鲁家洑",
        "author": "王十朋",
        "content": "江头烟树色如故，记得向来舟出时。\n更读西行旧诗集，集中多是沌中诗。",
        "dynasty": "宋",
        "collection_info": null
    },
    {
        "uuid": "c6ed1a1219729af793044e994c468363",
        "title": "宿人老湾",
        "author": "王十朋",
        "content": "衮衮长江水，悠悠归去船。\n片云南岸雨，明月别州天。\n犬为客惊盗，蚊令人废眠。\n江湾号人老，惊我鬓皤然。",
        "dynasty": "宋",
        "collection_info": null
    },
    {
        "uuid": "f51490735d10acbab4907b3c74eea65f",
        "title": "乌沙镇避风",
        "author": "王十朋",
        "content": "风避乌沙镇，心怀白帝城。\n峡中险已过，江上浪宜平。",
        "dynasty": "宋",
        "collection_info": null
    },
    {
        "uuid": "bffae5fac22688cc858eb257e999a8ab",
        "title": "维舟岳阳之西岸徐师汊风作不敢行再留一宿用韩昌黎洞庭阻风韵示同行朱仲文张子是",
        "author": "王十朋",
        "content": "月行南箕口，簸扬不肯休。\n我至洞庭侧，狂澜阻行舟。\n东望岳阳城，一苇宿可投。\n吾欲破巨浪，试呼舟子谋。\n舟子笑谓我，官岂乘浮丘。\n同行一二官，好勇岂仲由。\n君子不行险，少迟勿烦啾。\n明朝风自定，鼓枻无忧愁。\n汗颜答舟子，汝语非谬悠。\n书以示同人，欲速不可求。",
        "dynasty": "宋",
        "collection_info": null
    },
    {
        "uuid": "11d756e6d1c111a599ed9af0cad51aa5",
        "title": "望洞庭",
        "author": "王十朋",
        "content": "端居滟滪两经年，不戒瞿唐七月船。\n得得遥从洞庭过，要看湖涨水中天。",
        "dynasty": "宋",
        "collection_info": null
    },
    {
        "uuid": "96681bf9814d45ed68f56c656db69a23",
        "title": "贾岳州以予阻风致酒肉之赠",
        "author": "王十朋",
        "content": "轩皇张乐洞庭旁，掀舞鱼龙撼岳阳。\n巵酒豚肩使君意，知予肉味未能忘。",
        "dynasty": "宋",
        "collection_info": null
    },
    {
        "uuid": "50c4ccc10141d2e3bffb59c28443d75f",
        "title": "鱼虾",
        "author": "王十朋",
        "content": "买得巴陵金鲫鱼，又逢公子奋长须。\n夜来江山秋风起，报道吴儿已鲙鲈。",
        "dynasty": "宋",
        "collection_info": null
    },
    {
        "uuid": "e053bda612f5af78ec6ca2137b52da49",
        "title": "初欲维舟岳阳楼下适风作遂泊南津",
        "author": "王十朋",
        "content": "岳阳楼下风波恶，过客舟行不容泊。\n遥从湖口入南津，看尽湖山与城郭。\n楼阁峥嵘照眼明，君山当面如蓬瀛。\n雄文谁继范文正，妙曲亦无滕子京。",
        "dynasty": "宋",
        "collection_info": null
    },
    {
        "uuid": "16bd3a08b7f7eb919f2404e9d64535e2",
        "title": "岳阳楼",
        "author": "王十朋",
        "content": "后乐先忧记饱观，兹楼今始得凭栏。\n吐吞五水波涛阔，出纳三光境界宽。\n黄帝乐声喧广宙，湘君山影侵晴澜。\n江山何独助张说，收拾清诗上笔端。",
        "dynasty": "宋",
        "collection_info": null
    },
    {
        "uuid": "73fa35294a7476bfa620dda77b57c45d",
        "title": "洞庭湖  其一",
        "author": "王十朋",
        "content": "江山好处未经眼，人道岳阳天下无。\n入笔波澜自今阔，匈中已有洞庭湖。",
        "dynasty": "宋",
        "collection_info": null
    },
    {
        "uuid": "616b5b218ea8ca24be7ee8951326e5ae",
        "title": "洞庭湖  其二",
        "author": "王十朋",
        "content": "维舟便上岳阳楼，风定波澜万顷秋。\n闻说洞庭通震泽，水应先我到苹洲。",
        "dynasty": "宋",
        "collection_info": null
    },
    {
        "uuid": "f885311a3ebc42da85d1bde545925bfa",
        "title": "读岳阳楼记",
        "author": "王十朋",
        "content": "先忧后乐范文正，此志此言高孟轲。\n暇日登临固宜乐，其如天下有忧何。",
        "dynasty": "宋",
        "collection_info": null
    },
    {
        "uuid": "237ef0dc36d2df06eec8e7473d9f0cce",
        "title": "君山  其一",
        "author": "王十朋",
        "content": "恃险三苗此为国，不知诸夏有华勋。\n两阶干羽七旬后，从此湖山方有君。",
        "dynasty": "宋",
        "collection_info": null
    },
    {
        "uuid": "7596d8f3c79bad4dd060829e257d7422",
        "title": "君山  其二",
        "author": "王十朋",
        "content": "祖龙迁怒色曾頳，帝子有灵山更青。\n湖水如天冬亦涸，此君荣落一般形。",
        "dynasty": "宋",
        "collection_info": null
    },
    {
        "uuid": "11649889ba2b106294707bca76306a91",
        "title": "南津淑济庙",
        "author": "王十朋",
        "content": "越国曹娥孝可书，惜无同气与之俱。\n武陵今有贤儿女，弟似灵均娣女须。",
        "dynasty": "宋",
        "collection_info": null
    },
    {
        "uuid": "065ec35e9d0491bb931d30d72f5bbfe5",
        "title": "过仙亭",
        "author": "王十朋",
        "content": "此处神仙几度经，老松枯朽穉松青。\n如今想作天仙去，不復飞吟过洞庭。",
        "dynasty": "宋",
        "collection_info": null
    },
    {
        "uuid": "544572256b9b03b62e55a5bdcea9c4bf",
        "title": "解舟遇风暂泊岳阳城下正对君山",
        "author": "王十朋",
        "content": "入湖初讶君山远，无翼可随鸥鹭群。\n繫缆中流忽相对，江湖心亦不忘君。",
        "dynasty": "宋",
        "collection_info": null
    },
    {
        "uuid": "4f563af5a7d5461bf93ccecf44fb8b33",
        "title": "岳阳城下岸赤色亦呼赤壁",
        "author": "王十朋",
        "content": "岳阳楼下有赤壁，照耀洞庭烟水东。\n鄂渚巴陵土多赭，周郎何处破曹公。",
        "dynasty": "宋",
        "collection_info": null
    },
    {
        "uuid": "a68c8356ea7f8601668097075a5bda4c",
        "title": "君山形如龙南有一小山如龟",
        "author": "王十朋",
        "content": "洞庭湖山山绝奇，大山如龙小如龟。\n弄珠曳尾自游戏，不肯吹浪如蛟螭。\n岳阳楼前铁为械，古人欲断蛟螭害。\n蛟螭为害甚巴蛇，遗冢犹存足为戒。\n七百里湖涵太虚，春夏涨溢秋冬枯。\n惟有龟龙长自在，不知几见桑田改。",
        "dynasty": "宋",
        "collection_info": null
    },
    {
        "uuid": "1d5186c22e10e945b034b7fb5c40bc09",
        "title": "燕公楼",
        "author": "王十朋",
        "content": "燕公郡事暇，诗兴满沧波。\n粉饰开元治，江山为助多。",
        "dynasty": "宋",
        "collection_info": null
    },
    {
        "uuid": "1e37d23f9c84799c5394dd1284e5c0cc",
        "title": "道人矶  其一",
        "author": "王十朋",
        "content": "江中双石如弟兄，呼得道人为友生。\n秋夜扁舟泊矶下，洞庭湖近月华明。",
        "dynasty": "宋",
        "collection_info": null
    },
    {
        "uuid": "ad905a3a754575bafd35280dd146a408",
        "title": "道人矶  其二",
        "author": "王十朋",
        "content": "道人身名两俱槁，道其所道非吾道。\n横江两石作钓矶，不似严陵台上好。",
        "dynasty": "宋",
        "collection_info": null
    },
    {
        "uuid": "b9d5974c08505f468cd9753002dd8894",
        "title": "泊潜江甲",
        "author": "王十朋",
        "content": "潜江甲口楚天涯，芦荻舟中一两家。\n呼酒敕厨无一味，天鹅乱眼似杨花。",
        "dynasty": "宋",
        "collection_info": null
    },
    {
        "uuid": "9dfdb53f7961025c83e11524fe6cbf0d",
        "title": "舟遇逆风破浪赋诗",
        "author": "王十朋",
        "content": "风撼楚江水，云横鄂渚天。\n支颐看山色，破浪出诗篇。\n门掩濒江舍，帆扬上水船。\n江神不借便，归兴自飘然。",
        "dynasty": "宋",
        "collection_info": null
    },
    {
        "uuid": "6cc2141fdb61072d6fa33cc769e707c3",
        "title": "舟中览镜",
        "author": "王十朋",
        "content": "来往成何事，霜毛满鬓多。\n洋洋大江水，东去欲如何。",
        "dynasty": "宋",
        "collection_info": null
    },
    {
        "uuid": "aa8fd198de4903aa2601101139384c45",
        "title": "过嘉鱼县",
        "author": "王十朋",
        "content": "舟过嘉鱼县，买鱼人道无。\n青山不堪煮，弹铗看铜符。",
        "dynasty": "宋",
        "collection_info": null
    },
    {
        "uuid": "0a16ff703aeaabb1d1027ea672914030",
        "title": "宿通济口",
        "author": "王十朋",
        "content": "沌水从兹入，中藏寂寞乡。\n相逢如故旧，为我济归航。",
        "dynasty": "宋",
        "collection_info": null
    },
    {
        "uuid": "cc8d39b9b678173d1ebe717259b6363a",
        "title": "百人矶",
        "author": "王十朋",
        "content": "归从三峡水，重见百人矶。\n山色只如旧，挽舟人已非。",
        "dynasty": "宋",
        "collection_info": null
    },
    {
        "uuid": "a67288b111d5a2c2e3ffbafe940a6234",
        "title": "南浦",
        "author": "王十朋",
        "content": "江淹送客伤心处，万里人从蜀道来。\n柳已三番见秋色，萧萧双鬓若何哉。",
        "dynasty": "宋",
        "collection_info": null
    },
    {
        "uuid": "bac2ce1d06f2f1781d83868b3c314cc2",
        "title": "南楼",
        "author": "王十朋",
        "content": "江汉西来于此会，朝宗东去不须分。\n银涛遥带岷峨雪，烟渚高连巫峡云。\n鹦鹉洲悲狂处士，蛟龙池化故将军。\n登临长愿如今日，尘静元规楚不氛。",
        "dynasty": "宋",
        "collection_info": null
    },
    {
        "uuid": "40cdf12f05151d101f071c08a9aa7baf",
        "title": "解舟风犹未息暂止江口",
        "author": "王十朋",
        "content": "狂飙未息浪峥嵘，江口停舟不敢行。\n自是吾侪畏行险，前头波浪有舟横。",
        "dynasty": "宋",
        "collection_info": null
    },
    {
        "uuid": "4795703293b1fdcd9c0d238ae5c9220a",
        "title": "泊舟汉口",
        "author": "王十朋",
        "content": "稍稍风波定，悠悠舟楫移。\n身虽到汉口，家尚在天涯。\n大别思大禹，古峯怀古夔。\n山城有廖廓，归说是吾儿。",
        "dynasty": "宋",
        "collection_info": null
    },
    {
        "uuid": "e6e60595c4cac3731068b340796e3a83",
        "title": "黄鹤楼",
        "author": "王十朋",
        "content": "云锁吕公洞，月明黄鹤楼。\n抱关非故卒，谁见羽衣游。",
        "dynasty": "宋",
        "collection_info": null
    },
    {
        "uuid": "05897588716225de5361e33ebb5b17a6",
        "title": "七矶",
        "author": "王十朋",
        "content": "江上风波恶，江中洲渚多。\n回头三峡远，转盼七矶过。",
        "dynasty": "宋",
        "collection_info": null
    },
    {
        "uuid": "7538b003d3818a1094b17b101f606ab0",
        "title": "黄州",
        "author": "王十朋",
        "content": "弭棹大江滨，江山入眼新。\n地疑真赤壁，州是古黄人。\n水隔三分国，风遗两逐臣。\n雪堂欣觌面，诗思定能神。",
        "dynasty": "宋",
        "collection_info": null
    },
    {
        "uuid": "cca8481d4912efbba7a453c2f652473c",
        "title": "游东坡十一绝  其一",
        "author": "王十朋",
        "content": "道大才高世不容，堪嗟尺水困神龙。\n空游赤壁英姿发，却向小桥诗思浓。",
        "dynasty": "宋",
        "collection_info": null
    },
    {
        "uuid": "24dae30365f3441c69f2c617112317d0",
        "title": "游东坡十一绝  其二",
        "author": "王十朋",
        "content": "出处平生慕乐天，东坡名自乐天传。\n文章均得江山助，但觉前贤畏后贤。",
        "dynasty": "宋",
        "collection_info": null
    },
    {
        "uuid": "a18bb7946de01feb51ce9c36313dd7a0",
        "title": "游东坡十一绝  其三",
        "author": "王十朋",
        "content": "少年下笔已如神，文到黄州更绝尘。\n我宋人才盛元佑，玉堂人是雪堂人。",
        "dynasty": "宋",
        "collection_info": null
    },
    {
        "uuid": "79dab75773c58b01180c25f500463add",
        "title": "游东坡十一绝  其四",
        "author": "王十朋",
        "content": "世重元之重竹楼，雪堂名更重黄州。\n西山草木尤光彩，一一曾经杖屦游。",
        "dynasty": "宋",
        "collection_info": null
    },
    {
        "uuid": "48f2ff9942da38c5e60147582917aa77",
        "title": "游东坡十一绝  其五",
        "author": "王十朋",
        "content": "江遶山城柳暗村，五年诗乱谪仙魂。\n欲寻遗老问前事，楚语儿童今不存。",
        "dynasty": "宋",
        "collection_info": null
    },
    {
        "uuid": "ea110e9d6c77a45780fa0d775877f64f",
        "title": "游东坡十一绝  其六",
        "author": "王十朋",
        "content": "再闰黄州正坐诗，诗因迁谪更瑰奇。\n读公赤壁词并赋，如见周郎破贼时。",
        "dynasty": "宋",
        "collection_info": null
    },
    {
        "uuid": "4db2f4336b273dffe71b13141a917527",
        "title": "游东坡十一绝  其七",
        "author": "王十朋",
        "content": "供成诗案脱纍囚，天遣公来此地游。\n自有胸中云梦泽，更居云梦泽南州。",
        "dynasty": "宋",
        "collection_info": null
    },
    {
        "uuid": "d010263e2b242275ed19e9ac661290a5",
        "title": "游东坡十一绝  其八",
        "author": "王十朋",
        "content": "三道策成名烜赫，万言书就迹危疑。\n易书论语忘忧患，天下三经字说时。",
        "dynasty": "宋",
        "collection_info": null
    },
    {
        "uuid": "1192c3b97ddb1fd89c8e9caa8ccf4c64",
        "title": "游东坡十一绝  其九",
        "author": "王十朋",
        "content": "口诵渊明归去词，岷峨归去竟无欺。\n高安难弟来相访，细说对床风雨时。",
        "dynasty": "宋",
        "collection_info": null
    },
    {
        "uuid": "f2d4c6e979b56d2accfb48f78096c73d",
        "title": "游东坡十一绝  其一○",
        "author": "王十朋",
        "content": "批风抹月五经年，吟尽淮南尽处天。\n独与元之韩魏国，神交千古作三贤。",
        "dynasty": "宋",
        "collection_info": null
    },
    {
        "uuid": "fdb61a88a7ce06c405e684681c87622e",
        "title": "游东坡十一绝  其一一",
        "author": "王十朋",
        "content": "向来茅屋仅容身，今日祠堂高更新。\n费尽丹青传不得，灵台一点与精神。",
        "dynasty": "宋",
        "collection_info": null
    },
    {
        "uuid": "3689788404fb5f368012fd1b46f93512",
        "title": "至九江陪林守黄中登庾楼出示旧诗",
        "author": "王十朋",
        "content": "万里相望牛马风，兹楼邂逅一尊同。\n烟生燕寝香炉上，鼋在宾筵食指中。\n舟入沧波咏苹白，饮陪文字胜裙红。\n飞黄腾踏日边去，回首群惊冀北空。",
        "dynasty": "宋",
        "collection_info": null
    },
    {
        "uuid": "3512392e09cece6a6a375b7ad4054321",
        "title": "喻叔奇自鄱阳来以诗见赠次韵以酬",
        "author": "王十朋",
        "content": "家居雁宕芙蓉侧，身自瞿塘滟滪回。\n览尽江山归路远，舞翻乌鹊故人来。\n诗吟夔子相思句，酒饮鄱阳未尽杯。\n种学绩文宜舘阁，二松那復久淹徊。",
        "dynasty": "宋",
        "collection_info": null
    },
    {
        "uuid": "85bd3852cfb54adf66cf994de49f3d29",
        "title": "琵琶亭",
        "author": "王十朋",
        "content": "繫舟琵琶秋水深，夜静不闻琵琶音。\n往来多少商妇怨，世无司马谁沾巾。",
        "dynasty": "宋",
        "collection_info": null
    },
    {
        "uuid": "c0d17dcb290e95a06972b5e98c7b171e",
        "title": "过彭泽",
        "author": "王十朋",
        "content": "万里归舟巨浪间，只将青眼对青山。\n青山好处惟彭泽，出岫云归倦鸟还。",
        "dynasty": "宋",
        "collection_info": null
    },
    {
        "uuid": "0fec4bed5e1b8437d5ca238623457349",
        "title": "马当山",
        "author": "王十朋",
        "content": "此地水如峡，有山名马当。\n犹疑是滟滪，更合戒舟航。",
        "dynasty": "宋",
        "collection_info": null
    },
    {
        "uuid": "8500b3faa6e86065ce405a9f51305408",
        "title": "那剎石",
        "author": "王十朋",
        "content": "七月下三巴，孤舟近九华。\n魂犹惊滟滪，石更见那查。",
        "dynasty": "宋",
        "collection_info": null
    },
    {
        "uuid": "490d30255fe09f24c5248401bd00a840",
        "title": "池之清溪如杭之西湖某归自三峡维舟弄水亭南望齐山翠微在眼登谯楼望九华见一峯奇甚呈提举李子长知郡赵富文",
        "author": "王十朋",
        "content": "城南风物似西湖，万里归舟入画图。\n光洁贮怀便弄水，翠微照眼称提壶。\n浦无时节秋尤好，池有精神贵可呼。\n最是九华知客意，倚天遥露一峯孤。",
        "dynasty": "宋",
        "collection_info": null
    },
    {
        "uuid": "f3d7affcbbe1b20a7d7c4a852132cbbe",
        "title": "子长和诗復酬二首  其一",
        "author": "王十朋",
        "content": "往岁遥从彭蠡湖，常山地阅武侯图。\n忽乘雪裏子猷棹，欣对花间太白壶。\n雁宕寄书知有便，天台采药定相呼。\n两翁异日为邻舍，笑说江山大小孤。",
        "dynasty": "宋",
        "collection_info": null
    },
    {
        "uuid": "f66b2d0cddd1ed5dd412cd724ded66d9",
        "title": "子长和诗復酬二首  其二",
        "author": "王十朋",
        "content": "君往东湖我左湖，田园归去亦良图。\n纵如傅说妙调鼎，终羡渊明高引壶。\n清峭台中各陈迹，翠微亭上偶欢呼。\n江东浙右从今后，永夜月同千里孤。",
        "dynasty": "宋",
        "collection_info": null
    },
    {
        "uuid": "89d9b7158a6f34f56c32d1920d11dbc5",
        "title": "富文和诗復用前韵",
        "author": "王十朋",
        "content": "四上祠章郡得湖，真同起废躄浮图。\n路经秋浦人如玉，洞入齐山天在壶。\n人物宜居国士选，吏民聊作使君呼。\n还乡说与贾君子，官比广昌风更孤。",
        "dynasty": "宋",
        "collection_info": null
    },
    {
        "uuid": "818ff7fc2c28bc7b5d34a92d7d8f2245",
        "title": "子长招游齐山",
        "author": "王十朋",
        "content": "路经秋浦上崔嵬，不负孤舟万里回。\n峯比九华微具体，洞疑三竺远飞来。\n胜穷岩石玲珑地，秀吸江湖浩渺杯。\n先却紫微期一月，菊花未放桂花开。",
        "dynasty": "宋",
        "collection_info": null
    },
    {
        "uuid": "546f75f25b27503f3147fb9ae232a17f",
        "title": "富文赠桂花",
        "author": "王十朋",
        "content": "夔有百花无此香，两年官舍负秋光。\n使君元是蟾宫客，赠我数枝金粟黄。",
        "dynasty": "宋",
        "collection_info": null
    },
    {
        "uuid": "e8838673b608f67d0ff75b53d8f5b168",
        "title": "泛清溪",
        "author": "王十朋",
        "content": "清者未必贵，贵者或不清。\n胡为贵池内，却有清溪名。\n清贵两俱足，造物如有情。\n溪有夷屈风，池非赵孟荣。\n三秋冷浸月，十里光涵城。\n真可弄兹水，更堪濯吾缨。\n天亦知我意，故令居水精。\n水精岂吾居，龙湫老余生。\n满壁画清溪，坐觉名利轻。",
        "dynasty": "宋",
        "collection_info": null
    },
    {
        "uuid": "3ff0aafeea53a63bbdb0c2608261e43f",
        "title": "子长见示汪枢密游齐山诗因次其韵",
        "author": "王十朋",
        "content": "莫莫休休祇欲闲，贵池误照野人颜。\n好诗如见元枢面，佳境仍逢相国山。\n谈笑从容禅榻畔，翠微彷佛梦魂间。\n吾侪相勉崇名节，岘首风流庶可攀。",
        "dynasty": "宋",
        "collection_info": null
    },
    {
        "uuid": "66113a246d57674140591d5635863bbe",
        "title": "富文送鹿肉",
        "author": "王十朋",
        "content": "太尉前军得活鹿，使君慇懃分我肉。\n定知应是秦失余，苗裔仍为世人逐。\n使君好客今平原，秋浦楼头罗水陆。\n青州从事嘉屡拜，白鹿山人赐新沐。\n社风留客去未得，清溪山头两经宿。\n频将口腹溷使君，大嚼戏吟诗一幅。",
        "dynasty": "宋",
        "collection_info": null
    },
    {
        "uuid": "dfdf1c750bf9f43694c4f47ed066de2a",
        "title": "朱仲文和诗用齐山韵以酬",
        "author": "王十朋",
        "content": "蜀山同我上崔嵬，峡水相随共载回。\n秋月迎人霅川去，义风吹客浙江来。\n山游未尽无穷力，酒兴应嫌有限杯。\n准拟吴中作重九，菊花休道不须开。",
        "dynasty": "宋",
        "collection_info": null
    },
    {
        "uuid": "39d6b305a20c5c7e15ccac36515527ee",
        "title": "子长和诗并馈饮食再用泛清溪韵",
        "author": "王十朋",
        "content": "秋浦天作秋，清溪风更清。\n三宿不忍去，山以齐为名。\n天台李御史，倾盖即钟情。\n怜我峡中归，笑谈洗枯荣。\n携壶上翠微，举首望赤城。\n相期老岩壑，便欲遗簪缨。\n赠我十首诗，字字工且精。\n从今似杜老，对酒怀李生。\n何当细论文，万户侯可轻。",
        "dynasty": "宋",
        "collection_info": null
    },
    {
        "uuid": "0886fc9cf148ad791cdecf76af456605",
        "title": "溪口阻风寄子长富文",
        "author": "王十朋",
        "content": "风知主人意，吹浪留客舟。\n客子念行役，形留心不留。\n回望月峡月，坐悲秋浦秋。\n从今怀人梦，飞遶清溪楼。",
        "dynasty": "宋",
        "collection_info": null
    },
    {
        "uuid": "64fb0808be52100fa9d134e603e40644",
        "title": "子长和汪枢齐山诗復用前韵",
        "author": "王十朋",
        "content": "腐儒无用分投闲，吴蜀分符祇强颜。\n去访少陵三峡水，来寻太白九华山。\n小舟载酒清溪口，健卒传诗白浪间。\n风伯相留作吟社，愿低笔力许追攀。",
        "dynasty": "宋",
        "collection_info": null
    },
    {
        "uuid": "ecef2ac0dcdcc5a43e37cf28e88b9deb",
        "title": "池阳阻风留十日",
        "author": "王十朋",
        "content": "舟楫何濡滞，秋深风未西。\n五旬从白帝，十日尚清溪。\n匈次泽吞楚，眼中山见齐。\n主人殊未厌，壶榼屡提携。",
        "dynasty": "宋",
        "collection_info": null
    },
    {
        "uuid": "20db1cd2bdc757f8f0a53451482b56e5",
        "title": "子长携具至溪口復用前韵",
        "author": "王十朋",
        "content": "有客双蓬鬓，归从滟滪西。\n符分三竹使，地见两梅溪。\n舟遇先逢李，杯行酒到齐。\n他年石桥路，归去手应携。",
        "dynasty": "宋",
        "collection_info": null
    },
    {
        "uuid": "82b43630b931af573426598a1e696936",
        "title": "寄林黄中",
        "author": "王十朋",
        "content": "郎星夜照贵池口，渐见祥光烛斗牛。\n甘棠遗爱留浔阳，尽道前无此太守。\n我亦弭楫清溪滩，秋风吹浪高于山。\n与君相去纔咫尺，形影隔绝烟波间。\n晨起扬帆欲东去，风伯江神两俱怒。\n吾侪行止端由天，天气未佳聊且住。",
        "dynasty": "宋",
        "collection_info": null
    },
    {
        "uuid": "66f5db481073ff835e018064fedf3835",
        "title": "望舒山",
        "author": "王十朋",
        "content": "舟阻清溪十日风，旅怀秋思渺无穷。\n开编细读舒王句，一点舒山在眼中。",
        "dynasty": "宋",
        "collection_info": null
    },
    {
        "uuid": "94cf99318e9ef979aaf92d9ec006ee80",
        "title": "出清溪",
        "author": "王十朋",
        "content": "归舟十日阻池阳，风伯相留意亦良。\n长喙参军初荐熟，无肠公子正输芒。\n齐山却向江南好，秋浦尤于社后凉。\n明日解维苕霅去，梦魂犹在水云乡。",
        "dynasty": "宋",
        "collection_info": null
    },
    {
        "uuid": "3b813ddf0a06fee5872a9367ef560709",
        "title": "舟至梅根子长寄诗復用前韵",
        "author": "王十朋",
        "content": "使节淹江左，鱼符换浙西。\n诗筒犹在道，客棹已移溪。\n戒险疑浮峡，行徐类去齐。\n壶觞更何日，重向翠微携。",
        "dynasty": "宋",
        "collection_info": null
    },
    {
        "uuid": "da51ac7ab3c26751241bb7d216aaa4fb",
        "title": "淮山",
        "author": "王十朋",
        "content": "淮山无数不知名，山色遥看点点青。\n二百余年仁草木，莫令污染犬羊腥。",
        "dynasty": "宋",
        "collection_info": null
    },
    {
        "uuid": "63df2257eebbd8962b98db5c244c94a1",
        "title": "九华山  其一",
        "author": "王十朋",
        "content": "九芙蓉自九天来，太史南游山未开。\n仙境曾经谪仙眼，佳名杰句两崔嵬。",
        "dynasty": "宋",
        "collection_info": null
    },
    {
        "uuid": "6ed30aa26837a8a9cdd472dce81df569",
        "title": "九华山  其二",
        "author": "王十朋",
        "content": "舟出清溪尚逆风，观山却得少从容。\n浮云不碍天边眼，放出神仙八九峯。",
        "dynasty": "宋",
        "collection_info": null
    },
    {
        "uuid": "ca177fc89d2c396c301487659f306e14",
        "title": "九华山  其三",
        "author": "王十朋",
        "content": "我在芙蓉山下家，四年秋色隔天涯。\n如今渐觉乡山近，已见芙蓉吐九华。",
        "dynasty": "宋",
        "collection_info": null
    },
    {
        "uuid": "eef3be00dfa8b787880785550fd4faa0",
        "title": "九华山  其四",
        "author": "王十朋",
        "content": "江南一岳占青阳，多少神仙此地藏。\n闻说仙翁捣药处，鸟声依旧克丁当。",
        "dynasty": "宋",
        "collection_info": null
    },
    {
        "uuid": "7080f3d99c3c436d2de663bb03834593",
        "title": "九华山  其五",
        "author": "王十朋",
        "content": "九华山下化成寺，太白书堂高处开。\n想见江山无此境，故宜头白懒归来。",
        "dynasty": "宋",
        "collection_info": null
    },
    {
        "uuid": "054dd6483e2820c0b3fbc066f837a2d2",
        "title": "九华山  其六",
        "author": "王十朋",
        "content": "峯峦列峙神仙境，子母相依孝义山。\n莫向山中摘花果，惜春啼鸟怒人攀。",
        "dynasty": "宋",
        "collection_info": null
    },
    {
        "uuid": "c893914ae0c38542f05edc5fe0a7ba93",
        "title": "九华山  其七",
        "author": "王十朋",
        "content": "郡楼初见一奇峯，深恐烟霞无路通。\n神母遥遥将九子，总将山色到舟中。",
        "dynasty": "宋",
        "collection_info": null
    },
    {
        "uuid": "43eb0806d763db5a6fcfef4779205f3f",
        "title": "九华山  其八",
        "author": "王十朋",
        "content": "曾见齐山小九华，梦游缥缈羽人家。\n灵山面目忽相见，舟繫梅根秋日斜。",
        "dynasty": "宋",
        "collection_info": null
    },
    {
        "uuid": "11ad29ac8c072d4180767c9d2dd08ee1",
        "title": "九华山  其九",
        "author": "王十朋",
        "content": "曰华曰子数俱九，细看峯峦何许多。\n今古画工图不足，冠卿诗奈九华何。",
        "dynasty": "宋",
        "collection_info": null
    },
    {
        "uuid": "cd6930b8d0fb2e9577d807bc44f846fe",
        "title": "铜陵阻风  其一",
        "author": "王十朋",
        "content": "两年官绝塞，万里下瞿唐。\n秋浦浪方息，铜陵风又狂。\n五松人忆白，双竹句思黄。\n今夜舟中月，中秋何处光。",
        "dynasty": "宋",
        "collection_info": null
    },
    {
        "uuid": "ee080ded836d48bf52f2149818d1650a",
        "title": "铜陵阻风  其二",
        "author": "王十朋",
        "content": "江入铜陵县，舟藏芦苇间。\n邮亭危压浦，佛屋陋依山。\n月出乌将绕，风高雁欲还。\n江山不贫处，一览见尘寰。",
        "dynasty": "宋",
        "collection_info": null
    },
    {
        "uuid": "4e7fa2a8234951f2500e6e2f377a1e8d",
        "title": "黄池对月",
        "author": "王十朋",
        "content": "白帝去年月，黄池今夜看。\n风将清玉宇，云不碍金盆。\n明镜飞边远，霓裳舞处寒。\n论文一尊酒，欣对旧同官。",
        "dynasty": "宋",
        "collection_info": null
    },
    {
        "uuid": "c94bb6f6e749a9dad4609e9c698b8bd7",
        "title": "宣城道中闻雁",
        "author": "王十朋",
        "content": "蝉噪景如夏，鸟鸣山似春。\n数声云外过，却是雁来宾。",
        "dynasty": "宋",
        "collection_info": null
    },
    {
        "uuid": "2cb71ffd047b5f07fc8d11594d5a2dea",
        "title": "宿新丰驿",
        "author": "王十朋",
        "content": "小驿数椽屋，夜深风雨中。\n邻家有鷄犬，不是汉新丰。",
        "dynasty": "宋",
        "collection_info": null
    },
    {
        "uuid": "dbe9779405384a371d3f0bd2f1b44889",
        "title": "涂中遇雨",
        "author": "王十朋",
        "content": "江流渺渺风吹浪，驿路迢迢雨作泥。\n好把金章换蓑笠，故山深处把锄犁。",
        "dynasty": "宋",
        "collection_info": null
    },
    {
        "uuid": "af303a6ed95ffdae8c44e4bbad68f9c5",
        "title": "过宛陵陪汪枢密登双溪阁迭嶂楼游高斋望敬亭山诵谢元晖李太白诗用枢公游齐山韵",
        "author": "王十朋",
        "content": "天将大任未容闲，清峭依然御史颜。\n谢客能吟练江句，谪仙不厌敬亭山。\n双溪风月壶觞裏，迭嶂烟霞几案间。\n天下苍生望公起，归辕行见郡人攀。",
        "dynasty": "宋",
        "collection_info": null
    },
    {
        "uuid": "49c5c98539ba3ba6c49ceb15a2669999",
        "title": "离宣城天色阴晦望群山不见枢公和诗见寄復用前韵",
        "author": "王十朋",
        "content": "圣恩犹未许投闲，遥访苹洲柳与颜。\n羿妇解将风送月，麻姑莫遣雨遮山。\n心游孤屿题诗处，名玷元枢荐墨间。\n旦夕公归首台鼎，高斋遗躅倘容攀。",
        "dynasty": "宋",
        "collection_info": null
    },
    {
        "uuid": "4ea6d1f1b6676c2f893a4b2563cd3472",
        "title": "过麻姑山",
        "author": "王十朋",
        "content": "出郭群山四望无，故将诗句祷麻姑。\n忽然云破山开面，天色如春有鸟呼。",
        "dynasty": "宋",
        "collection_info": null
    },
    {
        "uuid": "1e1aa5d2eaf1f2847617b5a831af0e50",
        "title": "宿红林驿遇交代王给事",
        "author": "王十朋",
        "content": "路入红林林未红，相逢俱是白头翁。\n邮亭灯火一尊酒，明日君西我向东。",
        "dynasty": "宋",
        "collection_info": null
    },
    {
        "uuid": "0f5e0cd60e6020afc45992e505cadce3",
        "title": "广德途中观刈稻",
        "author": "王十朋",
        "content": "田父欣相语，今年幸有秋。\n深忧水后烂，急向雨余收。\n穗尽穴移鼠，畦空童放牛。\n何当速归去，吾亦有西畴。",
        "dynasty": "宋",
        "collection_info": null
    },
    {
        "uuid": "98f6d2ede3262a2d411fb15869490d16",
        "title": "祠山",
        "author": "王十朋",
        "content": "秋风吹客过祠山，水出平原碍往还。\n呼吸雨旸神有力，扫除云雾见天颜。",
        "dynasty": "宋",
        "collection_info": null
    },
    {
        "uuid": "07b57e8ff113db5e8126d14af412f9a2",
        "title": "桐川三绝 遇太学三友",
        "author": "王十朋",
        "content": "归从三峡过三峯，益友三人忽此逢。\n行李稽留三日雨，天教我辈得从容。",
        "dynasty": "宋",
        "collection_info": null
    },
    {
        "uuid": "4d5347607473454ea49b3819fe6508cc",
        "title": "桐川三绝 驿中阻雨",
        "author": "王十朋",
        "content": "浸淫秋雨阻桐川，无术那能补漏天。\n传舍终宵不成寐，点灯重读旧诗篇。",
        "dynasty": "宋",
        "collection_info": null
    },
    {
        "uuid": "01052c9616bce7a22bd324f06507982d",
        "title": "桐川三绝 文籍遭水",
        "author": "王十朋",
        "content": "文书随我下瞿唐，准拟家添万卷藏。\n水厄那知在平地，从今既济要须防。",
        "dynasty": "宋",
        "collection_info": null
    },
    {
        "uuid": "e696cf6966393f09c3e6776a0ecf8d64",
        "title": "九月一日自道场山如临安周德载夏廷茂自菁村乘舟来访既别寄以小诗",
        "author": "王十朋",
        "content": "二十年前旧友生，扁州来访见交情。\n相看容鬓俱非昔，记得炉亭笑语声。",
        "dynasty": "宋",
        "collection_info": null
    },
    {
        "uuid": "d5d7e2f5903f7444503dc4784dbc0eba",
        "title": "待对仙林九日登佛阁时寄家道场山思去年游卧龙山遂用旧韵",
        "author": "王十朋",
        "content": "浮家东下路间关，地近家乡尚未还。\n风雨满城欣已过，星霜入鬓早宜闲。\n去年嘉客同吹帽，今日仙林独侍班。\n徧插茱萸忆兄弟，更添北望道场山。",
        "dynasty": "宋",
        "collection_info": null
    },
    {
        "uuid": "095b38cbb37b99df2d7ecf3950dc6ff1",
        "title": "九月十三日离仙林",
        "author": "王十朋",
        "content": "重入修门鬓已华，君恩犹未许还家。\n木鱼声动催行李，蜡炬向人空自花。",
        "dynasty": "宋",
        "collection_info": null
    },
    {
        "uuid": "85b7a1fb02631e05507d43cb25aaa50a",
        "title": "过东林",
        "author": "王十朋",
        "content": "地入东林眼界奇，神仙遗迹在榴皮。\n湖山如旧无东老，酒为嘉宾酿者谁。",
        "dynasty": "宋",
        "collection_info": null
    },
    {
        "uuid": "b355842837dc1b25b7bceb22c52f5cc6",
        "title": "郡中久雨入境而霁",
        "author": "王十朋",
        "content": "积雨喜初霁，湖山清更嘉。\n船船渔晒网，岸岸稻烘芽。\n水涨鱼虾乐，年凶道路嗟。\n人言新太守，头白似苕花。",
        "dynasty": "宋",
        "collection_info": null
    },
    {
        "uuid": "5dbef081c42e969a00a368bbfb58b254",
        "title": "六客堂",
        "author": "王十朋",
        "content": "水晶宫中刺史宅，月□□堂游六客。\n中有一客为主人，万卷诗书李公择。\n元□□挥玉堂手，令举声蜚制科策。\n五劝使君古遗直，三□郎官老词伯。\n眉山有客何等人，退之少陵李太白。\n直道高才时不容，天遣数子为游从。\n吴兴清绝山水国，五百年过人中龙。\n健峭银鈎逼颜鲁，点化湖山出奇语。\n高压白苹洲上诗，更肯区区谈小杜。\n端如竹溪逢谪仙，并游逸士名俱传。\n飘飘乘风鼓长翮，两两照坐成台躔。\n苕霅交流卞山碧，一代名贤已陈迹。\n我后百年登此堂，咀嚼姓名牙颊香。\n坐上何曾欠佳客，苏仙一去难再得。",
        "dynasty": "宋",
        "collection_info": null
    },
    {
        "uuid": "944ec7d97d60318809a0b65f75eb84de",
        "title": "送朱仲文运干还蜀  其一",
        "author": "王十朋",
        "content": "分阃滥曾游蜀口，得朋深喜遇坤爻。\n澹台至室必公事，平仲与人能久交。\n一叶共乘夔到霅，四方相逐愈随郊。\n姓名已在诸公齿，引类行看似拔茅。",
        "dynasty": "宋",
        "collection_info": null
    },
    {
        "uuid": "87de33f0a042ce3f231ee4ac631560e1",
        "title": "送朱仲文运干还蜀  其二",
        "author": "王十朋",
        "content": "君归应过无喧室，我梦遥驰无隠斋。\n带得江山在诗卷，种成杨柳繫离怀。\n定先春到夔门裏，莫遣音踈霅水涯。\n故旧相逢倘相问，为言老欲乞残骸。",
        "dynasty": "宋",
        "collection_info": null
    },
    {
        "uuid": "d0fab8fea0c260b12d9939356a2290ac",
        "title": "读喻叔奇游庐山诗  其一",
        "author": "王十朋",
        "content": "前年我亦到庐山，杖屦烟霞缥缈间。\n万里东归如倦鸟，不知飞过只知还。",
        "dynasty": "宋",
        "collection_info": null
    },
    {
        "uuid": "51a3701b5fbe58aa6c5cba842b751541",
        "title": "读喻叔奇游庐山诗  其二",
        "author": "王十朋",
        "content": "路经湓浦嘆怱怱，不及从君访远公。\n忽见庐山真面目，在君二十一时中。",
        "dynasty": "宋",
        "collection_info": null
    },
    {
        "uuid": "edc0c5b3c98868da687bd9945d14e456",
        "title": "十月晦日会凌季文沈德和二尚书刘汝一大谏于六客堂",
        "author": "王十朋",
        "content": "梦寐思贤愿与齐，一麾来守浙江西。\n星躔旧识尚书履，玉府曾亲太一藜。\n天遣门生依坐主，心随峡水注苕溪。\n邦人异日谈遗事，名姓应同六客题。",
        "dynasty": "宋",
        "collection_info": null
    },
    {
        "uuid": "6488e292a89b6300f54bc84af3cc6cc7",
        "title": "沈书和诗再用韵",
        "author": "王十朋",
        "content": "先生名与卞山齐，贱子来归自瀼西。\n自媿蒹葭难倚玉，暂教松柏俯同藜。\n万言谠论惊天阙，八咏高才压婺溪。\n柳恽苏仙旧吟处，愿陪杖屦徧留题。",
        "dynasty": "宋",
        "collection_info": null
    },
    {
        "uuid": "345f4d3676242238b195b0c928d674e1",
        "title": "凌书和诗復用韵",
        "author": "王十朋",
        "content": "人物堂堂大国齐，难窥赐履地东西。\n心才遇日即倾藿，身或在山谁采藜。\n隠德犹能及枯骨，安车行见起磻溪。\n后生何幸依先达，误辱山公一字题。",
        "dynasty": "宋",
        "collection_info": null
    },
    {
        "uuid": "95abc06a17f983299e3b7d90ec1596bc",
        "title": "刘汝一和诗復用韵",
        "author": "王十朋",
        "content": "鲁酒三杯却到齐，诗坛老将胜山西。\n气余殿上欲折槛，清见胸中不糁藜。\n聊復忘机对禅榻，未应采药赴桃溪。\n吾侪会合真天意，清绝湖山尽共题。",
        "dynasty": "宋",
        "collection_info": null
    },
    {
        "uuid": "f2f85cb3c74e0bb82d953ebc78677a46",
        "title": "十一月十日会于六客堂者十人宋子飞徐致云章茂卿邓叔厚莫子登俞仲明许子齐沈虞卿郑寿淑酒三行予得诗",
        "author": "王十朋",
        "content": "六客高风不可追，吾侪生恨百年迟。\n星光月满旧游处，簪盍蓂开盈数时。\n访古已仙图上鹤，得朋今遇易中龟。\n吾夫子道欲坠地，不是四科谁与持。",
        "dynasty": "宋",
        "collection_info": null
    },
    {
        "uuid": "9737207bde0070ca9c95af41b34eb675",
        "title": "汝一和十客诗语及贡院復用前韵",
        "author": "王十朋",
        "content": "洙泗家风尚可追，未应吾道便陵迟。\n要令士有欢颜地，如见公为举首时。\n山遶苕溪翻振鹭，水通震泽锡神龟。\n眼中突兀行将见，大厦端由众木持。",
        "dynasty": "宋",
        "collection_info": null
    },
    {
        "uuid": "d6760aaa0325ba83edf1eea2b7abe3ec",
        "title": "晦日会于六客堂者十二人",
        "author": "王十朋",
        "content": "湖山清绝多佳士，暇日壶觞得共携。\n堂上合成前后客，诗中分得建除题。\n不容闰位参卿月，坐觉巫山在霅溪。\n麟阁功名属公辈，老夫惟愿把锄犁。",
        "dynasty": "宋",
        "collection_info": null
    },
    {
        "uuid": "29e0f6603e334c6cccedb8ba854eaaf8",
        "title": "次韵张叔清见寄",
        "author": "王十朋",
        "content": "太学年时识一夔，婺溪掺别越三朞。\n闽中大府子为掾，峡内孤城予把麾。\n去隔关山共明月，归逢鱼雁寄新诗。\n苕溪昨夜梅花发，目对清标有所思。",
        "dynasty": "宋",
        "collection_info": null
    },
    {
        "uuid": "eed7bb4dcb5699d3a3629ccf0ca24753",
        "title": "次韵林明仲见寄",
        "author": "王十朋",
        "content": "忆昔相逢未白头，别来岁月迅如流。\n自从江左分符去，长念城南载酒游。\n君似老松姿耐雪，我犹弱柳叶经秋。\n梅溪梅屿不相远，归去定乘寻戴舟。",
        "dynasty": "宋",
        "collection_info": null
    },
    {
        "uuid": "63ed943e2699bb5894618c554f834700",
        "title": "贡院上梁",
        "author": "王十朋",
        "content": "清绝湖山映白苹，翚飞梁栋眼中新。\n雪花先作晓来瑞，桂魄正圆天上轮。\n夫子庙还元气象，水晶宫发旧精神。\n书生战艺真余事，移孝为忠要致身。",
        "dynasty": "宋",
        "collection_info": null
    },
    {
        "uuid": "07f433131e2aa815b88630d7636ea255",
        "title": "诸公和诗再用韵并简沈虞卿教授",
        "author": "王十朋",
        "content": "来采汀洲柳恽苹，要观草色赐袍新。\n士由德行首科第，木就方圆在梓轮。\n山峙浮图耸千佛，水迎仙子上三神。\n耽耽广厦荣归日，应话林泉老病身。",
        "dynasty": "宋",
        "collection_info": null
    },
    {
        "uuid": "39556f9f1c4441e2f958232e4bd1b86a",
        "title": "寄夔州张君玉抚干",
        "author": "王十朋",
        "content": "天上张公子，同僚半载余。\n令人思滟滪，有客泛芙蕖。\n一自离夔子，频蒙寄鲤鱼。\n江山元不远，面目在来书。",
        "dynasty": "宋",
        "collection_info": null
    },
    {
        "uuid": "ea4d5d224a308487118e28d42c2f0ee6",
        "title": "送张光大赴长沙簿",
        "author": "王十朋",
        "content": "同舍张公子，长沙远宦游。\n读书真有用，谋道了无忧。\n赋鵩休悲贾，栖鸾暂屈仇。\n荐章行引类，文帅是鳌头。",
        "dynasty": "宋",
        "collection_info": null
    },
    {
        "uuid": "91ec49828c761da288320654921a9ab5",
        "title": "送柑姚子才",
        "author": "王十朋",
        "content": "少年怀橘献慈亲，今见黄柑泪满巾。\n同舍故人堂有母，可能罗帕不分珍。",
        "dynasty": "宋",
        "collection_info": null
    },
    {
        "uuid": "e746eb1f65b3cdc3e63682b9a008db30",
        "title": "过孺人挽词  其一",
        "author": "王十朋",
        "content": "扁舟昔访戴逵居，早识奇儿骨相殊。\n不是剡溪能藴秀，祇应蚌腹解生珠。\n家从机断知为学，身自鷄鸣起奉姑。\n儒术登科有犹子，大书遗懿照龟趺。",
        "dynasty": "宋",
        "collection_info": null
    },
    {
        "uuid": "d8c64954f46b09e9bf2483b3fa8ff439",
        "title": "过孺人挽词  其二",
        "author": "王十朋",
        "content": "过从有夏孕遗芳，作配于周妇德良。\n目不泛观惟贝叶，舍无他物有天香。\n鱼轩欲动喜家近，乌冢忽归惊夜长。\n年到古希子孙足，人生如此尚何伤。",
        "dynasty": "宋",
        "collection_info": null
    },
    {
        "uuid": "ca7f904cbfa5bfea322e426f675498b0",
        "title": "重刊戒石铭  其一",
        "author": "王十朋",
        "content": "戒石重刊照眼明，良辰又遇腊嘉平。\n黄堂坐处天威近，一点欺心事莫萌。",
        "dynasty": "宋",
        "collection_info": null
    },
    {
        "uuid": "3b78b7b92dbabf4bb3604e848888bb8d",
        "title": "重刊戒石铭  其二",
        "author": "王十朋",
        "content": "淫浸秋潦坏垂成，忍听闾阎愁嘆声。\n抚字催科劳更拙，欲逃吏责负斯铭。",
        "dynasty": "宋",
        "collection_info": null
    },
    {
        "uuid": "dc761a30bfad631561f9fa1ba24aef3e",
        "title": "谒颜鲁公祠",
        "author": "王十朋",
        "content": "卞山苕溪高且清，鲁公祠堂貌如生。\n言言千古英雄在，吉吉一点仙丹成。\n姦臣必欲置之死，天下不敢呼其名。\n当时节义谁可并，常山太守公难兄。",
        "dynasty": "宋",
        "collection_info": null
    },
    {
        "uuid": "c6c9bf15cf552d98b0e93dd4268e2824",
        "title": "怀忠堂",
        "author": "王十朋",
        "content": "严霜日烈与时乖，前后姦邪屡见排。\n苕霅祠堂境清绝，孤忠千古有人怀。",
        "dynasty": "宋",
        "collection_info": null
    },
    {
        "uuid": "a7010add2b03ca154c447d121d23d081",
        "title": "放生池",
        "author": "王十朋",
        "content": "畏死贪生物我同，仁心要在扩而充。\n江湖鱼鳖知多少，尽在恩波浩渺中。",
        "dynasty": "宋",
        "collection_info": null
    },
    {
        "uuid": "3caf3390e61099bb6dd9c3d659de1dd3",
        "title": "次韵翁东叟知县见寄并简戴俊仲  其一",
        "author": "王十朋",
        "content": "滥把江东蜀口麾，中原入望涕频挥。\n每嗟风俗愧东晋，那得功名如合肥。\n贤士忧时尚家食，圣君求治正宵衣。\n腐儒老矣身多病，日日言归犹未归。",
        "dynasty": "宋",
        "collection_info": null
    },
    {
        "uuid": "c1d9e55859f19ba529aa9f729a4a59a4",
        "title": "次韵翁东叟知县见寄并简戴俊仲  其二",
        "author": "王十朋",
        "content": "年时我忝楚东守，邂逅君从湖北来。\n携手篇章拟苏李，论交风义薄陈雷。\n栖迟百里淹贤甚，奔走三州觉老催。\n如见高人戴安道，为言我意最怜才。",
        "dynasty": "宋",
        "collection_info": null
    },
    {
        "uuid": "9ebec54d1df84d2a1fbd8bf235c6a815",
        "title": "送师教授",
        "author": "王十朋",
        "content": "同年四百二十六，尊酒相逢得我师。\n方喜书来自天目，忽惊人去向峨眉。\n囊开蜀锦留佳句，棹拂汀苹索恶诗。\n莫道冷官无一物，扁舟遥载义风归。",
        "dynasty": "宋",
        "collection_info": null
    },
    {
        "uuid": "69aa45ef9daec4908ea72fb72f3450f5",
        "title": "用贡院韵寄当涂吴给事明可",
        "author": "王十朋",
        "content": "乡校当年与荐苹，萧台气象自公新。\n老成犹滞甘泉橐，晚进叨乘刺史轮。\n陆凯寄梅情愈重，谢公梦草句尤神。\n何时更作龙门客，共话樽前见在身。",
        "dynasty": "宋",
        "collection_info": null
    },
    {
        "uuid": "e1402b67100278eff81a84edfc034a25",
        "title": "王夷仲校书挽词  其一",
        "author": "王十朋",
        "content": "同姓同年友，吾心久已降。\n宾王误第四，江夏本无双。\n刺不投东阁，吟惟坐北窗。\n胸中藴经济，可惜未施邦。",
        "dynasty": "宋",
        "collection_info": null
    },
    {
        "uuid": "37698ac944612792e69e72036d701fd4",
        "title": "王夷仲校书挽词  其二",
        "author": "王十朋",
        "content": "明月双溪地，三年两度逢。\n君登群玉府，我到白盐峯。\n方喜书传鲤，俄惊劒化龙。\n守符嗟未解，执绋恨无从。",
        "dynasty": "宋",
        "collection_info": null
    },
    {
        "uuid": "58b99db3e59319ef52d4d0e3505ac521",
        "title": "仲冬释奠于学同诸公登稽古阁观弁山望太湖阅壁上题名诵范文正公吴兴先生富道德诜诜弟子皆贤才之句",
        "author": "王十朋",
        "content": "吴兴学校规模壮，安定先生道德崇。\n苕霅溪同洙泗水，汀洲苹有藻芹风。\n山知尊道犹端弁，湖欲依光故近宫。\n壁上题名观尚友，诸儒事业圣贤中。",
        "dynasty": "宋",
        "collection_info": null
    },
    {
        "uuid": "6551ba40516be1681d1acb4a39b54666",
        "title": "次韵钱郎中豫六客堂碧澜堂二绝  其一",
        "author": "王十朋",
        "content": "六客高风久已无，花间谁对谪仙壶。\n星躔一夕光芒动，如有仙舟入画图。",
        "dynasty": "宋",
        "collection_info": null
    },
    {
        "uuid": "37582d3c95079ce3ddcfefd047ade775",
        "title": "次韵钱郎中豫六客堂碧澜堂二绝  其二",
        "author": "王十朋",
        "content": "一樽相对眼俱明，细话同僚旧日情。\n汉世郎官亦华髮，恨无诗句似君清。",
        "dynasty": "宋",
        "collection_info": null
    },
    {
        "uuid": "57a2e8870e6bd7e8852182d972e3e7bf",
        "title": "钱再赋二诗復用前韵钱云家无置锥之地寓居僧舍有为题米疏者  其一",
        "author": "王十朋",
        "content": "老来官况两俱无，惟有诗情寄酒壶。\n记取碧澜堂上语，衣冠早挂亦良图。",
        "dynasty": "宋",
        "collection_info": null
    },
    {
        "uuid": "3adf3868c39366bb75c5e20a38d3b31f",
        "title": "钱再赋二诗復用前韵钱云家无置锥之地寓居僧舍有为题米疏者  其二",
        "author": "王十朋",
        "content": "无田种秫似渊明，却说归耕似不情。\n食粥鲁公宜乞米，不妨千载有余清。",
        "dynasty": "宋",
        "collection_info": null
    },
    {
        "uuid": "210e05b6ff3eb3d268087df7b96d8c02",
        "title": "送柴常之赴汀州教官",
        "author": "王十朋",
        "content": "有客神珠玉，访予云水乡。\n虞庠同舍友，虎榜甲科郎。\n送别汀苹白，之官芹藻香。\n南溟九万里，拭目看翱翔。",
        "dynasty": "宋",
        "collection_info": null
    },
    {
        "uuid": "6c755b43ebc5a5d7c10fbeb444aec327",
        "title": "送朱舜卿赴汀州司户",
        "author": "王十朋",
        "content": "家塾游从久，贤关声誉驰。\n初官三语掾，余事九章辞。\n子正强而仕，予嗟久矣衰。\n愿言行所学，满慰素相期。",
        "dynasty": "宋",
        "collection_info": null
    },
    {
        "uuid": "b9848b14fcf081fe7237b6dc7430c0b1",
        "title": "二月望日欲劳农于弁山会风雨作遂出南门因登岘山观漥尊访五花亭遗迹晚霁游何山观读书堂薄暮而还  其一",
        "author": "王十朋",
        "content": "卞山龙欲阻吾行，怪雨盲风不肯晴。\n但得出郊修故事，此中亦可劝深耕。",
        "dynasty": "宋",
        "collection_info": null
    },
    {
        "uuid": "c0a74ab848ccc5d128c9763d298744d9",
        "title": "二月望日欲劳农于弁山会风雨作遂出南门因登岘山观漥尊访五花亭遗迹晚霁游何山观读书堂薄暮而还  其二",
        "author": "王十朋",
        "content": "天遣吾来此劳农，要令遗躅访颜公。\n虽无二十四宾客，诗酒略追前辈风。",
        "dynasty": "宋",
        "collection_info": null
    },
    {
        "uuid": "4bcb3d65feefe6938a9b65f63c05e2fd",
        "title": "二月望日欲劳农于弁山会风雨作遂出南门因登岘山观漥尊访五花亭遗迹晚霁游何山观读书堂薄暮而还  其三",
        "author": "王十朋",
        "content": "久欲归耕竟未归，又吟苕霅劝农诗。\n流钱腐粟惭无术，稼穑艰难或稍知。",
        "dynasty": "宋",
        "collection_info": null
    },
    {
        "uuid": "12ff1aae85f73928e7133216cd1782f5",
        "title": "劳农岘山乘兴游何山同行宋子飞沈虞卿霍从周范文质",
        "author": "王十朋",
        "content": "去秋游道场，俯瞰何山路。\n林泉虽在眼，未暇飞杖屦。\n尘埃汩城市，遥望隔烟雾。\n春光忽已半，播谷催农务。\n欲作卞山行，偶逢风伯怒。\n肩舆出城南，乘兴访幽趣。\n山藏佛屋深，迹蹑陈朝故。\n老松不记年，修竹莫知数。\n鸟鸣说法池，花落在禅处。\n书空何公堂，木拱安定墓。\n青山看未足，回首日已暮。\n小溪何处是，归诵苏仙句。",
        "dynasty": "宋",
        "collection_info": null
    },
    {
        "uuid": "9b13096811bd62787cb9b0941e589885",
        "title": "寄沈虞卿寒食上安定冢",
        "author": "王十朋",
        "content": "先生宋儒宗，风义起人耸。\n何山如孔林，世俗岂知重。\n广文领诸生，寒食亲上冢。\n我独不得行，为义惭无勇。",
        "dynasty": "宋",
        "collection_info": null
    },
    {
        "uuid": "2ff6a419c403615a40703911f9747957",
        "title": "登清风楼呈通判宋子飞",
        "author": "王十朋",
        "content": "苕霅水会处，楼高风快哉。\n洲中白苹动，天半故人来。\n穆入周臣颂，雄胜楚客台。\n飘飘玉川子，乘兴上蓬莱。",
        "dynasty": "宋",
        "collection_info": null
    },
    {
        "uuid": "1f8da03bb156a0eeb776882ef50984a5",
        "title": "郡僚展饯席上赋诗",
        "author": "王十朋",
        "content": "五年三郡厌驱驰，圣主隆恩许奉祠。\n孤屿众山重对酒，清风明月欠吟诗。\n心劳抚字政尤拙，田不荒芜去亦宜。\n饯别同僚三十二，云台功业满相期。",
        "dynasty": "宋",
        "collection_info": null
    },
    {
        "uuid": "b4e07f6b4a8da30a4e298938e6711fc0",
        "title": "父老",
        "author": "王十朋",
        "content": "父老自何处，同来送使君。\n手中一炉香，敬为使君焚。\n使君无善政，父老何慇懃。\n同辞答使君，去秋稼如云。\n淫雨害垂成，一年计徒勤。\n使君体上意，租苗放三分。\n父子免流离，欢然事耕耘。\n年凶米不贵，夜静犬不闻。\n颦眉答父老，正缘此纷纷。\n黄堂非坐处，归欤老桑枌。",
        "dynasty": "宋",
        "collection_info": null
    },
    {
        "uuid": "941f817b2e28ff7c6d03ff21c7d77739",
        "title": "至德清怀送别诸公",
        "author": "王十朋",
        "content": "舟泝余不水，回头忆两溪。\n川长太湖隔，天远卞峯迷。\n左顾龟何在，南飞乌欲栖。\n从今到家梦，却到浙江西。",
        "dynasty": "宋",
        "collection_info": null
    },
    {
        "uuid": "b00486355045b1959ca3bd7fec58d377",
        "title": "金仙院",
        "author": "王十朋",
        "content": "金仙何处不曾游，小小精蓝亦自幽。\n有客倦游归欲速，可能一宿为山留。",
        "dynasty": "宋",
        "collection_info": null
    },
    {
        "uuid": "0acc8a5d7ecc03f0d4bb3837ec7f2ac0",
        "title": "宿妙庭观",
        "author": "王十朋",
        "content": "小小琳宫气象清，云軿遐想董双成。\n灵丹炼就覆金鼎，仙鹤归来闻玉笙。\n两绝老坡吟处境，千秋太白曲中名。\n尘埃奔走东归客，寄卧一庵听雨声。",
        "dynasty": "宋",
        "collection_info": null
    },
    {
        "uuid": "158dcc3a6e302ca1f2ffcc3f80572a18",
        "title": "宿富春舟中",
        "author": "王十朋",
        "content": "苦雨冷朱夏，小舟眠富春。\n余生今可乐，归作太平人。",
        "dynasty": "宋",
        "collection_info": null
    },
    {
        "uuid": "6e6844cf30c63b6fe9418050d418e0cf",
        "title": "泊桐庐分水港",
        "author": "王十朋",
        "content": "何处繫归舟，桐庐旧日游。\n港从分水出，亭瞰合江流。\n迭嶂云披絮，遥天月吐鈎。\n纷纷钓鱼者，无復见羊裘。",
        "dynasty": "宋",
        "collection_info": null
    },
    {
        "uuid": "25bf36b14e6ba874f680b4fa311c101f",
        "title": "小瀑布",
        "author": "王十朋",
        "content": "钓濑云山外，岩花瀑布边。\n却疑方处士，诗思涌成泉。",
        "dynasty": "宋",
        "collection_info": null
    },
    {
        "uuid": "6cc7e3e682aa2a726cb56d2ad3edfdfc",
        "title": "钓台三绝  其一",
        "author": "王十朋",
        "content": "圣主中兴急用人，小臣无术赞经纶。\n功名分付云台士，愿学先生事隠沦。",
        "dynasty": "宋",
        "collection_info": null
    },
    {
        "uuid": "c2b4a3d1d5a60137719322a4804a3575",
        "title": "钓台三绝  其二",
        "author": "王十朋",
        "content": "窃食三州媿不才，扁舟又过子陵台。\n心知敬慕先生节，乞得祠宫归去来。",
        "dynasty": "宋",
        "collection_info": null
    },
    {
        "uuid": "d7f97bfc89ac355460d54c18cc3d04ad",
        "title": "钓台三绝  其三",
        "author": "王十朋",
        "content": "山水高长子陵节，桐庐萧洒范公诗。\n又吟处士清新句，蝉拽残声过别枝。",
        "dynasty": "宋",
        "collection_info": null
    },
    {
        "uuid": "633376cf5cd9a27190208bb164befcc9",
        "title": "吴明可自当涂以诗见寄因次其韵  其一",
        "author": "王十朋",
        "content": "五年三郡厌间关，心逐东归见雁山。\n力上祠章期得请，果回天意可投闲。\n踈慵似我宜归去，名德如公合召还。\n珍重诗来二千里，义风高韵两难攀。",
        "dynasty": "宋",
        "collection_info": null
    },
    {
        "uuid": "89c1e4b6fefc435752ff099ad90e0190",
        "title": "吴明可自当涂以诗见寄因次其韵  其二",
        "author": "王十朋",
        "content": "梦到江南咏采苹，眼中时事一番新。\n在官未几髮就种，语别又成肠转轮。\n老境衣冠宜挂壁，祠宫香火谩颐神。\n吴公治行今第一，也问君王欲乞身。",
        "dynasty": "宋",
        "collection_info": null
    },
    {
        "uuid": "548ef099b26f427823f9341ba4a41790",
        "title": "端午日陪柳严州登千峯榭  其一",
        "author": "王十朋",
        "content": "偶上千峯榭，遥思八阵台。\n去年重午日，僚友共衔杯。",
        "dynasty": "宋",
        "collection_info": null
    },
    {
        "uuid": "c78c55efb91a4a52c967e23fc1aa8f14",
        "title": "端午日陪柳严州登千峯榭  其二",
        "author": "王十朋",
        "content": "偶上千峯榭，因思小范公。\n桐庐萧洒处，尽在十诗中。",
        "dynasty": "宋",
        "collection_info": null
    },
    {
        "uuid": "79102b01408222684335c06fb79b0a7c",
        "title": "端午日陪柳严州登千峯榭  其三",
        "author": "王十朋",
        "content": "偶上千峯榭，遥思六客堂。\n前时赋诗处，烟水路茫茫。",
        "dynasty": "宋",
        "collection_info": null
    },
    {
        "uuid": "4ffb2dfb604982a6fd018f90bec39c08",
        "title": "端午日陪柳严州登千峯榭  其四",
        "author": "王十朋",
        "content": "偶上千峯榭，当时恨不来。\n使君留过客，高处酌金罍。",
        "dynasty": "宋",
        "collection_info": null
    },
    {
        "uuid": "99594174899dfec13d08b075bfccfaaa",
        "title": "宿安流亭",
        "author": "王十朋",
        "content": "弭棹宿溪亭，全家梦寐惊。\n明朝速解缆，莫待浊流平。",
        "dynasty": "宋",
        "collection_info": null
    },
    {
        "uuid": "24cf41c4a93da514828e0343d0d7aff3",
        "title": "过老鼠岐  其一",
        "author": "王十朋",
        "content": "去年滩下黄牛峡，今日舟逢老鼠岐。\n莫恃岩崖起波浪，可无天定水平时。",
        "dynasty": "宋",
        "collection_info": null
    },
    {
        "uuid": "76a8e4ae8b9ac7786a6b53854651f47e",
        "title": "过老鼠岐  其二",
        "author": "王十朋",
        "content": "风水雨俱逆，舟行何太稽。\n安心出三峡，破胆上双溪。",
        "dynasty": "宋",
        "collection_info": null
    },
    {
        "uuid": "154bd66d017a7b29d3e99e0b7a69f20a",
        "title": "予至兰溪买扇题归去来字吏忽报有潘渊明相访戏书二十字",
        "author": "王十朋",
        "content": "扇题归去来，客遇潘渊明。\n举扇谢佳客，归耕吾已成。",
        "dynasty": "宋",
        "collection_info": null
    },
    {
        "uuid": "b38ec4e7850b5413d396748fd3a10cb2",
        "title": "泝婺溪同年雍尧佐周尧夫同王与道尚书子侄拏舟来迓",
        "author": "王十朋",
        "content": "路入双溪暑气清，故人短棹远相迎。\n隔船认我疑非我，白髮当时尚未生。",
        "dynasty": "宋",
        "collection_info": null
    },
    {
        "uuid": "6fa45ffab4ffde47ae735dd0b65c16c8",
        "title": "婺女广文官舍旧有五柳萧侍郎德起为教官时取以名堂岁月浸久柳既剪伐名亦更矣周尧夫欲復其旧诗以赞之",
        "author": "王十朋",
        "content": "何人栽五柳，雅目自萧公。\n要使广文舍，长存彭泽风。\n名因贤者復，趣与昔人同。\n留取先生传，他年国史中。",
        "dynasty": "宋",
        "collection_info": null
    },
    {
        "uuid": "11174a9d9ac13cf4c75c1f120a48e717",
        "title": "戊子八月二日得泉州",
        "author": "王十朋",
        "content": "五年符竹换三州，乞得祠宫欲少休。\n名姓误蒙君相记，泉南千里又分忧。",
        "dynasty": "宋",
        "collection_info": null
    },
    {
        "uuid": "92596a9d2c4d36dc79598e21ca67d541",
        "title": "解舟",
        "author": "王十朋",
        "content": "解舟城之南，橙橘半青黄。\n时节岂不好，胡为辞故乡。\n亲朋送我行，殷勤馈壶觞。\n我欲与之饮，舟去留靡遑。\n僮仆别我归，黯然颜色伤。\n问我何时还，田园又成荒。\n我心媿其言，老矣身皇皇。\n五载走三州，道路险且长。\n屡请方得祠，暂归又怀章。\n挈家入南闽，儿女不尽将。\n余生疾病多，满镜鬚髯苍。\n到官即有乞，行将返耕桑。",
        "dynasty": "宋",
        "collection_info": null
    },
    {
        "uuid": "8b42fe0f5c63197b803fd2d8899f887d",
        "title": "过瑞安",
        "author": "王十朋",
        "content": "我家古乐成，老未识安固。\n偶把清源麾，首问南塘路。\n解维日已晏，入境天欲莫。\n张子自陶山，扁舟惠然顾。\n沈君壮年别，相见髮垂素。\n访旧多不存，来观莫知数。\n平原二十人，邂逅喜相遇。\n谓我宜少留，欲敕不腆具。\n我驱不敢疾，曲为一宵住。\n临江有高阁，登览可以赋。\n澜同孟子观，目作少陵注。\n灯火照鱼龙，谈笑惊鸥鹭。\n衔杯乡意浓，窃食君恩误。\n晨起酒未醒，潮来报催渡。",
        "dynasty": "宋",
        "collection_info": null
    },
    {
        "uuid": "9d1d43f59172e05bcfd7a238a146b724",
        "title": "赠沈敦谟",
        "author": "王十朋",
        "content": "三十年前砚席同，怀人长在梦魂中。\n徒劳州县知何补，高蹈丘园不是穷。\n历问旧游多故鬼，偶余我辈亦衰翁。\n相逢又却怱怱别，无復从容似泮宫。",
        "dynasty": "宋",
        "collection_info": null
    },
    {
        "uuid": "ca9ef82ee730acef94f53d59f80f4797",
        "title": "观潮阁",
        "author": "王十朋",
        "content": "高临无地屹山腰，今古知观几度潮。\n水鑑挂空波正满，鲸鱼八穴浪还消。\n雷初出地神龙怒，银忽成山海若骄。\n圣世风涛合平静，不应泛溢似唐朝。",
        "dynasty": "宋",
        "collection_info": null
    },
    {
        "uuid": "472cb4641311b40c54dc8837c4fcc1c4",
        "title": "访曹梦良",
        "author": "王十朋",
        "content": "我自箫峯下，遥来访许峯。\n川涂何敢惮，笔砚久相从。\n故里行将远，吾人岂易逢。\n何当继韩孟，相逐似云龙。",
        "dynasty": "宋",
        "collection_info": null
    },
    {
        "uuid": "d97a0f3cd844e3df8e5f9f72625fb73a",
        "title": "凤凰岩",
        "author": "王十朋",
        "content": "凤鸟久不至，胡为于此藏。\n德辉如可览，应不恋高岗。",
        "dynasty": "宋",
        "collection_info": null
    },
    {
        "uuid": "07ae3a6f38112cc8c3d4dc8e5d79e425",
        "title": "萧家渡",
        "author": "王十朋",
        "content": "渡头问舟子，此渡胡名萧。\n舟子笑答我，使君家匪遥。\n岂不闻侍郎，名德重本朝。\n屡为二千石，两至万里桥。\n渡旁乃其宅，人亡木惟乔。\n阴德满乡闾，嘉话传鱼樵。\n江水流有尽，姓名磨不消。\n近同池号谢，远类江称姚。\n赧颜谢舟子，讲闻非一朝。\n恨生晚且贱，无繇际清标。\n坡公不识范，韩子思之侨。\n敬瞻通德门，魂徃不可招。",
        "dynasty": "宋",
        "collection_info": null
    },
    {
        "uuid": "d3c794ed14dc990de7337de8b4e09fb8",
        "title": "入长溪境",
        "author": "王十朋",
        "content": "老矣倦游宦，入闽如山川。\n三山疑隔海，九岭类钻天。\n种稻到山顶，栽松侵日边。\n溪长水无尽，前更有清泉。",
        "dynasty": "宋",
        "collection_info": null
    },
    {
        "uuid": "d7b60f96b2f1e841922e12b58bee7c04",
        "title": "赠程天佑秀才",
        "author": "王十朋",
        "content": "程生嗜好与人殊，杖屦遥遥访我庐。\n不踏槐花随举子，手持医国惠民书。",
        "dynasty": "宋",
        "collection_info": null
    },
    {
        "uuid": "dce81afaa1d011840e269bac5a456d92",
        "title": "宿饭溪驿  其一",
        "author": "王十朋",
        "content": "甑屿饱曾见，饭溪名始闻。\n老怀如子美，到处不忘君。",
        "dynasty": "宋",
        "collection_info": null
    },
    {
        "uuid": "50af7517cbd00e4a32ad30b762b51e25",
        "title": "宿饭溪驿  其二",
        "author": "王十朋",
        "content": "门拥千峯翠，溪无一点尘。\n松风清入耳，山月白随人。",
        "dynasty": "宋",
        "collection_info": null
    },
    {
        "uuid": "7efa4e2e271ff97e8d3d2912fb37f483",
        "title": "宿双岩寺",
        "author": "王十朋",
        "content": "崎岖九岭更双岩，遥望闽山未见三。\n来访神钟隠见处，翠微深锁古精蓝。",
        "dynasty": "宋",
        "collection_info": null
    },
    {
        "uuid": "b68e8b3900a3adf8a81bc198141c29f8",
        "title": "至福唐会乡人丁镇叔张器先甄云卿项用中赵知录薛主簿同年孙彦忠草酌试院",
        "author": "王十朋",
        "content": "一同年友七乡人，劝酒那容耳不闻。\n尚齿自惊多白髮，论文堪笑有红裙。\n诗篇共约题孤屿，游宦犹疑在五云。\n此会此时宁易得，明朝风月两州分。",
        "dynasty": "宋",
        "collection_info": null
    }
]