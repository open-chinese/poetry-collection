[
    {
        "title": "予近卜居孤山之下友人元敏以四绝见嘲遂依韵和酬  其四",
        "author": "释智圆",
        "content": "虚堂入夏讲残经，不击钟声击鼓声。\n林下唯君问幽趣，纪阳仪式近方成。",
        "dynasty": "宋",
        "collection_info": null
    },
    {
        "title": "庭鹤",
        "author": "释智圆",
        "content": "支遁放君真有意，卫公怜汝太无端。\n司晨守御那堪用，殷顶霜毛祇好看。",
        "dynasty": "宋",
        "collection_info": null
    },
    {
        "title": "寄天台守能上人",
        "author": "释智圆",
        "content": "台岭林泉胜十洲，忘机长往更无愁。\n考槃高趣何人识，招隐新题几处留。\n深夜定迴华顶月，经年书断海门秋。\n谁知抱疾西湖上，南望云山想胜游。",
        "dynasty": "宋",
        "collection_info": null
    },
    {
        "title": "寄所知",
        "author": "释智圆",
        "content": "宠辱不关念，扬名日更新。\n但怜君道在，宁顾谪官频。\n故国抛天外，全家寄水滨。\n堂空巢少燕，门冷谒无人。\n直气终干斗，刚肠肯泣麟。\n逍遥轻嗣立，干没笑安仁。\n爱生长思阙，寻幽且养神。\n伴闲初种竹，出使旧埋轮。\n佞古终期断，民冤必为伸。\n他年修史传，谁可继清尘。",
        "dynasty": "宋",
        "collection_info": null
    },
    {
        "title": "题石壁山绍上人观风亭",
        "author": "释智圆",
        "content": "界江千万山，石壁惟清幽。\n中有忘机人，超然乐岩丘。\n仓亭号观风，嘉景自成收。\n羣峰呈晚碧，长溪泻寒流。\n视听足怡情，万事安能求。\n尝言徂暑天，登时疑清秋。\n云容既冷淡，松韵还飕飗。\n扰扰九衢尘，谁知高静游。",
        "dynasty": "宋",
        "collection_info": null
    },
    {
        "title": "昭君辞",
        "author": "释智圆",
        "content": "昭君停车泪暂止，为把功名奏天子。\n静得胡尘跗妾身，汉家文武合羞死。",
        "dynasty": "宋",
        "collection_info": null
    },
    {
        "title": "老将",
        "author": "释智圆",
        "content": "画堂升降子孙扶，白髪毵毵胆尚麤。\n不省时清身已老，逢人犹说斩单于。",
        "dynasty": "宋",
        "collection_info": null
    },
    {
        "title": "边将二首  其一",
        "author": "释智圆",
        "content": "威声飞数岂能过，号令雄师剑始磨。\n雪搅长空马殭立，偷营今夜度胶河。",
        "dynasty": "宋",
        "collection_info": null
    },
    {
        "title": "边将二首  其二",
        "author": "释智圆",
        "content": "百战依前勇气成，穷边深入耀精兵。\n穹庐烧尽龙庭破，却上燕然更勒铭。",
        "dynasty": "宋",
        "collection_info": null
    },
    {
        "title": "贪泉",
        "author": "释智圆",
        "content": "隐之曾饮肯为非，今古泓澄照翠微。\n自是贪夫性贪贿，便将泉水作因依。",
        "dynasty": "宋",
        "collection_info": null
    },
    {
        "title": "夷齐庙",
        "author": "释智圆",
        "content": "曾闻叩马犯君颜，万古清风满世间。\n若使干戈为揖让，夷齐终不死空山。",
        "dynasty": "宋",
        "collection_info": null
    },
    {
        "title": "严光台",
        "author": "释智圆",
        "content": "拨乱方争汗马功，贤才谁肯守穷空。\n严光亦是夷齐类，垂钓碧溪敦让风。",
        "dynasty": "宋",
        "collection_info": null
    },
    {
        "title": "闲田",
        "author": "释智圆",
        "content": "虞芮怀惭观礼让，闲田从此草长生。\n而今虽是文王化，难遣贪夫两不争。",
        "dynasty": "宋",
        "collection_info": null
    },
    {
        "title": "读王通中说",
        "author": "释智圆",
        "content": "孟轲荀况与杨雄，代异言殊道一同。\n夫子文章天未丧，又于隋世产王通。",
        "dynasty": "宋",
        "collection_info": null
    },
    {
        "title": "读毛诗",
        "author": "释智圆",
        "content": "夫子删来三百章，箴规明白佐时王。\n近来吟咏唯风月，谤木诗官事久亡。",
        "dynasty": "宋",
        "collection_info": null
    },
    {
        "title": "读孙合集",
        "author": "释智圆",
        "content": "唐祚将亡王泽枯，四明归隐泣穷涂。\n而今若撰才名志，更有闲僧得入无。",
        "dynasty": "宋",
        "collection_info": null
    },
    {
        "title": "读禅月集",
        "author": "释智圆",
        "content": "属兴纵横乍可惊，翻疑风俗妄传声。\n如今至究在何处，不出为人平不平。",
        "dynasty": "宋",
        "collection_info": null
    },
    {
        "title": "诗魔",
        "author": "释智圆",
        "content": "禅心喧挠被诗魔，月冷风清奈尔何。\n一夜欲降降不得，纷纷徒属更来多。",
        "dynasty": "宋",
        "collection_info": null
    },
    {
        "title": "谢僧惠蒲扇",
        "author": "释智圆",
        "content": "结蒲为扇状何奇，助我淳风世罕知。\n林下静摇来客笑，竹床茆屋恰相宜。",
        "dynasty": "宋",
        "collection_info": null
    },
    {
        "title": "招元羽律师",
        "author": "释智圆",
        "content": "去年相访宿吾庐，露滴苍苔夜话迟。\n湖水晚来清不极，今秋又是月圆时。",
        "dynasty": "宋",
        "collection_info": null
    },
    {
        "title": "贫居",
        "author": "释智圆",
        "content": "山厨竈上苔痕碧，斋盂生尘无粒食。\n可怜雀鼠未知贫，穿屋穿墉不暂息。",
        "dynasty": "宋",
        "collection_info": null
    },
    {
        "title": "酬简上人见寄",
        "author": "释智圆",
        "content": "林间病卧懒逢迎，相识何人最惬情。\n唯有简公闲且僻，寂寥翻被俗流轻。",
        "dynasty": "宋",
        "collection_info": null
    },
    {
        "title": "送僧归姑苏",
        "author": "释智圆",
        "content": "姑苏台畔树含秋，蝉噪西风雨乍收。\n闲笑闲吟忽归去，月明何处宿孤舟。",
        "dynasty": "宋",
        "collection_info": null
    },
    {
        "title": "寄远",
        "author": "释智圆",
        "content": "洞房秋晚更思君，宝瑟慵弹日又曛。\n雁过长空书不到，满庭黄叶落纷纷。",
        "dynasty": "宋",
        "collection_info": null
    },
    {
        "title": "谢仁上人惠茶",
        "author": "释智圆",
        "content": "寄我山茶号雨前，斋余闲试仆夫泉。\n睡魔遣得虽相感，翻引诗魔来眼前。",
        "dynasty": "宋",
        "collection_info": null
    },
    {
        "title": "读项羽传二首  其一",
        "author": "释智圆",
        "content": "频年战胜恃雄强，历数分明在彼苍。\n堪笑范增无异识，不能令主事高皇。",
        "dynasty": "宋",
        "collection_info": null
    },
    {
        "title": "读项羽传二首  其二",
        "author": "释智圆",
        "content": "发嘆虞姬势已穷，乌江此夕丧英雄。\n当时若也知天命，佐汉应居第一功。",
        "dynasty": "宋",
        "collection_info": null
    },
    {
        "title": "草堂秋夜",
        "author": "释智圆",
        "content": "雨杀炎光变秋色，清凉顿在草堂中。\n幽人一夜坐不睡，月照闲阶露洒空。",
        "dynasty": "宋",
        "collection_info": null
    },
    {
        "title": "书荆溪禅师传后二首  其一",
        "author": "释智圆",
        "content": "智者真宗谈一性，相传六世至荆溪。\n高挥彩笔示深趣，来学无穷俱破迷。",
        "dynasty": "宋",
        "collection_info": null
    },
    {
        "title": "书荆溪禅师传后二首  其二",
        "author": "释智圆",
        "content": "清风遗句满人间，灭后天台迹更闲。\n碑折塔摧人不顾，不堪冥目想空山。",
        "dynasty": "宋",
        "collection_info": null
    },
    {
        "title": "寄题章安禅师塔",
        "author": "释智圆",
        "content": "祖师坟塔在天台，雨坏风摧事可哀。\n香火无人空有迹，夜深明月照苍苔。",
        "dynasty": "宋",
        "collection_info": null
    },
    {
        "title": "寄天台能上人",
        "author": "释智圆",
        "content": "天台深隐许谁同，扰扰浮世万事空。\n终约携瓶访师去，水边松下啸清风。",
        "dynasty": "宋",
        "collection_info": null
    },
    {
        "title": "读秦始本纪",
        "author": "释智圆",
        "content": "纵欲劳民殊未已，阿房望夷相次起。\n后来风俗昧其由，妄说秦皇能役鬼。",
        "dynasty": "宋",
        "collection_info": null
    },
    {
        "title": "读杨子法言",
        "author": "释智圆",
        "content": "秦焚汉杂道何孤，荡荡皇风岂易图。\n空有法言为世范，不知来者肯行无。",
        "dynasty": "宋",
        "collection_info": null
    },
    {
        "title": "书慈光塔",
        "author": "释智圆",
        "content": "灵骨未藏三十载，我来收得葬孤山。\n此中起塔不在大，已有高名垂世间。",
        "dynasty": "宋",
        "collection_info": null
    },
    {
        "title": "苦热",
        "author": "释智圆",
        "content": "平湖日炙沸如煮，庭树色干鸟渴死。\n何人万里驱征军，红尘涨天方入市。",
        "dynasty": "宋",
        "collection_info": null
    },
    {
        "title": "古鑑",
        "author": "释智圆",
        "content": "土蚀菱花有微窍，悬向秋堂光照耀。\n写出人人妍丑姿，西施始免嫫母笑。",
        "dynasty": "宋",
        "collection_info": null
    },
    {
        "title": "寄题终南道宣律师塔",
        "author": "释智圆",
        "content": "冷碧终南插太虚，纻麻兰若旧闲居。\n波离灭后无人继，萧索西风叶满渠。",
        "dynasty": "宋",
        "collection_info": null
    },
    {
        "title": "嘲写真",
        "author": "释智圆",
        "content": "泡幻吾身元是妄，丹青汝影岂为真。\n吾身汝影俱无实，相伴茆堂作两人。",
        "dynasty": "宋",
        "collection_info": null
    },
    {
        "title": "冬日作",
        "author": "释智圆",
        "content": "冻撮闲庭土皆裂，风号门外人来绝。\n可怜万事不干身，凭栏且看千峰雪。",
        "dynasty": "宋",
        "collection_info": null
    },
    {
        "title": "诫后学",
        "author": "释智圆",
        "content": "对食须思稼穑劳，为僧安用事雄豪。\n剃头本意求成佛，不为斋筵坐位高。",
        "dynasty": "宋",
        "collection_info": null
    },
    {
        "title": "萤",
        "author": "释智圆",
        "content": "微虫禀质有清光，踪迹难令暗室藏。\n车胤死来人堕学，秋庭终夜恣飞翔。",
        "dynasty": "宋",
        "collection_info": null
    },
    {
        "title": "舟归咏雁",
        "author": "释智圆",
        "content": "嗷嗷旅雁满寒塘，闲坐归舟带夕阳。\n一一似能遵礼教，等闲惊起便成行。",
        "dynasty": "宋",
        "collection_info": null
    },
    {
        "title": "舟归",
        "author": "释智圆",
        "content": "平湖渺渺澄寒水，孤舟静泛清光裏。\n却惭未是狎鸥人，处处鳬鹥尽惊起。",
        "dynasty": "宋",
        "collection_info": null
    },
    {
        "title": "槛猿",
        "author": "释智圆",
        "content": "异菓供飡金锁缠，侯门虽贵性非便。\n夜啼只忆巴江畔，霜木千株冷倚天。",
        "dynasty": "宋",
        "collection_info": null
    },
    {
        "title": "放猿",
        "author": "释智圆",
        "content": "放汝孤猿任自由，万山云树正含秋。\n不知今夜啼明月，又使何人泪暗流。",
        "dynasty": "宋",
        "collection_info": null
    },
    {
        "title": "湖上望月二首  其一",
        "author": "释智圆",
        "content": "秋水澄澄树绝风，冰轮苒苒上遥空。\n闲思今夜供吟景，冷色清光几处同。",
        "dynasty": "宋",
        "collection_info": null
    },
    {
        "title": "湖上望月二首  其二",
        "author": "释智圆",
        "content": "寒光皎皎映平湖，水色天形两不殊。\n学道未能同罔象，也于深处见圆珠。",
        "dynasty": "宋",
        "collection_info": null
    },
    {
        "title": "咏亡有禅师山斋养猕猴",
        "author": "释智圆",
        "content": "闲庭树树菓垂霜，听法犹怜入草堂。\n异类岂能知礼节，每来相对坐禅床。",
        "dynasty": "宋",
        "collection_info": null
    },
    {
        "title": "赠广上人",
        "author": "释智圆",
        "content": "魏阙林泉趣本同，随缘来往兴何穷。\n闲宵访我茆堂宿，湖水无波月照空。",
        "dynasty": "宋",
        "collection_info": null
    },
    {
        "title": "正月晦日作",
        "author": "释智圆",
        "content": "春晴残日照平川，老幼相携古岸边。\n富贵在天谁肯信，临流争放送穷舟。",
        "dynasty": "宋",
        "collection_info": null
    },
    {
        "title": "读罗隐诗集",
        "author": "释智圆",
        "content": "非非是是正人伦，月夜花朝几损神。\n薄俗不知惩劝旨，翻嫌罗隐一生嗔。",
        "dynasty": "宋",
        "collection_info": null
    },
    {
        "title": "落花",
        "author": "释智圆",
        "content": "花开花落尽由风，数日荣衰事不同。\n庭下晚来犹可翫，绿苔芳草缀残红。",
        "dynasty": "宋",
        "collection_info": null
    },
    {
        "title": "织妇",
        "author": "释智圆",
        "content": "九月风高未授衣，灯前轧轧夜鸣机。\n困来不觉支颐睡，鼠啮丝头四散飞。",
        "dynasty": "宋",
        "collection_info": null
    },
    {
        "title": "柳",
        "author": "释智圆",
        "content": "融融春色伴花荣，浓翠参差雨乍晴。\n低拂冷烟元亮宅，静笼明月亚夫营。\n叶浮晚水愁眉细，絮落春衣雪片轻。\n莫上隋堤思往事，万株萧索傍河声。",
        "dynasty": "宋",
        "collection_info": null
    },
    {
        "title": "牡丹",
        "author": "释智圆",
        "content": "栽培宁暇问耕桑，红白相鲜映画堂。\n泪湿浓粧含晓露，火燔寒玉照斜阳。\n黄金剩买心无厌，绮席闲观兴更狂。\n谁向风前悟零落，百年荣盛事非长。",
        "dynasty": "宋",
        "collection_info": null
    },
    {
        "title": "雁",
        "author": "释智圆",
        "content": "岁岁随阳整羽翰，翱翔还见过云端。\n哀音断续霜风紧，羣影参差夜月残。\n鵰鹗已逃榆塞险，烟波初下洞庭宽。\n行人万里思归切，送目遥空寄信难。",
        "dynasty": "宋",
        "collection_info": null
    },
    {
        "title": "浙江晚望",
        "author": "释智圆",
        "content": "景象依依满目前，倚筇闲望思凄然。\n隔云清磬山傍寺，照水孤灯渡口船。\n荡漭落潮平古岸，参差归雁没遥天。\n钱王霸业今何在，牢落荒城积野烟。",
        "dynasty": "宋",
        "collection_info": null
    },
    {
        "title": "寄雪窦长老",
        "author": "释智圆",
        "content": "绝顶久潜隐，心闲道更真。\n山深林下雪，堂静昼无人。\n云抱看经石，禽接入定身。\n敢言他世约，安养愿相亲。",
        "dynasty": "宋",
        "collection_info": null
    },
    {
        "title": "君復处士栖大师夙有翫月泛湖之约予以卧病致爽前期因为此章聊以道意",
        "author": "释智圆",
        "content": "凉风吹众木，羸病转加前。\n伏枕谁相问，中秋月又圆。\n清光浮远峤，冷色混平川。\n不得同支许，乘舟乐浩然。",
        "dynasty": "宋",
        "collection_info": null
    },
    {
        "title": "寄西山智道人",
        "author": "释智圆",
        "content": "凈业修持久，攀缘念已摧。\n冰潭残月在，古岸夜禅回。\n像烛微留燄，炉香冷变灰。\n时逢旧参侣，闲坐话黄梅。",
        "dynasty": "宋",
        "collection_info": null
    },
    {
        "title": "寄慧云大师",
        "author": "释智圆",
        "content": "繁华辞帝辇，岑寂峦山林。\n志向浮名淡，房扃古寺深。\n诗窗来皓月，斋磬下幽禽。\n终约逢新雪，闲过话静心。",
        "dynasty": "宋",
        "collection_info": null
    },
    {
        "title": "寄海慧大师",
        "author": "释智圆",
        "content": "云门卜深隐，谁復继高踪。\n旧寺抛双阙，新题咏十峰。\n禅开杉径月，讲候雪楼钟。\n莫怪相寻晚，嵇康性本慵。",
        "dynasty": "宋",
        "collection_info": null
    },
    {
        "title": "洞霄宫",
        "author": "释智圆",
        "content": "萧洒绝尘迹，虚廊画列仙。\n洞灵潜彻海，山峭欲奔天。\n松古巢高鹤，庭闲涌异泉。\n长生如有术，谁復嘆流年。",
        "dynasty": "宋",
        "collection_info": null
    },
    {
        "title": "久病",
        "author": "释智圆",
        "content": "五月茆堂卧，穷秋疾未除。\n乔林叶尽落，旧识分皆疏。\n讲室萦蛛网，书床长蠹鱼。\n医王有妙药，饮了万缘虚。",
        "dynasty": "宋",
        "collection_info": null
    },
    {
        "title": "山堂落成招林处士",
        "author": "释智圆",
        "content": "构厦当高巘，登临称遯仙。\n澄波寒浸郭，迭翠冷搘天。\n野艇浮残照，僧楼袜淡烟。\n此中无俗物，自可会清贤。",
        "dynasty": "宋",
        "collection_info": null
    },
    {
        "title": "九月望夜招处士林君泛湖翫月",
        "author": "释智圆",
        "content": "病负中秋约，残秋月自新。\n寒波沈皓魄，碧落辗冰轮。\n风静砧声绝，烟收岳影均。\n何妨此夕翫，况是不羁人。",
        "dynasty": "宋",
        "collection_info": null
    },
    {
        "title": "病起",
        "author": "释智圆",
        "content": "秋尽积雨歇，幽忧病渐安。\n眼疼嫌字小，身瘦觉衣宽。\n倚杖防苔滑，开炉怯夜寒。\n浮生能几日，长作水沤观。",
        "dynasty": "宋",
        "collection_info": null
    },
    {
        "title": "赋得送人自阙下还吴",
        "author": "释智圆",
        "content": "莼羹鲈脍美，张翰忽思归。\n烟水东南阔，风帆旦夕飞。\n静吟新月正，闲望旧山微。\n独羡长江上，遗名掩竹扉。",
        "dynasty": "宋",
        "collection_info": null
    },
    {
        "title": "赠骆偃",
        "author": "释智圆",
        "content": "才高淹下位，圣代尚遗贤。\n贾谊方流涕，杨雄正草玄。\n开琴逢皓月，试茗选清泉。\n箧有文编在，时容后学传。",
        "dynasty": "宋",
        "collection_info": null
    },
    {
        "title": "病中雨夜怀同志",
        "author": "释智圆",
        "content": "杉竹竞霪霪，天时正积阴。\n背窗秋烛暗，欹枕夜堂深。\n月被重云蔽，萤依湿气沉。\n无憀不成寐，况復想知音。",
        "dynasty": "宋",
        "collection_info": null
    },
    {
        "title": "游风水洞僧院",
        "author": "释智圆",
        "content": "风水分双洞，幽奇类沃洲。\n猿吟清彻夜，山色冷宜秋。\n云拥阶前石，钟残竹畔楼。\n贤哉白太守，五马旧曾游。",
        "dynasty": "宋",
        "collection_info": null
    },
    {
        "title": "白髪",
        "author": "释智圆",
        "content": "华髪如春卉，森森易满头。\n栽培全仗老，浇灌半凭愁。\n世态谁能避，仙方莫漫求。\n迴观短折者，欲见更无由。",
        "dynasty": "宋",
        "collection_info": null
    },
    {
        "title": "夜怀张逸人",
        "author": "释智圆",
        "content": "默坐怀幽趣，谁知动鬰陶。\n窗虚残月在，天静少微高。\n书去言难尽，眠来梦亦劳。\n终期冒风雪，乘兴泛轻舠。",
        "dynasty": "宋",
        "collection_info": null
    },
    {
        "title": "赠头陀僧",
        "author": "释智圆",
        "content": "上行唯知足，时人岂易同。\n一身依树下，万虑尽禅中。\n乞食村飘雪，降眠月坠空。\n应悲浮世上，烦恼事无穷。",
        "dynasty": "宋",
        "collection_info": null
    },
    {
        "title": "怀石壁山寺",
        "author": "释智圆",
        "content": "梵宫藏积翠，往岁屡游遨。\n月上寒溪静，云收峭壁高。\n幽阶封药草，古树宿猿猱。\n终待携瓶锡，闲栖解鬰陶。",
        "dynasty": "宋",
        "collection_info": null
    },
    {
        "title": "与友人夜话",
        "author": "释智圆",
        "content": "对坐当清夜，茆堂野水西。\n破窗秋烛冷，高木老猿啼。\n迹与孤云并，身将一梦齐。\n幽怀言未已，明月落前溪。",
        "dynasty": "宋",
        "collection_info": null
    },
    {
        "title": "汉武帝",
        "author": "释智圆",
        "content": "酷矣秦皇灭，荒哉汉武还。\n将军封五利，神药访三山。\n重色为金屋，穷兵过玉关。\n岂知尧舜道，千古在人间。",
        "dynasty": "宋",
        "collection_info": null
    },
    {
        "title": "送进士万知古",
        "author": "释智圆",
        "content": "经明行修徒尔为，一名屡点春官闱。\n时之不利非战罪，归山且着老莱衣。\n清时贫贱诚堪耻，侏儒太饱朔方饥。\n男儿会有及亲禄，安能泉石久低眉。\n束书依旧西入阙，壮心潜与青云期。\n秋风袅袅孤魂断，古道迢迢去马迟。\n骥称其德不称力，神骏唯应伯乐知。",
        "dynasty": "宋",
        "collection_info": null
    },
    {
        "title": "寄隐者",
        "author": "释智圆",
        "content": "散髪空林下，人间事不知。\n风高蕙帐冷，天远鹤书迟。\n瓶尽花朝酒，扃残寒夜棋。\n无由访幽趣，踪迹阻江湄。",
        "dynasty": "宋",
        "collection_info": null
    },
    {
        "title": "赠诵经僧",
        "author": "释智圆",
        "content": "寂淡无余念，泠泠诵佛言。\n清香飘静夜，明月冷闲轩。\n幽壑来精怪，霜林息断猿。\n堪嗟浮世裏，尘事竞暄暄。",
        "dynasty": "宋",
        "collection_info": null
    },
    {
        "title": "寄梵天上方政侄",
        "author": "释智圆",
        "content": "一讲更无事，翛然自不羣。\n闲情江上月，孤迹槛前云。\n径冷秋苔合，杉寒宿鸟分。\n涛声旦暮近，应向出禅闻。",
        "dynasty": "宋",
        "collection_info": null
    },
    {
        "title": "久病有感因示后学",
        "author": "释智圆",
        "content": "羸病身未死，轻安人屡亡。\n穹旻不可问，浮世转加伤。\n三十共嗟短，百年同好长。\n未能齐一梦，何以事空王。",
        "dynasty": "宋",
        "collection_info": null
    },
    {
        "title": "山中闻知己及第",
        "author": "释智圆",
        "content": "交知心莫逆，出处任相违。\n月裏方攀桂，山中自采薇。\n致君期有术，遯世贵无机。\n华髪他年事，云泉亦可归。",
        "dynasty": "宋",
        "collection_info": null
    },
    {
        "title": "寄江上僧",
        "author": "释智圆",
        "content": "江寺期终老，清香讲次焚。\n月怜秋后见，潮爱夜深闻。\n古木青阴合，残云静片分。\n相怀未能去，来雁又成羣。",
        "dynasty": "宋",
        "collection_info": null
    },
    {
        "title": "送人归旧隐",
        "author": "释智圆",
        "content": "要地慵投刺，刚肠耻折腰。\n旧山归兴切，残日去程遥。\n大野明残烧，空江响落潮。\n到时云树下，静听厌悬瓢。",
        "dynasty": "宋",
        "collection_info": null
    },
    {
        "title": "砌下老梅",
        "author": "释智圆",
        "content": "傍砌根全露，凝烟竹半遮。\n腊深空冒雪，春老始开花。\n止渴功应少，和羹味亦嘉。\n行人怜怪状，上汉采为槎。",
        "dynasty": "宋",
        "collection_info": null
    },
    {
        "title": "寄余秀才",
        "author": "释智圆",
        "content": "去秋曾访我，一别又经年。\n落日无来信，西风满耳蝉。\n头应添素髪，诗合有新编。\n未可轻丹桂，蹉跎老海边。",
        "dynasty": "宋",
        "collection_info": null
    },
    {
        "title": "经通慧僧录影堂",
        "author": "释智圆",
        "content": "寂尔归真界，人间化已成。\n两朝钦至业，四海仰高名。\n旧迹存花社，遗编满帝京。\n徘徊想前事，庭树跪鸦鸣。",
        "dynasty": "宋",
        "collection_info": null
    },
    {
        "title": "深居",
        "author": "释智圆",
        "content": "牢落谁知趣，深居野兴饶。\n固穷期道在，寡全国政协鄙时浇。\n径静苔长绿，山寒雪未消。\n残阳荷轻策，闲望傍村桥。",
        "dynasty": "宋",
        "collection_info": null
    },
    {
        "title": "书事",
        "author": "释智圆",
        "content": "年过不惑便衰残，消息浮生万事闲。\n惭愧眼前无俗物，举头终日见云山。",
        "dynasty": "宋",
        "collection_info": null
    },
    {
        "title": "将入石壁山作",
        "author": "释智圆",
        "content": "慧远风流庐岳隐，支公高尚沃洲栖。\n闲思石壁堪长往，拟蹑浮云上石梯。",
        "dynasty": "宋",
        "collection_info": null
    },
    {
        "title": "玛瑙坡即事",
        "author": "释智圆",
        "content": "玛瑙坡前住，清幽绝世缘。\n湖澄秋夜月，山碧晚晴天。\n了性方成佛，烧丹漫学仙。\n会逢温伯雪，目击道还全。",
        "dynasty": "宋",
        "collection_info": null
    },
    {
        "title": "自嘲",
        "author": "释智圆",
        "content": "门径任苔荒，长年寝一床。\n病中消白日，诗裏发清狂。\n窗暗云遮月，林明叶坠霜。\n百年能几日，两鬓已苍苍。",
        "dynasty": "宋",
        "collection_info": null
    },
    {
        "title": "草堂书怀",
        "author": "释智圆",
        "content": "浮华念久绝，闲卧爱茆堂。\n门外沧洲阔，闲中白日长。\n庭寒频坠果，炉暖忽飘香。\n寂寂无他事，谁知世路忙。",
        "dynasty": "宋",
        "collection_info": null
    },
    {
        "title": "中秋待月值雨",
        "author": "释智圆",
        "content": "一岁期今夕，高空雨忽零。\n虚窗沈素影，疏竹动秋声。\n已被云阴闭，徒怀永夜明。\n徘徊倚山阁，谁见此时情。",
        "dynasty": "宋",
        "collection_info": null
    },
    {
        "title": "少年行",
        "author": "释智圆",
        "content": "儿奴屡背约，辱我汉天子。\n瞋目而语难，五陵年少子。\n举手提三尺，报国在一死。\n匹马立奇勋，壮哉傅介子。",
        "dynasty": "宋",
        "collection_info": null
    },
    {
        "title": "偶成",
        "author": "释智圆",
        "content": "世态如轮转，劳生岂定期。\n否终还受泰，乐极又生悲。\n商代尊伊尹，秦庭戮李斯。\n未能知幻化，安得证无为。",
        "dynasty": "宋",
        "collection_info": null
    },
    {
        "title": "失鹤",
        "author": "释智圆",
        "content": "隻鹤忽飞去，清音更不闻。\n远应寻凤侣，闲恐避鸡羣。\n岸静休临水，庭空罢舞云。\n唯余旧踪迹，篆字印苔纹。",
        "dynasty": "宋",
        "collection_info": null
    },
    {
        "title": "送中侄",
        "author": "释智圆",
        "content": "四明乃旧隐，岑寂宅神仙。\n寒松糅紫霞，幽岩落飞泉。\n经秋动归心，荷策登江船。\n澄波漾残晖，羣峰插晴天。\n窈窈空林下，片石待安禅。",
        "dynasty": "宋",
        "collection_info": null
    },
    {
        "title": "书山中道士壁",
        "author": "释智圆",
        "content": "松下消摇自扣扉，相留终日话真机。\n烟藏花岛青牛卧，客散仙房独鹤归。\n丹井泉澄天影小，玉坛风冷磬声微。\n乘闲拟学冲霄术，九土茫茫得者稀。",
        "dynasty": "宋",
        "collection_info": null
    },
    {
        "title": "山居偶成",
        "author": "释智圆",
        "content": "世上諠譁耳不闻，烟萝深处绝人羣。\n岁寒弗改怜高柏，舒卷无机爱白云。\n闲采药苗医故疾，旋编红叶写新文。\n有人来问居山意，寂寂茆堂日又曛。",
        "dynasty": "宋",
        "collection_info": null
    },
    {
        "title": "湖上秋日",
        "author": "释智圆",
        "content": "南山雨初霁，东岸夕阳明。\n搘笻立回塘，顿觉耳目清。\n皋鹤知秋意，唳风三四声。\n红蓼弄秋色，纷纷满前汀。\n柳径孤烟白，渔村野水平。\n兴尽独自归，寥寥掩柴扃。\n新月为吾上，庭蝉为吾鸣。\n吾生本无事，对此堪怡情。",
        "dynasty": "宋",
        "collection_info": null
    },
    {
        "title": "喻卖松者",
        "author": "释智圆",
        "content": "莫嫌人不买，人亦爱苍翠。\n却是岁寒根，难种尘埃地。\n且归栽涧底，映水成嘉致。\n他年苟合拱，采取不我弃。\n天子建明堂，此为栋梁备。",
        "dynasty": "宋",
        "collection_info": null
    },
    {
        "title": "秋病",
        "author": "释智圆",
        "content": "买药囊无金，伏枕头有霜。\n夜深不得睡，隙月射秋床。",
        "dynasty": "宋",
        "collection_info": null
    },
    {
        "title": "偶作",
        "author": "释智圆",
        "content": "急急西落日，浩浩东去波。\n日落波不停，浮生能几何。\n青云身未上，白髮头已多。\n金印未佩腰，道路成蹉跎。\n一朝忽得志，顿忘贫贱事。\n八珍食方丈，华毂驾天驷。\n民瘼无术医，贪狠有心恣。\n无何触天网，祸淫谅不爽。\n余殃及子孙，岂只身长往。\n寄语求名士，得志莫如此。\n不善宜先知，行道慎莫止。\n仁恕及苍生，忠贞辅天子。\n好爵终自縻，盛烈垂千祀。\n西日与东流，任彼催寒暑。\n须知君子人，身死名不死。",
        "dynasty": "宋",
        "collection_info": null
    },
    {
        "title": "松风",
        "author": "释智圆",
        "content": "青青数树松，扶疏空庭裏。\n微风从南来，清声四向起。\n俗兮闻必愁，吾也闻则喜。\n昂头离石枕，扶立式凭藤几。\n侧听復遥观，移晷不能已。\n细叶舞轻烟，密影摇寒水。\n何必钧天奏，岂羡霓裳妓。\n万事更无求，深山此为美。\n寂寥信为乐，轩冕诚堪耻。\n谁谓茆山中，只悦陶公耳。",
        "dynasty": "宋",
        "collection_info": null
    },
    {
        "title": "古剑",
        "author": "释智圆",
        "content": "精刚经百炼，可折不可柔。\n三尺青蛇活，一匣止水秋。\n解截蛟龙躯，能断佞臣头。\n下去苍生害，上除天子雠。\n在昔埋酆城，精光射斗牛。\n雷焕张华辈，得之亦悠悠。\n二贤既云亡，潭底化双虬。\n剑利人或爱，剑道人不求。\n剑道如之何，达者惟庄周。",
        "dynasty": "宋",
        "collection_info": null
    },
    {
        "title": "自勉",
        "author": "释智圆",
        "content": "达人贵无念，市朝亦山林。\n曲士居山林，难息市朝心。\n坐驰一室中，纷然万境侵。\n纽兰羡佩玉，坐石思黄金。\n羊质虎其皮，隼翼凤其音。\n志在求世利，口唱无生吟。\n吾非斯人徒，夷旷期復古。\n去住既任缘，喧静亦随所。\n陶然且无求，相命何足语。\n人生百岁寿，稀得七十死。\n吾今四十五，气力渐无似。\n去年成二毛，今年动一齿。\n纵得至七十，光阴能几许。\n学道宜无疲，进善宜无止。\n自余百杂就，克己尽除去。\n勉强扶幻躯，旦暮加药饵。\n此身乃外物，何况外于是。\n内外一如梦，勉矣当观此。",
        "dynasty": "宋",
        "collection_info": null
    },
    {
        "title": "病起自叙",
        "author": "释智圆",
        "content": "盗跖死牖下，伯牛遭恶疾。\n报应似无征，苍苍意难悉。\n乃考竺干教，其旨明踰日。\n业以三世论，事匪二生讫。\n伊余本好道，执善长虑失。\n无端六腑病，每苦我形质。\n百骸失调畅，四时少安逸。\n今岁夏云满，秋熟如火室。\n脾疾因兹生，顿觉减寝食。\n无何误服药，到泻苦非一。\n过客为忧惶，儿童亦战栗。\n吾心暗且喜，浮生从此毕。\n发言嘱后学，此事汝无恤。\n吾年四十五，去矣非短屈。\n至理无去来，妄想分凶吉。\n我先凿山窟，汝宜即藏密。\n不用报亲朋，无学世哭泣。\n四时为送葬，庶物甚充给。\n遗文三百卷，空言或可习。\n见恶如探汤，见善如不及。\n湛湛无生源，深浅当自挹。\n嘱之语方终，忽觉病小醒。\n扶几起暂坐，渐渐四体轻。\n又过三五日，倚杖登危亭。\n俯首视羣物，仰面观太清。\n秋山迭迭翠，夜月圆圆明。\n岂意今之日，犹存危脆形。\n凭栏不忍归，聊适我心情。\n虚幻三界中，旅泊非久停。",
        "dynasty": "宋",
        "collection_info": null
    },
    {
        "title": "独游",
        "author": "释智圆",
        "content": "城市非无亲，不见岁已深。\n江湖非无友，经年无来音。\n因知疏拙性，不合时人心。\n清景将谁观，荷策只自寻。\n乃登嵯峨峰，乃纵酸寒吟。\n狎我惟野麋，和我惟幽禽。\n但见云起灭，不知谁升沈。\n盘桓红树下，秋露湿衣襟。",
        "dynasty": "宋",
        "collection_info": null
    },
    {
        "title": "言志",
        "author": "释智圆",
        "content": "畴昔学为文，拟尽周孔道。\n心劳道未至，壮岁成衰老。\n畴昔学为诗，模范风雅词。\n立言多讽喻，反为时人嗤。\n为诗復为文，嗟嗟不復古。\n训世无纤益，何为自劳苦。\n权门既不游，青山宁合负。\n一来林下居，四载不出户。\n退省为佛徒，讲经自裨补。\n憧憧来学辈，往往入深坞。\n智者乃吾宗，龙猛乃吾祖。\n寒窗夜摛毫，虚堂昼挥麈。\n翼此二圣心，欲令万物睹。\n羸羸长抱疾，行年四十五。\n草堂三四间，牢落连云洞。\n经时无客来，衡门绝迎送。\n榻有无弦琴，向风时一弄。\n窗列楞严典，要言长讽诵。\n真妄一无得，超然谁与共。\n凡圣病眼花，死生春夜梦。\n病差梦已醒，万彙徒营营。",
        "dynasty": "宋",
        "collection_info": null
    },
    {
        "title": "病中翫月",
        "author": "释智圆",
        "content": "岁岁中秋夜，翫月泛平湖。\n今为病所侵，伏枕此约辜。\n辗转席蓐间，四体如松枯。\n辛酸滋味加，闲况适兴徂。\n入夜月渐高，晃晃照廊庑。\n冷色射轩窗，爽气袭庭芜。\n泽畔唳孤鹤，声声若相呼。\n是时披衣起，顿觉病魂稣。\n倚杖来前轩，竹榻教人铺。\n与月相对坐，欢翫如同徒。\n流睇及羣物，光彩一何殊。\n遥山列银屏，空潭开玉壶。\n楼台饰琼瑶，阶除若冰敷。\n寄语求仙辈，何必去玄都。\n逡巡月西落，竚立更踟蹰。\n一别又一年，明年知在无。",
        "dynasty": "宋",
        "collection_info": null
    },
    {
        "title": "潜夫咏",
        "author": "释智圆",
        "content": "有叟匿姓名，自号为潜夫。\n潜身在云泉，潜心入虚无。\n身心俱已潜，质直反若谕。\n智者谓之智，愚者谓之愚。\n愚智自彼异，潜夫未曾殊。\n陶陶乐天和，任性何曾拘。\n宗儒述孟轲，好道注阴符。\n虚堂踞高台，往往谈浮图。\n漫衍虽无家，大方贵无隅。\n俗人每侧目，订之为狂徒。\n素隐而行怪，执政宜先诛。\n天公既保全，幸得存微躯。\n衝雪登高山，乘月泛平湖。\n性灵敌云闲，形骸类松枯。\n何以免饥寒，认得衣中珠。",
        "dynasty": "宋",
        "collection_info": null
    },
    {
        "title": "松下自遣",
        "author": "释智圆",
        "content": "聚气成此身，假缘暂寄世。\n可怜自在性，本无烦恼繫。\n傍水与登山，翛然有深诣。\n日在林下游，暮在林下宿。\n供饮岩畔泉，充庖槛前菊。\n半月一剃髪，半年一洗浴。\n但得恣疏懒，何曾有荣辱。\n新秋雨初霁，圆月照我屋。\n扶病起看月，坐久偶成曲。\n人生天地间，性分各自足。\n捧檄何必喜，途穷何必哭。\n容彭不为长，颜杨不为促。\n四者俱如梦，何为自羁束。\n彼笑我太狂，我笑彼太俗。\n彼我更相笑，是非无实录。\n不如长默默，恬淡过昏旭。\n渊鱼与林鸟，各得随所欲。\n举头谁是友，风月与松竹。",
        "dynasty": "宋",
        "collection_info": null
    },
    {
        "title": "哭叶授",
        "author": "释智圆",
        "content": "今春闻落第，为君心悽然。\n束书独南还，愤气胸间阗。\n迹寄浙河旁，家延南海边。\n遘疾既弥留，一命成弃捐。\n囊中无余金，零落空文编。\n龟鹤本微类，享寿皆千年。\n如何君子儒，三十归重泉。\n天高不可问，为君强问天。",
        "dynasty": "宋",
        "collection_info": null
    },
    {
        "title": "读白乐天集",
        "author": "释智圆",
        "content": "李杜之为诗，句亦模山水。\n钱郎之为诗，旨类图神鬼。\n讽刺义不明，风雅犹不委。\n于铄白乐天，崛起冠唐贤。\n下视十九章，上踵三百篇。\n句句归劝诫，首首成规箴。\n謇谔贺雨诗，激切秦中吟。\n乐府五十章，谲谏何幽深。\n美哉诗人作，展矣君子心。\n岂顾铄金口，志遏乱雅音。\n龊龊无识徒，鄙这元白体。\n良玉为碔砆，人参呼荒苨。\n须知百世下，自有知音者。\n所以长庆集，于今满朝野。",
        "dynasty": "宋",
        "collection_info": null
    },
    {
        "title": "孤山种桃",
        "author": "释智圆",
        "content": "领童闲荷锄，埋核间羣木。\n他人顾我笑，岂察我心曲。\n我欲千树桃，夭夭徧山谷。\n山椒如锦斓，山墟若霞簇。\n下照平湖水，上绕幽人屋。\n清香满邻里，浓艷蔽林麓。\n夺取武陵春，来悦游人目。\n花开復花落，知荣必有辱。\n荣辱苟能齐，人人心自足。\n须知我种桃，可以化风俗。",
        "dynasty": "宋",
        "collection_info": null
    },
    {
        "title": "寄林逋处士",
        "author": "释智圆",
        "content": "湖山淡相映，世尘那得侵。\n杳杳烟波色，苍苍云木阴。\n苔荒石径险，犬吠桃源深。\n中有上皇人，高眠适闲心。\n花开还独酌，花落还独吟。\n空庭长瑶草，幽树鸣仙禽。\n不见已三载，鄙吝盈虚襟。\n终期秋月明，乘兴闲相寻。",
        "dynasty": "宋",
        "collection_info": null
    },
    {
        "title": "早秋",
        "author": "释智圆",
        "content": "雨歇变气候，空庭叶飕飕。\n闲听一夜风，乃知千里秋。\n百虫鸣四壁，新月生高楼。\n登楼看明月，清光满林丘。\n人生呼吸间，何为苦忧愁。\n髪白不再黑，兔走难暂留。\n徘徊感古人，劝我秉烛游。",
        "dynasty": "宋",
        "collection_info": null
    },
    {
        "title": "心交如美玉",
        "author": "释智圆",
        "content": "心交如美玉，经火终不热。\n面交如浮云，顷刻即变灭。\n对坐成参商，咫尺成胡越。\n我有心交者，不见几岁月。\n山迭水茫茫，含情向谁说。",
        "dynasty": "宋",
        "collection_info": null
    },
    {
        "title": "古人与今人",
        "author": "释智圆",
        "content": "古人与今人，禄仕一何异。\n古今贵行道，今人贵有位。\n古人贵及亲，今人贵说意。\n古人同白日，光明溢天地。\n今人如履险，动足易颠坠。\n古道如可行，斯言不遐弃。",
        "dynasty": "宋",
        "collection_info": null
    },
    {
        "title": "代书寄奉蟾上人",
        "author": "释智圆",
        "content": "君居武康山，昔年我曾游。\n崎岖松径寒，冷落竹房秋。\n握手既欢笑，拂榻且相留。\n一驻十旬余，旦夕乐清幽。\n因话凈名事，涤砚勉操修。\n蛮香爇古篆，山茶分越瓯。\n看雪同拥炉，乘月共浮舟。\n喻心指太虚，视世类浮沤。\n明春我归去，湖上隐林丘。\n杜门过五载，脾疾日少瘳。\n闲宵坐月下，往事来心头。\n书之将寄君，路远水悠悠。",
        "dynasty": "宋",
        "collection_info": null
    },
    {
        "title": "湖居感伤",
        "author": "释智圆",
        "content": "迷真渺无始，飘业产钱唐。\n外族宗南郡，门风祖偃王。\n微缘先劫种，宿习妙龄彰。\n父母怜多病，亲宾怪异常。\n布花模讲道，画石学题章。\n戒印齓年佩，心猿志学狂。\n荣名虚准拟，簪组妄思量。\n礼乐师周孔，虚无学老庄。\n躁嫌成器晚，心竞寸阴忙。\n翼翼修天爵，孜孜耻面墙。\n内藏儒志气，外假佛衣裳。\n每恶销金口，时劳疾恶肠。\n手中期得桂，箭下待穿肠。\n騃鹿方随燄，坚冰忽遇阳。\n繫珠知在体，甘露忝亲尝。\n要道传三观，真机得妙常。\n不然心迹火，任结鬓根霜。\n觉路双轮驾，真空两翅翔。\n饥来还遇膳，渴去已逢浆。\n静处如来室，高眠解脱床。\n理高山峭拔，道大海汪洋。\n力战魔军散，功扶佛化昌。\n空山怜寂寂，尘路笑茫茫。\n触境知无着，闲居贵坐忘。\n消摇希自了，言说亦何妨。\n撰疏松窗冷，挥松古殿凉。\n来蒙随力化，真诰应机扬。\n达理虽云短，寻文或有长。\n圆伊令了悟，法爱教消亡。\n性任融凡圣，修宜示否臧。\n冥心潜应梦，取验敢垂祥。\n事佛身多累，为师道实荒。\n衡门连竹石，草屋带林塘。\n冬服和絺绤，中飡乏稻粱。\n水边云作伴，岩下柏为香。\n景物看无厌，幽栖兴未央。\n晚篱啼翡翠，春沼浴鸳鸯。\n菡萏花如画，嵚崟岫若粧。\n飘窗松韵淡，翻砌菊花黄。\n放鹤时登岭，观鱼或在梁。\n岂愁身病害，长喜世平康。\n无处求烦恼，随时任寂光。\n昏衢悬慧日，苦海泛慈航。\n誓坐菩提法树，高跻寂灭场。\n冥真周法界，垂应徧诸方。\n顿渐门皆邃，偏圆药尽良。\n惊迷辩雷震，摧惑法轮彊。\n鹫岭先开会，金河后秘藏。\n留形归后德，遗法益无疆。\n四等心弥广，三慈化甚详。\n道齐诸妙觉，事类释迦皇。\n生灭非吾土，圆澄是故乡。\n一空长寂寂，万类本惶惶。\n庶了无生旨，无生更可伤。",
        "dynasty": "宋",
        "collection_info": null
    },
    {
        "title": "读清塞集",
        "author": "释智圆",
        "content": "立意造平淡，冥搜出常情。\n何人知所得，后世谩传名。\n云树饥猨断，冰潭片月倾。\n如无子期听，绿绮为谁鸣。",
        "dynasty": "宋",
        "collection_info": null
    },
    {
        "title": "寄赵璞",
        "author": "释智圆",
        "content": "故乡勾践国，解印挂帆归。\n吟苦容虽瘦，官情道自肥。\n堂幽山屐在，厨冷甑尘飞。\n莫向云门下，高歌便采薇。",
        "dynasty": "宋",
        "collection_info": null
    },
    {
        "title": "山中与友人夜话",
        "author": "释智圆",
        "content": "草舍闲宵坐，消摇事可评。\n澄心防有着，深隐贵无名。\n砌月移松影，风泉混磬声。\n共期吾道在，万事任营营。",
        "dynasty": "宋",
        "collection_info": null
    },
    {
        "title": "闲居书事",
        "author": "释智圆",
        "content": "淡然忘外事，林下自怡情。\n室冷秋苔色，轩闲夜月明。\n眠云惭道薄，铒药觉身轻。\n拟学鸱夷子，时时变姓名。",
        "dynasty": "宋",
        "collection_info": null
    },
    {
        "title": "禹庙",
        "author": "释智圆",
        "content": "洪水不为害，黎元受赐多。\n道尊由揖让，功大匪干戈。\n任上诸侯贡，贻谋五子歌。\n稽山千古在，宫阙倚嵯峨。",
        "dynasty": "宋",
        "collection_info": null
    },
    {
        "title": "早行",
        "author": "释智圆",
        "content": "杖锡无同侣，衝霜独自行。\n断桥残月在，孤店晓鸡鸣。\n灌木栖禽散，荒原宿雾平。\n迴观远山色，已觉太阳明。",
        "dynasty": "宋",
        "collection_info": null
    },
    {
        "title": "江上闻笛",
        "author": "释智圆",
        "content": "夜久闻横笛，寥寥景更赊。\n天容垂极岸，月色冷平沙。\n静引乡心远，闲惊旅鬓华。\n哀音殊未已，可处落梅花。",
        "dynasty": "宋",
        "collection_info": null
    },
    {
        "title": "咏燕",
        "author": "释智圆",
        "content": "来去知时候，堪怜异众禽。\n双飞春雨细，对语画堂深。\n寄宿雕梁稳，衔泥柳岸阴。\n栖身自有处，鹰隼莫相侵。",
        "dynasty": "宋",
        "collection_info": null
    },
    {
        "title": "读杜牧集",
        "author": "释智圆",
        "content": "谗佞当面唾，轻生不得殳。\n去邪空有志，嫉恶奈无徒。\n后世名垂远，当时道亦孤。\n荒斋独怀感，残日照庭芜。",
        "dynasty": "宋",
        "collection_info": null
    },
    {
        "title": "寄题聪上人房庭竹",
        "author": "释智圆",
        "content": "结根依静砌，萧洒映禅房。\n高节欺羣木，青阴过短墙。\n夜声喧梦枕，秋露滴琴床。\n遥想添吟思，闲观到夕阳。",
        "dynasty": "宋",
        "collection_info": null
    },
    {
        "title": "武肃庙",
        "author": "释智圆",
        "content": "土德衰微后，忠诚道不羣。\n誓功陈带砺，霸业拟桓文。\n妙略姦雄慑，英声四海闻。\n山旁遗庙在，牢落闭深云。",
        "dynasty": "宋",
        "collection_info": null
    },
    {
        "title": "寄蜀川王道士",
        "author": "释智圆",
        "content": "鹤驾几迟留，岷峨水石幽。\n御风同列子，梦蝶拟庄周。\n醉卧空林月，狂歌古观秋。\n何时归阆苑，闲共老仙游。",
        "dynasty": "宋",
        "collection_info": null
    },
    {
        "title": "寄道士",
        "author": "释智圆",
        "content": "长闻披鹤氅，城市往来频。\n得道人难测，和光迹易亲。\n堂闲秋捣药，坛冷夜朝真。\n几忆蓬壶顶，蟠桃斓漫春。",
        "dynasty": "宋",
        "collection_info": null
    },
    {
        "title": "寄定海许少府",
        "author": "释智圆",
        "content": "见说梅仙邑，波涛接杳冥。\n讼庭秋藓合，吟阁海云醒。\n爱月宵留客，寻僧昼掩扃。\n公余幽兴在，时梦故山青。",
        "dynasty": "宋",
        "collection_info": null
    },
    {
        "title": "寄若讷上人",
        "author": "释智圆",
        "content": "江滨方话别，倏忽十年余。\n感旧空阙梦，闲眠懒寄书。\n砌凉鸣蟋蟀，潭冷照蟾蜍。\n北望沧波阔，无由访所居。",
        "dynasty": "宋",
        "collection_info": null
    },
    {
        "title": "山中寻羽客不遇",
        "author": "释智圆",
        "content": "杖蔾寻隐迹，重迭过林泉。\n花暖幽禽语，堂空瑞兽眠。\n涧松寒有韵，茶竈冷无烟。\n知在何峰顶，高谈会列仙。",
        "dynasty": "宋",
        "collection_info": null
    },
    {
        "title": "送人南游",
        "author": "释智圆",
        "content": "难阻南游兴，酣歌出故林。\n路分沧海阔，山迭瘴云深。\n马援碑宁在，重华庙可寻。\n他年却归此，闲话学夷音。",
        "dynasty": "宋",
        "collection_info": null
    },
    {
        "title": "怀同志",
        "author": "释智圆",
        "content": "孤吟成白首，十载别同声。\n海国书难到，空堂梦易成。\n淳风心共乐，直道世多轻。\n未卜重相见，波涛万里程。",
        "dynasty": "宋",
        "collection_info": null
    },
    {
        "title": "闻蛩",
        "author": "释智圆",
        "content": "沉沉向秋暮，切切声相续。\n夜静草堂深，闲床照孤烛。",
        "dynasty": "宋",
        "collection_info": null
    },
    {
        "title": "湖上闲坐",
        "author": "释智圆",
        "content": "终日湖亭坐，悠悠万虑闲。\n眼前何所有，寒水与秋山。",
        "dynasty": "宋",
        "collection_info": null
    },
    {
        "title": "池上",
        "author": "释智圆",
        "content": "沤生復沤灭，水湿元无异。\n尽日倚栏看，无人知此意。",
        "dynasty": "宋",
        "collection_info": null
    },
    {
        "title": "草堂即事",
        "author": "释智圆",
        "content": "经岁人不到，腾腾养疏拙。\n心期物外闲，缘向沤中绝。\n入室容清风，升堂许明月。\n空庭何所有，冷落唯松雪。",
        "dynasty": "宋",
        "collection_info": null
    },
    {
        "title": "读楞严经",
        "author": "释智圆",
        "content": "案上楞严典，时看浣病愁。\n阶闲移短影，窗冷值高秋。\n眼病花无菓，心狂照失头。\n指空期识月，认指更悠悠。",
        "dynasty": "宋",
        "collection_info": null
    },
    {
        "title": "病中怀石壁行绍上人",
        "author": "释智圆",
        "content": "石壁春归去，孤山秋未来。\n夜深扶病坐，明月照苍苔。",
        "dynasty": "宋",
        "collection_info": null
    },
    {
        "title": "谢可牧上人惠楞严般若二经并治脾药",
        "author": "释智圆",
        "content": "经妙荡烦惑，药灵医病身。\n道明无去住，方验有君臣。\n静翫知心寂，时飡觉气均。\n徘徊感知己，于我分弥亲。",
        "dynasty": "宋",
        "collection_info": null
    },
    {
        "title": "怀南游道友",
        "author": "释智圆",
        "content": "曾闻飞锡入南闽，鹤态云踪不可亲。\n静夜独吟空对月，昔年聚话更无人。\n波涛路阻书难到，泉石房闲梦自频。\n未省相逢在何日，西风萧索浙河滨。",
        "dynasty": "宋",
        "collection_info": null
    },
    {
        "title": "栽花",
        "author": "释智圆",
        "content": "移花来种草堂前，红紫纷纭间淡烟。\n莫嘆朝开还暮落，人生荣辱事皆然。",
        "dynasty": "宋",
        "collection_info": null
    },
    {
        "title": "病起二首  其一",
        "author": "释智圆",
        "content": "衡门牢落雨苔斑，病起深秋气象闲。\n照水未能嗟白髮，倚栏重得见青山。\n风高砌木蝉犹噪，社近茆堂燕已还。\n孤坐孤孤吟又终日，有谁来此问衰颜。",
        "dynasty": "宋",
        "collection_info": null
    },
    {
        "title": "病起二首  其二",
        "author": "释智圆",
        "content": "湖天淡荡雁参差，行乐搘筇绕所居。\n古壁苔荒鸣蟋蟀，水轩风冷谢芙蕖。\n看本来默诵空王偈，拂榻闲开孔圣书。\n闭户无人慰寥索，草堂深夜照蟾蜍。",
        "dynasty": "宋",
        "collection_info": null
    },
    {
        "title": "寄题虎丘山",
        "author": "释智圆",
        "content": "崛起孤峰号虎丘，奇踪宁与众山俦。\n月涵秦始剑池冷，藓駮生公讲石幽。\n招隐未居绝顶，卧云空欲学前修。\n披图尽日身难到，杳杳烟波茂苑秋。",
        "dynasty": "宋",
        "collection_info": null
    },
    {
        "title": "渔父",
        "author": "释智圆",
        "content": "鹤髪闲梳小棹轻，芦花深处最怡情。\n自怜身外唯烟月，肯信人间有利名。\n闲脱绿蓑春雨霁，醉眠深浦夕阳明。\n陶陶终岁无人识，应笑三闾话独清。",
        "dynasty": "宋",
        "collection_info": null
    },
    {
        "title": "水",
        "author": "释智圆",
        "content": "本性澄明万古同，滔滔润物信无穷。\n百川奔注归沧海，五服安居赖禹功。\n动带晚风衝岛屿，静涵秋色混虚空。\n浮舟葬骨成何事，范蠡知机伍相忠。",
        "dynasty": "宋",
        "collection_info": null
    },
    {
        "title": "白莲",
        "author": "释智圆",
        "content": "栽种空池岁已赊，暑天开处异羣花。\n澄波照影疑秋鹭，静夜擎香混月华。\n雪态自堪怜翡翠，玉苞终耻近蒹葭。\n闲来倚槛看无厌，为似禅心本绝瑕。",
        "dynasty": "宋",
        "collection_info": null
    },
    {
        "title": "暮秋",
        "author": "释智圆",
        "content": "嗈嗈宾雁又随阳，兔走乌飞两共忙。\n露冷小池荷减绿，风高幽砌菊添黄。\n圆明自喜心如月，皓白谁愁鬓似霜。\n闲卧不堪思往事，星河耿耿夜偏长。",
        "dynasty": "宋",
        "collection_info": null
    },
    {
        "title": "烟疾",
        "author": "释智圆",
        "content": "深院无人疾渐轻，西风黄叶满闲庭。\n行披老子五千字，坐读楞严十轴经。\n篱下清香寒有菊，窗间微影夜无萤。\n谁知夜裏珠长在，堪嘆悠悠醉未醒。",
        "dynasty": "宋",
        "collection_info": null
    },
    {
        "title": "君不来",
        "author": "释智圆",
        "content": "前年送君空江上，张帆正值西风起。\n今日西风君未归，茫茫只见空江水。",
        "dynasty": "宋",
        "collection_info": null
    },
    {
        "title": "扇",
        "author": "释智圆",
        "content": "霜缣裁制赖金刀，冷淡还宜画海涛。\n盛夏有功风自远，凉秋无用架偏高。\n谭筵几谢驱烦热，征路长蒙解鬰陶。\n未得袁宏手中握，扬仁何处可施劳。",
        "dynasty": "宋",
        "collection_info": null
    },
    {
        "title": "新栽小松",
        "author": "释智圆",
        "content": "新种孤松一尺余，淡烟疏竹便相宜。\n闲来且翫凌霜貌，身后谁观合抱时。\n冷碧岂容尘染污，贞心宁共草凋衰。\n夜深庭际清风起，细韵难教俗耳知。",
        "dynasty": "宋",
        "collection_info": null
    },
    {
        "title": "闲咏",
        "author": "释智圆",
        "content": "造化无余岂有私，如何庶物自参差。\n羣乌不涅身长黑，双鹭无愁顶亦丝。\n岩桂翠浓深雪夜，井桐黄落暮秋时。\n虚空世界都如幻，莫把闲心逐境思。",
        "dynasty": "宋",
        "collection_info": null
    },
    {
        "title": "新栽竹",
        "author": "释智圆",
        "content": "傍砌疏篁手自栽，数竿苍翠胜花开。\n今宵窗下更深睡，应送寒声枕上来。",
        "dynasty": "宋",
        "collection_info": null
    },
    {
        "title": "读元结文",
        "author": "释智圆",
        "content": "復古还淳元结文，可怜杨浚独知君。\n当时自号为聱叟，立事垂言信不羣。",
        "dynasty": "宋",
        "collection_info": null
    },
    {
        "title": "戏题夜合树",
        "author": "释智圆",
        "content": "明开暗合似知时，用舍行藏诫在兹。\n绿叶红葩古墙畔，风光羞杀石楠枝。",
        "dynasty": "宋",
        "collection_info": null
    },
    {
        "title": "病中感体元上人见访",
        "author": "释智圆",
        "content": "犬吠衡门宿雾消，草堂风冷竹萧萧。\n若非故友怜衰病，谁肯凌晨访寂寥。",
        "dynasty": "宋",
        "collection_info": null
    },
    {
        "title": "寄瑞应经疏及注阴符经与体元上人",
        "author": "释智圆",
        "content": "瑞应阴符尽索看，封题欲寄意盘桓。\n自惭才识非通敏，不得同归得异端。",
        "dynasty": "宋",
        "collection_info": null
    },
    {
        "title": "病起自嘲",
        "author": "释智圆",
        "content": "林下羸羸一病躯，四旬欹枕减肌肤。\n闲来试照秋泉看，金镀形容雪染鬚。",
        "dynasty": "宋",
        "collection_info": null
    },
    {
        "title": "戏题四绝句 鹤自矜",
        "author": "释智圆",
        "content": "紫府青田任性游，一声清唳万山秋。\n仙材况有千年寿，鹿犬凡鸡岂合俦。",
        "dynasty": "宋",
        "collection_info": null
    },
    {
        "title": "戏题四绝句 鹿让鹤",
        "author": "释智圆",
        "content": "身有素斑文既备，顶峨双角武仍全。\n我兼文武为时瑞，汝但白身空有年。",
        "dynasty": "宋",
        "collection_info": null
    },
    {
        "title": "戏题四绝句 犬争功",
        "author": "释智圆",
        "content": "雪毳文毛虚有表，防姦御御且无功。\n中宵谁解频频吠，庭皎秋蟾树褭风。",
        "dynasty": "宋",
        "collection_info": null
    },
    {
        "title": "戏题四绝句 鸡怨言",
        "author": "释智圆",
        "content": "三箇因何各自强，竞夸己德掩他长。\n冥冥风雨茆堂闭，至竟谁先报晓光。",
        "dynasty": "宋",
        "collection_info": null
    },
    {
        "title": "经松江陆龟蒙旧居",
        "author": "释智圆",
        "content": "甫里旧深隐，夫君道不行。\n清名身后在，明月夜来生。\n寒水曾垂钓，春田久废耕。\n空遗散人传，千古见高情。",
        "dynasty": "宋",
        "collection_info": null
    },
    {
        "title": "经照湖方干旧居",
        "author": "释智圆",
        "content": "磻溪垂钓者，终得展其才。\n何事先生隐，不逢明主来。\n泉声秋雨歇，月色夜云开。\n对此空惆怅，吟魂早晚迴。",
        "dynasty": "宋",
        "collection_info": null
    },
    {
        "title": "翫月",
        "author": "释智圆",
        "content": "去秋曾久翫，皓魄坠天涯。\n始恨经年别，还忻此夜期。\n鸣蛩沈古砌，惊鹊绕寒枝。\n莫厌凭栏久，冰轮觉渐移。",
        "dynasty": "宋",
        "collection_info": null
    },
    {
        "title": "忆龙山院兼简蟾上人",
        "author": "释智圆",
        "content": "幽景远嚣俗，重来兴未穷。\n钟声翠微裏，剎影碧溪中。\n地冷庭松瘦，门闲野径通。\n几因深夜话，密雪下寒空。",
        "dynasty": "宋",
        "collection_info": null
    },
    {
        "title": "闲居示友人",
        "author": "释智圆",
        "content": "冷淡谁知趣，闲房枕水湄。\n秋窗开暮景，孤枕梦天涯。\n道直时流笑，心清夜月知。\n何当学支遁，共约买山期。",
        "dynasty": "宋",
        "collection_info": null
    },
    {
        "title": "孤山闲居次韵酬辩才大师",
        "author": "释智圆",
        "content": "地僻人稀到，病来无话端。\n远山游未得，终日卧中看。\n药箧经梅润，松窗过雨寒。\n唯师知我趣，尘事绝相干。",
        "dynasty": "宋",
        "collection_info": null
    },
    {
        "title": "山中感友生见访",
        "author": "释智圆",
        "content": "讲余多滞疾，林下掩重扉。\n度日人稀到，残阳鸟独归。\n山光来有势，云影去何依。\n世态那堪说，唯君念息机。",
        "dynasty": "宋",
        "collection_info": null
    },
    {
        "title": "舟次游干元寺",
        "author": "释智圆",
        "content": "古树垂清阴，维舟暂登陟。\n闲吟尘想绝，久坐天籁息。\n幡影扬晴空，溪光澄暮色。\n挂帆寻去路，烟水查无极。",
        "dynasty": "宋",
        "collection_info": null
    },
    {
        "title": "风",
        "author": "释智圆",
        "content": "造化不可测，分明有所依。\n冷和秋叶动，送客暮帆归。\n扫雾离遥岳，飘香出静扉。\n西斋独吟坐，萧飒满禅衣。",
        "dynasty": "宋",
        "collection_info": null
    },
    {
        "title": "雨",
        "author": "释智圆",
        "content": "润物有深功，霏霏下半空。\n寒声清入竹，斜势急因风。\n苔片添秋碧，花枝损晚红。\n山人独欹枕，静听草堂中。",
        "dynasty": "宋",
        "collection_info": null
    },
    {
        "title": "草",
        "author": "释智圆",
        "content": "浅碧与深绿，萋萋古岸傍。\n旅愁生暮色，吟思发清光。\n过雨侵闲径，披烟上坏墙。\n更堪思往事，金谷旧年荒。",
        "dynasty": "宋",
        "collection_info": null
    },
    {
        "title": "寄湛上人",
        "author": "释智圆",
        "content": "几年辞辇寺，拥衲住云林。\n上国归心绝，千峰去梦深。\n残经看雪卷，好句听秋吟。\n曾有寻高迹，禅房古木阴。",
        "dynasty": "宋",
        "collection_info": null
    },
    {
        "title": "秋夕",
        "author": "释智圆",
        "content": "沧江秋色暮，幽思起穷居。\n风叶寒侵梦，窗灯冷照书。\n砌深虫韵咽，天淡雁行疏。\n终谢人羣去，孤峰待结庐。",
        "dynasty": "宋",
        "collection_info": null
    },
    {
        "title": "题湖上僧房",
        "author": "释智圆",
        "content": "深隐远城郭，平湖景色闲。\n苦吟终夜月，清梦彻寒山。\n径冷秋苔合，庭幽岳鸟还。\n红尘趋竞者，谁得扣松关。",
        "dynasty": "宋",
        "collection_info": null
    },
    {
        "title": "送悦上人归仙岩",
        "author": "释智圆",
        "content": "道性轻为别，荒城夕照阴。\n波涛归路远，云木旧山深。\n夜定依霜岛，中飡狎野禽。\n禅房清景在，飞瀑映疏林。",
        "dynasty": "宋",
        "collection_info": null
    },
    {
        "title": "听琴",
        "author": "释智圆",
        "content": "自得南风旨，虚堂此夕弹。\n正声传不易，俗耳听终难。\n峭壁虫音绝，乔枝鹤梦残。\n坐来消万虑，斜月上危栏。",
        "dynasty": "宋",
        "collection_info": null
    },
    {
        "title": "寄咸润上人",
        "author": "释智圆",
        "content": "流俗不知处，深栖趣转幽。\n闲房扃翠岳，远信司沧洲。\n定起花残砌，诗成雪满楼。\n相怀未能去，南北路悠悠。",
        "dynasty": "宋",
        "collection_info": null
    },
    {
        "title": "寄葛溪爽上人",
        "author": "释智圆",
        "content": "削尽浮华念，闲居道已成。\n梦幽关水石，门冷掩杉柽。\n百衲禅中弊，苍髭病后生。\n何人问真理，笑指葛溪声。",
        "dynasty": "宋",
        "collection_info": null
    },
    {
        "title": "题静虑院",
        "author": "释智圆",
        "content": "下瞰诸峰顶，云泉绝四邻。\n暂游非俗客，深隐属闲人。\n石磴秋苔滑，萝龛夜月新。\n终期结幽侣，来此谢红尘。",
        "dynasty": "宋",
        "collection_info": null
    },
    {
        "title": "寄吴黔山人",
        "author": "释智圆",
        "content": "鸟外自长往，人间过几年。\n狂吟轻岁月，高趣狎神仙。\n醉卧云蒸榻，渔归雪满船。\n想思未相识，终夜梦林泉。",
        "dynasty": "宋",
        "collection_info": null
    },
    {
        "title": "怀友人",
        "author": "释智圆",
        "content": "忆向荒原别，残阳雪霁初。\n几宵成去梦，经闰绝来书。\n处世慵难减，眠云癖未除。\n幽怀向谁说，昨夜对蟾蜍。",
        "dynasty": "宋",
        "collection_info": null
    },
    {
        "title": "闻蝉",
        "author": "释智圆",
        "content": "江天凉雨霁，嘒嘒出疏林。\n清极残阳裏，愁生远客心。\n离亭秋草碧，荒堑暮烟深。\n不忍多时听，吟髭雪暗侵。",
        "dynasty": "宋",
        "collection_info": null
    },
    {
        "title": "书友人壁",
        "author": "释智圆",
        "content": "不问人间事，连年鸟外居。\n白云吟次见，青壁醉来书。\n扫石秋苔駮，开窗夜月虚。\n于时已无念，生计有樵渔。",
        "dynasty": "宋",
        "collection_info": null
    },
    {
        "title": "哭辩端上人",
        "author": "释智圆",
        "content": "平昔于诗苦，精搜省未闲。\n坏房空鸟外，清句满人间。\n瘦影悬邻壁，孤坟接旧山。\n弔迴高树下，寒水自潺潺。",
        "dynasty": "宋",
        "collection_info": null
    },
    {
        "title": "游石壁寺",
        "author": "释智圆",
        "content": "寺幽称绝境，荷策自登临。\n翠岳千峰险，寒松一径阴。\n清香秋殿冷，疏磬古廊深。\n静立忘归兴，残阳鸟忽吟。",
        "dynasty": "宋",
        "collection_info": null
    },
    {
        "title": "书林处士壁",
        "author": "释智圆",
        "content": "高迹远城市，湖山景色奇。\n水声喧睡榻，岚气逼书帷。\n鸟语垂轩竹，鱼惊浸月池。\n蒲轮来有日，终负白云期。",
        "dynasty": "宋",
        "collection_info": null
    },
    {
        "title": "幽居",
        "author": "释智圆",
        "content": "尘迹不能到，衡门藓色侵。\n古杉秋韵冷，幽径月华深。\n窗静猿窥砚，轩闲鹤听琴。\n东邻有真隐，荷策夜相寻。",
        "dynasty": "宋",
        "collection_info": null
    },
    {
        "title": "寄湖西逸人",
        "author": "释智圆",
        "content": "门掩翠层层，闲眠枕曲肱。\n破篱衝晚浪，古屋漏秋灯。\n月上招邻叟，诗成寄岳僧。\n满朝簪组客，谁识醉腾腾。",
        "dynasty": "宋",
        "collection_info": null
    },
    {
        "title": "赠邦上人",
        "author": "释智圆",
        "content": "深居饶野兴，门冷入杉松。\n鸟外闲频往，人间事罕逢。\n水轩吟片月，秋榻梦千峰。\n忆得看新雪，相招静话重。",
        "dynasty": "宋",
        "collection_info": null
    },
    {
        "title": "送希中游霅",
        "author": "释智圆",
        "content": "日暮蝉鸣急，临流动别吟。\n片帆衝晚照，归鸟入遥林。\n月色寒溪静，钟声岳寺深。\n苹洲逢旧识，应得话无心。",
        "dynasty": "宋",
        "collection_info": null
    },
    {
        "title": "鹭鸶",
        "author": "释智圆",
        "content": "烟雨苇森森，飞翔岂易寻。\n印沙踪自浅，傍水意还深。\n顶撼丝难断，翎飘雪未沈。\n终宜鸳作侣，宁肯杂凡禽。",
        "dynasty": "宋",
        "collection_info": null
    },
    {
        "title": "远山",
        "author": "释智圆",
        "content": "堆青纔数点，杳杳几千程。\n幽槛叶初落，高空雨乍晴。\n崔嵬微有状，窈窕莫知名。\n招隐谁长往，眠云自动情。\n文君眉易似，摩诘画难成。\n鸟去何曾到，泉流岂觉声。\n经秋弥冷淡，向晚更分明。\n仁者由来好，闲观意不轻。",
        "dynasty": "宋",
        "collection_info": null
    },
    {
        "title": "题方干旧隐",
        "author": "杨翱",
        "content": "云山旦暮奇，筑隐世希续。\n脱略浮官心，蝉联先祖躅。\n门横严子濑，壁纪桐君箓。\n应笑泛轻舠，日为官牒束。",
        "dynasty": "宋",
        "collection_info": null
    },
    {
        "title": "游梅山寺",
        "author": "释仲休",
        "content": "世续香灯演圣言，再新华构称凭轩。\n阴阴松色连僧阁，飋飋波声入寺门。\n飞鹭衔鱼离浅濑，残云带雨渡遥邨。\n沃洲相较应相近，树杪啼烟祇欠猿。",
        "dynasty": "宋",
        "collection_info": null
    },
    {
        "title": "云门峰",
        "author": "释仲休",
        "content": "鹤唳峰前路，行行世虑消。\n萝交藏石窦，云破露山椒。\n树老形多怪，人闲色似骄。\n谁同访诸谢，烟草满溪桥。",
        "dynasty": "宋",
        "collection_info": null
    },
    {
        "title": "句",
        "author": "释仲休",
        "content": "护塔云偏重。",
        "dynasty": "宋",
        "collection_info": null
    },
    {
        "title": "池上",
        "author": "曹修古",
        "content": "荷叶罩芙蓉，员香映嫩红。\n佳人南陌上，翠盖立春风。",
        "dynasty": "宋",
        "collection_info": null
    },
    {
        "title": "题清心堂",
        "author": "曹修古",
        "content": "天府鞠囚三节日，霜台待漏五更时。\n熏风一觉清凉睡，莫问浮名高与卑。",
        "dynasty": "宋",
        "collection_info": null
    },
    {
        "title": "咏门",
        "author": "龙昌期",
        "content": "枢动本为荣辱主，常因户外细推寻。\n干坤出入无穷象，夷狄关防有限心。\n揜到善人非远大，开当古道自高深。\n九成载举箫韶奏，穆穆无凶合在今。",
        "dynasty": "宋",
        "collection_info": null
    },
    {
        "title": "三山即事",
        "author": "龙昌期",
        "content": "百货随潮船入市，万家沽酒市垂帘。\n苍烟巷陌青榕老，白露园林紫蔗甜。",
        "dynasty": "宋",
        "collection_info": null
    },
    {
        "title": "福州",
        "author": "龙昌期",
        "content": "等闲田地多栽竹，是处人家爱读书。\n饮宴直尝千户酒，盘餐唯候两潮鱼。",
        "dynasty": "宋",
        "collection_info": null
    },
    {
        "title": "故乡",
        "author": "龙昌期",
        "content": "桤木惭桑低别壤，芋苗护稻远分行。\n上书莫道便他郡，学稼终宜老故乡。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "孙元方",
        "content": "圣君再命拥朱轮，合是南方受赐频。\n双鬓任从添白髪，六条谁许继清尘。\n风牵泽国秋帆远，路入丰州昼锦新。\n莫为故乡延去棹，宜春人望待行春。",
        "dynasty": "宋",
        "collection_info": null
    },
    {
        "title": "谨吟七言四韵恶诗一首攀送崇教大师归天台寿昌寺",
        "author": "刘少逸",
        "content": "道高尘俗住应难，携锡东归暑未残。\n紫殿已承新雨露，白云终忆旧峰峦。\n孤村路僻牵吟远，峭壁泉飞入梦寒。\n满箧御诗兼御札，到时松院与谁看。",
        "dynasty": "宋",
        "collection_info": null
    },
    {
        "title": "句  其一",
        "author": "刘少逸",
        "content": "有月竹阴寒。",
        "dynasty": "宋",
        "collection_info": null
    },
    {
        "title": "句  其二",
        "author": "刘少逸",
        "content": "风递花香入酒尊。",
        "dynasty": "宋",
        "collection_info": null
    },
    {
        "title": "句  其三",
        "author": "刘少逸",
        "content": "波涛海寺秋。",
        "dynasty": "宋",
        "collection_info": null
    },
    {
        "title": "句  其四",
        "author": "刘少逸",
        "content": "几度诗狂欲上天。",
        "dynasty": "宋",
        "collection_info": null
    },
    {
        "title": "句",
        "author": "孙周翰",
        "content": "头戴花枝学后生。",
        "dynasty": "宋",
        "collection_info": null
    },
    {
        "title": "送僧有言之天台",
        "author": "周启明",
        "content": "进寺金庭远，香文玉篆连。\n船中鸣夜磬，雪裏见新年。\n山尽城临岸，云空海照天。\n莫嫌通剡客，僧舍枕花川。",
        "dynasty": "宋",
        "collection_info": null
    },
    {
        "title": "句  其一",
        "author": "周启明",
        "content": "一丸童子药，五返使臣车。",
        "dynasty": "宋",
        "collection_info": null
    },
    {
        "title": "句  其二",
        "author": "周启明",
        "content": "鸱夷江上畬田稔，牛斗星边贯索空。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "姜屿",
        "content": "鲲鹏运海涯，岂復顾泥沙。\n龙虎常为畜，干坤不定家。\n玉泉生白石，紫府种黄芽。\n此境人难到，归程自有槎。",
        "dynasty": "宋",
        "collection_info": null
    },
    {
        "title": "辞世",
        "author": "邹希衍",
        "content": "戍亥重逢日，干坤透迥时。\n幻身今已脱，明日有丹梯。",
        "dynasty": "宋",
        "collection_info": null
    },
    {
        "title": "句  其一",
        "author": "苏寿",
        "content": "戴笠披蓑军十万，饥嗔饱喜客三千。",
        "dynasty": "宋",
        "collection_info": null
    },
    {
        "title": "句  其二",
        "author": "苏寿",
        "content": "却因贾赞善，来作歙知州。",
        "dynasty": "宋",
        "collection_info": null
    },
    {
        "title": "青莲山",
        "author": "杨埙",
        "content": "拨开瑟瑟青萝帐，寻得磷磷白石梯。\n更入云霞最深处，忘机数日遂幽栖。",
        "dynasty": "宋",
        "collection_info": null
    },
    {
        "title": "郎官岩",
        "author": "杨埙",
        "content": "碧玉莫遮千嶂石，黄金难买一溪云。\n歌钟沸地徒夸盛，争似松风竟夕闻。",
        "dynasty": "宋",
        "collection_info": null
    },
    {
        "title": "碧涧亭",
        "author": "杨埙",
        "content": "妙笔王维图莫就，多才康乐咏难穷。\n楼台一簇出云杪，激雪浪生寒涧风。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "赵惟和",
        "content": "华堂高启集儒英，地接仙乡景气清。\n苔径静铺修竹影，松窗虚透读书声。\n云飞吟阁诗怀冷，泉激层崖客梦惊。\n孝弟门风传祖德，圣朝清史独传成。",
        "dynasty": "宋",
        "collection_info": null
    },
    {
        "title": "示蔡通判",
        "author": "贾同",
        "content": "圣君宠厚龙头选，慈母恩深白髪垂。\n君宠母恩俱未报，酒如为患悔何追。",
        "dynasty": "宋",
        "collection_info": null
    },
    {
        "title": "送李文定移镇兖海诗",
        "author": "王曾",
        "content": "锦标夺得曾相继，金鼎调时亦荐更。\n并上儿童君再见，会稽章绂我偏荣。",
        "dynasty": "宋",
        "collection_info": null
    },
    {
        "title": "早梅",
        "author": "王曾",
        "content": "雪压乔林冻欲摧，始知天意欲春回。\n雪中未问和羹事，且向百花头上开。",
        "dynasty": "宋",
        "collection_info": null
    },
    {
        "title": "送钱易",
        "author": "王曾",
        "content": "籍其声名喧魏阙，幽奇风物指吴乡。\n上饶此去逾千里，莫惜临岐酒满觞。",
        "dynasty": "宋",
        "collection_info": null
    },
    {
        "title": "献金陵牧薛大夫白马诗",
        "author": "王曾",
        "content": "白马披丝练一团，今朝被绊欲行难。\n雪中放去唯留迹，月下牵来只见鞍。\n向北长鸣天外远，临风斜坠耳边寒。\n自知毛骨还应异，更请王良子细看。",
        "dynasty": "宋",
        "collection_info": null
    },
    {
        "title": "皇帝阁立春帖子",
        "author": "王曾",
        "content": "北陆凝阴尽，千门淑气新。\n年年金殿裏，宝字贴宜春。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "王曾",
        "content": "雉省荣迁拜命新，鱼符重佩出关频。\n停骖却访枌榆社，恋阙迴瞻析木津。\n水薤有谁裨政术，江山终日助吟神。\n一麾岭外遥相望，应合趋庭问狷人。",
        "dynasty": "宋",
        "collection_info": null
    },
    {
        "title": "送李寺丞归临江",
        "author": "王曾",
        "content": "辞荣知退出尘埃，泽国皆推隐逸才。\n清世不为王事累，白云重向帝乡来。\n僧因好古留棋诀，鸥为忘机恋钓台。\n应见酒旗回马首，远烟沈澹百花开。",
        "dynasty": "宋",
        "collection_info": null
    },
    {
        "title": "句  其一",
        "author": "王曾",
        "content": "綵燕迎春入宾飞，轻寒未放缕金衣。",
        "dynasty": "宋",
        "collection_info": null
    },
    {
        "title": "句  其二",
        "author": "王曾",
        "content": "争传九子糉，皇祚续千春。",
        "dynasty": "宋",
        "collection_info": null
    },
    {
        "title": "句  其三",
        "author": "王曾",
        "content": "夕燃辟恶仙香度，朝结延年帝缕成。",
        "dynasty": "宋",
        "collection_info": null
    },
    {
        "title": "句  其四",
        "author": "王曾",
        "content": "绕臂双条达，红纱昼梦警。",
        "dynasty": "宋",
        "collection_info": null
    },
    {
        "title": "句  其五",
        "author": "王曾",
        "content": "欲谢君恩却无语，心前笑指赤灵符。",
        "dynasty": "宋",
        "collection_info": null
    },
    {
        "title": "句  其六",
        "author": "王曾",
        "content": "明朝知是天中节，旋刻菖蒲要辟邪。",
        "dynasty": "宋",
        "collection_info": null
    },
    {
        "title": "句  其七",
        "author": "王曾",
        "content": "愿上菖花酒，年年圣子心。",
        "dynasty": "宋",
        "collection_info": null
    },
    {
        "title": "句  其八",
        "author": "王曾",
        "content": "如何金殿裏，犹献辟兵符。",
        "dynasty": "宋",
        "collection_info": null
    },
    {
        "title": "句  其九",
        "author": "王曾",
        "content": "仙艾垂门绿，魂丝绕户长。",
        "dynasty": "宋",
        "collection_info": null
    },
    {
        "title": "句  其一○",
        "author": "王曾",
        "content": "百灵扶绣户，不假艾为人。",
        "dynasty": "宋",
        "collection_info": null
    },
    {
        "title": "句  其一一",
        "author": "王曾",
        "content": "钗头艾虎辟羣邪，晓驾祥云七宝车。",
        "dynasty": "宋",
        "collection_info": null
    },
    {
        "title": "句  其一二",
        "author": "王曾",
        "content": "更闻天子孝，荐术助长生。",
        "dynasty": "宋",
        "collection_info": null
    },
    {
        "title": "句  其一三",
        "author": "王曾",
        "content": "人畏轩台久，春归雨泽多。",
        "dynasty": "宋",
        "collection_info": null
    },
    {
        "title": "送向综通判桂州",
        "author": "饶奭",
        "content": "百粤封疆桂岭崇，□□□□□□□。\n十城县弩争趋府，五管侯圭尽偃风。",
        "dynasty": "宋",
        "collection_info": null
    },
    {
        "title": "留题宝相寺",
        "author": "章得象",
        "content": "天台四面翠如屏，洞穴幽奇地最灵。\n百尺岩中真像在，千年涧畔古松青。\n路傍断石留神迹，壁上遗文缺旧铭。\n我是丹丘仙郡守，暂来犹似觉魂醒。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "章得象",
        "content": "琼台东畔倚岧峣，缥缈烟霞切绛霄。\n门外杉松尽颠怪，云中鸡犬自逍遥。\n水流玉洞桃花出，风过星坛桂子飘。\n蕙帐已空三径在，可怜猿鹤共无憀。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "章得象",
        "content": "京寺栖禅久，霞城去路长。\n江波收积潦，风信促归航。\n坐榻新蒲稳，斋盂早稻香。\n遥知掩扉处，森斗万峰傍。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "章得象",
        "content": "京尘拂尽一囊轻，归思飘然入杳冥。\n五两风高飞榜急，八重山秀倚天青。\n供花林鸟窥禅熟，闻呪潭龙起蛰醒。\n他日可容攀社侣，篮舆终待叩松扃。",
        "dynasty": "宋",
        "collection_info": null
    },
    {
        "title": "题明庆塔院",
        "author": "章得象",
        "content": "步步云梯彻上层，回头自觉欲飞腾。\n频来不是尘中客，久住偏宜物外僧。\n下寺钟声沈地底，前峰塔影落阶棱。\n凭阑未尽吟诗兴，却拟乘闲更一登。",
        "dynasty": "宋",
        "collection_info": null
    },
    {
        "title": "题山宫法安院  其一",
        "author": "章得象",
        "content": "路入青青数里松，上方楼阁一重重。\n千寻练挂双流瀑，六曲屏开四面峰。\n幽鹭独翘藏翠竹，啼猿相对答疏钟。\n留连不忍催归骑，回首斜阳烟雾浓。",
        "dynasty": "宋",
        "collection_info": null
    },
    {
        "title": "题山宫法安院  其二",
        "author": "章得象",
        "content": "山家门径锁寒松，更向烟萝第几重。\n幽鸟啼花归旧谷，应龙飞雨过前峰。\n分持皂盖歌千骑，入冠黄扉禄万钟。\n一见高吟重兴感，清名长在木阴浓。",
        "dynasty": "宋",
        "collection_info": null
    },
    {
        "title": "题灵康庙",
        "author": "章得象",
        "content": "白鹤何年入紫氛，空余灵迹庙犹存。\n岩崖暗锁云根老，堂殿阴连海气昏。\n潮上神乌鸣祭鼓，夜深鬼火照祠门。\n辽天归嘆桑田事，应与麻姑子细论。",
        "dynasty": "宋",
        "collection_info": null
    },
    {
        "title": "题延庆院",
        "author": "章得象",
        "content": "碧涧连龙穴，层峦倚括苍。\n无时似风雨，绕院尽松篁。\n路僻人难到，僧闲日自长。\n胜游应不负，三度届云房。",
        "dynasty": "宋",
        "collection_info": null
    },
    {
        "title": "题东掖山承山院",
        "author": "章得象",
        "content": "闻说新庵叫白莲，五峰环绕布金田。\n虎溪社共何人继，佛龛灯从几代传。\n岚色排空长似画，松枝偃盖不知年。\n劳生已作归休计，愿解尘缨结凈缘。",
        "dynasty": "宋",
        "collection_info": null
    },
    {
        "title": "桐柏崇道观",
        "author": "章得象",
        "content": "万仞攀萝上翠岑，豁然平地九峰心。\n参差珠树和云出，咫尺丹霄有路寻。\n洞口碧畦长种玉，坛边古篆欲生金。\n桑田未变桃先熟，唯见蓬莱水浅深。",
        "dynasty": "宋",
        "collection_info": null
    },
    {
        "title": "国清寺",
        "author": "章得象",
        "content": "松韵萧骚十里清，入门毛骨冷如冰。\n题诗已有丹青笔，悟法应多黑白僧。\n风雨祇疑双涧瀑，星辰长认上方灯。\n来游不是忘机客，谁到云峰第一层。",
        "dynasty": "宋",
        "collection_info": null
    },
    {
        "title": "玉光亭",
        "author": "章得象",
        "content": "千层怀玉对轩窗，池上新亭号玉光。\n祇此便堪为吏隐，神仙官职水云乡。",
        "dynasty": "宋",
        "collection_info": null
    },
    {
        "title": "植萱亭",
        "author": "章得象",
        "content": "凌江清浅绕城流，庾岭南边第一州。\n惟有梅花传远信，祇凭萱草缓离忧。",
        "dynasty": "宋",
        "collection_info": null
    },
    {
        "title": "媚涟亭",
        "author": "章得象",
        "content": "祇见万山连瘴海，不知何处是长安。\n百蛮梯尽来重译，千古轮摧恨七盘。",
        "dynasty": "宋",
        "collection_info": null
    },
    {
        "title": "放钵石",
        "author": "章得象",
        "content": "石上曾经转钵盂，石边南北路崎岖。\n行人见石空嗟嘆，还识西来意也无。",
        "dynasty": "宋",
        "collection_info": null
    },
    {
        "title": "峡山飞来寺",
        "author": "章得象",
        "content": "澄江诘曲峡中天，远使归时驻画船。\n久别忽轻星一纪，暂来纔见月三弦。\n劳生草草真徒尔，陈迹依依亦怆然。\n回首越城何处是，山南渺莽祇云烟。",
        "dynasty": "宋",
        "collection_info": null
    },
    {
        "title": "句  其一",
        "author": "章得象",
        "content": "万顷波心露一拳，不知星落是何年。",
        "dynasty": "宋",
        "collection_info": null
    },
    {
        "title": "句  其二",
        "author": "章得象",
        "content": "天面长虹一鑑痕，直通朝北两山春。",
        "dynasty": "宋",
        "collection_info": null
    },
    {
        "title": "句  其三",
        "author": "章得象",
        "content": "唯有梅花报春早，雪中传信过江干。",
        "dynasty": "宋",
        "collection_info": null
    },
    {
        "title": "句  其四",
        "author": "章得象",
        "content": "青草瘴深卢橘熟，黄梅雨歇荔枝红。",
        "dynasty": "宋",
        "collection_info": null
    },
    {
        "title": "句  其五",
        "author": "章得象",
        "content": "一麾远在百蛮中。",
        "dynasty": "宋",
        "collection_info": null
    },
    {
        "title": "句  其六",
        "author": "章得象",
        "content": "千寻练挂双流瀑。",
        "dynasty": "宋",
        "collection_info": null
    },
    {
        "title": "咏莲",
        "author": "杜衍",
        "content": "凿破苍苔涨作池，芰荷分得绿参差。\n晓开一朵烟波上，似画真妃出浴时。",
        "dynasty": "宋",
        "collection_info": null
    },
    {
        "title": "雨中荷花",
        "author": "杜衍",
        "content": "翠盖佳人临水立，檀粉不匀香汗湿。\n一阵风来碧浪翻，珍珠零落难收拾。",
        "dynasty": "宋",
        "collection_info": null
    },
    {
        "title": "睢阳五老图",
        "author": "杜衍",
        "content": "五人四百有余岁，俱称分曹与挂冠。\n天地至仁难补报，林泉幽致许盘桓。\n花朝月夕随时乐，雪鬓霜髯满座寒。\n若也睢阳为故事，何妨列向画图看。",
        "dynasty": "宋",
        "collection_info": null
    },
    {
        "title": "乡有好事者出君谟行草八分书数幅中有梅圣俞诗一首用成拙句以识二分",
        "author": "杜衍",
        "content": "莆田笔健与文豪，尤爱南山县咏高。\n欲使英辞长润石，毎逢佳句即挥毫。\n清如韶濩谐音律，逸似鸾皇振羽毛。\n羲献有灵应怅望，当时不见此风骚。",
        "dynasty": "宋",
        "collection_info": null
    },
    {
        "title": "宝林寺",
        "author": "杜衍",
        "content": "中怀无绊外缘閒，深掩禅扉客到难。\n胜景可曾飞锡去，好山多祇捲帘看。\n昼升讲座天花落，夜步吟轩海月残。\n今日逢师堪论道，归心愁思一时寛。",
        "dynasty": "宋",
        "collection_info": null
    },
    {
        "title": "新居感咏",
        "author": "杜衍",
        "content": "无似老且病，惟恐归田迟。\n一旦得引年，九天还听卑。\n尚霑二品禄，俾尽百年期。\n恩深沦骨髓，感极横涕洟。\n始营菟裘地，来向濉水湄。\n城隅最穷僻，匠者宁求奇。\n卜筑悉由己，轩牖亦随宜。\n外以蔽风雨，内以安妻儿。\n燕雀莫羣噪，鹪鹩才一枝。\n因念古圣贤，名为千古垂。\n何尝广居室，俭为后人师。\n亚圣乐箪食，寝丘无立锥。\n文终防势夺，去病耻家为。\n文园四壁立，郑公小殿移。\n伊余具员者，适会承平时。\n无术毗万务，无才抚四夷。\n为郡亦龊龊，劳心徒孜孜。\n保身已天幸，拊己宜自知。\n开卷颜间厚，復惧来者嗤。\n朂哉知止足，清白犹可追。",
        "dynasty": "宋",
        "collection_info": null
    },
    {
        "title": "幽居即事",
        "author": "杜衍",
        "content": "寂寂復寂寂，告老閒居日。\n径草高于人，林鸟熟如客。\n黄卷不释手，清风常满室。\n内顾平生心，无过此时适。",
        "dynasty": "宋",
        "collection_info": null
    },
    {
        "title": "远蒙运使度支以资政范公所寄黄素小字韩文公伯夷颂许昌文公淮西富公题诗于后才翁復缀雅什兼寄长安晏公公亦有作衍久兹休退人事仅废不意雅故未遗悉以副本为贶俾愚继之对此怔忪既感且愧率成拙句奉呈敢言亦骥之乘聊为续貂之比耳",
        "author": "杜衍",
        "content": "希文健笔钞韩文，文为首阳山下人。\n宁止一言旌义士，欲教万古劝忠臣。\n颂声益与英声远，事迹还随墨迹新。\n当世宗工復题咏，尤宜率土尽书绅。",
        "dynasty": "宋",
        "collection_info": null
    },
    {
        "title": "林下书怀",
        "author": "杜衍",
        "content": "从政区区到白头，一生宁肯顾恩仇。\n双鳬乘雁常深愧，野马黄牛亦过忧。\n岂是林泉堪佚老，只缘蒲柳不禁秋。\n始终幸会承平日，乐圣唯能击壤讴。",
        "dynasty": "宋",
        "collection_info": null
    },
    {
        "title": "和孙珪秘丞",
        "author": "杜衍",
        "content": "老来楷法不如初，试向閒斋习草书。\n落笔何曾见飞动，雕章早已过吹嘘。\n伯英比圣功难到，怀素称狂力有余。\n若谓伊余堪继踵，只应缘木可求鱼。",
        "dynasty": "宋",
        "collection_info": null
    },
    {
        "title": "联句",
        "author": "杜衍",
        "content": "古木含清吹，池上增晚凉。\n余怀本达旷，联此傲羲皇。\n孤鸥可与狎，幽岸足以觞。\n幸有彭泽酒，便同永嘉堂。\n潘生起为寿，王子齐陈章。\n林端见新月，草际闻寒螀。\n照水萤影乱，拂筵蓼花香。\n徘徊恋嘉境，坐使归兴忘。",
        "dynasty": "宋",
        "collection_info": null
    },
    {
        "title": "圣俞诗名闻固久矣加有好事者时传新什至此每一讽诵益使人忻慕故书五十六字以记",
        "author": "杜衍",
        "content": "李杜诗垂不朽名，君能刻意继芳馨。\n清才绰绰臻神妙，逸韵飘飘入杳冥。\n动与四方明得失，时教万物被丹青。\n斯文期主宜推毂，无使沉吟向外庭。",
        "dynasty": "宋",
        "collection_info": null
    },
    {
        "title": "荷花",
        "author": "杜衍",
        "content": "芙蓉照水弄娇斜，白白红红各一家。\n近日新花出新巧，一枝能着两般花。",
        "dynasty": "宋",
        "collection_info": null
    },
    {
        "title": "莲",
        "author": "杜衍",
        "content": "谁种幽花傍浅清，含红怨绿影亭亭。\n云归巫女粧犹润，浴出杨妃困未醒。\n好把芳杨临晚岸，莫教飞片逐浮萍。\n相看最忆吴船路，万里芙蓉水满泾。",
        "dynasty": "宋",
        "collection_info": null
    },
    {
        "title": "赠应天寺昭凈法华",
        "author": "杜衍",
        "content": "出俗皆言为息机，性灵凈僻似师稀。\n前山月落夜吟罢，深院菊荒秋讲归。\n溪雾锁窗灯焰短，雪风敲竹磬声微。\n会期双阙重相见，应换当年旧衲衣。",
        "dynasty": "宋",
        "collection_info": null
    },
    {
        "title": "送王周归江陵",
        "author": "杜衍",
        "content": "早修天爵邀人爵，才近耆年便引年。\n出处对扬多称职，始终操履众推贤。\n鑑湖贺老非陈迹，荆渚朱公合比肩。\n此去优游益吟咏，枝江集外别成编。",
        "dynasty": "宋",
        "collection_info": null
    },
    {
        "title": "聚星堂咏雪赠欧公",
        "author": "杜衍",
        "content": "尝闻作者善评议，咏雪言白匪精思。\n及窥古人今人诗，未能一一去其类。\n不将柳絮比轻扬，即把梅花作形似。\n或夸琼树鬬玲珑，或取瑶台造嘉致。\n散盐舞鹤实有徒，吮墨含毫不能既。\n深悼无人可践言，一旦见君何卓异。\n万状驱从物外来，终篇不涉题中意。\n宜乎众目诗之豪，便合登坛推作帅。\n回头且报郢中人，从此阳春不为贵。",
        "dynasty": "宋",
        "collection_info": null
    },
    {
        "title": "帘",
        "author": "杜衍",
        "content": "编竹状玲珑，庭闱尽处中。\n不由经纬力，安有卷舒功。\n春昼曾妨燕，寒宵岂隔风。\n都堂重献赋，明处忆牢笼。",
        "dynasty": "宋",
        "collection_info": null
    },
    {
        "title": "赠孙沔",
        "author": "杜衍",
        "content": "四明山水饶灵粹，唐有希韩敻出伦。\n又见贤侯光乃祖，暂还仁里庇斯民。",
        "dynasty": "宋",
        "collection_info": null
    },
    {
        "title": "钱光禄两张卿退居",
        "author": "杜衍",
        "content": "七十引年遵礼经，君家何事最为荣。\n清朝叔侄同辞禄，归去田园尽列卿。\n远近溪山资胜赏，往还舟楫称闲行。\n谁知东路贤哉嘆，二阮方能继此声。",
        "dynasty": "宋",
        "collection_info": null
    },
    {
        "title": "过仇池",
        "author": "杜衍",
        "content": "仇池行馆最清虚，按部由兹得柅车。\n对竹祇宜思穴凤，临流不可见渊鱼。",
        "dynasty": "宋",
        "collection_info": null
    },
    {
        "title": "题怀素自序卷后",
        "author": "杜衍",
        "content": "狂僧草圣继张颠，卷后兼题大历年。\n堪与儒门为至宝，武功家世久相传。",
        "dynasty": "宋",
        "collection_info": null
    },
    {
        "title": "长平",
        "author": "杜衍",
        "content": "冯亭献地豹言非，秦间廉颇又不疑。\n四十万兵降死后，浑输括母一先知。",
        "dynasty": "宋",
        "collection_info": null
    },
    {
        "title": "霍岳",
        "author": "杜衍",
        "content": "万古神山入盛谈，而今真得对晴岚。\n禅门邂逅能留客，茶泛磁瓯酒欲酣。",
        "dynasty": "宋",
        "collection_info": null
    },
    {
        "title": "句  其一",
        "author": "杜衍",
        "content": "独无风雅可流传。",
        "dynasty": "宋",
        "collection_info": null
    },
    {
        "title": "句  其二",
        "author": "杜衍",
        "content": "如何九老人犹少，应许东归伴醉吟。",
        "dynasty": "宋",
        "collection_info": null
    },
    {
        "title": "句  其三",
        "author": "杜衍",
        "content": "辨色争朝咫尺颜。",
        "dynasty": "宋",
        "collection_info": null
    },
    {
        "title": "句",
        "author": "李绹",
        "content": "收得桑榆归物外，种成桃李满人间。",
        "dynasty": "宋",
        "collection_info": null
    },
    {
        "title": "临水",
        "author": "黄亢",
        "content": "人生朝復暮，水波流不驻。\n去年昨日水，今日到何处。\n惆怅雨残花，嫣红随水去。\n花落水东流，识尽人生事。",
        "dynasty": "宋",
        "collection_info": null
    },
    {
        "title": "法身颂",
        "author": "端禅师",
        "content": "灯心刺着石人脚，火急去请周医博。\n路逢庞公相借问，六月日头干晒却。",
        "dynasty": "宋",
        "collection_info": null
    },
    {
        "title": "偈",
        "author": "释齐岳",
        "content": "旋收黄叶烧青烟，竹榻和衣斗夜眠。\n粥后放参三下鼓，孰能更话祖师禅。",
        "dynasty": "宋",
        "collection_info": null
    },
    {
        "title": "献南丰宰",
        "author": "彭齐",
        "content": "昨夜黄斑入县来，分明踪迹印苍苔。\n几多道德驱难去，些子猪羊引便来。\n令尹声声言有过，录公口口道无灾。\n思量也解开东阁，留取头蹄设秀才。",
        "dynasty": "宋",
        "collection_info": null
    },
    {
        "title": "寒食忆江南",
        "author": "彭齐",
        "content": "四度逢寒食，江南身未还。\n二亲青草冢，三月子规山。\n榆柳藏新火，松楸病故关。\n东风两行泪，原上夕阳间。",
        "dynasty": "宋",
        "collection_info": null
    },
    {
        "title": "酒旗",
        "author": "彭齐",
        "content": "太平天子束戈矛，惟许青旗在酒楼。\n我有百瓢元帅量，使君酣战客中愁。",
        "dynasty": "宋",
        "collection_info": null
    },
    {
        "title": "句",
        "author": "陈诂",
        "content": "笼鸡对窗语，鬬雀绕门飞。",
        "dynasty": "宋",
        "collection_info": null
    },
    {
        "title": "寒窗听雪",
        "author": "陈宗道",
        "content": "水浸楼台月，山围花柳春。\n宸居一望近，风景四时新。\n画舫断桥聚，清箫夹岸闻。\n游人归去晚，车马闹红尘。",
        "dynasty": "宋",
        "collection_info": null
    },
    {
        "title": "慧日寺",
        "author": "陈清",
        "content": "秋入西山爽气生，烦襟涤尽渐神清。\n尘埃不到窗扉静，坐听幽林一鸟鸣。",
        "dynasty": "宋",
        "collection_info": null
    },
    {
        "title": "浯溪",
        "author": "周世南",
        "content": "壁立石青苍，邻溪復枕江。\n刊铭传不朽，文笔老无双。\n怪树森圆幄，□□寄□幢。\n奇踪□异景，□□□□□。",
        "dynasty": "宋",
        "collection_info": null
    },
    {
        "title": "诗一首",
        "author": "赵德□",
        "content": "镵崖刻石成大像，谁道老僧多伎俩。\n虽云百尺最高高，应有游人到头上。",
        "dynasty": "宋",
        "collection_info": null
    },
    {
        "title": "江南寒食",
        "author": "穆修",
        "content": "江南水国春光饶，清明上巳多招邀。\n花阴连络青草岸，柳色掩映红栏桥。\n歌调讴哑杂吴俗，髻鬟疏削传南朝。\n谁怜北客归未去，楚魄湘魂惟暗消。",
        "dynasty": "宋",
        "collection_info": null
    },
    {
        "title": "送毛得一秀才归淮上  其一",
        "author": "穆修",
        "content": "江天梅雨昼萧萧，送别愁吟白纻谣。\n处士才高融未荐，骚人魂断玉方招。\n自伤枥骥心千里，空羡冥鹏志九霄。\n酒罢征鞍迢递去，不堪回首木兰桡。",
        "dynasty": "宋",
        "collection_info": null
    },
    {
        "title": "送毛得一秀才归淮上  其二",
        "author": "穆修",
        "content": "君归迢递淮西路，我客萧条秋浦城。\n恻恻相看復恻恻，行行送别重行行。\n途中猿鸟哀声断，马上云山远碧横。\n富贵穷通俱未决，直倾樽酒沃离情。",
        "dynasty": "宋",
        "collection_info": null
    },
    {
        "title": "食鱼",
        "author": "穆修",
        "content": "南有嘉鱼异，常趋四月期。\n江天专伺至，烟网密争垂。\n乍戏汀苹末，初循水荇湄。\n竞摇轻舴艋，寛罩碧涟漪。\n占浦搜深藻，空波出素髭。\n数头余赤质，二色类银姿。\n货鬻斯为切，鲜腴敢暇知。\n青钱邀价值，华屋市新奇。\n珠沫缘条煦，霜鳞逐刃堕。\n扣颅琼聚骨，剖腋锦分肌。\n味佐芳菘惬，香参苦笋宜。\n羮瓯融腻玉，脍筯罥寒丝。\n湘鱓非吾偶，河鲂孰与夷。\n荐新奚尚鲔，稔毒即殊{鱼几}。\n鲈讶休官易，鲭嫌醒酒迟。\n自当频佐膳，所惜易过时。",
        "dynasty": "宋",
        "collection_info": null
    },
    {
        "title": "鲁从事清晖阁",
        "author": "穆修",
        "content": "庾郎真好事，溪阁斩新开。\n水石精神出，江山气色来。\n疏烟分鹭立，远霭见帆迴。\n公退资清兴，閒吟倚槛裁。",
        "dynasty": "宋",
        "collection_info": null
    },
    {
        "title": "送葛源之太和主簿",
        "author": "穆修",
        "content": "勿嘆从卑位，聊欣适去情。\n秋风九月急，飞鸟一帆轻。\n鲙斫江鳞活，杯尝楚酿清。\n欢华莫回首，宠辱正堪惊。",
        "dynasty": "宋",
        "collection_info": null
    },
    {
        "title": "送灵师归吴",
        "author": "穆修",
        "content": "灵师殊可尚，颇不类浮屠。\n託迹虽依佛，留心独喜儒。\n风尘倦京洛，水石隐句吴。\n破寺杉松老，南归旧隐孤。",
        "dynasty": "宋",
        "collection_info": null
    },
    {
        "title": "江南春",
        "author": "穆修",
        "content": "杜若溪边待钓船，怨红伤翠助鹂鹃。\n战回春事青蒲剑，买破韶光绿荇钱。\n千嶂远围芳草国，一江晴浸断霞天。\n未知多感多愁客，何处偷寻瓮底眠。",
        "dynasty": "宋",
        "collection_info": null
    },
    {
        "title": "寒食",
        "author": "穆修",
        "content": "江边又寒食，伧客奈离襟。\n恨满王孙草，愁多望帝禽。\n鷄毬轻薄事，歌酒宴游心。\n尽付吴儿辈，惟知屏迹深。",
        "dynasty": "宋",
        "collection_info": null
    },
    {
        "title": "江上送陈翘还无为",
        "author": "穆修",
        "content": "江上寂寥春雨晴，江边冉冉春潮平。\n相逢未尽斗酒醉，相送又速孤舟行。\n篁竹穷锁秋浦郡，烟波渺隔无为城。\n音尘两地不千里，勿使负君金玉声。",
        "dynasty": "宋",
        "collection_info": null
    },
    {
        "title": "残春病酲",
        "author": "穆修",
        "content": "风檐窣窣燕哰哰，卧对残芳起郁陶。\n乍困游车春尚在，未扶醒枕日初高。\n烦肠屡沃痟难解，病髪慵簪痒更搔。\n欲为风光轻赋别，正无憀赖染江毫。",
        "dynasty": "宋",
        "collection_info": null
    },
    {
        "title": "书事觉庵",
        "author": "穆修",
        "content": "惠泽涵濡四海同，微生曾莫预昆虫。\n不参品物陶镕外，独作穷人盖载中。\n深穽已颠犹磷石，危苕将箨更推风。\n一家寄命嗟无地，何负明神与上穹。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其一",
        "author": "穆修",
        "content": "江墅幽居好，当门看水田。\n凫鸥閒夕照，秔稻秀原烟。\n野屐无完齿，山衣有败肩。\n遥闻双阙下，箫鼓乐丰年。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其二",
        "author": "穆修",
        "content": "江墅幽居好，南塘枕野亭。\n菰蒲颤风绿，菱荇盖波青。\n繫苇一渔艇，翘烟双雪翎。\n相携二三叟，扶醉不曾醒。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其三",
        "author": "穆修",
        "content": "江墅幽居好，溪山数里长。\n径通茶坞绿，门枕橘园香。\n藉石还胜榻，听松不让簧。\n閒游惊里巷，自作隐沦装。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其四",
        "author": "穆修",
        "content": "江墅幽居好，老农时款扉。\n浊醪时共醉，野话坦无机。\n山雨欲到槛，竹风先满衣。\n溪南秋更乐，稻熟又鱼肥。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其五",
        "author": "穆修",
        "content": "江墅幽居好，宾来定不愁。\n酒醲新出榨，鱼活旋离鈎。\n移席追松影，调琴和涧流。\n陶然方外乐，名教絷何由。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其六",
        "author": "穆修",
        "content": "江墅幽居好，柴关带竹篱。\n田头饷耕后，树裏灌园时。\n邻静鸣秋织，樵閒对野棋。\n扺巇非我事，大笑引苏锥。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其七",
        "author": "穆修",
        "content": "江墅幽居好，名山对九华。\n疏篁十余亩，古屋两三家。\n碓下鸡争黍，篱根虺逐蛙。\n水边閒送目，独鸟在秋槎。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其八",
        "author": "穆修",
        "content": "江墅幽居好，何妨鄙事添。\n神随山父赛，筮学野人占。\n露草牛羊喜，秋霖黍豆嫌。\n短墙衰柳下，寒水半渠淹。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其九",
        "author": "穆修",
        "content": "江墅幽居好，身如醉伯伦。\n浮名抛可得，荒宴罢何因。\n酩酊乘篮舆，逍遥岸角巾。\n人间莫回首，容僞不容真。",
        "dynasty": "宋",
        "collection_info": null
    },
    {
        "title": "和毛秀才江墅幽居好十首  其一○",
        "author": "穆修",
        "content": "江墅幽居好，人閒晚最孤。\n鱼临溪树钓，鸟隔水烟呼。\n野竹挂薜荔，山花睡鹧鸪。\n画工能状出，羞杀辋川图。",
        "dynasty": "宋",
        "collection_info": null
    },
    {
        "title": "烛",
        "author": "穆修",
        "content": "一箔珠帘掩映垂，房栊清染麝香枝。\n佳人盼影横哀柱，狎客分光缀艷诗。\n禁锁翠明初唱漏，宫窗红短尚围棋。\n长宵且秉欢游去，无限风情见古辞。",
        "dynasty": "宋",
        "collection_info": null
    },
    {
        "title": "过西京",
        "author": "穆修",
        "content": "西京千古帝王宫，无限名园水竹中。\n来恨不逢桃李日，满城红树正秋风。",
        "dynasty": "宋",
        "collection_info": null
    },
    {
        "title": "赋催粧",
        "author": "穆修",
        "content": "严粧应在绣闺中，似斗春芳拆晓风。\n试问夭桃临碧沼，何如艷质对青铜。",
        "dynasty": "宋",
        "collection_info": null
    },
    {
        "title": "送孙立东游",
        "author": "穆修",
        "content": "诗笔知名曾苦刻，文章多难久飘流。\n睢阳纵酒黄金尽，提剑东方暂一游。",
        "dynasty": "宋",
        "collection_info": null
    },
    {
        "title": "村郭寒食雨中作",
        "author": "穆修",
        "content": "寂寥村郭见寒食，风光更着微雨遮。\n秋韆闲垂愁稚子，杨柳半湿眠春鸦。\n白社皆惊放狂客，青钱尽送沽酒家。\n眼前不得醉消遣，争奈恼人红杏花。",
        "dynasty": "宋",
        "collection_info": null
    },
    {
        "title": "清明连上巳",
        "author": "穆修",
        "content": "改火清明度，湔衫上巳连。\n芳辰来属续，游事困联翩。\n酒帐经旬直，花司併日权。\n侠儿狂不足，犹恨促春妍。",
        "dynasty": "宋",
        "collection_info": null
    },
    {
        "title": "合欢芍药",
        "author": "穆修",
        "content": "熏风对拆香心破，浩露双滋粉面新。\n油碧车中同载女，菱花鑑裏并粧人。\n皇英帝子钟遗艷，琬琰宫姬託后身。\n谁道独呈芳瑞晚，也胜常调牡丹春。",
        "dynasty": "宋",
        "collection_info": null
    },
    {
        "title": "故侯园",
        "author": "穆修",
        "content": "池馆早来瓦砾存，路傍看取故侯园。\n身前便作荒凉计，祗树芳菲不树恩。",
        "dynasty": "宋",
        "collection_info": null
    },
    {
        "title": "送定师南游",
        "author": "穆修",
        "content": "营营学佛徒，皆喜訾吾道。\n怜师独异羣，儒艺知探讨。\n诵诗三四章，往往见词藻。\n玉璞在琢磨，不难成至宝。\n知予本好古，身服仁义老。\n勤请送行诗，安足慰枯槁。\n别时汝颍路，凉叶经秋早。\n南游何当还，江潭无限好。",
        "dynasty": "宋",
        "collection_info": null
    },
    {
        "title": "送人至边寨",
        "author": "穆修",
        "content": "岂惮河湟远，男儿效主恩。\n穷边人不到，孤戍自分屯。\n马放胡沙暖，烽传塞日昏。\n军前初谒帅，戎服走辕门。",
        "dynasty": "宋",
        "collection_info": null
    },
    {
        "title": "巨盗",
        "author": "穆修",
        "content": "嗣皇登位始凝旒，巨盗寻并相印收。\n汉室有灵诛贼冀，舜廷无患放凶兜。\n猨狙岂称周公任，豺虎犹寛巷伯投。\n愿斩都衡谢天下，不然何用正王猷。",
        "dynasty": "宋",
        "collection_info": null
    },
    {
        "title": "汝阴偶书呈一二知己",
        "author": "穆修",
        "content": "汝阴穷掾计何疏，四十无成坐讽书。\n不务功名师捭阖，独将仁义守蘧庐。\n敢同贾傅希前席，况异邹生託后车。\n除泥诸公时一醉，等閒犹且忘归欤。",
        "dynasty": "宋",
        "collection_info": null
    },
    {
        "title": "除夜",
        "author": "穆修",
        "content": "灯前清泪落衣间，守岁分为客是閒。\n老母今春年七十，寿觞争忍对慈颜。",
        "dynasty": "宋",
        "collection_info": null
    },
    {
        "title": "城南五题 郊步",
        "author": "穆修",
        "content": "野水岸边逢草歇，平林烟畔逐花行。\n雨晴南陌尘埃洗，倍觉风光夺眼明。",
        "dynasty": "宋",
        "collection_info": null
    },
    {
        "title": "城南五题 独游",
        "author": "穆修",
        "content": "水曲临幽独杖藜，郫筒香入乱花携。\n轻肥不得寻春意，动要笙歌逐马蹄。",
        "dynasty": "宋",
        "collection_info": null
    },
    {
        "title": "城南五题 贵侯园",
        "author": "穆修",
        "content": "名园虽是属侯家，任客閒游到日斜。\n富贵位高无暇出，生人空看折来花。",
        "dynasty": "宋",
        "collection_info": null
    },
    {
        "title": "城南五题 朱亥墓",
        "author": "穆修",
        "content": "閒登朱亥游侠墓，却望梁王歌吹台。\n台上墓边芳草绿，游人心事立徘徊。",
        "dynasty": "宋",
        "collection_info": null
    },
    {
        "title": "城南五题 玉津园",
        "author": "穆修",
        "content": "君王未到玉津游，万树红芳相倚愁。\n金锁不开春寂寂，落花飞出粉墙头。",
        "dynasty": "宋",
        "collection_info": null
    },
    {
        "title": "灯",
        "author": "穆修",
        "content": "杳杳有时当永恨，依依何处照閒眠。\n静临客枕愁寒雨，远逐鱼篷秋暝烟。\n纤影乍欹还復立，冷花时结不成圆。\n销魂犹忆江楼夜，曾对离觞赋短篇。",
        "dynasty": "宋",
        "collection_info": null
    },
    {
        "title": "登莒子台",
        "author": "穆修",
        "content": "莒国丘垄在，莒台荆棘深。\n凭高一极目，怀古重伤心。\n平楚苍烟暝，遇风白日沈。\n谁论客怀抱，灌木自悲吟。",
        "dynasty": "宋",
        "collection_info": null
    },
    {
        "title": "希言官舍种花",
        "author": "穆修",
        "content": "纔初看君栽小园，已报新花着桃李。\n感时睠物情何多，发咏长篇託兴比。\n为言桃李富花实，君子盛德尤所似。\n蒨蒨相倚临芳辰，辅导春功如宰揆。\n旁有百卉争妍舒，特烦花匠施劂剞。\n夸红斗紫亦可怜，各事繁华一时尔。\n繁盛宁将此花同，令人慕翫狂不已。\n羲和奔御催春归，祗得衔杯且欢喜。\n君看灼灼枝上英，半杂泥尘成落蕊。\n盛衰不独草木然，人事悠悠尽如此。",
        "dynasty": "宋",
        "collection_info": null
    },
    {
        "title": "登女郎台  其一",
        "author": "穆修",
        "content": "台前流水眼波明，台上閒云鬓叶轻。\n莫把姑苏远相比，不曾亡国只倾城。",
        "dynasty": "宋",
        "collection_info": null
    },
    {
        "title": "登女郎台  其二",
        "author": "穆修",
        "content": "女郎名字本风流，好与州人作胜游。\n倘使此台呼丑女，汝阴城裏一荒丘。",
        "dynasty": "宋",
        "collection_info": null
    },
    {
        "title": "友人烧笋之约未赴",
        "author": "穆修",
        "content": "久约烧林笋，何时会胜园。\n未尝清气味，每厌俗盘飱。\n渐痛烟犀老，方怜露锦繁。\n如何玉川子，苦惜箨龙冤。",
        "dynasty": "宋",
        "collection_info": null
    },
    {
        "title": "别谷熟尉李七同年",
        "author": "穆修",
        "content": "骑驴登县门，屑屑復何言。\n留馆竺干舍，屡携梅福尊。\n凶荒岐路梗，冰雪岁时昏。\n明日别君去，依然蓬迹奔。",
        "dynasty": "宋",
        "collection_info": null
    },
    {
        "title": "樊博士化州监盐",
        "author": "穆修",
        "content": "监鹾已非职，况復极南之。\n莫识州名化，徒闻水涉灕。\n树惊人面果，俗骇鸟言夷。\n去去唯强饭，岁还岁可期。",
        "dynasty": "宋",
        "collection_info": null
    },
    {
        "title": "丙寅春雨",
        "author": "穆修",
        "content": "天地开春晖，羣阴争闭之。\n行行二月路，寒威切人肌。\n淫雨恣凌虐，淹旬下无时。\n顽云扫復合，直向平地垂。\n蒸人共愁嘆，万物皆疮痍。\n众木有芳华，摧沮不得施。\n青苞敛绛萼，同向枝上萎。\n民麦悲已病，泥中聊参差。\n嘉谷失播种，虽晴谅胡为。\n蠢彼田中氓，岂惟念身饥。\n州县责常赋，嗷嗷诉之谁。\n幸不为盗起，多应尽流离。\n吁嗟致此异，其咎安所尸。\n悒悒穷巷士，屏身伏茅茨。\n读书抗前古，得失心颇窥。\n天理不难究，可以人事知。\n且欲上其说，惧非己所宜。\n有职彼尚默，未当僭汝卑。\n勉汝无妄言，言出祸汝随。\n谁识此怀抱，独自空嗟嘻。",
        "dynasty": "宋",
        "collection_info": null
    },
    {
        "title": "赠适公上人",
        "author": "穆修",
        "content": "喜得师消耗，从僧问不休。\n苦吟成白髪，多病寄沧洲。\n道气閒尤胜，书锋晚更遒。\n相思二千里，阻别十三秋。\n六合劳生耳，休追万事不。\n云萝荒旧隐，知友落新丘。\n想嘆欧生逝，应闻李氏忧。\n寻思祗如此，必竟欲何求。\n未即无言问，方期勿药瘳。\n终为嵩少约，筑室共夷犹。",
        "dynasty": "宋",
        "collection_info": null
    },
    {
        "title": "一百五日同周越陈永锡游吉祥僧舍",
        "author": "穆修",
        "content": "痛饮方期数百杯，寻芳何事又空回。\n花愁酒困春无着，却讶野僧萧寺来。",
        "dynasty": "宋",
        "collection_info": null
    },
    {
        "title": "题李士言秀才别贮帕",
        "author": "穆修",
        "content": "兰薫麝浥轻绡帕，略许携持又索还。\n题破白云深有意，要传消息到巫山。",
        "dynasty": "宋",
        "collection_info": null
    },
    {
        "title": "南陌",
        "author": "穆修",
        "content": "南陌一雨后，东风三月天。\n残花乱芳草，轻絮散春烟。\n景色真愁绝，欢悰重弃捐。\n伥伥有余恨，醽醁讵能蠲。",
        "dynasty": "宋",
        "collection_info": null
    },
    {
        "title": "雨中牡丹",
        "author": "穆修",
        "content": "万金期胜赏，三月破秾芳。\n妬忌巫娥雨，摧残洛苑香。\n怨啼甄后玉，寒出贵妃汤。\n掩敛无聊极，谁来替断肠。",
        "dynasty": "宋",
        "collection_info": null
    },
    {
        "title": "思边",
        "author": "穆修",
        "content": "去年何时君别妾，南园绿草飞蝴蝶。\n今岁何时妾忆君，西山白雪暗秦云。\n玉关此去三千里，欲寄音书那可闻。",
        "dynasty": "宋",
        "collection_info": null
    },
    {
        "title": "闻报自崖徙雷成一章",
        "author": "穆修",
        "content": "从来崖贬断还期，闻徙警雷众共疑。\n却讶有虞刑政错，四凶何事不量移。",
        "dynasty": "宋",
        "collection_info": null
    },
    {
        "title": "秋浦会遇",
        "author": "穆修",
        "content": "龊龊幽遐地，栖栖会遇人。\n穷愁艰理胜，羁旅易情亲。\n岂意当漂谪，兹谐卜并邻。\n温温窥表粹，晏晏奉嬉嚬。\n直道谈端闢，横流语下堙。\n绮文何斐迭，瑰行亦璘玢。\n敦分初投漆，交言乍饮醇。\n操心忠义合，开口肺肝陈。\n共昧随时理，俱成迷患因。\n祸来非造次，语及自酸辛。\n众奋漂山舌，孤縻坐狱身。\n诋诬惟腷臆，锻炼正逡巡。\n囚任桐棺跃，冤宁斗剑伸。\n君牵成狠翟，我患构奸秦。\n巧纵铦刀笔，幽争誷鬼神。\n精诚怀皎日，悲愤贯高旻。\n素誓端清检，期无取玷沦。\n斩刍尝鼓箧，卧藁先书绅。\n侧璧疑曾辨，鈎金法所循。\n得情奚示喜，伏念不忘旬。\n粗评三章直，何辞一马贫。\n决曹诚自任，司举仰谁论。\n膺破藏奸柱，纲埋翦暴轮。\n存心固慨慕，有位敢希遵。\n骥騄程初发，虹蜺气未振。\n沮磨圭失色，萋菲锦争新。\n肯或奇虚刃，翻成害实宾。\n木招孤秀伐，珠掇暗投嗔。\n跖蹻同非圣，敦犨众忌洵。\n棘心终妬蕙，蓬首不羞螓。\n冶媚皆貍貉，跳梁并狡㕙。\n不无嫌虎据，的是恶鹰瞵。\n合力邪攻正，连谋僞訾真。\n蝇声移栝榻，蚁漏垫嶙峋。\n抵玉为凡砾，摧松作弊神。\n椎埋眢直堕，排陷堵潜填。\n卑湿终投谊，愁忧遂放均。\n吁辜賖盖幕，照覆隔蟾踆。\n流落穷山崦，夷犹积水垠。\n望家惟霣泣，向国祗低颦。\n艰毒天崩杞，邅危岁在辰。\n庭帏偏屺岵，伯仲邈瓛琎。\n愧未鸱夷死，渐如浑敦嚚。\n睢盱摇尾兽，宛转曝腮鳞。\n已叹栖迟郡，尤居寂寞滨。\n土风传细碎，心事遘凶屯。\n城郭周□援，人烟簇野津。\n贾樯通劲越，商颿彻瓯闽。\n溪妇收菰米，村娃货竹薪。\n回头波渺渺，动足石磷磷。\n再见来巢乙，频闻入市寅。\n满林垂啸狖，当面走惊麕。\n水寺传将久，沙禽渐欲驯。\n无心从碌碌，任志守谆谆。\n早作慵洮盥，宵眠独叹呻。\n机床閒笔格，窗牖乱书筠。\n旧葛那支暑，贫炊莫续晨。\n未尝游井闬，况復出城闉。\n悒悒危肠溃，昏昏病目瞤。\n梅蒸衣醭黦，瘴触面黧皴。\n未免鸡猜鹤，徒希鹊庇鹑。\n素鹅求庾悦，碧鹳事韦诜。\n讵识开三雅，奚谁指一囷。\n欢无官局事，病免府趋尘。\n避路深藏拙，忘机独任纯。\n鸢轻饥鸑鷟，驽诮瘦麒麟。\n瑕谪连城宝，惊疑照席珍。\n泥蟠蚖肆若，涂曳蝘嘲频。\n机弛千钧絭，刚摧百炼镔。\n愠忧宜悄悄，谗吠更狺狺。\n渐豆多闻耳，全胶欲语唇。\n已甘钟律哑，难斗釜雷震。\n近叹非辜者，还称被谴臻。\n堪持言自解，姑以命相询。\n顿觉穷通外，殊惊得丧冺。\n岂烦怀鲁汶，并说忘岐豳。\n兹共追随日，时逢物景春。\n杂花明浦屿，细草染郊畛。\n绣羽来穿柳，粧鬟去采苹。\n画船江泛泛，铜鼓野鼘鼘。\n荷芰卷生渚，芜菁秀出壣。\n丛暄茶正发，秧暖稻初匀。\n远去寻芳径，閒留坐翠濒。\n小蛮聊倒榼，独茧暂垂缗。\n烟杪闻啼魄，沙壖过祭獱。\n道宫披古碣，僧阁凭雕楯。\n滞迹惭鱼鸟，归怀谢茗莼。\n谁怜秦逐客，自耻晋缧臣。\n学忆居州里，文曾力组紃。\n曾仓祛秕稗，任苑薙荆榛。\n壮节轻宗悫，奇才轹卞彬。\n赋毫摛藻绘，诗墨洒玭琳。\n始角词塲胜，争驰羲毂辚。\n战瘤知景陷，盟手敢他捘。\n勇俟邀圭爵，功期取鼎茵。\n乡书先鹗祢，省荐半龙荀。\n艺窃登廷试，名叨擢帝宸。\n阙严趋紫贝，陛峻拜苍银。\n变化初飞壁，埏和却在钧。\n三年纡选调，一命就陶甄。\n冗骤司囹圄，卑纔服瓀珉。\n上寮非遂霸，同列异超珣。\n介立旁无援，阴排密有夤。\n堤防虽少戅，坎坷亦多逊。\n缴已能伤雁，罘仍未放麟。\n踰年留异域，肆会奉严禋。\n仰问苍苍理，难穷荡荡仁。\n良图君未聘，薄命我方湮。\n蓬藋何当返，兰荃自可纫。\n肴苏调旨膳，舂税给租缗。\n寄傲邱名麦，遗荣野号莘。\n退藏师李谧，贵显让颜竣。\n蹑蹟三高士，追狂六逸民。\n耕皋营酒秫，樵谷访琴槆。\n畚土封花墢，诛茅出果榛。\n园中持铫锸，林下设罝罠。\n至理鹏齐鷃，浮生菌等椿。\n未甘捐粪土，所幸曳丝纶。\n南面同尧禹，岩廊即甫申。\n固应容一叟，鼓腹得还淳。",
        "dynasty": "宋",
        "collection_info": null
    },
    {
        "title": "夜讌",
        "author": "钱惟济",
        "content": "清讌夜何其，南亭露欲晞。\n蹁跹霞袖舞，潋滟羽觞飞。\n镂楶摇花落，金珰照月辉。\n瑶光未西落，休赋醉言归。",
        "dynasty": "宋",
        "collection_info": null
    },
    {
        "title": "苦热",
        "author": "钱惟济",
        "content": "苹末风休飞阁深，亭亭日御渐流金。\n火云接影横银汉，水鸟无声下翠阴。\n渴想孤山同饮露，烦思楚殿独披襟。\n柘浆粔籹都无味，卫玠清羸欲不任。",
        "dynasty": "宋",
        "collection_info": null
    },
    {
        "title": "护国寺",
        "author": "钱惟济",
        "content": "穹窿台岳压重溟，中起青鸳接福庭。\n新好天花对雨坠，清凉甘露隔宵零。\n金绳界道连飞布，碧树周阿绕翠屏。\n异日功成解缨去，伫期同撷五芝馨。",
        "dynasty": "宋",
        "collection_info": null
    },
    {
        "title": "送从进长老归天台",
        "author": "钱惟济",
        "content": "枢府多年识相毫，又飞镮锡出神皋。\n霞标起处瞻鸳剎，风信平时过鹭涛。\n月露空蒙迷桧檝，天香芬郁湿兰袍。\n道猷法窟从兹始，应嘆吾生空二毛。",
        "dynasty": "宋",
        "collection_info": null
    },
    {
        "title": "灯夕寄献内翰虢略公",
        "author": "钱惟济",
        "content": "峣阙翚飞河汉傍，勾陈遥认赭袍光。\n九枝火树连金狄，万里霜轮上碧珰。\n匝地行车珠网细，照光晨燎紫沈香。\n祇开鳌岭神仙客，再拜云边捧寿觞。",
        "dynasty": "宋",
        "collection_info": null
    },
    {
        "title": "句  其一",
        "author": "钱惟济",
        "content": "凤箫通碧落，星石辨灵源。",
        "dynasty": "宋",
        "collection_info": null
    },
    {
        "title": "句  其二",
        "author": "钱惟济",
        "content": "庭下焚香连宿雾，林间鸣佩起栖鸾。",
        "dynasty": "宋",
        "collection_info": null
    },
    {
        "title": "句  其三",
        "author": "钱惟济",
        "content": "晓陌壶浆满，春风骑吹长。",
        "dynasty": "宋",
        "collection_info": null
    },
    {
        "title": "天花寺",
        "author": "吕夷简",
        "content": "贺家湖上天花寺，一一轩窗向水开。\n不用闭门防俗客，爱闲能有几人来。",
        "dynasty": "宋",
        "collection_info": null
    },
    {
        "title": "忆越州  其一",
        "author": "吕夷简",
        "content": "贺监湖边山斗高，水轩水坞频抽毫。\n吟余清兴杳无际，揭蓬听雨登渔舠。",
        "dynasty": "宋",
        "collection_info": null
    },
    {
        "title": "忆越州  其二",
        "author": "吕夷简",
        "content": "云门雪窦阻清赏，怳然目想心如遗。\n前溪后溪月上处，千山万山花发时。",
        "dynasty": "宋",
        "collection_info": null
    },
    {
        "title": "江南立春",
        "author": "吕夷简",
        "content": "灰律何时应，江春昨夜来。\n细风先动柳，残雪不藏梅。\n余冷迷清管，微和发冻醅。\n闭门无客到，樽俎为谁开。",
        "dynasty": "宋",
        "collection_info": null
    },
    {
        "title": "咏天宁院",
        "author": "吕夷简",
        "content": "飘然吟魄到鰲山，好句空疏水石间。\n眼界清虚心不息，浮生能有几人闲。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "吕夷简",
        "content": "赤城千仞耸霞标，闻说精蓝近石桥。\n久向天厨分凈供，忽游人落赴嘉招。\n逾年华馆留禅榻，几宿轻航兀夜潮。\n深愧山阴许都讲，肯随支遁出尘嚣。",
        "dynasty": "宋",
        "collection_info": null
    },
    {
        "title": "西溪看牡丹",
        "author": "吕夷简",
        "content": "异香秾艷厌羣葩，何事栽培近海涯。\n开向东风应有恨，凭谁移入五侯家。",
        "dynasty": "宋",
        "collection_info": null
    },
    {
        "title": "无题",
        "author": "吕夷简",
        "content": "老读文书兴易阑，须知养病不如闲。\n竹床瓦枕虚堂上，卧见江南雨后山。",
        "dynasty": "宋",
        "collection_info": null
    },
    {
        "title": "重游雁山",
        "author": "吕夷简",
        "content": "往年游海峤，上彻最高层。\n云外疑无路，山中忽见僧。\n虎蹲临涧石，猿挂半岩藤。\n何日抛龟纽，孤峰上再登。",
        "dynasty": "宋",
        "collection_info": null
    },
    {
        "title": "过灵岩寺",
        "author": "吕夷简",
        "content": "凈名庵下灵岩路，峻壁层崖倚半空。\n我爱老僧年八十，一生长住翠微中。",
        "dynasty": "宋",
        "collection_info": null
    },
    {
        "title": "郑州浮波亭",
        "author": "吕夷简",
        "content": "清波环绕地无尘，榜署嘉名得意新。\n若问经纶康济术，亭中兼有钓璜人。",
        "dynasty": "宋",
        "collection_info": null
    },
    {
        "title": "句  其一",
        "author": "吕夷简",
        "content": "自恨捲帘人已老。",
        "dynasty": "宋",
        "collection_info": null
    },
    {
        "title": "句  其二",
        "author": "吕夷简",
        "content": "梅无驿使飘零尽，草怨王孙取次生。",
        "dynasty": "宋",
        "collection_info": null
    },
    {
        "title": "句  其三",
        "author": "吕夷简",
        "content": "人归北阙知何日，菊映东篱似去年。",
        "dynasty": "宋",
        "collection_info": null
    },
    {
        "title": "句  其四",
        "author": "吕夷简",
        "content": "人为子推初禁火，花愁青女再飞霜。",
        "dynasty": "宋",
        "collection_info": null
    },
    {
        "title": "句  其五",
        "author": "吕夷简",
        "content": "江涵帝子翚飞阁，山际真君鹤驭天。",
        "dynasty": "宋",
        "collection_info": null
    },
    {
        "title": "赠仁晓禅师竹簟",
        "author": "曹修睦",
        "content": "翠筠织簟寄禅斋，半夜秋从枕底来。\n若也此时人问道，凉天捲却暑天开。",
        "dynasty": "宋",
        "collection_info": null
    },
    {
        "title": "岘山",
        "author": "韦不伐",
        "content": "羊公民爱深，原叔復善政。\n缉祠流声诗，才德交辉映。",
        "dynasty": "宋",
        "collection_info": null
    },
    {
        "title": "句  其一",
        "author": "徐陟",
        "content": "君因山岳重，汝命鸿毛轻。",
        "dynasty": "宋",
        "collection_info": null
    },
    {
        "title": "句  其二",
        "author": "徐陟",
        "content": "止渴当择水，暂憩须芳阴。",
        "dynasty": "宋",
        "collection_info": null
    },
    {
        "title": "湖州作",
        "author": "苏为",
        "content": "野艇闲撑处，湖天景亦微。\n春波无限绿，白鸟自由飞。\n柳色浓垂岸，山光冷照衣。\n时携一壶酒，恋到晚凉归。",
        "dynasty": "宋",
        "collection_info": null
    },
    {
        "title": "宣城花",
        "author": "苏为",
        "content": "宣城花迭嶂，楼前簇绮霞。\n若非翠露陶潜柳，即是红藏小谢家。",
        "dynasty": "宋",
        "collection_info": null
    },
    {
        "title": "邵武作",
        "author": "苏为",
        "content": "爱重八九月，登高上下楼。\n林红云白处，寒濑泊渔舟。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "苏为",
        "content": "彤庭留不住，归忆旧山频。\n世路都无念，心源养得真。\n琼台栖树石，碧落应星辰。\n几话蟠桃熟，罇前醉过春。",
        "dynasty": "宋",
        "collection_info": null
    },
    {
        "title": "东池诗",
        "author": "苏为",
        "content": "谢塘疏凿时，沧洲聊可拟。\n高有智者情，淡如君子旨。\n秋光夜初永，渔唱幽宜起。\n白鹭闲不惊，圆荷翠相倚。\n宛然江上色，孰为嚣尘裏。\n待月泛潺湲，观鱼戏清泚。\n楼阴仰窗岫，阁影明霞绮。\n预想及瓜时，恋恋诚无已。",
        "dynasty": "宋",
        "collection_info": null
    },
    {
        "title": "昭亭山",
        "author": "苏为",
        "content": "昭亭载严祠，休佑穰穰布。\n森罗绝涧松，盘屈中阿路。\n凝眸盼平野，彷佛披寒雾。\n水远露微阳，山明照红树。\n数尺渔艇归，几点秋鸿度。\n唯思圜室静，更祷余粮富。\n天末望白云，帝乡深所慕。",
        "dynasty": "宋",
        "collection_info": null
    },
    {
        "title": "宛溪",
        "author": "苏为",
        "content": "源分春谷边，来此自溪徼。\n雪冻泛其流，潄玉鸣于沼。\n晴光荡霞影，白浪浮天杪。\n水木助清翠，景物随昏晓。\n汀沙翠荇长，酒市青旗小。\n凭槛立津亭，归心逐飞鸟。",
        "dynasty": "宋",
        "collection_info": null
    },
    {
        "title": "化成圩",
        "author": "苏为",
        "content": "下田怜沮泽，环堤圪成雉。\n尧汤水旱时，蓄洩得专利。\n泥资数斗沃，场谢千金贵。\n何物代天工，嘉此老农智。",
        "dynasty": "宋",
        "collection_info": null
    },
    {
        "title": "泛宛溪至敬亭",
        "author": "苏为",
        "content": "南国初寒候，扁舟远客心。\n归人出断岸，晚翼会疏林。\n渔市临官道，丛祠蔽木阴。\n长年多感慨，况此对分襟。",
        "dynasty": "宋",
        "collection_info": null
    },
    {
        "title": "句",
        "author": "苏为",
        "content": "夜浪珠还浦，春泥象印踪。",
        "dynasty": "宋",
        "collection_info": null
    },
    {
        "title": "南山十咏 鸣絃峰",
        "author": "刘仲堪",
        "content": "奇峰枕高岸，迴合藏云烟。\n直上数百仞，倒影浮清涟。\n民传舜南狩，向此鸣朱絃。\n至今万籁寂，雅韵犹泠然。",
        "dynasty": "宋",
        "collection_info": null
    },
    {
        "title": "南山十咏 熏风亭",
        "author": "刘仲堪",
        "content": "兹亭最高时，势与羣峰仵。\n层轩一以临，万物皆下顾。\n赓歌音久绝，缔构意何古。\n猿鸟岂有知，腾翔如率舞。",
        "dynasty": "宋",
        "collection_info": null
    },
    {
        "title": "南山十咏 涵晖谷",
        "author": "刘仲堪",
        "content": "嵌空在山半，天设兹闲敞。\n清虚生昼白，高迴传遥响。\n穷应到真境，憩暂祛烦想。\n岩石如可耕，此地堪长往。",
        "dynasty": "宋",
        "collection_info": null
    },
    {
        "title": "南山十咏 凌烟嶂",
        "author": "刘仲堪",
        "content": "嵚崟纔数仞，逦迤极幽致。\n藤萝与苔藓，蔓延相□□。\n青天炼可补，沧海鞭难至。\n运物者何为，并此侪魑魅。",
        "dynasty": "宋",
        "collection_info": null
    },
    {
        "title": "南山十咏 宣圣庙",
        "author": "刘仲堪",
        "content": "翼翼素王宫，夸倚高峰右。\n烟云覆幽邃，树石丛奇秀。\n丹青古冕服，赭垩新缔构。\n率土被儒风，九夷信何陋。",
        "dynasty": "宋",
        "collection_info": null
    },
    {
        "title": "南山十咏 沂风亭",
        "author": "刘仲堪",
        "content": "四楹倚岩壁，一径临临烟坞。\n诜诜讲习罢，济济生徒□。\n振衣嘉树阴，浴德青江浒。\n舞咏自忘归，何须在邹鲁。",
        "dynasty": "宋",
        "collection_info": null
    },
    {
        "title": "南山十咏 来学亭",
        "author": "刘仲堪",
        "content": "□云忽上征，檐庑如翚翅。\n横经就一隅，负笈来千里。\n止同矍相圃，□类公□市。\n静听絃诵声，杳在层峦裏。",
        "dynasty": "宋",
        "collection_info": null
    },
    {
        "title": "南山十咏 集儒阁",
        "author": "刘仲堪",
        "content": "飞阁敞东轩，俯瞰长江泻。\n晨霞晃梁际，晴虹隐波下。\n诸生肄业余，羣吏时享罢。\n清风四座来，兹焉纵嘉话。",
        "dynasty": "宋",
        "collection_info": null
    },
    {
        "title": "南山十咏 读易堂",
        "author": "刘仲堪",
        "content": "八卦既成列，幽赞天地功。\n邈哉九圣意，究此□堂中。\n□机□严□，华□□涧松。\n□□理傥析，欲游学□踪。",
        "dynasty": "宋",
        "collection_info": null
    },
    {
        "title": "南山十咏 □书院",
        "author": "刘仲堪",
        "content": "凿石导行径，刊木罗居室。\n微云□总户，青岚照缃帙。\n洁士□□堵，志人轻尺璧。\n况近□山水，勉旃此游息。",
        "dynasty": "宋",
        "collection_info": null
    },
    {
        "title": "行色",
        "author": "司马池",
        "content": "冷于陂水淡于秋，远陌初穷见渡头。\n犹赖丹青无处画，画成应遣一生愁。",
        "dynasty": "宋",
        "collection_info": null
    },
    {
        "title": "郡舍偶书",
        "author": "杨偕",
        "content": "偃息铃斋度岁华，着书人圣笑聱牙。\n斯文自信惊天地，吾道谁知繫国家。\n独爱杉篁寒不变，更怜江海阔无涯。\n因思朝市争名地，何似优游刺史衙。",
        "dynasty": "宋",
        "collection_info": null
    },
    {
        "title": "送宝相长老",
        "author": "释重显",
        "content": "奥域灵区存物外，独标台岭为绝槩。\n掩胜潜奇列作屏，堆青写碧深如黛。\n彤霞暖影生岩壁，香桂茂阴笼藓石。\n赤松子也浪虚闲，白道猷兮太轻掷。\n曹溪有叟归其中，风从虎兮云从龙。\n乘兴正值二三月，坐断还依千万峰。\n花飞飞，日迟迟，清飈𩖼𩖼吹无时。\n玲珑八面自回合，峭峻一方谁敢窥。\n窥来须得干坤眼，照古腾今谓非间。\n若能此去副全提，开发人天有何限。",
        "dynasty": "宋",
        "collection_info": null
    },
    {
        "title": "送法海长老",
        "author": "释重显",
        "content": "常爱裴相国，式芳尘，断际高风慕要伦。\n拟欲事师为弟子，不知将法付何人。\n常爱李相国，垂列星，药峤深源宅性灵。\n我来问道无余说，云在清霄水在瓶。\n缅想当时二台辅，出镇藩维访诸祖。\n寥寥浮幻轻百年，落落宏规照千古。\n今闻仙都贤太守，入政褰帷声浩浩。\n英佐一一分化条，文经武纬亦难讨。\n远远笺函飞乳峰，选开士兮恢吾宗。\n觌夜光非震沧海，聆正音岂玩焦桐。\n徒夸麟龙，自西自东。\n应排罔象得象，必须觉雄让雄。\n今既塞请，还也奇别。\n茫茫普热，纷纷下雪。\n倒流四河，载发枯枿。\n卷舒立方外干坤，踪横挂域中日月。\n黄头碧眼知未知，去去凭谁继清绝。",
        "dynasty": "宋",
        "collection_info": null
    },
    {
        "title": "送文政禅者",
        "author": "释重显",
        "content": "古有焦桐音，听寡不在弹。\n古有阳春曲，和寡不在言。\n言兮牙齿寒，未极离微根。\n弹兮岁月阑，未尽昇沉源。\n少休几坐花木落，庾岭独行天地寛。\n因笑仲尼温伯雪，倾盖同途不同辙。\n麟兮凤兮安可论，许兮巢兮復何说。\n秋光澄澄蟾印水，秋风萧萧叶初坠。\n送君高蹈谁不知，如曰不知则为贵。",
        "dynasty": "宋",
        "collection_info": null
    },
    {
        "title": "送昭敏首座",
        "author": "释重显",
        "content": "君不见，鹫峰胜集，百万茫茫等闲过，坏衲之外皆清堕。\n君又不见，熊岭孤运，岁月索索艰难生，深雪之中有一箇。\n宛转流落千余年，危分崄布空平阗。\n弁龙蛇兮眼何正，擒虎兕兮机不全。\n石窗四顾沧溟窄，寥寥不许白云白。\n掣断金锁天麒麟，高举铁鞭击三百。\n犹轻舍，争知也，别有七星光斗射。\n风前把欲赠行人，将报不平遶天下。",
        "dynasty": "宋",
        "collection_info": null
    },
    {
        "title": "送知白禅者",
        "author": "释重显",
        "content": "松不直，棘不曲，谁笑卞和三献玉。\n经天纬地太无端，迈古超今亦轻触。\n靡羁束，何必云，素范还还，真规復復。\n栴檀叶落香风清，千里万里长相逐。",
        "dynasty": "宋",
        "collection_info": null
    },
    {
        "title": "送胜因长老",
        "author": "释重显",
        "content": "黄梅散席三百载，续焰联芳事空在。\n宗兮派分生异端，花兮叶兮太烦碎。\n韶阳间出多慷慨，权要雄雄曾绝待。\n曲木据位知几何，利刀翦却令人爱。\n近还有箇披老衲，楚甸横身风飒飒。\n鐡作一寻非等闲，壁立千仞须摧蹋。\n报君知，江南江北徒纍纍。\n鳌转海运兮纤鳞片甲，雷奔电驱兮寸毫尺牦。\n斯言勿谓存规矩，平不留兮险非取。\n周行独立如便休，谁振宏纲照千古。",
        "dynasty": "宋",
        "collection_info": null
    },
    {
        "title": "送重郜禅者",
        "author": "释重显",
        "content": "春雨如膏，春云如鹤。\n忽此忽彼，乍休乍作。\n枯荄离离，维风太迟。\n幽石片片，辽空亦危。\n一花五叶兮不相似，独孤明兮还自知。\n还自知，历魏游梁徒尔为。",
        "dynasty": "宋",
        "collection_info": null
    },
    {
        "title": "送僧归灵隐",
        "author": "释重显",
        "content": "白云无羁，泠淡清奇。\n雪格未可，鹤态还卑。\n垂天沃日兮似结不结，为雨从龙兮后期必期。\n噫，悠悠忽尔春风吹，南北东西唯我知，谁知菡萏峰前布影时。",
        "dynasty": "宋",
        "collection_info": null
    },
    {
        "title": "送僧之石梁",
        "author": "释重显",
        "content": "万卉流芳，不知春力。\n岩畔涧下，蹙红皱碧。\n乘兴復谁同，孤踪远雠敌。\n君不见五百圣者导雄机，灵峰晦育深无极。\n寒山老，寒山老，随沈迹，迢迢此去须寻觅。\n花落花开独望时，记取白云抱幽石。",
        "dynasty": "宋",
        "collection_info": null
    },
    {
        "title": "送师旻禅者",
        "author": "释重显",
        "content": "深岩寂寂披兰芷，碧雾红霞映流水。\n空生别我期未期，绝域殊方拟轻拟。\n堪笑归岭南，奔驰何鄙彼。\n危急乱抛下，尽云提不起。\n伊予本自不将来，相送奚凭挂唇齿。\n旻禅客，旻禅客，师子子，应须落落存终始。\n君不见古人有言兮，扑碎骊龙明月珠。\n大丈夫到如此，行行不用频弹指。",
        "dynasty": "宋",
        "collection_info": null
    },
    {
        "title": "寄白云长老",
        "author": "释重显",
        "content": "八纮云静明寥泬，夜永松堂对寒月。\n凋残片叶坠虚庭，泠寂何人立深雪。\n因忆钱唐郜禅者，十载岩栖曾未下。\n分飞谁谓绝相同，远念冥冥欲奚写。\n忽闻赴请之仙都，声光蔼蔼登清途。\n孰云天骥骤方外，自笑大鹏离海隅。\n干坤窄，干坤窄，湛卢潜射斗牛白。\n茫茫无限未归人，到必为时除点额。",
        "dynasty": "宋",
        "collection_info": null
    },
    {
        "title": "送智迁首座",
        "author": "释重显",
        "content": "云萝杳杳藏岩曲，碧迭清飞冷相促。\n瘦藤轻衲休便休，短焰残芳续何续。\n禅家本自冥羁绊，洲渚园林曾不惮。\n十影神驹立海涯，五色祥麟步天岸。\n君看取，君看取，匝地茫茫有谁举。\n瓴甋频磨如未回，为吾深忆卢公语。",
        "dynasty": "宋",
        "collection_info": null
    },
    {
        "title": "送善暹首座",
        "author": "释重显",
        "content": "名之基，实之蒂，深兮固兮宛相继。\n古之名也在希声，今之实也同浮瞖。\n子州善卷之流也，尧驱舜驰让无暇。\n归兮归兮归不归，到头未出冥冥者。\n吾徒孰谓标奇绝，动静凭君试甄别。\n叶零零兮秋暮半凋，花片片兮春暖齐发。\n暹禅老，暹禅老，意曾高。\n旷排沽待，忽致讥褒。\n天人列请兮屡轻笑，祖佛位卑兮还拟逃。\n我恐逃之逃不得，大方无外皆充塞。\n茫茫扰扰知何极，八面香风惹衣裓。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "吴山碧，楚江碧，吴楚悠悠兴何极。\n一寻寒木自为邻，三事秋云更谁识。\n干坤不是无知已，玉石休云辨真僞。\n待时沽誉漫沦生，晦迹韬光亦何意。\n春风急，春风急，八骏奔驰追不及。\n南北东西把定时，为君直上孤峰立。",
        "dynasty": "宋",
        "collection_info": null
    },
    {
        "title": "颂药山师子话送僧",
        "author": "释重显",
        "content": "厇诉金毛师子子，栴檀林下青莎裏。\n置也置也威自全，一出六出眉剔起。\n非拟拟，知几几，星流不问三千里。\n天外风清哮吼时，为君吸尽西江水。",
        "dynasty": "宋",
        "collection_info": null
    },
    {
        "title": "送秀大师",
        "author": "释重显",
        "content": "岩窦宵寒拥山帔，月高古木霜禽睡。\n西庵禅者来扣门，别我凌晨下层翠。\n欲留不可留，写意不及意。\n屈眴迢迢安足云，花偈联联太容易。\n君不见刘阳叟，绝希冀，送人只道无他事。\n行行会有知音知，何必清风动天地。",
        "dynasty": "宋",
        "collection_info": null
    },
    {
        "title": "送广华严归鹫峰",
        "author": "释重显",
        "content": "海山孤僻非蓬岛，雾泠云深松桂老。\n有客凝冬何太高，巨野宵征苦相讨。\n岩房杳杳凌寒空，冰霜落落分谭丛。\n谁云百城沉古月，自笑八面生清风。\n俄然别我还归去，惠理之徒望回驭。\n重重无尽楼阁门，到必为时略轻据。",
        "dynasty": "宋",
        "collection_info": null
    },
    {
        "title": "送远尘禅者",
        "author": "释重显",
        "content": "衲卷残云，风高绝邻。\n倚天照雪，堪抗要津。\n八纮极目兮春山若黛，九野纵步兮汀草如茵。\n三十四老未轻识，澟然方外奚相亲。",
        "dynasty": "宋",
        "collection_info": null
    },
    {
        "title": "送德隆山主",
        "author": "释重显",
        "content": "霜叶凋残，岩风凛寒。\n彼之禅老，忽下崇峦。\n衲有云兮曾卷未卷，琴无絃兮解弹不弹。\n迢迢既行，宜聼斯语。\n明暗路岐，生死洲渚。\n而今而后知不知，頺纲委地凭谁举。",
        "dynasty": "宋",
        "collection_info": null
    },
    {
        "title": "送澄禅者",
        "author": "释重显",
        "content": "春色依依，袭尔原草。\n春风浩浩，拂我窗牖。\n念此分飞，赠无琼玖。\n片片乱飘岩上梅，条条纵舞溪边柳。\n澄禅澄禅听斯言，古也今也行路难。\n知之者石火星流未急，不知者龙骥步骤曾寛。\n看看，孰云平地起波澜。",
        "dynasty": "宋",
        "collection_info": null
    },
    {
        "title": "送惠俦禅者",
        "author": "释重显",
        "content": "少林风规，何太萧洒。\n笼古罩今，睥真睨假。\n谁云发机射虎，自笑品类观马。\n剑客茫茫不要呈，甑人往往须擒下。\n俦禅俦禫，峥嵘象驾。",
        "dynasty": "宋",
        "collection_info": null
    },
    {
        "title": "送惠文禅者",
        "author": "释重显",
        "content": "正法眼，绝尘沙。\n二三四七，水月空花。\n千灯续焰曾间，五叶分披未葩。\n君不见卷席百丈，掩耳丹霞。\n龙行虎步争孤立，尽同云雨去无涯。\n文禅文禅，腾焕吾家。",
        "dynasty": "宋",
        "collection_info": null
    },
    {
        "title": "送道成禅者",
        "author": "释重显",
        "content": "曹溪流，非止水。\n一点忽来，千波自起。\n直须钓鳌钓鲸，莫问得皮得髓。\n君不见石头有言兮，圣不慕他，灵不在己。\n成禅成禅，谁家之子。",
        "dynasty": "宋",
        "collection_info": null
    },
    {
        "title": "送清演禅者",
        "author": "释重显",
        "content": "我年老大，心力衰微。\n赠别无语，冥同振飞。\n因思古之送人有言，吾不知其殊途同归。\n独爱新丰，曲腾清辉。\n寸草不生千万里，出门春色共依依。",
        "dynasty": "宋",
        "collection_info": null
    },
    {
        "title": "送继宝禅者",
        "author": "释重显",
        "content": "宝非宝，日杲杲。\n上上机，无处讨。\n赤水求来何太狂，荆山觅得苦相恼。\n不恼不狂排夜光，险恶道中为津梁。",
        "dynasty": "宋",
        "collection_info": null
    },
    {
        "title": "送小师元楚",
        "author": "释重显",
        "content": "道之冥机，一何相守。\n汝竞光阴，我亲蒲柳。\n毋厚弁之夺席，毋薄愚之诵箒。\n深思彼伐木丁丁之声，照古照今兮宜善求友。",
        "dynasty": "宋",
        "collection_info": null
    },
    {
        "title": "送清杲禅者",
        "author": "释重显",
        "content": "春雨蒙蒙，春风𩖼𩖼。\n动兮静兮，匪待时出。\n云霞闲澹作性，金鐡冷落为骨。\n知我者谓我高蹈世表，不知我者谓我下视尘窟。\n道恣随方，情融羁锁。\n紫栗一寻，青山万朵。\n行行思古人之言，无可不可，南北东西但唯我。",
        "dynasty": "宋",
        "collection_info": null
    },
    {
        "title": "酬行奯长老",
        "author": "释重显",
        "content": "黄金为骨松为姿，道高曾鄙天人师。\n有言遗我千古奇，无人知，石虎吞却木羊儿。",
        "dynasty": "宋",
        "collection_info": null
    },
    {
        "title": "至人不器",
        "author": "释重显",
        "content": "谁当机，举不赚，亦还稀。\n摧残峭峻，销烁玄微。\n重关曾巨闢，作者未同归。\n玉兔乍圆乍缺，金乌似飞不飞。\n卢老不知何处去，白云流水共依依。",
        "dynasty": "宋",
        "collection_info": null
    },
    {
        "title": "因事示众",
        "author": "释重显",
        "content": "石本落落，玉自碌碌。\n古之今之，一何𧬊速。\n师子不咬麒麟，猛虎不食伏肉。\n君不见洞庭孤岛烟浪深，木马追风有人识。",
        "dynasty": "宋",
        "collection_info": null
    },
    {
        "title": "日暮游东涧  其一",
        "author": "释重显",
        "content": "极目生晚照，溪云偶成朵。\n大朴曾未分，青山自唯我。",
        "dynasty": "宋",
        "collection_info": null
    },
    {
        "title": "日暮游东涧  其二",
        "author": "释重显",
        "content": "极目生晚照，远树笼微阴。\n谁知清浅流，别有沧海深。",
        "dynasty": "宋",
        "collection_info": null
    },
    {
        "title": "日暮游东涧  其三",
        "author": "释重显",
        "content": "极目生晚照，幽情眷兰芷。\n白苹叶裏风，不在秋江起。",
        "dynasty": "宋",
        "collection_info": null
    },
    {
        "title": "日暮游东涧  其四",
        "author": "释重显",
        "content": "极目生晚照，步影何迟迟。\n归禽古木中，相对频相窥。",
        "dynasty": "宋",
        "collection_info": null
    },
    {
        "title": "日暮游东涧  其五",
        "author": "释重显",
        "content": "极目生晚照，蓬莱匪仙境。\n钓得十二鳌，重来谢孤影。",
        "dynasty": "宋",
        "collection_info": null
    },
    {
        "title": "思归引  其一",
        "author": "释重显",
        "content": "一住翠峰顶，两见溪草绿。\n不知朝市间，几番生荣辱。\n萧条岩上云，冷淡水边竹。\n报谁归去来，向此空踟躅。",
        "dynasty": "宋",
        "collection_info": null
    },
    {
        "title": "思归引  其二",
        "author": "释重显",
        "content": "常忆在庐山，随时寄瓶锡。\n五百与一千，聚头同遣日。\n猿攀影未回，鹤望情还失。\n教他王老师，痴钝无处觅。",
        "dynasty": "宋",
        "collection_info": null
    },
    {
        "title": "思归引  其三",
        "author": "释重显",
        "content": "时雨洒如膏，万卉皆滋益。\n枯根甘自休，也似春无力。\n耕夫晓尚眠，蚕妇夜多息。\n从兹家业荒，共落风尘迹。",
        "dynasty": "宋",
        "collection_info": null
    },
    {
        "title": "送藴懽禅者西上",
        "author": "释重显",
        "content": "金阙路曾遥，行行直开泰。\n石房云未闲，杳杳若相待。\n高踪逾履冰，何人不倾盖。\n早晚承帝恩，再卜林泉会。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "春云情既高，片段飞虚碧。\n去留机未消，今古望还积。\n澄澄天影回，杳杳地形直。\n别夜共相思，谁栖此泉石。",
        "dynasty": "宋",
        "collection_info": null
    },
    {
        "title": "法尔不尔",
        "author": "释重显",
        "content": "夏云多奇峰，干城冷相映。\n借问诸禅僧，那箇堪凭定。\n干城高锁月，夏云欲为雨。\n若谓非全功，子细看规矩。",
        "dynasty": "宋",
        "collection_info": null
    },
    {
        "title": "送诸方化主",
        "author": "释重显",
        "content": "空岩暖律回，极目望还普。\n数点方外云，几处人间雨。\n寥寥沧海月，依依少林祖。\n去必示劳生，清风立千古。",
        "dynasty": "宋",
        "collection_info": null
    },
    {
        "title": "刘禹端公问云居雨从何来东平问官人风作何色  其一",
        "author": "释重显",
        "content": "雨从何来，风作何色。\n龙门万仞，曾留宿客。\n进退相将，谁遭点额。",
        "dynasty": "宋",
        "collection_info": null
    },
    {
        "title": "刘禹端公问云居雨从何来东平问官人风作何色  其二",
        "author": "释重显",
        "content": "风作何色，雨从何来。\n不用弹指，楼阁门开。\n波波棱棱，南方未回。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "松风清未休，水月淡相对。\n去来非等闲，必许孤云会。",
        "dynasty": "宋",
        "collection_info": null
    },
    {
        "title": "颂云门九九八十一  其一",
        "author": "释重显",
        "content": "三三九九八十一，一一观风随召出。\n千古有谁同共知，一毛师子众毛毕。",
        "dynasty": "宋",
        "collection_info": null
    },
    {
        "title": "颂云门九九八十一  其二",
        "author": "释重显",
        "content": "九九八十一，大勋不竖赏。\n若谓无詨讹，金刚曾合掌。",
        "dynasty": "宋",
        "collection_info": null
    },
    {
        "title": "乌龙和尚",
        "author": "释重显",
        "content": "空岩清夜坐，藓径积深雪。\n瞑目思古人，彻曙落残月。\n童敲石磬寒，猿挂枯枝折。\n杳杳无限情，分明向谁说。",
        "dynasty": "宋",
        "collection_info": null
    },
    {
        "title": "秋日送僧",
        "author": "释重显",
        "content": "边雁影邪，寒蝉声速。\n乘时毳流，远别岩谷。\n林惊一叶兮微风触袖，水肃百川兮片月在目。\n因忆象骨老师曾送人，行行不谓抽金镞。",
        "dynasty": "宋",
        "collection_info": null
    },
    {
        "title": "早参示众",
        "author": "释重显",
        "content": "晓天云静浓霜白，千峰万峰锁寒色。\n骊龙失珠知不知，无限平人遭点额。",
        "dynasty": "宋",
        "collection_info": null
    },
    {
        "title": "春风辞寄武威石秘校",
        "author": "释重显",
        "content": "春风何萧萧，和雨復兼雪。\n坼花功未深，偃草势曾烈。\n毗城痴爱老，怯寒对清拙。\n襄岩影响士，难御同孤劣。\n鳌峰人不来，柴门亦休闭。\n松头栗鼠下，时把藤床囓。\n庭际霜禽归，屡啄雪钱缺。\n一旦春风息，暖日生林樾。\n幽径盘百上，拄筇行且歇。\n无絃兮莫弹，有语兮存舌。\n冷落流水声，古之若为说。\n凋残早梅树，今之若为别。\n俯仰身力轻，翻忆春风切。\n为吾吹却尘，欲革分岐辙。\n为吾吹却云，欲问辽空月。\n不知天地间，堪为谁交结。",
        "dynasty": "宋",
        "collection_info": null
    },
    {
        "title": "送百丈专使",
        "author": "释重显",
        "content": "大雄孤顶曾遐举，偏索诸方谁敢拒。\n乳窦峰前捋虎鬚，再得完全又归去。",
        "dynasty": "宋",
        "collection_info": null
    },
    {
        "title": "送清素禅者之金华",
        "author": "释重显",
        "content": "古策风高瓶浪阔，春云片段分清绝。\n金盆后夜孤顶寒，去去谁同落残月。",
        "dynasty": "宋",
        "collection_info": null
    },
    {
        "title": "拟寒山送僧",
        "author": "释重显",
        "content": "择木有灵禽，寒空寄羽翼。\n不止蓬莱山，冥冥去何极。",
        "dynasty": "宋",
        "collection_info": null
    },
    {
        "title": "送如香大师",
        "author": "释重显",
        "content": "栴檀叶落雨初歇，天外风清亦何别。\n后夜莲城溪月寒，孤光谁共倚寥泬。",
        "dynasty": "宋",
        "collection_info": null
    },
    {
        "title": "寄于秘丞  其一",
        "author": "释重显",
        "content": "石径通岩窦，引步藏欹侧。\n蓬莱人不来，扫尽苍苔色。",
        "dynasty": "宋",
        "collection_info": null
    },
    {
        "title": "寄于秘丞  其二",
        "author": "释重显",
        "content": "飞瀑千万层，五月状冰雪。\n将期云雾开，永夜对孤月。",
        "dynasty": "宋",
        "collection_info": null
    },
    {
        "title": "再成古诗",
        "author": "释重显",
        "content": "霜花一镊中，玉童摘未摘。\n斯言如不闻，千古动愁色。\n因忆商山吟，在乌如在白。",
        "dynasty": "宋",
        "collection_info": null
    },
    {
        "title": "答当生不生",
        "author": "释重显",
        "content": "咄咄休强名，刍狗亦为累。\n寂寥金粟身，曾未求诸己。",
        "dynasty": "宋",
        "collection_info": null
    },
    {
        "title": "戏靠安岩呈双溪大师",
        "author": "释重显",
        "content": "陜府鐡牛却知有，春秋几几成过咎。\n一身还作二如来，黑白不分辨香臭。",
        "dynasty": "宋",
        "collection_info": null
    },
    {
        "title": "疏黑白无从",
        "author": "释重显",
        "content": "天地不仁，万化蠢蠢。\n若谓非缘，竹何从笋。\n髮兮髪兮，黑白是凖。",
        "dynasty": "宋",
        "collection_info": null
    },
    {
        "title": "暮冬感怀寄瑞岩禅师",
        "author": "释重显",
        "content": "雪水遶松槛，迟迟结清浅。\n病眼时懒开，幽情况难遣。\n故人久相别，飞文屡惭腼。\n仰谢十二峰，分照月如翦。",
        "dynasty": "宋",
        "collection_info": null
    },
    {
        "title": "送知久禅者",
        "author": "释重显",
        "content": "霜竹凝寒携九节，铜瓶浪锁千溪月。\n天上人间不自知，行行谁共分清绝。",
        "dynasty": "宋",
        "collection_info": null
    },
    {
        "title": "送庆颜禅者",
        "author": "释重显",
        "content": "岩桂风清香露滴，定起高秋映虚碧。\n断云不是归帝乡，飞落人间有谁识。",
        "dynasty": "宋",
        "collection_info": null
    },
    {
        "title": "春日怀古  其一",
        "author": "释重显",
        "content": "门外春将半，岩冰暖有声。\n玄沙曾未到，虚得偃溪名。",
        "dynasty": "宋",
        "collection_info": null
    },
    {
        "title": "春日怀古  其二",
        "author": "释重显",
        "content": "门外春将半，青青野色分。\n桃花开欲尽，无处觅灵云。",
        "dynasty": "宋",
        "collection_info": null
    },
    {
        "title": "春日怀古  其三",
        "author": "释重显",
        "content": "门外春将半，羣芳斗盛时。\n邻家有庭柏，诸祖共相知。",
        "dynasty": "宋",
        "collection_info": null
    },
    {
        "title": "春日怀古  其四",
        "author": "释重显",
        "content": "门外春将半，幽禽语共新。\n宝陀岩上客，应笑未归人。",
        "dynasty": "宋",
        "collection_info": null
    },
    {
        "title": "送僧之金陵",
        "author": "释重显",
        "content": "胜游生末迹，杳自狎时羣。\n卷衲消寒木，扬帆寄断云。\n曙瓶花外汲，午磬浪边闻。\n别后石城月，依依远共分。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "知方流古意，云树别诸邻。\n月不澄微水，山应立是尘。\n静空孤鹗远，高柳一蝉新。\n欲究劳生问，归思莫厌频。",
        "dynasty": "宋",
        "collection_info": null
    },
    {
        "title": "千里不来",
        "author": "释重显",
        "content": "不见古君子，因循又隔秋。\n浮生多自掷，好事更谁留。\n碧巘高沉月，寒云静锁楼。\n宗雷何处是，白鸟下汀洲。",
        "dynasty": "宋",
        "collection_info": null
    },
    {
        "title": "僧归霅上",
        "author": "释重显",
        "content": "海国浮轻檝，悠悠兴未阑。\n草随春岸绿，风倚夜涛寒。\n沙鹭宜相狎，霜蟾望更寛。\n河声西聼日，谁得共云端。",
        "dynasty": "宋",
        "collection_info": null
    },
    {
        "title": "春晴野步",
        "author": "释重显",
        "content": "乘兴携多士，迟迟傍水濆。\n春山不在目，啼鸟共谁闻。\n片石寒笼藓，残花冷衬云。\n只应融老辈，庵际境犹分。",
        "dynasty": "宋",
        "collection_info": null
    },
    {
        "title": "赋瑞雪送穆大师",
        "author": "释重显",
        "content": "五六皆名出，飘花独见稀。\n若教同一色，还似负羣机。\n玉马犹空说，铜驼转更非。\n争如千万里，相对共依依。",
        "dynasty": "宋",
        "collection_info": null
    },
    {
        "title": "送鐡佛专使",
        "author": "释重显",
        "content": "荷策来寻我，泛舟思旧山。\n不知何处月，相照在深湾。\n风助秋涛急，云兼野树闲。\n到时如请益，先忆赵州关。",
        "dynasty": "宋",
        "collection_info": null
    },
    {
        "title": "同于秘丞赋瀑泉",
        "author": "释重显",
        "content": "大禹不知凿，来源亦自成。\n色应邻众白，声合让孤清。\n远势曾吞海，飞流未喷鲸。\n灵槎如可泛，天派问归程。",
        "dynasty": "宋",
        "collection_info": null
    },
    {
        "title": "送简能禅者归仙都",
        "author": "释重显",
        "content": "荷策下丹嶂，纷纷雪正飞。\n浮生谁未到，旧国自重归。\n云背猿声断，天遥鹗影微。\n莲城古风月，又得振清机。",
        "dynasty": "宋",
        "collection_info": null
    },
    {
        "title": "天竺送僧",
        "author": "释重显",
        "content": "雪霁莲峰顶，孤禅起石床。\n向时机自绝，异域路空长。\n啼狖衝寒影，归鸿见断行。\n后期无定迹，烟水共茫茫。",
        "dynasty": "宋",
        "collection_info": null
    },
    {
        "title": "寄石秘校",
        "author": "释重显",
        "content": "重林冥坐久，引望復迟迟。\n烦暑未消日，凉风来几时。\n天云飞积火，岩溜散垂丝。\n欲拟相寻去，浮生已共知。",
        "dynasty": "宋",
        "collection_info": null
    },
    {
        "title": "因事示众",
        "author": "释重显",
        "content": "客从远方来，遗我径寸璧。\n中有四箇字，字字无人识。\n清涵鲸海寛，冷射蟾轮窄。\n今朝呈似看，请道末后句。",
        "dynasty": "宋",
        "collection_info": null
    },
    {
        "title": "静而善应  其一",
        "author": "释重显",
        "content": "觌面相见，不在多端。\n龙蛇易辨，衲子难瞒。\n金槌影动，宝剑光寒。\n直下来也，急着眼看。",
        "dynasty": "宋",
        "collection_info": null
    },
    {
        "title": "静而善应  其二",
        "author": "释重显",
        "content": "对扬殊特本同参，谁自辽空强指南。\n今古不存师弟子，一轮秋月印寒潭。",
        "dynasty": "宋",
        "collection_info": null
    },
    {
        "title": "自诲",
        "author": "释重显",
        "content": "麟龙不为瑞，草木生光辉。\n三尺一丈六，且同携手归。\n惭尔惩世师，巍巍何巍巍。",
        "dynasty": "宋",
        "collection_info": null
    },
    {
        "title": "宗门三印  其一",
        "author": "释重显",
        "content": "印空印水印泥，炳然字义还迷。\n黄头大士不识，敢问谁得亲提。",
        "dynasty": "宋",
        "collection_info": null
    },
    {
        "title": "宗门三印  其二",
        "author": "释重显",
        "content": "印泥印空印水，匝地寒涛竞起。\n其中无限麟龙，几处争求出嘴。",
        "dynasty": "宋",
        "collection_info": null
    },
    {
        "title": "宗门三印  其三",
        "author": "释重显",
        "content": "印水印泥印空，衲子不辨西东。\n拨开向上一窍，千圣齐立下风。",
        "dynasty": "宋",
        "collection_info": null
    },
    {
        "title": "革辙二门  其一",
        "author": "释重显",
        "content": "劫火曾洞然，木人泪先落。\n可怜傅大士，处处失楼阁。",
        "dynasty": "宋",
        "collection_info": null
    },
    {
        "title": "革辙二门  其二",
        "author": "释重显",
        "content": "德云闲古锥，几下妙峰顶。\n唤他痴圣人，担雪共填井。",
        "dynasty": "宋",
        "collection_info": null
    },
    {
        "title": "革辙二门  其三",
        "author": "释重显",
        "content": "祖佛未生前，已震涂毒鼓。\n如今谁乐闻，请试分回互。",
        "dynasty": "宋",
        "collection_info": null
    },
    {
        "title": "革辙二门  其四",
        "author": "释重显",
        "content": "宛转復宛转，真金休百炼。\n丧却毗耶离，无人解看箭。",
        "dynasty": "宋",
        "collection_info": null
    },
    {
        "title": "拟弋者慕",
        "author": "释重显",
        "content": "翠羽立高枝，危巢对落辉。\n碧潭千万丈，直下取鱼归。",
        "dynasty": "宋",
        "collection_info": null
    },
    {
        "title": "透法身句  其一",
        "author": "释重显",
        "content": "潦倒云门泛鐡舷，江南江北竞头看。\n可怜无限垂鈎者，随例茫茫失钓竿。",
        "dynasty": "宋",
        "collection_info": null
    },
    {
        "title": "透法身句  其二",
        "author": "释重显",
        "content": "一叶飘空便见秋，法身须透闹啾啾。\n明年更有新条在，恼乱春风卒未休。",
        "dynasty": "宋",
        "collection_info": null
    },
    {
        "title": "灵隐小参",
        "author": "释重显",
        "content": "六合茫茫竞不知，灵山经夏是便宜。\n虚堂夜静无余事，留得禅僧立片时。",
        "dynasty": "宋",
        "collection_info": null
    },
    {
        "title": "因雪示众",
        "author": "释重显",
        "content": "清光欹月不相饶，堆积虚庭卒未消。\n为瑞为祥也难得，不知谁解立齐腰。",
        "dynasty": "宋",
        "collection_info": null
    },
    {
        "title": "秘魔岩",
        "author": "释重显",
        "content": "把断重津过者艰，擎扠须信髑髅干。\n藿山到后知端的，同死同生未足观。",
        "dynasty": "宋",
        "collection_info": null
    },
    {
        "title": "保福四谩人",
        "author": "释重显",
        "content": "竿木随身老作家，逢场作戏更难加。\n谩人谩我无人会，水长船高眼裏沙。",
        "dynasty": "宋",
        "collection_info": null
    },
    {
        "title": "灵云和尚",
        "author": "释重显",
        "content": "本无迷悟数如麻，独许灵云是作家。\n借问偏参诸祖客，不知何处见桃花。",
        "dynasty": "宋",
        "collection_info": null
    },
    {
        "title": "僧问缘生义",
        "author": "释重显",
        "content": "义列缘生笑未闻，孰呈布鼓向雷门。\n金刚鐡券诸方问，报道三千海岳昏。",
        "dynasty": "宋",
        "collection_info": null
    },
    {
        "title": "名实无当",
        "author": "释重显",
        "content": "玉转珠回祖佛言，精通犹是污心田。\n老卢只解长春米，何得黄梅万古传。",
        "dynasty": "宋",
        "collection_info": null
    },
    {
        "title": "迷悟相返",
        "author": "释重显",
        "content": "霏霏梅雨洒危层，五月山房冷似冰。\n莫谓干坤乖大信，未明心地是炎蒸。",
        "dynasty": "宋",
        "collection_info": null
    },
    {
        "title": "道贵如愚",
        "author": "释重显",
        "content": "雨过云凝晓半开，数峰如画碧崔嵬。\n空生不解岩中坐，惹得天花动地来。",
        "dynasty": "宋",
        "collection_info": null
    },
    {
        "title": "大功不宰",
        "author": "释重显",
        "content": "牛头峰顶锁重云，独坐寥寥寄此身。\n百鸟不来春又过，不知谁是到庵人。",
        "dynasty": "宋",
        "collection_info": null
    },
    {
        "title": "晦迹自贻",
        "author": "释重显",
        "content": "图画当年爱洞庭，波心七十二峰青。\n如今高卧思前事，添得卢公倚石屏。",
        "dynasty": "宋",
        "collection_info": null
    },
    {
        "title": "五老师子",
        "author": "释重显",
        "content": "踞地盘空势未休，爪牙何必竞时流。\n天教生在千峰上，不得云擎也出头。",
        "dynasty": "宋",
        "collection_info": null
    },
    {
        "title": "与时寡合",
        "author": "释重显",
        "content": "居士门高谒未期，闲隈岩石且相宜。\n太湖三万六千顷，月在清波说向谁。",
        "dynasty": "宋",
        "collection_info": null
    },
    {
        "title": "宜谦山主赴鄞城命",
        "author": "释重显",
        "content": "休向千峰过好时，白云高卧趣还卑。\n涂中无限未归客，不待相依更待谁。",
        "dynasty": "宋",
        "collection_info": null
    },
    {
        "title": "庭前柏树子  其一",
        "author": "释重显",
        "content": "七百甲子老禅和，安贴家邦苦是他。\n人问西来指庭柏，却令天下动干戈。",
        "dynasty": "宋",
        "collection_info": null
    },
    {
        "title": "庭前柏树子  其二",
        "author": "释重显",
        "content": "千圣灵机不易亲，龙生龙子莫因循。\n赵州夺得连城璧，秦主相如总丧身。",
        "dynasty": "宋",
        "collection_info": null
    },
    {
        "title": "赠琴僧",
        "author": "释重显",
        "content": "太古清音发指端，月当松顶夜堂寒。\n悲风流水多呜咽，不聼希声不用弹。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "帆挂澄江雨霁时，绿铺春岸草离离。\n定干坤句轻相送，逢着知音举向伊。",
        "dynasty": "宋",
        "collection_info": null
    },
    {
        "title": "送僧之婺城  其一",
        "author": "释重显",
        "content": "孤云徒自类行踪，高指金华思不穷。\n日暮轻帆映秋色，沙禽啼断一江风。",
        "dynasty": "宋",
        "collection_info": null
    },
    {
        "title": "送僧之婺城  其二",
        "author": "释重显",
        "content": "婺溪烟景称生涯，轻泛兰舟意未賖。\n八咏清风好相继，碧云流水是诗家。",
        "dynasty": "宋",
        "collection_info": null
    },
    {
        "title": "送文用庵主归旧隐",
        "author": "释重显",
        "content": "太白峰前旧隐基，杉松寒翠滴无时。\n经年抛却又归去，再聼岩猿祇自知。",
        "dynasty": "宋",
        "collection_info": null
    },
    {
        "title": "送显冲禅者之霅上觐兄着作",
        "author": "释重显",
        "content": "选佛选官应在我，难兄难弟不唯他。\n汀花岸草芳菲日，远远清风争奈何。",
        "dynasty": "宋",
        "collection_info": null
    },
    {
        "title": "送宝月禅者之天台",
        "author": "释重显",
        "content": "春风吹断海山云，别夜寥寥绝四邻。\n月在石桥更无月，不知谁是月边人。",
        "dynasty": "宋",
        "collection_info": null
    },
    {
        "title": "玄沙和尚",
        "author": "释重显",
        "content": "本是钓鱼船上客，偶除鬚髪着袈裟。\n祖佛位中留不得，夜来依旧宿芦花。",
        "dynasty": "宋",
        "collection_info": null
    },
    {
        "title": "偶作",
        "author": "释重显",
        "content": "拾翠寻芳烈夜灯，芦芽穿膝笑无能。\n飞泉泠淡与谁聼，空落断崖千万层。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "路岐长草带青青，云片相兼野思生。\n多谢春风莫吹散，等闲为盖赠君行。",
        "dynasty": "宋",
        "collection_info": null
    },
    {
        "title": "送纯禅者",
        "author": "释重显",
        "content": "莎萝雨滴苍苔痕，前峰后峰啼断猿。\n携筇别我下层翠，何处静敲仁者门。",
        "dynasty": "宋",
        "collection_info": null
    },
    {
        "title": "和颃书记见寄",
        "author": "释重显",
        "content": "古松吟遶石磷磷，汤惠休辞岂易闻。\n红叶写成藏不得，暮风吹断碧溪云。",
        "dynasty": "宋",
        "collection_info": null
    },
    {
        "title": "送允诚禅者",
        "author": "释重显",
        "content": "飞泉列岫压穷野，冷碧寒青光斗射。\n片云片石何太高，为谁留在长松下。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "古藤枝，寒索索。\n方倚靠，又拈却。\n海阔天遥非等闲，风前曾共孤云约。",
        "dynasty": "宋",
        "collection_info": null
    },
    {
        "title": "送清禅者",
        "author": "释重显",
        "content": "瘦藤春云深，天涯去无侣。\n时笑野泉声，似共流莺语。\n落落风规今古情，相逢会有知音举。",
        "dynasty": "宋",
        "collection_info": null
    },
    {
        "title": "辞于秘丞",
        "author": "释重显",
        "content": "永夜潜思槁木身，蓬仙门馆渐经旬。\n虽干清政为高客，争奈白云无主人。\n岩泻瀑泉机未息，雨零寒叶梦犹频。\n此时贤宰容归去，古像焚檀祝有因。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "凉飈新叶坠岩阴，禅起高秋别翠岑。\n孤月冷光清有兴，断云闲影合无心。\n瓶分吴浪情何极，钵化膺门道更深。\n好是却迴旧房日，倚栏同看橘铺金。",
        "dynasty": "宋",
        "collection_info": null
    },
    {
        "title": "往復无间  其一",
        "author": "释重显",
        "content": "平旦寅，朕兆之前已丧真。\n老胡鹤树惭开口，犹举双趺诳后人。",
        "dynasty": "宋",
        "collection_info": null
    },
    {
        "title": "往復无间  其二",
        "author": "释重显",
        "content": "日出卯，万国香花竞头走。\n邯郸学步笑傍观，岂知凶祸逐其后。",
        "dynasty": "宋",
        "collection_info": null
    },
    {
        "title": "往復无间  其三",
        "author": "释重显",
        "content": "食时辰，大嚮那堪列主宾。\n维摩香饭本非设，怪他鹙鹭独生瞋。",
        "dynasty": "宋",
        "collection_info": null
    },
    {
        "title": "往復无间  其四",
        "author": "释重显",
        "content": "禺中巳，荆棘园林徧大地。\n南北东西卒未休，金刚焰復从何起。",
        "dynasty": "宋",
        "collection_info": null
    },
    {
        "title": "往復无间  其五",
        "author": "释重显",
        "content": "日南午，寥廓腾辉示天鼓。\n鬰头蓝已定全身，何假周行夸七步。",
        "dynasty": "宋",
        "collection_info": null
    },
    {
        "title": "往復无间  其六",
        "author": "释重显",
        "content": "日昳未，碧眼胡来欺汉地。\n九年计较不能成，刚有痴人求断臂。",
        "dynasty": "宋",
        "collection_info": null
    },
    {
        "title": "往復无间  其七",
        "author": "释重显",
        "content": "晡时申，急急逃生路上人。\n草鞋踏尽家乡远，顶罩烧钟一万斤。",
        "dynasty": "宋",
        "collection_info": null
    },
    {
        "title": "往復无间  其八",
        "author": "释重显",
        "content": "日入酉，室内覆盆且依旧。\n尘尘彼彼丈夫儿，井中之物同哮吼。",
        "dynasty": "宋",
        "collection_info": null
    },
    {
        "title": "往復无间  其九",
        "author": "释重显",
        "content": "黄昏戌，寰中不碍平人出。\n瓦砾光生珠玉闲，将军岂用驱边卒。",
        "dynasty": "宋",
        "collection_info": null
    },
    {
        "title": "往復无间  其一○",
        "author": "释重显",
        "content": "人定亥，六合茫茫谁不在。\n长空有月自寻常，雾起云腾也奇怪。",
        "dynasty": "宋",
        "collection_info": null
    },
    {
        "title": "往復无间  其一一",
        "author": "释重显",
        "content": "半夜子，樵唱渔歌声未已。\n雨花徒说问空生，高枕千门睡方美。",
        "dynasty": "宋",
        "collection_info": null
    },
    {
        "title": "往復无间  其一二",
        "author": "释重显",
        "content": "鷄鸣丑，贵贱尊卑各相守。\n忙者忙兮闲者闻，古今休论自长久。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "岩泉高锁黄金宅，衲卷秋云古标格。\n离歌谁赠欲行人，偏界同为一宿客。\n春色依依日杲杲，南北东西好看好。\n闹市拶笑娇尸迦，草头青点俱胝老。\n呵呵呵，人间天上不知他。\n粝竭节有顶门眼，归去清风拂薜萝。",
        "dynasty": "宋",
        "collection_info": null
    },
    {
        "title": "寄李都尉",
        "author": "释重显",
        "content": "水月拈来作者殊，东西南北谩区区。\n也知金粟李居士，端坐重城笑老卢。\n咄。",
        "dynasty": "宋",
        "collection_info": null
    },
    {
        "title": "寄池阳曾学士",
        "author": "释重显",
        "content": "山万重兮水万枝，堆青流碧冷便宜。\n筭来免得生遥恨，不在诗情在祖师。",
        "dynasty": "宋",
        "collection_info": null
    },
    {
        "title": "寄四明使君沈祠部  其一",
        "author": "释重显",
        "content": "露冕民谣物物成，江山千里古风清。\n曹溪客是无机者，日在深云听颂声。",
        "dynasty": "宋",
        "collection_info": null
    },
    {
        "title": "寄四明使君沈祠部  其二",
        "author": "释重显",
        "content": "苍苍德也亦如斯，政化全归副倚毗。\n十万人家写春色，不知谁解立生祠。",
        "dynasty": "宋",
        "collection_info": null
    },
    {
        "title": "寄内侍太保  其一",
        "author": "释重显",
        "content": "千尺岩泉喷冷声，草堂云淡竹风清。\n蒲团时倚无他事，永日寥寥谢太平。",
        "dynasty": "宋",
        "collection_info": null
    },
    {
        "title": "寄内侍太保  其二",
        "author": "释重显",
        "content": "萝龛藓室狎猿猱，忽捧纶言挂紫袍。\n恩大不知何以报，五云天上望空劳。",
        "dynasty": "宋",
        "collection_info": null
    },
    {
        "title": "寄曹都护",
        "author": "释重显",
        "content": "故国休言万里程，为官为释且分明。\n道存不必曾倾盖，俱有清风匝地生。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "虎角深藏不待时，全机曾许雪林知。\n如今百越拈来也，草偃风行是信旗。",
        "dynasty": "宋",
        "collection_info": null
    },
    {
        "title": "寄灵隐惠明禅师  其一",
        "author": "释重显",
        "content": "千峰影裏叶初凋，极望还将慰寂寥。\n也谓毫端不相隔，秋云秋水奈遥遥。",
        "dynasty": "宋",
        "collection_info": null
    },
    {
        "title": "寄灵隐惠明禅师  其二",
        "author": "释重显",
        "content": "海峤生片云，有时忽如盖。\n不挂飞来峰，悠悠拟何待。",
        "dynasty": "宋",
        "collection_info": null
    },
    {
        "title": "送益书记之霅水",
        "author": "释重显",
        "content": "白苹汀是旧家乡，归兴兰舟泛渺茫。\n日暮沙禽啼欲断，不知谁在碧云房。",
        "dynasty": "宋",
        "collection_info": null
    },
    {
        "title": "三宝讚 佛宝",
        "author": "释重显",
        "content": "甘蔗流苗应刹尘，觉场高发利生因。\n紫金莲捧千轮足，白玉毫飞万德身。\n孤立大方资定惠，等观含类舍怨亲。\n挨星相好中天主，匝地名闻出世人。\n螺髪右旋仙岛碧，月眉斜印海门新。\n鸾翔凤舞非殊品，象转龙蟠绝比伦。\n璎络聚中腾瑞色，花鬘影裏夺芳春。\n慈仪恋望知何极，梵德言辞莫可陈。\n胸字杳分无量义，顶珠常照百由旬。\n双林孰谓归圆寂，坐断干坤日见真。",
        "dynasty": "宋",
        "collection_info": null
    },
    {
        "title": "三宝讚 法宝",
        "author": "释重显",
        "content": "后得智生功德聚，大悲留演润禽鱼。\n贯花虽自科千品，标月还归理一如。\n过量劫应期广布，刹那心合未忘书。\n四衢道内抛红焰，五欲波中绽白蕖。\n排斥众魔登寿域，引携诸子下安车。\n义天星象荧荧也，辞海波澜浩浩欤。\n违背此恩难拯拔，遭逢末世岂踌躇。\n闻来半偈须相斆，惜去全身莫共居。\n飞辩恨曾亏激问，颐幽欣且免长嘘。\n生生顶奉辉心镜，廓照尘劳信有余。",
        "dynasty": "宋",
        "collection_info": null
    },
    {
        "title": "三宝讚 僧宝",
        "author": "释重显",
        "content": "方袍圆顶义何宣，续焰千灯岂小缘。\n花雨座前犹滞相，虎驯庵畔尚稽诠。\n岩栖冢宿难依望，鹤貌云心迥洒然。\n宝杖夜鸣寒峤月，铜瓶秋潄碧潭烟。\n名标练若澄諠猾，迹念昏衢警睡眠。\n林下雅为方外客，人间堪作火中莲。\n情高不是超三际，道在非同入四禅。\n浮世勉谁知逝水，深峰甘自聼飞泉。\n苾蒭草馥僧祇后，玳瑁盂传古佛先。\n珍重觉皇有真子，坤维高步列金田。",
        "dynasty": "宋",
        "collection_info": null
    },
    {
        "title": "夏寄辩禅者山房",
        "author": "释重显",
        "content": "枕簟云作屏，必固黄金宅。\n轩窗月为昼，岂止虚生白。\n麟龙愧头角，鵰鹗惭羽翮。\n庶拟羣类心，在寛如在窄。",
        "dynasty": "宋",
        "collection_info": null
    },
    {
        "title": "和钱太博见寄觅山药  其一",
        "author": "释重显",
        "content": "文柄谁持合自持，忧民风槩乍清羸。\n禅林草药如为效，愿见皇家急诏时。",
        "dynasty": "宋",
        "collection_info": null
    },
    {
        "title": "和钱太博见寄觅山药  其二",
        "author": "释重显",
        "content": "圣君鸿业在扶持，日角龙章固不羸。\n摛藻玉堂归未晚，百花开赴御筵时。",
        "dynasty": "宋",
        "collection_info": null
    },
    {
        "title": "送钱太博应贤良选",
        "author": "释重显",
        "content": "贤才当召试，彪炳对吾君。\n千古不遗恨，八元应主文。\n岸花明列斾，天籁拂微云。\n后夜观垂象，中台位已分。",
        "dynasty": "宋",
        "collection_info": null
    },
    {
        "title": "答天童新和尚",
        "author": "释重显",
        "content": "中峰深且寒，欹接海边岛。\n松凋不死枝，花坼未萌草。\n飞瀑吼蛟宫，幽径分鸟道。\n伊余空寂徒，浮光寄枯槁。\n冥游天地间，谁兮可寻讨。\n孤立云霞外，谁兮可长保。\n兹来仁者来，还称太白老。\n荷策扣岩扃，重席展怀抱。\n示我商颂清，休夸郢歌好。\n报投惭抒辞，难以论嘉藻。",
        "dynasty": "宋",
        "collection_info": null
    },
    {
        "title": "和颂",
        "author": "释重显",
        "content": "玲珑岩古寺，冠乎明越境。\n海眼通洌泉，天心耸危岭。\n尝游兴未阑，遐想神忽凝。\n彼士真觉雄，相邻不孤迥。\n吾爱济横流，孰云烦虑屏。\n吾爱整頺纲，岂止浮根静。\n栖梧瑞九包，追风骏十影。\n顾我不争衡，与谁闲斗茗。\n乘时既磊落，照世非昏暝。\n伫为王者师，三千统摩顶。",
        "dynasty": "宋",
        "collection_info": null
    },
    {
        "title": "赠别太臻禅者",
        "author": "释重显",
        "content": "武陵山水何秘邃，元化功兮不容易。\n坛曾善卷韬龙光，洞亦桃花副麟趾。\n仍思昔日吾祖浩浩提纲宗，消息旷断寰宇空。\n又闻高大舜让公器，祥瑞却生芦苇丛。\n人由境兮冥道德，境有人兮分玉石。\n臻禅本自偃殊方，忽向其中诞孤迹。\n迢迢海甸来寻我，一十二年同冷坐。\n羽翼抟风今是时，拂尽天云乃飞过。",
        "dynasty": "宋",
        "collection_info": null
    },
    {
        "title": "云门俱字",
        "author": "释重显",
        "content": "百草头，何太极，重与禅徒下锥刺。\n云门俱字好参详，雪峰辊毬亦端的。\n黛非青兮蓝一色，辰锦砂兮敢言赤。\n紫罗帐裏有真珠，曹溪路上生荆棘。\n还会么，此时若不究根源，直向当来问弥勒。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其一",
        "author": "释重显",
        "content": "如何是宾中宾。\n云满面埃尘，又曰噫。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其二",
        "author": "释重显",
        "content": "宾中之宾，少喜多瞑。\n丈夫壮志，当付何人。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其三",
        "author": "释重显",
        "content": "如何是宾中主。\n云兆分其五，又曰引。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其四",
        "author": "释重显",
        "content": "宾中之主，玄沙猛虎。\n半合半开，唯自相许。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其五",
        "author": "释重显",
        "content": "如何是主中宾。\n云月带重轮，又曰收。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其六",
        "author": "释重显",
        "content": "主中之宾，温故知新。\n互换相照，师子嚬呻。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其七",
        "author": "释重显",
        "content": "如何是主中主。\n云大千捏聚，又曰掲。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其八",
        "author": "释重显",
        "content": "主中之主，正令齐举。\n长剑倚天，谁敢当御。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其九",
        "author": "释重显",
        "content": "宾主分不分，颟顸绝异闻。\n解布劳生手，寄言来白云。",
        "dynasty": "宋",
        "collection_info": null
    },
    {
        "title": "令僧把衲",
        "author": "释重显",
        "content": "七八既难，直须教透。\n来不在前，去不在后。\n麤细自看，紧缓相就。\n一日圆成呈似君，想得诸方未知有。",
        "dynasty": "宋",
        "collection_info": null
    },
    {
        "title": "送知一入京兼简清河从事",
        "author": "释重显",
        "content": "六月干江水似秋，片帆高挂岸云收。\n行行莫谓朝天阙，况倚文星在巨舟。",
        "dynasty": "宋",
        "collection_info": null
    },
    {
        "title": "送德珉山主",
        "author": "释重显",
        "content": "溪山春色映云袍，爱住隍城意转高。\n翻笑忘机自安者，不能垂手入尘劳。",
        "dynasty": "宋",
        "collection_info": null
    },
    {
        "title": "送僧  其一",
        "author": "释重显",
        "content": "红芍药边方舞蝶，碧梧桐裏正啼莺。\n离亭不折依依柳，况有春山送又迎。",
        "dynasty": "宋",
        "collection_info": null
    },
    {
        "title": "送僧  其二",
        "author": "释重显",
        "content": "祖域高亲日未央，家林归去意何长。\n旧交不识初相见，曾振沧溟夺夜光。",
        "dynasty": "宋",
        "collection_info": null
    },
    {
        "title": "送崇己阇黎归天台",
        "author": "释重显",
        "content": "石桥云瀑冷相侵，藓径萝龛入更深。\n却羡搘筇远归去，半千尊者是知音。",
        "dynasty": "宋",
        "collection_info": null
    },
    {
        "title": "送邃悟上人之会稽",
        "author": "释重显",
        "content": "百越江山冠九州，如屏还愧谩相褒。\n惠休此去多吟赏，嬴得清风价转高。",
        "dynasty": "宋",
        "collection_info": null
    },
    {
        "title": "送僧  其一",
        "author": "释重显",
        "content": "乘兴飞帆别翠峰，水光春静冷涵空。\n到人若问曹溪意，祇报卢能在下风。",
        "dynasty": "宋",
        "collection_info": null
    },
    {
        "title": "送僧  其二",
        "author": "释重显",
        "content": "禅石飞流溅碧莎，利生还喜下云坡。\n途中若立三千客，剔起眉毛不在多。",
        "dynasty": "宋",
        "collection_info": null
    },
    {
        "title": "送僧  其三",
        "author": "释重显",
        "content": "栴檀林裏振金毛，四顾清风拂几遭。\n曾许全威作云雨，不知何处是尘劳。",
        "dynasty": "宋",
        "collection_info": null
    },
    {
        "title": "送僧  其四",
        "author": "释重显",
        "content": "云衣轻拂下层峦，松桧生风触袖寒。\n谁问亲游乳峰意，百千年后与谁看。",
        "dynasty": "宋",
        "collection_info": null
    },
    {
        "title": "寄员外黄君",
        "author": "释重显",
        "content": "碧岫层层列杳冥，涟漪环遶贲寒青。\n韬藏未识古君子，空仰嘉声过洞庭。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "五色祥麟白月轮，乘时应不念离羣。\n松根石上未归日，谁看暮山飞断云。",
        "dynasty": "宋",
        "collection_info": null
    },
    {
        "title": "寄刘秀才",
        "author": "释重显",
        "content": "远远飞来一幅书，愈风诚重復何如。\n相逢相见未期日，目断千山插太虚。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "古之别，今之别，目对春江倚寥泬。\n三树两树啼断猿，千峰万峰落残雪。\n花蒙蒙，雨蒙蒙，坤维步步生清风。",
        "dynasty": "宋",
        "collection_info": null
    },
    {
        "title": "闻百舌鸟送僧",
        "author": "释重显",
        "content": "曾来芳树几回飞，烟霭初晴又见伊。\n巧语向人莫相笑，知音知后更谁知。",
        "dynasty": "宋",
        "collection_info": null
    },
    {
        "title": "送中座主入广",
        "author": "释重显",
        "content": "舶主船中寄惠持，云霞无迹共依依。\n海山见说多嘉赏，莫便因循忘却归。",
        "dynasty": "宋",
        "collection_info": null
    },
    {
        "title": "送陇西秀才入京",
        "author": "释重显",
        "content": "国器难藏孰可知，携来书剑莫迟迟。\n明年桂籍登文阵，夺取龙头更是谁。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "灵残春岛路迢迢，水静云开见碧霄。\n别后谁同此深意，祇应孤月共寥寥。",
        "dynasty": "宋",
        "collection_info": null
    },
    {
        "title": "因仰山气毬颂",
        "author": "释重显",
        "content": "四大假合非虚妄，儱儱侗侗为二相。\n东西南北不相知，留与衲僧作榜様。",
        "dynasty": "宋",
        "collection_info": null
    },
    {
        "title": "赴翠峰请别灵隐禅师",
        "author": "释重显",
        "content": "临行情绪懒开言，提唱宗乘亦是闲。\n珍重导师并海众，不胜依恋向灵山。",
        "dynasty": "宋",
        "collection_info": null
    },
    {
        "title": "送僧归闽",
        "author": "释重显",
        "content": "雪老当年曾入岭，真禅今日又思乡。\n孤帆隐隐曾唯我，月照夜涛空渺茫。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "春风𩖼𩖼花正飞，红霞碧霭笼高低。\n越山日暮少林客，应聼子规深夜啼。",
        "dynasty": "宋",
        "collection_info": null
    },
    {
        "title": "寄陈悦秀才",
        "author": "释重显",
        "content": "水中得火旨何深，握草由来不是金。\n莫道庄生解齐物，几人穷极到无心。",
        "dynasty": "宋",
        "collection_info": null
    },
    {
        "title": "寄钱唐观音朋山主",
        "author": "释重显",
        "content": "远念依依阙附书，还同秋水淡相于。\n冲云况是曾无定，几掩寒蟾出太虚。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "极目春光水照空，岸莎汀草碧茸茸。\n三千里外生灵望，独倚寒藤振祖风。",
        "dynasty": "宋",
        "collection_info": null
    },
    {
        "title": "春日示众  其一",
        "author": "释重显",
        "content": "门外春将半，闲花处处开。\n山童不用折，幽鸟自衔来。",
        "dynasty": "宋",
        "collection_info": null
    },
    {
        "title": "春日示众  其二",
        "author": "释重显",
        "content": "门外春将半，闲花处处开。\n山童曾折后，幽鸟不衔来。",
        "dynasty": "宋",
        "collection_info": null
    },
    {
        "title": "寄乌龙长老",
        "author": "释重显",
        "content": "雪带烟云冷不开，相思无復上高台。\n江山况是数千里，只听嘉声动地来。",
        "dynasty": "宋",
        "collection_info": null
    },
    {
        "title": "寄太平端和尚",
        "author": "释重显",
        "content": "千朵危峰杳霭间，石房长带瀑声寒。\n鸟啼花发寻常事，松本青青雪裏看。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "千峰雨雪时，别我情何极。\n不知天地间，更有谁相识。",
        "dynasty": "宋",
        "collection_info": null
    },
    {
        "title": "因官人请升座",
        "author": "释重显",
        "content": "晓天云静冷涵霜，满槛风清敌夜光。\n莫谓座间人不识，孤明孤影射虚堂。",
        "dynasty": "宋",
        "collection_info": null
    },
    {
        "title": "因金鹅和尚语药病",
        "author": "释重显",
        "content": "药病相治见最难，百重关锁太无端。\n金鹅道者来相访，学海波澜一夜干。",
        "dynasty": "宋",
        "collection_info": null
    },
    {
        "title": "赋冲云鹞送僧",
        "author": "释重显",
        "content": "侧翼雄飞天势阔，电闪星流太轻脱。\n南北东西相对看，千里万里阿喇喇。",
        "dynasty": "宋",
        "collection_info": null
    },
    {
        "title": "风幡竞辨  其一",
        "author": "释重显",
        "content": "不是幡兮不是风，衲僧于此作流通。\n渡河用筏寻常事，南山烧炭北山红。",
        "dynasty": "宋",
        "collection_info": null
    },
    {
        "title": "风幡竞辨  其二",
        "author": "释重显",
        "content": "不是风幡何处着，新开作者曾拈却。\n如今懵憧痴禅和，谩道玄玄为独脚。",
        "dynasty": "宋",
        "collection_info": null
    },
    {
        "title": "渔父",
        "author": "释重显",
        "content": "春光冉冉岸烟轻，水面无风钓艇横。\n千尺丝纶在方寸，不知何处得鲲鲸。",
        "dynasty": "宋",
        "collection_info": null
    },
    {
        "title": "牧童",
        "author": "释重显",
        "content": "呕啊唱与那鸣咿，百草拈来斗不知。\n日晚骑牛未归去，指前坡笑又嘘嚱。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "岩房高下折寒梅，极目寥寥雁影回。\n相别相逢竟何事，一声江上发春雷。",
        "dynasty": "宋",
        "collection_info": null
    },
    {
        "title": "寄天童凝和尚",
        "author": "释重显",
        "content": "经旬抱疾阻春霖，莎砌重重藓晕侵。\n曾约偕游未能得，暮山空锁碧云深。",
        "dynasty": "宋",
        "collection_info": null
    },
    {
        "title": "送僧入城",
        "author": "释重显",
        "content": "云笼碧嶂月笼台，此去城中早晚迴。\n不为佛光谒韩愈，问君何事出山来。",
        "dynasty": "宋",
        "collection_info": null
    },
    {
        "title": "病中寄诸化主",
        "author": "释重显",
        "content": "雪裏梅花见早春，东西南北路行人。\n不知何处圆蟾夜，同念山头老病身。",
        "dynasty": "宋",
        "collection_info": null
    },
    {
        "title": "和于秘丞见召之什  其一",
        "author": "释重显",
        "content": "民瘼求来吏放闲，万家深夜启重关。\n斋中既是清凉国，应笑支公别买山。",
        "dynasty": "宋",
        "collection_info": null
    },
    {
        "title": "和于秘丞见召之什  其二",
        "author": "释重显",
        "content": "垂垂甘自养衰残，度岁无人到竹关。\n何幸文星枉嘉什，殷勤相唤出层山。",
        "dynasty": "宋",
        "collection_info": null
    },
    {
        "title": "和王殿直见寄  其一",
        "author": "释重显",
        "content": "华野非殊古所难，得安闲处未为安。\n大方无外谁相到，空笑重云锁碧峦。",
        "dynasty": "宋",
        "collection_info": null
    },
    {
        "title": "和王殿直见寄  其二",
        "author": "释重显",
        "content": "清风凛凛字人官，堪对弥天释道安。\n不日归朝狎鸳鹭，也须音问寄层峦。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "澄江依棹碧光流，风冷蒹葭雨乍收。\n别夜新吟许谁约，白苹汀上月陵秋。",
        "dynasty": "宋",
        "collection_info": null
    },
    {
        "title": "送僧归永嘉",
        "author": "释重显",
        "content": "韶石曾披此性灵，三年孤与急流争。\n永嘉旧隐今归去，堪听海涛中夜声。",
        "dynasty": "宋",
        "collection_info": null
    },
    {
        "title": "兔角拄杖",
        "author": "释重显",
        "content": "少室传来兔角杖，千圣护持为顶相。\n虎踞龙蟠势未休，云影山形冷相向。\n有时闲倚在虚堂，寥寥匝地凝秋霜。\n有时大作师子吼，德峤临际何茫茫。\n今日提来还不惜，分明普示诸知识。\n解拈天下任横行，高振风规有何极。",
        "dynasty": "宋",
        "collection_info": null
    },
    {
        "title": "送从吉禅者",
        "author": "释重显",
        "content": "君不见行路难，亦容易，握草为金不为贵。\n难曾平地涌波澜，易復到处列祥瑞。\n堪笑堪悲能几几，天上人间立高轨。\n兄弟十字越参星，一义同心淡秋水。\n因忆韶阳古风骨，石火雷光迟出没。\n隔身之句是程途，扣门之问非窠窟。\n殷勤报君君记取，方外周游看爪距。\n虎狼丛不遇知音，剔起眉毛便归去。",
        "dynasty": "宋",
        "collection_info": null
    },
    {
        "title": "寄承天长老",
        "author": "释重显",
        "content": "道义相资復是谁，岩房深夜思迟迟。\n海山云静见孤月，高照婺城人不知。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "古路枝分列洲渚，纲兮领兮若为举。\n病眼方开忽送人，落花惊断山禽语。\n亲禅客，亲禅客，行復行，独步坤维消此情。",
        "dynasty": "宋",
        "collection_info": null
    },
    {
        "title": "送因大师",
        "author": "释重显",
        "content": "瘦藤清到紫方袍，闲步坤维意转高。\n若到慎江人借问，金轮王子是吾曹。",
        "dynasty": "宋",
        "collection_info": null
    },
    {
        "title": "送实师弟",
        "author": "释重显",
        "content": "天伦曾重意难分，争奈孤踪若断云。\n去去休同亮禅者，西山一入杳无闻。",
        "dynasty": "宋",
        "collection_info": null
    },
    {
        "title": "送新茶  其一",
        "author": "释重显",
        "content": "元化功深陆羽知，雨前微露见鎗旗。\n收来献佛余堪惜，不寄诗家復寄谁。",
        "dynasty": "宋",
        "collection_info": null
    },
    {
        "title": "送新茶  其二",
        "author": "释重显",
        "content": "乘春雀舌占高名，龙麝相资笑解醒。\n莫讶山家少为送，郑都官谓草中英。",
        "dynasty": "宋",
        "collection_info": null
    },
    {
        "title": "赋月生云际送诚监寺",
        "author": "释重显",
        "content": "皎洁离云鹤梦时，孤光还与雪相宜。\n金盂后夜重垂影，拂尽天风不自知。",
        "dynasty": "宋",
        "collection_info": null
    },
    {
        "title": "送僧之金华兼简周屯田",
        "author": "释重显",
        "content": "瘦藤轻屦藓衣并，路过危峰截杳冥。\n若到金华拂云雾，不应容易见文星。",
        "dynasty": "宋",
        "collection_info": null
    },
    {
        "title": "送僧之永嘉",
        "author": "释重显",
        "content": "故国不是阻天涯，花木光中见独归。\n蜃水鄞江人莫问，月分春浪冷依依。",
        "dynasty": "宋",
        "collection_info": null
    },
    {
        "title": "寄送疑长老",
        "author": "释重显",
        "content": "德不孤兮必有邻，四明留住是因循。\n如今高步钱塘境，只许灵山箇老人。",
        "dynasty": "宋",
        "collection_info": null
    },
    {
        "title": "放白鷴",
        "author": "释重显",
        "content": "朱冠青戢雪为毛，不近鸾凰意亦高。\n放你云林莫迴首，如今何处是仙曹。",
        "dynasty": "宋",
        "collection_info": null
    },
    {
        "title": "喜禅人迴山",
        "author": "释重显",
        "content": "别我游方意未论，瓶盂还喜到云根。\n旧岩房有安禅石，再折松枝拂藓痕。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "七尺岩藤握便行，旧山归去几多程。\n相逢忽问迢迢意，应发春雷动地声。",
        "dynasty": "宋",
        "collection_info": null
    },
    {
        "title": "送僧归天童",
        "author": "释重显",
        "content": "峨峨太白峰，倚翠列霄岸。\n羡君乘兴归，凭栏与谁看。",
        "dynasty": "宋",
        "collection_info": null
    },
    {
        "title": "和曾推官示嘉遁之什",
        "author": "释重显",
        "content": "少微星出古风还，匝地声光不掩关。\n三馆峻迁同陌路，九华高卧是蓬山。\n岩莎步入祥麟稳，海树飞求白凤闲。\n祗恐致君休未得，蒲轮重到薜萝间。",
        "dynasty": "宋",
        "collection_info": null
    },
    {
        "title": "经古堰偶作",
        "author": "释重显",
        "content": "出城四十里，古堰若天外。\n飞棹清浅中，孤影自相对。",
        "dynasty": "宋",
        "collection_info": null
    },
    {
        "title": "谢张太保见访",
        "author": "释重显",
        "content": "老病还同叶半凋，经旬门掩夜萧萧。\n海城都护曾垂访，一片清风慰寂寥。",
        "dynasty": "宋",
        "collection_info": null
    },
    {
        "title": "送宗朴禅者",
        "author": "释重显",
        "content": "洞庭乳窦皆泉石，抱疾何缘寄幽迹。\n曾列狂机一二三，东山西岭非相识。\n屈指嚬眉不可寻，云飞雨散空沈沈。\n如今转觉流年隔，强把冥悰苦搜索。\n纵止言欺白雪辞，宁忘笑与黄梅客。\n朴禅者，朴禅者，珠月有光惭照夜。",
        "dynasty": "宋",
        "collection_info": null
    },
    {
        "title": "送尚辞",
        "author": "释重显",
        "content": "浮图之子，履道为贵。\n天兮地兮，何泰何否。\n动无饰非，静还雕僞。\n辞也云行，后生可畏。",
        "dynasty": "宋",
        "collection_info": null
    },
    {
        "title": "歌寄留英禅德",
        "author": "释重显",
        "content": "当时临际辞黄蘗，或指河南或河北。\n英禅此日下中峰，机案曾焚笑仍则。\n九包一角惭称瑞，导月观星亦非意。\n争以韶阳振古风，半途未肯还希冀。\n归去来，归去来，飞泉浩浩声如雷。",
        "dynasty": "宋",
        "collection_info": null
    },
    {
        "title": "送小师元贲",
        "author": "释重显",
        "content": "愧尔求师，为吾弟子。\n学虽无闻，道亦可拟。\n平飞辩月，照復流水。\n斯意斯言兮如不忘，行行𩖼𩖼兮步兰芷。",
        "dynasty": "宋",
        "collection_info": null
    },
    {
        "title": "送文佶归庐岳",
        "author": "释重显",
        "content": "春色未深，兴无迟早。\n瓶谢九江，峰寻五老。\n到日攀萝独上时，依依莫忘海山脑。",
        "dynasty": "宋",
        "collection_info": null
    },
    {
        "title": "送侃禅者之丹丘",
        "author": "释重显",
        "content": "石桥多古迹，路崄少人过。\n如同白日闲，冷拂青苔坐。\n寒老若相逢，为吾略嘲破。",
        "dynasty": "宋",
        "collection_info": null
    },
    {
        "title": "送实山主",
        "author": "释重显",
        "content": "野水春山，风光极目。\n千里万里，太迟太速。\n绝域澄澄兮非犀炬可照，希声杳杳兮非凤胶可续。\n叶落花开知不知，人天景行为高躅。",
        "dynasty": "宋",
        "collection_info": null
    },
    {
        "title": "示众",
        "author": "释重显",
        "content": "丫角女子白头丝，报你诸方作者知。\n借问住山何境界，春风𩖼𩖼，春鸟喧喧。\n翠峰不能助发，心印却是他传。",
        "dynasty": "宋",
        "collection_info": null
    },
    {
        "title": "和范监簿  其一",
        "author": "释重显",
        "content": "吏散帘垂思莫穷，山光溪影恣相容。\n谁夸靖节偏栽柳，自笑隐居高听松。\n丹阙尚遥芝检密，讼庭闲列藓花重。\n岩间野客虽多病，终再携筇谒士龙。",
        "dynasty": "宋",
        "collection_info": null
    },
    {
        "title": "和范监簿  其二",
        "author": "释重显",
        "content": "品彙不自适，善政还可得。\n县楼清夜上，岛月思云侵。\n谁有古菱花，照此真宰心。",
        "dynasty": "宋",
        "collection_info": null
    },
    {
        "title": "因香岩和尚",
        "author": "释重显",
        "content": "我有一机，禅子须知。\n烁迦罗眼，总是胶黐。\n若人借问，伏惟伏惟。",
        "dynasty": "宋",
        "collection_info": null
    },
    {
        "title": "送雄直岁",
        "author": "释重显",
        "content": "罢参还欲勘诸方，竿木随身不易当。\n翻忆古来兴化老，主宾用尽力牵羊。",
        "dynasty": "宋",
        "collection_info": null
    },
    {
        "title": "为道日损",
        "author": "释重显",
        "content": "三分光阴二早过，灵台一点不揩磨。\n贪生逐日区区去，唤不迴头争奈何。",
        "dynasty": "宋",
        "collection_info": null
    },
    {
        "title": "疏古",
        "author": "释重显",
        "content": "我有面镜，到处悬挂。\n凡圣不来，谁上谁下。",
        "dynasty": "宋",
        "collection_info": null
    },
    {
        "title": "访俞秀才",
        "author": "释重显",
        "content": "万迭云山未得归，寂寥心许老卢知。\n江城雨雪书名纸，不谒鸿儒更谒谁。",
        "dynasty": "宋",
        "collection_info": null
    },
    {
        "title": "再酬",
        "author": "释重显",
        "content": "万卷无书道用归，闲文公也未须知。\n倚天长剑如重战，更有龙头復是谁。",
        "dynasty": "宋",
        "collection_info": null
    },
    {
        "title": "留暹首座",
        "author": "释重显",
        "content": "从龙为雨復清闲，片段依依水石间。\n惭问秋风欲吹散，不能留得覆青山。",
        "dynasty": "宋",
        "collection_info": null
    },
    {
        "title": "送俞居士归蜀",
        "author": "释重显",
        "content": "何处深栖役梦频，青城抛却数溪云。\n如今老大归难得，祇写情怀远送君。",
        "dynasty": "宋",
        "collection_info": null
    },
    {
        "title": "和王殿丞蘡粟种之什",
        "author": "释重显",
        "content": "纤纤圆实占芳春，得自侯门胜楚珍。\n开叶开花人不会，百千年是等闲身。",
        "dynasty": "宋",
        "collection_info": null
    },
    {
        "title": "和江桥晚望",
        "author": "释重显",
        "content": "公余纵目望江山，万化穷来罔象间。\n闻说圣君将下诏，未容清澹与僧闲。",
        "dynasty": "宋",
        "collection_info": null
    },
    {
        "title": "病起示众",
        "author": "释重显",
        "content": "门掩还同岁月摧，石窗经雨积莓苔。\n一床枕簟凈名老，时见断云孤月来。",
        "dynasty": "宋",
        "collection_info": null
    },
    {
        "title": "送麻居士",
        "author": "释重显",
        "content": "纱帽山仪白苎袍，远披孤顶近吾曹。\n携来七尺霜前竹，划断天云不放高。",
        "dynasty": "宋",
        "collection_info": null
    },
    {
        "title": "酬李校书",
        "author": "释重显",
        "content": "一回辞我一回吟，睠恋岩丛意转深。\n翻谢霜松不凋落，与君同有岁寒心。",
        "dynasty": "宋",
        "collection_info": null
    },
    {
        "title": "苦热中怀寄永固山主",
        "author": "释重显",
        "content": "火云高下影相连，几欲披寻恨不前。\n无限清风无处问，只应迟步遶林泉。",
        "dynasty": "宋",
        "collection_info": null
    },
    {
        "title": "送元安禅者",
        "author": "释重显",
        "content": "羣峰杳蔼留不住，远道依依祇藤屦。\n旧隐萝龛付与谁，寒猿后夜啼高树。",
        "dynasty": "宋",
        "collection_info": null
    },
    {
        "title": "赋病鹤送奉伦禅者",
        "author": "释重显",
        "content": "欲飞飞未得，冷泊杉松枝。\n如何垂天云，远远同一涯。",
        "dynasty": "宋",
        "collection_info": null
    },
    {
        "title": "偶作",
        "author": "释重显",
        "content": "列岫霁新雨，凭栏秪澹交。\n夕阳明远水，秋叶露空巢。\n思极曾无玷，神清未动爻。\n祇应千古意，谁得共云坳。",
        "dynasty": "宋",
        "collection_info": null
    },
    {
        "title": "谢鲍学士惠腊茶",
        "author": "释重显",
        "content": "丛卉乘春独让灵，建溪从此振家声。\n使君分赐深深意，曾涤禅曹万虑清。",
        "dynasty": "宋",
        "collection_info": null
    },
    {
        "title": "因游育王亭寄收主郎给事",
        "author": "释重显",
        "content": "冷翠千万峰，当轩列如黛。\n蒲团及禅板，永日澹相对。\n彤云曾无机，烧松亦成盖。\n远谢幽隐情，难与台星会。",
        "dynasty": "宋",
        "collection_info": null
    },
    {
        "title": "送遇能禅者",
        "author": "释重显",
        "content": "湖遶岩城列象寛，万家台榭水光寒。\n片帆隐隐生遥极，谁问曹溪意转难。",
        "dynasty": "宋",
        "collection_info": null
    },
    {
        "title": "送觉海大师",
        "author": "释重显",
        "content": "秋云岩叶两悠悠，半逐风驰半水流。\n凭问禅家有何意，不知方外若为酬。",
        "dynasty": "宋",
        "collection_info": null
    },
    {
        "title": "送曾侍禁",
        "author": "释重显",
        "content": "冷匣秋波射斗星，鐡衣随从古霜清。\n宣池莫问当年事，一片威风动地生。",
        "dynasty": "宋",
        "collection_info": null
    },
    {
        "title": "病起酬如禅德",
        "author": "释重显",
        "content": "大明一寸光，腐草一何假。\n人命呼吸间，诚哉是言也。\n呼之曾已休，吸之尚未舍。\n寄问诸苦源，来者不来者。",
        "dynasty": "宋",
        "collection_info": null
    },
    {
        "title": "送云禅德",
        "author": "释重显",
        "content": "古之送人，言作怀宝。\n我惭老病，困乏辞藻。\n熊岭迢迢兮曾立夜雪，谢池依依兮笑生春草。\n头角麟龙安可论，清风步步应相讨。",
        "dynasty": "宋",
        "collection_info": null
    },
    {
        "title": "送久禅德归兰亭",
        "author": "释重显",
        "content": "右军墨池月，照我復照谁。\n千里忽相到，中峰多病师。",
        "dynasty": "宋",
        "collection_info": null
    },
    {
        "title": "送羲大师",
        "author": "释重显",
        "content": "岩房抱病经一月，门有诸生阻来谒。\n长往之期犹未能，七十之年更何说。\n若耶溪老忽留语，溪上旧游且归去。\n春风𩖼𩖼兮兼断云，弱柳依依兮带轻絮。\n古今离恨虽如此，动静于吾亦多意。\n高握霜筇独步时，音书莫忘远飞寄。",
        "dynasty": "宋",
        "collection_info": null
    },
    {
        "title": "酬海宗二侍者  其一",
        "author": "释重显",
        "content": "荪之得兰，其道匪难。\n扶吾病起，如珠在盘。\n一兮二兮，自看谁看。",
        "dynasty": "宋",
        "collection_info": null
    },
    {
        "title": "酬海宗二侍者  其二",
        "author": "释重显",
        "content": "兰之得荪，其道必存。\n扶吾病起，古风入门。\n二兮一兮，且论勿论。",
        "dynasty": "宋",
        "collection_info": null
    },
    {
        "title": "谢郎给事送建茗",
        "author": "释重显",
        "content": "陆羽仙经不易夸，诗家珍重寄禅家。\n松根石上春光裏，瀑水烹来斗百花。",
        "dynasty": "宋",
        "collection_info": null
    },
    {
        "title": "送山茶上知府郎给事",
        "author": "释重显",
        "content": "谷雨前收献至公，不争春力避芳丛。\n烟开曾入深深捣，百万枪旗在下风。",
        "dynasty": "宋",
        "collection_info": null
    },
    {
        "title": "送郎侍郎致政归钱塘",
        "author": "释重显",
        "content": "帆挂西风别海城，二疏千古道相应。\n谁夸富贵沽时誉，自笑经纶作技能。\n残叶赋题红片片，远山供望碧层层。\n武林到日符嘉遁，高访岩扃祇许僧。",
        "dynasty": "宋",
        "collection_info": null
    },
    {
        "title": "山行逢懃禅德",
        "author": "释重显",
        "content": "乳岩秋日无他作，策杖层层止寥廓。\n四顾有语分野情，一点彤云起深壑。\n藓石迟迟略轻踞，逢箇衲僧忽骤步。\n频唤回头不肯回，及至回兮眉卓竖。\n阿喇喇，千里万里横该抹。\n咄。",
        "dynasty": "宋",
        "collection_info": null
    },
    {
        "title": "送小师元哲",
        "author": "释重显",
        "content": "老卢之子，四三二一。\n将欲振飞，卷比丛室。\n松凌霜兮运青，水带岩兮流急。\n南北东西，云开见日。",
        "dynasty": "宋",
        "collection_info": null
    },
    {
        "title": "永丰庄新植径松忽二本邻偃抒辞纪之",
        "author": "释重显",
        "content": "双偃松何似，螺文结数遭。\n清声虽竞发，寒影不相高。\n对客圆分盖，孤禅翠滴袍。\n若教图画得，争奈有萧搔。",
        "dynasty": "宋",
        "collection_info": null
    },
    {
        "title": "送白云宣长老",
        "author": "释重显",
        "content": "鄞江秋晚忽成春，况有台星作主人。\n去去高携古刀尺，二千年运续芳尘。",
        "dynasty": "宋",
        "collection_info": null
    },
    {
        "title": "送亲禅者",
        "author": "释重显",
        "content": "万木带秋声，古今念暌别。\n我有赠行意，临行为君说。\n重岩休滞云，远水且观月。\n生生知不知，天风助清彻。",
        "dynasty": "宋",
        "collection_info": null
    },
    {
        "title": "送显冲禅者",
        "author": "释重显",
        "content": "聚散非常凖，古今亦标格。\n如何无事人，还似未归客。\n秋风生羣林，野水资寒色。\n谁兮谢寸阴，观彼青山白。\n冲禅行復行，五叶待时折。",
        "dynasty": "宋",
        "collection_info": null
    },
    {
        "title": "送天童普和尚",
        "author": "释重显",
        "content": "迢迢别海涯，帆挂杪秋时。\n岛树落寒叶，人谁访祖师。\n浪开游象急，天阔过鸿迟。\n早晚归林下，千徒不共知。",
        "dynasty": "宋",
        "collection_info": null
    },
    {
        "title": "张秀才下第",
        "author": "释重显",
        "content": "得第何人愧不平，道存颜巷亦为荣。\n应知未丧斯文也，且把新诗乐性情。",
        "dynasty": "宋",
        "collection_info": null
    },
    {
        "title": "寄久监收",
        "author": "释重显",
        "content": "田中稻熟及时收，颗立圆成免外求。\n一日归来古岩上，白云红树共悠悠。",
        "dynasty": "宋",
        "collection_info": null
    },
    {
        "title": "暮冬夜坐寄岫禅者",
        "author": "释重显",
        "content": "碧落无片云，虚庭积深雪。\n负春还有谁，彻曙对孤月。\n岩松影拂翠不断，瀑水声来听忽绝。\n岫禅岫禅知也如未知，八面清风远远待时说。",
        "dynasty": "宋",
        "collection_info": null
    },
    {
        "title": "寄崇寿怀长老歌",
        "author": "释重显",
        "content": "寂住峰兮触星斗，寂住师兮古为道。\n死中得活未轻酬，不许夜行投晓到。\n蔼蔼声光一百年，吾其后兮吾其先。\n振领提纲笑多事，掩扉塞路空依然。\n龙朔老卢同兀兀，土为貌兮金作骨。\n万国争求肯便行，我要重新敲鐡佛。\n东西南北休云识，枯槁冥冥颇相忆。\n天外清风结阵来，狂歌远寄从抛掷。",
        "dynasty": "宋",
        "collection_info": null
    },
    {
        "title": "送廷利禅者",
        "author": "释重显",
        "content": "雷峰孤顶谁家路，上兮下兮復何故。\n曾列三千一半徒，我今独满当时数。\n鲸麟麟，龙鳞鳞，坤维高步生清尘。\n休云裴相慕黄蘗，额有圆珠七尺身。\n利禅者，利禅者，倚天长剑应牢把。\n或谓风云不再来，谁为苍苍分昼夜。",
        "dynasty": "宋",
        "collection_info": null
    },
    {
        "title": "送倧禅者",
        "author": "释重显",
        "content": "涪江怒激鲸鳌宅，岌岌三山大倾侧。\n冥数俄然一箇来，步武羣方作禅客。\n振声谓我分纲宗，今兮古兮何忩忩。\n令吾强为抉辞句，句句字字凛凛生狂风。\n拂散四七单传之落叶，扫荡二三直指之流蓬。\n似带微芒，敢未剿绝。\n寒木在握兮全机可笑，秋水横按兮半提可灭。\n使八极顶目者不自争衡，见斯人兮驾御昂枿。",
        "dynasty": "宋",
        "collection_info": null
    },
    {
        "title": "送鼎禅者",
        "author": "释重显",
        "content": "落落禅家流，携筇卷云毳。\n别我振辞锋，夜堂消祖偈。\n霜天飞一鹗，目对弹其滞。\n春岸立千峰，指也乎其势。\n行行復行行，清飇起兰蕙。",
        "dynasty": "宋",
        "collection_info": null
    },
    {
        "title": "观泉送演禅者",
        "author": "释重显",
        "content": "云根漱野泉，照空復照月。\n冷声曾未消，飞澜似相别。\n岩近生风雷，天遥新冰雪。\n演禅乘与知不知，源流依依共澄洁。",
        "dynasty": "宋",
        "collection_info": null
    },
    {
        "title": "答忠禅者",
        "author": "释重显",
        "content": "一字七字三五字，万象穷来不为据。\n夜深月白下沧溟，搜得骊珠有多许。",
        "dynasty": "宋",
        "collection_info": null
    },
    {
        "title": "和陆学士夏日见寄",
        "author": "释重显",
        "content": "良牧归诗匠，雅风消郁蒸。\n官清难滞爵，吏散远同僧。\n棠树非烟合，仙槎碧浪乘。\n因思穷万化，千古更无能。",
        "dynasty": "宋",
        "collection_info": null
    },
    {
        "title": "送化主",
        "author": "释重显",
        "content": "春色依依笼远树，卷衲搘藤墀轻屦。\n尘世茫茫无限人，不知谁问曹溪路。",
        "dynasty": "宋",
        "collection_info": null
    },
    {
        "title": "送通判刘国博",
        "author": "释重显",
        "content": "为星当贰职，权化不相饶。\n白屋如多恨，清风何处消。\n岸鸥窥列斾，天辟看升朝。\n别有生灵意，寒枝未变条。",
        "dynasty": "宋",
        "collection_info": null
    },
    {
        "title": "送别陈秘丞古意",
        "author": "释重显",
        "content": "悠悠层山云，断兮仍復续。\n离离双岸草，变兮且兼绿。\n如何苦雪霜，后凋蠧松竹。\n松竹有节操，雪霜无伎俩。\n敢折岁寒枝，赠君作嘉赏。\n行行天地间，清风在谁掌。",
        "dynasty": "宋",
        "collection_info": null
    },
    {
        "title": "送通判学士归南国",
        "author": "释重显",
        "content": "斾拥帆开照德星，天风高兴国风清。\n武夷仙仗知回也，各下祥云到地迎。",
        "dynasty": "宋",
        "collection_info": null
    },
    {
        "title": "和酬郎签判殿丞",
        "author": "释重显",
        "content": "向国心存了了身，大方无外且同尘。\n江城早晚重相见，解笑宗雷十八人。",
        "dynasty": "宋",
        "collection_info": null
    },
    {
        "title": "歌送范阳卢君",
        "author": "释重显",
        "content": "范阳居士来鄞水，动地仙飇向人起。\n乳峰直上云霞开，步骤大衢到如此。\n茫茫尘世谁知交，当场问我非相饶。\n禅家毕竟无他事，古雪岩前曾未消。\n俄然怅望辞丛室，荷负难兮泪深溢。\n远幸流方且莫论，再得从容又何日。\n迢迢故国殊存想，冷碧柯山分指掌。\n况有觉雄华藏师，归去百城共游赏。",
        "dynasty": "宋",
        "collection_info": null
    },
    {
        "title": "送广教专使",
        "author": "释重显",
        "content": "峨峨石头，使乎让祖。\n已之匪存，圣之奚慕。\n或妄以山，或索云斧。\n音耗不通兮清源派分，吾斯语兮讵可论古。",
        "dynasty": "宋",
        "collection_info": null
    },
    {
        "title": "送微文章",
        "author": "释重显",
        "content": "双莲亭上送行客，菡萏清香散秋色。\n野兴断山云片高，孤影澄江月华白。\n希声险绝堪谁知，大道机存曾未可。\n纵闢天常立下风，安教类变丛流火。\n君不见梁兮阖国难滞留，千古遗恨空悠悠。\n君又不见魏兮小桂生寒翠，一花对雪开无休。\n微禅亦并联芳驾，德星文星仰萧洒。\n物外情深不等闲，环中趣别非轻舍。\n相访从容为我言，屈指多求更何者。",
        "dynasty": "宋",
        "collection_info": null
    },
    {
        "title": "送怀秀禅者",
        "author": "释重显",
        "content": "麻衣草座思灵彻，一食安闲更无别。\n儵忽迁流数百年，杳杳谁来继其绝。\n吾兮亦是疏慵辈，冷淡身心存慷恺。\n偶续灵峰照夜灯，邃泛鐡船下沧海。\n深嗟知困不知休，奔驰骇浪空淹留。\n纵得长鳌拟何待，堪白头时好白头。\n因观坏衲秀禅客，清苦如冰復如蘗。\n别我携筇步大方，为叶为花恣披折。\n伏枕寥寥情意阑，率写狂歌赠行色。",
        "dynasty": "宋",
        "collection_info": null
    },
    {
        "title": "孤运铭",
        "author": "释重显",
        "content": "云根石圹，容身待老。\n南来北来，闲且寻讨。\n五叶一花兮堪对谁，寥寥万古兮空知有。",
        "dynasty": "宋",
        "collection_info": null
    },
    {
        "title": "寄海会之长老",
        "author": "释重显",
        "content": "百花开后一花开，风递清香远远来。\n谁问黄梅不平事，照中依旧惹尘埃。",
        "dynasty": "宋",
        "collection_info": null
    },
    {
        "title": "杂言送贤专使",
        "author": "释重显",
        "content": "使乎谁，老作者，百战场中飞鐡马。\n秋水藏来人不知，笑李将军被擒下。\n阿呵呵，却归湖山唱凯歌。",
        "dynasty": "宋",
        "collection_info": null
    },
    {
        "title": "歌纪四明汪君信士",
        "author": "释重显",
        "content": "古君子兮道诸己，道器用兮合天理。\n同尘还若待时生，观象不知何处起。\n荆丛丛袭莪丛丛，孝兮悌兮非沚中。\n聚应落落滴仙露，散或泠泠扬士风。\n风之上兮风之下，近一指兮远一马。\n秋水澹交无限情，夜光照乘胡为者。\n伊予匪谓存余力，咏高义兮困胸臆。\n巴歌百字岩叶书，飞寄汪门旧知识。",
        "dynasty": "宋",
        "collection_info": null
    },
    {
        "title": "送仲卿禅德",
        "author": "释重显",
        "content": "高兮竺卿，秋水虚明。\n夫何之象，堪云指程。\n知吾不知，笑伽耶城。",
        "dynasty": "宋",
        "collection_info": null
    },
    {
        "title": "九日",
        "author": "邹浩",
        "content": "归田日日望恩光，今日尤思返故乡。\n淡饭三杯菊花酒，何妨随俗且重阳。",
        "dynasty": "宋",
        "collection_info": null
    },
    {
        "title": "送择老赴桂州龙华会",
        "author": "邹浩",
        "content": "罪大投身瘴疠乡，亲年老矣重难忘。\n龙华会上俱贤圣，为爇精诚一炷香。",
        "dynasty": "宋",
        "collection_info": null
    },
    {
        "title": "观牡丹",
        "author": "邹浩",
        "content": "去年寒食已为客，今年寒食未还家。\n春前莫负一杯酒，山后聊观三朵花。",
        "dynasty": "宋",
        "collection_info": null
    },
    {
        "title": "送希古",
        "author": "邹浩",
        "content": "清都不敢梦中游，何况通明侍冕旒。\n分手知从天上去，望云深感岭边留。\n三年瘴疠精神在，一日功名謦欬收。\n骥足风生谁绊得，绿杨芳草谩高楼。",
        "dynasty": "宋",
        "collection_info": null
    },
    {
        "title": "揽秀轩",
        "author": "邹浩",
        "content": "观书已若观山水，今更开轩山水来。\n岌岌云收腾日月，滔滔鱼跃起风雷。\n二仪歘向胸中集，万象都从笔下回。\n只恐高深亦欣览，秀才尤秀出尘埃。",
        "dynasty": "宋",
        "collection_info": null
    },
    {
        "title": "简君瑞觅竹叶清",
        "author": "邹浩",
        "content": "通道三杯如李白，解酲五斗似刘伶。\n尔来心渇鸭头绿，应许唇霑竹叶青。",
        "dynasty": "宋",
        "collection_info": null
    },
    {
        "title": "君瑞酒来用前韵",
        "author": "邹浩",
        "content": "蟾影舞花真窈窕，江风吹竹是伦伶。\n开壶日月欣浮白，放眼干坤得倍青。",
        "dynasty": "宋",
        "collection_info": null
    },
    {
        "title": "闻正夫迁门下",
        "author": "邹浩",
        "content": "促膝论心十二年，有时忠愤泪澘然。\n不闻一事拳拳救，但见三台每每迁。\n天地岂容将计免，国家能报乃身全。\n它时会有相逢日，解说何由復自贤。",
        "dynasty": "宋",
        "collection_info": null
    },
    {
        "title": "开窗",
        "author": "邹浩",
        "content": "雨师风伯倐回车，今日春工得自如。\n窗牖洞开除障碍，尽教风景到吾庐。",
        "dynasty": "宋",
        "collection_info": null
    },
    {
        "title": "对牡丹",
        "author": "邹浩",
        "content": "轻云笼日雨收尘，天作奇花照眼明。\n莫道岭边无好况，吾今春在洛阳城。",
        "dynasty": "宋",
        "collection_info": null
    },
    {
        "title": "闻鹧鸪",
        "author": "邹浩",
        "content": "默默炎荒已岁余，音书那復阻三吴。\n晚来何限青天出，独倚栏杆闻鹧鸪。",
        "dynasty": "宋",
        "collection_info": null
    },
    {
        "title": "观插田",
        "author": "邹浩",
        "content": "几片空田白水中，朝来俄已绿茸茸。\n自怜于此留居久，两见插禾勤老农。",
        "dynasty": "宋",
        "collection_info": null
    },
    {
        "title": "佛前笋  其一",
        "author": "邹浩",
        "content": "基构于今政十年，不容山竹暗行鞭。\n森然五笋自何出，盛矣文邦相与传。",
        "dynasty": "宋",
        "collection_info": null
    },
    {
        "title": "佛前笋  其二",
        "author": "邹浩",
        "content": "和气潜通无间断，佛光回照有因缘。\n恩书不远归期近，已觉斑衣色倍鲜。",
        "dynasty": "宋",
        "collection_info": null
    },
    {
        "title": "写黄庭  其一",
        "author": "邹浩",
        "content": "来仙阁上道生成，芝满丹田鬰鬰青。\n不为换鹅为物役，焚香閒自写黄庭。",
        "dynasty": "宋",
        "collection_info": null
    },
    {
        "title": "写黄庭  其二",
        "author": "邹浩",
        "content": "黄庭窈窈在吾身，洒扫尘氛集万神。\n但自精诚如一日，莫愁金阙不高真。",
        "dynasty": "宋",
        "collection_info": null
    },
    {
        "title": "写黄庭  其三",
        "author": "邹浩",
        "content": "高真元是世间人，能密枢机到上清。\n天地有终吾不老，环刚犹得度羣生。",
        "dynasty": "宋",
        "collection_info": null
    },
    {
        "title": "写黄庭  其四",
        "author": "邹浩",
        "content": "羣生何事日营营，浪以三元作五兵。\n未及残人先自贼，几时重得见升平。",
        "dynasty": "宋",
        "collection_info": null
    },
    {
        "title": "写黄庭  其五",
        "author": "邹浩",
        "content": "升平无象亦无名，翼翼巍巍拱玉宸。\n流泽自周人自乐，普天同入万年春。",
        "dynasty": "宋",
        "collection_info": null
    },
    {
        "title": "榕树",
        "author": "邹浩",
        "content": "榕树能容故得名，枝条环布若高城。\n何当种满弥天去，永使青青芘万生。",
        "dynasty": "宋",
        "collection_info": null
    },
    {
        "title": "寄阳行先",
        "author": "邹浩",
        "content": "曾以高风入冕旒，未闻释耒起南州。\n当缘我罪投荒远，亦使君身得滞留。\n万卷功名閒处立，一瓢境界静中收。\n它年太史无虚美，卓行还能与祖侔。",
        "dynasty": "宋",
        "collection_info": null
    },
    {
        "title": "闻王吕二公罢郡皆得宫观",
        "author": "邹浩",
        "content": "庚子同灾知几人，二公华显独超伦。\n比闻贬责祠宫去，始信推移运数均。\n势冷有官犹是贵，居閒无禄未为贫。\n须知削籍投荒者，惟望归欤作幸民。",
        "dynasty": "宋",
        "collection_info": null
    },
    {
        "title": "以常宁铅鑪合供政首座因用旧韵发一笑",
        "author": "邹浩",
        "content": "十年流落见无由，谁识江东有赵州。\n凭仗炉烟寄消息，定中应亦展眉头。",
        "dynasty": "宋",
        "collection_info": null
    },
    {
        "title": "闻政公住庵将成輙以只么名之并寄绝句",
        "author": "邹浩",
        "content": "纵横参了祖师禅，聊唱还乡信此缘。\n粥饭年来一齐足，不妨和束带刀眠。",
        "dynasty": "宋",
        "collection_info": null
    },
    {
        "title": "招政首座",
        "author": "邹浩",
        "content": "高歌一曲破还乡，只么随缘是道塲。\n已向承天设双榻，待师同快竹风凉。",
        "dynasty": "宋",
        "collection_info": null
    },
    {
        "title": "有感",
        "author": "邹浩",
        "content": "真诀由来甚易明，惟人用志不精诚。\n从今谨事先生语，何患无阶朝玊清。",
        "dynasty": "宋",
        "collection_info": null
    },
    {
        "title": "纪梦",
        "author": "邹浩",
        "content": "梦如符节自然合，吉事有开期必先。\n天地无私人主圣，孤臣从此望归田。",
        "dynasty": "宋",
        "collection_info": null
    },
    {
        "title": "母氏诞生之日得家书喜不自胜形于鄙句",
        "author": "邹浩",
        "content": "萱草留春瑞气长，二年吴越杳相望。\n鑪烟正起依南极，乡信俄来自北堂。\n委曲备闻逾获宝，欢欣遥想盛称觞。\n人心天意端如此，行矣归宁慰寿康。",
        "dynasty": "宋",
        "collection_info": null
    },
    {
        "title": "读林醇中书",
        "author": "邹浩",
        "content": "天下苍生如我何，故人犹祝保天和。\n奉亲志意得归路，报国功名还钓簑。\n已分息心随饮啄，不应平地起风波。\n璚瑶欲报安能报，空向秦淮怅望多。",
        "dynasty": "宋",
        "collection_info": null
    },
    {
        "title": "读钱济明书",
        "author": "邹浩",
        "content": "无书可借即捐书，日月云烟见未除。\n言与不言俱是着，损之又损亦非如。\n琴边酩酊何关酒，濠上从容岂在鱼。\n为报冰华老居士，吾今无欠亦无余。",
        "dynasty": "宋",
        "collection_info": null
    },
    {
        "title": "读袁柬之书",
        "author": "邹浩",
        "content": "人生游艺亦多端，莫若医书可纵观。\n曾向千金深有得，孰云三界果无安。\n忘怀已自袪灾瘴，寄语尤知笃岁寒。\n敢不拜嘉勤辅助，保全归去奉亲欢。",
        "dynasty": "宋",
        "collection_info": null
    },
    {
        "title": "读从外祖书",
        "author": "邹浩",
        "content": "善如平路恶如巇，底事前人浪自疑。\n方寸但令无愧怍，彼苍何虑有偏私。\n流言耸动知公旦，削迹奇穷见仲尼。\n事事存心惟节慎，大哉斯语是吾师。",
        "dynasty": "宋",
        "collection_info": null
    },
    {
        "title": "纪梦",
        "author": "邹浩",
        "content": "玉色照清都，孤臣亦侍书。\n叨蒙一笔赐，恩似五年初。\n窜逐虽云远，精诚自不疏。\n皇心定垂恻，行获奉安舆。",
        "dynasty": "宋",
        "collection_info": null
    },
    {
        "title": "客惠团茶",
        "author": "邹浩",
        "content": "久矣去清班，无因预匪颁。\n殊方得高义，使我失愁颜。\n月满浮云散，龙飞瑞气还。\n炎氛自辟易，归路见乡关。",
        "dynasty": "宋",
        "collection_info": null
    },
    {
        "title": "移夹竹桃",
        "author": "邹浩",
        "content": "将谓轻红间老青，元来一本自然成。\n叶如桃叶回环布，枝似竹枝罗列生。\n兰助珍羞香不断，萱留喜意色方明。\n更移此本家园去，岁岁花时献寿觥。",
        "dynasty": "宋",
        "collection_info": null
    },
    {
        "title": "闻茉莉香  其一",
        "author": "邹浩",
        "content": "日收炎照沈沈去，月放凉光冉冉回。\n茉莉一如知我意，併从轩外送香来。",
        "dynasty": "宋",
        "collection_info": null
    },
    {
        "title": "闻茉莉香  其二",
        "author": "邹浩",
        "content": "青琅玕裏白玫瑰，不受尘氛天自开。\n最好夜凉初雨过，清香习习向人来。",
        "dynasty": "宋",
        "collection_info": null
    },
    {
        "title": "閒步",
        "author": "邹浩",
        "content": "不出柴门半月强，偶随鸥鹭到池塘。\n荷花莲叶薫风裏，一似去年无限香。",
        "dynasty": "宋",
        "collection_info": null
    },
    {
        "title": "鍳华亭",
        "author": "邹浩",
        "content": "羣芳移自岭南州，要使儿童慎厥修。\n看取逐时花烂熳，即知当日罪拘留。\n黄茅瘴裏诚难脱，紫极光中偶见收。\n汝辈但将吾作鍳，勿愁忠孝不优游。",
        "dynasty": "宋",
        "collection_info": null
    },
    {
        "title": "戏綵堂  其一",
        "author": "邹浩",
        "content": "归田日月有光辉，相与承颜家正肥。\n萱草丛高明户牖，棣华枝盛照庭闱。\n年年岁岁欢常在，子子孙孙志弗违。\n从此乡评知品目，风流不愧老莱衣。",
        "dynasty": "宋",
        "collection_info": null
    },
    {
        "title": "戏綵堂  其二",
        "author": "邹浩",
        "content": "不着朝衣着綵衣，欢然膝下永相依。\n兄兄弟弟同真乐，物物人人共息机。\n三釡晨昏归省定，一时裘马任轻肥。\n长为不施其亲者，免被无穷有识讥。",
        "dynasty": "宋",
        "collection_info": null
    },
    {
        "title": "读庄子人间世",
        "author": "邹浩",
        "content": "巵言吾久得南华，每一开编一叹嗟。\n尘表物从何处去，人间世自莫能加。\n不知养虎但生事，未始有回真作家。\n此意于今妙相契，却惭书读谩盈车。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "未始有回无不可，焉能□□亦何伤。\n得师虽晚犹堪救，万事纷纷付两忘。",
        "dynasty": "宋",
        "collection_info": null
    },
    {
        "title": "闻愈清老游天台",
        "author": "邹浩",
        "content": "不作寒岩枯木身，又随云起别芜城。\n大方广寺果随喜，苦集灭人应奉迎。\n山色何如霍山色，溪声孰似偃溪声。\n莫教却被阿兰笑，此箇老翁犹相生。",
        "dynasty": "宋",
        "collection_info": null
    },
    {
        "title": "岑老书云远老法堂上草深一丈矣",
        "author": "邹浩",
        "content": "建隆无復旧行踪，石塔开堂得远公。\n衣挂六铢收法界，草深一丈见家风。\n也知是汝远狮子，不分饶他岑大虫。\n何日扬州船子去，木兰花裏问真空。",
        "dynasty": "宋",
        "collection_info": null
    },
    {
        "title": "寄上方安老",
        "author": "邹浩",
        "content": "西亭会面即移船，迹扫青青翠竹前。\n目击已知心照了，对谈何必日留连。\n禅堂仙阁谁三界，岭月淮云自一天。\n偶此诗成更吟咏，飞来鸥鹭亦欣然。",
        "dynasty": "宋",
        "collection_info": null
    },
    {
        "title": "敬超先  其一",
        "author": "邹浩",
        "content": "此地凭熊几使君，敬公名姓独超羣。\n不因健笔曾推美，纵使忘形岂得闻。\n词翰莫窥真体要，江山犹带旧风云。\n我来访古惟高义，追想区区只自勤。",
        "dynasty": "宋",
        "collection_info": null
    },
    {
        "title": "敬超先  其二",
        "author": "邹浩",
        "content": "拾遗流落困埃尘，海内忘形有使君。\n长似汉中情义笃，不同常侍死生分。\n一时燥湿知难变，万里经营想更勤。\n管鲍不忘公亦在，高风犹得后人闻。",
        "dynasty": "宋",
        "collection_info": null
    },
    {
        "title": "寄子发",
        "author": "邹浩",
        "content": "梅花春裏送君行，忽已芙蕖照眼明。\n握手定须酬故约，凭栏犹切念高情。\n下帷静与忘言会，扇枕凉随喜气生。\n只恐悬悬亦知我，有时清梦到昭平。",
        "dynasty": "宋",
        "collection_info": null
    },
    {
        "title": "寄蒋彦回",
        "author": "邹浩",
        "content": "澄庵一别两炎风，回瞩潇湘兴莫穷。\n木耸云山常献瑞，鼎收龙虎妙成功。\n精神迥出拘挛外，日月都归笑傲中。\n闻说芝园转增胜，杖藜行欲遶芳丛。",
        "dynasty": "宋",
        "collection_info": null
    },
    {
        "title": "寄朱彦明",
        "author": "邹浩",
        "content": "义薄云霄世几人，零陵邑宰迥超伦。\n能明圣主恢洪造，曾是童儿谒紫宸。\n衡岳深蟠心不动，重湖闳写惠常均。\n别来眉宇知何似，日冀恩还得款亲。",
        "dynasty": "宋",
        "collection_info": null
    },
    {
        "title": "寄霞老",
        "author": "邹浩",
        "content": "闻说高山寺，崇宁赐额新。\n长为祝圣地，无復寓居人。\n佛殿焚修肃，僧窗挂搭频。\n西来祖师意，从此出埃尘。",
        "dynasty": "宋",
        "collection_info": null
    },
    {
        "title": "伯和见过",
        "author": "邹浩",
        "content": "参军跋马瘴江滨，一笑相逢意转亲。\n偶復面论前日事，恍疑身是隔生人。\n风随玉麈倾新盖，暑避冰姿返旧轮。\n八卦森森照归路，为君留饮判经旬。",
        "dynasty": "宋",
        "collection_info": null
    },
    {
        "title": "贯道",
        "author": "邹浩",
        "content": "沈冥谁復似当时，九陌尘中偶得之。\n洁已已能成玉雪，为人犹自作蓍龟。\n门前车马喧喧过，室内干坤默默知。\n一语不随人事变，与君陈阔岂无期。",
        "dynasty": "宋",
        "collection_info": null
    },
    {
        "title": "寄道林琳老",
        "author": "邹浩",
        "content": "宝所从来指道林，人间天上总回心。\n自他初不毫端隔，悲智常随愿力深。\n风带洞庭供爽籁，云携紫盖献层阴。\n会须一瓣旃檀去，四句偈闻师子音。",
        "dynasty": "宋",
        "collection_info": null
    },
    {
        "title": "寄祁阳义明",
        "author": "邹浩",
        "content": "散轩萧散万缘空，寂寂炉烟驻晓风。\n宾主不知谁合散，江山何许自西东。\n有时黄卷倚龛外，无数碧云生句中。\n好是心如大圆镜，光能照我路岐通。",
        "dynasty": "宋",
        "collection_info": null
    },
    {
        "title": "寄长沙何子玉",
        "author": "邹浩",
        "content": "一瓯难忘雪云轻，濯尽氛埃彻骨清。\n瑞气遶龙应满意，薫风留日正多情。\n黄金照地人间肃，白鹤飞泉物外鸣。\n只待五湖归兴动，扁舟擘浪去寻盟。",
        "dynasty": "宋",
        "collection_info": null
    },
    {
        "title": "寄公安令孙仲恭",
        "author": "邹浩",
        "content": "得君宁独为葭莩，两度湘中睠我殊。\n兵拥渡江犹缱绻，颿催离寺尚踌蹰。\n莱公庙北民歌鲁，贾傅城东地入吴。\n会面不知何日再，但观休显继龙图。",
        "dynasty": "宋",
        "collection_info": null
    },
    {
        "title": "寄华光仁老",
        "author": "邹浩",
        "content": "越州刺史越州僧，曾是龙华同会人。\n偶向祝融峰下过，便从香积钵中亲。\n毫端宝刹重重现，句裏藏机一一新。\n正是连天鴈回日，此心先已到江滨。",
        "dynasty": "宋",
        "collection_info": null
    },
    {
        "title": "敷文",
        "author": "邹浩",
        "content": "赦书该得尽量移，君到衡阳适及期。\n将谓南徐须近便，那知北望尚覊縻。\n人情既久应相好，气候无它亦自宜。\n造物此心君会否，少留同我返茅茨。",
        "dynasty": "宋",
        "collection_info": null
    },
    {
        "title": "圣钦",
        "author": "邹浩",
        "content": "人生相得贵知心，况復鸰原有断金。\n但使连墻非异趣，何须会面乃同襟。\n药囊警动苍生念，茗椀招回梁甫吟。\n早晚鲈鱼促归去，为君聊驻马骎骎。",
        "dynasty": "宋",
        "collection_info": null
    },
    {
        "title": "正彦",
        "author": "邹浩",
        "content": "东堂当日偶差肩，屈指今逾二十年。\n君作长官邻邑内，我为迁客此江边。\n时乖出处宜安土，道在穷通莫问天。\n只恐頖宫真拜勑，无因重获奉周旋。",
        "dynasty": "宋",
        "collection_info": null
    },
    {
        "title": "送米  其一",
        "author": "邹浩",
        "content": "甑中如见欲生尘，不待人言廪自倾。\n虽阻负归同子路，且知书帖异贞卿。\n邻僧市井应无迹，野雀阶除亦有情。\n却想万钟安享者，孰云天地极均平。",
        "dynasty": "宋",
        "collection_info": null
    },
    {
        "title": "送米  其二",
        "author": "邹浩",
        "content": "鼓腹从今得果然，不须称美道州前。\n一箪颇异山雌意，满钵还同香积天。\n糁作藜羮夸举挟，剖为钓饵戏沉渊。\n只疑好事传将去，饭颗兴嘲有谪仙。",
        "dynasty": "宋",
        "collection_info": null
    },
    {
        "title": "送米  其三",
        "author": "邹浩",
        "content": "数亩非无负郭田，川途修阻故萧然。\n得君远胜子舆友，使我非无漂母怜。\n未拟更求佳传报，且先分当酒家钱。\n亲朋只愿长相见，归饱丰穰不计年。",
        "dynasty": "宋",
        "collection_info": null
    },
    {
        "title": "食荔枝",
        "author": "邹浩",
        "content": "曾向新州食荔枝，黄堂酒罢即言归。\n含香温玉还相遇，定是恩光照客衣。",
        "dynasty": "宋",
        "collection_info": null
    },
    {
        "title": "种荔枝",
        "author": "邹浩",
        "content": "高堂怀核谩栽培，一一红根破绿苔。\n携入乡邦吾第一，风流知自岭南来。",
        "dynasty": "宋",
        "collection_info": null
    },
    {
        "title": "遗酒",
        "author": "邹浩",
        "content": "载酒来过亦可怜，持杯先已口流涎。\n香浮八桂风光胜，波动兼金月影圆。\n共醉有时依竹卧，独醒无復愧渔船。\n此中天地尤安稳，莫向尘埃盛处传。",
        "dynasty": "宋",
        "collection_info": null
    },
    {
        "title": "道人徐清自南来彦和莹中才叔并令寄声",
        "author": "邹浩",
        "content": "吉语传来喜可知，岂无神物共扶持。\n但怜四载遭三黜，偶与三公作四夔。\n海上飓风应骤息，岭边炎瘴亦潜衰。\n相从会有还归日，却向江乡话此时。",
        "dynasty": "宋",
        "collection_info": null
    },
    {
        "title": "滩声",
        "author": "邹浩",
        "content": "江流随落復随生，巧作滩声入户庭。\n六律五音无不有，人谁如我饱曾听。",
        "dynasty": "宋",
        "collection_info": null
    },
    {
        "title": "喜雨",
        "author": "邹浩",
        "content": "午梦初残日正炎，坐来滂沛泻高檐。\n凉生几席心如水，聊拂尘编理旧籤。",
        "dynasty": "宋",
        "collection_info": null
    },
    {
        "title": "思聊斋",
        "author": "邹浩",
        "content": "頖宫聊尔耳，卒岁亦优游。\n昔已腾佳誉，今应属胜流。\n竹声锵密雪，桂影弄高秋。\n为尔犹牵思，天涯一转头。",
        "dynasty": "宋",
        "collection_info": null
    },
    {
        "title": "寄邓德甫",
        "author": "邹浩",
        "content": "高山顶上偶相逢，千尺孤松霜雪中。\n不可亲疏真道广，未尝喜愠信心空。\n衡门笑咏尘方远，太学声名日自隆。\n行就车头舣归楫，拟将周易问穷通。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "吟罢新诗復自谣，欣然一笑静中超。\n鸣鷄吠犬芭蕉外，欲与论心不可招。",
        "dynasty": "宋",
        "collection_info": null
    },
    {
        "title": "寄元老  其一",
        "author": "邹浩",
        "content": "琴边聊现宰官身，回忆来仙尚有情。\n鸟鹊远从檐外集，鲤鱼俄向眼中明。\n閒将永日供黄卷，静纳薫风擢紫英。\n更得香山巧相对，一如眉宇照人清。",
        "dynasty": "宋",
        "collection_info": null
    },
    {
        "title": "寄元老  其二",
        "author": "邹浩",
        "content": "欲知别后事如何，门巷苔生雀可罗。\n偏称解衣槃礴臝，真为静处萨婆诃。\n鬼神密护炉中药，风雨深藏壁上梭。\n惟是葛藤犹入念，有时西望笑呵呵。",
        "dynasty": "宋",
        "collection_info": null
    },
    {
        "title": "得廉彦书",
        "author": "邹浩",
        "content": "九曲池边见老僧，君为前导启重扃。\n十年空忆扬州梦，万里遥瞻长者形。\n龙断冥心同委吏，天涯随分作孤星。\n何当鸣指相逢去，珍重楞伽四卷经。",
        "dynasty": "宋",
        "collection_info": null
    },
    {
        "title": "元老寄惠香山",
        "author": "邹浩",
        "content": "毗耶居士有神功，断取香山置掌中。\n五分普令薫法界，一时倶送与仙翁。\n岩头云澹晖晖日，洞口烟横细细风。\n可但吾心今莫逆，香岩于此获圆通。",
        "dynasty": "宋",
        "collection_info": null
    },
    {
        "title": "道正移爇𦰡来",
        "author": "邹浩",
        "content": "仙家春色不曾空，亦有𧄒𦰡占暖风。\n丹桂叶舒推重碧，蟠桃花发避深红。\n尽教带土培轩外，行欲移根过浙中。\n最好高堂归献寿，年年光映棣花丛。",
        "dynasty": "宋",
        "collection_info": null
    },
    {
        "title": "题慈德寺颐堂为长老宗颢作",
        "author": "邹浩",
        "content": "龙隐岩前忽转头，翛然瓶锡此淹留。\n十方法界元无限，一片心田自有秋。\n草木曲躬归白足，江山依位拱青眸。\n我来不问西来意，独喜茶香啜满瓯。",
        "dynasty": "宋",
        "collection_info": null
    },
    {
        "title": "白龙洞",
        "author": "邹浩",
        "content": "洞门寂寂昼常阴，谁识行天济物心。\n金翅影沉超永劫，玉毫光现契圆音。\n滂沱普润三千界，叆叇浓兴一万寻。\n天子六龙方在御，不应头角閟幽深。",
        "dynasty": "宋",
        "collection_info": null
    },
    {
        "title": "简何秀才求龙眼栽",
        "author": "邹浩",
        "content": "顷年曾食荔枝奴，补益令人智有余。\n闻说君家多此木，可能分榦入吾庐。",
        "dynasty": "宋",
        "collection_info": null
    },
    {
        "title": "汩罗",
        "author": "邹浩",
        "content": "忠洁云亡几百秋，汨罗江水湛清流。\n是非折衷无夫子，直至如今口未休。",
        "dynasty": "宋",
        "collection_info": null
    },
    {
        "title": "读郭有道传",
        "author": "邹浩",
        "content": "隐不违亲与俗通，危言覈论绝胸中。\n纷纷禁锢知名者，何事全无有道风。",
        "dynasty": "宋",
        "collection_info": null
    },
    {
        "title": "闻市中遗火殆尽  其一",
        "author": "邹浩",
        "content": "市井纔如一小虚，更堪回禄扫成墟。\n从今匕箸知何有，百煎江流瀹野蔬。",
        "dynasty": "宋",
        "collection_info": null
    },
    {
        "title": "闻市中遗火殆尽  其二",
        "author": "邹浩",
        "content": "锥刀利害日相摩，生火由来势自多。\n咫尺长江水何限，不能飞洒奈炎何。",
        "dynasty": "宋",
        "collection_info": null
    },
    {
        "title": "闻市中遗火殆尽  其三",
        "author": "邹浩",
        "content": "何暇从容白丈人，火边绠缶定纷纷。\n徙薪曲突非无策，自是当时藐不闻。",
        "dynasty": "宋",
        "collection_info": null
    },
    {
        "title": "来仙阁",
        "author": "邹浩",
        "content": "偶向人间作谪仙，翛然来此住经年。\n君臣鼎内重相合，日月壶中独自圆。\n过恶已除丹简上，姓名犹在紫霞前。\n一朝驾却飞鸾去，留得风声举世传。",
        "dynasty": "宋",
        "collection_info": null
    },
    {
        "title": "玉虚观",
        "author": "邹浩",
        "content": "山腰制作迩来新，斧凿纔终便掩门。\n独殿纷纷罗杞棘，老君寂寂看鷄豚。\n烟凝迭嶂为香火，风韵疏松作道言。\n借问羽衣何处去，一齐归屋抱儿孙。",
        "dynasty": "宋",
        "collection_info": null
    },
    {
        "title": "存之",
        "author": "邹浩",
        "content": "品目从来号智囊，保身何事缺堤防。\n青钱得谤由东府，白简绳愆到北堂。\n朝散郎应无所惜，太夫人岂不忧伤。\n平生尽入禅师室，到此方知道力强。",
        "dynasty": "宋",
        "collection_info": null
    },
    {
        "title": "澹山",
        "author": "邹浩",
        "content": "目击何人妙得知，谩携斧子住岩隈。\n衔花无復鸟兴供，运木有时神倒栽。\n丈室每思云外去，沱山长记雨中来。\n凭师更展慈悲力，早使回头一笑开。",
        "dynasty": "宋",
        "collection_info": null
    },
    {
        "title": "大平",
        "author": "邹浩",
        "content": "大施门开陆海中，一时缁素许参同。\n纵横只见山河露，消息宁知车马通。\n帝网重重含宝刹，法轮日日转龙宫。\n何当去作庞居士，笑指庭花问祖风。",
        "dynasty": "宋",
        "collection_info": null
    },
    {
        "title": "勉萧尉秀实别刻磨崖",
        "author": "邹浩",
        "content": "忠义能令金石开，至今凛凛动昭回。\n彼苍欲作无穷计，此事欣逢不世才。\n浄扫烟霞留健笔，巧分鸾凤过浯台。\n亦宜爱日成君志，侧席知名即诏来。",
        "dynasty": "宋",
        "collection_info": null
    },
    {
        "title": "高山",
        "author": "邹浩",
        "content": "莫道高山老古锥，歘令金碧照崔嵬。\n神通未必输摩诘，眼浄方能识万回。\n捧打室中纷似雨，鼓椎堂上吼如雷。\n天长地久君王寿，从此宗风亘未来。",
        "dynasty": "宋",
        "collection_info": null
    },
    {
        "title": "吕四  其一",
        "author": "邹浩",
        "content": "市门风义有谁知，旋打长船待我归。\n秋入江湖正潇洒，欢然鸣艣去如飞。",
        "dynasty": "宋",
        "collection_info": null
    },
    {
        "title": "吕四  其二",
        "author": "邹浩",
        "content": "摇转船头顺碧波，日行五百未为多。\n三湘二浙虽辽远，尚及家庭赏芰荷。",
        "dynasty": "宋",
        "collection_info": null
    },
    {
        "title": "吕四  其三",
        "author": "邹浩",
        "content": "平生亲友谩纷纷，有几书来寂寞滨。\n二十万钱捐不惜，可怜湖外有斯人。",
        "dynasty": "宋",
        "collection_info": null
    },
    {
        "title": "吕四  其四",
        "author": "邹浩",
        "content": "鸿鴈嗈嗈正北飞，为传消息到庭闱。\n不须过作风波虑，已有新船稳送归。",
        "dynasty": "宋",
        "collection_info": null
    },
    {
        "title": "吕四  其五",
        "author": "邹浩",
        "content": "潇湘起柁出江湖，日日干坤展画图。\n白酒红鱼对妻子，鸱夷还似此行无。",
        "dynasty": "宋",
        "collection_info": null
    },
    {
        "title": "闻王若愚除桂帅",
        "author": "邹浩",
        "content": "鸾台凤阁并门居，同荷先皇奬眷殊。\n谏草悠悠空皎日，年华忽忽几青蒲。\n朝廷择帅君来越，乡里容身我念吴。\n万事循环总如此，目前何必较荣枯。",
        "dynasty": "宋",
        "collection_info": null
    },
    {
        "title": "寄清老",
        "author": "邹浩",
        "content": "自来渔父好家风，一片潇湘晚钓中。\n伊昔放言知莫逆，于今亲到得参同。\n金章寂寂残初梦，汀草依依照短篷。\n德秀虽亡次山在，怅回青眼送飞鸿。",
        "dynasty": "宋",
        "collection_info": null
    },
    {
        "title": "览镜戏作  其一",
        "author": "邹浩",
        "content": "寒时骤热热时寒，一等阴阳几百般。\n髮脱面黄肌肉痩，北人应作岭蛮看。",
        "dynasty": "宋",
        "collection_info": null
    },
    {
        "title": "览镜戏作  其二",
        "author": "邹浩",
        "content": "赤脚蛮中过一年，受持读诵日精専。\n只应果满同诸佛，丈六金身色莹然。",
        "dynasty": "宋",
        "collection_info": null
    },
    {
        "title": "元礼",
        "author": "邹浩",
        "content": "来往憧憧多故人，几能于此欵柴门。\n红莲绿水还初兴，青草黄茅得细论。\n陡觉炎氛开日月，坐令爽气满干坤。\n匪朝恩锡归田去，只恐烦君费酒樽。",
        "dynasty": "宋",
        "collection_info": null
    },
    {
        "title": "元礼乘渔船见访作此戏之",
        "author": "邹浩",
        "content": "一棹翛然一幅巾，汀鸥集处亦逡巡。\n功名正逐天机露，不似钓鱼船上人。",
        "dynasty": "宋",
        "collection_info": null
    },
    {
        "title": "九日追和去年所作",
        "author": "邹浩",
        "content": "茱萸黄菊占秋光，休叹佳时在瘴乡。\n饮罢此身归有日，明明天子正当阳。",
        "dynasty": "宋",
        "collection_info": null
    },
    {
        "title": "清华阁",
        "author": "邹浩",
        "content": "泉石清华世岂知，萧然无是亦无非。\n二年于此陪鸥鹭，收得閒中勋业归。",
        "dynasty": "宋",
        "collection_info": null
    },
    {
        "title": "读论语",
        "author": "邹浩",
        "content": "仲尼初不离灵台，请业门人日日来。\n一念回光是论语，何须尘简面前开。",
        "dynasty": "宋",
        "collection_info": null
    },
    {
        "title": "谢仁老寄所画李长者出山相五首  其一",
        "author": "邹浩",
        "content": "虎腰黄卷动昭回，无数人天心眼开。\n不是机锋妙相契，是渠那肯出山来。",
        "dynasty": "宋",
        "collection_info": null
    },
    {
        "title": "谢仁老寄所画李长者出山相五首  其二",
        "author": "邹浩",
        "content": "香云郁郁覆江城，来现开元长者身。\n八十卷经都论了，却将无说示常人。",
        "dynasty": "宋",
        "collection_info": null
    },
    {
        "title": "谢仁老寄所画李长者出山相五首  其三",
        "author": "邹浩",
        "content": "碧潭秋霁禅师笔，白月天空论主形。\n是幻是真分不得，为人重说互严经。",
        "dynasty": "宋",
        "collection_info": null
    },
    {
        "title": "谢仁老寄所画李长者出山相五首  其四",
        "author": "邹浩",
        "content": "贝叶卷文无表示，于菟曳尾不求怜。\n昻藏岂是维摩诘，终日相从也默然。",
        "dynasty": "宋",
        "collection_info": null
    },
    {
        "title": "谢仁老寄所画李长者出山相五首  其五",
        "author": "邹浩",
        "content": "一真境界孰能参，赖有斯人作指南。\n更赖殷勤招唤得，不知流落在烟岚。",
        "dynasty": "宋",
        "collection_info": null
    },
    {
        "title": "钦道",
        "author": "邹浩",
        "content": "谁谓南方世乏人，斯人见义若风生。\n吉凶祸福略无惜，父子弟兄同此情。\n袖裏珠光携合浦，胸中潭影到昭平。\n它年野史谁操笔，定以青编着姓名。",
        "dynasty": "宋",
        "collection_info": null
    },
    {
        "title": "读张氏金塘阡表",
        "author": "邹浩",
        "content": "大笔从来不妄褒，特于阡表勇挥毫。\n当年种德已如此，今日里门宜自高。\n云带洞山常蔼蔼，雨钟明水转滔滔。\n追荣更有丰碑在，行矣巍然压巨鳌。",
        "dynasty": "宋",
        "collection_info": null
    },
    {
        "title": "闻周仲修復致仕",
        "author": "邹浩",
        "content": "继述嘉谋圣主知，拂衣缘底便言归。\n往而能返非难事，安不忘危是识机。\n西子扁舟藏国艶，鲈鱼一筯出江肥。\n公乎有地相容否，纔脱拘挛去似飞。",
        "dynasty": "宋",
        "collection_info": null
    },
    {
        "title": "闻朱世英再知江宁府",
        "author": "邹浩",
        "content": "归领真祠未几时，牙兵重展旧旌旗。\n向来孰不歌来暮，今去欢然释去思。\n竹马渡江腾骏足，甘棠拂户动高枝。\n钟山只恐违初兴，径入鹓行侍玉墀。",
        "dynasty": "宋",
        "collection_info": null
    },
    {
        "title": "示长卿二绝  其一",
        "author": "邹浩",
        "content": "慑处炎荒已二年，亲朋书问亦茫然。\n独君风义能终始，不管烟岚肯着鞭。",
        "dynasty": "宋",
        "collection_info": null
    },
    {
        "title": "示长卿二绝  其二",
        "author": "邹浩",
        "content": "一别和州二十年，山长水阔去无缘。\n因君说起外家事，特地栏边心怅然。",
        "dynasty": "宋",
        "collection_info": null
    },
    {
        "title": "示二黄",
        "author": "邹浩",
        "content": "摩尼超出衲衣中，五色随方照不穷。\n八万四千清浄眼，一齐开了见真空。",
        "dynasty": "宋",
        "collection_info": null
    },
    {
        "title": "夜闻鸣桹  其一",
        "author": "邹浩",
        "content": "鸣桹声响五更初，恰似京城叩木鱼。\n梦裏犹疑趁朝晚，几回惊起揽衣裾。",
        "dynasty": "宋",
        "collection_info": null
    },
    {
        "title": "夜闻鸣桹  其二",
        "author": "邹浩",
        "content": "渔人于我本无情，我自情生梦裏惊。\n惊起却眠方记得，新条不得到京城。",
        "dynasty": "宋",
        "collection_info": null
    },
    {
        "title": "书喜",
        "author": "邹浩",
        "content": "仲冬月吉吉可知，日南长至恩光期。\n一阳火復验内揵，八陛圆坛严上仪。\n玉辂回銮天倍喜，金鷄肆赦人均禧。\n倚门朝夕可寛念，綵衣归去今其时。",
        "dynasty": "宋",
        "collection_info": null
    },
    {
        "title": "喜晴",
        "author": "邹浩",
        "content": "一阳初欲与时亨，便觉羣阴不敢行。\n寒雨断飞天皎洁，冷云收翳日晶明。\n泥干屐齿都无阻，气协花心倍有情。\n天运回旋吾道长，欣欣此际孰能名。",
        "dynasty": "宋",
        "collection_info": null
    },
    {
        "title": "仙宫庙",
        "author": "邹浩",
        "content": "千仞巉岩一径通，可扪天处是仙宫。\n婵娟并席谁家子，缥缈吹衣万窍风。\n初月淡笼眉拂拂，晚云低遶鬓𩮀𩮀。\n邦人不復知端的，但说常能助岁功。",
        "dynasty": "宋",
        "collection_info": null
    },
    {
        "title": "周御史庙",
        "author": "邹浩",
        "content": "忠言直节动天聪，名在昇平北斗中。\n阴德久宜家有后，光灵今与国无穷。\n庭前乌集当年柏，门外风生旧日骢。\n公不世情应我顾，一觞聊復以诚通。",
        "dynasty": "宋",
        "collection_info": null
    },
    {
        "title": "龙兴观有感",
        "author": "邹浩",
        "content": "自罢龙兴节，人间几岁穷。\n偶观尘榜暗，追感御炉穹。\n万事遗高躅，三清肃下风。\n钧天在何许，犹冀梦魂通。",
        "dynasty": "宋",
        "collection_info": null
    },
    {
        "title": "枯荷",
        "author": "邹浩",
        "content": "万顷菱荷一一荒，骈头相倚卧池塘。\n追惟弄日摇深绿，不谓凌风折败黄。\n饥鴈飞衔投远渚，寒鱼浮触动斜阳。\n那知凛凛梢云者，自有松筠傲雪霜。",
        "dynasty": "宋",
        "collection_info": null
    },
    {
        "title": "閒步",
        "author": "邹浩",
        "content": "冬来风雨併，今日偶晴明。\n况是亲朋集，聊将笑语行。\n青云随步武，朱鹭入逢迎。\n无限欣然思，都随指顾生。",
        "dynasty": "宋",
        "collection_info": null
    },
    {
        "title": "泛舟  其一",
        "author": "邹浩",
        "content": "乘兴扁舟过赵村，满家滩上水连云。\n欣然便欲寻源去，织女机边日未曛。",
        "dynasty": "宋",
        "collection_info": null
    },
    {
        "title": "泛舟  其二",
        "author": "邹浩",
        "content": "风浄一奁水镜，云开两行山屏。\n白鹭亦知人意，飞来伫立寒汀。",
        "dynasty": "宋",
        "collection_info": null
    },
    {
        "title": "登鹏高亭基",
        "author": "邹浩",
        "content": "野烧无踪知几年，故亭遗址尚依然。\n巍巍稳据山千仞，渺渺前当水一川。\n地展云衣深固护，天回松盖巧周旋。\n重兴栋宇非难事，坐使风光集绮筵。",
        "dynasty": "宋",
        "collection_info": null
    },
    {
        "title": "铜池",
        "author": "邹浩",
        "content": "匀迭滩头碎石，满添江面清流。\n聊向箇中儿戏，不知何处尘浮。",
        "dynasty": "宋",
        "collection_info": null
    },
    {
        "title": "示长卿",
        "author": "邹浩",
        "content": "君与我同庚子生，连年忧患亦纵横。\n天高休说不可问，心下直须深自明。\n运属时雍人正乐，祀严郊报礼初成。\n涤瑕荡垢知多少，行矣欣欣木再荣。",
        "dynasty": "宋",
        "collection_info": null
    },
    {
        "title": "送长卿  其一",
        "author": "邹浩",
        "content": "有口如钳方鲜语，无心似水始能思。\n杯中一片閒天地，占得新阳君与知。",
        "dynasty": "宋",
        "collection_info": null
    },
    {
        "title": "送长卿  其二",
        "author": "邹浩",
        "content": "阳朔千山与万山，生绡图写北人看。\n君今欵段穿云去，莫厌崎岖行路难。",
        "dynasty": "宋",
        "collection_info": null
    },
    {
        "title": "阳朔路",
        "author": "邹浩",
        "content": "云裏峰峦千万重，中间一路与天通。\n新阳已约为前导，回我车轮朝帝宫。",
        "dynasty": "宋",
        "collection_info": null
    },
    {
        "title": "寄长卿",
        "author": "邹浩",
        "content": "乌衔霁色朝迎马，蟾吐澄辉夜照眠。\n日月于君已如此，不须星历问行年。",
        "dynasty": "宋",
        "collection_info": null
    },
    {
        "title": "偶书",
        "author": "邹浩",
        "content": "朝天坊裏朝天客，拱北轩中拱北人。\n惟有苍苍知此意，只应潜为启严宸。",
        "dynasty": "宋",
        "collection_info": null
    },
    {
        "title": "寄参寥  其一",
        "author": "邹浩",
        "content": "云岫庵头挂钵囊，旃檀一瓣自馨香。\n建隆消息天然别，妙总流通笔放光。\n南岭梅花空自得，西湖沤鸟宛相望。\n师如水浄吾如月，照入清泠知有方。",
        "dynasty": "宋",
        "collection_info": null
    },
    {
        "title": "寄参寥  其二",
        "author": "邹浩",
        "content": "上东门外解船时，赴感汝阴师未归。\n松麈对谈能几日，瘴乡孤坐但忘机。\n珠腾甓社淮南冷，山折成都蜀道非。\n属耳朱絃谁莫逆，只应袖手看鸿飞。",
        "dynasty": "宋",
        "collection_info": null
    },
    {
        "title": "喜捷应方成",
        "author": "邹浩",
        "content": "上医医国有谁知，且集方书捷用之。\n疾苦一齐安乐后，自然遭遇太平时。",
        "dynasty": "宋",
        "collection_info": null
    },
    {
        "title": "他处梅自十月已开烂熳独此今方作花睹之欣然  其一",
        "author": "邹浩",
        "content": "惊怪江梅独未开，含芳元是待冬来。\n新阳夙驾无多日，已向枝头各自催。",
        "dynasty": "宋",
        "collection_info": null
    },
    {
        "title": "他处梅自十月已开烂熳独此今方作花睹之欣然  其二",
        "author": "邹浩",
        "content": "东君消息到梅梢，满眼轻盈渐解苞。\n遶树更忙须百匝，行看新様插云髾。",
        "dynasty": "宋",
        "collection_info": null
    },
    {
        "title": "他处梅自十月已开烂熳独此今方作花睹之欣然  其三",
        "author": "邹浩",
        "content": "梅将喜信自天来，光动书楼趁暖开。\n花比去年真箇好，一齐欣送我侬回。",
        "dynasty": "宋",
        "collection_info": null
    },
    {
        "title": "治梅圃  其一",
        "author": "邹浩",
        "content": "只有今年对此花，此花欣送我还家。\n呼童扫溉放花出，作意相从归去夸。",
        "dynasty": "宋",
        "collection_info": null
    },
    {
        "title": "治梅圃  其二",
        "author": "邹浩",
        "content": "中间篱障压根蟠，四面荆榛逼树攅。\n今日削除随手浄，放梅高出紫云端。",
        "dynasty": "宋",
        "collection_info": null
    },
    {
        "title": "放竹鷄",
        "author": "邹浩",
        "content": "鼓翅出樊笼，双飞意气同。\n便鸣泥滑滑，深应竹丛丛。\n善也还天性，时哉属岁丰。\n弋人情已得，宁復堕机中。",
        "dynasty": "宋",
        "collection_info": null
    },
    {
        "title": "拱梅亭",
        "author": "邹浩",
        "content": "陆沉无復似当年，高压云根气象全。\n四面山川趋指顾，一时草木避蕃鲜。\n垂檐鼎实须归帝，起槛龙香必动天。\n自我发挥人共乐，风流从此映来仙。",
        "dynasty": "宋",
        "collection_info": null
    },
    {
        "title": "怀长卿  其一",
        "author": "邹浩",
        "content": "香醅新拨一尊浓，准拟君来笑语同。\n缘底留连过初约，凭栏日日望归蓬。",
        "dynasty": "宋",
        "collection_info": null
    },
    {
        "title": "怀长卿  其二",
        "author": "邹浩",
        "content": "深情知在霈恩边，肯为閒花醉后颠。\n不是看山驻阳朔，即应倚担待长船。",
        "dynasty": "宋",
        "collection_info": null
    },
    {
        "title": "小树",
        "author": "邹浩",
        "content": "一株短短八九寸，四面青青千百枝。\n作供佛前偕瑞竹，移根石上入铜池。",
        "dynasty": "宋",
        "collection_info": null
    },
    {
        "title": "小雨",
        "author": "邹浩",
        "content": "梅圃初成尘土飞，早来烟雨便霏微。\n天时人事欣相得，可验蒙恩朝夕归。",
        "dynasty": "宋",
        "collection_info": null
    },
    {
        "title": "闻吴圣取还朝",
        "author": "邹浩",
        "content": "庚子频年忧患同，君依坟土我飘蓬。\n闻君已復云霄上，顾我须逃瘴雾中。\n学校他年齐出处，朝廷今日异穷通。\n敝庐归去无他事，惟愿时和岁岁丰。",
        "dynasty": "宋",
        "collection_info": null
    },
    {
        "title": "灯花甚奇",
        "author": "邹浩",
        "content": "草赦今朝锁北门，灯花来报我蒙恩。\n巧当楼阁中间立，高出光明几次繁。\n辽绝虽然如异域，生成本不间孤根。\n此身曲荷干坤力，仰答洪私它日论。",
        "dynasty": "宋",
        "collection_info": null
    },
    {
        "title": "山禽",
        "author": "邹浩",
        "content": "一鸟飞从何处来，归去归去声声催。\n炉烟正自山阁起，天意俄从云路开。\n三年至日阻为寿，万里膝下今当回。\n迎祥拜贶不胜喜，满引贺酒千百杯。",
        "dynasty": "宋",
        "collection_info": null
    },
    {
        "title": "用老杜至日怀太白韵怀诸弟",
        "author": "邹浩",
        "content": "罗拜为亲寿，遥知亦我思。\n阳生萱草色，心入棣华诗。\n帝泽来非久，莱衣戏不迟。\n为言多置酒，归趁赏花期。",
        "dynasty": "宋",
        "collection_info": null
    },
    {
        "title": "怀旧",
        "author": "邹浩",
        "content": "辛巳年冬导驾行，朝从太庙出青城。\n雪迎天仗徐徐舞，日向龙颜淡淡明。\n不待衔枚人自肃，惟观夹道喜相仍。\n今朝倍復如初盛，遥拱神京空此诚。",
        "dynasty": "宋",
        "collection_info": null
    },
    {
        "title": "至日依韵和老杜五首  其一",
        "author": "邹浩",
        "content": "岁月惊如弩发床，千官坛下又成行。\n燔柴香蔼六变乐，奠玉殷勤三上香。\n当日佩綪躬进酒，兹辰目断望垂裳。\n端诚舞蹈无因预，空想中天瑞气长。",
        "dynasty": "宋",
        "collection_info": null
    },
    {
        "title": "至日依韵和老杜五首  其二",
        "author": "邹浩",
        "content": "蛮风吹鬓鬓毛斑，非復登楼旧日颜。\n上主亦应怜久窜，孤臣尤切望今还。\n金鷄欢动栏杆外，綵服光生骨肉间。\n归去此恩何以报，惟将香火祝南山。",
        "dynasty": "宋",
        "collection_info": null
    },
    {
        "title": "至日依韵和老杜五首  其三",
        "author": "邹浩",
        "content": "黄宫初气重氤氲，喜色朝来便着人。\n知有归期亲望我，更无它事我思亲。\n堂前献寿开金盏，岭外蒙恩戴玉宸。\n一笑承颜胜六印，功名岂復羡仪秦。",
        "dynasty": "宋",
        "collection_info": null
    },
    {
        "title": "至日依韵和老杜五首  其四",
        "author": "邹浩",
        "content": "当关无復守门催，欲晓鸡声唤起来。\n一炷寿香瞻白髮，三杯贺酒写红灰。\n看棚尚倚天街柳，恩信先通桂岭梅。\n但喜奉身归膝下，自余皆是鲁禽杯。",
        "dynasty": "宋",
        "collection_info": null
    },
    {
        "title": "至日依韵和老杜五首  其五",
        "author": "邹浩",
        "content": "惭愧君恩似日长，终然倾否肇三阳。\n休思往事追华贯，且喜余生脱瘴乡。\n俛仰自知诚自幸，尊卑相守免相望。\n外炎内热从兹尽，别是人间一味凉。",
        "dynasty": "宋",
        "collection_info": null
    },
    {
        "title": "同仲亶长卿观梅",
        "author": "邹浩",
        "content": "雨后江山欲放春，更无一点旧风尘。\n对花若不饮一盏，却恐梅花解笑人。",
        "dynasty": "宋",
        "collection_info": null
    },
    {
        "title": "同长卿梅下饮茶",
        "author": "邹浩",
        "content": "不置一杯酒，惟煎两碗茶。\n须知高意别，用此对梅花。",
        "dynasty": "宋",
        "collection_info": null
    },
    {
        "title": "张纠惠吴洞簦",
        "author": "邹浩",
        "content": "茶选修仁方破碾，簦分吴洞忽当筵。\n君谟远矣知难作，试取一瓢江水煎。",
        "dynasty": "宋",
        "collection_info": null
    },
    {
        "title": "次韵和答稷臣见贻之句",
        "author": "邹浩",
        "content": "瘴疠侵凌鬓欲华，凤凰飞诏下天涯。\n有知病骨将枯日，忽遇灵丹蹑彩霞。\n赫赫千龄方启运，熙熙六合共为家。\n此恩碎首知难报，空感来篇似永嘉。",
        "dynasty": "宋",
        "collection_info": null
    },
    {
        "title": "次韵和李学文所示二篇  其一",
        "author": "邹浩",
        "content": "材气无双是陇西，扁舟还指旧山溪。\n非关吕览难更字，要使班输别造梯。\n尘外光阴归作者，道中消息在寥兮。\n它年峻捷黄金榜，路入三吴手重携。",
        "dynasty": "宋",
        "collection_info": null
    },
    {
        "title": "次韵和李学文所示二篇  其二",
        "author": "邹浩",
        "content": "大明端拱赭衣红，正想豪英入彀中。\n但使学优迎命达，莫将年少叹途穷。\n三秋水阔鱼依藻，一日天高鹤出笼。\n持我此篇归献寿，苍梧欢动晓来风。",
        "dynasty": "宋",
        "collection_info": null
    },
    {
        "title": "移汉阳",
        "author": "邹浩",
        "content": "汉阴丈人浑沌修，汉阳居士逍遥游。\n中分汉水共天地，能别此心惟白鸥。",
        "dynasty": "宋",
        "collection_info": null
    },
    {
        "title": "画山  其一",
        "author": "邹浩",
        "content": "几年密与画山邻，今日归航驻水滨。\n天亦有心酬我愿，敛云收雾日光新。",
        "dynasty": "宋",
        "collection_info": null
    },
    {
        "title": "画山  其二",
        "author": "邹浩",
        "content": "三峰阔展映天长，大巧由来未易量。\n我欲移归殿前去，万年千载对君王。",
        "dynasty": "宋",
        "collection_info": null
    },
    {
        "title": "画山  其三",
        "author": "邹浩",
        "content": "扫成屏障几千春，洗雨吹风转更明。\n应是天工醉时笔，重重粉墨尚纵横。",
        "dynasty": "宋",
        "collection_info": null
    },
    {
        "title": "展画亭",
        "author": "邹浩",
        "content": "丹青一笔妙难窥，万古长如初画时。\n浓淡干坤偏掩映，卷舒云雾巧追随。\n深藏尘表天元爱，不到炎方世岂知。\n展出高亭快人目，舍君风韵更谁为。",
        "dynasty": "宋",
        "collection_info": null
    },
    {
        "title": "小舟枕上",
        "author": "邹浩",
        "content": "船头鑚入北来风，继日连宵闭短篷。\n多少峰峦多少意，一齐收在枕屏中。",
        "dynasty": "宋",
        "collection_info": null
    },
    {
        "title": "登碧岩寺卢舍那瑞像阁  其一",
        "author": "邹浩",
        "content": "楼阁门开处处通，毗卢出现眼光中。\n为人重说二愚品，岩下滩声西北风。",
        "dynasty": "宋",
        "collection_info": null
    },
    {
        "title": "登碧岩寺卢舍那瑞像阁  其二",
        "author": "邹浩",
        "content": "我自南方稽首回，大千经卷出尘埃。\n十方三世都圆了，卢舍那尊金色开。",
        "dynasty": "宋",
        "collection_info": null
    },
    {
        "title": "登碧岩寺卢舍那瑞像阁  其三",
        "author": "邹浩",
        "content": "我住莲华法界中，尘尘刹刹本来同。\n旃檀一瓣聊兴供，吹满岩前万窍风。",
        "dynasty": "宋",
        "collection_info": null
    },
    {
        "title": "与梦立行入长安虚  其一",
        "author": "邹浩",
        "content": "恰到长安风色晴，一条石径坦然平。\n与君曳杖寻虚去，全似仙宫岭下行。",
        "dynasty": "宋",
        "collection_info": null
    },
    {
        "title": "与梦立行入长安虚  其二",
        "author": "邹浩",
        "content": "久不上船思上船，偶然纵步是长安。\n何须更望君平卜，但把虚名子细看。",
        "dynasty": "宋",
        "collection_info": null
    },
    {
        "title": "斗米滩",
        "author": "邹浩",
        "content": "粥饭都来一斗粮，滩前吃了倍苍黄。\n把如立作山头石，何似急行归故乡。",
        "dynasty": "宋",
        "collection_info": null
    },
    {
        "title": "捍门山",
        "author": "邹浩",
        "content": "扬子江头舟楫回，海门山对润州开。\n故乡归去六千里，先入捍门山裏来。",
        "dynasty": "宋",
        "collection_info": null
    },
    {
        "title": "过雉山  其一",
        "author": "邹浩",
        "content": "客睡当年託雉山，杜鹃声切枕难安。\n今朝归向山头过，不见杜鹃空梦残。",
        "dynasty": "宋",
        "collection_info": null
    },
    {
        "title": "过雉山  其二",
        "author": "邹浩",
        "content": "苾蒭曾向定中观，谓我南迁使可还。\n过了三年方语验，聊将一笑谢禅关。",
        "dynasty": "宋",
        "collection_info": null
    },
    {
        "title": "示寿宁长老如晓  其一",
        "author": "邹浩",
        "content": "十二年中独自春，应缘还现寿宁身。\n南方衲子闻知否，便是黄龙旧主人。",
        "dynasty": "宋",
        "collection_info": null
    },
    {
        "title": "示寿宁长老如晓  其二",
        "author": "邹浩",
        "content": "三关谁復识黄龙，大施门开振祖风。\n无限人天无限眼，一齐回向岭云中。",
        "dynasty": "宋",
        "collection_info": null
    },
    {
        "title": "示寿宁长老如晓  其三",
        "author": "邹浩",
        "content": "师在兴安我在昭，几年相望但云霄。\n谁知小出忽大遇，共折青柴带叶烧。",
        "dynasty": "宋",
        "collection_info": null
    },
    {
        "title": "示崇宁长老善资  其一",
        "author": "邹浩",
        "content": "五色云中有和烟，天长地久祝斯年。\n太平一曲凭师唱，响彻干坤万古传。",
        "dynasty": "宋",
        "collection_info": null
    },
    {
        "title": "示崇宁长老善资  其二",
        "author": "邹浩",
        "content": "独秀峰前是宝坊，坐令热恼变清凉。\n人人认得长安路，珍重旃檀一瓣香。",
        "dynasty": "宋",
        "collection_info": null
    },
    {
        "title": "与叶适正资长老同宿觉华山安福寺",
        "author": "邹浩",
        "content": "觉华山下古禅宫，鼎足蒲团午夜同。\n但有鷄声替钟鼓，更无僧影到帘栊。\n真情迥出忘情外，多语都归妙语中。\n转首是谁南与北，庭前桧柏亦生风。",
        "dynasty": "宋",
        "collection_info": null
    },
    {
        "title": "夜登台光亭示主人莫亢",
        "author": "邹浩",
        "content": "亭据炎方第一州，旌旗曾向此中留。\n台光不逐春光改，花影长随桂影浮。\n谁谓岭云收白雨，偶然莎径入青眸。\n它年南北遥相望，应记匆匆秉烛游。",
        "dynasty": "宋",
        "collection_info": null
    },
    {
        "title": "留别兴安唐叟元老推官  其一",
        "author": "邹浩",
        "content": "天绘亭边三载梦，石灰铺裏一时情。\n箇中不是同参得，胸次峥嵘何日平。",
        "dynasty": "宋",
        "collection_info": null
    },
    {
        "title": "留别兴安唐叟元老推官  其二",
        "author": "邹浩",
        "content": "风前火烈逢真玉，雪后大寒见老松。\n携得此心归北去，与君无处不相逢。",
        "dynasty": "宋",
        "collection_info": null
    },
    {
        "title": "留别兴安唐叟元老推官  其三",
        "author": "邹浩",
        "content": "幽居不许穿云到，宝阁仍忘破晓登。\n多少从来疑着处，一齐分付打包僧。",
        "dynasty": "宋",
        "collection_info": null
    },
    {
        "title": "留别龙城山主怀义  其一",
        "author": "邹浩",
        "content": "阳朔千山復万山，最深山处是松关。\n新诗吟罢无余事，一片真心云共閒。",
        "dynasty": "宋",
        "collection_info": null
    },
    {
        "title": "留别龙城山主怀义  其二",
        "author": "邹浩",
        "content": "仙阁龙城一望间，每来过我不如还。\n汀鸥犹集栏干外，应怪从今气象閒。",
        "dynasty": "宋",
        "collection_info": null
    },
    {
        "title": "留别龙城山主怀义  其三",
        "author": "邹浩",
        "content": "好事如师岂易逢，不辞趼足访行踪。\n挥残麈尾知难再，目断碧莲峰外峰。",
        "dynasty": "宋",
        "collection_info": null
    },
    {
        "title": "留别龙城山主怀义  其四",
        "author": "邹浩",
        "content": "青天无碍本来同，休向江边动别容。\n师似碧潭吾似月，东西南北总相逢。",
        "dynasty": "宋",
        "collection_info": null
    },
    {
        "title": "留别龙城山主怀义  其五",
        "author": "邹浩",
        "content": "三车黄叶止儿啼，一句何人妙得知。\n今日为师重说破，满轩风静月明时。",
        "dynasty": "宋",
        "collection_info": null
    },
    {
        "title": "寄巡铺温{是为}侍禁乃杲之弟也",
        "author": "邹浩",
        "content": "几日长亭復短亭，霜梅夹路喜相迎。\n风光总属君家管，霁色偏随马足生。\n老酒盈杯谁款曲，少陵佳句谩分明。\n回头安福前山晓，八桂苍苍无限情。",
        "dynasty": "宋",
        "collection_info": null
    },
    {
        "title": "山行示同游",
        "author": "邹浩",
        "content": "碧云堆裏共徜徉，莫厌扪天带夕阳。\n游徧桂州岩穴后，更无閒梦到南方。",
        "dynasty": "宋",
        "collection_info": null
    },
    {
        "title": "东山  其一",
        "author": "邹浩",
        "content": "我是来仙阁上仙，天教飞鹤过山颠。\n松篁为我生清韵，一似薫风初入絃。",
        "dynasty": "宋",
        "collection_info": null
    },
    {
        "title": "东山  其二",
        "author": "邹浩",
        "content": "七星峰顶绝纤埃，不负烟霞双眼开。\n昨日湘南遥指处，飞腾今向此中来。",
        "dynasty": "宋",
        "collection_info": null
    },
    {
        "title": "寄题妙峰阁慧照堂",
        "author": "邹浩",
        "content": "妙峰阁外云收翳，慧照堂中日放光。\n大地山河都见了，此心聊寄一垆香。",
        "dynasty": "宋",
        "collection_info": null
    },
    {
        "title": "叶筠元礼留饮  其一",
        "author": "邹浩",
        "content": "天造移居汉水湄，岭边欣与故人期。\n红灯暖照金波动，全胜来仙阁上时。",
        "dynasty": "宋",
        "collection_info": null
    },
    {
        "title": "叶筠元礼留饮  其二",
        "author": "邹浩",
        "content": "殷勤留我共清樽，无限情怀子细论。\n天色亦如人意好，晚来星斗满前轩。",
        "dynasty": "宋",
        "collection_info": null
    },
    {
        "title": "寓寿宁方丈州人求识面继来焚香作礼戏呈晓老",
        "author": "邹浩",
        "content": "维摩丈室一张床，暂寄清宵梦几场。\n却被閒人作禅看，竞来合掌要焚香。",
        "dynasty": "宋",
        "collection_info": null
    },
    {
        "title": "戏灵川令王洵仁仲",
        "author": "邹浩",
        "content": "长官贪着祖师禅，有甚心情问我船。\n一隻逃归两隻破，谩凭江槛望灵川。",
        "dynasty": "宋",
        "collection_info": null
    },
    {
        "title": "示仁仲  其一",
        "author": "邹浩",
        "content": "槎头一别十经年，月照黄茅梦不圆。\n今日北归恩赐与，相逢如在四禅天。",
        "dynasty": "宋",
        "collection_info": null
    },
    {
        "title": "示仁仲  其二",
        "author": "邹浩",
        "content": "一根烧笋共分甘，彷佛当年汉水南。\n红柿鸟残无此意，前三三与后三三。",
        "dynasty": "宋",
        "collection_info": null
    },
    {
        "title": "次韵和仁仲滑石铺泉轩",
        "author": "邹浩",
        "content": "长官心事古人前，碧玉峰峦碧玉泉。\n洗出北归烟瘴眼，光明欣睹太平年。",
        "dynasty": "宋",
        "collection_info": null
    },
    {
        "title": "假寐灵川报恩寺",
        "author": "邹浩",
        "content": "故人犹在驿亭边，暂向云房借榻眠。\n漏泄祖师多少意，松声都到小窗前。",
        "dynasty": "宋",
        "collection_info": null
    },
    {
        "title": "示舂陵顾林宗",
        "author": "邹浩",
        "content": "宼公楼下钓鱼船，横绝晴波已七年。\n邂逅莲宫论往事，恍疑同在夜摩天。",
        "dynasty": "宋",
        "collection_info": null
    },
    {
        "title": "见鲁直题陶商翁碑后有感",
        "author": "邹浩",
        "content": "石上犹新墨，忘情亦嘆嗟。\n殊恩但归骨，冷迹尚平沙。\n愿力消尘垢，瞻依盛宝花。\n人间几行泪，空洒玉川家。",
        "dynasty": "宋",
        "collection_info": null
    },
    {
        "title": "入湖南界  其一",
        "author": "邹浩",
        "content": "踏着湖南境界新，展开天宇浄无尘。\n增添喜色知多少，满眼雪峰如故人。",
        "dynasty": "宋",
        "collection_info": null
    },
    {
        "title": "入湖南界  其二",
        "author": "邹浩",
        "content": "北风吹满乱山云，山顶皑皑色尚新。\n怪得几朝寒暝日，元来留雪迓归轮。",
        "dynasty": "宋",
        "collection_info": null
    },
    {
        "title": "入湖南界  其三",
        "author": "邹浩",
        "content": "一自潇湘见雪飞，炎氛遮眼暗渔矶。\n今朝纔入湖南界，便睹玉光生翠微。",
        "dynasty": "宋",
        "collection_info": null
    },
    {
        "title": "入湖南界  其四",
        "author": "邹浩",
        "content": "北风吹面过如冰，也胜南风瘴水滨。\n莫向知亭嫌太冷，主人元是铁心人。",
        "dynasty": "宋",
        "collection_info": null
    },
    {
        "title": "入湖南界  其五",
        "author": "邹浩",
        "content": "薄薄阴云淡淡天，北风迎路彻重绵。\n从教捲起轿帘子，吹尽几年岚瘴烟。",
        "dynasty": "宋",
        "collection_info": null
    },
    {
        "title": "入湖南界  其六",
        "author": "邹浩",
        "content": "重重叠叠拥遥峰，总在轻烟薄雾中。\n疑是李成初画了，生绡千幅挂晴空。",
        "dynasty": "宋",
        "collection_info": null
    },
    {
        "title": "入湖南界  其七",
        "author": "邹浩",
        "content": "淡描深拂百千般，终日抬头不厌观。\n造物始初谁与様，定应曾得古图看。",
        "dynasty": "宋",
        "collection_info": null
    },
    {
        "title": "入湖南界  其八",
        "author": "邹浩",
        "content": "一等干坤一等山，纔分湖岭便多般。\n何如洗尽昏昏瘴，都作晴天万仞寒。",
        "dynasty": "宋",
        "collection_info": null
    },
    {
        "title": "入湖南界  其九",
        "author": "邹浩",
        "content": "折得梅枝插轿帘，路人惊怪簇巉岩。\n从教大担担将去，深入三家村裏谈。",
        "dynasty": "宋",
        "collection_info": null
    },
    {
        "title": "入湖南界  其一○",
        "author": "邹浩",
        "content": "短箫长笛鼓冬冬，簇纸为船棹晚风。\n送了鬼神无一事，大家赢得醉颜红。",
        "dynasty": "宋",
        "collection_info": null
    },
    {
        "title": "入湖南界  其一一",
        "author": "邹浩",
        "content": "鸡未鸣时整客衣，行行只恐日斜晖。\n米塘过了全州近，恰遇村人趁市归。",
        "dynasty": "宋",
        "collection_info": null
    },
    {
        "title": "入湖南界  其一二",
        "author": "邹浩",
        "content": "赤脚蛮中新出来，湖南逢着尽银钗。\n虽然未得凌波様，已会人人着草鞋。",
        "dynasty": "宋",
        "collection_info": null
    },
    {
        "title": "示崇宁长老允和",
        "author": "邹浩",
        "content": "安心得髓遇昇平，不似云门不解行。\n聊与祖师分半座，湘山顶上放光明。",
        "dynasty": "宋",
        "collection_info": null
    },
    {
        "title": "示澄庵庵主炳着  其一",
        "author": "邹浩",
        "content": "又向全州现此身，澄庵犹是旧时人。\n相逢休说途中事，且点茶来吃一巡。",
        "dynasty": "宋",
        "collection_info": null
    },
    {
        "title": "示澄庵庵主炳着  其二",
        "author": "邹浩",
        "content": "澄来澄去不知年，一片澄光月様圆。\n照破十方三世黑，大家同集世尊前。",
        "dynasty": "宋",
        "collection_info": null
    },
    {
        "title": "示澄庵庵主炳着  其三",
        "author": "邹浩",
        "content": "不肯南来伴我閒，若来何法可心安。\n直饶参得龄铁觜，也被昭州烟瘴漫。",
        "dynasty": "宋",
        "collection_info": null
    },
    {
        "title": "示张道人",
        "author": "邹浩",
        "content": "几年龙虎自相随，南斗延生恩赐归。\n霄汉路通鸾鹤在，不妨高蹑紫云飞。",
        "dynasty": "宋",
        "collection_info": null
    },
    {
        "title": "妙高亭",
        "author": "邹浩",
        "content": "四望山头老比丘，笑他思大浪经由。\n巧将三十三天好，都向青云青处收。\n金翅远投云际歇，银河低遶砌边流。\n高高更有堪行路，骑取沩山水牯牛。",
        "dynasty": "宋",
        "collection_info": null
    },
    {
        "title": "六一岩",
        "author": "邹浩",
        "content": "造物有所待，巉岩从此通。\n千峰豁前障，万象欻来同。\n涤览进江水，啸晴生虎风。\n谁知不朽事，成在笑谈中。",
        "dynasty": "宋",
        "collection_info": null
    },
    {
        "title": "喜长老永文方自外归",
        "author": "邹浩",
        "content": "荆棘丛中自在人，不知何处是埃尘。\n岩前逢着笑绝倒，也似炎荒金色身。",
        "dynasty": "宋",
        "collection_info": null
    },
    {
        "title": "文长老云山有训狐鸣即客至夜来鸣更异常",
        "author": "邹浩",
        "content": "我入山来亦偶然，初无消息与人传。\n训狐缘底潜知得，隔夜飞鸣报老禅。",
        "dynasty": "宋",
        "collection_info": null
    },
    {
        "title": "自淡山过暗岩",
        "author": "邹浩",
        "content": "淡中有味味真味，暗裏有明明更明。\n不是同来三大士，有谁能识此时情。",
        "dynasty": "宋",
        "collection_info": null
    },
    {
        "title": "观真珠花留戏陈莹中",
        "author": "邹浩",
        "content": "古观无人花自开，真珠颗颗映莓苔。\n留教合浦居士看，何似海边新蚌胎。",
        "dynasty": "宋",
        "collection_info": null
    },
    {
        "title": "示法轮长老景齐",
        "author": "邹浩",
        "content": "问碑碑已化为尘，却得同生庚子人。\n聊把此心论此事，颇疑前日是前身。\n云间岣嵝峰回礼，庭下娑罗花献春。\n更欲纵横见端的，夜来飞雨洗金轮。",
        "dynasty": "宋",
        "collection_info": null
    },
    {
        "title": "示云溪长老文庆",
        "author": "邹浩",
        "content": "与师应有缘，相见便欣然。\n径出牧牛室，共扪垂雨天。\n一真谁境界，万物自山川。\n放手无余事，归来汨碖眠。",
        "dynasty": "宋",
        "collection_info": null
    },
    {
        "title": "示方广长老从誉",
        "author": "邹浩",
        "content": "五百阿师何处来，天堂初不隔天台。\n灵泉飞作人间雨，法鼓腾为山下雷。\n对现此身谁彷佛，上方重阁正崔嵬。\n只应永刦观空眼，总向峰前欢喜开。",
        "dynasty": "宋",
        "collection_info": null
    },
    {
        "title": "题誉老无住阁",
        "author": "邹浩",
        "content": "不二门开刹海中，十方世界本来同。\n四威仪竟无所着，千手眼应如是通。\n弥勒当年曾示现，善才于此悉参同。\n而今我亦逢师处，聊击栏杆问祖风。",
        "dynasty": "宋",
        "collection_info": null
    },
    {
        "title": "自方广冒雨过高台示德澜长老",
        "author": "邹浩",
        "content": "云烟犹暝晓，杖屦已高台。\n眼向不危去，景从无外来。\n巧将新水墨，洒出旧尘埃。\n携得还天北，晴时阔展开。",
        "dynasty": "宋",
        "collection_info": null
    },
    {
        "title": "定林长老首座自合浦来以此示之",
        "author": "邹浩",
        "content": "已入高楼见弥勒，却寻旧路礼文殊。\n谁知垢腻衲衣内，总是摩尼无价珠。",
        "dynasty": "宋",
        "collection_info": null
    },
    {
        "title": "示万寿长老道琮",
        "author": "邹浩",
        "content": "万寿阁中逢故人，万年松下偶穿云。\n凭将五分真香爇，长对南山祝圣君。",
        "dynasty": "宋",
        "collection_info": null
    },
    {
        "title": "示衡岳寺善果庵道成庵主",
        "author": "邹浩",
        "content": "游了诸山问了禅，却来庵裏坐安然。\n何如一瓣焚香去，飞作祥云徧九天。",
        "dynasty": "宋",
        "collection_info": null
    },
    {
        "title": "示胜业寺长老有余  其一",
        "author": "邹浩",
        "content": "韶阳一曲有谁知，拍手相逢笑几时。\n偶向悦亭杉外立，元来传在最高枝。",
        "dynasty": "宋",
        "collection_info": null
    },
    {
        "title": "示胜业寺长老有余  其二",
        "author": "邹浩",
        "content": "八桂苍苍湘水南，师乡我客饱曾谙。\n五年不见今年见，犹得寒炉一夜谈。",
        "dynasty": "宋",
        "collection_info": null
    },
    {
        "title": "过洞庭风作",
        "author": "邹浩",
        "content": "洞庭波面忽如雷，万斛楼船舞一桮。\n为报冯夷莫相吓，尽曾经着暴风来。",
        "dynasty": "宋",
        "collection_info": null
    },
    {
        "title": "次韵答八十三外翁见招",
        "author": "邹浩",
        "content": "乃翁心事别，璧月到寒塘。\n欹枕三竿日，横经一炷香。\n尚思同燕麈，还欲对胡床。\n行矣拏舟去，金钟亦自将。",
        "dynasty": "宋",
        "collection_info": null
    },
    {
        "title": "招俞清老并简康远禅师  其一",
        "author": "邹浩",
        "content": "腰钱骑鹤上扬州，妄想空来事事休。\n惟有三竿风月在，待君同理钓鱼舟。",
        "dynasty": "宋",
        "collection_info": null
    },
    {
        "title": "招俞清老并简康远禅师  其二",
        "author": "邹浩",
        "content": "欲知何处是生缘，问取维摩室内天。\n渠若口钳无答语，竹西坚卧许安全。",
        "dynasty": "宋",
        "collection_info": null
    },
    {
        "title": "招俞清老并简康远禅师  其三",
        "author": "邹浩",
        "content": "石塔迢迢两闰余，潜知骨痩夺松枯。\n烦君为把公凭判，同过江来伴老夫。",
        "dynasty": "宋",
        "collection_info": null
    },
    {
        "title": "诗送晦叔先生  其一",
        "author": "邹浩",
        "content": "先生带花六十年，青春不老花长妍。\n金杯停手便索去，一片閒云飞上天。",
        "dynasty": "宋",
        "collection_info": null
    },
    {
        "title": "诗送晦叔先生  其二",
        "author": "邹浩",
        "content": "知是初平几代孙，双携日月弄干坤。\n人间有眼谁窥得，笑出常州西郭门。",
        "dynasty": "宋",
        "collection_info": null
    },
    {
        "title": "诗送晦叔先生  其三",
        "author": "邹浩",
        "content": "疾卧几为万鬼邻，金丹一粒遇高真。\n此身从此无他事，长作昇平击壤人。",
        "dynasty": "宋",
        "collection_info": null
    },
    {
        "title": "诗送晦叔先生  其四",
        "author": "邹浩",
        "content": "一别相逢復几时，东西南北酒盈巵。\n天机深远犹须决，莫便飞腾不我期。",
        "dynasty": "宋",
        "collection_info": null
    },
    {
        "title": "诗送晦叔先生  其五",
        "author": "邹浩",
        "content": "万里来归荷圣恩，焚香趺坐欲无言。\n羣仙若问谁堪度，为说冥心到本元。",
        "dynasty": "宋",
        "collection_info": null
    },
    {
        "title": "寄和庵主",
        "author": "邹浩",
        "content": "自从衡岳得高风，南北东西久未逢。\n惟有旃檀知此意，为传消息到中峰。",
        "dynasty": "宋",
        "collection_info": null
    },
    {
        "title": "简俞子恭",
        "author": "邹浩",
        "content": "东郭名园步可过，病余犹以路为多。\n何当略彴通新径，日日从君击壤歌。",
        "dynasty": "宋",
        "collection_info": null
    },
    {
        "title": "戏简钱济明  其一",
        "author": "邹浩",
        "content": "雨雪相仍势未休，御寒惟酒胜重裘。\n谁知旱久犹干涸，不见玉泉东向流。",
        "dynasty": "宋",
        "collection_info": null
    },
    {
        "title": "戏简钱济明  其二",
        "author": "邹浩",
        "content": "载酒无如君最频，年来缘底断音尘。\n只应咫尺谯门住，也学兵厨不送人。",
        "dynasty": "宋",
        "collection_info": null
    },
    {
        "title": "就舜谐觅石",
        "author": "邹浩",
        "content": "数峰寂寂卧苍苔，醉眼何曾略为开。\n乞与茅檐淡相对，要令云雨出山来。",
        "dynasty": "宋",
        "collection_info": null
    },
    {
        "title": "智岸将往钱塘索妙乐庵诗勉此为句",
        "author": "邹浩",
        "content": "向来杨处士，今作岸禅师。\n懒散元非我，熙怡竟有谁。\n长应心似水，不復口如碑。\n此处真安稳，何人妙得知。",
        "dynasty": "宋",
        "collection_info": null
    },
    {
        "title": "呈明远",
        "author": "邹浩",
        "content": "尔来无酒可沾唇，只恐傍人怪独醒。\n自笑金龟已当了，惠然谁復遣银瓶。",
        "dynasty": "宋",
        "collection_info": null
    },
    {
        "title": "枢侄以诗来次韵示之",
        "author": "邹浩",
        "content": "酷爱日长萤可聚，几人如古惜分阴。\n胸中万顷清凉地，莫遣俗尘乘间侵。",
        "dynasty": "宋",
        "collection_info": null
    },
    {
        "title": "读书",
        "author": "邹浩",
        "content": "谁能也学读书痴，园圃三年忘了窥。\n却恐主人如泄柳，谩携藜杖去何之。",
        "dynasty": "宋",
        "collection_info": null
    },
    {
        "title": "崇仁县君魏氏挽词  其一",
        "author": "邹浩",
        "content": "出自高明盛，归从望族贤。\n崇仁膺帝命，积善信家传。\n翌翌纔三世，冥冥忽九泉。\n空余可铭事，追继采蘩篇。",
        "dynasty": "宋",
        "collection_info": null
    },
    {
        "title": "崇仁县君魏氏挽词  其二",
        "author": "邹浩",
        "content": "猎猎霜郊路，铭旌捲朔风。\n堂前萱尚北，门外水犹东。\n貌入丹青冷，恩留祭享丰。\n乡人仰闺范，方看子孙隆。",
        "dynasty": "宋",
        "collection_info": null
    },
    {
        "title": "故通直强君挽词  其一",
        "author": "邹浩",
        "content": "白髮将年往，青衫甫宦游。\n从来四方志，曾未一分酬。\n幕府残机画，闾门失好修。\n惟余旧秦月，寂寂照新丘。",
        "dynasty": "宋",
        "collection_info": null
    },
    {
        "title": "故通直强君挽词  其二",
        "author": "邹浩",
        "content": "金丹犹在鼎，马鬛已成封。\n梦断飞云鹤，春归遶墓松。\n韦编元自若，藜杖竟谁从。\n赖有承家子，流光得所钟。",
        "dynasty": "宋",
        "collection_info": null
    },
    {
        "title": "龙图胡公挽词  其一",
        "author": "邹浩",
        "content": "华屋初成后，安车未用时。\n谁知五朝旧，俄与九原期。\n德映文恭显，名参修简垂。\n凄凉独心事，无復尽施为。",
        "dynasty": "宋",
        "collection_info": null
    },
    {
        "title": "龙图胡公挽词  其二",
        "author": "邹浩",
        "content": "正尔逢千载，何为不百年。\n龙图虚旧阁，马鬛启新阡。\n方寸留天鉴，清规入世传。\n韦平向来盛，端属子孙贤。",
        "dynasty": "宋",
        "collection_info": null
    },
    {
        "title": "龙图胡公挽词  其三",
        "author": "邹浩",
        "content": "知己如公少，还乡特地亲。\n分携能几日，闻语歘惊人。\n永念恩常在，深惭报未伸。\n从横泪交下，空洒朔风频。",
        "dynasty": "宋",
        "collection_info": null
    },
    {
        "title": "胡公郡君李氏挽词  其一",
        "author": "邹浩",
        "content": "先别人间去，由来天意微。\n初心在偕老，此日遽同归。\n镜掩孤鸾舞，津藏双剑飞。\n空存锦囊诰，依旧照霞衣。",
        "dynasty": "宋",
        "collection_info": null
    },
    {
        "title": "胡公郡君李氏挽词  其二",
        "author": "邹浩",
        "content": "正是家肥日，香奁晓不开。\n侍儿犹扇枕，良药已停杯。\n苹老残初荐，萱閒冷旧栽。\n只应有余庆，从此亘云来。",
        "dynasty": "宋",
        "collection_info": null
    },
    {
        "title": "故通仕孙公挽词  其一",
        "author": "邹浩",
        "content": "少微星忽坠，畴昔梦初圆。\n乡社崇新祭，书帷掩旧编。\n亭依金斗固，儿戏彩衣偏。\n踵续谁为傅，吁嗟高士贤。",
        "dynasty": "宋",
        "collection_info": null
    },
    {
        "title": "故通仕孙公挽词  其二",
        "author": "邹浩",
        "content": "君子不可见，先生无復遭。\n凶传俄一旦，吉养谩三刀。\n德与诸郎远，门将驷马高。\n伤心独南陌，松桧朔风号。",
        "dynasty": "宋",
        "collection_info": null
    },
    {
        "title": "故成纪李季侔挽词  其一",
        "author": "邹浩",
        "content": "命也端难诘，时乎竟莫来。\n门庭方白昼，冠带掩黄埃。\n万卷虚料理，千金废剸裁。\n遵承子将显，犹得慰泉台。",
        "dynasty": "宋",
        "collection_info": null
    },
    {
        "title": "故成纪李季侔挽词  其二",
        "author": "邹浩",
        "content": "师门深往好，姻党厚新情。\n正尔追谈笑，那知隔死生。\n松风传挽铎，垄月照铭旌。\n莫预东郊送，悲凉空此诚。",
        "dynasty": "宋",
        "collection_info": null
    },
    {
        "title": "故文安郡君刘氏挽词  其一",
        "author": "邹浩",
        "content": "鹫峰成记别，聊现大家身。\n瞬目超尘劫，随方得本真。\n忘忧残旧草，供祭冷初苹。\n独有闺门泪，澘然冬復春。",
        "dynasty": "宋",
        "collection_info": null
    },
    {
        "title": "故文安郡君刘氏挽词  其二",
        "author": "邹浩",
        "content": "愿力坚如母，翛然亦坐忘。\n羞兰虚孝养，偕老误荣光。\n浄域端何许，遗经只自香。\n它年盛追赠，犹得贲余芳。",
        "dynasty": "宋",
        "collection_info": null
    },
    {
        "title": "故承议李公挽词  其一",
        "author": "邹浩",
        "content": "荦荦豪英内，如公迥不羣。\n胸中妙庄老，笔下蔼机云。\n勋业知谁睹，声名只自闻。\n空余柏庄柏，弥望拱高坟。",
        "dynasty": "宋",
        "collection_info": null
    },
    {
        "title": "故承议李公挽词  其二",
        "author": "邹浩",
        "content": "甫毕荣亲愿，归休不计年。\n心冥尘竟远，善积子皆贤。\n万事残初梦，千龄掩逝川。\n登门独无路，追感倍悽然。",
        "dynasty": "宋",
        "collection_info": null
    },
    {
        "title": "亡原作忘，据四库本改友皇甫民望挽词  其一",
        "author": "邹浩",
        "content": "八行宜高选，胡为不享年。\n乡闾推往躅，几席积遗编。\n俛仰成千古，凄凉到九原。\n须知天报在，有子共称贤。",
        "dynasty": "宋",
        "collection_info": null
    },
    {
        "title": "亡原作忘，据四库本改友皇甫民望挽词  其二",
        "author": "邹浩",
        "content": "超然遗象数，非古亦非今。\n过我每终日，惟君同此心。\n绝编犹可续，折角竟难寻。\n已矣无由作，高山空自琴。",
        "dynasty": "宋",
        "collection_info": null
    },
    {
        "title": "阎求仁太博挽词  其一",
        "author": "邹浩",
        "content": "东国论交处，于今马鬛归。\n江山愁欲变，冠剑歘成非。\n事业知谁睹，声名只自飞。\n苍苍不容问，落日掩晴晖。",
        "dynasty": "宋",
        "collection_info": null
    },
    {
        "title": "阎求仁太博挽词  其二",
        "author": "邹浩",
        "content": "踵门寒日后，留语竟黄昏。\n能得几日别，遽为千古魂。\n根尘元自了，生死更何言。\n独有人间泪，随风落九原。",
        "dynasty": "宋",
        "collection_info": null
    },
    {
        "title": "强评事挽词  其一",
        "author": "邹浩",
        "content": "池亭春未改，宰木已鸣风。\n夙负三吴望，今邻万鬼中。\n潜光虽不辉，遗泽定难穷。\n它日高门泪，犹知驷马通。",
        "dynasty": "宋",
        "collection_info": null
    },
    {
        "title": "强评事挽词  其二",
        "author": "邹浩",
        "content": "不为明世得，已矣旧山川。\n青眼谁樽俎，黄金自简编。\n乡闾今昔异，门户子孙贤。\n我独从君晚，追惟更惨然。",
        "dynasty": "宋",
        "collection_info": null
    },
    {
        "title": "闾丘大夫挽词  其一",
        "author": "邹浩",
        "content": "鸳鸾纷集日，松桧掩新茔。\n持节空诸路，分符谩列城。\n闽山余旧峻，淮水漾前清。\n地下虽难作，功名凛似生。",
        "dynasty": "宋",
        "collection_info": null
    },
    {
        "title": "闾丘大夫挽词  其二",
        "author": "邹浩",
        "content": "营邱何处是，不復问归期。\n世事三吴冷，风霜八月悲。\n生平虽爵禄，身后只书诗。\n恩报嗟无及，初心折涕洟。",
        "dynasty": "宋",
        "collection_info": null
    },
    {
        "title": "跋漳浦李大忠微叔所藏书画尾",
        "author": "邹浩",
        "content": "岭表归来饭不足，负郭有田多未赎。\n何当卖剑成此谋，耕遍雨余春雨绿。",
        "dynasty": "宋",
        "collection_info": null
    },
    {
        "title": "澹山尹文老画像赞",
        "author": "邹浩",
        "content": "有时皱聚双眉，有时笑开双脸。\n澹山不解谩人，一任诸方点检。",
        "dynasty": "宋",
        "collection_info": null
    },
    {
        "title": "道乡赞二首  其一",
        "author": "邹浩",
        "content": "青草黄茅梦破，东阡西陌年丰。\n长与老农撃壌，不知身世穷通。",
        "dynasty": "宋",
        "collection_info": null
    },
    {
        "title": "道乡赞二首  其二",
        "author": "邹浩",
        "content": "昔时吏部侍郎，今日道乡居士。\n毕竟这箇是谁，一任更安名字。",
        "dynasty": "宋",
        "collection_info": null
    },
    {
        "title": "普融阁",
        "author": "邹浩",
        "content": "前身善财后老平，善知识处靡不到。\n十信生行回向地，等觉妙觉诸法门。\n一法门中义一句，须弥聚笔海量墨。\n亘未来际力书写，未来可尽写不尽。\n何况六位一切法，一一筭谕莫能及。\n老平于此不思议，第三手把龟手笔。\n一刹那间能事竟，一一微尘出经卷。\n三千世界微尘偈，一四天下微尘品。\n龙树传持所未会，悉在而今轮字裏。\n字字无增亦无减，四十二字谁举偈。\n大宝莲花忽开敷，帝网重重清浄土。\n十方三世佛菩萨，一时会集作证明。\n弥勒辨说巧称扬，文殊师利欣按顶。\n日用纵横日日新，此身普贤身内现。\n若人欲识老平身，即是毗卢无尽藏。",
        "dynasty": "宋",
        "collection_info": null
    },
    {
        "title": "莲华经赞",
        "author": "邹浩",
        "content": "心为工师笔斤斧，巧取莲花以为材。\n愿力基构次第崇，一刹那间能事毕。\n菩萨众星佛孤月，歘然出现此土中。\n种种说法利羣生，一一慈悲大方便。\n如父诱子出火宅，如主导商移宝城。\n如雨灌溉药品殊，花实根茎同一长。\n获普门通靡不应，道与非道对病药。\n过现未来佛所说，不增不减悉如是。\n宝积如来为证明，嶪岌巍峩分半座。\n此塔彼塔两现前，非一非二叵思议。\n谁将手擎至感慈，八万四千真塔様。\n无碍光从无纵出，徧非非想无间处。\n疑情照脱罪垢空，同证一乘无上觉。\n有如不信视龙女，八岁何知顿成佛。\n时不待人勿后悔，速向塔前勤懴礼。",
        "dynasty": "宋",
        "collection_info": null
    },
    {
        "title": "书合论后",
        "author": "邹浩",
        "content": "华严佛菩萨，悲智咸徧周。\n广开方便门，主伴互酬请。\n于无言说中，说法无数量。\n我读诵思惟，获从信根入。\n闇逢照世灯，病遇雪山药。\n无价大宝珠，衣内忽然得。\n愿尽未来际，满足普贤行。\n一切导师前，一一兴供养。\n一切众生前，一一作利益。\n持经继有人，悉冀同我愿。",
        "dynasty": "宋",
        "collection_info": null
    },
    {
        "title": "书楞伽经后",
        "author": "邹浩",
        "content": "牟尼净虚空，大慧舒光明。\n森然万象形，有目咸欣睹。\n疑解二俱脱，一切本如如。\n一一楞伽山，演说修多罗。\n稽首方便慈，功德无穷尽。\n我今如是了，是为报佛恩。",
        "dynasty": "宋",
        "collection_info": null
    },
    {
        "title": "陈莹中画像赞  其一",
        "author": "邹浩",
        "content": "凤阁鸾台何许，天涯地角周游。\n此老老而益壮，超然一段风流。",
        "dynasty": "宋",
        "collection_info": null
    },
    {
        "title": "陈莹中画像赞  其二",
        "author": "邹浩",
        "content": "了了了时非了，非非非处何非。\n要识此翁端的，试看笔下形仪。",
        "dynasty": "宋",
        "collection_info": null
    },
    {
        "title": "东坡横策像赞",
        "author": "邹浩",
        "content": "东坡未作儋耳行，此相已入龙眠笔。\n大海中央谁与邻，万事一条横榔栗。",
        "dynasty": "宋",
        "collection_info": null
    },
    {
        "title": "云溪文庆长老画像赞",
        "author": "邹浩",
        "content": "不选在在处处，长是哆哆啝啝。\n饭了要睡便睡，睡了要歌便歌。\n呵呵呵呵呵呵，且道一把茅下。\n翁子三家村裏，老婆相去几何。\n咦。",
        "dynasty": "宋",
        "collection_info": null
    },
    {
        "title": "集经文为要诀",
        "author": "邹浩",
        "content": "黄童妙音难可闻，若得三宫存玄丹。\n中有童子冥上玄，回紫抱黄入丹田。\n闭塞三关握固停，三气右回九道明。\n恍惚之间至清灵，散化五形变万神。\n千千百百自相连，共入太室璇玑门。\n三老同坐各有朋，高拱无为魂魄安。\n玉笢金籥常完坚，内守坚固真之真。\n真人既至使六丁，内挟列月列宿陈。\n物物不干泰而平，百二十年犹可还。\n使人长生昇九天，上清紫霞虚皇前。",
        "dynasty": "宋",
        "collection_info": null
    },
    {
        "title": "嘲龚彦和",
        "author": "邹浩",
        "content": "衣领从教蝨了缘，夜深拜得席儿穿。\n道乡活计君知否，饥即须餐困即眠。",
        "dynasty": "宋",
        "collection_info": null
    },
    {
        "title": "赠广陵马推官",
        "author": "邹浩",
        "content": "有才何事青衫，十载低徊北斗南。\n肯伴雪髯千日醉，此心真与古人参。\n今见故人今几年，年来风物尚依然。\n遥知闲望登临处，极目江山万里天。",
        "dynasty": "宋",
        "collection_info": null
    },
    {
        "title": "滑石泉",
        "author": "邹浩",
        "content": "马头今日度严关，十九年前去復还。\n惟有流泉声似旧，凭栏重听响潺潺。",
        "dynasty": "宋",
        "collection_info": null
    },
    {
        "title": "绿珠井",
        "author": "邹浩",
        "content": "玉容捐委画楼尘，一死甘酬石氏恩。\n古庙有碑旌节义，西风无主逐香魂。\n孤村夜静鸣归鹤，双岭云寒唳断猿。\n试向绿萝寻旧迹，断碑遗井见清源。",
        "dynasty": "宋",
        "collection_info": null
    },
    {
        "title": "梅诗",
        "author": "冥漠子",
        "content": "红苞紫萼曾欺雪，素艷清香解动人。\n自有风传枝上意，肯教蝶儿蘂中真。",
        "dynasty": "宋",
        "collection_info": null
    },
    {
        "title": "送徐天隐判官",
        "author": "毛滂",
        "content": "齐王未知瑟，吴犬终怪雪。\n越游售章甫，念子当折阅。\n一鸣岂无年，百计但有舌。\n西风吹晓波，晨景散文缬。\n嘈嘈双橹鸣，万里欲俄瞥。\n江山真可人，得酒慰愁绝。\n咄咄无足云，与子男儿别。",
        "dynasty": "宋",
        "collection_info": null
    },
    {
        "title": "赠陈进士",
        "author": "毛滂",
        "content": "民生委所穷，出仕增轗轲。\n家山有蕨薇，归足瘳饥饿。\n功名我岂敢，动若手足缚。\n太官五斗粟，饱食惭且颇。\n老胥抱文书，俾我供吏课。\n厌此将毋观，法在恐深坐。\n旧书不得读，掩帙充枕卧。\n朋游久益落，蹭蹬自老大。\n近乃得吾子，听语百忧破。\n颜郎见清赏，今子倾一座。\n新诗已出人，珠玉落欬唾。\n诸生正业儒，风雅久不作。\n子意有是哉，吾道便可贺。",
        "dynasty": "宋",
        "collection_info": null
    },
    {
        "title": "生日",
        "author": "毛滂",
        "content": "夜光昭清泠，璇源载圆折。\n朝阳未羽仪，五色先丹穴。\n松柏出涧壑，众木皆秃屑。\n方其一寸青，意已傲冰雪。\n东家嬉戏时，俎豆輙罗列。\n未应须儿啼，英标固惊绝。\n公为三朝老，气压万人杰。\n经纶本帝赉，遇合非力结。\n舟成无长川，云族有旱霓。\n东风吹扶桑，晓色开寥泬。\n平生回天手，独伫昆吾辙。\n停鞭急节缓，挥臂层阴决。\n图回掌中春，摩拂厚土热。\n一身等大地，万物小靖蛚。\n华岳载不重，河海振不洩。\n黔黎託回命，草木恃以茁。\n造物相始终，流年难老耋。\n侧闻宋鼎就，未可羽力挈。\n是乃为公象，何但纪相烈。\n坐观满不溢，玉铉无变灭。",
        "dynasty": "宋",
        "collection_info": null
    },
    {
        "title": "寄曹子方使君",
        "author": "毛滂",
        "content": "使君未知我，得自吞毡翁。\n我未识使君，已闻伯夷风。\n十年诗卷裏，未面先从容。\n顷我客东都，寄声谢老农。\n绣衣南州来，是尔使君公。\n为尔扫菜色，无襦当夜缝。\n东都逆旅人，零落如霜蓬。\n一廛愿为氓，归势鸟脱笼。\n既登君子堂，倒戈避诗锋。\n紫芝秀眉宇，东野凛长松。\n怜我骨硉兀，槽枥骈儿童。\n秣以玉山禾，不置凡马中。\n去年溪城月，使君马如龙。\n呼我载后车，诗月相朣胧。\n朅来桑麻间，午梦回村舂。\n使君亦留犊，往听长安钟。\n相望渺云海，烟雪迷西东。\n遥传摛彩笔，秀句争考功。\n那知古槐畔，苦语如秋蛩。\n一笑答云山，万事付瘖聋。\n吞舟亦失水，蚍蜉登背胸。\n拂钟虽不铮，缀履岂所工。\n天高白虎殿，日永明光宫。\n去参鹓鹭羣，勿羡高飞鸿。",
        "dynasty": "宋",
        "collection_info": null
    },
    {
        "title": "累蒙周开祖使君贬示佳章才拙思荒愧不能报谨勉次韵一萹少叙敬避老匠之意",
        "author": "毛滂",
        "content": "居士称陆莲，香山本流亚。\n舌端元和风，吹倒两鲍谢。\n游戏笔砚间，盘礴湖山下。\n过眼尽诗材，有欲天必借。\n句源发肝膈，输泻每不暇。\n欬唾生江河，奔放那可坝。\n我诗沮洳尔，欲过不足跨。\n数烦见波澜，意作蹄涔吓。\n平生望洋眼，痴胆不知怕。\n亦识明月珠，相投况非夜。",
        "dynasty": "宋",
        "collection_info": null
    },
    {
        "title": "见雪明日与祝山人游东湖僧寺访陈巨中教授留饮",
        "author": "毛滂",
        "content": "风吹飞雨干，散作柳花毬。\n危檐下舞鹄，老树腾蟠虬。\n烟空夜色垂，肤寸凝酥柔。\n晓屦踏晶莹，与君散清愁。\n湖东十顷玉，月落漫不收。\n照我肝肺皎，出语和鸣璆。\n将我平生客，步入青松幽。\n此客气如霜，逼人作飕飗。\n嚼冰论世事，怒颊赤已浮。\n盘中水晶盐，碧酒葡萄秋。\n饮酒岂忧寒，饮水犹不忧。\n手冷慎勿炙，置之鹔鹴裘。",
        "dynasty": "宋",
        "collection_info": null
    },
    {
        "title": "过静林寺与径山老禅曳杖溪滨俯浅涧寒洌可照随流而前即渊然清深为作数句以告同游",
        "author": "毛滂",
        "content": "寒溪数寸尔，下有万里天。\n烟云自变怪，寸碧殊湛然。\n苹风亦可人，宁妨暂漪涟。\n终观镜面平，与君受媸妍。\n有苔绿蒙茸，孺子俯可搴。\n前窥渐难量，忽此清泠渊。\n鱼鰕亦无踪，但见空月圆。\n陶翁步屧处，独俾支郎肩。\n倚策心自知，鸥鹭纷联翩。",
        "dynasty": "宋",
        "collection_info": null
    },
    {
        "title": "次韵叶权之",
        "author": "毛滂",
        "content": "二年锦衣城，坐怅朋游落。\n双瞳不敢白，但向湖山着。\n顷当舍之去，眼界垂落寞。\n忽逢昔所倾，人事岂容约。\n西行追画鹢，北首望金雀。\n斯人玉树明，映我蒹葭恶。\n平生函牛鼎，顾可作鸡臛。\n干将久在冶，宜有当槖籥。\n大器不匆匆，一飞要寥廓。\n佳哉妙五言，珠琲相磊硌。\n长城矗金墉，铦锋露霜锷。\n向我宁可当，倒戈为之却。\n我生已数奇，世味寒冰薄。\n兹行聊尔耳，外物矧可略。\n所喜得公游，昏愚烦发药。\n不重千金裘，为公了杯酌。",
        "dynasty": "宋",
        "collection_info": null
    },
    {
        "title": "暑雨蒸溽奉王元规学士",
        "author": "毛滂",
        "content": "老火尚偃蹇，稚金殊踧踖。\n雨如甑笠汗，但作气蒸赫。\n思君屡欲往，露顶不可帻。\n坐怀屋漏下，蜗牛颇争席。\n屋漏人自佳，泥沙卧圭璧。\n我衰了无营，饱睡梦书策。\n家贫苦无书，岂復有漂麦。\n不了汤饼事，可致万钱客。\n正须裹饭来，濯足水三尺。",
        "dynasty": "宋",
        "collection_info": null
    },
    {
        "title": "育阇黎房见秋兰有花作",
        "author": "毛滂",
        "content": "南风吹露畦，苦菜日夜花。\n同荣有蔓草，託质多长蛇。\n迩来合萧条，凄风寄蒹葭。\n禅房向幽寂，云日暧庭沙。\n竹根逢小春，紫兰茁其芽。\n造物惜鲜荣，宁肯及幽葩。\n偶出白帝恩，未必黄钟家。\n芳馨半孤冷，萧艾终横斜。\n譬如隐君子，悃愊初无华。\n深藏不自献，清芬亦难遮。\n陶翁抱疏韵，对此心忻嘉。\n离骚久相从，浊酒不待赊。\n纫衣濯沧浪，援琴卧烟霞。",
        "dynasty": "宋",
        "collection_info": null
    },
    {
        "title": "解武康县印至垂虹亭作",
        "author": "毛滂",
        "content": "娟娟东堂月，瑟瑟北窗风。\n半夜渡龙尾，随我藕花中。\n径邀此花香，追路溪城东。\n溪山久俯仰，临别亦匆匆。\n三年虎落槛，一日鸹开笼。\n何须见似人，聊作逃虚空。\n今宵花亦远，余香归故丛。\n殷勤此风月，随我登长虹。",
        "dynasty": "宋",
        "collection_info": null
    },
    {
        "title": "岁寒而春迟闰正月犹有雪三日乃消今日方晴快",
        "author": "毛滂",
        "content": "东风果来否，雪意不肯消。\n初疑寒作威，势猛意反韶。\n玲珑开琼花，瑶草亦有苖。\n细观如可人，玉立耿高标。\n华屋本无寒，锦帐裘狐貂。\n所怜小桃杏，冻蕾抱寒条。\n却看雨成花，祇忧身当樵。\n语花慎勿忧，春久属云翘。\n徐行意不浅，晚发必后凋。\n年年绿暗时，逮此红芳夭。\n左提白玉壶，右把黄金蕉。\n往逐春未央，不但永今朝。\n晓来红日暾，花信到柳桥。",
        "dynasty": "宋",
        "collection_info": null
    },
    {
        "title": "秋日书怀",
        "author": "毛滂",
        "content": "秋日吐微明，寒叶堕半碧。\n娟娟竹弄影，冉冉香引脉。\n窗明棐几凈，水石涵虚白。\n茶开睡足眼，苔上懒行屐。\n屋寒无燕雀，岂独少宾客。\n顾我警露鹤，伫此辽天翮。\n相对虽不言，孤高比三益。\n迩来世外心，渐觉眼界窄。\n儿时喜功名，今念真戏剧。\n平生翻羮手，欲烂谁能炙。\n岂待二顷田，初无一廛宅。\n第当营糟丘，努力期百尺。\n颓然寄疏慵，坐看驹过隙。\n韩郎食不足，苦心定谁惜。\n那知落英繁，吾食岂无夕。\n举手谢飞鸢，一鼠何劳吓。",
        "dynasty": "宋",
        "collection_info": null
    },
    {
        "title": "次韵张台卿桃花诗",
        "author": "毛滂",
        "content": "使君园中花，造物勤管领。\n佳人含朝酒，风软吹莫省。\n正应武陵裔，或写瑶池影。\n谁云六果下，实抱千岁永。\n得地倍秾华，无人亦妍整。\n舞困霞衣翩，粧早燕脂冷。\n玉堂摛藻笔，一顾长光景。\n谁识劝农心，殷勤待遗秉。",
        "dynasty": "宋",
        "collection_info": null
    },
    {
        "title": "汪发彊中见遗佳篇笔势高妙且从仆求诗以归輙为此数句",
        "author": "毛滂",
        "content": "落落湖边松，浏浏松下风。\n泠然入君怀，萧飒诗脾中。\n清露泻笔端，一扫浮埃空。\n以遗愚参军，仅免按剑凶。\n三年耳目昏，此语岂易逢。\n亦岂务炳烺，邂逅乃自工。\n归囊一钱尽，足用仍三冬。\n他年太羮熟，宁俟盐酪供。",
        "dynasty": "宋",
        "collection_info": null
    },
    {
        "title": "送僧觉归上饶",
        "author": "毛滂",
        "content": "上士垂暮年，不受烦恼攻。\n欲修沙门果，坐怪鬚髪空。\n言有摩尼珠，自照迷妄踪。\n当来滞碍心，如以巨物摏。\n妻子昔所爱，今断如溃痈。\n欲作大医王，徧救瘖与聋。\n长安坐寂寞，饥腹听午钟。\n行归洗黄尘，誓将扫青松。\n一蠡渡长淮，东望迦叶峰。\n我走名利塲，未可谈从容。\n软语感屡发，为我清心胸。\n上士无住着，此别何由逢。",
        "dynasty": "宋",
        "collection_info": null
    },
    {
        "title": "赠别讲僧若水",
        "author": "毛滂",
        "content": "道人永嘉老，口作智者语。\n坐挥铁如意，宝藏发深贮。\n行住自如如，当亦无住所。\n踏雪来东山，了不惮修阻。\n孤云亦何心，东风復吹去。\n索诗讚行色，我敢靳不与。\n道人已得道，逢魔犹龃龉。\n古气生面目，清流见幽屿。\n泠泠微妙音，松风杂寒雨。\n九旬谈妙用，况乃超佛祖。\n东归花木繁，啾唧鸟雀聚。\n道人具眼目，要当反聋瞽。\n万事付一笑，钵饭饱亭午。\n聊以答道人，缾巾过水浒。",
        "dynasty": "宋",
        "collection_info": null
    },
    {
        "title": "留别邵公言",
        "author": "毛滂",
        "content": "公言雅知我，良胜我自知。\n往年得为僚，税驾清江湄。\n觉君有胜致，真率仍天资。\n定交倾盖间，快语明肝脾。\n我生七不堪，百谪将安之。\n官长笑不骂，儿童容遨嬉。\n掾舍等禅房，竹树含幽姿。\n其间有閒味，共此非君谁。\n驾言写予忧，欲致车已脂。\n往披五老云，下采苍山芝。\n翛然送日月，万虑忽若遗。\n朅来两溪上，邂逅寛所思。\n微风送白苹，藻荇摇寒漪。\n水清不受钓，鱼细安可骑。\n亦復可怜人，鸥鹭相委蛇。\n君岂鸥鹭羣，鹓鸾往追随。\n所遭即定分，固有何庸麾。\n我生傥可用，岂惜山英移。\n荣华如食荠，贫贱亦尝饴。\n顾今适当还，捃拾聊充饥。\n从君借蓑笠，破雨收江蓠。",
        "dynasty": "宋",
        "collection_info": null
    },
    {
        "title": "赠禧上人",
        "author": "毛滂",
        "content": "此寺昔荒寒，蠧黑相撑支。\n世尊窘风雨，钟磬出茅茨。\n吾祖过而慨，开槖为营之。\n一旦黄金宫，突兀清江湄。\n其徒则以安，其道犹远而。\n吾游童且白，仅乃见此禧。\n譬如蒿艾中，蔚然得江蓠。\n昻藏老鹤骨，劲瘦寒松枝。\n宴坐了无营，孤香对逶迤。\n海涛走窗槛，江云翔屋楣。\n全收眼界胜，阒与人境辞。\n吾方迫远游，未可分清怡。",
        "dynasty": "宋",
        "collection_info": null
    },
    {
        "title": "广鑑大师观上人为灵芝数百众故乞从檀施乞米求予诗送行为作一首予昔为武康县令观师吾邑人也",
        "author": "毛滂",
        "content": "灵芝有良田，岁比万户侯。\n平生不力耕，以德作锄耰。\n不许仓箱丰，但知钵盂秋。\n木鱼一呼饭，千屐如水流。\n灵芝道亦然，饱汝即罢休。\n但忧汝易饱，未饱非所忧。\n后生真可畏，见此观比邱。\n昔常为我民，今乃从我游。\n得道于灵芝，胸中罗珍羞。\n岂特求自饱，将副馁者求。\n裹钵忽何之，西风送轻舟。\n处处灵芝田，多稼如云浮。\n初以非种种，今当不收收。\n谁施復谁乞，大块同一沤。\n姑且置是事，吾言亦谬悠。\n羡观一身轻，翛然逐飞鸥。",
        "dynasty": "宋",
        "collection_info": null
    },
    {
        "title": "盛暑谒刘公达",
        "author": "毛滂",
        "content": "伏金避老火，遁日干商霖。\n天地岂不寛，八荒一釡鬵。\n此身冱寒乡，骨冷势陆沉。\n忽疑同然灰，终得空汗襟。\n闻有不热符，莫致癸与壬。\n平生习云水，两足便幽寻。\n佩绅接轸处，念往汗益浸。\n乃独款公关，热行犯诃吟。\n忘公鼎轴家，谓是缁帷林。\n有风静险躁，无愠烦鸣琴。\n置我弟子间，岂不容鲁参。\n公如天下雨，焦卷听雷音。\n謦欬走旱魃，噫欠停流金。\n胸中三绝编，宁独自洗心。\n坐使人意消，烦促变清深。\n南山当朝隮，暂卷乃至今。\n万物抱暍意，油然徯层阴。",
        "dynasty": "宋",
        "collection_info": null
    },
    {
        "title": "昨夜陪诸公饮今尚委顿未能起坐闻孙守出送陈祠部供帐溪上见招不果往戏作小诗寄之",
        "author": "毛滂",
        "content": "孙公金作骨，何独无燥湿。\n雄姿逼龙虎，风雨坐嶪岌。\n黄堂烂绣筵，春瓮融玉汁。\n银台三见跋，醉眼梦欲入。\n公张两瞳电，照我毛髪立。\n平明郭西门，钟鼓仍盛集。\n我方拥黄紬，势作蚯蚓蛰。\n乃知千里姿，追趁何翅十。\n春溪葡萄碧，饮渴谁当吸。\n愿君苦留客，堕翠应可拾。\n未用奏伊凉，舞红催玉粒。",
        "dynasty": "宋",
        "collection_info": null
    },
    {
        "title": "琳老所居植竹发笋而草茁其傍作诗见寄为赋一首",
        "author": "毛滂",
        "content": "春风吹琅玕，夏长苍龙孙。\n未见拂云梢，已引鞭骥根。\n包藏霜雪姿，隐忍苔藓痕。\n其傍茁小草，同出东帝恩。\n恩深草先高，抱箨殊末掀。\n岁寒两何如，一笑凝诗魂。",
        "dynasty": "宋",
        "collection_info": null
    },
    {
        "title": "猗猗亭夜月",
        "author": "毛滂",
        "content": "猗猗亭下竹，娥娥竹上月。\n微风静兰路，水石相映发。\n盈前婵娟子，秀色粲玉骨。\n褰衣往从之，露泣苔侵袜。",
        "dynasty": "宋",
        "collection_info": null
    },
    {
        "title": "溪上",
        "author": "毛滂",
        "content": "溪光照秋房，娟然卧流萍。\n水仙弄幽姿，寄余汀洲情。\n眷怀玉色子，弄波濯尘缨。\n夜寒有佳意，属此泠然清。",
        "dynasty": "宋",
        "collection_info": null
    },
    {
        "title": "十二月十二日雪晴成允蔡君扁舟携诗见临次韵奉答",
        "author": "毛滂",
        "content": "蔡子下笔生涛澜，少时往往思涌泉。\n便当自作五鳯楼，画楹刻桷皆蛮笺。\n昨日千秋桥畔雪，杨花蝴蝶相联翩。\n径唤红粧弄春色，千壶快倒万锦纒。\n那知蔡子足践地，柳车送客已復延。\n摇竿孤唱颇自得，闭门高卧初谁贤。\n幸来饷子小楼日，共看檐影移残年。\n东堂夜寒剑有气，北窗昼静琴无弦。\n高门悬薄固疏矣，所忧饿虎犹须鞭。\n齿摇目眵懒自荐，岂復珠贝如悬编。\n仙人玉树傥相待，只拟醉拍洪崖肩。\n尧舜之事不足惊，肯为儿女痴自怜。\n故山鹤帐久不往，白云封户端应全。\n吏卒无令守叔夜，弟子何妨嘲孝先。\n伯伦天地席幕尔，何处六翮犹争前。\n平生小吏轻子美，未害故人疏浩然。\n子今风霰动短褐，岂乏锦绣裁长篇。\n东堂那记城旦语，唯有诗律曾家传。\n墨香纸滑霜兔劲，明窗妙意常空圆。\n客来指似宁信此，自知食蜜甜中边。",
        "dynasty": "宋",
        "collection_info": null
    },
    {
        "title": "李白于宣州谢朓楼饯别校书叔云一首十二月初六日夜独坐松斋怀抱良不佳饮少輙醉庭下梅两株月色皎然倚树微吟偶诵李白此诗有会予意者次其韵追和一首",
        "author": "毛滂",
        "content": "弃我去者昨日之日不可留，醉我心者今日之日多烦忧。\n秋风吹鴈渡汾水，斜阳随客下西楼。\n苑边麒麟守白骨，半夜安能保明发。\n小蛮为酌流霞春，醉倚梅花满怀月。\n暗香吹远月欲流，松声百尺唤清愁。\n早挂铜章老槐下，短蓑独速上渔舟。",
        "dynasty": "宋",
        "collection_info": null
    },
    {
        "title": "孙使君见招以不茹荤得醉因过南禅老饭小休庵中作此诗寄之",
        "author": "毛滂",
        "content": "城南病客食不足，日与天随争把菊。\n饥肠昨作细泉响，岂识韭虀并豆粥。\n五州自有定远侯，虎头燕颔飞食肉。\n门前曲封何足道，酒出兵厨泻春瀑。\n康成温伟秀两眉，何啻五斛当一斛。\n席中珍句出半酣，但惊墨径通羣玉。\n不知清风静扫脾，徒见秋电寒摇目。\n相君脱粟好名尔，何用留侯归辟谷。\n我今枯槁固其分，尚有閒气蟠空腹。\n侯当下士屈体貎，屡唤不来仍不逐。\n羊臑鱼尾痴不食，却觅山僧煮寒蔌。\n敢烦庞生要栗里，欲谢杨公向疏属。\n午庵聊拂偃月床，卧听春飇过修竹。",
        "dynasty": "宋",
        "collection_info": null
    },
    {
        "title": "秋雨杜门久之比晴一出前村归闻陆令见过奉寄一首",
        "author": "毛滂",
        "content": "子桑闭门十日雨，何人裹饭相劳苦。\n忽窥晴色入疏帘，径向孤村寻老圃。\n不知双鳬念云水，欲下雀罗风送起。\n未容倒屣见王孙，岂是扬锤嫚公子。\n长安秋雨乃復来，山阴夜雪仍空回。\n他时乘兴幸告我，请扫门前红叶堆。",
        "dynasty": "宋",
        "collection_info": null
    },
    {
        "title": "新酒熟奉怀曹使君",
        "author": "毛滂",
        "content": "水沙卧瓮青綀羃，浮蛆欲上真珠泣。\n蒙漫昆山清露零，洗下云腴和玉汁。\n小槽决决秋泉语，老盆艶艶春光湿。\n不妨力饮荐寒英，只忧秋老金肤涩。\n先生何翅七不堪，袍鞾裹缚肩骭急。\n醉乡礼法稍寛閒，倒着接䍦犹许入。\n南楼老子冰雪肠，咳唾珠玑纷可拾。\n未许王郎见短歌，已容赵壹唯长揖。\n迩来铃斋作禅观，锦瑟间多山玉立。\n欲留一斗向吴兴，何日南楼和月吸。",
        "dynasty": "宋",
        "collection_info": null
    },
    {
        "title": "立秋日破晓入山携枕簟睡于禅静庵中作诗一首",
        "author": "毛滂",
        "content": "西风初起无人乡，云深万籁含清商。\n山容便与新秋凈，稻花已作丰年香。\n断蝉抱柳咽残月，卧霞排雾通朝阳。\n过桥寺影出疏木，入户竹色来低墻。\n蒲团纸帐两寂寞，独有老桧磨风霜。\n东堂老子喜睡人，来借一榻乐未央。\n含风涟漪开玉脊，小屏晚绿横潇湘。\n梦寒支枕风入髪，过眼冉冉茶烟苍。\n红薇花阴煮玉醴，满瓯飞雪置我旁。\n平生世味总如水，老大纵健肝膈凉。\n翛然此意不可道，卧看石竹凝孤芳。",
        "dynasty": "宋",
        "collection_info": null
    },
    {
        "title": "出都寄二苏",
        "author": "毛滂",
        "content": "近年好语开蹙额，廊庙主人还稷契。\n诸公彙进民所怀，左必提之右乃挈。\n善随类举皆可观，野无遗贤静岩穴。\n石梁有客少读书，神接前人望风烈。\n志与时违可奈何，居贱好高谋已拙。\n此身悠悠日江海，弔影行吟事酸噎。\n揣摩胸臆作西游，不成兴起惭豪杰。\n贾生恸哭初亦疑，十年自觉流清血。\n三书不用即山林，将前復却何从决。\n无因名姓累吴公，咫尺天光阻罗列。\n志士惜日诚可怜，每恨平津当老节。\n子云年少行所为，今出秦关独疲苶。\n郭门囓臂良感人，仲卿蓄缩翻伤别。\n叩关自鬻虽矜张，扫门愿见犹摧折。\n炙手门前车马多，排肩屡进不得彻。\n近来索米却求田，结绶弹冠非所觖。\n更令胸臆从谁开，一刺怀归定漫灭。\n槛虎饥馋尾漫摇，水尽海鲸当蚁垤。\n谁能忍耻寄我颜，妻笑嫂欺安用舌。\n北山记忆破腊来，远水扁舟两愁绝。\n云重山寒暝不开，孤帆夜落严陵雪。\n雷山老桐冻弦断，不作南风相暖热。\n一剑星昏共形影，每恐龙寒呵古铁。\n孟尝无炭暖置身，杜虽有指不得结。\n可怜危肩耸及耳，浩歌能復弥清冽。\n吴山忽见梅花谢，天助阳春生笔下。\n近檐呵欠面发红，故絮卖钱不须借。\n卖钱买船更欲西，墻头立燕留新泥。\n新开湖南接淮水，楚山翠入天低迷。\n细风平日两媚好，嫩黄梢转隋杨堤。\n河名已清色未改，减尽狂湍浊犹在。\n东风正和水面穗，恃赖夷犹百无殆。\n欎欎葱葱见帝台，祥烟瑞雾真佳哉。\n元都道士种桃手，露浥风吹今总开。\n山翠柔红亦得色，鬬妍意不相低徊。\n游蜂上下逐蝴蝶，蜜脾未饱争喧豗。\n幽谷黄鹂出晴昊，乔木几迁枝叶老。\n避寒何处过雪霜，依旧飞来语音好。\n少年走马红尘道，绣勒锦缘金络脑。\n窈窕花随宝盌飞，暝旋风吹玉山倒。\n可怜穷巷无芳菲，良辰不得开怀抱。\n闭门曝背借余暄，犹得爬搔驱虱蚤。\n逡巡迷目风沙颠，已报新花去如扫。\n乘离执衡又一时，万物从新炎帝造。\n柳线渐长成畏日，苦菜秀时蚯蚓出。\n烟绡雾縠自直钱，故葛绽联遮肘膝。\n凌人颁冰下霄汉，谁信朱门自无汗。\n蔗浆酪粉玛瑙盘，牙床角簟光凌乱。\n石梁孤客赁屋居，坐恐炊中忽麋烂。\n蚊虻噆肤俛听尔，何苦羣鸣恣喧玩。\n生嫌蒿艾昏泪眦，宁强掴撘酸吟腕。\n墻阴壁隙又出蝎，潜致小毒犹锥鑚。\n巫师祝痛已復遭，术非驱除真亦漫。\n听鷄起坐难饱眠，庶寛烦促须清旦。\n进不知名仍退却，既来亦好归不恶。\n羲和鞭御向西行，出门感此梧桐落。\n淡月孤烟侵晓昏，小雨凄风动冥寞。\n且欣编简堪卷舒，那知羞涩忧垂槖。\n钟鼓声沉北斗高，白日渐远倾葵藿。\n楚歌忽断隔黄芦，已见金山高磊落。\n须臾崩车天上行，长幡乱舞喧檐铎。\n苍穹白浪两低昻，黑蛟黄虬森喷薄。\n开帆插橹六鳌惊，男儿信命方自若。\n吴音嘲哳来船近，共怜远客逃沟壑。\n鸟倦知还羽翮垂，修竹茂林欣有託。\n故山茅屋良幽深，清泉浏浏石凿凿。\n蕨薇虽老芋栗甜，拾穗行歌亦云乐。\n买竿钓鱼谁更哀，贳酒涤器人应谑。\n士通五经取青紫，请谢夏侯乌有此。\n捷径须知自有涂，枉诵陈编腐牙齿。\n潼关坐息感二鸟，耿耿此心聊復尔。\n敢嗟与兄共槽枥，但苦酸醎异便美。\n拟希锯利效细黠，天与钝顽难力砥。\n五斗充饥未有时，却藏手板投耘耔。\n曩闻下惠恬小官，颇怪少游甘掾史。\n曼倩俄惊备大臣，李渤諌官呼不起。\n古人去就良不同，刚成亦足称男子。\n呜呼乘时正阨穷，怅望临食空投匕。\n丰山蒲牢铿有声，霜气感发非击棰。\n昌黎诱励方循循，广文薫炙皆名士。\n宋之善鸣挺有公，愿助下风唇口哆。\n当时一到匠石前，至今人或疑杞梓。\n大厦未完公勿忘，可惜空山终朽死。\n烧桐愿献太古音，处囊请试从今始。\n烛光有余真可待，无损公明公勿爱。",
        "dynasty": "宋",
        "collection_info": null
    },
    {
        "title": "呈蔡内翰",
        "author": "毛滂",
        "content": "鄙夫十年江海客，岸草汀鸥随步屧。\n稍收晚景付长竿，河伯供鱼慰弹铗。\n烟云不鎻北阙心，飞出乱山青万迭。\n束书却入国东门，觚棱瑞日明书笈。\n蹇驴破晓踏春泥，谁家暖气生牙颊。\n门前宾客鄙可怜，纷如寒蚕饥望叶。\n主人看屋客看地，士气萧条无一捻。\n迩年恰得玉堂家，名在执鞭犹炜烨。\n玉堂丈人廊庙资，宝帯垂鱼光遶胁。\n棣萼青春自一门，璇题白日常三接。\n侧闻好士礼作罗，纤鳞弱翮归渔猎。\n蹉跎岁晚曳裾人，半雕鬓绿仍随牒。\n涧溪幽菜傥可羞，试杂万钱聊一筴。",
        "dynasty": "宋",
        "collection_info": null
    },
    {
        "title": "病中独坐",
        "author": "毛滂",
        "content": "千秋桥畔桑麻村，槐阴覆砌绿映门。\n关门谁觅病居士，掩书不读愔不言。\n明窗养石作幽伴，苍骨孤痩栖秋痕。\n潇湘洞庭入眼界，念随鱼鸟芦花根。\n端知此想无是处，聊遣幻变驱昏烦。\n请言居士往少壮，烹羊炰羔酒拍盆。\n离骚百过亦径醉，万事形影如空尊。\n襄阳老孟识此意，数凭楚些招其魂。\n秖今流落口吻燥，病乃乘间排吾阍。\n病多诸念反衰冷，念冷却觉丹田温。\n此田不应供喜怒，外物稂莠那可存。\n诛稂去莠要及早，俗虑可吐不可吞。\n鷄犬相闻太古末，居士中有五亩园。\n舒迟不称子男服，要须结佩纫芳荪。",
        "dynasty": "宋",
        "collection_info": null
    },
    {
        "title": "友龙侄来别留诗次韵",
        "author": "毛滂",
        "content": "樵青煎茶青竹裏，汝欲过门鹊先喜。\n我家千里凌风驹，岂比虺隤鞭不起。\n我亦西游倦始归，久阔相望老白眉。\n归家且与阿戎语，长吟未觉长康痴。\n雨急烟寒波渺茫，念汝束书辞故乡。\n归时先驱烦蜀令，却过竹间寻漫郎。",
        "dynasty": "宋",
        "collection_info": null
    },
    {
        "title": "登闻鼓诗",
        "author": "毛滂",
        "content": "九重赤涂高如天，四海黔首纷于蝝。\n众蝝望天若无路，区区有意常能宣。\n乃知听卑四聪达，万里呻笑如邮传。\n朝阳门外登闻鼓，鼓下章飞如急雨。\n一声直堕勾陈中，谁言天门严九虎。\n江南小吏无技能，鼓间餬口何云补。\n仆饥马瘦晓徐行，官曹下马初无营。\n解衣小睡须臾散，鼓亦十日无一声。\n疑非官家设鼓意，细问乃復知人情。\n文昌相公眼如月，坐见万里分毫髪。\n苍生痛痒吾一身，与汝一家无楚越。\n有求径投家丈人，鼓面蛛尘寄萧兀。\n亦何道业冠皋夔，民得由之初不知。\n平生胸中医国法，尽变黄馘为秀眉。\n力进唐虞作元气，酲醲病酒何劳治。\n端知听讼破癥尔，洞见五藏聊决之。\n造化昇平唯一笔，弼成尧舜垂衣日。\n墨客诗人慕响来，朱草嘉禾时一出。\n登闻终日何所闻，但听清风颂声溢。\n江南小吏未归山，乞与居山相似閒。\n半饥终未免索米，饱饭亦復胜抱关。\n鼓稀有声吏窃食，愧此无用毛髪斑。",
        "dynasty": "宋",
        "collection_info": null
    },
    {
        "title": "隋堤写怀寄上右丞",
        "author": "毛滂",
        "content": "前年买符入函谷，归来柴车仍露宿。\n似闻石室陈圗书，敢累山公为题目。\n苍梧祗觉波浪高，尺泽那知鳞尾秃。\n已将倦翮谢风云，便拟閒身寄松竹。\n何庸復来良自嗤，聊当尔耳谁能卜。\n生长寒乡非挟炭，老去刚膓徒仰屋。\n此日可惜那敢轻，流年已徂无计逐。\n淮山可人长好色，随潮入落裁瞬息。\n隋堤官柳今许长，前年雪裏曾相识。\n尚有寒蜩抱残叶，晚风凄瑟真相逼。\n斜阳更在柁楼明，孤烟已转榆湾黑。\n浊流奔猛似欺人，前去高桅万牛力。\n但令寸进殊不恶，行或止之那可测。\n朝廷无阶亦何往，想见夔龙在君侧。\n取士端须拔十五，除吏何妨论八百。\n为郎二世疑有命，自着一生能几屐。\n定知此意不在多，久从笔研安能掷。\n太常掌故本下才，未怪间关难射策。\n仲翁陆陆元先售，却令小苑东门后。\n人生有志将毋同，异时善舞输长袖。\n此去谁家借蹇驴，偪仄终看饭山瘦。\n平生读书过百纸，本是烟波钓徒尔。\n笔床茶竈轻鼎钟，雨笠烟蓑傲朱紫。\n如今却着从事衫，犹喜无材堪鼓吏。\n自从束帯对小儿，久妨痛饮追名士。\n会须出处今勇决，进仍不合当休矣。\n试来乞公五十犗，投竿往觅任公子。\n岂特区区守鲋鲵，更与侯生向温水。",
        "dynasty": "宋",
        "collection_info": null
    },
    {
        "title": "比得貍一枚所过輙馥然有香时时翳兰丛下而引其鼻若能自择其所处貍之族最多独牛尾食之可口江西亦呼为玉面然彼以甘肥遭烹而此独以能香为人所贵非众貍可望也为作此诗一首",
        "author": "毛滂",
        "content": "春山得貍躯胁细，苍头抱携香着袂。\n丛兰密处曲庇身，狐鼠何疑相睥睨。\n定非青丘阿紫家，恐是中台餐柏裔。\n太真妃子紫绣囊，一生长伴瑞龙香。\n石竹花开浴殿暖，何时馨郁栖珠珰。\n秖今弭耳空山内，时下山腰出云背。\n弄香浅草已袭人，试杂江蓠为君佩。\n儿童手摩初不恶，狐貍貎似安能辈。\n糟中玉面甘人颐，何食而肥蒸不悔。\n东堂老子有香缘，百和烟间回盻睐。\n相从真亦得所哉，便呼铜鸭为尔配。",
        "dynasty": "宋",
        "collection_info": null
    },
    {
        "title": "和郭倅见寄",
        "author": "毛滂",
        "content": "折节何须万夫后，蟹螯居左杯居右。\n先生老丑谁使然，天孙安能司唾呕。\n尚无一字得三缣，何如卖之不龟手。\n与公正自一家人，公家日月余扃牖。\n每得新诗如见公，风流好在灵和柳。\n题舆那听仲举辞，宣室应怀贾生久。\n当年竹马定不乏，旧雨垫巾无恙否。\n我今信手任翻羮，谁解苦心杯置肘。\n看公隽翮当在前，笑我劳驱空晚朽。\n东山掩鼻直可人，庸肯嗫嚅论不偶。\n槛中摇尾未必然，试看于莵薄栏吼。",
        "dynasty": "宋",
        "collection_info": null
    },
    {
        "title": "次韵奉酬蔡成允",
        "author": "毛滂",
        "content": "蔡子诗锋新发硎，晓压吾境横长城。\n玉关食肉何足计，饭山日午吟肤清。\n叩门念子忧吻燥，银瓶急燎苍蝇声。\n云龙为子起风腋，要使飞将身趫轻。",
        "dynasty": "宋",
        "collection_info": null
    },
    {
        "title": "对雪作诗未竟曹使君寄声招饮因成篇以寄",
        "author": "毛滂",
        "content": "东风欲辞阊阖殿，未向百花枝上见。\n先拂瑶台玉蘂丛，联翩时落玲珑片。\n水晶宫中清晓寒，蝴蝶窥帘轻暝旋。\n素光冷逼翠云裘，玄冰暗结青光研。\n诗成玉屑帯冰书，兴随月绕清溪徧。\n兔园老笔生阳春，墨葩不待微和扇。\n明朝当见郢中吟，雕樽快覆鹅黄面。",
        "dynasty": "宋",
        "collection_info": null
    },
    {
        "title": "刘秀才明仲当赴礼部试从县令毛某乞诗聊作一首",
        "author": "毛滂",
        "content": "君不见广文博士老郑虔，才名四十寒无毡。\n又不见汉阳计吏赵明叔，文章不如一囊钱。\n胸中道腴五味足，外虽枯槁中芳鲜。\n不妨止有书一束，索米未肯侏儒贤。\n平生固用笔耕尔，行发墨颕收丰年。\n会当少见会稽绶，勿嗟已卖琅琊田。",
        "dynasty": "宋",
        "collection_info": null
    },
    {
        "title": "次韵曹子方对雪以诗见招观灯",
        "author": "毛滂",
        "content": "柳外东风旗影转，身远鸣珂心想见。\n碧瓦朱楼不夜城，走马插花春一片。\n锦靴玉帯簇金鞍，回雪惊鸿都转旋。\n我书细字对短檠，油尽灯昏月窥研。\n那知研节有七盘，但课旧书须百徧。\n病骨烦招愧后车，新诗乞与书团扇。\n明年相望隐侯乡，犹共碧霄端正面。",
        "dynasty": "宋",
        "collection_info": null
    },
    {
        "title": "对岩桂一首寄曹使君",
        "author": "毛滂",
        "content": "玉阶桂影秋绰约，天风为捲浮云幕。\n婵娟醉眠水晶殿，老蟾不守余花落。\n苍岩忽生云月裔，仙芬凄冷真珠萼。\n娟娟石畔为谁妍，香露着人清入膜。\n夜深碎月寒相就，酴醾却作伤春瘦。\n弄雪仙人淡纻衣，烟裙不着鸳鸯绣。\n眼中寒香同谁惜，冷吟径召梅花魄。\n小蛮为洗玻瓈船，晚来秋瓮葡萄碧。",
        "dynasty": "宋",
        "collection_info": null
    },
    {
        "title": "久客",
        "author": "毛滂",
        "content": "平生故人同偪仄，近者不见云泥隔。\n男儿命好百不忧，封侯起第如戏剧。\n我痴正亦坐命穷，眼暗头童守书策。\n风吹破屋雪入怀，独与蜗牛夜争席。\n旧雨人来今不来，唯有五穷充上客。\n人生覊旅谁过我，欲归岂惜还乡帻。\n腹中郁勃不耐事，何用使人轻跛瘠。\n登山未厌日月流，掩关但恐功名迫。\n读书岂从升斗计，劳生却为精神惜。\n不能与君争上车，主人未必如车泽。\n但烦东风送帆脚，摇竿鼓枻三江碧。",
        "dynasty": "宋",
        "collection_info": null
    },
    {
        "title": "仆性懒慢喜睡而吏事亦早休因得遂其欲琳老数语仆曰当屈伸步趋以散欎滞乃以诗送白术或云饵术能长生绝谷致神仙苟未至尚能耐寒暑其骨健轻难老傥然则仆异时芒屦布裘步寻此老于径山之上尔",
        "author": "毛滂",
        "content": "先生晓开城旦书，坐与老农相嗫嚅。\n槐阴翠圆吏已散，归来下帘手捻鬚。\n胸中百纸无处使，静看穷达如呼卢。\n身閒睡饱亦不恶，何用一跃惊骀驽。\n去年凿池筑潜玉，清夜明月挂碧芦。\n先生独吟亦径醉，谁见露鹤寒相呼。\n径山老人笑疏懒，云当运动如户枢。\n朝来此老意不已，溪寺破雨遗天苏。\n紫房鴈觜擢烟缕，细根蚯蚓蟠苔肤。\n茯苓虽老避芳液，团参已贵惭云珠。\n先生领意手自植，衣袂馥馥侵蘼芜。\n从今抱瓮十日往，欲将后健酬前劬。\n何时一饱翳鳯凰，缑山月夜听笙竽。\n长吟往觅五色麟，翩然那復烦双鳬。\n坐看白驹变古今，浮沤流电皆须臾。\n此语险怪傥未然，引年聊与昌阳俱。\n不须仙人九节杖，他年要与猱争途。\n凌霄峰头觅此老，登山过水安用扶。",
        "dynasty": "宋",
        "collection_info": null
    },
    {
        "title": "陪曹使君饮郭别乘舍夜归奉寄",
        "author": "毛滂",
        "content": "金波灔灔梨花玉，春色两枝娇映肉。\n夜堂莺燕落梁尘，秋帘风露昏银烛。\n倦客归来半白头，旧约参差两黄菊。\n新年斗酒亦径醉，道旧驩然能五六。\n御史家儿反温克，风前玉树何由俗。\n上客凛凛八尺身，秀在两眉诗在腹。\n醒狂司隶醉奈何，猛雨澜翻无软热。\n不嫌呼酒反劝君，要看春空云郁郁。\n明朝宁辞一日病，清时未可三闾独。\n倒冠落佩郭南门，长庚晱晱山簇簇。\n回头一笑堕渺茫，卧听桐鱼唤僧粥。",
        "dynasty": "宋",
        "collection_info": null
    },
    {
        "title": "曹使君置酒石桥山用肉字韵作诗见招不果往復用前韵奉寄",
        "author": "毛滂",
        "content": "玻璃瓶中新压玉，趋脍腥唇脯麟肉。\n紫丝步障破烟霏，饴鼎灼炊千蜡烛。\n山英饩公却薄相，木兰坠露和秋菊。\n此公骨秀气欲仙，石室名深三十六。\n端知仁祖有胜致，岂比彦伦徙隽俗。\n速收熊轼屏旌牙，细步云梯上岩腹。\n局畔虽无斧柯烂，林间恐有蟠桃熟。\n素书自愧无因缘，蕙路难陪踏芬郁。\n南山食蕨得我専，东山携妓唯公独。\n他年丘壑定参差，小留莫遣归心簇。\n相对行厨洗玉盘，松花自煮颜家粥。",
        "dynasty": "宋",
        "collection_info": null
    },
    {
        "title": "谢人分寄密云大小团",
        "author": "毛滂",
        "content": "密云不雨西郊黑，小龙蜿蜒出朝夕。\n中有濯枝三日霖，可洗流金千里赤。\n大龙雨足意貎閒，万里泽流纔一息。\n无心自为百谷仰，变化风云聊戏剧。\n一杯洗心未足言，看瀁沧溟太空湿。\n大月已圆当久照，小月未满哉生魄。\n雨龙出此云月间，背负青天拥霄碧。\n岂惟大旱有云霓，解作丰年雪花白。\n黄绫袋子天上来，本是闽山早春色。\n金盘珠露犹浥封，琼房玉芝记相识。\n朱门日上三槐梢，大官初颁万钱食。\n松风忽响第一泉，乳花徐开练波立。\n我公胸中冰雪明，不受一尘乘间入。\n宁烦多饮气自清，乞余贱客犹能及。\n此客覊贱亦喜茶，老叶唯知煎若涩。\n藜羮粟饭每称是，九天云腴讵应得。\n旧闻作匙用黄金，击拂要须金有力。\n家贫点茶秪匕筯，可是鬬茶还鬬墨。\n东归得此希世珍，真同被褐而怀璧。\n笔床茶竈下三江，欲寄残年向泉石。\n砂缾煮汤青竹林，会有玉川来作客。",
        "dynasty": "宋",
        "collection_info": null
    },
    {
        "title": "东风辞",
        "author": "毛滂",
        "content": "冻云不凝层冰活，阿香推车上空阔。\n龙蛇梦惊鳞甲暖，霰雪影断清光夺。\n玉帝手持发生机，驰召东风俾迴斡。\n东风驾言正月头，先驱持律吹九州。\n劳苦万物抱憔悴，嘘呵太和如汗流。\n草根暖回土膏动，僵冷尽起寒威收。\n习习熙熙远相属，原隰龙鳞吹小绿。\n韶光渐深人不知，但见新新自相续。\n珠玑零露日缤纷，要助东风力作春。\n向使不来慰枯槁，正应合抱皆樵薪。\n眼明初破玄冥黑，咄嗟万物回颜色。\n何但桃李着荣华，未遗兔葵并燕麦。\n万物之命悬东风，谁云兰台敢争雄。\n披襟受之不容易，羣公不有归我公。\n我公人英国尚父，代天与天通肺腑。\n夔龙土苴直唾弃，有作自令物鼓舞。\n为时生公岂非天，身任重大宁偶然。\n气压千官山不动，德行四海春无边。\n东风功成看万彙，雨露涵濡宁惜费。\n我公经纶亦如春，惠养元元作元气。\n万口祝公如一辞，愿公颜朱髪常黟。\n那知东风共无边，年年会与青春期。",
        "dynasty": "宋",
        "collection_info": null
    },
    {
        "title": "上曾枢密",
        "author": "毛滂",
        "content": "燕齐日暮客不归，新丰主人岂相知。\n不须买丝绣平原，不用黄金铸子期。\n会当酸咸有同好，主簿且须归祭竈。\n请见临川太尉公，此语难为俗人道。\n我公悦士甘如肉，万钱供客饭脱粟。\n读书始堪属大事，谁论少文织薄曲。\n眼看齐相不六尺，太史犹忻事鞭策。\n胸中端正在眸子，岩电两瞳秋汉碧。\n致君尧舜不足惊，升平本付公辈人。\n西郊浓云含雨色，可胜枯槁怀阳春。\n门前宾客马如蚁，谁是我公天下士。\n趦趄欲进仍厚颜，纷纷无乃辽东豕。\n蹇驴破帽栖尘坌，曳裾最晚空余恨。\n草奏犹堪试傔人，无令归作潜夫论。",
        "dynasty": "宋",
        "collection_info": null
    },
    {
        "title": "元度生日",
        "author": "毛滂",
        "content": "临安有山插圆紫，公家松楸当峻峙。\n子胥涛江相向流，秦望横前为案几。\n众言北山绝雄胜，世当公相贵莫比。\n那知上帝赉良弼，岳灵孕秀初萌此。\n有山如是固有人，兹虽人为亦天理。\n公生尚少抱经纶，前无夔龙何独似。\n胸中五经通圣人，笔端三代尊天子。\n富贵相寻蚤厌余，功名自会非所喜。\n惟天五福不可求，与公俱生亦久矣。\n生日寿公宁免俗，强復嗫嚅空可鄙。\n矧我何物可厚公，世味都如一杯水。\n古人白髪痛扫除，强饭黄精力能尔。\n公餐道腴睟在面，何待草木坚髪齿。\n愿公廊庙等山林，安乐百年无此彼。\n非公自寿盖寿人，坐看同老陶唐氏。\n端如八柱屹青苍，共承峻极何时已。",
        "dynasty": "宋",
        "collection_info": null
    },
    {
        "title": "隋堤采蕈",
        "author": "毛滂",
        "content": "老夫少时性豪侈，颇復慨想诸公子。\n家徒四壁不自怜，客来笑呼客且止。\n牧羊幸得时击鲜，种秫足救缾罍耻。\n萍虀豆粥何足数，红粱雀黍屡登匕。\n老来百呼无一诺，空瓢但酌三江水。\n侍祠何功费太仓，月赐万钱良过矣。\n秋采菊英春采荠，岁月无忧三百指。\n西湖两年相慰藉，东风为长莼丝紫。\n年来吏满官有程，退无可耕那得已。\n晓猿夜鹤谢游从，笔床茶竈供行李。\n异时浮家淮海上，鱼鰕舟量贱无比。\n白鱼截玉数尺长，本不论钱数鲂鲤。\n祇今寸鳞乃许价，无鱼自应相贵尔。\n谓当此行且空饭，弹铗而歌遶淮市。\n谁知一饱不足虑，造物尚得相料理。\n榆堤雨润风力和，老杨出菌鶵骈觜。\n轮囷长芽长云叶，磊落小丛攅玉蘂。\n呼儿采掇归自烹，不遣辛酸乱清美。\n五芝风味均茵凭，八珍品目当奴婢。\n不贪俎豆逐驽马，肯同腥羶怒蝼蚁。\n君看五鼎或杀身，未如老杨饥足恃。\n后逢枯朽慎勿薪，太和蒸之有如此。",
        "dynasty": "宋",
        "collection_info": null
    },
    {
        "title": "早春",
        "author": "毛滂",
        "content": "女夷争名亦早计，凌寒破腊回春意。\n不待梅花送消息，细风平日先妍媚。\n野塘冰鱼翻暖绿，官桥烟柳摇寒翠。\n佳人青鬓耐时节，彩幡初贴宜春字。\n唯有朱颜不我留，岁月翩翩定容易。\n柳车载穷安肯行，若华翳日何当试。\n忆昨狂心逐蝴蝶，踏月追春藉花睡。\n如今佩犊老东冈，杏花菖叶催田事。\n眼看风光搔白头，斜阳抱来空多思。",
        "dynasty": "宋",
        "collection_info": null
    },
    {
        "title": "师文莫君以诗从仆求字顾非所长聊作一篇姑慰其厚意而已",
        "author": "毛滂",
        "content": "广文无毡风撼颊，冻坐慈恩书柿叶。\n乞米珍题矫龙鳯，望粥娇儿闹鹅鸭。\n不须欧家管城子，镂象雕犀作袍帢。\n娥眉曼睩初丰容，一笑自粲非宝靥。\n当时临池亦苦矣，烟苍雨暗漫襟袷。\n几何白骨变黄泥，安用玉轴留华箧。\n要当约略记姓名，作底碑傍坐疲苶。\n我今姓名亦懒记，几砚尘埃卧羊鬛。\n君诗求字得我惊，索金悬磬真所乏。\n归田当赋觅桃诗，岂有来禽青李帖。",
        "dynasty": "宋",
        "collection_info": null
    },
    {
        "title": "上湖守余行老",
        "author": "毛滂",
        "content": "先生吟文烦颊舌，未免诸生笑于列。\n跋前疐后谁使然，只有名多磨不灭。\n燕公策高思精壮，笔下辞华烂文缬。\n岳阳少屈何足云，自喜江山助清绝。\n墨畦笔径久榛芜，道山初识今文伯。\n鳯凰池畔未归身，水晶宫裏重游客。\n读书不知已几世，汲古长余绠千尺。\n莫贪云水供醉吟，尚有典章须粉泽。\n防风山前痴病吏，自笑着书玄尚白。\n蓬头承罂十年事，过眼法书今雾隔。\n那知流落得依凭，天与虺隤寛辔策。\n汀洲白苹春几许，江南日落汀洲古。\n风光无恙似当时，犹与溪山相媚妩。\n昔人苦吟终不尽，秪今余秀当勤取。\n阿房赋客旧主人，试数文章犹第五。",
        "dynasty": "宋",
        "collection_info": null
    },
    {
        "title": "题雷峰塔南山小景",
        "author": "毛滂",
        "content": "钱塘门外西湖西，万松深处古招提。\n孤塔昻昻据要会，湖光灔灔明岩扉。\n道人安禅日卓午，寺外湖船沸箫鼓。\n静者习静厌纷喧，游者趋欢穷旦暮。\n非喧非寂彼何人，孤山诗朋良独清。\n世间名利不到耳，长与梅花作主盟。\n嗟我于此无一得，曾向峰前留行迹。\n天涯暮景盍归来，坐对此图三太息。",
        "dynasty": "宋",
        "collection_info": null
    },
    {
        "title": "寄程漕",
        "author": "毛滂",
        "content": "风流三老今无有，明珠双璧公其后。\n长安初见紫微人，山阳途识生风手。\n同时蜀秀共差迟，今日吴饿付忠厚。\n吴饿欲饱谈笑了，要使嘉禾出稂莠。\n紫薇宾客多云霄，谁数诸侯牛马走。\n黄金单尽会屠龙，白髪鬅鬙成画狗。\n绛衣玉具无处觅，将军纵在大夫取。\n公归愿作水衡丞，敢厌督邮辞五斗。",
        "dynasty": "宋",
        "collection_info": null
    },
    {
        "title": "寄曹使君",
        "author": "毛滂",
        "content": "幕中墨客随车后，架上牙籤遮坐右。\n唯留笔研乃自鐍，岂惜车茵容吏呕。\n青霞老去云海深，旧游尚见翻涛手。\n寄声秀句风入怀，坐念清标月当牖。\n天公厚我过穆生，何止餍韩仍饫柳。\n请同韶濩公勿疑，老马由来识途久。\n近缘嗜酒识圣贤，已付长酣无可否。\n公当紫绶日垂腰，我已秃襟时见肘。\n慕公澄挠等清浊，叹我雕污终粪朽。\n诗从子建岂易亲，句语怀英那肯偶。\n清风自已入公脾，我如恶木何劳吼。",
        "dynasty": "宋",
        "collection_info": null
    },
    {
        "title": "代人和御制上巳锡宴诗  其一",
        "author": "毛滂",
        "content": "赐禊追三日，闻莺啭万年。\n恩深重湛露，气暖入非烟。\n睿作端知圣，清尊不翅贤。\n眼明惊既醉，奎彩下云天。",
        "dynasty": "宋",
        "collection_info": null
    },
    {
        "title": "代人和御制上巳锡宴诗  其二",
        "author": "毛滂",
        "content": "曲水传觞盛，皇祇布德初。\n海波翻雅奏，云露湿华裾。\n晴送君恩暖，寒收物意舒。\n春耕无叹息，庶不负于胥。",
        "dynasty": "宋",
        "collection_info": null
    },
    {
        "title": "送夏辟疆解官",
        "author": "毛滂",
        "content": "北风吹劲翮，凌厉欲云奔。\n门棒敛行色，县花消别魂。\n进舟寒濑涩，回首乱山昏。\n珍重操刀事，余言淡可吞。",
        "dynasty": "宋",
        "collection_info": null
    },
    {
        "title": "赵宣德生日",
        "author": "毛滂",
        "content": "仁飇扇佳气，暐暐自门庐。\n閒日风波外，长年霜雪余。\n冻醪含凿落，春意动篨䈝。\n定有升仙骨，黄精易扫除。",
        "dynasty": "宋",
        "collection_info": null
    },
    {
        "title": "送徐次山督邮之官",
        "author": "毛滂",
        "content": "外台纲纪掾，先辟汉名人。\n霜隼九秋气，风驹千里尘。\n乡评元自好，府望復名新。\n竹箭黄金镞，送君江水滨。",
        "dynasty": "宋",
        "collection_info": null
    },
    {
        "title": "访琳老题溪上小轩",
        "author": "毛滂",
        "content": "小槛閒风物，高僧秀肺肠。\n隔溪通竹色，开户纳山光。\n拨雪晨蔬瘦，烧松午茗香。\n渊明归赋急，聊復此徜徉。",
        "dynasty": "宋",
        "collection_info": null
    },
    {
        "title": "登普宁寺岁寒庵面江山之胜令人欲赋而长老因公出诗集相示作此诗谢之",
        "author": "毛滂",
        "content": "此老诸缘薄，诗情忽漫深。\n敲门移稳字，弹指得真心。\n松竹藏幽讨，溪山助苦吟。\n解鞍聊为赋，去不负登临。",
        "dynasty": "宋",
        "collection_info": null
    },
    {
        "title": "八月二十八日挈家泛舟游上渚诗",
        "author": "毛滂",
        "content": "秋色向幽处，浮家聊远寻。\n醉来蓬鬓乱，卧入蓼花深。\n云壑封诗物，烟波留客心。\n未应儿辈觉，余醁且勤斟。",
        "dynasty": "宋",
        "collection_info": null
    },
    {
        "title": "和王宣义买菊栽二首  其一",
        "author": "毛滂",
        "content": "秋风有好色，寄在菊花团。\n弛担知新主，临池得细看。\n金房迎日秀，玉露作香寒。\n独负东篱意，年来漉酒干。",
        "dynasty": "宋",
        "collection_info": null
    },
    {
        "title": "和王宣义买菊栽二首  其二",
        "author": "毛滂",
        "content": "未见花盈把，先教蜂作团。\n孤根聊得售，秀色后当看。\n莫讶全开晚，须知独耐寒。\n云含堕檐日，天恐露香干。",
        "dynasty": "宋",
        "collection_info": null
    },
    {
        "title": "阇黎从上人予往年香火院学徒也去之天竺益求其师之说归为邑人言之予自江东归见于昭庆寺喜其进学不已为作此诗",
        "author": "毛滂",
        "content": "世外忘家子，归来谁与游。\n烧香如意夜，茹菊钵盂秋。\n独节已萧冷，诸缘应罢休。\n渡江闻道日，少为故山留。",
        "dynasty": "宋",
        "collection_info": null
    },
    {
        "title": "去国呈蔡元度",
        "author": "毛滂",
        "content": "去国黄流急，搔头白髮新。\n牛衣还卒岁，狗监定何人。\n奏傔宁妨跛，为郎正碍贫。\n鄙文无恙否，醤瓿盍相亲。",
        "dynasty": "宋",
        "collection_info": null
    },
    {
        "title": "书禅静寺集翠堂示堂中老人琳径山诗",
        "author": "毛滂",
        "content": "烟岫供寒翠，风帘舞小晴。\n短墻分竹色，虚户纳松声。\n弄笔云窗暖，煎茶玉醴轻。\n端知孤桧月，独伴夜禅清。",
        "dynasty": "宋",
        "collection_info": null
    },
    {
        "title": "次沈会宗韵",
        "author": "毛滂",
        "content": "故人老萧散，久客寡谐同。\n病骨侵山雨，孤帆落渚风。\n水清应弔影，坐阒想书空。\n我亦青州阔，经年不一中。",
        "dynasty": "宋",
        "collection_info": null
    },
    {
        "title": "谢陈进士见示诗赋并以为别",
        "author": "毛滂",
        "content": "陈子赋可喜，十诗仍好辞。\n亦云余事尔，何累壮夫为。\n语浸初已漫，笔峰时出奇。\n息肩当益学，葵圃未应窥。",
        "dynasty": "宋",
        "collection_info": null
    },
    {
        "title": "赵乐道輓诗二首  其一",
        "author": "毛滂",
        "content": "耆旧雕零尽，归来悲故乡。\n云山横爽气，杖履属空床。\n蚤发名难没，终荣德未央。\n芝兰日夜长，遗范在诸郎。",
        "dynasty": "宋",
        "collection_info": null
    },
    {
        "title": "赵乐道輓诗二首  其二",
        "author": "毛滂",
        "content": "贫贱通姻好，凄凉累赏音。\n空知典刑在，谁听短长吟。\n飞鹤窥塘水，眠牛傍柏林。\n龟鱼迎拄杖，犹出画桥阴。",
        "dynasty": "宋",
        "collection_info": null
    },
    {
        "title": "徐守生辰",
        "author": "毛滂",
        "content": "徐卿二子后，吉梦亦罴熊。\n骨气本英物，文华今鉅翁。\n聊因颔燕出，已觉额犀丰。\n谁伴岁寒色，冰霜十八公。",
        "dynasty": "宋",
        "collection_info": null
    },
    {
        "title": "宿莲花寺顷从清献公游今十年矣",
        "author": "毛滂",
        "content": "一径通松竹，入门闻夜香。\n青灯孤照佛，斜月静归廊。\n未厌逢僧拙，终惭涉世忙。\n十年犹彷佛，一梦自凄凉。",
        "dynasty": "宋",
        "collection_info": null
    },
    {
        "title": "去国",
        "author": "毛滂",
        "content": "马剑何妨壮，琴书半不轻。\n心通平野阔，眼接众山明。\n老大空行李，疏慵岂利名。\n夏侯知苦学，殊未劝归耕。",
        "dynasty": "宋",
        "collection_info": null
    },
    {
        "title": "林进士数见过又遗一诗辄以奉报",
        "author": "毛滂",
        "content": "夫子胡为者，行吟颇自奇。\n少年应苦学，今日定何之。\n天地空羸马，肝膓饱旧诗。\n江边餬口掾，风雨共凄凄。",
        "dynasty": "宋",
        "collection_info": null
    },
    {
        "title": "束装",
        "author": "毛滂",
        "content": "束装亲匣剑，拨火唤劳饙。\n鸦散鷄声断，烟低野色分。\n徘徊半树月，拍塞一山云。\n叫助日车上，扶桑犹未闻。",
        "dynasty": "宋",
        "collection_info": null
    },
    {
        "title": "逢故人",
        "author": "毛滂",
        "content": "落日仍江县，相逢下马鞍。\n频忧从者病，可奈故人寒。\n老大囊书脱，平生匣剑干。\n长年祇少睡，忽漫语盘桓。",
        "dynasty": "宋",
        "collection_info": null
    },
    {
        "title": "欲入山访参寥预令探梅",
        "author": "毛滂",
        "content": "谁作东州客，支公合往还。\n想无诗外事，聊辍定中閒。\n拂石须相憩，留云欲共攀。\n为寻梅发处，先过向南山。",
        "dynasty": "宋",
        "collection_info": null
    },
    {
        "title": "仲夏月夜怀陈西安",
        "author": "毛滂",
        "content": "飞盖西园夜，抽毫失谢君。\n徘徊下修竹，暗澹入浮云。\n素彩漫仍见，微芒细可分。\n徒知此纨扇，离毕未前闻。",
        "dynasty": "宋",
        "collection_info": null
    },
    {
        "title": "十月十日访琳道人于禅静寺与之徘徊泉石间甚久道人云有大龙团藏亦数年食且几尽因出刀圭许而龙躯仅余一爪色理极苍古又云赵清献公尝得须菩提画像乃张画壁间煎所谓龙爪以饷仆迫夜来归坐县之东堂见月奉寄一首",
        "author": "毛滂",
        "content": "道人泉石畔，饷我欲盘桓。\n见爪苍龙古，颦眉古佛寒。\n家风真草草，诗句自珊珊。\n今夜东堂梦，云披月万竿。",
        "dynasty": "宋",
        "collection_info": null
    },
    {
        "title": "崇福宫雨中种柏",
        "author": "毛滂",
        "content": "未障侵檐日，先留出殿烟。\n雨根蚯蚓活，风叶凤凰翩。\n直节从孤瘦，寒姿定老坚。\n君王千万寿，合作酒如泉。",
        "dynasty": "宋",
        "collection_info": null
    },
    {
        "title": "和贾耘老  其一",
        "author": "毛滂",
        "content": "渴令平生病，年来病更多。\n腰仍难老折，膓亦旧无他。\n知子眠三径，逢秋欲七歌。\n勋名邮传尔，唯日饮无何。",
        "dynasty": "宋",
        "collection_info": null
    },
    {
        "title": "和贾耘老  其二",
        "author": "毛滂",
        "content": "河阳春在否，柳外小朱扉。\n曲径虵应鬬，危檐鸟欲飞。\n主人同燕幕，归意属渔矶。\n莫待羣花笑，秋风鬓绿稀。",
        "dynasty": "宋",
        "collection_info": null
    },
    {
        "title": "熊侍郎挽词",
        "author": "毛滂",
        "content": "蚤见声华就，终违勋业寻。\n余忠朝露泣，遗直夜台深。\n威落诸蛮胆，恩留五岭心。\n从今舍人様，万柏覆萧森。",
        "dynasty": "宋",
        "collection_info": null
    },
    {
        "title": "题陈用中行藏楼",
        "author": "毛滂",
        "content": "此楼託萧冷，莫会子登临。\n弔影漫愁独，书空谁语深。\n帘开不尽眼，云起未休心。\n咫尺颜渊坐，高风无古今。",
        "dynasty": "宋",
        "collection_info": null
    },
    {
        "title": "郑君瑞示同诸公游定空佳什仆亦久欲与君瑞寻春衰病方窘风雨以故未果聊次韵一首",
        "author": "毛滂",
        "content": "佳哉五英隽，并驾玉为林。\n倾盖分不浅，好山情已深。\n春光不约略，晴意恰沉吟。\n老病未堪出，诗锋遥见侵。",
        "dynasty": "宋",
        "collection_info": null
    },
    {
        "title": "送教长老入山",
        "author": "毛滂",
        "content": "秋容正摇落，山意恰凄清。\n冰彻万缘冷，云随两屐轻。\n冥鸿那復下，膏火莫重明。\n天地邮亭尔，百年真倦生。",
        "dynasty": "宋",
        "collection_info": null
    },
    {
        "title": "送僧常妙还永嘉",
        "author": "毛滂",
        "content": "杖策辞江寺，秋途谁与偕。\n霜风侵布衲，草露湿芒鞋。\n收钵无余事，还乡非俗怀。\n金刚真有力，魔避不须排。",
        "dynasty": "宋",
        "collection_info": null
    },
    {
        "title": "无畏道人居观音院奉寄一首",
        "author": "毛滂",
        "content": "松石真佳伴，云山得破颜。\n高人本无住，倦翮自知还。\n诗外尘缘尽，斋余齿颊閒。\n何消一句子，截断碧溪湾。",
        "dynasty": "宋",
        "collection_info": null
    },
    {
        "title": "晓出响应山过静林道中奉寄琳老",
        "author": "毛滂",
        "content": "晓色开霜坂，饥乌啄麦畦。\n山腰余雪瘦，天面冷云低。\n寒意梅花北，禅心柏子西。\n窗前借残月，照我度前溪。",
        "dynasty": "宋",
        "collection_info": null
    },
    {
        "title": "下渚湖",
        "author": "毛滂",
        "content": "春渚连天阔，春风夹岸香。\n飞花渡水急，垂柳向人长。\n远岫分苍紫，澄波映渺茫。\n此身萍梗尔，泊处即吾乡。",
        "dynasty": "宋",
        "collection_info": null
    },
    {
        "title": "题余英馆",
        "author": "毛滂",
        "content": "故第园林改，遗亭壁户新。\n垂虹一桥月，夹绣两堤春。\n花落俯流水，鸟啼怀故人。\n凭栏看翠竹，无意数游鳞。",
        "dynasty": "宋",
        "collection_info": null
    },
    {
        "title": "上林内翰二首  其一",
        "author": "毛滂",
        "content": "内廷吴陆善文书，绝代如公可数渠。\n科斗他年载深厚，楞伽终日伴清虚。\n济时即展经纶业，华国聊施采色余。\n想为君王话尧舜，玉堂对罢夜何如。",
        "dynasty": "宋",
        "collection_info": null
    },
    {
        "title": "上林内翰二首  其二",
        "author": "毛滂",
        "content": "短褐风霜可奈何，懒求长袖舞阳阿。\n九迁行辈青云满，百谪形骸白髮多。\n束带壮怀浑龃龉，角巾闲约亦蹉跎。\n山公有意相题目，季绪无容独诋诃。",
        "dynasty": "宋",
        "collection_info": null
    },
    {
        "title": "次韵曹子方",
        "author": "毛滂",
        "content": "盾威正赫忽衰残，人意浑如水面寛。\n触石端来慰枯槁，随车定见湿朱丹。\n初忧连畛秋无种，岂望如云晚可观。\n天遣商羊为公舞，绝胜九仞见回鸾。",
        "dynasty": "宋",
        "collection_info": null
    },
    {
        "title": "寄蔡学士",
        "author": "毛滂",
        "content": "陆陆微生不可论，半饥半饱过朝昏。\n春来但见瞳花乱，寒退长余鬓雪繁。\n老愧门墻忝宾客，归来耒耜教儿孙。\n会应飞堕江湖去，定向离骚寄客魂。",
        "dynasty": "宋",
        "collection_info": null
    },
    {
        "title": "师文莫君以仆治东园甚力官满且去为赋诗以道眷然之意次韵奉答",
        "author": "毛滂",
        "content": "小桃繁杏何须论，只要池边竹半林。\n不养鳬鹥怜渌浄，苦留风月伴清深。\n后人来荫十围木，故老看移一亩阴。\n分付庭梅管春色，长官情味此花心。",
        "dynasty": "宋",
        "collection_info": null
    },
    {
        "title": "次常山简叔祥",
        "author": "毛滂",
        "content": "归来久客鬓俱苍，渐喜无人馈五浆。\n未免高僧问劳苦，故应乔木慰凄凉。\n山中猿鹤人谁健，门外蒿莱想自长。\n为谢邦人岂吾薄，要当六印遶腰黄。",
        "dynasty": "宋",
        "collection_info": null
    },
    {
        "title": "柳轩雪夜",
        "author": "毛滂",
        "content": "曛黄飞雪已填门，独夜人依老柳根。\n故遣捲帘从骨冷，不妨开卷自灯昏。\n余英煮茗春云动，润气留香宿雾繁。\n但觉诗脾两清绝，可劳骚客赋招魂。",
        "dynasty": "宋",
        "collection_info": null
    },
    {
        "title": "书怀寄赠曾公衮",
        "author": "毛滂",
        "content": "宦情光景半樵渔，病惰仍忘百纸书。\n赋就祇堪供醤瓿，齿残未可释盐车。\n朱蓝要使辞秋断，芝菌犹当出腐余。\n惭愧少翁能下士，马曹知马自应疏。",
        "dynasty": "宋",
        "collection_info": null
    },
    {
        "title": "仁义驿中",
        "author": "毛滂",
        "content": "骑驴何似贾司仓，行李唯余古锦囊。\n秋后恰容鹰脱架，春来会有燕投梁。\n清时无用材虽拙，白日能閒策亦长。\n惭愧平生负三尺，一成泉石欲膏盲。",
        "dynasty": "宋",
        "collection_info": null
    },
    {
        "title": "次韵许簿游响潭回",
        "author": "毛滂",
        "content": "一派飞泉湿岭云，岩花娟好尚余春。\n黄紬病惰谁如我，碧玉寒清自照人。\n山水窟中为俗吏，簿书丛裏得诗邻。\n一篇宠寄高难和，万卷端知笔有神。",
        "dynasty": "宋",
        "collection_info": null
    },
    {
        "title": "东归呈元度",
        "author": "毛滂",
        "content": "此生文字送分阴，羁旅无材发噤吟。\n鬓底星星侵晚色，胸中落落负初心。\n端知坐索长安米，那復能弹单父琴。\n投老襄阳真自弃，蹇驴东去乱云深。",
        "dynasty": "宋",
        "collection_info": null
    },
    {
        "title": "哀程袁州",
        "author": "毛滂",
        "content": "坐令荆国得髦英，清献先生语不轻。\n汉使曾观楚风俗，蜀翁未识鲁书生。\n杨林坠露随沉魄，丛玉留诗负夙情。\n欲问典刑波浪阔，遥知兰砌五经横。",
        "dynasty": "宋",
        "collection_info": null
    },
    {
        "title": "郭别驾秋日行县奉寄一首",
        "author": "毛滂",
        "content": "秋壑相迎故出奇，便应到处小迟迟。\n不妨簿领纷遮眼，未碍岚光秀入脾。\n小睡宁寻儿女梦，新诗定写水云姿。\n旧巾垫角风流在，何许杉篁暮雨时。",
        "dynasty": "宋",
        "collection_info": null
    },
    {
        "title": "从范使君求酒",
        "author": "毛滂",
        "content": "方寸陶陶事不根，但知力饮送朝昏。\n无田种秫空为吏，有曲成封即闭门。\n避暑此间真有意，悲秋今日得无言。\n孔公坐上多余沥，昜满农家老瓦盆。",
        "dynasty": "宋",
        "collection_info": null
    },
    {
        "title": "重来",
        "author": "毛滂",
        "content": "出门聊作书生咏，倚马犹能梁父吟。\n汾水宁无注书地，秦关已老弃繻心。\n重来樵钓深相识，未遍湖山拟细寻。\n白眼何劳预人事，但知要得酒船深。",
        "dynasty": "宋",
        "collection_info": null
    },
    {
        "title": "属者观池槛清明泉激石立芦丛交碧文禽并绚翛然发湖山之远态无辇毂之浮埃杜子美云朱门之泥涂士子不见其泥涂良非是也",
        "author": "毛滂",
        "content": "图书多似道家山，池槛清虚不绮纨。\n万壑春藏三石秀，五湖秋入两芦寒。\n冰泉喷激珠成贯，绣羽沉浮花作团。\n谁伴玉皇香案吏，光风霁月在阑干。",
        "dynasty": "宋",
        "collection_info": null
    },
    {
        "title": "闻诸君不裹粮游山暮归清坐静林僧居相与乐以忘饥仆老病独在见遗辱君瑞示诗盛道僧居梅竹之赏輙次韵奉答",
        "author": "毛滂",
        "content": "禅房何许最清深，庾岭梅边晋竹林。\n饷客好山胜挈榼，遗予病骨任支琴。\n应餐秀色嚥溪茗，想待暗香来水沉。\n何似拍浮从我醉，夜船藉月碧千寻。",
        "dynasty": "宋",
        "collection_info": null
    },
    {
        "title": "送巨中教授解官",
        "author": "毛滂",
        "content": "天公怜我欲无邻，得近芝兰久益芬。\n定免幼安还割席，拟从东野若为云。\n归鞭那有蓝关雪，别梦应通鲁水芹。\n强饭勉之书满载，与君千里共斯文。",
        "dynasty": "宋",
        "collection_info": null
    },
    {
        "title": "次韵琳老中秋月",
        "author": "毛滂",
        "content": "玉斧修轮灭玷痕，金精铸魄凝寒清。\n缀云都去秋心浄，囊露新添夜眼明。\n气接瑶台端可御，地漫银汉定谁倾。\n何时天竺山前路，细听烟崖坠子声。",
        "dynasty": "宋",
        "collection_info": null
    },
    {
        "title": "仲夏月夜怀陈西安",
        "author": "毛滂",
        "content": "长怅浮云点太清，祇今何许问天晴。\n浑怜短夜相催下，不放孤光自在明。\n幸与高楼通远览，未劳残烛更前行。\n此心对酒萧条在，咄咄置之聊自倾。",
        "dynasty": "宋",
        "collection_info": null
    },
    {
        "title": "上执政",
        "author": "毛滂",
        "content": "廊庙无尘鑑色寒，私门谁启手亲关。\n万邦和气君臣裏，一代文章伯仲间。\n多士扬眉诣东閤，真人拱手倚南山。\n青天白日才亭午，不遣云随霰雪还。",
        "dynasty": "宋",
        "collection_info": null
    },
    {
        "title": "访郑叔详回得花满盘作短诗以寄",
        "author": "毛滂",
        "content": "参军肯自笑苍颜，花趁篮舆簇玉盘。\n剩取必知丛蝶恨，欵行聊许路人看。\n娟娟静静春情好，淡淡浓浓粧色残。\n已遣小蛮歌送酒，故教乱插竹皮冠。",
        "dynasty": "宋",
        "collection_info": null
    },
    {
        "title": "东堂独坐怀琳老二首  其一",
        "author": "毛滂",
        "content": "闻道年来多掩关，高情定满渺瀰间。\n秋风不怕清难忍，晓日应分暖伴閒。\n欲唤扁舟弄云水，已疑小阁厌溪山。\n东堂枉把归来赋，惭愧寒空倦翮还。",
        "dynasty": "宋",
        "collection_info": null
    },
    {
        "title": "东堂独坐怀琳老二首  其二",
        "author": "毛滂",
        "content": "柏炉烟冷尚余薫，老去孤城愈不羣。\n沙上晚晴知独往，堂中秋思与谁分。\n隔溪有伴萧萧竹，对户无情冉冉云。\n南北东西均是寄，定回归鴈不应闻。",
        "dynasty": "宋",
        "collection_info": null
    },
    {
        "title": "六月二十日舍贾耘老溪居旦起蔡成允见访仆方蓬头赤脚坐溪上乃用此见成允而君不以为无礼反寄诗有褒借意甚愧过情戏作一首奉报",
        "author": "毛滂",
        "content": "寒溪破晓喜相过，不怪蓬头尚养疴。\n跃马怀金君蚤晚，历阶歃血我蹉跎。\n诗人自与尘埃远，病骨终惭粉泽多。\n别寄钓鱼船上曲，要留风月伴烟蓑。",
        "dynasty": "宋",
        "collection_info": null
    },
    {
        "title": "坤成节",
        "author": "毛滂",
        "content": "穆穆真人第几天，九龙扶辇下非烟。\n定知蟾彩腾光夜，聊待蟠桃得熟年。\n国步无疆金柱健，官声有道兔罝贤。\n大邦欲效封人请，珍重祇园妙相仙。",
        "dynasty": "宋",
        "collection_info": null
    },
    {
        "title": "对月",
        "author": "毛滂",
        "content": "柳梢地面绝微风，一片寒光万里同。\n冰骨直疑潜裏换，尘心都觉坐来空。\n蚌胎有露珠成颗，蟾窟无云玉作宫。\n莫怪幽人吟到晓，不知清兴自无穷。",
        "dynasty": "宋",
        "collection_info": null
    },
    {
        "title": "道上口占",
        "author": "毛滂",
        "content": "屹屹高山自两边，纷纷鷄鸭苦当前。\n败垣过竹还当道，脱叶凭风欲半天。\n定恐黄茅藏伏兔，更呼青汉落飞鹯。\n一寒如此空形影，独赖狐裘三十年。",
        "dynasty": "宋",
        "collection_info": null
    },
    {
        "title": "谢郭倅见访",
        "author": "毛滂",
        "content": "及榻青苔迭乱钱，端知骯脏倚门边。\n蒿莱岁晚荒三径，殽酒人疏问一廛。\n懒慢容教着帽进，传呼惊起藉糟眠。\n分庭未觉题舆宠，下士徒知公子贤。",
        "dynasty": "宋",
        "collection_info": null
    },
    {
        "title": "建中上元以雨雪败悬灯以国忧罢行乐仆又以老病连日在告辱师与成君见示佳章聊作一首",
        "author": "毛滂",
        "content": "老去追游骨亦疲，黑甜唯觉睡如饴。\n渐差素彩弄华髮，犹梦清妍侍曲眉。\n愧甚雕樽负珠履，独余残雪照书帷。\n未妨管领东风在，官柳溪梅不用疑。",
        "dynasty": "宋",
        "collection_info": null
    },
    {
        "title": "充叟九兄以书问鄱阳官况因亦问讯",
        "author": "毛滂",
        "content": "信来频慰别离魂，苦问官情却懒言。\n多睡正随蝴蝶梦，相怜空愧鹡鸰原。\n幸无俗客于书户，遥想青山对县门。\n定是放衙能少事，悠哉岸帻步槐根。",
        "dynasty": "宋",
        "collection_info": null
    },
    {
        "title": "去国",
        "author": "毛滂",
        "content": "年来去国故迟迟，坂上长鸣老益悲。\n不作居山惭捷径，彊须了事学痴儿。\n风霜冷面何能笑，藜藿空肠未厌饥。\n里巷定无杨得意，朝廷合有郑当时。",
        "dynasty": "宋",
        "collection_info": null
    },
    {
        "title": "红梅",
        "author": "毛滂",
        "content": "何处曾临阿母池，浑将绛雪点寒枝。\n东墻羞颊逢谁笑，南国酡颜强自持。\n几过风霜仍好色，半呼桃杏听羣儿。\n青春独养和羮味，不为黄蜂饱蜜脾。",
        "dynasty": "宋",
        "collection_info": null
    },
    {
        "title": "次韵成允寒秀亭",
        "author": "毛滂",
        "content": "伐蒿种竹作清深，洗石锄垣出翠纹。\n玉节露匀新带月，苔肤雨涩细留云。\n四檐妍色开晴晓，一亩浓阴寄夕醺。\n陶令醉时烦客去，梦魂潇洒与谁云。",
        "dynasty": "宋",
        "collection_info": null
    },
    {
        "title": "十二月二十六日出郊访无畏诗禅暮归奉寄",
        "author": "毛滂",
        "content": "寒郊独往兴悠哉，问讯山翁破腊回。\n犀轴冰寒苕水句，衲衣雪暗锦营埃。\n归时烟树鸦声集，望处溪窗山色来。\n此意儿童终不觉，闭门脱屩拂莓苔。",
        "dynasty": "宋",
        "collection_info": null
    },
    {
        "title": "次韵方明叔见赠",
        "author": "毛滂",
        "content": "法书乱眼极牛毛，卒业何时愧李翱。\n好在先生无燥湿，老来秀句绝孤高。\n不知蹭蹬沉鸾枳，却念疏慵似马曹。\n谁荐薛公经行着，折腰江县岂殊褒。",
        "dynasty": "宋",
        "collection_info": null
    },
    {
        "title": "曹使君舍夜饮归步月出城山色如画作诗一首寄曹",
        "author": "毛滂",
        "content": "西曹满百第相闻，东阁招延气自春。\n鸡肋天教辞怒臂，牛心公与慰馋唇。\n酒红欲去风吹颊，山碧来迎月满身。\n步入柏阴清夜急，敲门惟有鹤譍人。",
        "dynasty": "宋",
        "collection_info": null
    },
    {
        "title": "对雪二首  其一",
        "author": "毛滂",
        "content": "玉京咫尺不应疑，龙凤交横舞屡僛。\n素色可能粧粉并，真香直到齿牙知。\n珠楼先晓月未落，瑶草自春天亦私。\n千里一裘谁有様，邹郎吹律为熏之。",
        "dynasty": "宋",
        "collection_info": null
    },
    {
        "title": "对雪二首  其二",
        "author": "毛滂",
        "content": "空庭白凤舞毰毸，扑帟窥帘去却回。\n柳絮似将春色到，梅梢不认月华来。\n轻盈舞殿三千女，缥缈飞天十二台。\n定有仙人来种玉，蓝田归计少徘徊。",
        "dynasty": "宋",
        "collection_info": null
    },
    {
        "title": "桐君山邑人呼为小金山桐君所庐也",
        "author": "毛滂",
        "content": "塔庙新严迹半空，山前山后但孙桐。\n楼台影压浮天浪，钟鼓声随过岸风。\n定有龙宫在深碧，初疑海市变青红。\n众医不识人间病，遗箓谁知药石功。",
        "dynasty": "宋",
        "collection_info": null
    },
    {
        "title": "代人和孟羽",
        "author": "毛滂",
        "content": "东野多穷輙自鸣，半生云水共将迎。\n朝廷纤悉收遗老，笔势巉岩压后生。\n天上恩袍新草色，道傍诗句古钟声。\n出秦壮思磨锋锷，欲破刘郎五字城。",
        "dynasty": "宋",
        "collection_info": null
    },
    {
        "title": "生日",
        "author": "毛滂",
        "content": "要作人间浩荡春，便应三日对东君。\n万牛早汗十围木，百谷终甘一寸云。\n天下公侯端有种，日边鸿雁不离羣。\n宝炉善颂区区尔，何似君陈德似熏。",
        "dynasty": "宋",
        "collection_info": null
    },
    {
        "title": "代馆职应诏和元夕",
        "author": "毛滂",
        "content": "太平乐事及黎元，桂月兰灯照有年。\n景焰煌煌浮魏阙，清光穆穆抱尧天。\n皇明爥远辉星斗，睿唱宣和胜管絃。\n十二明珠供照乘，夜光飞出九重渊。",
        "dynasty": "宋",
        "collection_info": null
    },
    {
        "title": "送朱朝夫过江北",
        "author": "毛滂",
        "content": "爱君如竹可无君，君去吾归麋鹿羣。\n他日漫同千里月，明朝相望一江云。\n余尊尚得须臾语，新句那能欵曲闻。\n人到寄书应不识，花间但觅醉参军。",
        "dynasty": "宋",
        "collection_info": null
    },
    {
        "title": "送遐举解德清县章",
        "author": "毛滂",
        "content": "吏最年来三再书，野梅官柳映归途。\n不容车下牛将犊，犹说桑间雉领雏。\n万里摩霄看鹄举，一城卧辙作儿呱。\n东邻病骨谁料理，十驾相追肯少须。",
        "dynasty": "宋",
        "collection_info": null
    },
    {
        "title": "和孙守三月二十七日开宴",
        "author": "毛滂",
        "content": "绣段遮檐玉刻樽，扬州春色最先醺。\n落花风起舞茵捲，秀岭烟生媚黛分。\n酥面锦靴轻转雪，粉吭牙板细留云。\n要他桃李长依旧，不借东君借冦君。",
        "dynasty": "宋",
        "collection_info": null
    },
    {
        "title": "次韵曾公衮",
        "author": "毛滂",
        "content": "翩翩公子蚤知名，诗句年来特地清。\n客馆可应堪倒屣，芜编曾不累悬衡。\n南飞倦翮都无兴，北道主人终有情。\n想见绿疏前夜雨，跳珠甃玉伴吟声。",
        "dynasty": "宋",
        "collection_info": null
    },
    {
        "title": "县境不雨数遣比丘祷佛于庙祀龙于社皆不雨闻龙居响潭水中往潭湄刑鹅而祀之初崖月微明有风飒然动衣袂祀竟云物出雨态生已而遂雨然岁丰时和盖造物者之力而龙之惠也至前此不雨乃令之无状所召尔县之诸儒反为歌诗以雨归令甚无谓聊作一诗奉报",
        "author": "毛滂",
        "content": "自酌椒浆酹紫渊，步虚声彻羽衣翩。\n坛心月冷刑鹅俎，雨脚风摇浴狶天。\n百里饱看红䆉稏，一杯轻愧黑蜿蜒。\n韦编漫记经纶事，老对云雷却惘然。",
        "dynasty": "宋",
        "collection_info": null
    },
    {
        "title": "县境不雨祷响潭得之明日一龟出潭水上取以归县斋诸进士有诗因作一首",
        "author": "毛滂",
        "content": "崖云送雨一村凉，千顷扶疏绿颖香。\n白马谁将河伯命，缁车先趣大夫装。\n老来未觉巢莲近，远去惟知曳尾忙。\n趁我还山先辟谷，林间日月伴君长。",
        "dynasty": "宋",
        "collection_info": null
    },
    {
        "title": "孙使君约观灯以病不果往以诗见强次韵和酬",
        "author": "毛滂",
        "content": "罗绮山前捲旆风，夜游车马画图中。\n落梅已恨青春减，投辖那忧碧酒空。\n座上精明唯定国，眼中耐久祇元同。\n勤呼为惜莲灯烂，多病犹贪芋火红。",
        "dynasty": "宋",
        "collection_info": null
    },
    {
        "title": "灯夕当三日而罢今至四日五日国人尚纷然出游势不可禁天既雨仍作小晴老稚皆有閒暇不迫之色千兵所至驩呼随之此前未有也闻使君復为人强出聊作小诗记一时之事",
        "author": "毛滂",
        "content": "廉纤飞雨为谁休，烂漫悬灯总未收。\n自是一年无叹息，不妨五夕得嬉游。\n后车莺燕春声软，前骑熊罴夜气遒。\n两行红纱三百炬，插花携酒趁遨头。",
        "dynasty": "宋",
        "collection_info": null
    },
    {
        "title": "定光梅开仆以病未能往观亦缘此辞闾丘之约今辱示诗走答一首",
        "author": "毛滂",
        "content": "七里梅花自一村，县楼目断暮云深。\n玉人为弄昆溪笛，尘榻空横单父琴。\n知有春心传庾岭，可无雪兴在山阴。\n金鞍簇马何时到，试听东堂偪仄吟。",
        "dynasty": "宋",
        "collection_info": null
    },
    {
        "title": "伯骏同官以仆祷雨龙湫屡效百里荐岁熙和官曹无事作诗见宠輙次韵奉酬一首",
        "author": "毛滂",
        "content": "荐岁熙和属卧龙，得分閒暇与君同。\n春筐缕雪衾裯足，午甑吹珠颊辅丰。\n蜥蜴兴云谁汝信，商羊舞雨自言功。\n州人欲识余霙雪，寄与飞廉百里风。",
        "dynasty": "宋",
        "collection_info": null
    },
    {
        "title": "代张兰送太守",
        "author": "毛滂",
        "content": "电转双旌雨结愁，水流行色过芳洲。\n剩风残月谁交取，别酒离歌且驻留。\n千里溪山记诗伯，一年莺燕识遨头。\n朝天不作含香伴，为想林间春意幽。",
        "dynasty": "宋",
        "collection_info": null
    },
    {
        "title": "代张菊",
        "author": "毛滂",
        "content": "去年出郭麦风秋，忆共儿童迓细侯。\n烟雨一溪行色动，管絃千里颂声留。\n断魂南浦横离恨，注目东山想旧游。\n西槛露团春不管，抱丛寒蝶伴清愁。",
        "dynasty": "宋",
        "collection_info": null
    },
    {
        "title": "王治中招余饮丹阳刘公雪苑英公在座主人俾余坐中席僧居左道居右众宾列坐两傍曰道之所在也余敢当此哉为诗以谢之",
        "author": "毛滂",
        "content": "宇宙中间道最大，禅仙并立儒为尊。\n谁将幻怪惊愚俗，总向虚空认法门。\n此土犹知名教重，昔人尚有典刑存。\n愧予晚陋羞前哲，愿以乡盟齿弟昆。",
        "dynasty": "宋",
        "collection_info": null
    },
    {
        "title": "和巨中游芝山",
        "author": "毛滂",
        "content": "俗状尘容欲养成，犹惭岫幌不吾扃。\n任慵读律知难入，忍睡看山輙暂醒。\n兰茁有时应吐秀，茗根无味强通灵。\n朝霞夕菊全堪饱，肯绐侏儒学岁星。",
        "dynasty": "宋",
        "collection_info": null
    },
    {
        "title": "次韵答琳老",
        "author": "毛滂",
        "content": "云水肝肠要扫除，笔头费尽淡工夫。\n居山应免逢京兆，过我聊当见子虚。\n夜卧春蒲诸念冷，晚吟秋汉一峰孤。\n打包来作临卭客，车骑虽无亦甚都。",
        "dynasty": "宋",
        "collection_info": null
    },
    {
        "title": "奉送径山无畏老人谒吴兴蒋使君无畏能作诗写字去径山五年遨游江南以归遂过仆于此聊馆之旁寺老屋三数间而已当坐名山胜刹大佛事而此非所宜安也",
        "author": "毛滂",
        "content": "一生凛凛伴龙湫，末后飘飘逐置邮。\n老屋相安真喣沫，扁舟独往亦浮沤。\n晴沙照影支离晚，寒研磨烟骨董秋。\n八月惊潮翻口角，铃斋说似古裴休。",
        "dynasty": "宋",
        "collection_info": null
    },
    {
        "title": "送参寥游京师",
        "author": "毛滂",
        "content": "青鞋布袜脚腾腾，行住湖山自满膺。\n朝日已升天晧旰，秋风犹弄鬓鬅鬙。\n道逢京尹聊须避，坐列诸王傥可登。\n认取参寥泉上月，绿烟开处在觚棱。",
        "dynasty": "宋",
        "collection_info": null
    },
    {
        "title": "次韵琳老",
        "author": "毛滂",
        "content": "梦魂夜夜钓鱼台，怀抱何当亦好开。\n竹日一窗窥我病，溪风三里送诗来。\n天花散灭双瞳冷，香烬萧寒万相灰。\n欲与道人游物外，故山情在首重回。",
        "dynasty": "宋",
        "collection_info": null
    },
    {
        "title": "径山无畏老人从旁郡来解包武康观音院昨日访别云当走钱塘吴兴二郡谒林丰二主人仆怪其枯槁淡薄士当无求于世反从事于王公门墻下老人知仆意因云二公有道士我佛所谓大长者辈今佛长城在彼我当归之仆是其说作诗以饷其行老人常挂瘗鹤铭于座右自言得其行笔法又苦吟名于士大夫间屡过仆东堂饭每称吾家饭美以故併载诗中",
        "author": "毛滂",
        "content": "海上仙人为守关，杖头风月冷金镮。\n秖缘长者曾倾盖，不为诸侯故出山。\n瘗鹤字勤衫袖黑，敲门诗苦鬓毛斑。\n归来一钵东堂饭，自有溪云作伴閒。",
        "dynasty": "宋",
        "collection_info": null
    },
    {
        "title": "仆罢官东归过杭州寓六游堂而楼阁倚空江山在目仆甚乐之无畏老师自武康送客至此过仆于此堂之上留饭终日顷仆作武康令居县之东堂每与师饭于堂上数称东堂饭美每食輙兼人别十数年饭犹健也然师于世故泊然了无芥蔕独于东堂故人若不能忘情者亦復可怪戏作诗一首其末併道所怀",
        "author": "毛滂",
        "content": "道人送客过林扃，先识穿云拄杖声。\n内苑深居无一念，东堂久阔尚余情。\n且欣能善将军饭，未怪频翻吏部羮。\n小住家风殊不恶，一江明月看潮生。",
        "dynasty": "宋",
        "collection_info": null
    },
    {
        "title": "僧惠澄从余学诗",
        "author": "毛滂",
        "content": "花开花落古东溪，剩馥残膏今在谁。\n后世那能接光焰，上人聊復问藩篱。\n散花高座真无事，乞食空肠仅不饥。\n急唤清风下佳树，尽吹尘土出诗脾。",
        "dynasty": "宋",
        "collection_info": null
    },
    {
        "title": "上元夜",
        "author": "毛滂",
        "content": "翠辇遥窥日角丰，阳光浮喜散云同。\n海山不动双龙矫，天信频颁一鹤通。\n胡越照临清景内，唐虞消息笑声中。\n六街鼓舞谁能强，三尺儿童识帝功。",
        "dynasty": "宋",
        "collection_info": null
    },
    {
        "title": "过静林寺用琳老韵作四绝句  其一",
        "author": "毛滂",
        "content": "空庭不见人，乌啄僧台食。\n林深露未晞，微风漏花沥。",
        "dynasty": "宋",
        "collection_info": null
    },
    {
        "title": "过静林寺用琳老韵作四绝句  其二",
        "author": "毛滂",
        "content": "且来东堂日，相值柳桥西。\n痴莺弔落花，全学娇儿啼。",
        "dynasty": "宋",
        "collection_info": null
    },
    {
        "title": "过静林寺用琳老韵作四绝句  其三",
        "author": "毛滂",
        "content": "橙花亦娟娟，照水弄清白。\n孤香少人知，黄蜂自为客。",
        "dynasty": "宋",
        "collection_info": null
    },
    {
        "title": "过静林寺用琳老韵作四绝句  其四",
        "author": "毛滂",
        "content": "寒溪祇数尺，炯炯涵晴空。\n寄目谁与论，翠荇牵春风。",
        "dynasty": "宋",
        "collection_info": null
    },
    {
        "title": "春词  其一",
        "author": "毛滂",
        "content": "日催红𩉾鞢，雪放绿蒙茸。\n莫向东郊去，王春在九重。",
        "dynasty": "宋",
        "collection_info": null
    },
    {
        "title": "春词  其二",
        "author": "毛滂",
        "content": "云母春冰薄，氍毺晓气暾。\n尚垂宵旰意，加惠及元元。",
        "dynasty": "宋",
        "collection_info": null
    },
    {
        "title": "春词  其三",
        "author": "毛滂",
        "content": "雪尽牙籤暖，芸生竹简香。\n夜分犹乐此，定喜日舒长。",
        "dynasty": "宋",
        "collection_info": null
    },
    {
        "title": "春词  其四",
        "author": "毛滂",
        "content": "精华初结纽，璧水再逢春。\n杞梓扶疏见，君王自作新。",
        "dynasty": "宋",
        "collection_info": null
    },
    {
        "title": "春词  其五",
        "author": "毛滂",
        "content": "云避南山晓，天回北斗春。\n荣光生八彩，寿色两嶙峋。",
        "dynasty": "宋",
        "collection_info": null
    },
    {
        "title": "春词  其六",
        "author": "毛滂",
        "content": "君恩破寒色，天笑觉春回。\n先暖延和柳，曾无羯鼓催。",
        "dynasty": "宋",
        "collection_info": null
    },
    {
        "title": "春词  其七",
        "author": "毛滂",
        "content": "瑞日晖晖上，非烟冉冉收。\n晴川蚕可浴，翠潋荇初流。",
        "dynasty": "宋",
        "collection_info": null
    },
    {
        "title": "春词  其八",
        "author": "毛滂",
        "content": "柏酒勤称寿，椒涂蚤却寒。\n静无游乐事，殊阔濯龙欢。",
        "dynasty": "宋",
        "collection_info": null
    },
    {
        "title": "春词  其九",
        "author": "毛滂",
        "content": "晓光开绣幄，晴色上金除。\n初进春衣窄，犹应澣濯余。",
        "dynasty": "宋",
        "collection_info": null
    },
    {
        "title": "春词  其一○",
        "author": "毛滂",
        "content": "庶草将蕃庑，羣阴自退消。\n迟迟杏梁日，长照紫宸朝。",
        "dynasty": "宋",
        "collection_info": null
    },
    {
        "title": "春词  其一一",
        "author": "毛滂",
        "content": "八风调养力，九地发生深。\n共被年丰赐，谁知日昃心。",
        "dynasty": "宋",
        "collection_info": null
    },
    {
        "title": "春词  其一二",
        "author": "毛滂",
        "content": "睍睆黄鹂出，参差紫燕飞。\n君仁罿罻阔，惠及羽毛微。",
        "dynasty": "宋",
        "collection_info": null
    },
    {
        "title": "春词  其一三",
        "author": "毛滂",
        "content": "粉壁椒花馥，瑶钗彩燕翩。\n东风呼唤得，随意作春妍。",
        "dynasty": "宋",
        "collection_info": null
    },
    {
        "title": "春词  其一四",
        "author": "毛滂",
        "content": "日养千花气，风和百和香。\n君王自仁寿，柏叶更称觞。",
        "dynasty": "宋",
        "collection_info": null
    },
    {
        "title": "春词  其一五",
        "author": "毛滂",
        "content": "宝历垂无极，璇玑转未央。\n绣楹膏露润，玉殿紫芝香。",
        "dynasty": "宋",
        "collection_info": null
    },
    {
        "title": "春词  其一六",
        "author": "毛滂",
        "content": "穆穆清光外，葱葱佳气中。\n云天看斗柄，寰海受和风。",
        "dynasty": "宋",
        "collection_info": null
    },
    {
        "title": "春词  其一七",
        "author": "毛滂",
        "content": "玉甃兰封麝，瑶池柳养金。\n宸章先造化，摛藻自春林。",
        "dynasty": "宋",
        "collection_info": null
    },
    {
        "title": "夏夜",
        "author": "毛滂",
        "content": "毒暑弥三伏，微凉起二更。\n月窗风竹乱，烟渚露荷倾。",
        "dynasty": "宋",
        "collection_info": null
    },
    {
        "title": "游石桥寄郭庭晦",
        "author": "毛滂",
        "content": "乱峰攒剑护清幽，万壑云烟暮不收。\n欲就诗坛借旗鼓，为君争取一桥秋。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "毛滂",
        "content": "随风出岫不知归，身落黄尘梦翠微。\n本亦无心肤寸事，故山却合自由飞。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "毛滂",
        "content": "此生弱草寄轻尘，辜负南山笋蕨春。\n好去桃花破浪暖，清风明月不辜人。",
        "dynasty": "宋",
        "collection_info": null
    },
    {
        "title": "琳老送瑶花数叶云作香烧气甚清馥",
        "author": "毛滂",
        "content": "璀璨谁将玉作春，天魔故恼老诗人。\n金炉送在东堂手，便有清香通四邻。",
        "dynasty": "宋",
        "collection_info": null
    },
    {
        "title": "德清五兄寄清茶",
        "author": "毛滂",
        "content": "玉角苍坚已照人，冰肝寒洁更无尘。\n凤凰雨露生珍草，不比榛芜亦漫春。",
        "dynasty": "宋",
        "collection_info": null
    },
    {
        "title": "送茶琳老",
        "author": "毛滂",
        "content": "道人诗思前溪水，流出山来亦自清。\n谩寄凤凰台畔雪，不妨竹裏润琴声。",
        "dynasty": "宋",
        "collection_info": null
    },
    {
        "title": "竞渡",
        "author": "毛滂",
        "content": "风旆悠悠水薄船，浪花翻覆自摇天。\n汨罗谁復追忠义，争快儿郎一棹先。",
        "dynasty": "宋",
        "collection_info": null
    },
    {
        "title": "石校书",
        "author": "毛滂",
        "content": "按书使者过萧閒，但恐韦编有蠧干。\n岂识郝公藏万卷，平生检校费心官。",
        "dynasty": "宋",
        "collection_info": null
    },
    {
        "title": "雨中采石菖蒲  其一",
        "author": "毛滂",
        "content": "皂盖铜章久污人，青鞋布袜亦生尘。\n今朝独向秋云裏，幻出林泉自在身。",
        "dynasty": "宋",
        "collection_info": null
    },
    {
        "title": "雨中采石菖蒲  其二",
        "author": "毛滂",
        "content": "溅溅小水碧逶迤，丛菊寒深蔓翠垂。\n采得菖蒲未归去，满身烟雨立多时。",
        "dynasty": "宋",
        "collection_info": null
    },
    {
        "title": "雨中采石菖蒲  其三",
        "author": "毛滂",
        "content": "秋云作伴更谁俱，颇惯登山不用扶。\n笑怪河阳种花手，杖藜破雨觅菖蒲。",
        "dynasty": "宋",
        "collection_info": null
    },
    {
        "title": "雨中采石菖蒲  其四",
        "author": "毛滂",
        "content": "碧涧潺潺佩玦锵，锦苔织翠护昌阳。\n玉真新洗罗裙带，流出仙云水亦香。",
        "dynasty": "宋",
        "collection_info": null
    },
    {
        "title": "雨中采石菖蒲  其五",
        "author": "毛滂",
        "content": "小雨蒙茸湿槿花，卧云鸡犬是谁家。\n老人为指青崖路，童子能寻碧玉芽。",
        "dynasty": "宋",
        "collection_info": null
    },
    {
        "title": "闻琳老欲入山今少雨想未成行奉寄一绝",
        "author": "毛滂",
        "content": "野僧报我泉新白，此老居庵山更清。\n雨涩故应须小住，云寒端未出相迎。",
        "dynasty": "宋",
        "collection_info": null
    },
    {
        "title": "题贵溪翠颜亭二首  其一",
        "author": "毛滂",
        "content": "寒声着叶冥冥雨，晚色遮山冉冉云。\n且喜翠颜长好在，水边小住可无君。",
        "dynasty": "宋",
        "collection_info": null
    },
    {
        "title": "题贵溪翠颜亭二首  其二",
        "author": "毛滂",
        "content": "船中自带红泥竈，亭上亲煎白乳泉。\n唯有溪山知此意，水风吹面晚萧然。",
        "dynasty": "宋",
        "collection_info": null
    },
    {
        "title": "赠程巽山人",
        "author": "毛滂",
        "content": "十年贫贱欲如饧，愧客殷勤话此生。\n试与宋君寻卜肆，长安东市雨新晴。",
        "dynasty": "宋",
        "collection_info": null
    },
    {
        "title": "许子遇示二绝句见索乱道因次韵奉酬  其一",
        "author": "毛滂",
        "content": "苦吟正在郊寒处，露草秋虫亦共悲。\n过我聊当煮彭越，不须苦觅外孙词。",
        "dynasty": "宋",
        "collection_info": null
    },
    {
        "title": "许子遇示二绝句见索乱道因次韵奉酬  其二",
        "author": "毛滂",
        "content": "笔头风月无多子，尽是前人追琢余。\n岂有声名到温李，仅能楚些属三闾。",
        "dynasty": "宋",
        "collection_info": null
    },
    {
        "title": "正月三日游证道寺",
        "author": "毛滂",
        "content": "水畔山前蹭蹬身，三年鱼鸟许为邻。\n临当解组槐阴下，更看酴醾一夜春。",
        "dynasty": "宋",
        "collection_info": null
    },
    {
        "title": "题上元雪作题证道寺",
        "author": "毛滂",
        "content": "故岁婵娟独自来，今年更唤玉妃陪。\n要知霁色本无际，端放眼中云雾开。",
        "dynasty": "宋",
        "collection_info": null
    },
    {
        "title": "和郑叔详送竹笋",
        "author": "毛滂",
        "content": "渭川春色到龙孙，渐养侵云百尺根。\n可惜斸来陪脱粟，葛陂留得看腾骞。",
        "dynasty": "宋",
        "collection_info": null
    },
    {
        "title": "某获造司空府得至便座见文禽五六夷犹曲池上意甚得所慨然有感于衷戏作二绝句  其一",
        "author": "毛滂",
        "content": "许近清池养羽仪，恩波稳暖自忘归。\n长依竹石供潇洒，不学苍鹰饱便飞。",
        "dynasty": "宋",
        "collection_info": null
    },
    {
        "title": "某获造司空府得至便座见文禽五六夷犹曲池上意甚得所慨然有感于衷戏作二绝句  其二",
        "author": "毛滂",
        "content": "几年不解向沧洲，矰缴曾伤质转幽。\n端倚主人怜采色，要随鹓鹭濯清流。",
        "dynasty": "宋",
        "collection_info": null
    },
    {
        "title": "石颐山虎跑泉久渫不食仆至山中为浚治而去",
        "author": "毛滂",
        "content": "自洗苔肤一尺寒，乌菟那復此蹒跚。\n不妨为我照毛髮，正可与人鑑肺肝。",
        "dynasty": "宋",
        "collection_info": null
    },
    {
        "title": "顷刘子先学士守姑苏尝寄洞庭春酒得为西湖十日之醉今流落于此但觉村醪可憎戏作一首奉寄吴天用使君舍人",
        "author": "毛滂",
        "content": "刘郎曾寄洞庭春，小暖西湖十日贫。\n老去餔糟无拣择，高风空愧汨罗人。",
        "dynasty": "宋",
        "collection_info": null
    },
    {
        "title": "偶得佳酒分寄陈巨中",
        "author": "毛滂",
        "content": "南岳夫人绿酒春，近来未及玉膏醇。\n穆生不许聊须强，他日瀛洲是故人。",
        "dynasty": "宋",
        "collection_info": null
    },
    {
        "title": "春词  其一",
        "author": "毛滂",
        "content": "春逐东风行地上，德随和气散寰区。\n圣人中正观天下，道本无言教已孚。",
        "dynasty": "宋",
        "collection_info": null
    },
    {
        "title": "春词  其二",
        "author": "毛滂",
        "content": "冰销玉液鳬鹥喜，日暖宜春草木长。\n忠厚家风传八叶，太平光景接三王。",
        "dynasty": "宋",
        "collection_info": null
    },
    {
        "title": "春词  其三",
        "author": "毛滂",
        "content": "好生恰对发生时，寛大恩流涣汗飞。\n雷雨解成僵枿动，蓼萧诗就远人归。",
        "dynasty": "宋",
        "collection_info": null
    },
    {
        "title": "春词  其四",
        "author": "毛滂",
        "content": "天光地气与年新，不觉人间一物陈。\n初令雷霆端有信，旧余霰雪敢无垠。",
        "dynasty": "宋",
        "collection_info": null
    },
    {
        "title": "春词  其五",
        "author": "毛滂",
        "content": "仙桃欲拂朝真脸，禁柳忙催望幸眉。\n不会君王春思别，杏花菖叶在农时。",
        "dynasty": "宋",
        "collection_info": null
    },
    {
        "title": "春词  其六",
        "author": "毛滂",
        "content": "冰开御水龙鳞细，日照宫梅麝炷烘。\n欲看人间花灼灼，不妨葛藟共春风。",
        "dynasty": "宋",
        "collection_info": null
    },
    {
        "title": "春词  其七",
        "author": "毛滂",
        "content": "诞敷文德金铃振，尽纳熙河玉律谐。\n御柳宫梅动春意，朝来黄鸟亦喈喈。",
        "dynasty": "宋",
        "collection_info": null
    },
    {
        "title": "春词  其八",
        "author": "毛滂",
        "content": "玉殿重帘捲水晶，椒花柏叶圣人清。\n千春万岁承明主，长听云韶歌管声。",
        "dynasty": "宋",
        "collection_info": null
    },
    {
        "title": "春词  其九",
        "author": "毛滂",
        "content": "雪纔盈尺云阴解，风不鸣条雨块完。\n春力急催冬事退，君王寛政不恒寒。",
        "dynasty": "宋",
        "collection_info": null
    },
    {
        "title": "春词  其一○",
        "author": "毛滂",
        "content": "君心与物为春久，唤得春风破腊回。\n天近自应通信息，梅花不用犯寒来。",
        "dynasty": "宋",
        "collection_info": null
    },
    {
        "title": "春词  其一一",
        "author": "毛滂",
        "content": "春色年年染御沟，鸭头轻绿弄花柔。\n今年春到昆崙上，九折委蛇舞翠蚪。",
        "dynasty": "宋",
        "collection_info": null
    },
    {
        "title": "春词  其一二",
        "author": "毛滂",
        "content": "截肪初见昭华玉，刀出昆吾宝籀开。\n天助君王敷大喜，安排春色探先来。",
        "dynasty": "宋",
        "collection_info": null
    },
    {
        "title": "春词  其一三",
        "author": "毛滂",
        "content": "御沟梅柳寒犹噤，芳草池塘暖尚微。\n玉色怡融何事喜，一年苔绿遍圜扉。",
        "dynasty": "宋",
        "collection_info": null
    },
    {
        "title": "春词  其一四",
        "author": "毛滂",
        "content": "宫漏迟迟不受催，出花光景渐徘徊。\n万方日日春台上，不道东风恰始来。",
        "dynasty": "宋",
        "collection_info": null
    },
    {
        "title": "春词  其一五",
        "author": "毛滂",
        "content": "雕云燎馥沉香暖，綵胜风翩玉燕寒。\n天上春光来咫尺，琼花瑶草徧阑干。",
        "dynasty": "宋",
        "collection_info": null
    },
    {
        "title": "春词  其一六",
        "author": "毛滂",
        "content": "琐窗朱户无寒到，长似春光日日来。\n自是螽斯载风什，可烦箫磬祀高禖。",
        "dynasty": "宋",
        "collection_info": null
    },
    {
        "title": "春词  其一七",
        "author": "毛滂",
        "content": "靧面桃花有意开，光风转蕙日徘徊。\n昭阳天近知春早，玉管东风破雪来。",
        "dynasty": "宋",
        "collection_info": null
    },
    {
        "title": "春词  其一八",
        "author": "毛滂",
        "content": "日射觚棱气郁葱，露华犹冷玉芙蓉。\n琐窗朱户春光暖，珠蘂琼花无数重。",
        "dynasty": "宋",
        "collection_info": null
    },
    {
        "title": "春词  其一九",
        "author": "毛滂",
        "content": "腊寒辟昜沉香火，春意侵寻玉管灰。\n阴德承天专静厚，发生有助到根荄。",
        "dynasty": "宋",
        "collection_info": null
    },
    {
        "title": "春词  其二○",
        "author": "毛滂",
        "content": "风来太液冰先泮，日照延和柳未知。\n翠辇不缘花事出，行看荇带绿参差。",
        "dynasty": "宋",
        "collection_info": null
    },
    {
        "title": "福庆寺",
        "author": "毛滂",
        "content": "栏干倚尽赤旃檀，卢橘花开秀巘寒。\n会取虚庵留客意，小窗疏日上蒲团。",
        "dynasty": "宋",
        "collection_info": null
    },
    {
        "title": "蔡天逸以诗寄梅诗至梅不至",
        "author": "毛滂",
        "content": "应念萧寒槁木身，殷勤分寄岭头春。\n冰肌玉骨终安在，赖有清诗为写真。",
        "dynasty": "宋",
        "collection_info": null
    },
    {
        "title": "罢官次常山寄郑叔详",
        "author": "毛滂",
        "content": "閒身已置参军帻，归路仍推处士车。\n石室散仙当醉起，试传消息过烟霞。",
        "dynasty": "宋",
        "collection_info": null
    },
    {
        "title": "与郑叔详饮石桥山",
        "author": "毛滂",
        "content": "喜得青州好从事，共登毕卓拍浮船。\n云烟已借一千日，山鸟不须惊醉眠。",
        "dynasty": "宋",
        "collection_info": null
    },
    {
        "title": "见戏",
        "author": "毛滂",
        "content": "薄命何须问大来，时时废卷秖孤咍。\n故园松竹空荒径，可胜渊明一赋催。",
        "dynasty": "宋",
        "collection_info": null
    },
    {
        "title": "欲访天柱山阇黎寄一绝句",
        "author": "毛滂",
        "content": "三年不到上人家，目断晨烟与暮霞。\n急遣寄声堂下水，便来洗眼看天花。",
        "dynasty": "宋",
        "collection_info": null
    },
    {
        "title": "琳老惠麸干走笔奉寄",
        "author": "毛滂",
        "content": "何人弹铗苦思鱼，食肉而飞亦任渠。\n谁见东堂病居士，山僧乞食亦分余。",
        "dynasty": "宋",
        "collection_info": null
    },
    {
        "title": "汲水禅静琳老寄诗因次韵奉寄",
        "author": "毛滂",
        "content": "云脚涛头气自寒，了无閒梦到蒲团。\n翠庵只在东堂裏，底下扬眉直下看。",
        "dynasty": "宋",
        "collection_info": null
    },
    {
        "title": "跋李伯时醉僧图",
        "author": "毛滂",
        "content": "道人三昧一壶中，笔下惊蛇怖小童。\n日日松间好消息，酒香先过野桥风。",
        "dynasty": "宋",
        "collection_info": null
    },
    {
        "title": "访琳老闻出赴供",
        "author": "毛滂",
        "content": "宾头应供未还家，聊借僧窗自点茶。\n此意不须相见说，已知秋色付苹花。",
        "dynasty": "宋",
        "collection_info": null
    },
    {
        "title": "别归云庵端老",
        "author": "毛滂",
        "content": "何年败衲裹虚空，雪雁烟鳬不受笼。\n未信归云便端的，一船明月四边风。",
        "dynasty": "宋",
        "collection_info": null
    },
    {
        "title": "寒食日过翠峰塔院示法海道人",
        "author": "毛滂",
        "content": "云烟七级赤旃檀，龙护金函佛骨寒。\n问讯道人春到否，瑞香花谢倚栏干。",
        "dynasty": "宋",
        "collection_info": null
    },
    {
        "title": "子温以诗将菊本见遗数日适病伏枕今少间戏作三绝句以报  其一",
        "author": "毛滂",
        "content": "破烟涵雨得春丛，想见当年老范公。\n多病未须求茗草，此诗浑欲愈头风。",
        "dynasty": "宋",
        "collection_info": null
    },
    {
        "title": "子温以诗将菊本见遗数日适病伏枕今少间戏作三绝句以报  其二",
        "author": "毛滂",
        "content": "尽锄芳草春应怪，初种黄花秋未知。\n花外种松松外竹，渐无蝴蝶到东篱。",
        "dynasty": "宋",
        "collection_info": null
    },
    {
        "title": "子温以诗将菊本见遗数日适病伏枕今少间戏作三绝句以报  其三",
        "author": "毛滂",
        "content": "更作天随求枸杞，试从子美觅黄精。\n但知一饱轻方文，不为秋毫要眼明。",
        "dynasty": "宋",
        "collection_info": null
    },
    {
        "title": "春晓  其一",
        "author": "毛滂",
        "content": "东皋纷绮水潺潺，翠拂官桥柳欲眠。\n出谷黄莺终好在，辞风红树稍萧然。",
        "dynasty": "宋",
        "collection_info": null
    },
    {
        "title": "春晓  其二",
        "author": "毛滂",
        "content": "酴醾春晓与谁芳，自是新来雨露香。\n燕子觅巢终软媚，杨花满路尚颠忙。",
        "dynasty": "宋",
        "collection_info": null
    },
    {
        "title": "春晓  其三",
        "author": "毛滂",
        "content": "炉香烬冷夹衣寒，雨过园林翠作团。\n剩得风光何处着，红蔷薇搭小栏干。",
        "dynasty": "宋",
        "collection_info": null
    },
    {
        "title": "春晓  其四",
        "author": "毛滂",
        "content": "池塘绿浄了无尘，造化裁余十日春。\n月树清深语鶗鴂，几时归去亦谩人。",
        "dynasty": "宋",
        "collection_info": null
    },
    {
        "title": "二月二十八日祷雨龙湫",
        "author": "毛滂",
        "content": "折腰五斗自难堪，每为斯人食不甘。\n赤地黄埃迷泽国，老龙饮血亦分甘。",
        "dynasty": "宋",
        "collection_info": null
    },
    {
        "title": "过浄林杏花下微见晓色",
        "author": "毛滂",
        "content": "篮舆度水犯云巢，拂面垂杨翠欲交。\n春睡稳人殊未觉，半分晓色到花梢。",
        "dynasty": "宋",
        "collection_info": null
    },
    {
        "title": "过吴淞江",
        "author": "毛滂",
        "content": "参军身外秖图书，独与吴江分不疏。\n归去他年当辟谷，懒随波浪觅鲈鱼。",
        "dynasty": "宋",
        "collection_info": null
    },
    {
        "title": "题琳老所携二苏书帖",
        "author": "毛滂",
        "content": "道人此书欲在眼，扁舟一宿亦随身。\n霁月光风开玉轴，千年彷佛见斯人。",
        "dynasty": "宋",
        "collection_info": null
    },
    {
        "title": "和孙守",
        "author": "毛滂",
        "content": "回首长城卧落霞，云开桂影过昏鸦。\n不须更要千红翠，醉眼灯前已乱花。",
        "dynasty": "宋",
        "collection_info": null
    },
    {
        "title": "散药过东湖戏作绝句寄陈巨中",
        "author": "毛滂",
        "content": "谁为苍生起病癯，参军药裹欲何如。\n湖东道义为鍼石，不用先生肘后书。",
        "dynasty": "宋",
        "collection_info": null
    },
    {
        "title": "次韵王宣义见过夜饮四绝  其一",
        "author": "毛滂",
        "content": "空琴谁为奏南风，坐看幽香走篆红。\n定卜糟丘度余日，此生那復问蓍丛。",
        "dynasty": "宋",
        "collection_info": null
    },
    {
        "title": "次韵王宣义见过夜饮四绝  其二",
        "author": "毛滂",
        "content": "凄风落日酒家天，何事囊中长一钱。\n快见渴虹横酒户，归须残月上吟鞯。",
        "dynasty": "宋",
        "collection_info": null
    },
    {
        "title": "次韵王宣义见过夜饮四绝  其三",
        "author": "毛滂",
        "content": "崔郎傲兀见孤罴，笔势纵横欲发奇。\n赋就何人知犬子，杯深自喜对鹅儿。",
        "dynasty": "宋",
        "collection_info": null
    },
    {
        "title": "次韵王宣义见过夜饮四绝  其四",
        "author": "毛滂",
        "content": "肯为张卿贵作奴，不嫌唤客手携壶。\n全胜一叶唯茶竈，未负黄公卖酒垆。",
        "dynasty": "宋",
        "collection_info": null
    },
    {
        "title": "灵芝观上人房植紫竹一本覆屋其上以庇朝日顾雨露所不及也疑其当憔悴枯槁反蔚然劲秀为作一绝句",
        "author": "毛滂",
        "content": "阶前紫玉似人长，可怪龙孙久未骧。\n第放烟梢出檐去，此君初不畏风霜。",
        "dynasty": "宋",
        "collection_info": null
    },
    {
        "title": "访孟令不遇",
        "author": "毛滂",
        "content": "扶病寻君君未归，添香应惹踏门衣。\n东风未破桃花萼，雪压余英蝶乱飞。",
        "dynasty": "宋",
        "collection_info": null
    },
    {
        "title": "常山孙令见过仆未起孙题壁而去作绝句寄之  其一",
        "author": "毛滂",
        "content": "醉乡冉冉梦游閒，一夜凉风唤未还。\n可是应门无稚子，双鳬仙去定谁攀。",
        "dynasty": "宋",
        "collection_info": null
    },
    {
        "title": "常山孙令见过仆未起孙题壁而去作绝句寄之  其二",
        "author": "毛滂",
        "content": "门外初为罗雀地，壁间偶见换鹅书。\n忽然兴尽何由揖，拟遣长鬚致鲤鱼。",
        "dynasty": "宋",
        "collection_info": null
    },
    {
        "title": "常山孙令见过仆未起孙题壁而去作绝句寄之  其三",
        "author": "毛滂",
        "content": "夹道老槐分晓色，出楼寒鼓报衙声。\n解牛敏手仍投暇，梦蝶閒身尚未惊。",
        "dynasty": "宋",
        "collection_info": null
    },
    {
        "title": "送茶宋大监  其一",
        "author": "毛滂",
        "content": "凤凰山畔雨前春，玉骨云腴绝可人。\n寄与青云欲仙客，一瓯相映两无尘。",
        "dynasty": "宋",
        "collection_info": null
    },
    {
        "title": "送茶宋大监  其二",
        "author": "毛滂",
        "content": "玉兔瓯中霜月色，照公问路广寒宫。\n绝胜自酌寒窗下，睡减悲添愁事丛。",
        "dynasty": "宋",
        "collection_info": null
    },
    {
        "title": "响潭",
        "author": "毛滂",
        "content": "水面平铺映碧空，夜深明月照龙宫。\n猿啼未响潭先响，一树花开两树红。",
        "dynasty": "宋",
        "collection_info": null
    },
    {
        "title": "游翠峰寺",
        "author": "毛滂",
        "content": "隔墻杨柳舞腰斜，傍砌鹅梨玉作花。\n此地风光谁管领，小诗收入长官家。",
        "dynasty": "宋",
        "collection_info": null
    },
    {
        "title": "昼寝石颐寺",
        "author": "毛滂",
        "content": "何人支枕古邯郸，孤卧僧房四面山。\n故遣白云遮谷口，不教幽梦落人间。",
        "dynasty": "宋",
        "collection_info": null
    },
    {
        "title": "曹彦约昌谷集同官约赋红梅成五十六字",
        "author": "毛滂",
        "content": "淡中着色似狂颠，心与梅同迹不然。\n夺我焉支宁免俗，岂无膏沐独争先。\n辨桃认杏何人拙，压雪欺霜政自妍。\n只恐东君招不得，好修犹在竹篱边。",
        "dynasty": "宋",
        "collection_info": null
    },
    {
        "title": "再赋四十字",
        "author": "毛滂",
        "content": "雪月个高寒，求多意未阑。\n林逋五品服，宋璟九还丹。\n老友松筠健，贤宗鼎鼐酸。\n任渠蜂蝶闹，难作武陵看。",
        "dynasty": "宋",
        "collection_info": null
    },
    {
        "title": "比得寒疾用道士养生法治其内郡幕徐天隐遗以柴胡桔梗教作汤服之疾间作小诗以寄",
        "author": "毛滂",
        "content": "江南卑湿地，往往如长沙。\n薄寒能中人，毛立噤齿牙。\n初犹遭蒸炊，又似缚且檛。\n淫祠乱昏俗，祸福专羣鸦。\n参军支病骨，抱案随吏衙。\n鬼盖乘其穷，屡以寒热加。\n定知鬼非人，吾谁彼疵瑕。\n乌饥集屋梁，聊试弹以笯。\n手摩田中丹，三关气成霞。\n房图引芸蒿，相与排阴邪。\n此鬼不足施，霍然促脂车。",
        "dynasty": "宋",
        "collection_info": null
    },
    {
        "title": "响应祷雨寄苏文忠公",
        "author": "毛滂",
        "content": "雪意不肯休，垂垂阁云端。\n余暖蒸衣裘，势作堕指寒。\n曛黄阴雨来，俄忽急雨𩆓。\n空阶答檐语，跳珠上阑干。\n世尊俨无说，冻坐谁为欢。\n萧条僧舍影，痴兀依蒲团。\n相照怜短檠，坐恐膏油干。\n劳生竟何如，岁月如走丸。\n七星在长剑，细事何足弹。\n尚想丘园人，惭颊时一丹。\n徘徊经屠门，饱意只自谩。\n顾惟淬牛刀，庶足厌一餐。\n不然学农圃，趁此筋力完。\n年丰得饱饭，日晏眠茅莞。\n咄嗟万里空，俯仰百岁殚。\n行止信流坎，所遇随足安。\n勋名片纸薄，天地如瓢箪。\n离骚幸相逢，浊酒聊自宽。\n谁与谈此心，夜气方漫漫。\n绝墙过饥鼠，翻倒争余残。",
        "dynasty": "宋",
        "collection_info": null
    },
    {
        "title": "清明过下渚湖",
        "author": "毛滂",
        "content": "湿云堆雨未全轻，啅鹊翻枝已唤晴。\n含雨落花空泪眼，袭衣香草欲知名。\n细泉入竹通幽意，孤策侵苔记独行。\n不醉河阳芳树底，乱山携酒过清明。",
        "dynasty": "宋",
        "collection_info": null
    },
    {
        "title": "铜山",
        "author": "毛滂",
        "content": "拟共孤云结往还，更名居士小香山。\n他年谁復寻遗赏，为到云山杳霭间。",
        "dynasty": "宋",
        "collection_info": null
    },
    {
        "title": "石头寺",
        "author": "毛滂",
        "content": "碧瓦朱甍紫岭东，昂云松桂响寒风。\n灵泉清映银床在，无復当年大小空。",
        "dynasty": "宋",
        "collection_info": null
    },
    {
        "title": "仙居禅院",
        "author": "毛滂",
        "content": "潇洒仙居院，楼台烟霭中。\n夜泉清浸月，午铎冷摇风。\n转目已成昨，累名俱是空。\n一尊林下醉，此兴谁与同。",
        "dynasty": "宋",
        "collection_info": null
    },
    {
        "title": "题仙居禅院怀舒阁",
        "author": "毛滂",
        "content": "织水联珠未是奇，舒王留咏夺天机。\n神光已比箕星立，文燄长依舜日晖。\n一沼蛟龙涎半积，两檐鸾鹤势双飞。\n名山从此流传永，自昔因人重发挥。",
        "dynasty": "宋",
        "collection_info": null
    },
    {
        "title": "入石颐寺",
        "author": "毛滂",
        "content": "去年倚策忆春残，芳草重寻翠屈盘。\n苔磴渐高天咫尺，岩花未老露蒙蒙。\n鸣禽时託朝霞暖，烟涧犹分夜雨寒。\n俯看众山皆迤逦，此心不尽四围宽。",
        "dynasty": "宋",
        "collection_info": null
    },
    {
        "title": "访无畏庵琳和尚",
        "author": "毛滂",
        "content": "踏遍武康境，铜山分外幽。\n师今提奥恉，谁不仰风流。\n松老巢玄鹤，车闲卧白牛。\n一时冠盖拥，欲去更迟留。",
        "dynasty": "宋",
        "collection_info": null
    },
    {
        "title": "句  其一",
        "author": "毛滂",
        "content": "苕水相逢眼便青。",
        "dynasty": "宋",
        "collection_info": null
    },
    {
        "title": "句  其二",
        "author": "毛滂",
        "content": "贪恋恩波未肯飞。",
        "dynasty": "宋",
        "collection_info": null
    },
    {
        "title": "存目",
        "author": "毛滂",
        "content": "诗题：对月忆满子权首句：长风掠海来。",
        "dynasty": "宋",
        "collection_info": null
    },
    {
        "title": "剑池",
        "author": "黄昭",
        "content": "一剑已飞去，千年池尚存。\n浮图入云表，古寺倚山根。\n虎踞石形险，龙潜水气昏。\n阖闾成底事，遗恨满干坤。",
        "dynasty": "宋",
        "collection_info": null
    },
    {
        "title": "章华台碑",
        "author": "高道华",
        "content": "故国兴亡数，勤民土木嘉。\n废台称是楚，辨物愧非华。",
        "dynasty": "宋",
        "collection_info": null
    },
    {
        "title": "留题灵岩寺",
        "author": "卞育",
        "content": "屈指数四绝，四绝中最幽。\n此景冠天下，不独奇东州。\n夜月透岩白，乱云和雨收。\n甘泉泻山腹，圣日穿岩头。\n大暑不知夏，爽气常如秋。\n风高松子落，天外钟身浮。\n祖师生朗石，古殿名般州。\n人巧不可至，天意何所留。\n老僧笑相语，兹事常穷求。\n移出蓬莱岛，待吾仙子游。",
        "dynasty": "宋",
        "collection_info": null
    },
    {
        "title": "题清芬阁",
        "author": "王念",
        "content": "籍甚诗名世所传，耳孙今始出遗编。\n发扬风教三纲正，包括干坤一气全。\n峻拔孤峰当□□，□容幽涧落春泉。\n超然远思追前古，好续委蛇二雅篇。",
        "dynasty": "宋",
        "collection_info": null
    },
    {
        "title": "南涧寺阁",
        "author": "王涤",
        "content": "上阁便见海，入门方是山。\n塔高端似笔，城转曲如环。",
        "dynasty": "宋",
        "collection_info": null
    },
    {
        "title": "怀潮士吴子野",
        "author": "王涤",
        "content": "旅悰牢落怆离羣，迭翠楼前日渐曛。\n金饼光茫升海月，玉龙鳞甲护霜云。\n星星淡火随堤见，历历樵歌隔水闻。\n马足车音在何处，嶂南歧路锁烟氛。",
        "dynasty": "宋",
        "collection_info": null
    },
    {
        "title": "赠子野归潮时会大名府",
        "author": "王涤",
        "content": "河朔频河地早寒，城烟牢落水回环。\n几番夜雨涨新岸，一片秋云归旧山。\n君驷渐腾梅岭外，我车犹枕菊篱间。\n潮人若问何如守，病骨支撑两鬓斑。",
        "dynasty": "宋",
        "collection_info": null
    },
    {
        "title": "刘阮洞",
        "author": "吴师正",
        "content": "天台春暖兰若馨，海榴喷血黄鸟鸣。\n风晴雨霁洞天晓，画屏有路游人行。\n刘郎阮郎剡溪客，结伴穷幽绝人迹。\n洞口遥闻漱玉声，日有飘英点溪碧。\n扪萝涉水前攀缘，瞥见胜景层峦巓。\n夭桃瑶草蔓深谷，飞楼杰阁凌青烟。\n潭上金桥跨龙背，绰约双鸾饮潭水。\n初疑帝子别潇湘，珠佩珊珊移玉趾。\n环姿玮态踌躇久，熟视人间未尝有。\n罗幙深沈邀客留，胡麻为饭椒浆酒。\n问郎于此何当还，壶中景迥非尘寰。\n客惊遽返觅闾里，子孙虽在皆重玄。\n年华瞬息嗟浮世，往事分明如梦寐。\n相与迴寻旧路非，乱山稠迭烟云蔽。\n我来蹑屐观遗踪，松阴坐久曾不逢。\n野僧相引下山宿，落霞斜日林梢红。",
        "dynasty": "宋",
        "collection_info": null
    },
    {
        "title": "题成都笮桥观音院自画竹",
        "author": "程堂",
        "content": "无姓无名逼夜来，院僧根问苦相猜。\n携灯笑指屏间竹，记得当年手自栽。",
        "dynasty": "宋",
        "collection_info": null
    },
    {
        "title": "登前守李公亭",
        "author": "鲍粹",
        "content": "李公亭即鲍公亭，何事因仍旧日名。\n官守二年如过客，风流千古是虚名。\n扪萝缭绕寻新径，隔水微茫认故城。\n陵谷变迁君莫问，此中气象转分明。",
        "dynasty": "宋",
        "collection_info": null
    },
    {
        "title": "句  其一",
        "author": "范习父",
        "content": "地收楚蜀西南水，天与江湖旦暮风。",
        "dynasty": "宋",
        "collection_info": null
    },
    {
        "title": "句  其二",
        "author": "范习父",
        "content": "可年祖龙游不得，欲于何处访蓬莱。",
        "dynasty": "宋",
        "collection_info": null
    },
    {
        "title": "奉亲两载为民祈蚕作竞渡于此以五十六言即事",
        "author": "韩煜",
        "content": "中巴旧说古刀州，环壁依城水自流。\n鱼米岂殊京洛在，人民轻向死生不。\n我来二载无青眼，心嘆三农空白头。\n修禊何妨书即事，放怀杯酒问田畴。",
        "dynasty": "宋",
        "collection_info": null
    },
    {
        "title": "句",
        "author": "张君禔",
        "content": "石间佛足明如玉，山外神光散作灯。",
        "dynasty": "宋",
        "collection_info": null
    },
    {
        "title": "见江亭",
        "author": "袁正规",
        "content": "地产灵芝古道场，危亭陡起负重岗。\n江心远迭通潮浪，海外遥分异域疆。\n缭绕人家依县市，寂寥烟景认吴航。\n倚栏望断暮云碧，不见长安见夕阳。",
        "dynasty": "宋",
        "collection_info": null
    },
    {
        "title": "白云亭和韵二首  其一",
        "author": "袁正规",
        "content": "幽奇山水卒难图，亭插白云景象余。\n共乐灵踪还旧址，好编名字入新书。\n面前沧海迷三岛，林下谁人继二疏。\n洞裏苍龙头角老，埋藏岁月意如何。",
        "dynasty": "宋",
        "collection_info": null
    },
    {
        "title": "白云亭和韵二首  其二",
        "author": "袁正规",
        "content": "碧桃溪会创幽亭，岂是从前浪得名。\n静对好山闲日月，却疑尘世有蓬瀛。\n檐间自在烟云合，砌下长流风雨声。\n林坞不遮沧海阔，暂来还得眼双明。",
        "dynasty": "宋",
        "collection_info": null
    },
    {
        "title": "临江馆",
        "author": "袁正规",
        "content": "巍然水曲见楼台，人指安昌邑壮哉。\n般若山头当户外，吴航渡口瞰江回。\n湖平文鹢浮空远，月满星槎泛海来。\n投辖不因勤粤主，为怜烟霭共徘徊。",
        "dynasty": "宋",
        "collection_info": null
    },
    {
        "title": "望海亭",
        "author": "袁正规",
        "content": "沆瀣亭前景最豪，委输江汉任滔滔。\n荡云处处千层浪，沃日重重万里涛。\n析木有津连地下，蓬莱堆玉插天高。\n飘然直欲乘槎去，世累须凭割爱刀。",
        "dynasty": "宋",
        "collection_info": null
    },
    {
        "title": "九日亭  其一",
        "author": "袁正规",
        "content": "峥嵘栋宇压巍峨，九日游人自在过。\n凤翅冈高围海国，龙鳞松古蘸烟萝。\n齐山景色知难比，彭泽风光几倍多。\n每上醉来开口笑，幽香无奈菊花何。",
        "dynasty": "宋",
        "collection_info": null
    },
    {
        "title": "九日亭  其二",
        "author": "袁正规",
        "content": "不愧嘉名取次题，寓情彷佛古人齐。\n菊添细蕊金英重，松覆清幽盖影低。\n上戴星辰全咫尺，傍躔日月自东西。\n宜将斗酒频相属，靖节从来到处迷。",
        "dynasty": "宋",
        "collection_info": null
    },
    {
        "title": "句",
        "author": "郑周卿",
        "content": "鹤归空有恨，云散本无心。",
        "dynasty": "宋",
        "collection_info": null
    },
    {
        "title": "清江曲",
        "author": "苏坚",
        "content": "属玉双飞水满塘，菰蒲深处浴鸳鸯。\n白苹满棹归来晚，秋着芦花一岸霜。\n扁舟繫岸依林樾，萧萧两鬓吹华髪。\n万事不理醉復醒，长占烟波弄明月。",
        "dynasty": "宋",
        "collection_info": null
    },
    {
        "title": "后清江曲",
        "author": "苏坚",
        "content": "层波渺渺山苍苍，轻霜殒木莲叶黄。\n呼儿极浦下笭箵，社瓮欲熟浮蛆香。\n轻蓑淅沥鸣秋雨，日暮乘流自相语。\n一笛清风万事休，白鸟翩翩落烟渚。",
        "dynasty": "宋",
        "collection_info": null
    },
    {
        "title": "重过石井",
        "author": "苏坚",
        "content": "登临萧寺几回头，石怪林深山自秋。\n地布黄金长照日，泉溜碧玉暗通沟。\n浚穿地脉疑无底，静嚙崖根更不流。\n多谢老僧勤供佛，井华晓汲注瓷瓯。",
        "dynasty": "宋",
        "collection_info": null
    },
    {
        "title": "题金相寺三首  其一",
        "author": "苏坚",
        "content": "丈室十一尺，闽山数百层。\n春风近梅柳，腊水漫沟塍。",
        "dynasty": "宋",
        "collection_info": null
    },
    {
        "title": "题金相寺三首  其二",
        "author": "苏坚",
        "content": "已爱观音远俗尘，鹫峰林壑更清新。\n不辞遍历安禅地，要使溪山识主人。",
        "dynasty": "宋",
        "collection_info": null
    },
    {
        "title": "题金相寺三首  其三",
        "author": "苏坚",
        "content": "隐约开旸谷，坐看云气升。\n地神如献秀，一色露山棱。",
        "dynasty": "宋",
        "collection_info": null
    },
    {
        "title": "句",
        "author": "苏坚",
        "content": "我梦扁舟浮震泽。",
        "dynasty": "宋",
        "collection_info": null
    },
    {
        "title": "句",
        "author": "蔡雍",
        "content": "满前青嶂千屏列，直下澄江一带横。",
        "dynasty": "宋",
        "collection_info": null
    },
    {
        "title": "句",
        "author": "曹子方",
        "content": "面前山好无人识，定是飞来小鹫峰。",
        "dynasty": "宋",
        "collection_info": null
    },
    {
        "title": "句",
        "author": "刘象功",
        "content": "千寻双剑截不断，一片闲云飞过来。",
        "dynasty": "宋",
        "collection_info": null
    },
    {
        "title": "题拏洋驿",
        "author": "陈宗",
        "content": "畬田高下趁春耕，野水涓涓照眼明。\n孰道深山最深处，人人解说长官清。",
        "dynasty": "宋",
        "collection_info": null
    },
    {
        "title": "秋日游合江戏题之亭上",
        "author": "郭思",
        "content": "秋风锦水乐无涯，独上亭轩四望嘉。\n橘子满林金作块，芦梢拂岸雪飞花。\n酒旗高挂芙蓉港，渔棹斜趋菡萏家。\n描入画图收取去，故人相对饮流霞。",
        "dynasty": "宋",
        "collection_info": null
    },
    {
        "title": "剑门",
        "author": "郭思",
        "content": "斵石为梁铁作枢，武侯于此济师徒。\n鞭山怒气金鰲伏，架壑宏模玉蝀摅。",
        "dynasty": "宋",
        "collection_info": null
    },
    {
        "title": "句  其一",
        "author": "郭思",
        "content": "猿戏山花暖，人行塞柳青。",
        "dynasty": "宋",
        "collection_info": null
    },
    {
        "title": "句  其二",
        "author": "郭思",
        "content": "落星一石几千年，门外何人扣汉川。",
        "dynasty": "宋",
        "collection_info": null
    },
    {
        "title": "题崎滩铺壁",
        "author": "黄颖",
        "content": "雨过长空云出溪，稻苗刺水绿初齐。\n山花也解怜行客，旋放繁英衬马啼。",
        "dynasty": "宋",
        "collection_info": null
    },
    {
        "title": "祭先农",
        "author": "李新",
        "content": "帝先农功，曰惟孟春。\n载耒与耜，昕及南亩。\n穜稑薿薿，以布以种。\n帝躬三推，土膏雷动。\n百工比栉，其耕泽泽。\n岁约有年，裕帝之德。\n我艺我黍，我敛我稷。\n为醴为酪，斟酌吉礼。\n吉礼既至，神祇来游。\n燕及祖考，万邦作休。\n降福孔穰，飶芬其羞。\n于以正辞，亦又何求。",
        "dynasty": "宋",
        "collection_info": null
    },
    {
        "title": "送高执中赴文州楒林",
        "author": "李新",
        "content": "两眼追霜鹰，铁石悬肺腑。\n何为向北风，送子泪如雨。\n平生珍古交，及今未多数。\n相逢汉江曲，聊作苹鸥聚。\n我疾子不憎，人弃子或取。\n庄舄尚资越，茅兰植当户。\n坐与斥鷃争，秋蓬塌云羽。\n尝笑祢正平，飞毫赋鹦鹉。\n身为机上肉，手復乱挝鼓。\n老瞒畏口实，假手待黄祖。\n早知时不容，敛板就公府。\n社栎名散材，长年谢斤斧。\n文豹皮为灾，安所逃缯罟。\n我亦惩祢生，严律绳步武。\n闭门收旧学，不管唇舌腐。\n子今落穷边，武库泣降虏。\n过客无隻轮，捷布恐旁午。\n黑云压孤堞，残月走夜麈。\n四邻递阴风，隔壁啸乳虎。\n非但饮徒旷，愈觉诗思苦。\n参军新妇贤，眉颊生媚妩。\n慰子远行役，举桉头自俯。\n已闻富书囊，到即充栋宇。\n异时宝弓剑，弃置贱如土。\n承平诸将老，谁復师尚父。\n可怜高閤生，落笔辄杕杜。\n宛然琼瑶姿，寒光照玄圃。\n再入乌衣曲，观者但如堵。\n襄阳佳山水，檀栾结邻坞。\n蚤晚折简来，为子脱簪组。",
        "dynasty": "宋",
        "collection_info": null
    },
    {
        "title": "送李能",
        "author": "李新",
        "content": "撷蕙仙人洲，日下舞雩归。\n晴光阔天宇，羃羃祥烟飞。\n旦起修羊酒，来观石麟儿。\n刮眼玉骨异，无用金络羁。\n长杨献赋去，英誉嵩少低。\n俯署神仙听，亲植桃花枝。\n走马秦树侧，濯缨锦江湄。\n春深小瀛洲，西湖生绿漪。\n华堂富花气，春酒歌白眉。\n彼美南方秀，移根天之涯。\n幽岩蔽嘉卉，芳姿长陆离。\n谁如古工师，来采穷民诗。",
        "dynasty": "宋",
        "collection_info": null
    },
    {
        "title": "杂言二章送柳慎徽赴道州教授  其一",
        "author": "李新",
        "content": "荷衣老长官，拥紬呼衙晚。\n黄阁有造父，伏骥起编栈。\n广文局如水，何人檄慵慢。\n岂无同升公，空谷饱藜苋。\n寄书获我心，正须衡阳鴈。",
        "dynasty": "宋",
        "collection_info": null
    },
    {
        "title": "杂言二章送柳慎徽赴道州教授  其二",
        "author": "李新",
        "content": "白髪柳夫子，政是柳州孙。\n谭经能解颐，经纶出其门。\n彼美苍梧士，纫服得兰荪。\n抽身朱墨间，初知儒者尊。\n报国直以人，不类一饭恩。\n山中多散材，着意采蟠根。",
        "dynasty": "宋",
        "collection_info": null
    },
    {
        "title": "送崔生",
        "author": "李新",
        "content": "斥鷃意自适，举俛欢一枝。\n安知抟扶摇，乃有万里期。\n鸣凤困高冈，愧此腹背衣。\n我无琼蕤浆，可以疗酒饥。\n一税西南风，勉从黄鹄飞。",
        "dynasty": "宋",
        "collection_info": null
    },
    {
        "title": "送万俟持正三首  其一",
        "author": "李新",
        "content": "棠垂千里翠，冠拂九重烟。\n夹鬓红霞旆，摇龟浅杏鞯。\n酒醒思凤语，惆怅落花前。",
        "dynasty": "宋",
        "collection_info": null
    },
    {
        "title": "送万俟持正三首  其二",
        "author": "李新",
        "content": "东湖春水归，湖上主人去。\n红尘舞衿暗，水面空落絮。\n明日怅孤风，长安在何处。",
        "dynasty": "宋",
        "collection_info": null
    },
    {
        "title": "送万俟持正三首  其三",
        "author": "李新",
        "content": "高歌闻白雪，美味熟醍醐。\n解印悬虚橐，鸣鞭指上都。\n倚楼怀旧德，目远认平芜。",
        "dynasty": "宋",
        "collection_info": null
    },
    {
        "title": "别莫倩赴茂林",
        "author": "李新",
        "content": "三迭阳关声，两行铅水泪。\n人方入荒陋，天或我遐弃。\n雪山鴈不到，音书何以寄。",
        "dynasty": "宋",
        "collection_info": null
    },
    {
        "title": "和李卿新轩",
        "author": "李新",
        "content": "宦情鲁酒薄，自意能久醒。\n穷年太常斋，那得有夙酲。\n将身侣记室，碧鹳趋华楹。\n误倒名卿屣，目光如许青。\n中台独称妙，九棘旧飞英。\n徊翔舜岩廊，饱见重瞳明。\n苦营便蕃归，尚顾昔管宁。\n人言犹龙孙，去就一羽轻。\n新轩事隐几，大胜安期生。\n绿篠静娟娟，徙倚惊流莺。\n翠荷乱田田，小盎摇清泠。\n欲留妨召节，趣起料繁缨。",
        "dynasty": "宋",
        "collection_info": null
    },
    {
        "title": "次韵宋都运庆豳学成",
        "author": "李新",
        "content": "我昨行邠郊，徒驭颜色欣。\n周道日已远，犹復见仁人。\n所挟一世旧，至前岂无因。\n载赓七月诗，古风亦已臻。\n如今天下士，气伟而多闻。\n政成泮宫新，要起后学勤。\n加我以数年，便与张范邻。\n明当游泾河，即是泗水滨。",
        "dynasty": "宋",
        "collection_info": null
    },
    {
        "title": "次韵",
        "author": "李新",
        "content": "九顶如故人，要见或可期。\n下有瓜字江，一别长相思。\n作客殊不恶，何苦独念兹。\n吾宗此登临，未觉鸟道危。\n白云缭篮舆，一线归路迷。\n且裁半隐衣，令与蜡屐宜。\n吐雾隔凡俗，胜游那许追。\n我亦癯仙流，讵堪逋客随。\n江山自美女，生憎铅黛施。\n遐瞩岂厌意，所遇亦復奇。\n峨峨青蝉冠，袅袅紫金羁。\n问公是中乐，鼠辈何与知。\n渠爱钱神论，公有山行诗。",
        "dynasty": "宋",
        "collection_info": null
    },
    {
        "title": "甲午九月十七日留题太平寺",
        "author": "李新",
        "content": "秋飈弄寒菊，老木疏空谷。\n尫骖疲欲休，征意元未足。\n山行循桔橰，涧走数机轴。\n百年一局棋，歘尔分半局。\n当时不识字，双鬓今定绿。\n作客宁在家，无愁乱心曲。\n结庐东城东，疏畦界明玉。\n鸣蛙等卤部，晚食自当肉。\n岂须太乐丞，清圣贯渠竹。\n属媪但酌酒，与媪创高躅。\n宗武但收诗，清名销五福。\n他时寻此翁，云深驾黄犊。",
        "dynasty": "宋",
        "collection_info": null
    },
    {
        "title": "有怀高执中",
        "author": "李新",
        "content": "危襟坐西轩，绿牖浮晓光。\n初疑故人来，冷吹啸疏簧。\n春意已浩荡，寒云尚苍茫。\n家贫食无鱼，但觉早韭香。\n念我莫逆友，失计临边塲。\n定当何时归，共此白日长。",
        "dynasty": "宋",
        "collection_info": null
    },
    {
        "title": "书韩生壁",
        "author": "李新",
        "content": "欲为洛中英，竟成秦地鬼。\n音书云雁绝，故园四千里。\n望归今不归，愁满西江水。",
        "dynasty": "宋",
        "collection_info": null
    },
    {
        "title": "次韵答西城王尉二十韵",
        "author": "李新",
        "content": "自惭井底蛙，边幅徒自饰。\n行遇南山虎，引首叩白额。\n前后履尾者，鲜不毙其侧。\n长啸激虚籁，阴风昏月夕。\n裴旻抱弱弓，萧萧失寒魄。\n李广落神镞，往往中微石。\n嗟无食虎气，徒尔中区窄。\n半夜欲编料，当场浪呼索。\n有力但足畏，亡机尚可测。\n正将余生轻，无乃狂病发。\n贵身非千金，保家空四壁。\n王老恰如虎，吞吐不动色。\n过口虽幸免，探穴反有得。\n祗知抱睡难，谁谓向墙迫。\n新诗来相攻，口语颇籍籍。\n遭逢摩诘后，骚雅甘伏役。\n今虽不负丞，固已愧仙职。\n愿交要忘年，憎慵妨割席。\n求逐松云飞，距容剑岭隔。\n诗成仍属君，南窗惊鼻息。",
        "dynasty": "宋",
        "collection_info": null
    },
    {
        "title": "送刘尉",
        "author": "李新",
        "content": "斗南无两刘，弟子半分鲁。\n传法得其人，隻履便西去。\n天章蜀家世，生女如士虎。\n我叔亦不痴，最宝刘家妇。\n道通而为一，何得区文武。\n子路冠雄鸡，初不妨学古。\n西山厌魑魅，造化儿并苦。\n老者方谒医，少者遽搀举。\n碧鸡金马间，遍我见诸父。\n定当怜小阮，指与税驾所。\n勿数大刀头，碧云合已暮。\n富贵鄙白首，长安在何处。",
        "dynasty": "宋",
        "collection_info": null
    },
    {
        "title": "古兴  其一",
        "author": "李新",
        "content": "春采中洲兰，秋采芙蓉芳。\n芙蓉以为衣，春兰佩其香。\n晓织比目鱼，暮织双鸳鸯。\n裁成合欢被，副之君子堂。\n粲粲桃李姿，过时空自伤。\n汉宫专使至，罗搜穷洞房。\n长虹直轩辕，秘艷不可藏。\n平时同闺子，坐看铅华光。\n共解明月珠，私结罗襦裆。\n出门驱车去，富贵无相忘。",
        "dynasty": "宋",
        "collection_info": null
    },
    {
        "title": "古兴  其二",
        "author": "李新",
        "content": "良人远行迈，道经折羊肠。\n五月日如赭，履地犹探汤。\n濯汗无广阴，赴渴谁馈浆。\n去未定还期，隙月知空床。\n儿小莫应门，妾身当虎狼。\n峻岨作高台，日日永相望。",
        "dynasty": "宋",
        "collection_info": null
    },
    {
        "title": "古兴  其三",
        "author": "李新",
        "content": "学仙在空谷，不復顾荣名。\n肯因入俗语，易此高世情。\n仙道竟寥邈，癯身学未成。\n赤松果安在，日夕哀猿声。",
        "dynasty": "宋",
        "collection_info": null
    },
    {
        "title": "古兴  其四",
        "author": "李新",
        "content": "谓言冥飞鸿，四郊绝网罟。\n生命法朝菌，羲骖莫停组。\n山中岂久留，迅反无自苦。",
        "dynasty": "宋",
        "collection_info": null
    },
    {
        "title": "古兴  其五",
        "author": "李新",
        "content": "倮葬畏礼法，厚葬索衣衾。\n金缕与玉柙，五陵非不深。\n万宝埋幽光，苦为羣盗寻。\n上古莫封植，弃之中野林。\n上以饱飞鸟，下从蝼蚁侵。\n人情远臭腐，焉知孝子心。\n死者或有知，自亦畏奢淫。",
        "dynasty": "宋",
        "collection_info": null
    },
    {
        "title": "送刘前溪",
        "author": "李新",
        "content": "耀灵浴虞渊，光属朝夕池。\n氤氲满寰宇，幽草无閒枝。\n岷山玉岭花，寸根武陵西。\n寒摇塞北霜，疏影何葳蕤。\n春意已浩荡，造物夫何为。\n烟条凝渌雨，缬彩红参差。\n下有濯锦泉，清泠鑑毫釐。\n佳人古西子，彷徨水之湄。\n兰苕采朝露，佩服良所宜。\n凛然冰雪颜，效嚬那可希。\n江国日云莫，无媒鬓如丝。\n愿言配君子，独立无言蹊。\n谁献常山根，与之植龙墀。",
        "dynasty": "宋",
        "collection_info": null
    },
    {
        "title": "劝饮",
        "author": "李新",
        "content": "安所求羁客，比垧徐翁庐。\n清圣殊不恶，中之百忧纾。\n瘿樽但满注，一饱随家蔬。\n卷帘瞩平野，木影摇扶疏。\n绿针麦刺土，碧幕烟染虚。\n田父老且耕，我尚堪犁锄。\n劝翁日饮酒，何苦多着书。\n书成人亦惜，酒至懽有余。",
        "dynasty": "宋",
        "collection_info": null
    },
    {
        "title": "王朝美招饮有能窥狗窦之语因作诗贻之",
        "author": "李新",
        "content": "校书隐马队，饮酒窥狗窦。\n礼法不见缚，高轩一宇宙。\n二王咤连璧，小王腹如绣。\n囊无一箇钱，气自秦楚富。\n公子莫焚券，妇翁幸铜臭。\n往年数青蝇，腾䵬辄尚口。\n言我已投劾，谓子不长寿。\n本自植芜蘼，返恶芝蘅秀。\n青蝇復青蝇，劝尔一杯酒。\n云衢无遮拦，鬼录有先后。\n马粪多长者，百怨不怀旧。\n持此几酸余，诸君相挽就。\n坐上要车公，老李苦春瘦。",
        "dynasty": "宋",
        "collection_info": null
    },
    {
        "title": "元次山作友丐予乃谚之",
        "author": "李新",
        "content": "罢惰嫉游手，孤独嗟穷民。\n聋盲本定业，疥癞讵可亲。\n生事自破碎，谁肯收顽嚚。\n期期依马韀，勃勃根车尘。\n眇者道眇者，跛復有跛僎。\n蹴尔既不屑，嗟来犹发嗔。\n色骄从墦间，所与皆贵人。\n气微仆桑下，会作山鬼邻。\n七日不火食，自断无此身。\n所以号道边，时逢怛隐仁。\n子胥至泷口，从者亦在陈。\n志鞭平王尸，弦歌杏坛春。\n不闻汩廉耻，亦岂生颦呻。\n只今趋权门，僞不如尔真。\n杯残炙已冷，赤泽盈精神。\n舐痔尝便溲，不怕污吻唇。\n摩足拂粒鬚，猥辱以为申。\n轩然上车马，气耀无等伦。\n造请冒风雷，谒吏诃叱频。\n尝闻郭恕先，本是先帝臣。\n酒偶挽屠沽，谓言等缙绅。\n衣而龟紫章，解而衣结鹑。\n扶起沟中瘠，便可席上珍。\n定知节义者，以故长贱贫。\n幡然归首阳，不厌薇蕨新。",
        "dynasty": "宋",
        "collection_info": null
    },
    {
        "title": "杨村四十韵",
        "author": "李新",
        "content": "欻行西山隈，茄荻风飕飕。\n阴岩有积雪，竟日无行辀。\n滩声下层檐，写出千古愁。\n断墟灯火光，惨月神鬼讴。\n巇岑泣哀猿，短篠驱归牛。\n顽云笼远峤，退水拓新州。\n蟾肤纍石拳，龙影卧松樛。\n顾惟衰病姿，畏作魑魅俦。\n若有负郭田，肯抱穷年羞。\n昔怀截犀坚，今成绕指柔。\n况復僻陋地，可是英俊游。\n山祠钟送夜，水国笛横秋。\n薄雾晨欺鬓，斜阳独倚楼。\n眸寒碧冥鸿，叶小沙际舟。\n渔师猎鱼去，数获惟芒鲰。\n射生持虎归，熟视俱老彪。\n时世贱两目，东家如寇雠。\n长沙卑湿国，洛阳年少留。\n太白窜夜郎，退之谪潮州。\n才大难为庸，不死即长囚。\n官职虽差池，志意相夷侔。\n自匪迁逐客，而有迁逐忧。\n田塍古丈人，来为寒士谋。\n胡不近长安，远土终悠悠。\n回语古丈人，两泪不能收。\n从古长安儿，侠气侵云浮。\n十九白如瓠，危帽钳轻褠。\n奚奴扶宝带，杂沓骖骅驑。\n饮彻金张家，醉留骕骦裘。\n又恐银瓶欹，指撝营糟丘。\n出阁讯花童，如何为麦麰。\n已不愿学孔，何时当梦周。\n杏韀照金龟，粉叶夸银鈎。\n缓急乘一障，夜亡狄山头。\n扫清玉门尘，澄澈黄河流。\n如彼行道人，颇有挟此筹。\n咀嚼兰蘅芳，芜蘼梗其喉。\n夜光有先容，白日无暗投。\n足钱便得已，谁卜公与侯。\n归来挥囊金，饱穷泉石幽。",
        "dynasty": "宋",
        "collection_info": null
    },
    {
        "title": "洗竹十八韵",
        "author": "李新",
        "content": "谁仿王郎子，庭前种修竹。\n清阴生晓云，远意近幽谷。\n岁久太昏翳，客来为湔沐。\n掠地芟蒙茸，挥空除朴樕。\n碧篠恶微琐，孤根赏幽独。\n惟防高节伤，不厌冗材秃。\n露枝借蝉附，风榦贻凤宿。\n筠消蝼蚁惊，影浅虻蚋哭。\n减裁终瘦骨，潇洒自空腹。\n初劳拣择手，终入穷淡目。\n月浪细摇金，秋声寒戛玉。\n差肩存挺直，乱眼憎拳曲。\n洞然大夫心，卓尔高士躅。\n春风雨零红，林木霜换绿。\n长久此君操，正可起颓俗。\n山阴牛羊侵，渭滨斤斧辱。\n持君易金钱，伐尽犹不足。\n是中主人贤，不作薪藁束。",
        "dynasty": "宋",
        "collection_info": null
    },
    {
        "title": "有酒作",
        "author": "李新",
        "content": "富贵日厌意，志愿男子多。\n饥寒一身赘，奈此两臂何。\n有子立参肩，于人犹负痾。\n食菜色染颜，肘露枯树柯。\n柴门旷宾从，汝往张雀罗。\n不粒尚犹可，无酒伤天和。\n半世友孙生，斗禄才免薖。\n割腹送名酒，一饮衰颊酡。\n弱子知有酒，走戏如投梭。\n鐡也未抵醉，阿林先缓歌。\n环守独脚锉，杯到倾长河。\n我若不饮酒，顾影已婆娑。\n仰看頽檐日，去去疾沧波。",
        "dynasty": "宋",
        "collection_info": null
    },
    {
        "title": "过净慧院",
        "author": "李新",
        "content": "晓披鹔鹴裘，缭绕青冰陌。\n高原回东飈，草木负春色。\n潇洒竹间寺，慰此流浪客。\n溪梅荐余馨，林光动寒碧。\n一寸经纶心，长嘆念行役。",
        "dynasty": "宋",
        "collection_info": null
    },
    {
        "title": "虚明斋",
        "author": "李新",
        "content": "道源泠然白，疏通无一尘。\n中扃泬寥生，太古以上人。\n斋居不三月，水镜冰壶身。\n日观红未昇，绿琐先知晨。\n逍遥且齐物，静与鸿蒙亲。\n如求漆园吏，先与卜西邻。",
        "dynasty": "宋",
        "collection_info": null
    },
    {
        "title": "山居",
        "author": "李新",
        "content": "绿树初浮光，嘉禽自行乐。\n厨烟续云根，涧水断冰脚。\n徜徉一樽酒，坐看山花落。\n日暮归去来，嫣香裛罗幕。",
        "dynasty": "宋",
        "collection_info": null
    },
    {
        "title": "彦升索春晖亭诗予昔登亭上见凡赋诗率比兴于寸草如东野初语予疑命名者意在春晖育物如慈母之贤欲彦升朝夕眂亭名必有得矣今无负于春晖予是以有作也",
        "author": "李新",
        "content": "雕龙雏老师，块坐司莩灰。\n东皇驾青车，先动一信来。\n咸池洗日光，拥出扶桑台。\n从前幽谷根，细甲亦以开。\n百嘉各分荣，差徧岭头梅。\n玉壶花箙迟，舒景讵可催。\n河水澌液流，暖意何限回。\n要见物化工，无处求枯摧。\n晴晖最浩荡，气律浃九垓。\n慈母融和心，抚弄从提孩。\n明眸照封胡，笑齿发老莱。\n君求赋春晖，世岂无邹枚。\n孝报日益丰，但先植三槐。",
        "dynasty": "宋",
        "collection_info": null
    },
    {
        "title": "冬",
        "author": "李新",
        "content": "北风多雪霜，严冬无劲草。\n独有青青松，岁寒能自保。\n坐歌凤凰曲，心驰千里道。\n歌声徒绕梁，谁知此怀抱。",
        "dynasty": "宋",
        "collection_info": null
    },
    {
        "title": "南至日过盐埧官亭",
        "author": "李新",
        "content": "堕衣黄枫香，着鬓青霜湿。\n江山如故人，到眼类长揖。\n客行先飞蓬，不肯拟马立。\n时节当书云，相将何太急。\n我本刍牧儿，家有旧蓑笠。\n勤心朱墨间，销减耕耨力。\n欲归倒虚囊，追赴村社集。\n传言东邻翁，但空西向席。\n梨栗随所有，大白更增一。\n勿復问市朝，与翁醉终日。",
        "dynasty": "宋",
        "collection_info": null
    },
    {
        "title": "荞麦",
        "author": "李新",
        "content": "神农播百谷，赐羌荍麦种。\n下子分苦甘，甘贱苦蒙宠。\n西山律候晚，春种夏苗茸。\n秋花深入云，风浪绮霞动。\n灌溉以时节，牧放远原陇。\n岁登蜗负归，兔径行错总。\n积架连云根，藁秸乱墟冢。\n赤茎堕钗股，黑实盈缶瓮。\n锐首师郭尖，骈结友张仲。\n一身多模棱，四角腹膨肿。\n舂开铁屑飞，磨澑尘粉冻。\n溲和陶甄手，灰火助培拥。\n剂坚眂铁石，薄厚拟轻重。\n不问镜月图，行至齐眉捧。\n杵洼新炒香，揉以牛羊湩。\n不托递炊饼，芹美思贡奉。\n来牟莫我贻，桄榔尚珍送。\n大宛来苜蓿，与尔俱阘茸。\n中都千贵人，侍食姬环拱。\n流匙滑玉粒，雕胡不在供。\n四海会万珍，方丈无点空。\n戎獠犬豕性，真可糠粃共。\n有客饭黄粱，浑忘梦中梦。",
        "dynasty": "宋",
        "collection_info": null
    },
    {
        "title": "春日杂言  其一",
        "author": "李新",
        "content": "燕麦讵可食，兔丝那为衣。\n重絺不御寒，野葛难疗饥。\n绨袍脱有意，岂得全身归。\n一饭责相酬，北山宁采薇。",
        "dynasty": "宋",
        "collection_info": null
    },
    {
        "title": "春日杂言  其二",
        "author": "李新",
        "content": "妖桃气浓暖，蛾眉困风光。\n杨花扑罗帐，春梦自悠扬。\n愁心如碧草，随春日益长。\n碧草逢秋歇，此恨何时忘。",
        "dynasty": "宋",
        "collection_info": null
    },
    {
        "title": "杂兴  其一",
        "author": "李新",
        "content": "燔肉苟不至，何暇税冕行。\n一日废礼经，不如无此生。\n相鼠知拱手，寒暑不变更。\n威仪特文具，衽席为乱萌。\n蔑知圣人意，但以口舌争。\n如彼为肉者，死即五鼎烹。",
        "dynasty": "宋",
        "collection_info": null
    },
    {
        "title": "杂兴  其二",
        "author": "李新",
        "content": "醴酒偶忘设，于礼殊至微。\n穆生引身去，自昔能见几。\n阳桥慕香饵，岂知为祸机。\n楚枭集丛灌，斩伐犹不飞。\n復有陶朱公，去国家亦肥。\n五湖拒扁舟，我信无所归。",
        "dynasty": "宋",
        "collection_info": null
    },
    {
        "title": "杂兴  其三",
        "author": "李新",
        "content": "四除延月魄，空庭零露滋。\n西风猎黄叶，萧萧辞故枝。\n前日秀春阳，讵知雕落时。\n反侧孤衾裯，早寒先自知。\n藁砧山上山，刀头杳无期。\n无乃逐新欢，巧画双蛾眉。\n妾心南山石，生死竟不移。",
        "dynasty": "宋",
        "collection_info": null
    },
    {
        "title": "辛苦行",
        "author": "李新",
        "content": "君采北山薪，妾捕西溪鱼。\n登山莫避险，入山深何虞。\n君行妾亦行，辛苦同朝晡。\n相乐成家室，此义千载孤。",
        "dynasty": "宋",
        "collection_info": null
    },
    {
        "title": "古意  其一",
        "author": "李新",
        "content": "虎头自食肉，何在识一丁。\n五言纤巧诗，便叹当长城。\n读书髪早白，不读鬓晚青。\n穷边物萧条，鸟雀下空庭。\n虽亡好事者，勿废草玄经。",
        "dynasty": "宋",
        "collection_info": null
    },
    {
        "title": "古意  其二",
        "author": "李新",
        "content": "无分清浊流，杀尔投河伯。\n无结死生交，一死生便隔。\n模棱不失事，祸起分黑白。\n百年过逆旅，今是长安客。",
        "dynasty": "宋",
        "collection_info": null
    },
    {
        "title": "古意  其三",
        "author": "李新",
        "content": "嗟来吐食死，漂母爱王孙。\n等是乞怜人，一饱何足论。\n东方老先生，笑傲忘至尊。\n朔饥侏儒饱，且用长短分。",
        "dynasty": "宋",
        "collection_info": null
    },
    {
        "title": "古意  其四",
        "author": "李新",
        "content": "野人孤鹤姿，与云相伉俪。\n百禽相和鸣，了不关鹤意。\n彼美靓闺女，窥户欣客贵。\n復有琴心挑，中夜驾车至。\n词章灿星汉，市门甘涤器。\n竟使谁病痟，野人却歔欷。",
        "dynasty": "宋",
        "collection_info": null
    },
    {
        "title": "日出东南隅",
        "author": "李新",
        "content": "日出东南隅，照见城西途。\n出门履冰去，荆棘残人裾。\n洛阳繁华陌，车马寻芳客。\n欲往从之游，青松淡无色。\n安得邻松心，投君千岁阴。",
        "dynasty": "宋",
        "collection_info": null
    },
    {
        "title": "忆故园",
        "author": "李新",
        "content": "杖藜出北郭，山阿延余晖。\n屏营立高原，霜飈吹我衣。\n牛羊稍绝迹，聚落灯火稀。\n顾我岂无家，废置不得归。\n大田已芜没，故丘人亦非。\n终当问遗老，何如丁令威。",
        "dynasty": "宋",
        "collection_info": null
    },
    {
        "title": "将进酒",
        "author": "李新",
        "content": "君不见青青河畔草，秋死严霜春满道。\n又不见天边日，薄暮入虞泉，晓来復更出。\n匆匆年光不相待，桑海由来有迁改。\n人生荏苒百年间，世上谁能驻光彩。\n秦皇汉武希长生，区区烟雾求蓬瀛。\n骊山茂陵皆蔓草，悠悠千载空含情。\n荣枯自有主，富贵不可求。\n正值百花飞似雪，如何不饮令心忧。",
        "dynasty": "宋",
        "collection_info": null
    },
    {
        "title": "劝公乐",
        "author": "李新",
        "content": "金印莫疗饥，珠玉难可肥。\n碧酒濡唇百事美，绿鬟扣眼一笑随。\n跳丸日月不受縳，朱颜易逐飞花落。\n情知一死同众人，何不趁取生前乐。",
        "dynasty": "宋",
        "collection_info": null
    },
    {
        "title": "有所思",
        "author": "李新",
        "content": "洞庭始波秋风起，舟人怨遥心在水。\n眸寒不见潇湘云，天碧江沉一千里。\n西洲莲老谁愁红，兰桡欲采悲秋容。\n采得秋容咽无语，白日长安在何处。",
        "dynasty": "宋",
        "collection_info": null
    },
    {
        "title": "行路难",
        "author": "李新",
        "content": "君不见天上星，万古耀虚碧。\n岂意一夕间，堕地化为石。\n物理变化无定端，谁保人心无改易。\n忆妾江边采白苹，郎骑白马渡江津。\n垂鞭停棹潜相顾，共惜当年桃李春。\n石城二月东风暮，断肠狂絮随郎去。\n百年誓拟同灰尘，醉指青松表情愫。\n可怜一日君心改，前日之言復谁顾。\n弃捐不待颜色衰，忍把流年坐相误。\n还君明月珠，解妾罗襦结。\n念之空自伤，长恸与君别。\n出门望乡关，不惜千里行。\n从人既非礼，何以见父兄。\n去住两不可，伫立以屏营。\n此时心断绝，始信天无情。\n野水东流去不还，忧乐翻变须臾间。\n妇人将身弗轻许，听歌今日行路难。",
        "dynasty": "宋",
        "collection_info": null
    },
    {
        "title": "渔父曲  其一",
        "author": "李新",
        "content": "黄蓑老翁守钓车，卖鱼得钱还酒家。\n醉中乘潮过别浦，睡起不知船在沙。\n篱根半落春江水，稚子蓬头采洲芷。\n莼丝芹甲满筠笼，日暮溪桥得红米。",
        "dynasty": "宋",
        "collection_info": null
    },
    {
        "title": "渔父曲  其二",
        "author": "李新",
        "content": "秋山远，秋木黄，斜汀曲屿苕花香。\n归云带暝卷寒色，晚吹吹回双鴈行。\n鲈肥酒熟莼丝美，独钓孤舟老烟水。\n故人停浆问生涯，湘水光摇碧千里。",
        "dynasty": "宋",
        "collection_info": null
    },
    {
        "title": "送远曲",
        "author": "李新",
        "content": "紫骝萧萧车辘辘，为君掩泪歌别曲。\n城头月堕钟鼓残，安得轮方马无足。\n离灯荧荧向人冷，便是归来照孤影。\n与君从此永相望，星在青天泉在井。",
        "dynasty": "宋",
        "collection_info": null
    },
    {
        "title": "坦溪亭",
        "author": "李新",
        "content": "溪上龙孙千岁绿，上亭拟掇青溪曲。\n团团白露着琅玕，故与幽人送暮寒。",
        "dynasty": "宋",
        "collection_info": null
    },
    {
        "title": "东海曲",
        "author": "李新",
        "content": "鑑湖摇碧冷吞吴，虎丘雪树纷琼株。\n破雾冰轮薄云母，河汉微茫星有无。\n清辉浩渺夫差国，爽气横空凝夜白。\n古石寒生万丈光，飞虹远射徐卿宅。\n徐卿世有玉麒麟，长吟鳯语城南客。\n东海蟠桃红復红，千年消息倚春风。",
        "dynasty": "宋",
        "collection_info": null
    },
    {
        "title": "汾阴曲",
        "author": "李新",
        "content": "吾爱西河段干木，凛然节槩凌孤竹。\n遗风扫地青塜存，汾水千年为谁渌。\n水边剑佩锵寒玉，熊车来作江阳牧。\n忠梗峩峩一面霜，想像古人今在目。\n我叹今人似古人，丝桐为播汾阴曲。",
        "dynasty": "宋",
        "collection_info": null
    },
    {
        "title": "送春曲",
        "author": "李新",
        "content": "东君欲去繁华灭，城南把酒聊相别。\n云旗风驾不可亲，但见杨花飞似雪。\n杨花送君无返期，高台望断夕阳低。\n归来客散深院静，门前绿暗啼黄鹂。",
        "dynasty": "宋",
        "collection_info": null
    },
    {
        "title": "鹤雏引",
        "author": "李新",
        "content": "君不见郝氏庭前晚日破秋阴，隆也便便千古心。\n又不见云梦渔矶碧水处，俊也清名挂青史。\n儒风忠节两传家，杰气源源长不已。\n武威夜色沈秋月，武威楼上歌声咽。\n梦回天与玉麒麟，争似峩眉千仞雪。\n雪中落落多乔松，苍枝偃榦如虬龙。\n枝上曾栖云表鹤，养雏飞去翔寥廓。\n年来又见鹤雏归，城郭依然人已非。\n悠悠却返烟霄去，蜀雾秦云千里暮。",
        "dynasty": "宋",
        "collection_info": null
    },
    {
        "title": "春郊行",
        "author": "李新",
        "content": "半夜东风入桃李，杨柳烟深尘不起。\n江南乍暖蜂满园，洛阳初晴花出市。\n走马寻芳白面郎，回头巧笑人在墙。\n一声莺啭墻南北，引断行人归未得。",
        "dynasty": "宋",
        "collection_info": null
    },
    {
        "title": "晓雾行",
        "author": "李新",
        "content": "山川蒸空气充塞，宇宙冥冥昼昏黑。\n九州四海安在哉，出门寸步迷南北。\n赤乌觜距非不刚，执辔神人身更长。\n胡为柔濡甘隐翳，坐令万里无晶光。\n我欲奋袂挥霜刀，恨身无翼愁天高。\n茫然一身不可断，力微援寡诚徒劳。\n安得长风生海边，扫除氛秽开青天。\n葵藿倾心知所向，共看白日当空悬。",
        "dynasty": "宋",
        "collection_info": null
    },
    {
        "title": "中秋夜玄云蔽月行",
        "author": "李新",
        "content": "惆怅中秋不见月，太阴垂云兔藏窟。\n我欲上天扫玄云，桂露团团渍冰阙。\n中天放出千里光，层楼翠阁遥相望。\n一杯一杯重相劝，今年赏汝中秋愿。\n上天高高末由到，玄云愈浓不可扫。\n空庭蜡炬落寒花，宫裘起舞秋风老。",
        "dynasty": "宋",
        "collection_info": null
    },
    {
        "title": "江边行贻赵彦成",
        "author": "李新",
        "content": "江头旧路枫林远，长笛欺梅红尚浅。\n桤茅破树绿无余，水雾团空寒不展。\n髯郎双鬓春山青，眼光射客词如云。\n却恐抱书移席去，竹风吹雨更愁人。",
        "dynasty": "宋",
        "collection_info": null
    },
    {
        "title": "感歌行",
        "author": "李新",
        "content": "春陌露草悲铜駞，汉宫秋吹惊纨罗。\n北虫成尘天峩峩，铁牛古背横黄河。\n兰陵千篇穷愁死，屠狗一剑袪羣魔。\n酒阑感槩心如轲，两眼耀日云生波。\n是时功名当如何，痴儿竖女徒悲歌。",
        "dynasty": "宋",
        "collection_info": null
    },
    {
        "title": "抱璞吟",
        "author": "李新",
        "content": "最怜皇孙衣如鹑，尝笑参谋衾似铁。\n我今短褐秃无尾，穷年絮被还百结。\n朂清祗饮洛口水，祁寒欲避西山雪。\n奈何童婢生菜颜，鸡肋相将伴头屑。\n小儿窥见已么么，自言身是西州杰。\n青天白日用意深，浮云薄雾生愁绝。\n一夕饮水成内热，抱璞出门望折节。\n余光箭牖惊客眠，唤作非真应泣血。",
        "dynasty": "宋",
        "collection_info": null
    },
    {
        "title": "霜月吟",
        "author": "李新",
        "content": "飘飘青女颜如花，云軿羽盖乘烟霞。\n手持鳯尾青锦纹，扫空飒飒飞琼沙。\n嫦娥孤栖宫四寂，倚柱长吟愁永夕。\n曳裾摇佩渡明河，闲弄银波洗虚碧。\n婵娟相如争清夜，素彩寒光色相射。\n金乌翻树不成栖，哑哑半夜遶林啼。",
        "dynasty": "宋",
        "collection_info": null
    },
    {
        "title": "绮阁吟嘉州李使君命官妓段倩乞诗席上为赋",
        "author": "李新",
        "content": "秋风瑟瑟吹帘旌，浪英碎玉秋渚平。\n绮阁美人抱明月，坐洒银鈎锥画雪。\n神情何似卫夫人，小年学歌风挽云。\n锦囊乞句苦不早，种树江南今亦老。\n阁中璧月闲摇空，美人巧笑开芙蓉。\n凌波莫背栏干立，捲帘但放余霞入。\n茂陵白马何时归，江北枫花处处飞。",
        "dynasty": "宋",
        "collection_info": null
    },
    {
        "title": "有酒歌",
        "author": "李新",
        "content": "晴旸斥沈阴，散漫浮空云。\n手提竹溪醪，疾声呼细君。\n且涤牛头樽，我欲有所云。\n仰看东南天，始见昭回文。\n星星眩两目，歘尔还相分。\n天下爱浮云，浮云能自寄。\n属君看浮云，要识浮云意。\n何必持身苦苦愁，但愿有酒长长醉。",
        "dynasty": "宋",
        "collection_info": null
    },
    {
        "title": "醉中歌",
        "author": "李新",
        "content": "骆夫子，逢恶客，酒食未阑客呼索。\n烛花销铄不肯起，口纵长歌手弹拍。\n一年所得能几许，一日散尽何所惜。\n囊无千黄金，亦无双白璧。\n负郭二顷田，敛税三四石。\n十九种秫谷，以助糟丘癖。\n家酿憙次道，狗窦招光逸。\n何物骆夫子，乃尔太旷生。\n始知张翰一杯酒，愈于身后名。\n骆夫子，听歌声，为君留好语，伴月照江城。",
        "dynasty": "宋",
        "collection_info": null
    },
    {
        "title": "飞练歌呈宋豳州宏父",
        "author": "李新",
        "content": "玉娥入月云鈎衣，素裙雪绡云畔垂。\n三山老仙不倦舞，霓裳半在秋江举。\n谢郎解取澄江拟，飞下高城化清泚。\n朝元环佩玉玲珑，天风吹落人间耳。\n六月夸父暍将死，一吸澜翻九河水。\n蟾乡换入石泉中，古柳阴前授琼几。\n清泉无苦多酌我，空洞麟肠已行舸。\n穷源直上翠微峰，小段参差绣岭宫。\n归来泉边却张席，女头残月投苍璧。",
        "dynasty": "宋",
        "collection_info": null
    },
    {
        "title": "送张德翁推官赴阙歌",
        "author": "李新",
        "content": "君不见长安城中长乐坡，坡前冠盖肩相摩。\n十人八九送别者，我今亦吟送别歌。\n任烦应剧青山裏，下望州廛如井底。\n白云满眼心无尘，明月到窗诗就纸。\n山花映面春日迟，紫骝嘶去闻行期。\n年来声韵非相知，几属喧啾轻薄儿。\n我歌止此不復作，更欲作歌当寄谁。",
        "dynasty": "宋",
        "collection_info": null
    },
    {
        "title": "春昼歌",
        "author": "李新",
        "content": "樱桃花落春风暖，绿波浤浤春渚满。\n龟屏六曲昼梦回，红日一庭香絮乱。\n层楼幛云身半倚，春意扑人浓似醉。\n茂陵白马归不归，眼没平芜一千里。",
        "dynasty": "宋",
        "collection_info": null
    },
    {
        "title": "苦寒歌",
        "author": "李新",
        "content": "北风吹窗琴自动，拥炉不觉毡裘重。\n孤城日落星斗稀，一寸清霜压寒梦。\n河冰岭雪随高深，山鸡啄土鹤在林。\n西楼歌舞隔珠幄，独有春风人不觉。",
        "dynasty": "宋",
        "collection_info": null
    },
    {
        "title": "龙兴客旅效子美寓居同谷七歌  其一",
        "author": "李新",
        "content": "阴风刮天云自幕，穷山十月愁摇落。\n归来嚢有惜空虚，石田拟与谁耕凿。\n我生正坐儒冠误，终年冻饿如癯鹤。\n呜呼一歌兮歌已悲，山鬼为我相追啼。",
        "dynasty": "宋",
        "collection_info": null
    },
    {
        "title": "龙兴客旅效子美寓居同谷七歌  其二",
        "author": "李新",
        "content": "隔窗冷吹啸疏篁，颓云逼月色无光。\n南邻昨歌今日哭，诀别未永相思长。\n我今与之正同调，无锥能直九回肠。\n呜呼二歌兮歌再曲，唧唧悲音断还续。",
        "dynasty": "宋",
        "collection_info": null
    },
    {
        "title": "龙兴客旅效子美寓居同谷七歌  其三",
        "author": "李新",
        "content": "殒我父天悲入骨，更有诸昆寄吴越。\n拊膺洒血欲长号，畏伤孀母輙不发。\n罪逆自合当刑诛，神谴人怒岂汝忽。\n呜呼三歌兮歌极伤，午天为我下严霜。",
        "dynasty": "宋",
        "collection_info": null
    },
    {
        "title": "龙兴客旅效子美寓居同谷七歌  其四",
        "author": "李新",
        "content": "有弟有弟汴之阳，共失所怙心摧伤。\n裁书黄耳送不到，道远未知存与亡。\n岁云暮矣天苍苍，鴈飞安得随汝行。\n呜呼四歌兮歌愈急，漏天为我同时泣。",
        "dynasty": "宋",
        "collection_info": null
    },
    {
        "title": "龙兴客旅效子美寓居同谷七歌  其五",
        "author": "李新",
        "content": "萧萧角声迭迭鼓，招提旷荡无环堵。\n编蓬悬席不遮拦，西面透风东面雨。\n官归庇身无一瓦，反更罹此百忧苦。\n呜呼五歌兮歌思多，不曰有命其如何。",
        "dynasty": "宋",
        "collection_info": null
    },
    {
        "title": "龙兴客旅效子美寓居同谷七歌  其六",
        "author": "李新",
        "content": "西山白虎跳天游，朝食行人暮噬牛。\n居民胡不避此苦，復闻暴吏猛于虎。\n怪尔巨蠧敢身由，拔剑一击誓不留。\n呜呼六歌兮歌六迭，太息仰空泪横臆。",
        "dynasty": "宋",
        "collection_info": null
    },
    {
        "title": "龙兴客旅效子美寓居同谷七歌  其七",
        "author": "李新",
        "content": "富贵贫贱无巧拙，时来火光递生灭。\n世路不容一井寛，哑哑跳蛙笑东鼈。\n残杯冷炙勿復道，故交惟有西山雪。\n呜呼七歌兮歌章毕，死血埋坟色应碧。",
        "dynasty": "宋",
        "collection_info": null
    },
    {
        "title": "丙寅四月乙丑夜漏未尽五鼓三嵎程平起问安堂上灯烂然有圆相事异耳根故孝声大譟士争赋诗伻来叩某某亦为作灯光谣",
        "author": "李新",
        "content": "梦过漆园胡蝶入，月落松窗烟雾湿。\n晓凉却恐老儿寒，惊起薪床穿破褶。\n土壁萧条室如水，贷粟何人借甘旨。\n金莲驾象得得来，华灯一滴祥光开。\n彩晕收还香火寂，门外尘空镜天碧。\n桂树残花苍影沉，玉娥扫彻云中魄。",
        "dynasty": "宋",
        "collection_info": null
    },
    {
        "title": "某夏夜酣寝飘然身若凌云其觉也作梦游仙以原其所自与状其所以归献于杨德翁其辞云",
        "author": "李新",
        "content": "飘飘夜半身凌云，梦与羣仙游玉京。\n龙虎腾骧争引导，侍童罗络甘逢迎。\n绛幡羽扇前驱列，宝盖华旗助旌节。\n钧天九奏毕笙竽，飈驭数行响环玦。\n初朝太一何所为，次历紫微心自知。\n青虬吐烟满琼殿，白鹤起舞临丹墀。\n更过十洲寻旧友，旋返瑶池燕王母。\n文章已作人间游，功业却从天上走。\n朝霞乍吸心耳清，沆瀣忽餐肌骨莹。\n九门不掩阊阖静，玉女下诏驰名姓。\n始惊造作玉楼记，白马诗嚢空委地。\n又疑本是谪仙人，锦绶纱巾初溷尘。\n鳯箫一声轻哽咽，雾卷云收天水彻。\n葛洪伯乔两无知，送下九霄不言别。\n时人学仙不得仙，未能白日升青天。\n无心却向梦中见，千万人中何处传。",
        "dynasty": "宋",
        "collection_info": null
    },
    {
        "title": "大雪不宜干人",
        "author": "李新",
        "content": "漫瀰江天慁霏雪，市薪黄金粲环玦。\n大寒叵堪出门户，已麾中涓束漫谒。\n着作千卷字不同，下希牧守上三公。\n榻西有酒鹅儿色，鸿音读书句成拍。\n句成拍，不是平生等闲客。",
        "dynasty": "宋",
        "collection_info": null
    },
    {
        "title": "乘兴可以访戴",
        "author": "李新",
        "content": "潇湘千里冻谁结，夜趣小伧驾桃叶。\n故人此心思见之，幸有寒光交雪月。\n兴来兴尽我自乐，棹去棹回共何约。\n入门篝火拨新醅，相对此君殊不恶。",
        "dynasty": "宋",
        "collection_info": null
    },
    {
        "title": "题遂宁冯德夫隐士画像",
        "author": "李新",
        "content": "一年三百六十斋，一日不斋事如麻。\n蒲团曲几乌藤杖，是中正要心出家。\n不耽钱之庞老，未刬草之丹霞。\n幅巾紫裰春颜在，已见山云埋秋槎。\n逢人莫问西来意，春去杜鹃啼落花。",
        "dynasty": "宋",
        "collection_info": null
    },
    {
        "title": "归美堂",
        "author": "李新",
        "content": "妙龄通籍金闺裏，三媺垂辉分鼎趾。\n君恩至重论报难，烱烱臣心罄归美。\n太山深根蟠厚地，嵩华连鳌隆国址。\n黄河一曲一千里，初自昆崙荐繁祉。\n龙马负出卜世图，玉敷万叶春有余。\n走问南箕天永久，莫计后天难老寿。\n中和赓入颂声中，明堂布政知无穷。\n当时五章寄天保，而今三祝增华封。",
        "dynasty": "宋",
        "collection_info": null
    },
    {
        "title": "筹笔驿",
        "author": "李新",
        "content": "恶潮翻海真龙泣，未央庭露秋蓬湿。\n崧云无意招不来，旌旗日月随山入。\n茅屋主人长卧揖，盛气虬髯横槊立。\n汉陵白骨生春光，半夜平怀听呼吸。\n笔端隐语飞英略，潜拉秦原老鲵角。\n天心不肯续金刀，渭桥水急妖星落。",
        "dynasty": "宋",
        "collection_info": null
    },
    {
        "title": "武功驿留题",
        "author": "李新",
        "content": "雾捲马蹄尘自起，东风送渡咸阳水。\n故园花木绿成围，犹向关中见桃李。\n闻道春前雪最深，行人僵死薪如金。\n羲和不肯为日驭，潜入北海分幽阴。\n长安今过何曾识，此度刘郎老于昔。\n终南入望眼长青，渭水翻波心更赤。\n只今身在选官图，梦守么么五十余。\n衣轻跃骏美年少，爱尔平时不读书。",
        "dynasty": "宋",
        "collection_info": null
    },
    {
        "title": "项羽庙",
        "author": "李新",
        "content": "平生虎力鼎可扛，愤气不作咸阳降。\n江东子弟累千百，谁知国士元无双。\n一夕楚歌四面起，伯图未就人怀邦。\n自古功业有再举，何不隐忍过乌江。",
        "dynasty": "宋",
        "collection_info": null
    },
    {
        "title": "过垂云亭",
        "author": "李新",
        "content": "西风吹秋落山谷，霜红换尽烟边绿。\n垂云门冷一事无，只有庭松与篱菊。\n白日兰堂一局棋，百年闲事无游丝。\n山僧更劝黄粱饭，真似邯郸枕上时。",
        "dynasty": "宋",
        "collection_info": null
    },
    {
        "title": "飞仙道中",
        "author": "李新",
        "content": "鸟衔桃李堕高卑，陵谷逢春花作衣。\n犹忆去年携小筥，上山独自采春薇。\n涧流到海住家处，今我无家何更归。\n修途老来倍酸苦，晚雨一丝愁一缕。\n晓征春事太半无，未尽蜀天已秦语。\n仰看鸿鹄向南飞，笑杀鸱鸢争腐鼠。",
        "dynasty": "宋",
        "collection_info": null
    },
    {
        "title": "广都道中作",
        "author": "李新",
        "content": "万花织篱凡几曲，绣屏处处围茅屋。\n家贫张日无罗幕，东风吹开莫吹落。\n居人应笑行客痴，春去春归殊不知。",
        "dynasty": "宋",
        "collection_info": null
    },
    {
        "title": "过东界",
        "author": "李新",
        "content": "云浮山腰末之顶，水穴青崖浚于井。\n孔明不死吾其归，左衽岂宜蝤蛴领。\n羣羌负药倍车载，螺齿钱丈束嚢瘿。\n得茶便重不便轻，肩突驼峰犹外屏。\n石碉设崄鸟鼠智，铜鼓销声犬羊静。\n入门蹲足唤煮茶，嚼铁相甘苦荍饼。",
        "dynasty": "宋",
        "collection_info": null
    },
    {
        "title": "东陂",
        "author": "李新",
        "content": "珠槃出海山峥嵘，荥阳城东春水生。\n路沙陷车没马脚，行人避沙堤下行。\n箇中人利鱼芡美，轻舠细网晨纵横。\n烟云瀰茫水面阔，鸥鹭不管机心萌。\n齿繁九州无旷土，此地何得无人争。\n我欲决水界畦垄，万顷毕种渊明秔。\n黄簑大笠趁春雨，日与老农来劝耕。",
        "dynasty": "宋",
        "collection_info": null
    },
    {
        "title": "出塞",
        "author": "李新",
        "content": "城头落日黄云起，断草飞蓬满千里。\n红尘一骑踏高回，半夜驱兵渡辽水。\n马蹄行尽关山月，燕然山下沙如雪。\n负戈泪落暗吞声，烟陇悲笳共幽咽。\n我皇有四海，何用穷元冥。\n边人纵戮尽，亦是吾生灵。\n先王修德怀四夷，梯航重译归无为。\n不使城南征夫怨，三春折尽绿杨枝。",
        "dynasty": "宋",
        "collection_info": null
    },
    {
        "title": "访幽人",
        "author": "李新",
        "content": "紫骝摇玉东城东，绿睂少年双颊红。\n扫尘先过风骚客，豪气几吞云梦泽。\n新诗一夜急春风，飘落樱桃点窗白。\n青烟昼覆琉璃罇，何时投袂歌王孙。\n归去来，黄陵老鸦啼日昏。",
        "dynasty": "宋",
        "collection_info": null
    },
    {
        "title": "登牛溪岭",
        "author": "李新",
        "content": "岷峨润眼长可人，清江水绿如九亲。\n水光山色不相送，自涯而返情太真。\n别车驱将向何处，到此已与魑魅邻。\n投荒哀过三良死，可赎人亦百其身。",
        "dynasty": "宋",
        "collection_info": null
    },
    {
        "title": "题月山亭",
        "author": "李新",
        "content": "山如偃月江如玦，我歌骊驹与公别。\n出门大路礲砥平，何得却言新径捷。\n新径无人可问迷，荆棘勾衣马蹄折。\n急行先到决不疑，大路知公笑人拙。\n巾车和銮长中节，缓绥脂毂循安辙。\n此身逸乐无疏虞，五里少休十里歇。\n一迟一速勿復论，只将大路指儿孙。",
        "dynasty": "宋",
        "collection_info": null
    },
    {
        "title": "西轩杂言",
        "author": "李新",
        "content": "风琴牛笛难度曲，早韭晚菘谁当肉。\n笔端画饼不得饱，汁少熬鸡浑未熟。\n三年楮叶太劳力，八尺鼓围竟空腹。\n遥遥华胄犹龙孙，皎皎白驹絷空谷。\n头风岂无草檄愈，酱瓿正须太玄覆。\n供书小吏腕几脱，免冠毛颕髮仍秃。\n年来轧思倒挽牛，逃虚僧社高如秋。\n乞身得此清凉国，不减人间万户侯。",
        "dynasty": "宋",
        "collection_info": null
    },
    {
        "title": "打剥牡丹",
        "author": "李新",
        "content": "大芽如茧肥，小芽瘦如锥。\n我今取去无厚薄，不欲气本多支离。\n绿尖堕地那復数，存者屹立珊瑚枝。\n姚黄魏紫各王后，肯许阘冗相追随。\n姬周祧庙曾祖祢，主父强汉疏宗支。\n昔人立朝恶党盛，败羣杂莠何可知。\n一母宜男竟衰弱，岂有如许宁馨儿。\n吾惧生蛇为龙祸，又畏百工无一师。\n故今披剥信老手，如与造化俱无私。\n明年春归乃翁出，空庭还闭绝代姿。\n风雨大是遭白眼，酒炙谁復来齐眉。\n衡门一鎻略安分，幽谷待赏几无时。\n寄根王谢自得地，燕子归来汝莫疑。",
        "dynasty": "宋",
        "collection_info": null
    },
    {
        "title": "飞将",
        "author": "李新",
        "content": "老翁望封竟无有，自是翁骨生来丑。\n猿臂悬知不入相，且有杀降聊藉口。\n翁今远孙骨虽瘦，不解射鵰能饮酒。\n自汉至今太寂寥，何得遥遥纪华胄。\n尚方侯印只方寸，岂有铸金大于斗。\n为翁力取置肘间，令翁千岁无恨颜。",
        "dynasty": "宋",
        "collection_info": null
    },
    {
        "title": "乐园假寐",
        "author": "李新",
        "content": "鹊声去復回，虫丝长復短。\n江村石枕冷，一睫春梦断。\n明朝骑马且重来，日迟更为杨花暖。",
        "dynasty": "宋",
        "collection_info": null
    },
    {
        "title": "麻姑",
        "author": "李新",
        "content": "枫树隔云香，桃花千岁红。\n朝饮琼华台，暮燕蓬莱宫。\n翠鬒垂绿烟，霞裾藕丝重。\n明月落空山，那得人间梦。\n手甲鈎长玉芽薄，不坠髻鬟愁绾约。\n入门骑鳯出无踪，洞外寒声怅孤鹤。",
        "dynasty": "宋",
        "collection_info": null
    },
    {
        "title": "梓潼张孝女",
        "author": "李新",
        "content": "七盘小阿张孝女，庐墓三年竭酸苦。\n扬尘筛土秃指尖，堕泪涟涟等秋雨。\n领长鹤脊不胜衣，手杖半销缞百缕。\n彼苍者天呼不闻，那知此女行高古。\n路行多少忤逆儿，已后令人重生女。\n我哀怙恃今十年，不及增培一坏土。\n俯首庐前有愧色，劓刖情知无可补。\n问女膝行日几曲，哀声虽微动岩谷。\n夜灯荧荧惨苫屋，神鬼同愁鸦伴哭。",
        "dynasty": "宋",
        "collection_info": null
    },
    {
        "title": "冬夜有感",
        "author": "李新",
        "content": "蓼虫常食苦，旅鴈自知寒。\n谈士惜卷舌，将军解愁鞍。\n雪霜满天冬夜永，地炉无火青灯残。\n功名富贵苦不早，一年百日红尘道。\n西还故国无故人，憔悴少年心已老。\n读书当许万户侯，岂意却作苏秦羞。\n深取闾阎薄徒笑，鲁人不识东家丘。\n吾祖谪官还旧里，灞陵亭尉犹低视。\n少卿偶作匈奴降，陇西士人惭姓李。\n由来人世轻不遇，文章第一空徒尔。\n俛出跨下何施颜，当时悔过淮阴市。\n夜深气射青云霄，此生早晚当乘轺。\n弹冠举手揖豪贵，行得紫绶牢结腰。\n本是壮夫志，几成儿女曹。\n平生重恩义，聊为寄风骚。",
        "dynasty": "宋",
        "collection_info": null
    },
    {
        "title": "送杜丞",
        "author": "李新",
        "content": "鸭头未换秋溪绿，涨水吹沙乱泥玉。\n孤城雨过星斗稀，晓起为谁歌别曲。\n江皋人散空鸥鹭，飞截长烟断寒素。\n当年珠佩更悠悠，岸草黄花重回顾。\n细看锦嚢诗字字，杜郎生得真男子。\n太尉国风偃如草，丞相家声清似水。\n八月凉风来，吹断浮阴云。\n风樯急转望中远，明日东苑生清芬。",
        "dynasty": "宋",
        "collection_info": null
    },
    {
        "title": "送范秉彝",
        "author": "李新",
        "content": "东风吹起原头绿，墻暗萋萋芳草缛。\n舞筵辍按杜韦娘，旗亭便听金衣曲。\n石城山下路，回首不堪顾。\n灼灼小桃燃，萧萧疏雨暮。\n锦岸海棠烟，重寻已四年。\n新班庆莲幕，旧鬓愧华巅。\n市桥万缕森森柳，玉勒锦韀快鞭走。\n故人半夜洗牛头，望载濡唇百壶酒。\n须臾还上鹿头岭，道入猨猱怯分影。\n槐阴万笏黄阁深，沙路归来定重省。\n后生不乏乐职诗，幽处西南恐未知。\n吏部门人密无数，但惭驽马烦鞭笞。\n天边鴈翮已光华，试睨银鈎看草麻。\n夜直蓬莱得归晚，照衣金炬长飞花。\n纵凿城南沟，常有河东鳯。\n青嶂入高吟，行台集佳梦。\n宦游无定居，相逢又相送。",
        "dynasty": "宋",
        "collection_info": null
    },
    {
        "title": "送赵伯高",
        "author": "李新",
        "content": "北窗玩韦编，穷年见三绝。\n持文鬬时英，胜不待口舌。\n以此起门户，鹡鸰同好音。\n何物弟兄贤，令人笑书滛。\n车中莹连璧，世外无南金。\n当时声名卑贾马，嗟今位出稠人下。\n我归政欲质经疑，礼失尚容求诸野。\n争名国寄涎蜗角，得少失多人不觉。\n浑无鈎距肖子都，大有诙谐胜方朔。\n平时出山游锦官，马蹄踏君门前道。\n江长舟自横，径荒人莫扫。\n不须苦洗霜根髮，星星復出如秋草。\n龙华美酒贱如水，一酌令君变衰老。",
        "dynasty": "宋",
        "collection_info": null
    },
    {
        "title": "送鞠彭山",
        "author": "李新",
        "content": "丹轮随待十三州，青琐文章汗马牛。\n喜见钱塘山水好，卜居为有荻花秋。\n年来游宦无覊束，要醉海棠西入蜀。\n侯门不惯扑车尘，犹忆画堂红映烛。\n未易池中甘索寞，乍屈数旬聊自託。\n牛刀行割武阳城，梦魂已到天章阁。\n劝君强作岷峨客，莫念鳯凰烟景隔。\n归家重倚望湖楼，依前水浸吴天白。",
        "dynasty": "宋",
        "collection_info": null
    },
    {
        "title": "送菜徐安叟",
        "author": "李新",
        "content": "清非太常而有三百六十斋，贫似庾郎而无二十七种菜。\n日食万钱竟虚语，不糁藜羮时可再。\n一杯潋滟翻绿波，作客不妨穷鼎鼐。\n大儿咀嚼等太牢，小儿饮啜甘沆瀣。\n青青染肠形于色，阿骛浑无食鱼态。\n闻君亦有釡轑声，大本须烦一车载。\n何苦厉声责妻孥，乘兴可能来访戴。",
        "dynasty": "宋",
        "collection_info": null
    },
    {
        "title": "送时仲西归",
        "author": "李新",
        "content": "挂书牛角来东都，短小不长五尺余。\n龙章鳯姿蕲见用，回叱关吏身无繻。\n志如秋鹗气如虎，整束衣冠诧齐鲁。\n膏油继晷不识眠，虀盐充肠久味苦。\n尔来试拟观国宾，执笔四顾旁无人。\n刘蕡射策不中彀，何蕃如家知有亲。\n不平豪愤四五载，虚老身姓三十春。\n杜门读书破万卷，终教此道淳乎淳。\n行行雪霜寒凝野，侵星据鞍跨羸马。\n妻子评郎被褐还，玉柱机头差不下。\n但夸舌在终可圗，肯向明时惭达者。",
        "dynasty": "宋",
        "collection_info": null
    },
    {
        "title": "送柳慎徽赴道州教授",
        "author": "李新",
        "content": "何以送之山前月，千里随人光不灭。\n何以赠之岭上云，出入无心疑似君。\n何为自此阳城逐，边老日高快便腹。\n次山曲爱道州民，昔日乱离今太平。\n后来宾兴无短瘠，帐裏先生犹七尺。",
        "dynasty": "宋",
        "collection_info": null
    },
    {
        "title": "送犊鼻裈与任敦夫",
        "author": "李新",
        "content": "任翁何为穷，一性共癖左。\n不妄取芥粒，甘似西山饿。\n短褐结郭丝，犊鼻讵穿破。\n当时北阮贫，矫枉几太过。\n肯揭长竿头，恐亦是奇货。\n岂惟宜跻升，抑自利顿挫。\n济河不撷褰，秃尾正便坐。\n迟行少前跋，趋急或后簸。\n刀尺初与形，虮蝨已相贺。\n平生马鞍间，髀肉已稍磨。\n此既身之章，十年共起卧。\n必以狐裘易，顾我应难和。\n子赋从军乐，城垆始烦瘅。\n服之远行迈，百步无一蹉。\n尔来玉泉老，以此劝勤怠。\n犹忆当时庾岭前，传衣正是普通年。\n问道未余衣下事，寥寥千载不相传。",
        "dynasty": "宋",
        "collection_info": null
    },
    {
        "title": "送吴使君",
        "author": "李新",
        "content": "西南世家无十族，吴范生儿长食肉。\n虎头犀骨初长成，闭门教草三千牍。\n传来旧物凌云笔，楷字君王无第一。\n墨池染尽俱拙人，柿叶学成几失实。\n闻道甘棠阴已密，相共政声同一律。\n玉壶盈尺不消冰，清峻照人常惨栗。\n归侍安车幅巾叟，石建板舆怜白首。\n二年赢得倚栏干，醉看红梅霜雪后。\n草玄故人偏嗜酒，试拚黄金追百斗。\n芋魁桤木的然成，丙穴郫筒依旧不。\n行舟牵挽由来有，十倍青衿折杨柳。\n未容学舍鞠园蔬，岁月用陶燕许手。\n驽骖无取休推毂，二十四蹄肥苜蓿。\n近时牙颊惜春风，吾曹易效穷途哭。",
        "dynasty": "宋",
        "collection_info": null
    },
    {
        "title": "予宿承德日夜苦霪雨拟金筌赋六韵呈陈居中",
        "author": "李新",
        "content": "黑云䟃𧽼阵岿麓，女娲补天伴天哭。\n结愁起坐函丈间，祠禴除门绣黄犊。\n书册入眼万花缬，石泉冰肠河九曲。\n市头老木昏鸦归，屋角赭山瞿麦熟。\n胡村水平已可渡，软屐青灯循昔路。\n后期讵能数甲子，希夷长年耳不死。",
        "dynasty": "宋",
        "collection_info": null
    },
    {
        "title": "岁尽行县归示时雨",
        "author": "李新",
        "content": "五府辟书如啮铁，八关炙手能令热。\n山梅何苦要先春，清艷更多终欠叶。\n贵游结懽过美酒，不问贤愚皆可口。\n粃糠簸扬在米前，鸡口差池落牛后。\n乃翁活计真么么，欲挂冠缨犹未果。\n一岁山行今解火，百巧百穷无似我。",
        "dynasty": "宋",
        "collection_info": null
    },
    {
        "title": "赠术士罗公弼",
        "author": "李新",
        "content": "陂迥山空溪水浅，骑牛信牛行自远。\n大翁织笠六铢轻，阿母理衣簑直软。\n短笛叫云无曲终，年年但见岩花红。\n何者为荣何等辱，牛饱归来睡亦足。\n识字无多浪得官，出门车折舟风澜。\n当时牧牛无许事，初信人间行路难。\n罗生邂逅孤城角，细数直推期命薄。\n五福无有六极全，四字干头三字恶。\n逆知大似他心通，元辰空亡那免穷。\n壬癸是非终可畏，收拾人情称晚贵。\n我家幸有石田在，梦裏归耕心未改。\n季咸再见应茫然，壶子而今藏九渊。",
        "dynasty": "宋",
        "collection_info": null
    },
    {
        "title": "谢王司户惠纸被",
        "author": "李新",
        "content": "雾中楮皮厚一尺，岷溪秋浪如蓝碧。\n山僧夜抄山鬼愁，白雪千番冱墻壁。\n裁成素被劣缯绮，故人聊助苏门癖。\n经年鼾鼻吼蜗室，睡魔已作膏盲疾。\n萧萧散髮卧南窗，腹稿未成空费日。\n小儿恶寐惊踏裂，村妻手线自缝密。\n幸无寒泪泣牛衣，却有春温借光逸。\n的知非布谁讥诈，沙汰幞归安足讶。\n合欢若绣双鸳鸯，出门便有连城价。\n世外浮华虽自许，锦烂珠光变为土。\n落日南柯一梦回，断云流水无寻处。",
        "dynasty": "宋",
        "collection_info": null
    },
    {
        "title": "听王子定吹箫",
        "author": "李新",
        "content": "水花浸鬓根，荷叶践衫色。\n西城王老子，豪健不可得。\n客从日没来，鹑衣遍黄埃。\n银杯未羽化，公余烦一开。\n山猿供嘉果，书萤惊蜡炬。\n能持白玉箫，为作苍鸾语。\n凉飈助清奏，雨脚挥残暑。\n台边舞鳯拍云来，潭底吟龙撆波去。\n君不见宁王当日争门迎，三十六宫学新声。\n玉人今夜教何处，二十四桥空月明。\n西城烟景何疏索，王子宦情殊不恶。\n有田日种黄金茅，叵奈蠧虫摇齿脚。\n少年英气无覊络，浩唱高弹神自若。\n春风走马入花林，红日垂头困瑶阁。\n老去腰支便矍铄，座人那肯妨诙谑。\n飞觞得似少年时，西窗几度灯花落。",
        "dynasty": "宋",
        "collection_info": null
    },
    {
        "title": "陈蜀州",
        "author": "李新",
        "content": "黄莺哺儿惊不起，蜂子饮花渴琼蘃。\n日长燕语踏帘鈎，柳絮榆钱扑流水。\n紫雾五云斜挂壁，梦破长庚海天碧。\n不乏当年感遇诗，定知光焰三千尺。\n细香绕熏白玉炉，长生酒满黄金壶。\n炉烟直起射河汉，壶酒滴滴如明珠。\n祝公富贵荐公寿，夜煮振灵晨进酒。\n上皇方倚老成人，自问天翁借商叟。\n别岛花深燕未阑，瀛洲春老尚余寒。\n似闻延揖真仙侣，乞取人间不死丹。",
        "dynasty": "宋",
        "collection_info": null
    },
    {
        "title": "怀酒",
        "author": "李新",
        "content": "清圣浊贤莫区分，一入愁肠功等伦。\n石炉三日不举火，曲车过门齿生津。\n松窗草玄亦已勤，好事勿谓秦无人。\n呼儿但涤牛头爵，正恐壶榼来缤纷。\n冻消讲舌流冰凘，寒破笑颊生红云。\n爱酒未减子猷竹，岂可一日无此君。\n谪居无田种秫米，忘怀有诗上嚢纸。\n邻醅不隔一航水，却隔醉乡三万里。",
        "dynasty": "宋",
        "collection_info": null
    },
    {
        "title": "王中玉生辰",
        "author": "李新",
        "content": "瑶磩桂楹香雾浓，贵人罢直承明宫。\n高楼内集庆生子，酒面油膏红復红。\n嵩云入洛秋容晓，水冷青洲兰蕙小。\n露蠲仙掌生寒光，翡幄华帐飘晚凉。\n虬电蜿蜿护飈驾，吹笙子晋从天下。\n泬寥缑氏空月明，世间唯识王司稼。\n野人荐公千百寿，大椿骨健龙腰瘦。\n紫芝老艾副椒浆，请公倒尽长生酒。\n天庙明堂迟飞栋，杜宇数惊铜辇梦。\n锦城虽好不如归，中散年来忆双鳯。",
        "dynasty": "宋",
        "collection_info": null
    },
    {
        "title": "石鼓寺晚归",
        "author": "李新",
        "content": "野鸟音喧豗，苍栾翠轇轕。\n冷光雪色陵云端，乱流江势侵天末。\n蒙衲老僧初睡美，倚榻陂龙暗摇尾。\n竹庵虎子呼未回，石竈茶烟寒不起。\n阿昕爱山定忘返，我已兴穷归路晚。\n悲风鸣鴈一声声，眸寒更觉江城远。",
        "dynasty": "宋",
        "collection_info": null
    },
    {
        "title": "青锉山寺",
        "author": "李新",
        "content": "春去山鸟悲，春归山鸟乐。\n高轩一樽酒，卧看山花落。\n厨烟续云根，涧水断冰脚。\n山中不可留兮归去来，日暮芸香裛罗幕。",
        "dynasty": "宋",
        "collection_info": null
    },
    {
        "title": "古塞",
        "author": "李新",
        "content": "曾经古塞间，万里控长关。\n卧日边鼙旧，嘶风战马閒。\n戍楼喧暮角，羌笛怨空山。\n应贺升平久，车书混八蛮。",
        "dynasty": "宋",
        "collection_info": null
    },
    {
        "title": "汉江",
        "author": "李新",
        "content": "低霭横沙碧，长滩宿鴈孤。\n樵薪窥树瘿，渔父就龟趺。\n落日骈游女，鸣波咽佩珠。\n啼乌与惊鹊，先我渡城隅。",
        "dynasty": "宋",
        "collection_info": null
    },
    {
        "title": "湖上招故人",
        "author": "李新",
        "content": "柳影依窗过，荷香拂枕浮。\n云边山近雨，石下水通秋。\n白藕离新斸，嘉鱼落晚鈎。\n还同动情兴，已为扫西楼。",
        "dynasty": "宋",
        "collection_info": null
    },
    {
        "title": "磁钓翁",
        "author": "李新",
        "content": "尺巘方壶小，泓泉渤海深。\n陶公慈母手，抔土故人心。\n蓑笠不愁敝，鲦鲿何处寻。\n虚堂值萧瑟，犹苦百虫吟。",
        "dynasty": "宋",
        "collection_info": null
    },
    {
        "title": "高祖试剑石",
        "author": "李新",
        "content": "巨石中分断，涓流自此东。\n尧仁方宅土，项氏曷当锋。\n兴起汉高业，勤劳夏禹功。\n故应行道者，千古企遗踪。",
        "dynasty": "宋",
        "collection_info": null
    },
    {
        "title": "官归",
        "author": "李新",
        "content": "旅巢几百指，水国漫三年。\n极望祇秋草，归耕惟石田。\n不成便招隐，渐拟欲安禅。\n那得苏司业，相逢乞酒钱。",
        "dynasty": "宋",
        "collection_info": null
    },
    {
        "title": "不寐",
        "author": "李新",
        "content": "不寐成孤坐，悠悠百感生。\n灯明将续昼，鼓急欲移更。\n药熟知僮倦，杯残任鼠争。\n羁怀忘未得，时作下阶行。",
        "dynasty": "宋",
        "collection_info": null
    },
    {
        "title": "晚宿江涨桥",
        "author": "李新",
        "content": "鸟径青山外，人家苦竹边。\n江城悬夜锁，鱼市散空船。\n岸静涵秋月，林昏宿水烟。\n又寻僧榻卧，夜冷欲无眠。",
        "dynasty": "宋",
        "collection_info": null
    },
    {
        "title": "龙洞",
        "author": "李新",
        "content": "龙睡抱明月，我来窥碧浔。\n撄鳞徒有志，探颔本无心。\n雷去春霖足，云归夜水深。\n余波应不惜，好为濯尘襟。",
        "dynasty": "宋",
        "collection_info": null
    },
    {
        "title": "分蒲萄遗苏必强",
        "author": "李新",
        "content": "吏归珍客赐，手自举铜盘。\n珠酿旧琼液，烟匀秋露漙。\n初分马乳碧，聊别水晶寒。\n教彻梨园曲，停歌一处餐。",
        "dynasty": "宋",
        "collection_info": null
    },
    {
        "title": "鑑亭",
        "author": "李新",
        "content": "石壁缘云白，松风特地哀。\n断鸿随眼没，秋浪擘山来。\n鼓急船头转，山明雨脚开。\n知公归未得，此作望乡台。",
        "dynasty": "宋",
        "collection_info": null
    },
    {
        "title": "次韵员子春游马溪二首  其一",
        "author": "李新",
        "content": "有花栽性地，余法寄灯房。\n虬蜿骈松瘦，钟寒殷谷长。\n赤髯班石坐，白骥踏云骧。\n一夕参玄客，森森出虎场。",
        "dynasty": "宋",
        "collection_info": null
    },
    {
        "title": "次韵员子春游马溪二首  其二",
        "author": "李新",
        "content": "树影阴蒙径，云衣浅扑门。\n禅心无冷暖，客意自晨昏。\n涧水鸣珰破，山花野血喷。\n再来何薄暮，驺从触狐蹲。",
        "dynasty": "宋",
        "collection_info": null
    },
    {
        "title": "春游",
        "author": "李新",
        "content": "寂寂茂陵春，文园病后情。\n黄蜂腰欲断，细柳眼初明。\n丽服骈游女，余酣失老兵。\n残粧深院落，相对任卿卿。",
        "dynasty": "宋",
        "collection_info": null
    },
    {
        "title": "杜鹃",
        "author": "李新",
        "content": "终日欲归去，蹉跎空岁华。\n只知催客泪，何处是君家。\n寄子他巢稳，颁春故国赊。\n林梢啼不尽，流恨入山花。",
        "dynasty": "宋",
        "collection_info": null
    },
    {
        "title": "桃花菊",
        "author": "李新",
        "content": "秋雨秋风夜，闲为桃菊吟。\n任香飘涧水，回翠入篱金。\n苦李自胡越，幽兰初腹心。\n故山千里外，回首暝烟深。",
        "dynasty": "宋",
        "collection_info": null
    },
    {
        "title": "官居偶书",
        "author": "李新",
        "content": "湖山随顾盼，薄俸亦甘心。\n穷鬼不教富，诗魔长使吟。\n支颐闻落叶，隐几见栖禽。\n此意竟谁喻，萧萧秋夜深。",
        "dynasty": "宋",
        "collection_info": null
    },
    {
        "title": "重九",
        "author": "李新",
        "content": "出户非我识，长安虽万家。\n有愁焦绿髪，无语插黄华。\n酒僻喜宫醖，衾寒怯绛纱。\n欲传此情况，行客在天涯。",
        "dynasty": "宋",
        "collection_info": null
    },
    {
        "title": "中江道中",
        "author": "李新",
        "content": "茅结萧萧宅，松周浅浅山。\n斧桑云堕绿，堤水月留弯。\n杨蕋风团去，虫丝燕掠还。\n行经双隻堠，曾未彻重关。",
        "dynasty": "宋",
        "collection_info": null
    },
    {
        "title": "醉乡",
        "author": "李新",
        "content": "客至终投辖，朝回讵典衣。\n待眠卿且去，亟酌我将归。\n泉郡新封邑，糟丘小翠微。\n离家今万里，坐隔羽觞飞。",
        "dynasty": "宋",
        "collection_info": null
    },
    {
        "title": "经甘相庙",
        "author": "李新",
        "content": "相君天所佑，童子知何神。\n不必茂为祖，因知秦有人。\n一言成大计，千古仰青春。\n庙下尘劳客，将惭白髪新。",
        "dynasty": "宋",
        "collection_info": null
    },
    {
        "title": "游石鼓寺",
        "author": "李新",
        "content": "石鼓寂不振，金声无处求。\n层岩参雾树，乱玉响冰沟。\n破屐前无齿，孤城远见楼。\n山僧痴问客，阿汝谓汤休。",
        "dynasty": "宋",
        "collection_info": null
    },
    {
        "title": "龙兴行香游宝莲寺",
        "author": "李新",
        "content": "鱼舞天清日，经行小刹初。\n松柯青羽葆，贝叶细蝇书。\n杜画奇无敌，周妻俗有余。\n业无支遁辈，难自卜幽居。",
        "dynasty": "宋",
        "collection_info": null
    },
    {
        "title": "张安化重阳日置酒挽同官游灵泉寺登高时适有客占牧之诗一联因缉成一首书寺垣",
        "author": "李新",
        "content": "白髪新迁客，黄云古战场。\n自然堪堕泪，何必更重阳。\n山削孤城起，河兮细水长。\n蜀峰高处望，犹是隔秦乡。",
        "dynasty": "宋",
        "collection_info": null
    },
    {
        "title": "八月十五日过蓬溪书净戒寺",
        "author": "李新",
        "content": "瓦冷云埋殿，灯长黑暗沙。\n药灵閒草木，蔓走古龙蛇。\n石佛随山老，松梯转路赊。\n门前溪水浅，无处问仙家。",
        "dynasty": "宋",
        "collection_info": null
    },
    {
        "title": "过永安院",
        "author": "李新",
        "content": "山暗云垂地，溪回树倒流。\n诗随梅冷落，梦入鸟鈎辀。\n欲住无佳致，重来即旧游。\n村眉攒八字，已解作春愁。",
        "dynasty": "宋",
        "collection_info": null
    },
    {
        "title": "宝岩寺",
        "author": "李新",
        "content": "竹影与溪声，萧萧眼底明。\n秋云浮古树，山石削长城。\n暝色凝黄碧，啼乌伴晚征。\n高僧不知客，故遣作诗鸣。",
        "dynasty": "宋",
        "collection_info": null
    },
    {
        "title": "龙游寺南屏轩和宋宏父韵",
        "author": "李新",
        "content": "平日江干过，南屏首重迴。\n不妨图裏见，曾是梦中来。\n近市楼台逼，高城鼓角催。\n老年知涉世，临事却衔枚。",
        "dynasty": "宋",
        "collection_info": null
    },
    {
        "title": "感俗",
        "author": "李新",
        "content": "回肠惊绀髪，汩脚沁寒眸。\n沃壤连千里，封狐媚一丘。\n生憎守钱虏，冷诮富民侯。\n不厌江西水，长年傍屋流。",
        "dynasty": "宋",
        "collection_info": null
    },
    {
        "title": "问俗",
        "author": "李新",
        "content": "穷极天窥涘，幽阴地绝春。\n石坛荒誓鬼，药媪下羌神。\n斗雀分疏事，晴山亲近人。\n刲羊留髄骨，正欲卜归辰。",
        "dynasty": "宋",
        "collection_info": null
    },
    {
        "title": "羌俗",
        "author": "李新",
        "content": "卜占遵火兆，诅誓谨归诚。\n渡笮苍猱捷，旋碉墨蚁轻。\n养生茶作命，据崄石为城。\n纵去擒来事，无人是孔明。",
        "dynasty": "宋",
        "collection_info": null
    },
    {
        "title": "山间女",
        "author": "李新",
        "content": "倚竹情何极，伤春事已阑。\n长眉弯月薄，翠袖怯天寒。\n倩妇拢新鬓，凭人易旧冠。\n轻闻骑马客，相趁隔篱看。",
        "dynasty": "宋",
        "collection_info": null
    },
    {
        "title": "九支池二首  其一",
        "author": "李新",
        "content": "万里车书自一家，新城蜿蜿卧龙蛇。\n路民已别东西日，楼鼓初闻早晚衙。\n洗出云岩销虎穴，扫开烟瘴离椒花。\n受廛不惜躬耕去，欲与滕公度岁华。",
        "dynasty": "宋",
        "collection_info": null
    },
    {
        "title": "九支池二首  其二",
        "author": "李新",
        "content": "际天州县出要荒，始觉承平日月长。\n一望宛无戎甲马，四围皆是汉封疆。\n清笳沓沓翻新曲，寒月低低下乳墻。\n说与远人知德意，九重深处是成康。",
        "dynasty": "宋",
        "collection_info": null
    },
    {
        "title": "题小瀛洲",
        "author": "李新",
        "content": "紫霞香雾隔氛尘，拟嘱安期谢海神。\n闻道仙居随处有，故教湖景到来新。\n菓成行拾千年子，花落休悲二月春。\n咫尺徐生身不到，自应船载世间人。",
        "dynasty": "宋",
        "collection_info": null
    },
    {
        "title": "题永康县山光阁",
        "author": "李新",
        "content": "吹鬓东风可但寒，倦飞孤鹤已知还。\n花光弄暖翻承雪，云翼回阴却见山。\n野水曲行林下绿，春禽唤出夣中閒。\n欲营老宅南头住，待驻人间耐久颜。",
        "dynasty": "宋",
        "collection_info": null
    },
    {
        "title": "题绝胜亭",
        "author": "李新",
        "content": "孤鸿落照下沧洲，人在云间选胜幽。\n好夣知君依魏阙，此生惟我识荆州。\n卜居支遁应同志，载酒山公已绝忧。\n他日澄江浄如练，主人端在塞垣秋。",
        "dynasty": "宋",
        "collection_info": null
    },
    {
        "title": "题朱令德祠",
        "author": "李新",
        "content": "全家领项付吴鈎，香骨当年谁共收。\n鼎镬九泉留景进，旌幢千骑忆同州。\n唐人铁券惊何语，蜀国壶浆笑旧游。\n古柏参天僧社冷，暮烟风雨使人愁。",
        "dynasty": "宋",
        "collection_info": null
    },
    {
        "title": "题石子溪亭",
        "author": "李新",
        "content": "怪事年来一秃翁，懒能挥涕谢途穷。\n归心岂但杜鹃劝，官味正嫌玄酒浓。\n柘叶展开蚕命老，山花飞尽蝶家空。\n愿从春社田塍饮，内史而今要治聋。",
        "dynasty": "宋",
        "collection_info": null
    },
    {
        "title": "赵壹读书台",
        "author": "李新",
        "content": "台上看书千载客，故基青草白芊绵。\n那由府檄平平起，除到柴车特特贤。\n土俗更无堪计吏，古风空解惜囊钱。\n五行俱下何人见，独有高名伴汉川。",
        "dynasty": "宋",
        "collection_info": null
    },
    {
        "title": "观澜堂  其一",
        "author": "李新",
        "content": "风观生凉底事雄，五湖烟浪一堂中。\n公方观水那无术，客欲工诗正坐穷。\n翻出秋潮真是幻，化成蓬峤本来空。\n笔端造化浑奇特，为扫茅茨半亩宫。",
        "dynasty": "宋",
        "collection_info": null
    },
    {
        "title": "观澜堂  其二",
        "author": "李新",
        "content": "铃阁文书得少休，故将湖水慁清眸。\n似从天姥逡巡坐，拟放仙槎自在流。\n具眼不随千派转，此身元并一沤浮。\n羌谁戏墨通三昧，信是人间万法俦。",
        "dynasty": "宋",
        "collection_info": null
    },
    {
        "title": "题旧新明县孝义驿",
        "author": "李新",
        "content": "平生职事马蹄尘，三月莺花世路新。\n废邑尚余当日市，旌门已忘昔年陈。\n长江浪拍西山脚，乔木阴回太古春。\n惟有柳绵情不恶，解将柔远逐行人。",
        "dynasty": "宋",
        "collection_info": null
    },
    {
        "title": "令狐秀才书堂",
        "author": "李新",
        "content": "剩撷芸香辟蠧鱼，足音差远自逃虚。\n春醅已许暮留客，冻笔不妨寒着书。\n龟甲屏风云散漫，月窗花影树扶疏。\n他年子伯无閒暇，但遣儿曹访隐居。",
        "dynasty": "宋",
        "collection_info": null
    },
    {
        "title": "题啸竹轩",
        "author": "李新",
        "content": "借与江风入茂林，低低戞玉伴龙吟。\n琅玕影动分清奏，鸾凤声寒得至音。\n妙处成文元有节，虚中出乐自无心。\n子期一听终区别，流水高山不在吟。",
        "dynasty": "宋",
        "collection_info": null
    },
    {
        "title": "题南寺吟轩",
        "author": "李新",
        "content": "市声幽鸟几相呼，指点前村认有无。\n初见江山怀子美，更因楼阁夣姑苏。\n惯看渡口飞桃叶，细结篱根护木奴。\n蹙得锦囊多少句，暮归倾倒九渊珠。",
        "dynasty": "宋",
        "collection_info": null
    },
    {
        "title": "题质龟轩",
        "author": "李新",
        "content": "百岁纔容山鬼知，九渊那许季咸窥。\n事明告我肯三渎，谋既协人何两疑。\n曳尾讵堪从太史，刳肠犹叹漏神蓍。\n试看左顾怀恩处，莫记巢莲睡足时。",
        "dynasty": "宋",
        "collection_info": null
    },
    {
        "title": "相鹤轩",
        "author": "李新",
        "content": "别传眼法定何如，不用平平许负书。\n贵客逢轩乘有分，道人得玉食无余。\n钧天万舞知新奏，华表千年识故居。\n田屋老翁亏鉴戒，伴鷄同放不知渠。",
        "dynasty": "宋",
        "collection_info": null
    },
    {
        "title": "题筹笔驿",
        "author": "李新",
        "content": "流马飞粮下蜀都，卧龙曾此写雄图。\n金刀有义轻三顾，铜爵虽强视一夫。\n鼎足山河终有汉，鴈行兄弟亦忠吴。\n当年若尽毫端计，魏狗还羞不令无。",
        "dynasty": "宋",
        "collection_info": null
    },
    {
        "title": "悦老堂",
        "author": "李新",
        "content": "厚荫林烟翠一围，幽幽门馆暗生辉。\n行云转影月先到，流水飘香莺自归。\n碧玉已抽云梦干，芙蕖犹舞汉宫衣。\n风历北窗琴自动，成文无处问知音。",
        "dynasty": "宋",
        "collection_info": null
    },
    {
        "title": "同宋长江登江店唐氏山阁",
        "author": "李新",
        "content": "白头记室朱颜令，山阁忙来去却迟。\n碍尽江天松不管，吹平沙篆鴈应知。\n思倾竹叶疑无分，要赋梅花恰是时。\n王粲从军归信近，贮囊试看几多诗。",
        "dynasty": "宋",
        "collection_info": null
    },
    {
        "title": "蓬莱别岛",
        "author": "李新",
        "content": "已驾神鳌远翠埃，外人休咏北山莱。\n自无失脚刘郎到，怕有吹笙子晋来。\n云散晓风飘鹤氅，月明春浪浸瑶台。\n似闻方士穷真色，归笑长红越女腮。",
        "dynasty": "宋",
        "collection_info": null
    },
    {
        "title": "清泉馆",
        "author": "李新",
        "content": "晓踏高坡日始悬，清泉未见口生烟。\n飞鳬欲到二千里，挟筴徒劳三十年。\n绣带长川初背眼，云根双剑远磨天。\n骕骦齿健嘶风去，更敢披头重着鞭。",
        "dynasty": "宋",
        "collection_info": null
    },
    {
        "title": "黑水馆",
        "author": "李新",
        "content": "孤宦轮蹄消岁月，谁缘清赏慰蹉跎。\n曾行轩户昔无处，见在江山今得多。\n雪色云容通剑阁，镜光池溜属天河。\n本来一段真奇绝，不肯关情奈俗何。",
        "dynasty": "宋",
        "collection_info": null
    },
    {
        "title": "浮春斋",
        "author": "李新",
        "content": "烟鼎金颜碧线长，是中日日载春阳。\n翠翰结屋惊鳌背，绿叶翻波梦水乡。\n静昼鸟啼三月老，路人风送百花香。\n从它流出红英去，化作人间有韵粧。",
        "dynasty": "宋",
        "collection_info": null
    },
    {
        "title": "游罗园",
        "author": "李新",
        "content": "故山新寄小郫筒，春事而今一半空。\n儿女笑从花影外，杯盘香在水光中。\n泉分石溜浑罂白，病得春醅半颊红。\n祓禊山阴已陈迹，试将青草葄衰翁。",
        "dynasty": "宋",
        "collection_info": null
    },
    {
        "title": "资州邓园",
        "author": "李新",
        "content": "苍官愯愯护重岗，绿玉寒梢亚短墻。\n春事鸟啼三月老，路人风送百花香。\n蜂衙归去栏干静，江面飞来燕予忙。\n簿领堆中催白髪，不知閒日许多长。",
        "dynasty": "宋",
        "collection_info": null
    },
    {
        "title": "巴山",
        "author": "李新",
        "content": "飞云冉冉隔层峦，涨水茫茫失旧湾。\n自昔秋风悲宋玉，这回夜雨宿巴山。\n独行云峤双飞舄，谁置壶浆一解颜。\n世事人情随日改，不妨老子解痴顽。",
        "dynasty": "宋",
        "collection_info": null
    },
    {
        "title": "中秋夜宿穆陵关",
        "author": "李新",
        "content": "覊旅情怀不自禁，清霜岐路马骎骎。\n一年明月最圎夜，千里故人常别心。\n幸有酒沽除是醉，更无人赏又如阴。\n寒蛩似识风骚意，伴我凄凄到晓吟。",
        "dynasty": "宋",
        "collection_info": null
    },
    {
        "title": "金牛道中",
        "author": "李新",
        "content": "龙鳞凤翼阻腾骧，仰首青云自渺茫。\n汉月满衣谙客思，巴音侧耳觉吾乡。\n金牛有路通秦惠，筹笔无功愧蜀王。\n祗笑无成谩来往，回头惭愧绿衣郎。",
        "dynasty": "宋",
        "collection_info": null
    },
    {
        "title": "晚过银山",
        "author": "李新",
        "content": "荒溪屈曲中郎篆，白鹭参差玉笋班。\n竿日已移三丈外，水云犹垜两山间。\n石桥梅蕚余香冷，茅店人家晚梦閒。\n幸自归心过飞鸟，不须循指示刀环。",
        "dynasty": "宋",
        "collection_info": null
    },
    {
        "title": "江道中",
        "author": "李新",
        "content": "项没黄茆疑虎蹲，风摇脱木本浮云。\n忘机沙溆双鸧远，小景人家一水分。\n野寺钟声昏后寂，寒衣砧子夜深闻。\n山中悦老无亭榭，白酒长新橡栗肥。",
        "dynasty": "宋",
        "collection_info": null
    },
    {
        "title": "上亭书事",
        "author": "李新",
        "content": "自笑痴公日据鞍，谁令生不近长安。\n此条太乐非清职，何物先生祗冷官。\n背日潢污犹鼎沸，隔唇喉舌亦灰干。\n五浆不馈寻常客，却作行人一等看。",
        "dynasty": "宋",
        "collection_info": null
    },
    {
        "title": "题明远轩",
        "author": "李新",
        "content": "聊能半日止游缰，拂拂尘裾未涤黄。\n山揜溪光龙脊断，谷传天籁虎风凉。\n乱云过眼不妨好，细径入村何限长。\n独酌苦吟清意在，可怜禽鸟亦相忘。",
        "dynasty": "宋",
        "collection_info": null
    },
    {
        "title": "题延宾亭",
        "author": "李新",
        "content": "秋叶春风自一村，主人高谊揖公孙。\n未容急去须投辖，却恐重来不置门。\n歌彻晓云归曲席，酒醒残月照空樽。\n何时下客腰悬印，西嚮偿君一饭恩。",
        "dynasty": "宋",
        "collection_info": null
    },
    {
        "title": "西轩  其一",
        "author": "李新",
        "content": "梦中得鹿本无心，觉后人亡只见金。\n水出吐蕃分黑白，地穷全蜀隔幽阴。\n枯肠正伴空城雀，白首更为梁甫吟。\n急求贾傅今宣室，谁赋伤谗屈子文。",
        "dynasty": "宋",
        "collection_info": null
    },
    {
        "title": "西轩  其二",
        "author": "李新",
        "content": "谷满牛羊路覆莎，翠编终日倦坡流。\n寺依石角高低见，水遶山根曲折多。\n风入长松零马尾，人藏病事设禽罗。\n方壶海峤知何处，纵得飞腾奈老何。",
        "dynasty": "宋",
        "collection_info": null
    },
    {
        "title": "兴利山居",
        "author": "李新",
        "content": "江左风流恐未真，南州人物竟成尘。\n全家莫恨瘿张丑，四国且图山作邻。\n小漏天光浑失热，绿槐树盖始知春。\n柴扉昼钥能高枕，一到华胥胜路人。",
        "dynasty": "宋",
        "collection_info": null
    },
    {
        "title": "过邠郊归蜀",
        "author": "李新",
        "content": "摩笄绿玉笋抽芽，卷地兜罗柳放花。\n蛱蝶团空飞锦绣，葡萄上架走龙蛇。\n河源曲曲无千仞，土室层层有几家。\n脱得身归银汉近，云津却拟问仙槎。",
        "dynasty": "宋",
        "collection_info": null
    },
    {
        "title": "过长滩",
        "author": "李新",
        "content": "尾札泥涂贱此身，手提鸡肋恋虚名。\n芦花伴我头俱白，山色迎秋意转清。\n沙软马留金褭印，雁归滩列水犀兵。\n尚能趁得黄花酒，听取东篱笑语声。",
        "dynasty": "宋",
        "collection_info": null
    },
    {
        "title": "往银山深道亡寺观暮投宿民居",
        "author": "李新",
        "content": "入谷清光寒刮眼，远分苍树遶楼台。\n急锵环佩溪流迅，晚下牛羊雪迹开。\n山影不随云影转，竹声长作雨声来。\n野梅弄色何人爱，空抱幽香没草莱。",
        "dynasty": "宋",
        "collection_info": null
    },
    {
        "title": "安溪",
        "author": "李新",
        "content": "岸草绵绵一叶舟，野烟开尽水光浮。\n寺连野竹微茫见，溪出寒山自在流。\n愁裏诗情随浩渺，鸟边春梦入鈎辀。\n泉嘶石鼎新茶熟，且为山僧更少留。",
        "dynasty": "宋",
        "collection_info": null
    },
    {
        "title": "登城望江边",
        "author": "李新",
        "content": "山外浮云云外城，江边羌角水中声。\n九分雪髪功名晚，一寸冰衘去就轻。\n山与绣屏天刻画，兽编土宇地欹倾。\n早扶藜杖关头去，要向中州看太平。",
        "dynasty": "宋",
        "collection_info": null
    },
    {
        "title": "暮春泛舟涪江",
        "author": "李新",
        "content": "已把荷衣换钓裘，不妨官柳繫渔舟。\n提壶劝酒虽无意，杜宇言归却自由。\n十里江风吹昼梦，一川梅雨敌春愁。\n忘机鸥鹭休飞去，且为閒人更少留。",
        "dynasty": "宋",
        "collection_info": null
    },
    {
        "title": "出茂州",
        "author": "李新",
        "content": "日落城空鸟少知，战场依旧昔人非。\n雪花笼石商皓首，枫叶满山秦赭衣。\n月入空罍人自耻，尘蒙西榻客元稀。\n穷荒石纽那生禹，料得当时殛鲧归。",
        "dynasty": "宋",
        "collection_info": null
    },
    {
        "title": "又出差还茂州",
        "author": "李新",
        "content": "深入不毛何所负，不妨老子解痴顽。\n九峰自积十年雪，八国犹遗六诏蛮。\n楸带绿垂蚯蚓直，苔衣翠滴鹧鸪斑。\n山前人事如麻麦，却忆孤城日日閒。",
        "dynasty": "宋",
        "collection_info": null
    },
    {
        "title": "从辟泸南道中晓征三首  其一",
        "author": "李新",
        "content": "人情世事今如此，与作丛林眼目看。\n髀肉未能销犊鼻，溪篁先与斸渔竿。\n山衔落月金盘缺，马踏清霜玉佩寒。\n一十九年閒睡足，欲将春梦入长安。",
        "dynasty": "宋",
        "collection_info": null
    },
    {
        "title": "从辟泸南道中晓征三首  其二",
        "author": "李新",
        "content": "矍铄从戎恃骨彊，旧衣襃愽讵堪装。\n岁云暮矣家安在，月出皎兮山更长。\n锥子秃毛穷有分，碑颜没字老何妨。\n凭君为护痴儿女，白首相期乐未央。",
        "dynasty": "宋",
        "collection_info": null
    },
    {
        "title": "从辟泸南道中晓征三首  其三",
        "author": "李新",
        "content": "貂裘紫帽日程程，不得修途一纸平。\n作雪晓天梅蕚重，压尘小雨马蹄轻。\n随身诗酒三勍敌，入眼山川几画屏。\n到日未须投我辖，为烧兰水濯繁缨。",
        "dynasty": "宋",
        "collection_info": null
    },
    {
        "title": "金匮道中",
        "author": "李新",
        "content": "白云包裹石城赊，几度亲归梦裏家。\n春入小桃浑绮绣，风回残雪半尘沙。\n唐贤碎泻真珠粒，郑老微明白杏花。\n莫道穷边无好语，二公流落亦天涯。",
        "dynasty": "宋",
        "collection_info": null
    },
    {
        "title": "铜鼓道中所见诗",
        "author": "李新",
        "content": "麦秋塲圃面颜光，蚕月丝车茧水黄。\n豆饭饷田薅鼓住，田塍收水妇翁忙。\n明沙粲粲流泉慢，绿竹猗猗苦笋香。\n赩日不黔形自黑，剩收斗粉傅何郎。",
        "dynasty": "宋",
        "collection_info": null
    },
    {
        "title": "尹公湖晚归",
        "author": "李新",
        "content": "箇中适意即吾庐，可是秋来杖屦疏。\n碧树野烟连广莫，暮池斜照落函虚。\n天高鴈迥字明灭，林杳笛寒声有无。\n喜见眉间知底事，近乡频领北堂书。",
        "dynasty": "宋",
        "collection_info": null
    },
    {
        "title": "崇宁寺晚归",
        "author": "李新",
        "content": "远意难随燕燕归，故园春冷杏花稀。\n虚名自古双蜗角，别业从来一钓矶。\n已后无人能立雪，他年知子可传衣。\n结庐薄有西山地，更遣何人赋式微。",
        "dynasty": "宋",
        "collection_info": null
    },
    {
        "title": "落解西归长安道中书所怀",
        "author": "李新",
        "content": "年少将军师羽林，追奔翻为白头吟。\n不平豪愤三年气，未死英雄万里心。\n故国山川知好在，异乡风物许重寻。\n捷书不报浑閒事，西出潼关无好音。",
        "dynasty": "宋",
        "collection_info": null
    },
    {
        "title": "再书",
        "author": "李新",
        "content": "北风过河霜雾深，冻入毛骨殊侵寻。\n行人已苦长安道，俗眼徒惭季子金。\n风月秦楼愁处别，莺花蜀国病中吟。\n莫嗤今日西归计，直为重安亲老心。",
        "dynasty": "宋",
        "collection_info": null
    },
    {
        "title": "还三嵎先寄舍弟",
        "author": "李新",
        "content": "客宦乘流同木偶，入村随俗自猴冠。\n鸰飞原上正相应，豆泣釜中当少寛。\n貂阙长忧狗尾续，客来应借鳯毛看。\n陇西衣钵传无尽，熟看羣儿现宰官。",
        "dynasty": "宋",
        "collection_info": null
    },
    {
        "title": "寄舍弟二首  其一",
        "author": "李新",
        "content": "周三千界贫无敌，垂四十年痴有名。\n不怕贵人讥巧宦，但教穷鬼笑难兄。\n异乡置酒能招客，晓梦还家莫计程。\n起写新诗归寄汝，尚余山月过窗明。",
        "dynasty": "宋",
        "collection_info": null
    },
    {
        "title": "寄舍弟二首  其二",
        "author": "李新",
        "content": "冷浆庭巷四时秋，巧拙时情不解谋。\n远客病容诗共瘦，故乡野水泪通流。\n稍辜破镜刀头约，尽失苍蝇骥尾游。\n他日江湖看生计，鸭头春浪一扁舟。",
        "dynasty": "宋",
        "collection_info": null
    },
    {
        "title": "贻家弟",
        "author": "李新",
        "content": "但知四壁有连珠，底事虚名更拙图。\n一斗病予犹百首，十年笑尔拙三都。\n霜风入颊休惊冷，瓦埦无油愿急呼。\n世上舌根皆识味，满倾终是爱醍醐。",
        "dynasty": "宋",
        "collection_info": null
    },
    {
        "title": "徐安叟郊居",
        "author": "李新",
        "content": "旋补疏篱短短遮，郊居初似厌纷华。\n邻灯林腹几萤小，市路山腰一线斜。\n衰草缀珠看晓露，暮天飞墨数归鸦。\n怜君近岁头浑白，两泪临风数祭拏。",
        "dynasty": "宋",
        "collection_info": null
    },
    {
        "title": "饮田家洞",
        "author": "李新",
        "content": "日脚归云到坐隅，冻禽唧㗚树扶疏。\n望穷野麦绿不断，春入山梅香有余。\n恐是滕公千载室，定无汲冢五车书。\n人间可乏贤公子，长铗歌成食有鱼。",
        "dynasty": "宋",
        "collection_info": null
    },
    {
        "title": "山中秋意",
        "author": "李新",
        "content": "拟握陂龙陟鳯台，厌闻远鴈一声哀。\n霜干殷叶背林去，雨足黄云归谷来。\n蕙幛可能留鹤宿，草堂终待觅桤栽。\n有心培养山中桂，不束轮囷作散材。",
        "dynasty": "宋",
        "collection_info": null
    },
    {
        "title": "刘子常约赏海棠",
        "author": "李新",
        "content": "共愁明月照空杯，莫逐时人溺死灰。\n百日酒随山客尽，一年春逐海棠回。\n门无辙迹草自长，燕不世情贫肯来。\n豆饭芋羮容易继，明朝花落不重开。",
        "dynasty": "宋",
        "collection_info": null
    },
    {
        "title": "问田尉公俞丐菊栽",
        "author": "李新",
        "content": "冷官厅外病阴阴，犹向西风拥鼻吟。\n梅福尽藏云外宅，陶潜难老菊边心。\n许因秋社前头雨，分与东篱匝后金。\n待到重阳不开放，却收樽酒去相寻。",
        "dynasty": "宋",
        "collection_info": null
    },
    {
        "title": "早梅",
        "author": "李新",
        "content": "冥寞元崖宅有神，冷香寒色漏天真。\n感深暖日常为力，杰出飞霜恐后春。\n千里故人何以寄，一枝幽意望谁亲。\n孤标若值芳华菀，羞与妖红碧树邻。",
        "dynasty": "宋",
        "collection_info": null
    },
    {
        "title": "笋竹",
        "author": "李新",
        "content": "峥嵘泽国与烟村，饱见尖尖破土痕。\n稍倩南风开鹊尾，数烦夜雨送龙孙。\n平生直节初挥箨，后日清阴自庇根。\n残月莫云林外看，森森矛戟万军屯。",
        "dynasty": "宋",
        "collection_info": null
    },
    {
        "title": "催李祖申赏莲会",
        "author": "李新",
        "content": "亭亭绿盖密回塘，缥缈青娥丽素粧。\n雪覆千年巢曳尾，风翻一曲舞霓裳。\n小槽酒滴随悭雨，北海樽空类亢阳。\n何事却妨彭泽醉，几时聊发次公狂。",
        "dynasty": "宋",
        "collection_info": null
    },
    {
        "title": "读五代史",
        "author": "李新",
        "content": "瓜割沟分几战场，坎蛙穴蚁自侯王。\n鐡枪妄谓千人敌，溺器犹须七宝粧。\n诸国岂能臣癞子，九龙那得贮归郎。\n堪悲五十年来事，荼毒蒸民倍感伤。",
        "dynasty": "宋",
        "collection_info": null
    },
    {
        "title": "观梁辅之晓阅",
        "author": "李新",
        "content": "羽林出戍死忘家，坐作行趋听虎牙。\n碧月初生弓入抱，青蛇不动剑藏花。\n风吹细柳旗阴转，日过寒溪阵脚斜。\n回笑书生头白早，空将笔砚战年华。",
        "dynasty": "宋",
        "collection_info": null
    },
    {
        "title": "凌云",
        "author": "李新",
        "content": "江汇潨流摇地轴，路穷九顶切彤霄。\n半犁好雨田香润，一簸残花春寂寥。\n土马未騣愁败草，仙人得杖厌灵苖。\n与公莫论从前事，楚些游魂却可招。",
        "dynasty": "宋",
        "collection_info": null
    },
    {
        "title": "隔墻吹箫悲深有作",
        "author": "李新",
        "content": "撄心人事细如蓑，浑有童心奈老何。\n湿雪尽随哀泪堕，清箫不与哭声和。\n归休最病良田少，侵老终怜季子多。\n无命无才犹有友，但怜雄辩正悬河。",
        "dynasty": "宋",
        "collection_info": null
    },
    {
        "title": "问张兴州觅酒",
        "author": "李新",
        "content": "䟃𧽼云阵暮天低，家在云天西畔西。\n雪片未容欺白髪，貂裘不管污黄泥。\n梅寒花晚休吹笛，水瘦江空莫照犀。\n便有绨袍怜过客，不如春酿亟封题。",
        "dynasty": "宋",
        "collection_info": null
    },
    {
        "title": "时雨试步寄员子春",
        "author": "李新",
        "content": "与竹他年仅有衣，敢愁天赋鲜岐嶷。\n拏乂不拜浑闲事，踉蹡初行更效谁。\n莫道汉家飞将种，那知天上石麟儿。\n若令新岁能翻舌，先寄城东老员诗。",
        "dynasty": "宋",
        "collection_info": null
    },
    {
        "title": "咏晴",
        "author": "李新",
        "content": "髯老新诗锦自裁，雨绡烟帐玉屏开。\n风摩团碧阴云破，檐倒斜红晚景来。\n蚁阵争雄人未觉，蚊雷强聒夜相陪。\n请君日醉兵厨酒，千古英流安在哉。",
        "dynasty": "宋",
        "collection_info": null
    },
    {
        "title": "夜坐有感并简与讷教授",
        "author": "李新",
        "content": "青灯微火照寒更，不信儒冠误此生。\n翻觉广文官未冷，始闻工部辟初行。\n三年宦况秋萧瑟，一枕时情梦战争。\n思过故园寻故老，旋持春酒看春耕。",
        "dynasty": "宋",
        "collection_info": null
    },
    {
        "title": "感事",
        "author": "李新",
        "content": "银涛千里引长吟，玉轸他年有古音。\n云起不知山有助，鸟啼争奈竹无心。\n画蛇可笑须安足，撄市堪悲只见金。\n莫与浮云较休戚，北窗棋酒夜方深。",
        "dynasty": "宋",
        "collection_info": null
    },
    {
        "title": "正月晦书事",
        "author": "李新",
        "content": "业无家酿致邻翁，得有薪温引颊红。\n准拟片言能悟主，復求一饱定伤弓。\n诗书奴婢晨占鵩，盐米妻儿夜送穷。\n早晚郊原莫零涕，动摇葵麦有春风。",
        "dynasty": "宋",
        "collection_info": null
    },
    {
        "title": "次韵子温检覆书事",
        "author": "李新",
        "content": "博山灰冷一星寒，散乱文书少读残。\n夕饮清冰消热易，梦为胡蝶过家难。\n潘郎桃树参差见，沈老腰围隐约寛。\n雅量故应容懒拙，功名同向镜中看。",
        "dynasty": "宋",
        "collection_info": null
    },
    {
        "title": "上张幕",
        "author": "李新",
        "content": "草色恩袍九品中，文章高步屈英雄。\n红莲绿水开新幕，绛帐青衿走下风。\n沛雨苍龙功已奋，翔云丹鳯路潜通。\n尘迷试问刘安诀，就学仙源点化工。",
        "dynasty": "宋",
        "collection_info": null
    },
    {
        "title": "送胡运使  其一",
        "author": "李新",
        "content": "吴江冰散水溶溶，乍见山花襭眼红。\n六日春容归汉苑，千年桃树倚天风。\n预留黄阁朱衣吏，令侍商丘白髪翁。\n元圃长生新酿熟，一杯相属月明中。",
        "dynasty": "宋",
        "collection_info": null
    },
    {
        "title": "送胡运使  其二",
        "author": "李新",
        "content": "请将龟寿卜椒觞，迟日花塼几刻长。\n千里暖风春梦好，半鈎新月绣衣光。\n帝前动笏摇山岳，剑外行车映雪霜。\n湖上柳青归未得，里人争扫德星堂。",
        "dynasty": "宋",
        "collection_info": null
    },
    {
        "title": "送胡运使  其三",
        "author": "李新",
        "content": "当年姓字列仙曹，醉逐西王折海桃。\n万策水平祥雾合，峨眉岚静使星高。\n泥封明日传清诏，台量何人荐佩刀。\n老去功成解金印，卧云閒笑一生劳。",
        "dynasty": "宋",
        "collection_info": null
    },
    {
        "title": "刘小漕  其一",
        "author": "李新",
        "content": "乱红缬眼柳花飞，烟抹沱溪秀一围。\n北背美人占梦去，夕阳行客舞雩归。\n三吴父老传冰节，两蜀江山识绣衣。\n预草封章千百纸，此身明日接天威。",
        "dynasty": "宋",
        "collection_info": null
    },
    {
        "title": "刘小漕  其二",
        "author": "李新",
        "content": "小槽轧玉逗琼浆，满酌金花荐寿觞。\n已有骏驹传骥足，莫辞持节下羊肠。\n护诗何处无灵物，报国新来有皂囊。\n要觅甘棠寻旧爱，莫云千里蔽柔桑。",
        "dynasty": "宋",
        "collection_info": null
    },
    {
        "title": "刘小漕  其三",
        "author": "李新",
        "content": "五云入梦翠浮空，正在高阳巴里中。\n八叶蓂含天露绿，千年桃映海波红。\n流钱远裔争推晏，青史何人独比雄。\n白面门生指椿桧，愿肩华髪倚春风。",
        "dynasty": "宋",
        "collection_info": null
    },
    {
        "title": "江提仓生日二首  其一",
        "author": "李新",
        "content": "青锁沈烟暝着沙，芙渠云帐晓吞霞。\n南金人物无双士，宫锦文章自一家。\n赏过十分银汉月，采归千岁海桃花。\n蜀仙行劝长生酒，燕寝凝香碧雾斜。",
        "dynasty": "宋",
        "collection_info": null
    },
    {
        "title": "江提仓生日二首  其二",
        "author": "李新",
        "content": "自应骑鹤下浮丘，雅意人间事俊游。\n长久方壶新岁月，飘飖江左旧风流。\n岩椿骨老三千尺，佳气春回十五州。\n温诏趋归行有日，此封端是富民侯。",
        "dynasty": "宋",
        "collection_info": null
    },
    {
        "title": "赠翟提刑  其一",
        "author": "李新",
        "content": "云麦供羞荐紫阍，里闾初识子威孙。\n千年海骨蟠桃实，六日天眉画桂痕。\n饱见雪霜威剑阁，行看松柏老夷门。\n石麟下作人间客，故有光芒扫夕昏。",
        "dynasty": "宋",
        "collection_info": null
    },
    {
        "title": "赠翟提刑  其二",
        "author": "李新",
        "content": "虬龙金璧走天阍，下有高陵几代孙。\n赋掷玉声那问价，笔生春意自无痕。\n尚书补去由高第，廷尉除归不署门。\n元圃长生新酿熟，一庭椿露滴黄昏。",
        "dynasty": "宋",
        "collection_info": null
    },
    {
        "title": "呈恩主户部郎中  其一",
        "author": "李新",
        "content": "玉翰飞出汉江东，蜀道三年兴已穷。\n城郭宛然人未老，笑谈终日座生风。\n汴云归去觚棱近，珠佩收来汉月空。\n衰草寒苕更惆怅，乱鸦无数失征鸿。",
        "dynasty": "宋",
        "collection_info": null
    },
    {
        "title": "呈恩主户部郎中  其二",
        "author": "李新",
        "content": "何必庭皋木叶黄，秋风无处不凄凉。\n莫言短髪游郎署，且伴閒云入故乡。\n汉殿早瞻新日月，剑屏犹帯旧冰霜。\n一飞碧落三千里，还向瑶池浴鳯凰。",
        "dynasty": "宋",
        "collection_info": null
    },
    {
        "title": "呈恩主户部郎中  其三",
        "author": "李新",
        "content": "翠轺行色倦秋阴，且听新来泽畔吟。\n云起已知山有助，鸟啼争奈竹无心。\n斗光指客求佳气，桐尾收烟得好音。\n他日欲通千里信，西风吹鴈亦浮沉。",
        "dynasty": "宋",
        "collection_info": null
    },
    {
        "title": "寿王提举二首  其一",
        "author": "李新",
        "content": "新岁祥分葆羽车，老君抱送浃云霞。\n夏正更籥称觞近，蜀道占星故国赊。\n尚忆前时司玉牒，试簪明日剪金花。\n这回飞燕知恩旧，肯到寻常百姓家。",
        "dynasty": "宋",
        "collection_info": null
    },
    {
        "title": "寿王提举二首  其二",
        "author": "李新",
        "content": "本来卿伯籍神霄，时与羣仙立舜朝。\n邂逅吹笙云鹤并，等閒飞舄海天遥。\n在公载燕方称寿，厥日惟人只隔宵。\n黄阁年年春酒熟，商山皓首却烦招。",
        "dynasty": "宋",
        "collection_info": null
    },
    {
        "title": "留别寄元裕",
        "author": "李新",
        "content": "耳熟英声相见晚，解颜一笑尽天真。\n有鱼待客不妨醉，无玉藏花初厌贫。\n疏竹已留清夜月，好风先断过江尘。\n幽居莫薙庭前草，枕葄他时有故人。",
        "dynasty": "宋",
        "collection_info": null
    },
    {
        "title": "过何权道幽居不遇",
        "author": "李新",
        "content": "水部风流小隐居，别来眼法定何如。\n雾中不见空峒子，世外空传珞琭书。\n今岁紫荆簪未得，后溪黄鲊食无余。\n素冠如遇文园宅，为我慇懃借子虚。",
        "dynasty": "宋",
        "collection_info": null
    },
    {
        "title": "过卧龙先生幽居",
        "author": "李新",
        "content": "手调鼎剂作清凉，不秘千金肘后方。\n閒数岭云松自翠，卧听梅雨药初香。\n三山梦断黄粱熟，一径莓封白日长。\n我欲从公结幽隐，不干泉石解膏盲。",
        "dynasty": "宋",
        "collection_info": null
    },
    {
        "title": "盐井",
        "author": "李新",
        "content": "凿到金轮水际通，绠长牛领血垂红。\n作梅后日看调鼎，拟雪前人欲散空。\n波素尽熬青瀚海，虎形不待盬南风。\n输官已足金籯满，坐咲骑驴困五穷。",
        "dynasty": "宋",
        "collection_info": null
    },
    {
        "title": "次韵张永锡待制留题通泉聚古堂",
        "author": "李新",
        "content": "及时瓜李任浮沉，畏景游云苦太侵。\n环县江流元渺渺，参天乔木自森森。\n七言妙语腾光焰，八法新题冠古今。\n闻道宵征最清处，风翻旌旆月流襟。",
        "dynasty": "宋",
        "collection_info": null
    },
    {
        "title": "送刘金部三首  其一",
        "author": "李新",
        "content": "绮鸾衘诏碧霜林，按部归来听好音。\n卧看蜀云山历历，行游兰省夜沉沉。\n柔桑平帯三川绿，苍桂同铺百里阴。\n天子虚怀求妙道，肯令公负一生心。",
        "dynasty": "宋",
        "collection_info": null
    },
    {
        "title": "送刘金部三首  其二",
        "author": "李新",
        "content": "烟老溪花几堕红，高阳闾巷接吴宫。\n禁墻钟断翻新雨，剑岭云寒想去鸿。\n汴水波声天地远，上林春色古今同。\n行观勋筞知多少，河水安流敌帐空。",
        "dynasty": "宋",
        "collection_info": null
    },
    {
        "title": "送刘金部三首  其三",
        "author": "李新",
        "content": "七里亭中酒满樽，野梅疏淡月黄昏。\n可怜白屋西南士，占得青春雨露恩。\n千载誓言飞将种，一生归报豢龙孙。\n年来佩剑人相笑，宁立孤风昼掩门。",
        "dynasty": "宋",
        "collection_info": null
    },
    {
        "title": "送元景参辟廱",
        "author": "李新",
        "content": "老年鹤瘠玉苍苍，送汝难收泪两行。\n短褐尚存慈母线，义居初割紫蜂房。\n埙箎元自音声协，鸿鴈而今羽翼长。\n别业未尝收菽粟，一家温饱待文章。",
        "dynasty": "宋",
        "collection_info": null
    },
    {
        "title": "送张君实赴制举",
        "author": "李新",
        "content": "不用名矜自半千，高才十二许争先。\n乘轺远道三千里，下笔谈王数百篇。\n忠胆自能倾白日，决科时似选青钱。\n山城送别无他祝，早属登瀛第一仙。",
        "dynasty": "宋",
        "collection_info": null
    },
    {
        "title": "送知府王大夫  其一",
        "author": "李新",
        "content": "一笑行抛汉水湄，野梅残雪照旌旗。\n啼莺未与春先去，归骑犹呼雨自随。\n干禄且优垂老姊，穷经自有起家儿。\n后人觅得松岩石，先刻寒生送别诗。",
        "dynasty": "宋",
        "collection_info": null
    },
    {
        "title": "送知府王大夫  其二",
        "author": "李新",
        "content": "平生和气满襟春，往事飞鳬自在身。\n风伯已驱天上雾，鳯书仍起汉滨人。\n一鞭草色吟青嶂，几刻花阴梦紫宸。\n从此唐衢哀世泪，为公无復更霑巾。",
        "dynasty": "宋",
        "collection_info": null
    },
    {
        "title": "送权守解印趋阙",
        "author": "李新",
        "content": "欲挽行人入醉乡，残春岐路日偏长。\n花容贴雨蜂儿静，麦浪翻风燕子凉。\n心计已高刘晏幕，恩波终戴召公棠。\n去思正伴东溪水，听得潺湲更断肠。",
        "dynasty": "宋",
        "collection_info": null
    },
    {
        "title": "喜王子温教子",
        "author": "李新",
        "content": "诸郎春鬓绿鬖鬖，阆苑幽人为指南。\n大率已经平子目，未应更与阿戎谈。\n夜萤扑案光分烛，秋水挼青色染蓝。\n的见松窗珠树客，碧浔龙颔问谁探。",
        "dynasty": "宋",
        "collection_info": null
    },
    {
        "title": "喜孙伯远王周彦远访",
        "author": "李新",
        "content": "晚闻佳客过烟城，抛檄归来扫榻尘。\n连骑莫忧原叔病，食鲑谁谓庾郎贫。\n定因残雪寻穿履，聊觅江梅遗故人。\n重与论文在何日，自应乘兴一相亲。",
        "dynasty": "宋",
        "collection_info": null
    },
    {
        "title": "次韵苏必强见寄",
        "author": "李新",
        "content": "不知暗室鬼揶揄，曾入鱼鳬伴蠧书。\n分背鴈音清汉远，动帘风竹故人疏。\n小桃烟老三年树，白马原空百两车。\n消去泪流冰筯若，待凭浊酒一樽余。",
        "dynasty": "宋",
        "collection_info": null
    },
    {
        "title": "再和",
        "author": "李新",
        "content": "忆访东坡旧隐居，飘飘儿侄几家书。\n闭门草牍人谁识，抱膝吟诗客自疏。\n枳棘那栖云表翼，壶浆争劳雪中车。\n穷愁定笑江干尉，瘦骨空长六尺余。",
        "dynasty": "宋",
        "collection_info": null
    },
    {
        "title": "燕走马少卿口号",
        "author": "李新",
        "content": "冠盖相逢好驻鞍，况知北陆已迎寒。\n诏归未觉尧天远，星应休辞蜀道难。\n欵听话言敦夙契，更催歌舞奉清欢。\n慇懃莫惜通宵醉，归约松梢月影残。",
        "dynasty": "宋",
        "collection_info": null
    },
    {
        "title": "和李少卿见贻之什",
        "author": "李新",
        "content": "碧江青嶂冷翻光，水镜冰壶照座凉。\n舜日有时琴自动，鲈鱼何处鲙飞香。\n竹开细尾搀先出，雀引新雏底事忙。\n老去得为裴度客，旧来频过郑公乡。",
        "dynasty": "宋",
        "collection_info": null
    },
    {
        "title": "和任普州冬至日作",
        "author": "李新",
        "content": "诗成椽笔一何工，元有英声妙洛中。\n已是少师扶日手，更看公子钓鳌风。\n书云宝筴开新瑞，脱木香山堕晚红。\n经济通才犹补外，与骑星鹤问圆穹。",
        "dynasty": "宋",
        "collection_info": null
    },
    {
        "title": "答李丞用其韵  其一",
        "author": "李新",
        "content": "四时秋色可春回，古锦囊空信短才。\n纸尾依随丞不负，天西穷绝客何来。\n顽云垂翼山碉暗，乔麦饶花雪岭开。\n投老播流情味恶，孤城移作望乡台。",
        "dynasty": "宋",
        "collection_info": null
    },
    {
        "title": "答李丞用其韵  其二",
        "author": "李新",
        "content": "年少文声许过秦，仕涂便失自由身。\n初思鲈鲙翻归兴，不见仙槎却问津。\n道德千言遥胄事，文章万丈当家春。\n鱼从丙穴如收得，更与张华细辨鳞。",
        "dynasty": "宋",
        "collection_info": null
    },
    {
        "title": "谢杨秀才惠文编",
        "author": "李新",
        "content": "漆园梦过感天涯，坐客元非借齿牙。\n小杜阿房终是好，沈郎雌霓不容差。\n岂羞东郭先生履，行谢关西孔子家。\n五斗折腰闻道晚，未穷摛藻胜春花。",
        "dynasty": "宋",
        "collection_info": null
    },
    {
        "title": "寄郑明举香",
        "author": "李新",
        "content": "手匀沉实伴兰荪，着壁青烟未有痕。\n掩鼻新来憎甲俗，拂衣无处避膏昏。\n不成乱臭须持枣，却恐偷生误返魂。\n寄语山间郑夫子，年来悬麝厌当门。",
        "dynasty": "宋",
        "collection_info": null
    },
    {
        "title": "代张元老上许漕  其一",
        "author": "李新",
        "content": "人在坤维久覆酰，故教使节出天西。\n后来武库成清职，平日家风归品题。\n欲见流钱凴马策，稍闻刮膜待金篦。\n鸰原曾冠仙鳌顶，应觉人间太华低。",
        "dynasty": "宋",
        "collection_info": null
    },
    {
        "title": "代张元老上许漕  其二",
        "author": "李新",
        "content": "文章摛锦已堆胸，直指威声俯仰中。\n蜀部星高千幛静，平舆龙起一渊空。\n阅人妙学函明镜，飞镝清心本素风。\n垂手污涂收酱瓿，为怜识字老扬雄。",
        "dynasty": "宋",
        "collection_info": null
    },
    {
        "title": "青石阻雨",
        "author": "李新",
        "content": "茅屋阴多麦化蛾，西山云重雨流禾。\n未闻回也改其乐，解道虞兮奈若何。\n身与前村孤堠远，泪随流水一溪多。\n文章生世元无力，半岁边城伴枕戈。",
        "dynasty": "宋",
        "collection_info": null
    },
    {
        "title": "隐居",
        "author": "李新",
        "content": "伯鸾翠构元临市，靖节幽居最近朝。\n事过自余安水石，客忙何至走渔樵。\n价高少室仍休问，径捷终南更易招。\n岭上有云如可寄，肯将台鼎换箪瓢。",
        "dynasty": "宋",
        "collection_info": null
    },
    {
        "title": "龙水板桥院",
        "author": "李新",
        "content": "送腊温浓万井同，筠舆犹走万山中。\n曝成枯菜依檐白，染出春衣映壁红。\n掩豆豚肩仍岁俭，传觞酿瓮几家空。\n不知新岁招陶否，待向江干送五穷。",
        "dynasty": "宋",
        "collection_info": null
    },
    {
        "title": "普通院",
        "author": "李新",
        "content": "而今漫叟正聱牙，无復新诗赖碧纱。\n行驭乘风方少快，归期破镜尽从差。\n月头渐黑山云𠥕，雨脚更斜江路义。\n寒士规模新宰相，这回行处亦堤沙。",
        "dynasty": "宋",
        "collection_info": null
    },
    {
        "title": "东津净行院",
        "author": "李新",
        "content": "老于春事无交涉，退作淘金榻底沙。\n蠺到两眠方健叶，柳成三倒却飞花。\n小桃涨浪堤痕润，绿麦翻风燕羽斜。\n不得毫釐稽古力，起人松竹问谁家。",
        "dynasty": "宋",
        "collection_info": null
    },
    {
        "title": "留题华严壁",
        "author": "李新",
        "content": "直向忙中得少休，一生缘分属清幽。\n好山不许寻常见，野水从教自在流。\n种竹养茶双碧重，有僧无客四时秋。\n当初着眼如低下，不识光芒射斗牛。",
        "dynasty": "宋",
        "collection_info": null
    },
    {
        "title": "书梁山杨氏亭壁",
        "author": "李新",
        "content": "骑马黄尘本不知，作新轩榭发幽奇。\n缬云山色屏千曲，绣地花光春四时。\n涤器讵须能赋客，力书自有起家儿。\n心肝呕出无空处，一宿相酬不废诗。",
        "dynasty": "宋",
        "collection_info": null
    },
    {
        "title": "游寂照院",
        "author": "李新",
        "content": "万箇当时几席深，想摇寒碧邃阴阴。\n青山甚富犹藏石，焦尾曾收更爱琴。\n篱脚稻花香遶梦，云梢桂树色分金。\n他年寂子如更变，佛法从来不离心。",
        "dynasty": "宋",
        "collection_info": null
    },
    {
        "title": "寂照院",
        "author": "李新",
        "content": "道人筑室不草草，燕垒蜂房断有才。\n细细转泉萦屋去，疏疏栽竹放山来。\n琴无杀意客何惮，士怕移文车自回。\n清夜不眠留迟月，譟天耘鼓急如雷。",
        "dynasty": "宋",
        "collection_info": null
    },
    {
        "title": "游雍熙寺",
        "author": "李新",
        "content": "随身刀笔快投空，黄鹄凭君放出笼。\n野马已飞樽俎外，白云端在笑谭中。\n太平老将辜三略，迟钝参军得五穷。\n近日半聋并半哑，莫将佛法问庞公。",
        "dynasty": "宋",
        "collection_info": null
    },
    {
        "title": "游化城寺",
        "author": "李新",
        "content": "山色从来不世情，水光分与万家清。\n连云种竹官租薄，入谷收茶野屫轻。\n小雨结缘留俗客，好风吹梦过江城。\n这回劝饮休辞醉，后日西山第几程。",
        "dynasty": "宋",
        "collection_info": null
    },
    {
        "title": "游云门山寺",
        "author": "李新",
        "content": "宰官得度却无能，直断曹溪一点灯。\n脱体化为牛马走，隻身归是水云僧。\n晚烟破竈迷村落，桴鼓譁空走稻塍。\n弄水看山元未足，半规初月上觚棱。",
        "dynasty": "宋",
        "collection_info": null
    },
    {
        "title": "再游云门山寺",
        "author": "李新",
        "content": "筠马梯空正肉飞，山幽鸣鸟自声微。\n地趋玉嶂新朝眼，岩织天花欲坠衣。\n云木绸缪青羽葆，窦泉零落小珠玑。\n重来且与看华表，秪恐无人识令威。",
        "dynasty": "宋",
        "collection_info": null
    },
    {
        "title": "暮还官寺",
        "author": "李新",
        "content": "新雨初平万顷波，移家归去旧烟萝。\n三年邻里定相笑，八斗才名岂是多。\n地近聊为分袂别，酒醺閒作扣舷歌。\n晚投方丈虽岑寂，客喜谈玄自见过。",
        "dynasty": "宋",
        "collection_info": null
    },
    {
        "title": "宿青城板桥寺",
        "author": "李新",
        "content": "村落萧萧烟雨收，鹑衣寒竖挽归牛。\n平生脚力未到处，当路贵人安肯游。\n蹶失马蹄无限恐，荒凉僧墅不胜愁。\n北窗季弟还知否，一夜秋声已白头。",
        "dynasty": "宋",
        "collection_info": null
    },
    {
        "title": "春日自锦封归宁过宝岩寺",
        "author": "李新",
        "content": "曲槛横桥尽落梅，春风草木自承恩。\n一身初逐断鸿去，百里犹余残烧痕。\n回首锦溪花柳市，那如山寺水云村。\n鸣驺喜色知多少，白髪双亲笑倚门。",
        "dynasty": "宋",
        "collection_info": null
    },
    {
        "title": "过江游灵泉寺",
        "author": "李新",
        "content": "徐卿才力已无双，几日飞书约渡江。\n岸石有纹欺锦绣，野芦无数认旌幢。\n酒投渤澥难招偶，诗筑长城欲受降。\n玉麈清谈更通昔，定容寒月半侵窗。",
        "dynasty": "宋",
        "collection_info": null
    },
    {
        "title": "游法济寺  其一",
        "author": "李新",
        "content": "俯槛微歌猛虎行，暮楼钟鐡又铮铮。\n好将石剑磨三伏，自有巴猿报五更。\n种竹养茶家计薄，依山临水国风清。\n张王左道曹刘战，秖此祇园不识兵。",
        "dynasty": "宋",
        "collection_info": null
    },
    {
        "title": "游法济寺  其二",
        "author": "李新",
        "content": "暮钟晓磬杂啼鸦，尤觉幽栖与市赊。\n风力吹回千嶂雨，柳阴遮断一溪花。\n苍皮树瘿何妨丑，横水桥虹不厌斜。\n夜半春雷乱车轧，不须鸣鼓助惊茶。",
        "dynasty": "宋",
        "collection_info": null
    },
    {
        "title": "大佛寺留题",
        "author": "李新",
        "content": "绿篠寒松小翠微，鱼声寂寂鼓声稀。\n山头远见龟屏出，海峤谁迁石笋归。\n欲得鬼神添岭桧，却愁风雨断天衣。\n醵钱欲作翚飞观，一钵无妨厌蕨薇。",
        "dynasty": "宋",
        "collection_info": null
    },
    {
        "title": "感贫女",
        "author": "李新",
        "content": "天然素质胜铅华，一握青丝过老鸦。\n信手画眉成柳叶，移盆贮水当菱花。\n长忧夜雪侵肌骨，不识春风到齿牙。\n媒妁近来趋势利，终年元未适良家。",
        "dynasty": "宋",
        "collection_info": null
    },
    {
        "title": "送姚深之",
        "author": "李新",
        "content": "急向空花认此身，莫因宦学苦伤贫。\n迟迟海菓未成子，忽忽荷衣看作尘。\n玉有细疵那觉病，谷无雌虎自生春。\n还家少鼓男儿气，麈尾驱牛笑煞人。",
        "dynasty": "宋",
        "collection_info": null
    },
    {
        "title": "鐡山祠成二首  其一",
        "author": "李新",
        "content": "千岭分岗一岭西，一峰骧首万峰低。\n仰看木杪楼台小，犹听云端甲马嘶。\n暮角回风吹落叶，晓暾笼树转寒霓。\n要知血食无穷处，阴壑藏雷水遶溪。",
        "dynasty": "宋",
        "collection_info": null
    },
    {
        "title": "鐡山祠成二首  其二",
        "author": "李新",
        "content": "缥缈团空翠一围，丛神社鼓日相依。\n阴天几处看云阵，夜雪何时化鐡衣。\n鸟鼠莫栖新蘂殿，风尘从染旧龙旗。\n门前汗马蹄翻玉，犹似当年力战归。",
        "dynasty": "宋",
        "collection_info": null
    },
    {
        "title": "赋邓士载祠",
        "author": "李新",
        "content": "高鸟无余弓自除，由来名盛不堪居。\n易挥道左降王缚，难弭朝端谤箧书。\n更欲平吴功未就，可怜出蜀智何疏。\n鳯台山月知寃魄，夜夜停光照故墟。",
        "dynasty": "宋",
        "collection_info": null
    },
    {
        "title": "磁钓翁  其一",
        "author": "李新",
        "content": "磁钓翁宁傍钓矶，且当兀坐小盆池。\n模形陶氏不须怪，入手苍鲸未可知。\n风雨不渝端此志，江湖归去定何时。\n閒惟秋水磻溪客，船入芦花笛卧吹。",
        "dynasty": "宋",
        "collection_info": null
    },
    {
        "title": "磁钓翁  其二",
        "author": "李新",
        "content": "无心不自任公子，手引龙鱼敌万钧。\n瓦解弟兄惊坠甑，块居烟雨胜流人。\n非关钓誉虽攘臂，未欲垂言却卷纶。\n更与甄陶一坏土，铃斋相伴岂无因。",
        "dynasty": "宋",
        "collection_info": null
    },
    {
        "title": "晓起",
        "author": "李新",
        "content": "晓禽聒起坐薪床，梳裹斑丝短短苍。\n瓮面拨来蛆子白，花心飞出蝶鬚黄。\n游蜂声沓晨衙退，细篆香萦碧线长。\n已约邻家来小饮，是中容得次公狂。",
        "dynasty": "宋",
        "collection_info": null
    },
    {
        "title": "过冯十夜饮见烛花有作",
        "author": "李新",
        "content": "世事不知浑井底，巴音犹在已天涯。\n攻愁有酒杯吹浪，报喜非春烛自花。\n贾谊长才空赋鵩，东陵余地欲栽瓜。\n诏书许逐阳和至，宁乞西山度岁华。",
        "dynasty": "宋",
        "collection_info": null
    },
    {
        "title": "下鹿头坂偶成",
        "author": "李新",
        "content": "朝来喜下鹿头关，谁谓追奔匹马还。\n意气已无豪愤态，梦魂犹在崄崎间。\n白云亲老愁归计，明月知音笑病颜。\n天子已筹西夏策，将军未易许安閒。",
        "dynasty": "宋",
        "collection_info": null
    },
    {
        "title": "九日林守同饮因思昔年朱侍讲跨鹤之集",
        "author": "李新",
        "content": "常记秋登跨鹤台，儒先杖履共追陪。\n如公已到蓬莱上，过我又分符竹来。\n往事已成千古话，遗风空负十分杯。\n依依正尔重阳日，襟抱何时得好开。",
        "dynasty": "宋",
        "collection_info": null
    },
    {
        "title": "次韵任使君咏梅二首  其一",
        "author": "李新",
        "content": "堂上高人解赏音，孤根未放草来侵。\n不妨此后颁春力，却得从前爱日心。\n模腊曾看黄淡淡，试粧犹恐晕深深。\n而今驿使行如织，听取新来塞上吟。",
        "dynasty": "宋",
        "collection_info": null
    },
    {
        "title": "次韵任使君咏梅二首  其二",
        "author": "李新",
        "content": "平时化力与扶持，莫道春工未肯私。\n暗有浮香通淡月，瘦无寒叶到空枝。\n腹中太白何多锦，句下韦郎自不知。\n阴谷未开公见否，葭灰暖律更烦吹。",
        "dynasty": "宋",
        "collection_info": null
    },
    {
        "title": "次韵解君接感怀  其一",
        "author": "李新",
        "content": "能向风尘识马周，新丰饮尽得相留。\n后车惯载胡王缚，衰草频惊战马秋。\n灵武须公来闢土，桃林他日待归牛。\n承平卫霍知虚老，剩着新篇继日休。",
        "dynasty": "宋",
        "collection_info": null
    },
    {
        "title": "次韵解君接感怀  其二",
        "author": "李新",
        "content": "太平事业按商周，麟阁仪形待子留。\n壮士长歌三箭定，鸱夷归老五湖秋。\n生涯底事空藏剑，英气平时已食牛。\n歌扇舞衫今太寂，暮云佳句敌汤休。",
        "dynasty": "宋",
        "collection_info": null
    },
    {
        "title": "天池读书寄元明",
        "author": "李新",
        "content": "絺葛皮冠萧隐居，溪山随我亦名愚。\n调和得所弟乳酪，丽泽不均兄瓠壶。\n晓雨莫偿双泪落，夜灯常照一心孤。\n阿松活计今多少，试问山前几木奴。",
        "dynasty": "宋",
        "collection_info": null
    },
    {
        "title": "甲子春趋太学过华山赋仙掌峰",
        "author": "李新",
        "content": "一掌巍然占碧巅，分明高举欲擎天。\n升沉尽待招携力，指点都归造化权。\n好与清霄扶日月，莫留寒嶂弄云烟。\n不知千古兴亡事，屈指而今是几年。",
        "dynasty": "宋",
        "collection_info": null
    },
    {
        "title": "北窗偶成呈遗逸",
        "author": "李新",
        "content": "北窗冰硏碎鱼鳞，未伏徐翁笔有神。\n止酒诗成三径晓，买山钱就一家春。\n饥鼯如市莫欺客，穷鬼作朋终笑人。\n未敢移文谢逋客，且看除道过蒲轮。",
        "dynasty": "宋",
        "collection_info": null
    },
    {
        "title": "观前古美人图",
        "author": "李新",
        "content": "璧月尘昏琼树秋，无从百媚一回眸。\n荼䕷香度梅粧冷，鹦鹉声低玉笛幽。\n唾背但能知祸水，逢春且莫上迷楼。\n归来安守无盐女，不宠无惊共白头。",
        "dynasty": "宋",
        "collection_info": null
    },
    {
        "title": "所见",
        "author": "李新",
        "content": "鬓丝萧散忙蚕月，笑靥匀停喜麦秋。\n落照已斜犹曝茧，故人未渡莫横舟。\n屋欹云影长年见，枕压溪声半夜流。\n料得此生无好梦，却胜终日有閒愁。",
        "dynasty": "宋",
        "collection_info": null
    },
    {
        "title": "蓬溪道中所见  其一",
        "author": "李新",
        "content": "筠舆百曲篆溪湾，润麦催花小雨悭。\n鶗鴃弄声知境静，秋韆垂影见春閒。\n一生瘦骨几随鹤，万事无心却爱山。\n为濯小槽收重碧，扫除东阁待翁还。",
        "dynasty": "宋",
        "collection_info": null
    },
    {
        "title": "蓬溪道中所见  其二",
        "author": "李新",
        "content": "诗情冷落接垧荒，鸟语鈎辀伴日长。\n山馆花烦蜂蜜重，溪桥雨润燕泥香。\n鄂君被暖春回帐，犬子琴閒月到床。\n醉裏要归何处是，无功犹解记吾乡。",
        "dynasty": "宋",
        "collection_info": null
    },
    {
        "title": "西岗重九",
        "author": "李新",
        "content": "天涯一角见重阳，萧洒西风客断膓。\n麻纻未更今日白，菊花还似去年黄。\n陶潜把酒重开解，宋玉临墻乍感伤。\n借问龙山歌会者，座中谁认绿衣郎。",
        "dynasty": "宋",
        "collection_info": null
    },
    {
        "title": "送冯梦授试礼部  其一",
        "author": "李新",
        "content": "殷树葱笼绣晓暾，马蹄东去乱冰痕。\n世收征诏藏商谷，家有新功刻禹门。\n太白夜郎初辱顾，冯唐汉殿欲承恩。\n南山报喜通啼鸟，明日荣归鹤有孙。",
        "dynasty": "宋",
        "collection_info": null
    },
    {
        "title": "送冯梦授试礼部  其二",
        "author": "李新",
        "content": "年来初识小冯君，鞭靮何妨驭晏婴。\n三世卿云涪水秀，一门巢许蜀山清。\n飘零殊幸逢公子，邂逅相看不世情。\n入手华标归早晚，愿扶藜杖出山迎。",
        "dynasty": "宋",
        "collection_info": null
    },
    {
        "title": "送钱使者三首  其一",
        "author": "李新",
        "content": "不须回首汉皋亭，白髪愁催却易生。\n好梦先依鸾仗去，此身聊伴剑云行。\n随辀芳草真无赖，送客黄鹠似有情。\n故国要知何处是，望湖楼下锦衣城。",
        "dynasty": "宋",
        "collection_info": null
    },
    {
        "title": "送钱使者三首  其二",
        "author": "李新",
        "content": "玉翰飞过汉江东，蜀道三年兴已穷。\n明日登山临水去，故园啼鸟落花空。\n闻今自草延英奏，合下人推长者风。\n燕麦兔葵初乱眼，欲将修翼问归鸿。",
        "dynasty": "宋",
        "collection_info": null
    },
    {
        "title": "送钱使者三首  其三",
        "author": "李新",
        "content": "翠羽颁书出紫皇，残春岐路日初长。\n花容帖雨蜂儿静，麦浪翻风燕子凉。\n八叶世家方越古，二王振鹭已成行。\n行行才业知多少，千里吴天水满塘。",
        "dynasty": "宋",
        "collection_info": null
    },
    {
        "title": "简任安中",
        "author": "李新",
        "content": "边公春梦昼悠扬，借有新嘲不汝妨。\n杖屦未经桃李树，棹歌空忆水云乡。\n子规啼去花应好，燕子归来日渐长。\n稍学渊明惜名酒，扫除斋阁待君尝。",
        "dynasty": "宋",
        "collection_info": null
    },
    {
        "title": "神泉道中寄李道明",
        "author": "李新",
        "content": "野鸟啼春稍觉空，马蹄何故万山中。\n树连土雨微茫绿，花入麦秋零乱红。\n北阮不知贫气味，谪仙元有旧家风。\n正须洗出青青目，看取新来塞上翁。",
        "dynasty": "宋",
        "collection_info": null
    },
    {
        "title": "题普州东溪",
        "author": "李新",
        "content": "参军龙钟大可笑，清圣寂寞何所中。\n往事几随山影转，此生元与浪花同。\n金銮视草人安在，曲水流觞迹已空。\n早晚北风吹得去，欲参云汉问鸿蒙。",
        "dynasty": "宋",
        "collection_info": null
    },
    {
        "title": "送许东传  其一",
        "author": "李新",
        "content": "碧霄已觉少微明，帝所行看召老成。\n好梦谩依淮水去，秋风空见雪山轻。\n衣冠几许披云雾，父老于今识弟兄。\n黄阁他年开月旦，想公终不解忘情。",
        "dynasty": "宋",
        "collection_info": null
    },
    {
        "title": "送许东传  其二",
        "author": "李新",
        "content": "转蓬孤鹤昔流人，千里楼西客此身。\n江海相忘鱼自乐，雪霜已过树回春。\n长安索米非方朔，谷口耕云待子真。\n收拾从来忧国泪，太平无復事沾巾。",
        "dynasty": "宋",
        "collection_info": null
    },
    {
        "title": "送元播",
        "author": "李新",
        "content": "恩光渺渺似涪波，湿雪欺梅奈别何。\n敛尽寒威离两蜀，播将春色入三河。\n轻装旧槖黄金少，故国新丰美酒多。\n不负一生经济术，他年元鼎解调和。",
        "dynasty": "宋",
        "collection_info": null
    },
    {
        "title": "送李才儒  其一",
        "author": "李新",
        "content": "未觉乡关岁月深，转山旗影缓愔愔。\n远人愿见乔卿服，支邑曾随子贱琴。\n摅散幽阴千古恨，发明忠义一生心。\n冰清不屈二天庇，雨化宁逢三日霖。",
        "dynasty": "宋",
        "collection_info": null
    },
    {
        "title": "送李才儒  其二",
        "author": "李新",
        "content": "理官食木遥遥胄，一姓而今万顷麻。\n浑道娄公能耐事，惟余老子未通家。\n行经阊阖云生足，归到方壶雪弄花。\n休丐一麾江海去，且扶尧日度清华。",
        "dynasty": "宋",
        "collection_info": null
    },
    {
        "title": "送邵马勾二首  其一",
        "author": "李新",
        "content": "飘零愁杀病参军，点点黄泥渍帽裙。\n藏火解销秦地铁，骑驴重数华山云。\n儿号惟有韩司业，官冷谁怜郑广文。\n身世泡沤浑道得，请君一笑北邙坟。",
        "dynasty": "宋",
        "collection_info": null
    },
    {
        "title": "送邵马勾二首  其二",
        "author": "李新",
        "content": "芳菊江藜泣冷烟，秋风秋雨老行鞭。\n尝依故国横经笥，犹忆南堂乞火仙。\n月瘴稍昏斜谷路，渔竿空倚北溪船。\n有钱他日邻枌社，待觅嵩阴一顷田。",
        "dynasty": "宋",
        "collection_info": null
    },
    {
        "title": "送周晋叔",
        "author": "李新",
        "content": "妙龄壁水兴何穷，投笔幡然定远功。\n宝仗初依金碧辂，铁鞭閒静海连风。\n萱堂归去椒觞近，珠佩收来汉月空。\n明日紫骝嘶晓雪，故人端在乱山中。",
        "dynasty": "宋",
        "collection_info": null
    },
    {
        "title": "送邵子文",
        "author": "李新",
        "content": "柳映平桥路带沙，行人归思浩无涯。\n临岐萧寺琐苍竹，催客杜鹃啼落花。\n千里乱山云自暗，一溪流水日空斜。\n伊予最是多情者，为拂前题置碧纱。",
        "dynasty": "宋",
        "collection_info": null
    },
    {
        "title": "送刘汉特兼简邵子文",
        "author": "李新",
        "content": "绿篠欹墻叶叶声，夜凉风细露华清。\n飘零何幸逢公子，邂逅相看不世情。\n拟向伯伦求酒颂，不知东野解诗鸣。\n三峰峰下文章伯，应忆当年阮步兵。",
        "dynasty": "宋",
        "collection_info": null
    },
    {
        "title": "妇嘲",
        "author": "李新",
        "content": "岁晚随君色色无，嫁时我自有琼琚。\n借令值客休扪蝨，幸未能诗勿跨驴。\n宁与渔樵安旧隐，莫言封禅着新书。\n夜寒憎见牛衣泣，起执晨炊触釜鱼。",
        "dynasty": "宋",
        "collection_info": null
    },
    {
        "title": "药水岩",
        "author": "李新",
        "content": "岩前曾考腐斤樵，洞裏仙人不可招。\n龙睡有时悭小雨，春长无地觅灵苖。\n与攻中散平时懒，更沃文园异日消。\n调鼎和羮须玉液，预私清泚注轻瓢。",
        "dynasty": "宋",
        "collection_info": null
    },
    {
        "title": "陋夷",
        "author": "李新",
        "content": "疗饥宁采故丘薇，真陋羌夷讵可依。\n火日四山犹堕雪，鬼林六月不单衣。\n药残花蕚归方册，狨老金丝触祸机。\n倒指瓜期今已足，早修云翼背西飞。",
        "dynasty": "宋",
        "collection_info": null
    },
    {
        "title": "宋隐君挽词",
        "author": "李新",
        "content": "贵口轻翾意自融，鸣柯芥羽逐春风。\n猗欤宋氏青云器，师我缁川白髪翁。\n沃壤可彰千载义，旧窗空负一生功。\n新阡无用栽凡木，待看奇才长碧桐。",
        "dynasty": "宋",
        "collection_info": null
    },
    {
        "title": "蒲静安挽词",
        "author": "李新",
        "content": "舞鸾雏鹄已先飞，曾倚西山泣晚晖。\n老去儿孙雄北阮，古来门户占乌衣。\n萧萧华髪犹供祭，历历清谈又解围。\n洞口仙人招白鹤，玉翰何日与云归。",
        "dynasty": "宋",
        "collection_info": null
    },
    {
        "title": "陈丈挽诗",
        "author": "李新",
        "content": "七十飘生世所稀，初休利锁便忘机。\n清朝有子方干禄，白屋无尘自掩扉。\n高论竞推猗顿富，梦魂翻逐楚庄飞。\n素车白马春郊道，鸾鳯相呼旧穴归。",
        "dynasty": "宋",
        "collection_info": null
    },
    {
        "title": "挽崇宁王雅桥杨公善宣教词",
        "author": "李新",
        "content": "何必他杨重蜀苖，关西华胄固遥遥。\n大成殿老身先倡，贝叶书成血未消。\n金马祥光开旧地，玉虹寒影卧新桥。\n伟翁有子全忠孝，行看珪璋荐盛朝。",
        "dynasty": "宋",
        "collection_info": null
    },
    {
        "title": "挽江源张寛儒承事词",
        "author": "李新",
        "content": "善颂堂下几生刍，䍧牱墓西千辆车。\n邑人清泪堕不已，食客行歌悲有余。\n家法新增小戴礼，生涯半用计然书。\n平生阴德知多少，势等岷峨报亦徐。",
        "dynasty": "宋",
        "collection_info": null
    },
    {
        "title": "挽张承事词",
        "author": "李新",
        "content": "长吟清啸蜀江干，一尺霜根向物寒。\n吾道祗知尊孔子，奇书何用学刘安。\n玄谈客去虚方丈，碧落雏归迅羽翰。\n晓月流星无处觅，断云空着子陵滩。",
        "dynasty": "宋",
        "collection_info": null
    },
    {
        "title": "东平县君挽词",
        "author": "李新",
        "content": "玉翰飞过碧江东，露泣三荆向晓风。\n贝叶尘生昏旧绿，苹花烟老堕疏红。\n鸟沉孤影桓山外，虫返青冥壁水空。\n德范岂惟坟上土，传家清训是无穷。",
        "dynasty": "宋",
        "collection_info": null
    },
    {
        "title": "挽史太君词",
        "author": "李新",
        "content": "吴楚云帆万里风，元歌来哭旧江东。\n梁城皓鹤千年恨，蜀垄青松一梦空。\n滏水波声天地远，灞陵山色古今同。\n碑阴且刻东坡语，勋烈将收国史中。",
        "dynasty": "宋",
        "collection_info": null
    },
    {
        "title": "寿安夫人挽词",
        "author": "李新",
        "content": "闺门秀色擢冰清，行佩兰苕八十春。\n传道先生为择配，起家着作不忧贫。\n金花贴子分双轴，子舍登瀛有几人。\n千仞龙华松竹域，妇姑虽死亦相亲。",
        "dynasty": "宋",
        "collection_info": null
    },
    {
        "title": "荣德夫人挽词",
        "author": "李新",
        "content": "旧池龟去必巢莲，龙隧愁看锦水边。\n肯与玉人俱远宦，自怜王母已高年。\n松窗弦诵亲曹叔，秋月家风起郑玄。\n仙客立朝何所恨，自缘退有可耕田。",
        "dynasty": "宋",
        "collection_info": null
    },
    {
        "title": "阴伯庸悼词",
        "author": "李新",
        "content": "妙年词墨一何工，汉苑家声戚里雄。\n居避飞尘门似水，客投漫刺袂生风。\n香消绛帐鱼难蠧，月照银杯酒不空。\n阳报岂须穷宝箧，鳯雏行看赤霞中。",
        "dynasty": "宋",
        "collection_info": null
    },
    {
        "title": "病中二首  其一",
        "author": "李新",
        "content": "虚名毕竟耳边风，梦入巢由事一空。\n贫窭未能防鬼笑，悲哀端更遇途穷。\n胡沙十月惊弦鴈，水国三年食蓼虫。\n得似此身无好味，病余明日即衰翁。",
        "dynasty": "宋",
        "collection_info": null
    },
    {
        "title": "病中二首  其二",
        "author": "李新",
        "content": "林间风气杳无踪，欲遣谁人慰病慵。\n丐友何颜堪着论，祭拏无泪可沾胸。\n不知心逐摇摇旆，反为官怜楚楚松。\n最是少眠多念处，暝鸦残月五更钟。",
        "dynasty": "宋",
        "collection_info": null
    },
    {
        "title": "月下",
        "author": "李新",
        "content": "俗意未能免，高情谁与论。\n惟怜今夜月，依旧照衡门。",
        "dynasty": "宋",
        "collection_info": null
    },
    {
        "title": "和许表民湔江驿四题  其一",
        "author": "李新",
        "content": "花尽蜂腰痩，风低燕胁凉。\n云衣迷远岫，烟幕蔽柔桑。",
        "dynasty": "宋",
        "collection_info": null
    },
    {
        "title": "和许表民湔江驿四题  其二",
        "author": "李新",
        "content": "吹来槐荚细，过去杜鹃悲。\n惯客久无念，送春閒有诗。",
        "dynasty": "宋",
        "collection_info": null
    },
    {
        "title": "和许表民湔江驿四题  其三",
        "author": "李新",
        "content": "笋成森碧玉，麦熟敛黄云。\n村酒不堪酌，一杯能易醺。",
        "dynasty": "宋",
        "collection_info": null
    },
    {
        "title": "和许表民湔江驿四题  其四",
        "author": "李新",
        "content": "柳桥通窈窕，客辔按玲珑。\n蒲剑一溪绿，酒花双颊红。",
        "dynasty": "宋",
        "collection_info": null
    },
    {
        "title": "游南水陆院  其一",
        "author": "李新",
        "content": "蜀国山河在，梁原草树深。\n暮云千里色，无处不伤心。",
        "dynasty": "宋",
        "collection_info": null
    },
    {
        "title": "游南水陆院  其二",
        "author": "李新",
        "content": "鸣蛙千鼓吹，修竹万琅玕。\n日下欲归去，溪光生晚寒。",
        "dynasty": "宋",
        "collection_info": null
    },
    {
        "title": "宿西谷院六首  其一",
        "author": "李新",
        "content": "线绕参差路，云封咫尺山。\n寺僧初怪客，三日窃优閒。",
        "dynasty": "宋",
        "collection_info": null
    },
    {
        "title": "宿西谷院六首  其二",
        "author": "李新",
        "content": "野水无穷意，幽花不断香。\n残春孤客恨，惟与汉天长。",
        "dynasty": "宋",
        "collection_info": null
    },
    {
        "title": "宿西谷院六首  其三",
        "author": "李新",
        "content": "山翠围裘领，溪声响佩环。\n终年无俗客，不用掩松关。",
        "dynasty": "宋",
        "collection_info": null
    },
    {
        "title": "宿西谷院六首  其四",
        "author": "李新",
        "content": "野鸟休惊起，浮云莫厌看。\n松萝秋后碧，岩谷暑中寒。",
        "dynasty": "宋",
        "collection_info": null
    },
    {
        "title": "宿西谷院六首  其五",
        "author": "李新",
        "content": "石髓门前水，松风谷外钟。\n迟迟半轮月，未忍出双峰。",
        "dynasty": "宋",
        "collection_info": null
    },
    {
        "title": "宿西谷院六首  其六",
        "author": "李新",
        "content": "稍治寻山屐，初裁半隐衣。\n声声杜鹃语，犹劝不如归。",
        "dynasty": "宋",
        "collection_info": null
    },
    {
        "title": "送菜徐秀才  其一",
        "author": "李新",
        "content": "吏部虀盐满腹，先生苜蓿盈盘。\n珍重寻常痴客，不作膏粱眼看。",
        "dynasty": "宋",
        "collection_info": null
    },
    {
        "title": "送菜徐秀才  其二",
        "author": "李新",
        "content": "食荠已甘予口，送荼聊苦君肠。\n见说舐碪无分，借令轑釡何妨。",
        "dynasty": "宋",
        "collection_info": null
    },
    {
        "title": "送菜徐秀才  其三",
        "author": "李新",
        "content": "黄精末有积雪，晚菘犹帯寒烟。\n虽辜主父九鼎，不减何郎万钱。",
        "dynasty": "宋",
        "collection_info": null
    },
    {
        "title": "送菜徐秀才  其四",
        "author": "李新",
        "content": "增添庾郎方丈，掇拾仪休弃遗。\n但令门人学圃，不妨夫子下帷。",
        "dynasty": "宋",
        "collection_info": null
    },
    {
        "title": "秋日登楼  其一",
        "author": "李新",
        "content": "浓扫清阴一壑秋，眼光新困仲宣楼。\n等閒欲作东山醉，却为苍生不破愁。",
        "dynasty": "宋",
        "collection_info": null
    },
    {
        "title": "秋日登楼  其二",
        "author": "李新",
        "content": "洗遍山光暮雨收，落霞孤鹜点清秋。\n蜀天地暖知无雁，不怕愁声稳上楼。",
        "dynasty": "宋",
        "collection_info": null
    },
    {
        "title": "送吕兴元  其一",
        "author": "李新",
        "content": "身离梁苑初蚕月，脚蹈秦云已麦秋。\n要见使君恩惠久，滔滔长伴汉江流。",
        "dynasty": "宋",
        "collection_info": null
    },
    {
        "title": "送吕兴元  其二",
        "author": "李新",
        "content": "梯天悬阁马行空，旌旆悠悠照谷红。\n灵鳯阴寒春过晚，万山犹有牡丹风。",
        "dynasty": "宋",
        "collection_info": null
    },
    {
        "title": "送吕兴元  其三",
        "author": "李新",
        "content": "冰壶旧映蓝溪玉，璧乘曾依白帝城。\n明日武林山下路，过桥唯有杜鹃声。",
        "dynasty": "宋",
        "collection_info": null
    },
    {
        "title": "送吕兴元  其四",
        "author": "李新",
        "content": "太平天子事东封，洛苑回銮访侍中。\n自古相门终出相，试持圭璧近重瞳。",
        "dynasty": "宋",
        "collection_info": null
    },
    {
        "title": "送吕兴元  其五",
        "author": "李新",
        "content": "雾豹平时岂一班，定将清对领威颜。\n东南民病知多少，莫把皇华误出关。",
        "dynasty": "宋",
        "collection_info": null
    },
    {
        "title": "送吕兴元  其六",
        "author": "李新",
        "content": "行入云衢路未通，主人明日復观风。\n几声寒鹊江村暮，烟雨潇潇失去鸿。",
        "dynasty": "宋",
        "collection_info": null
    },
    {
        "title": "目击",
        "author": "李新",
        "content": "悬知九折自成医，痩骨绵绵尚胜肥。\n引睡文书满床榻，病儿犹枕乐天诗。",
        "dynasty": "宋",
        "collection_info": null
    },
    {
        "title": "送程公明  其一",
        "author": "李新",
        "content": "莫倚行台怯酒醺，一杯父老送慇懃。\n白云岭上虽无数，未敢持来玷使君。",
        "dynasty": "宋",
        "collection_info": null
    },
    {
        "title": "送程公明  其二",
        "author": "李新",
        "content": "渐横碧落快秋风，回首云山几万重。\n明夕长亭新梦破，乱鸦残月五更钟。",
        "dynasty": "宋",
        "collection_info": null
    },
    {
        "title": "送程公明  其三",
        "author": "李新",
        "content": "解颐诗训忆趋庭，四十专城髮尚青。\n屈指世间无此乐，路行争看老人星。",
        "dynasty": "宋",
        "collection_info": null
    },
    {
        "title": "送程公明  其四",
        "author": "李新",
        "content": "不羁风韵有萧郎，白傅新诗已满筐。\n烟薄露寒虽写痩，自应清节也凌霜。",
        "dynasty": "宋",
        "collection_info": null
    },
    {
        "title": "送程公明  其五",
        "author": "李新",
        "content": "金阖铜枢唤仗开，越班侍从荐高才。\n一鞭野色身何处，芸阁清风待客来。",
        "dynasty": "宋",
        "collection_info": null
    },
    {
        "title": "送程公明  其六",
        "author": "李新",
        "content": "玉镫惊骦趁早朝，天香成阵暗蝉貂。\n平云无復偷閒到，溪阔烟深鎻市桥。",
        "dynasty": "宋",
        "collection_info": null
    },
    {
        "title": "送程公明  其七",
        "author": "李新",
        "content": "无限秋容入跨鳌，使君山色两相高。\n半生笑尽迎逢辈，俯仰随人效桔橰。",
        "dynasty": "宋",
        "collection_info": null
    },
    {
        "title": "送程公明  其八",
        "author": "李新",
        "content": "自怜痩骨饮冰寒，惆怅相逢下眼看。\n閒想显人应笑我，道傍初试折腰官。",
        "dynasty": "宋",
        "collection_info": null
    },
    {
        "title": "送程公明  其九",
        "author": "李新",
        "content": "青草山头一万家，那分下泽有龙蛇。\n不知明日都门客，肯与东风缓颊牙。",
        "dynasty": "宋",
        "collection_info": null
    },
    {
        "title": "送程公明  其一○",
        "author": "李新",
        "content": "登山临水送将归，身荫甘棠手挽衣。\n不似塞垣来泣别，傍辕犹怯使君威。",
        "dynasty": "宋",
        "collection_info": null
    },
    {
        "title": "送菜徐秀才",
        "author": "李新",
        "content": "锦里园官供菜把，草堂诗客重伤贫。\n一杯野老夸芹美，笑煞从来食肉人。",
        "dynasty": "宋",
        "collection_info": null
    },
    {
        "title": "冯秀才宅晚饮",
        "author": "李新",
        "content": "雪丝雾幕晚阴浓，还隔家山几许重。\n引睡凭君一樽酒，欲将归梦过鳌峰。",
        "dynasty": "宋",
        "collection_info": null
    },
    {
        "title": "西斋睡起  其一",
        "author": "李新",
        "content": "避雨燕儿晴又去，趁衙蜂子晚还归。\n西轩一枕无人唤，零落桃花绕梦飞。",
        "dynasty": "宋",
        "collection_info": null
    },
    {
        "title": "西斋睡起  其二",
        "author": "李新",
        "content": "绿云山麦层层绿，红雨溪桃处处残。\n老去见花如隔雾，可堪不得雾中看。",
        "dynasty": "宋",
        "collection_info": null
    },
    {
        "title": "题北岩定林院方丈戊戌正月二十四日携诸童稚来游藉草而饮既醉书方丈小垣以去  其一",
        "author": "李新",
        "content": "松岭晴烟明冉冉，石桥融水暖涓涓。\n老翁百事无心计，秪有寻春似去年。",
        "dynasty": "宋",
        "collection_info": null
    },
    {
        "title": "题北岩定林院方丈戊戌正月二十四日携诸童稚来游藉草而饮既醉书方丈小垣以去  其二",
        "author": "李新",
        "content": "东风桃李年年在，化国光阴日日长。\n试数开元到今夕，几经繁盛几凄凉。",
        "dynasty": "宋",
        "collection_info": null
    },
    {
        "title": "桃花",
        "author": "李新",
        "content": "年少刘郎初见时，似笑东风三两枝。\n刘郎白髮欲再见，前溪落尽迷佳期。",
        "dynasty": "宋",
        "collection_info": null
    },
    {
        "title": "正月末再来渡石桥见桃花盛开有感而赋",
        "author": "李新",
        "content": "小桃弄色仍千本，流水飘香又一年。\n何必人如花灼灼，但教情似水涓涓。",
        "dynasty": "宋",
        "collection_info": null
    },
    {
        "title": "梨花",
        "author": "李新",
        "content": "太真欲泣君王羞，一枝帯雨春梢头。\n年来乐府不栽种，淡月青烟无处求。",
        "dynasty": "宋",
        "collection_info": null
    },
    {
        "title": "种莲",
        "author": "李新",
        "content": "分得清浔白玉芽，旋抽绿柄信欹斜。\n当时荡桨耶溪女，可是无情笑隔花。",
        "dynasty": "宋",
        "collection_info": null
    },
    {
        "title": "题纯益壁记",
        "author": "李新",
        "content": "斜雨逆风昏旧字，是中能有几人知。\n未言温室栽何木，先向忠州教竹枝。",
        "dynasty": "宋",
        "collection_info": null
    },
    {
        "title": "晚饮冯秀才宅",
        "author": "李新",
        "content": "遥天孤雁泣离羣，迭迭秋山更莫云。\n孤雁足添迁客恨，相逢赖有小冯君。",
        "dynasty": "宋",
        "collection_info": null
    },
    {
        "title": "雪树",
        "author": "李新",
        "content": "巴山雪树惨黄云，剑甲参差百万军。\n不用寒光苦凌铄，若论官况冷于君。",
        "dynasty": "宋",
        "collection_info": null
    },
    {
        "title": "登天台",
        "author": "李新",
        "content": "江云不与山云接，土雨还因夜雨消。\n独上天台肆遐瞩，故乡只隔一山遥。",
        "dynasty": "宋",
        "collection_info": null
    },
    {
        "title": "送刘祠部  其一",
        "author": "李新",
        "content": "汉苑何人侍翠舆，锵锵环佩杂璆瓐。\n刘郎带笑大夸客，此是予家千里驹。",
        "dynasty": "宋",
        "collection_info": null
    },
    {
        "title": "送刘祠部  其二",
        "author": "李新",
        "content": "玉腕腾云黑雾开，穆王八骏如驽骀。\n逸气飘飘长不已，重闻汗血下天来。",
        "dynasty": "宋",
        "collection_info": null
    },
    {
        "title": "送刘祠部  其三",
        "author": "李新",
        "content": "芙蓉城下多埃土，却逐刘郎上天去。\n峨眉一顾一回头，明月东风在何处。",
        "dynasty": "宋",
        "collection_info": null
    },
    {
        "title": "立化童子",
        "author": "李新",
        "content": "冷饭残羮属与谁，其他消息问谁知。\n竿头一步饶师进，不是当年去得迟。",
        "dynasty": "宋",
        "collection_info": null
    },
    {
        "title": "泛松溪",
        "author": "李新",
        "content": "浪激冰花潄大堤，山回云影照寒溪。\n一生怀抱无人见，又跃芦梢困马蹄。",
        "dynasty": "宋",
        "collection_info": null
    },
    {
        "title": "过贾浪仙崔秀才故祠  其一",
        "author": "李新",
        "content": "浪仙句法得全功，崔子区区立下风。\n客塜相望归不得，青衫憔悴两君同。",
        "dynasty": "宋",
        "collection_info": null
    },
    {
        "title": "过贾浪仙崔秀才故祠  其二",
        "author": "李新",
        "content": "倦飞好鸟下荒陂，不见骑驴主簿归。\n林杳笛寒声愈细，为寻牛背一簑衣。",
        "dynasty": "宋",
        "collection_info": null
    },
    {
        "title": "题贵閒轩",
        "author": "李新",
        "content": "尘埋鬼笑有无间，多少真痴不贵閒。\n白日舒长问谁老，几将春梦到三山。",
        "dynasty": "宋",
        "collection_info": null
    },
    {
        "title": "除草",
        "author": "李新",
        "content": "绿茵春葄暖无加，醉眼蒙茸缬万花。\n闻道芟夷殊不恶，直须着意认兰芽。",
        "dynasty": "宋",
        "collection_info": null
    },
    {
        "title": "还书室",
        "author": "李新",
        "content": "浄室归来自冷冰，矜持笔砚更非能。\n假令一笑人间事，大似当年碧眼僧。",
        "dynasty": "宋",
        "collection_info": null
    },
    {
        "title": "绿阴亭",
        "author": "李新",
        "content": "茂林侵路能藏寺，乔木参天却见楼。\n山石因循云外老，江声掀扑屋梢流。",
        "dynasty": "宋",
        "collection_info": null
    },
    {
        "title": "题望喜驿黄夷仲诗后",
        "author": "李新",
        "content": "杜宇啼愁连谷暗，嘉陵流恨接天长。\n路人要见行人喜，看取眉间一点黄。",
        "dynasty": "宋",
        "collection_info": null
    },
    {
        "title": "春深过黄亭",
        "author": "李新",
        "content": "碧流未到小池开，半亩篔筜荫紫苔。\n迟日暖风留不得，乱红飞去燕衘来。",
        "dynasty": "宋",
        "collection_info": null
    },
    {
        "title": "秀野亭二首  其一",
        "author": "李新",
        "content": "眼缬蒙茸真草木，春归广莫自文章。\n妙回玉指香罗密，秖许杨花傍小床。",
        "dynasty": "宋",
        "collection_info": null
    },
    {
        "title": "秀野亭二首  其二",
        "author": "李新",
        "content": "溪光山色浅无痕，荒树平芜见几村。\n秖恐重来春自去，梨花吹尽月黄昏。",
        "dynasty": "宋",
        "collection_info": null
    },
    {
        "title": "题兴化小阁  其一",
        "author": "李新",
        "content": "田界纹楸看绿玉，池分龟兆渴清泉。\n水曺载酒非无意，小雨留人信有缘。",
        "dynasty": "宋",
        "collection_info": null
    },
    {
        "title": "题兴化小阁  其二",
        "author": "李新",
        "content": "迎马玉簪看作竹，浸篱鸭绿已盈沟。\n田园秀润吾无着，却要江湖一小舟。",
        "dynasty": "宋",
        "collection_info": null
    },
    {
        "title": "题兴化小阁  其三",
        "author": "李新",
        "content": "钵囊有润何癯瘠，鱼鼓无声太寂寥。\n更向衝衢见车马，可能不过虎溪桥。",
        "dynasty": "宋",
        "collection_info": null
    },
    {
        "title": "舟中漫兴  其一",
        "author": "李新",
        "content": "梅雨冥冥湿钓船，失羣寒鹭下江天。\n一声长笛无穷意，自迭渔簑白日眠。",
        "dynasty": "宋",
        "collection_info": null
    },
    {
        "title": "舟中漫兴  其二",
        "author": "李新",
        "content": "篷窗几点落梅花，旋觉春容放草芽。\n莫上江楼发归兴，断霞衰照起寒鸦。",
        "dynasty": "宋",
        "collection_info": null
    },
    {
        "title": "卢舍那僧舍留别  其一",
        "author": "李新",
        "content": "小沟水縠漾晴晖，上学儿童短褐衣。\n犹记飞泉山下路，会成春服舞雩归。",
        "dynasty": "宋",
        "collection_info": null
    },
    {
        "title": "卢舍那僧舍留别  其二",
        "author": "李新",
        "content": "筠尖侧侧度朝晖，别泪潸潸渍客衣。\n儿女慇懃怜我老，登山临水送将归。",
        "dynasty": "宋",
        "collection_info": null
    },
    {
        "title": "卢舍那僧舍留别  其三",
        "author": "李新",
        "content": "脆柳飞花弄晚晖，云罗云纻试春衣。\n箇身未便长为客，化鹤千年亦一归。",
        "dynasty": "宋",
        "collection_info": null
    },
    {
        "title": "幽意  其一",
        "author": "李新",
        "content": "蔷薇老麝隔云香，濡袖阴岚翠滴墙。\n花树参差山月出，欲寻幽径导韩郎。",
        "dynasty": "宋",
        "collection_info": null
    },
    {
        "title": "幽意  其二",
        "author": "李新",
        "content": "迢迢不断古江声，何似当年奉倩情。\n小玉拂屏沉火灭，便随閒梦唾虚名。",
        "dynasty": "宋",
        "collection_info": null
    },
    {
        "title": "幽意  其三",
        "author": "李新",
        "content": "绿帢纒头锦束腰，阵前谁数霍嫖姚。\n何人与扫红蕖嶂，留得周郎伴小乔。",
        "dynasty": "宋",
        "collection_info": null
    },
    {
        "title": "幽意  其四",
        "author": "李新",
        "content": "步步金莲何可得，朝朝琼树有无新。\n那能寇录逃名姓，早醉长安一息春。",
        "dynasty": "宋",
        "collection_info": null
    },
    {
        "title": "过金牛自劳  其一",
        "author": "李新",
        "content": "玉人鹤骨马龟肠，白日贪晴夜趁凉。\n谁道飘零大荒远，此间犹是蜀封疆。",
        "dynasty": "宋",
        "collection_info": null
    },
    {
        "title": "过金牛自劳  其二",
        "author": "李新",
        "content": "帖崄缘虚知几蟠，小山细水入平寛。\n云何瘿妇翻相笑，土木形骸亦属官。",
        "dynasty": "宋",
        "collection_info": null
    },
    {
        "title": "送张少卿赴召十首  其一",
        "author": "李新",
        "content": "初排阊阖欲朝天，流电追锋急召贤。\n延阁鳯池风月好，不须回首望筹边。",
        "dynasty": "宋",
        "collection_info": null
    },
    {
        "title": "送张少卿赴召十首  其二",
        "author": "李新",
        "content": "四海倾瞻调鼎手，朝廷侧席待伊周。\n江城父老休遮道，可是星车肯少留。",
        "dynasty": "宋",
        "collection_info": null
    },
    {
        "title": "送张少卿赴召十首  其三",
        "author": "李新",
        "content": "张公论事力回天，明日延英席自前。\n秦甸江西劳马策，此回不计地流钱。",
        "dynasty": "宋",
        "collection_info": null
    },
    {
        "title": "送张少卿赴召十首  其四",
        "author": "李新",
        "content": "公子诗成轻万户，将军诺重过千金。\n不烦县令前驱去，回采坚珉刻醉吟。",
        "dynasty": "宋",
        "collection_info": null
    },
    {
        "title": "送张少卿赴召十首  其五",
        "author": "李新",
        "content": "天子清閒问侍臣，当年张姓復其名。\n金瓯已洒银鈎字，庭下宣麻不用惊。",
        "dynasty": "宋",
        "collection_info": null
    },
    {
        "title": "送张少卿赴召十首  其六",
        "author": "李新",
        "content": "燕子楼成月满栏，缕金衣就酒翻澜。\n从前乐府知多少，再到东山记谢安。",
        "dynasty": "宋",
        "collection_info": null
    },
    {
        "title": "送张少卿赴召十首  其七",
        "author": "李新",
        "content": "光芒先已动台躔，子舍修书正妙年。\n奏对八砖看白日，文章万选敌青钱。",
        "dynasty": "宋",
        "collection_info": null
    },
    {
        "title": "送张少卿赴召十首  其八",
        "author": "李新",
        "content": "谁将蜀柳赠行人，曾伴灵和殿下春。\n笑煞后来门下客，风流不似乃翁身。",
        "dynasty": "宋",
        "collection_info": null
    },
    {
        "title": "送张少卿赴召十首  其九",
        "author": "李新",
        "content": "龙蛇飞动从椽笔，昔看公孙舞剑来。\n何得却知颠草妙，为随宾客到金台。",
        "dynasty": "宋",
        "collection_info": null
    },
    {
        "title": "送张少卿赴召十首  其一○",
        "author": "李新",
        "content": "倾倒怜才出至公，吹嘘牙颊自春风。\n寛和肯问车裀吐，涵养须知内史聋。",
        "dynasty": "宋",
        "collection_info": null
    },
    {
        "title": "题冯园三首  其一",
        "author": "李新",
        "content": "林园暖日注蔫红，啼鸟重来树亦空。\n莫道主人无意在，解将篱落护春风。",
        "dynasty": "宋",
        "collection_info": null
    },
    {
        "title": "题冯园三首  其二",
        "author": "李新",
        "content": "已将归骑逐东风，家在岷峨第几峰。\n应是故山猿鹤啸，主人归得已龙钟。",
        "dynasty": "宋",
        "collection_info": null
    },
    {
        "title": "题冯园三首  其三",
        "author": "李新",
        "content": "浑道无情易别离，袖痕看取泪燕脂。\n阳关三迭何须唱，正是征鞍欲去时。",
        "dynasty": "宋",
        "collection_info": null
    },
    {
        "title": "即席次必强六绝句  其一",
        "author": "李新",
        "content": "且倚东风拚酒酣，莫将食口配春蚕。\n还家更有无穷兴，曲水飘香满舍南。",
        "dynasty": "宋",
        "collection_info": null
    },
    {
        "title": "即席次必强六绝句  其二",
        "author": "李新",
        "content": "暖雾团云晚气酣，柅车游女密于蚕。\n锦城行乐忘归客，家在鱼鳬碧水南。",
        "dynasty": "宋",
        "collection_info": null
    },
    {
        "title": "即席次必强六绝句  其三",
        "author": "李新",
        "content": "夹道红英碎缬鞍，文园春满带围寛。\n双轮不解生方角，祗作繁城数日欢。",
        "dynasty": "宋",
        "collection_info": null
    },
    {
        "title": "即席次必强六绝句  其四",
        "author": "李新",
        "content": "市酒郫筒去未还，宗人厚德敌刘寛。\n田歌社舞生惆怅，聊向樽前佐客欢。",
        "dynasty": "宋",
        "collection_info": null
    },
    {
        "title": "即席次必强六绝句  其五",
        "author": "李新",
        "content": "怜君醉裏赋新诗，皎皎风前玉树枝。\n在处相逢开口笑，一生能有几多时。",
        "dynasty": "宋",
        "collection_info": null
    },
    {
        "title": "即席次必强六绝句  其六",
        "author": "李新",
        "content": "楼前燕子不知归，楼下莺啼碧树枝。\n丝管未收空梓泽，恐君还有断肠时。",
        "dynasty": "宋",
        "collection_info": null
    },
    {
        "title": "七夕日宿长江",
        "author": "李新",
        "content": "去岁龙城乐事多，楼头乞巧傍青娥。\n今年织女知何处，不见星郎送渡河。",
        "dynasty": "宋",
        "collection_info": null
    },
    {
        "title": "中江道中",
        "author": "李新",
        "content": "江枫摇落市烟青，石壁方严水面平。\n若问滩流何太咽，定随行客学吞声。",
        "dynasty": "宋",
        "collection_info": null
    },
    {
        "title": "龙洞",
        "author": "李新",
        "content": "三年两到只忙忙，谁道云山得久长。\n松竹有孙龙蜕骨，人生头白是寻常。",
        "dynasty": "宋",
        "collection_info": null
    },
    {
        "title": "甲辰正月二十三日夕壬申梦坐一江楼上见雪月辉映汀洲高下澄流金碧林野疏迥景物清华绝非人间世所有因赋数诗既觉止记一首",
        "author": "李新",
        "content": "风卷寒云雪压船，楼台隐约隔明烟。\n黄庭掩映桃红篆，静看双鹅一水天。",
        "dynasty": "宋",
        "collection_info": null
    },
    {
        "title": "次赵继公得未开牡丹之什",
        "author": "李新",
        "content": "洛阳二月三月春，车轮马足飘香尘。\n金钱散尽花不见，买得桃李犹非真。",
        "dynasty": "宋",
        "collection_info": null
    },
    {
        "title": "送牡丹与赵元思",
        "author": "李新",
        "content": "祇许青松约岁寒，姚黄魏紫偶盈盘。\n晨粧休插无盐鬓，送与文君卷帐看。",
        "dynasty": "宋",
        "collection_info": null
    },
    {
        "title": "居中馈薏苡青头鸡小诗代简",
        "author": "李新",
        "content": "弹杀能言笑解颐，载归招谤问谁知。\n难随白鹤同时放，且伴黄粱一处炊。",
        "dynasty": "宋",
        "collection_info": null
    },
    {
        "title": "问田尉公俞丐菊栽",
        "author": "李新",
        "content": "曾泛黄花竹叶轻，更循篱下数繁英。\n主人已后荒三径，狂客从前号四明。",
        "dynasty": "宋",
        "collection_info": null
    },
    {
        "title": "静邻寺",
        "author": "李新",
        "content": "垂天云影暗溪桥，寺野人稀自寂寥。\n游梦已随飞叶落，乱风吹雨竹萧萧。",
        "dynasty": "宋",
        "collection_info": null
    },
    {
        "title": "过廉水渡二首  其一",
        "author": "李新",
        "content": "茂林何事鎻孤烟，开出澄光见碧天。\n江水不流廉节去，清名长解胜贪泉。",
        "dynasty": "宋",
        "collection_info": null
    },
    {
        "title": "过廉水渡二首  其二",
        "author": "李新",
        "content": "黄金六印岂关身，宝藏盈居亦诉贫。\n不到盖棺终未定，可怜多少过桥人。",
        "dynasty": "宋",
        "collection_info": null
    },
    {
        "title": "寂照院",
        "author": "李新",
        "content": "世路沉迷正厌醒，故山洗出缬龟屏。\n已因丽句迎门笑，更得疏篁作眼青。",
        "dynasty": "宋",
        "collection_info": null
    },
    {
        "title": "安居濒江小蓝留三小诗  其一",
        "author": "李新",
        "content": "手举离筵第一杯，冬冬船鼓看忙催。\n恰将幽梦归山谷，苦杀篷窗雨唤回。",
        "dynasty": "宋",
        "collection_info": null
    },
    {
        "title": "安居濒江小蓝留三小诗  其二",
        "author": "李新",
        "content": "观水观澜见会同，人情难似水朝东。\n寄声嘱付王家老，深锁堂前翡翠笼。",
        "dynasty": "宋",
        "collection_info": null
    },
    {
        "title": "安居濒江小蓝留三小诗  其三",
        "author": "李新",
        "content": "江干平日重回首，楼阁参差目饱秋。\n世事从来错经意，一生几误转船头。",
        "dynasty": "宋",
        "collection_info": null
    },
    {
        "title": "月下口占戏子温  其一",
        "author": "李新",
        "content": "桂华已出海边山，雨叶翻光作夜寒。\n陶令骨清无鼻息，苦吟休倦倚阑干。",
        "dynasty": "宋",
        "collection_info": null
    },
    {
        "title": "月下口占戏子温  其二",
        "author": "李新",
        "content": "万里层阴宿雾消，冰轮初上镜天遥。\n此时仙汉栏干曲，竹影梅风笑寂寥。",
        "dynasty": "宋",
        "collection_info": null
    },
    {
        "title": "贻高执中",
        "author": "李新",
        "content": "朝朝骑马走江城，晚弄轻烟暮帯星。\n应笑北堂穷处士，遶墙空觅聚书萤。",
        "dynasty": "宋",
        "collection_info": null
    },
    {
        "title": "项羽庙",
        "author": "李新",
        "content": "空使秦人笑沐猴，锦衣东去更何求。\n可怜了了重瞳子，不见山河遶雍州。",
        "dynasty": "宋",
        "collection_info": null
    },
    {
        "title": "永吉院阻雨",
        "author": "李新",
        "content": "美人怪我长为客，青雁传书不肯开。\n向道在家贫亦好，恶教风雨送归来。",
        "dynasty": "宋",
        "collection_info": null
    },
    {
        "title": "锦江思",
        "author": "李新",
        "content": "独咏沧浪古岸边，牵风柳帯绿凝烟。\n得鱼且斫金丝鲙，醉折桃花倚钓船。",
        "dynasty": "宋",
        "collection_info": null
    },
    {
        "title": "书懒抟寺壁",
        "author": "李新",
        "content": "曲崦藏云树老藤，碧山秧稻一层层。\n回寻二十年前梦，犹是当时识面僧。",
        "dynasty": "宋",
        "collection_info": null
    },
    {
        "title": "书垂柳铺壁",
        "author": "李新",
        "content": "远碧涵空暮天阔，落日愁人船不发。\n多情何处雁西飞，凭寄天涯尺素归。",
        "dynasty": "宋",
        "collection_info": null
    },
    {
        "title": "书孔伯绍题壁后",
        "author": "李新",
        "content": "伯绍壁间遗迹在，雨昏炱蚀逆风吹。\n何人借与云岩石，化作人间堕泪碑。",
        "dynasty": "宋",
        "collection_info": null
    },
    {
        "title": "戏书元明厅壁",
        "author": "李新",
        "content": "涨急滩流随眼落，市忙乌合转头空。\n一年三百六十日，却有半年閒守穷。",
        "dynasty": "宋",
        "collection_info": null
    },
    {
        "title": "题东高院壁",
        "author": "李新",
        "content": "主簿骑驴云外去，山僧吹笛梦中来。\n行人不用重回首，自有东风播鳯台。",
        "dynasty": "宋",
        "collection_info": null
    },
    {
        "title": "和李少卿",
        "author": "李新",
        "content": "疏雨轻烟忆故林，一生难惬子由心。\n未须径化陂龙去，留作甘棠异日阴。",
        "dynasty": "宋",
        "collection_info": null
    },
    {
        "title": "程公明驾部墨竹",
        "author": "李新",
        "content": "浅梢疏节任萧郎，正向祁寒敌晓霜。\n清兴未穷僧已老，自遗山色与溪光。",
        "dynasty": "宋",
        "collection_info": null
    },
    {
        "title": "自西县趋南郑道中杂咏三首  其一",
        "author": "李新",
        "content": "矮陌穹庐青匝地，垂杨步幛绿藏桥。\n无端惊耳西江涨，十里雄声学海潮。",
        "dynasty": "宋",
        "collection_info": null
    },
    {
        "title": "自西县趋南郑道中杂咏三首  其二",
        "author": "李新",
        "content": "爱山不道妨行色，碍眼仍须彻帽裙。\n愿借仙人白鷴尾，自家亲扫北山云。",
        "dynasty": "宋",
        "collection_info": null
    },
    {
        "title": "自西县趋南郑道中杂咏三首  其三",
        "author": "李新",
        "content": "茂林修竹平夷地，牧马藏兵战鬬塲。\n死节不知师李固，溺冠惟解法高皇。",
        "dynasty": "宋",
        "collection_info": null
    },
    {
        "title": "禅房",
        "author": "李新",
        "content": "石窦涓涓函丈冷，海云迭迭暮山低。\n秋风早晚惊禅定，肯为陶潜一过溪。",
        "dynasty": "宋",
        "collection_info": null
    },
    {
        "title": "题韩溪",
        "author": "李新",
        "content": "云梦擒王终猎狗，芒砀龙子讵蟠泥。\n前知妇女磨英气，亦率萧公早过溪。",
        "dynasty": "宋",
        "collection_info": null
    },
    {
        "title": "墨竹",
        "author": "李新",
        "content": "叶叶飞秋声自来，萧郎国有不羁才。\n西山昨夜虎风恶，大折一枝无处栽。",
        "dynasty": "宋",
        "collection_info": null
    },
    {
        "title": "题赖盘市法云院二首  其一",
        "author": "李新",
        "content": "乱石崖边花蹙锦，鬬鸡峰下麦翻云。\n青螺着地山浑翠，丹饼乘天日半曛。",
        "dynasty": "宋",
        "collection_info": null
    },
    {
        "title": "题赖盘市法云院二首  其二",
        "author": "李新",
        "content": "石壁冷磨閒日月，松櫺平觉远山川。\n便将小纽双龟印，试换禅床一觉眠。",
        "dynasty": "宋",
        "collection_info": null
    },
    {
        "title": "用刘子默韵题瘼亭",
        "author": "李新",
        "content": "醉头兀兀接篱斜，客宦归来赋白华。\n小洞方池初着意，坐看梅雨数残花。",
        "dynasty": "宋",
        "collection_info": null
    },
    {
        "title": "芝溪院",
        "author": "李新",
        "content": "青盖行春踏雁沙，连山旧烧起新芽。\n马蹄何处穷余兴，犹有溪山一树花。",
        "dynasty": "宋",
        "collection_info": null
    },
    {
        "title": "次韵崔同年马上口占二首  其一",
        "author": "李新",
        "content": "底事安仁易白头，一鞭行色伴清鸥。\n抽身簿领穷清兴，唯有江天倒射眸。",
        "dynasty": "宋",
        "collection_info": null
    },
    {
        "title": "次韵崔同年马上口占二首  其二",
        "author": "李新",
        "content": "柳花榆荚半飞空，燕子衔来尽落红。\n日与长安俱未远，可能提榼问东风。",
        "dynasty": "宋",
        "collection_info": null
    },
    {
        "title": "白塔院",
        "author": "李新",
        "content": "西风晴野快扬鞭，临水骦驹惜锦韀。\n萧寺凄凉几不到，巨楠苍桧碧参天。",
        "dynasty": "宋",
        "collection_info": null
    },
    {
        "title": "龙笛",
        "author": "李新",
        "content": "长天云扫碧龙鳞，黄鹤楼前白玉轮。\n秋意正随羌笛怨，夜深愁杀倚栏人。",
        "dynasty": "宋",
        "collection_info": null
    },
    {
        "title": "天王院",
        "author": "李新",
        "content": "溪边竹瘦暮云昏，爱客头陀未掩门。\n问我年来何所事，袖边朱墨几多痕。",
        "dynasty": "宋",
        "collection_info": null
    },
    {
        "title": "戏子常携妓见访",
        "author": "李新",
        "content": "红英浑似识刘郎，迎笑干株夹路傍。\n曙色松窗留不得，断云无处觅残香。",
        "dynasty": "宋",
        "collection_info": null
    },
    {
        "title": "次韵子温早梅",
        "author": "李新",
        "content": "霜多未叶大孤寒，欲向春前倒树开。\n莫道东风无意在，余香看即度墙来。",
        "dynasty": "宋",
        "collection_info": null
    },
    {
        "title": "新春道中口占  其一",
        "author": "李新",
        "content": "幛地翠烟犹惜晓，乳花小雨却翻晴。\n去年春恨依前到，先得东风捲入城。",
        "dynasty": "宋",
        "collection_info": null
    },
    {
        "title": "新春道中口占  其二",
        "author": "李新",
        "content": "挑人柳目空依路，唤客莺声又隔林。\n病渴相如今已老，悔将春事入琴心。",
        "dynasty": "宋",
        "collection_info": null
    },
    {
        "title": "新春道中口占  其三",
        "author": "李新",
        "content": "老去难禁数别离，一樽春酒为谁悲。\n绿杨深院花飞处，秪有东风独自知。",
        "dynasty": "宋",
        "collection_info": null
    },
    {
        "title": "新春道中口占  其四",
        "author": "李新",
        "content": "千本春桃行石颜，暖风扶袖入云端。\n庾郎食菜今多少，但看行厨白璧盘。",
        "dynasty": "宋",
        "collection_info": null
    },
    {
        "title": "新春道中口占  其五",
        "author": "李新",
        "content": "白马蹄轻气亦骄，嘶风嘶日上山椒。\n乃翁不似杨光禄，与汝披霜趁早朝。",
        "dynasty": "宋",
        "collection_info": null
    },
    {
        "title": "新春道中口占  其六",
        "author": "李新",
        "content": "榆荚已吹鹅眼去，柳绵不帯茧香来。\n轻霜未度刘郎鬓，更看春桃几度开。",
        "dynasty": "宋",
        "collection_info": null
    },
    {
        "title": "春閒戏书三首  其一",
        "author": "李新",
        "content": "几家桃李高低树，一望江山表裏春。\n寂寞无心看花去，悬知自有看花人。",
        "dynasty": "宋",
        "collection_info": null
    },
    {
        "title": "春閒戏书三首  其二",
        "author": "李新",
        "content": "春天行乐若为伤，青鬓吹蓬半染霜。\n莫道一生甘淡薄，十年前亦为春狂。",
        "dynasty": "宋",
        "collection_info": null
    },
    {
        "title": "春閒戏书三首  其三",
        "author": "李新",
        "content": "老病空怀云水乡，涪江春浪接天长。\n扁舟拟下巫阳去，不听巴猿已断肠。",
        "dynasty": "宋",
        "collection_info": null
    },
    {
        "title": "高祖试剑石",
        "author": "李新",
        "content": "拔山盖世何为者，三尺青龙不切泥。\n且向断崖聊一试，如闻鬼母夜悲啼。",
        "dynasty": "宋",
        "collection_info": null
    },
    {
        "title": "普州铁山福济庙祀神曲 迎神",
        "author": "李新",
        "content": "夜郎北兮云苍苍，辛夷落兮木叶黄。\n兵佖路兮凯歌阕，渡泸归兮马汗血。\n宅灵安所兮岭之西，鼓角殷地兮乌夜啼。\n倐而来兮鼓舞迎将，苾芬兰羞兮泠泠桂浆。\n罗拜兮堂皇，神之乐兮未央。",
        "dynasty": "宋",
        "collection_info": null
    },
    {
        "title": "普州铁山福济庙祀神曲 送神",
        "author": "李新",
        "content": "伐鼓兮隆隆，风雨时兮岁丰。\n刲羊炰羔兮旨酒清洁，相与答神兮继日以月。\n肉掩豆兮中礼，盏斝酢兮告终。\n神之福汝兮百室攸同，神欢以留兮尘嚣而蒙，灵旗云马兮或时返乎离宫。",
        "dynasty": "宋",
        "collection_info": null
    },
    {
        "title": "折杨柳",
        "author": "李新",
        "content": "东风来何时，百花已飘零。\n独余堤上柳，惨淡含春荣。\n扁舟復何适，延客江上亭。\n顾无青玉案，何以送子行。\n攀条欲相赠，上有双流莺。\n流莺正求友，奈此别离情。",
        "dynasty": "宋",
        "collection_info": null
    },
    {
        "title": "登西楼呈桑彦周",
        "author": "李新",
        "content": "独自行藏莫倚栏，市廛野色不相干。\n是中门户也罗雀，何处身心更梦棺。\n锦水背人朝暮去，雪山随我久长寒。\n一生着作惊磨灭，欲借君家铁砚看。",
        "dynasty": "宋",
        "collection_info": null
    },
    {
        "title": "立春前密雪应祈呈范内翰",
        "author": "李新",
        "content": "六出飞霙岁或愆，喜观琼砾晓滂然。\n水官休隶一时惨，木帝已夸羣物妍。\n斗换石田皆沃坏，暗催云稼入丰年。\n吾君诚祷通旻昊，愿听氓谣被管絃。",
        "dynasty": "宋",
        "collection_info": null
    },
    {
        "title": "九日无菊",
        "author": "李新",
        "content": "芳物及时难，良辰旷野欢。\n古园荒草莽，秋雨秃阑干。\n香桂风流减，红萸气味单。\n书绅惩淡饮，活取宿根寒。",
        "dynasty": "宋",
        "collection_info": null
    },
    {
        "title": "重阳后有作",
        "author": "李新",
        "content": "白酒贤人趣，黄花道貌粧。\n物情殊未厌，时节不加长。\n自是良辰往，何妨后会张。\n试看人化鬼，不异露为霜。",
        "dynasty": "宋",
        "collection_info": null
    },
    {
        "title": "重阳已后折菊泛酒",
        "author": "李新",
        "content": "芳樽毕献酬，世态等闲休。\n金蕊香犹在，骚人意重留。\n泛觞诗老座，作古饮家流。\n从此重阳后，殷勤送暮秋。",
        "dynasty": "宋",
        "collection_info": null
    },
    {
        "title": "闺重阳",
        "author": "李新",
        "content": "凤历推移二十霜，一回重见闰重阳。\n糯田收早醪将熟，朔气来时菊整香。\n绿鬓不堪禁晚景，醉杯聊可浣愁肠。\n幽人百万扬州鹤，鼎足成欢未易当。",
        "dynasty": "宋",
        "collection_info": null
    },
    {
        "title": "次韵重阳二首  其一",
        "author": "李新",
        "content": "蜂愁节去已焉哉，宾友追称上宴台。\n诗韵此时传我和，酒樽当日为谁开。\n光阴碌碌驹奔过，气候新新毂转来。\n身赴令辰如舞袖，急忙须趁管絃催。",
        "dynasty": "宋",
        "collection_info": null
    },
    {
        "title": "次韵重阳二首  其二",
        "author": "李新",
        "content": "故事登高会，流风落帽文。\n客樽常满满，篱菊任纷纷。\n马埒摅豪气，萸囊想旧闻。\n不须兰作佩，骚客恨如云。",
        "dynasty": "宋",
        "collection_info": null
    },
    {
        "title": "又三绝戏老友  其一",
        "author": "李新",
        "content": "二十年中一度逢，百年能见几回重。\n幽人乐事无由併，且醉良辰玛瑙钟。",
        "dynasty": "宋",
        "collection_info": null
    },
    {
        "title": "又三绝戏老友  其二",
        "author": "李新",
        "content": "西风学得不风流，每怪衰逢末伏秋。\n一阵清风吹醉帽，故教人见老人头。",
        "dynasty": "宋",
        "collection_info": null
    },
    {
        "title": "又三绝戏老友  其三",
        "author": "李新",
        "content": "摘尽霜髭秃猬髯，年来地阁不任尖。\n芙蓉为惜斑斑鬓，着力风前压帽檐。",
        "dynasty": "宋",
        "collection_info": null
    },
    {
        "title": "重阳醖未熟无菊绝句",
        "author": "李新",
        "content": "露寒黄菊怯芬芳，入瓮新醅未可尝。\n痛饮不须撞令节，花开酒熟是重阳。",
        "dynasty": "宋",
        "collection_info": null
    },
    {
        "title": "重阳舟次高邮",
        "author": "李新",
        "content": "途远舟程未到家，此身谁念客天涯。\n东篱乍破黄金蕊，旧鬓新添白云牙。\n莼美不须添醤豉，蟹肥无復羡鱼虾。\n白衣送酒知何在，疏放终难学孟嘉。",
        "dynasty": "宋",
        "collection_info": null
    },
    {
        "title": "重阳",
        "author": "李新",
        "content": "簟篷辞劳始乞身，夹衣温丽燕私辰。\n秋客刮黛披天姣，秫米长腰潄螘囷。\n黄菊明朝为长菊，江山今日笑醒人。\n不烦孙盛贻嘲弄，预对西风脱醉巾。",
        "dynasty": "宋",
        "collection_info": null
    },
    {
        "title": "九日罗江旅情呈文孺",
        "author": "李新",
        "content": "山程十驿策驽来，中路几成兴尽回。\n旅次白醪饶客醉，故园黄菊为谁开。\n漏长更箭迟翻鼓，生久灯花细落煤。\n不是学无经济术，道书教我壮心灰。",
        "dynasty": "宋",
        "collection_info": null
    },
    {
        "title": "重阳近有作",
        "author": "李新",
        "content": "短晷西风冷，残秋令节频。\n菊花无几日，竹叶劝何人。\n饱稻黄鸡矮，抛房紫栗新。\n时来持此备，未觉野夫贫。",
        "dynasty": "宋",
        "collection_info": null
    },
    {
        "title": "冬至夜宿颙口市",
        "author": "李新",
        "content": "宁辞举棹频，不觉又黄昏。\n有感逢冬节，无穷宿水村。\n客心愁待旦，杯酒强开樽。\n共祝同欢庆，亨途莫我论。",
        "dynasty": "宋",
        "collection_info": null
    },
    {
        "title": "半方壶诗",
        "author": "李新",
        "content": "讘人未得老三山，半作方壶忆夜坛。\n鹤本令威来汉表，凤翔萧史下琼栏。\n到门佳客双鳬落，入座清风六月寒。\n破竈黄金已无数，定知云翼说烧丹。",
        "dynasty": "宋",
        "collection_info": null
    },
    {
        "title": "和李少卿游北湖六首  其一",
        "author": "李新",
        "content": "真有鬼谣藏古锦，曷须尘阀眩鸟衣。\n但看湖上波光裏，不欠当年小院归。",
        "dynasty": "宋",
        "collection_info": null
    },
    {
        "title": "和李少卿游北湖六首  其二",
        "author": "李新",
        "content": "碧摇虹影桥横水，翠漏林光日薄山。\n本绝机心成野步，却惊鸥鹭不知还。",
        "dynasty": "宋",
        "collection_info": null
    },
    {
        "title": "和李少卿游北湖六首  其三",
        "author": "李新",
        "content": "东山歌扇圆荷动，北海琼酥竹叶开。\n笑擘轻红堆玉碗，衝尘亦有荔枝来。",
        "dynasty": "宋",
        "collection_info": null
    },
    {
        "title": "和李少卿游北湖六首  其四",
        "author": "李新",
        "content": "芙蕖照水晚粧明，綵鹢无风自在行。\n争席要人相尔汝，新来翻为玉浆惊。",
        "dynasty": "宋",
        "collection_info": null
    },
    {
        "title": "和李少卿游北湖六首  其五",
        "author": "李新",
        "content": "纹楸圆玉鬬清坚，阵马云屯绝復连。\n坐据胡床消永日，此身今逐地行仙。",
        "dynasty": "宋",
        "collection_info": null
    },
    {
        "title": "和李少卿游北湖六首  其六",
        "author": "李新",
        "content": "麤疏犊鼻却闲身，莫道吾家北院贫。\n自是江湖钓竿手，不妨烟水却知人。",
        "dynasty": "宋",
        "collection_info": null
    },
    {
        "title": "汉源馆",
        "author": "李新",
        "content": "消热层冰远，投凉嘉树稀。\n雨晴潇洒去，梦与泬寥归。\n禽静谷无语，云生山有衣。\n路行知水好，终不疗长饥。",
        "dynasty": "宋",
        "collection_info": null
    },
    {
        "title": "一晓发射洪循江而行书二诗州堆馆  其一",
        "author": "李新",
        "content": "少健有力入云耕，耕云不怕山重重。\n岁时伏腊追社集，照水自爱双颊红。\n三十余年废田舍，芋魁豆饭忘乃翁。\n誓归復讲旧生计，无谓我不如老农。",
        "dynasty": "宋",
        "collection_info": null
    },
    {
        "title": "一晓发射洪循江而行书二诗州堆馆  其二",
        "author": "李新",
        "content": "翠麦铺茸不罅土，白白红红花日许。\n我行未尽天之涯，马足舆肩已辛苦。\n时名入手无一掬，昔年虎章今化鼠。\n疾归灌畦蔬换肉，无谓我不如老圃。",
        "dynasty": "宋",
        "collection_info": null
    },
    {
        "title": "句  其一",
        "author": "李新",
        "content": "在昔岷峨神，龙文而马首。",
        "dynasty": "宋",
        "collection_info": null
    },
    {
        "title": "句  其二",
        "author": "李新",
        "content": "云迷夏禹从前宅，雪压姜维最后城。",
        "dynasty": "宋",
        "collection_info": null
    },
    {
        "title": "句  其三",
        "author": "李新",
        "content": "山外浮云云外城，江边羌角水中声。",
        "dynasty": "宋",
        "collection_info": null
    },
    {
        "title": "句  其四",
        "author": "李新",
        "content": "谁道图书府，不通毡罽乡。",
        "dynasty": "宋",
        "collection_info": null
    },
    {
        "title": "句",
        "author": "张觉民",
        "content": "风威带雪连秦树，山势将寒入蜀门。",
        "dynasty": "宋",
        "collection_info": null
    },
    {
        "title": "挽张叔夜二首  其一",
        "author": "张孝纯",
        "content": "畴昔中朝士，簪绅仰令名。\n恩威彰辅郡，忠孝卫都城。\n许国志何壮，为山功莫成。\n西风故林道，萧瑟感秋声。",
        "dynasty": "宋",
        "collection_info": null
    },
    {
        "title": "挽张叔夜二首  其二",
        "author": "张孝纯",
        "content": "季世遭奇祸，烦冤痛可论。\n交情伤死别，亲属恸遗言。\n空想还家梦，难招去国魂。\n一朝成万古，斜日下平原。",
        "dynasty": "宋",
        "collection_info": null
    },
    {
        "title": "中运使寄酒清明日到以诗谢之",
        "author": "张孝纯",
        "content": "芳樽到日恰清明，似与嘉辰默计程。\n拟助林园延胜赏，肯容桃李落繁英。\n老来官爵浑无味，闲裏杯盘却有情。\n见说使车临岱麓，倘能相过共飞觥。",
        "dynasty": "宋",
        "collection_info": null
    },
    {
        "title": "诗一首",
        "author": "高荷",
        "content": "妄作非吾事，罢官饥尔曹。\n此心常去住，何日遂孤高。\n雁伴乌疮脱，蝇营狗跛劳。\n不如张仲蔚，门外长蓬蒿。",
        "dynasty": "宋",
        "collection_info": null
    },
    {
        "title": "上黄太史",
        "author": "高荷",
        "content": "万里南溪郡，黄香得赐环。\n盛名喧海内，摧翮返云间。\n太史资诚峻，郎官选亦悭。\n朝廷才特起，堂奥援谁扳。\n一梦追前事，羣公厄后艰。\n中伤皆死祸，放逐罕生还。\n别驾之戎僰，侨居傍草菅。\n想知谙鸟道，闻说异人寰。\n杨子家元窘，王维室久鳏。\n鵩来心破碎，猨叫泪湲潺。\n达观终难得，羁愁必易删。\n众情相恻悯，灵物自恬憪。\n迥阁澄秋晚，幽窗耸夜跧。\n蜀天何处尽，巴月几回弯。\n坠履魂空断，遗弓涕忽潸。\n石门凄殿楯，铜雀惨宫鬟。\n帝统联仁圣，皇恩感艷顽。\n网罗疏党禁，诛蔓扫朋姦。\n点检金闺彦，凋零玉笋班。\n尚令宗庙器，遥隔鬼门关。\n拊髀咨询及，含香诰命颁。\n笑谈趋赤县，吟咏落乌蛮。\n奏记怀东观，移文颔北山。\n应将九迁待，未补七年闲。\n士愧千钧弩，身谋五两纶。\n退藏欣望气，延仰窃窥斑。\n昌谷词源窄，浯溪笔力孱。\n斵轮深类扁，投斧欲随般。\n鹄卵真能伏，龙鳞敢冀攀。\n不嗔无绍介，试遣略承颜。",
        "dynasty": "宋",
        "collection_info": null
    },
    {
        "title": "国香",
        "author": "高荷",
        "content": "南溪太史还朝晚，息驾江陵颇从款。\n綵毫曾咏水仙花，可惜国香天不管。\n将花託意为罗敷，十七未有十五余。\n宋玉门墙纡贵从，蓝桥庭户怪贫居。\n十年目色遥成处，公更不来天上去。\n已嫁邻姬窈窕姿，空传墨客殷勤句。\n闻道离鸾别鹤悲，藁碪无赖鬻蛾眉。\n桃花结子风吹后，巫峡行云梦足时。\n田郎好事知渠久，酬赠明珠同石友。\n憔悴犹疑洛浦妃，风流固可章台柳。\n宝髻犀梳金凤翘，尊前初识董娇饶。\n来迟杜牧应须恨，愁杀苏州也合销。\n却把水仙花说似，猛省西家黄学士。\n乃能知妾妾当时，悔不书空作黄字。\n王子初闻话此祥，索诗裁与漫凄凉。\n只今驱豆无方法，徒使田郎号国香。",
        "dynasty": "宋",
        "collection_info": null
    },
    {
        "title": "和山谷题李亮功家周昉画美人琴阮图",
        "author": "高荷",
        "content": "丹青有神艺，周郎独能兼。\n图画绝世人，真态不可添。\n却怜如画者，相与落谁手。\n想像犹可言，雨重烟笼柳。",
        "dynasty": "宋",
        "collection_info": null
    },
    {
        "title": "诗一首",
        "author": "高荷",
        "content": "浪头送过皇天荡，夕阳引到乌衣巷。\n恶风退作六鹢飞，清秋不成一鹗上。\n故人情亲在千里，万金不如一番纸。\n望断云边鸿影稀，似听枝间鹊声喜。",
        "dynasty": "宋",
        "collection_info": null
    },
    {
        "title": "答山谷先生",
        "author": "高荷",
        "content": "四篇诗得褭蹄金，妙旨初临法语寻。\n要我尽除儿子气，知公全用老婆心。\n平章许事真难可，付嘱斯文岂易任。\n感激面东垂涕泗，高山从此少知音。",
        "dynasty": "宋",
        "collection_info": null
    },
    {
        "title": "蜡梅",
        "author": "高荷",
        "content": "少镕蜡泪装应似，多爇龙涎臭不如。\n只恐春风有机事，夜来开破几丸书。",
        "dynasty": "宋",
        "collection_info": null
    },
    {
        "title": "句  其一",
        "author": "高荷",
        "content": "所喜江陵得真处，沮漳依旧两川横。",
        "dynasty": "宋",
        "collection_info": null
    },
    {
        "title": "句  其二",
        "author": "高荷",
        "content": "亲祠堂主鸾曾驻，善梦先生蝶不归。",
        "dynasty": "宋",
        "collection_info": null
    },
    {
        "title": "句  其三",
        "author": "高荷",
        "content": "沙软绿头相并鸭，水深红尾自跳鱼。",
        "dynasty": "宋",
        "collection_info": null
    },
    {
        "title": "句  其四",
        "author": "高荷",
        "content": "威强九鼎惧，丧乱一台成。",
        "dynasty": "宋",
        "collection_info": null
    },
    {
        "title": "句  其五",
        "author": "高荷",
        "content": "勃兴连谷雨，闰位次花王。",
        "dynasty": "宋",
        "collection_info": null
    },
    {
        "title": "句  其六",
        "author": "高荷",
        "content": "佳人鬬草百，稚子击毬双。",
        "dynasty": "宋",
        "collection_info": null
    },
    {
        "title": "句  其七",
        "author": "高荷",
        "content": "辨虽豪白马，谗亦困青蝇。",
        "dynasty": "宋",
        "collection_info": null
    },
    {
        "title": "初行山",
        "author": "晁咏之",
        "content": "霭霭初蒸云，落落欲坠石。\n山深多晚花，照水自红碧。\n渔艇入烟小，松竹凌烟直。\n西风漾碧波，扁舟恣崎侧。\n客从北方来，苦遭世俗迫。\n登临虽夙愿，山川多未识。\n浩荡涉寒流，跻攀并苍壁。\n扪萝窥发道，踏径穷人迹。\n清泉洗尘心，山鸟惯幽客。\n逸兴良未已，日下千崖赤。\n十载孙承公，好具登山屐。",
        "dynasty": "宋",
        "collection_info": null
    },
    {
        "title": "见降羌感事",
        "author": "晁咏之",
        "content": "沙场尺棰致羌浑，玉陛朝趋雨露恩。\n自笑百年家凤阙，一生肠断国西门。",
        "dynasty": "宋",
        "collection_info": null
    },
    {
        "title": "寿星寺",
        "author": "晁咏之",
        "content": "石磴插青云，禅宫入渺冥。\n归云侵客座，流水乱松声。\n天近月逾白，竹多山更青。\n从来丘壑志，不独付孙登。",
        "dynasty": "宋",
        "collection_info": null
    },
    {
        "title": "杭州思归",
        "author": "晁咏之",
        "content": "丘壑情无尽，田园兴有余。\n何当厌泽国，不奈忆君庐。\n庭户草应长，江山木已疏。\n何时整归棹，八月洞庭湖。",
        "dynasty": "宋",
        "collection_info": null
    },
    {
        "title": "木香花",
        "author": "晁咏之",
        "content": "朱帘高槛俯幽芳，露浥烟霏玉褪粧。\n月冷素娥偏有态，夜寒青女不禁香。\n从教春事年年晚，要使诗人日日狂。\n替取秋兰纫佩好，忍随风雨受凄凉。",
        "dynasty": "宋",
        "collection_info": null
    },
    {
        "title": "戏葛试官",
        "author": "晁咏之",
        "content": "没兴主司逢葛八，贤弟被黜兄荐发。\n细思堪惜又堪嫌，一壁有眼半壁瞎。",
        "dynasty": "宋",
        "collection_info": null
    },
    {
        "title": "题韦偃双松老僧图",
        "author": "晁咏之",
        "content": "两松鬰苍苍，夭矫发奇峭。\n翛然龙蛇姿，势欲排岩峤。\n老禅犹会心，默坐观万窍。\n我亦发深省，倚槛一长啸。\n此兴含千古，孰谓韦偃少。",
        "dynasty": "宋",
        "collection_info": null
    },
    {
        "title": "句  其一",
        "author": "晁咏之",
        "content": "当时鸡犬皆霄汉，自是刘郎不得仙。",
        "dynasty": "宋",
        "collection_info": null
    },
    {
        "title": "句  其二",
        "author": "晁咏之",
        "content": "伤心有恨关存殁，袖手无人问姓名。",
        "dynasty": "宋",
        "collection_info": null
    },
    {
        "title": "句  其三",
        "author": "晁咏之",
        "content": "旌旗太一三山外，车马长杨五柞中。\n柳外雕鞍公子醉，水边纨扇丽人行。",
        "dynasty": "宋",
        "collection_info": null
    },
    {
        "title": "句  其四",
        "author": "晁咏之",
        "content": "唤得梅蕊要同韵，羞杀梨花不解香。",
        "dynasty": "宋",
        "collection_info": null
    },
    {
        "title": "德清宰俞居安自画渊明图",
        "author": "王当",
        "content": "门无车马喧，径有松菊阴。\n前窗面清泚，后户依嵚岑。\n就使世俗工，犹足写幽深。\n况今令尹贤，洞照先哲心。\n出处异轨辙，丘壑同胸襟。\n予知淡笔墨，良似无弦琴。\n先生如明月，莹洁照古今。\n形模或能写，光彩讵可临。\n寥寥千古意，当向笔下寻。\n人心去典午，朝柄归卯金。\n岂无康济心，且赋归来吟。\n天生卓荦姿，岂是甘山林。\n当今急英贤，四海待商霖。\n勉哉就功名，枯槁不足钦。",
        "dynasty": "宋",
        "collection_info": null
    },
    {
        "title": "表兄丁行之俾予作山水一轴",
        "author": "王当",
        "content": "秃髪管城书不中，麝煤满砚随轻浓。\n烟云变怪本无定，丹青故匪能形容。\n解衣盘礴无人久，妙迹于今復何有。\n挥毫要使真宰泣，嘆息初非痴绝手。\n辽东有人丁令威，去家得仙人暂归。\n上界繁做异丘壑，安得长林大麓长追随。\n联翩大轴要予写，敲冰不在鹅溪下。\n吾既不能为乔松直干摩苍天，又不能为小童一线飞纸鸢。\n万里江山入平远，唤取画师阎立本。",
        "dynasty": "宋",
        "collection_info": null
    },
    {
        "title": "江侯邀予作山水书以赠之",
        "author": "王当",
        "content": "江侯乐山水，誓卜山水居。\n游戏天目道，箬帽跨蹇驴。\n村童习识之，拍手笑且呼。\n行行不知顾，心与山水俱。\n于兹且几年，所得应有余。\n云胡不知厌，要予写诸图。\n昔者少壮日，戏墨谩妻奴。\n今衰眼目暗，笔砚久已疏。\n书来不得谢，督迫畴敢徐。\n图成不自识，浓谈恣所如。\n云深雾莫测，中恐藏于菟。\n人生孰非幻，作观随有无。\n江侯乐山水，何考其真欤。\n作诗调江侯，江侯其晓诸。\n观毕勿遽弃，醤瓿尚可糊。",
        "dynasty": "宋",
        "collection_info": null
    },
    {
        "title": "何源秀才为予画山水图觅诗",
        "author": "王当",
        "content": "孤峰特立何巉巉，势与霄汉高两参。\n左蟠右列分岭岫，俨若至尊朝子男。\n怪予蜗室不盈丈，欲有异境超尘凡。\n素缣挂壁故妥帖，平地作此千嵌岩。\n云蒸雾结深莫测，长林大麓乱不芟。\n想当变怪蛰龙虎，中有窟穴谁能探。\n将崩未崩江动石，欲去不去风满帆。\n山坳林阙见天际，隐约万里横烟岚。\n嗟予质性素山野，视此丘壑心益耽。\n斗升之粟真秣莝，野马垂耳就辔衔。\n西山爽气日在望，吏卒侍侧严若监。\n青鞋布袜弃不着，谁令自苦披青衫。\n颇羞渔父驻短棹，似笑大夫新被谗。\n寄言鸟兽倘可侣，吾将从汝栖林峦。",
        "dynasty": "宋",
        "collection_info": null
    },
    {
        "title": "戏画古松真清斋前",
        "author": "王当",
        "content": "轮囷復离奇，不柏亦不栗。\n吾庐非夏社，嘉树伊谁植。\n刳心谢吹嘘，强骨余霹雳。\n峥嵘历风霜，偃蹇岂朝夕。\n客从何方来，一睹心眼惑。\n怪此苍蛟龙，落莫依屋壁。\n不知造物工，输写入笔力。\n轻明绝纤埃，冥晦滴浓黑。\n皮坚皵鳞甲，叶老攒予戟。\n古工予不师，挥扫恣淋沥。\n盘礴醉且狂，讵识韦与毕。\n虽云不造极，要自出胸臆。\n当知后凋操，不在翰墨迹。\n地瘠山骨出，天低云气逼。\n俯仰辄有碍，巨干那能直。\n翻令栋梁姿，鬰屈自跼蹐。\n安得少陵绢，一扫二千尺。\n会看十八公，高压三品石。",
        "dynasty": "宋",
        "collection_info": null
    },
    {
        "title": "戏画松柏壁",
        "author": "王当",
        "content": "穷山数家聚，官况羁若旅。\n冰厅昼日永，眇眇谁与语。\n眷彼苍髯生，结友得新甫。\n奋笔写瑰姿，双虬见墙堵。\n饱霜柯叶老，积日皮骨枯。\n上有云垂天，惨淡阁寒雨。\n下有溪潄石，牵牛确绝埃土。\n材奇生长艰，根瘦卓立苦。\n交柯寒相依，雷陈共然许。\n分干或相避，廉蔺驯两虎。\n信非同根生，要是岁寒侣。\n众木猥连林，哙等何足伍。\n君看桃与李，秾丽相媚妩。\n情态能几时，纷纷可堪数。",
        "dynasty": "宋",
        "collection_info": null
    },
    {
        "title": "赠田端彦",
        "author": "欧阳献",
        "content": "守节固穷匪易事，铁中谁许鬬铮铮。\n闻道新除右仆射，难留高卧老先生。\n能令余党留残息，必有昌言佐盛明。\n我欲效颦嗟老矣，西风回首涕纵横。",
        "dynasty": "宋",
        "collection_info": null
    },
    {
        "title": "答田端彦",
        "author": "欧阳献",
        "content": "莫嗟骐骥老，不识云台仗。\n此骥天所月，未易论得丧。",
        "dynasty": "宋",
        "collection_info": null
    },
    {
        "title": "题钓台",
        "author": "徐大正",
        "content": "光武初从血战回，故人长短尚论材。\n中霄若起唐虞兴，未必先生恋钓台。",
        "dynasty": "宋",
        "collection_info": null
    },
    {
        "title": "和林东乔东禅院",
        "author": "李存贤",
        "content": "野云闲带雨，林木静无风。\n村落一溪外，民田四望中。",
        "dynasty": "宋",
        "collection_info": null
    },
    {
        "title": "留题灵岩古诗十韵",
        "author": "冤亭卞",
        "content": "屈指数四绝，四绝中最优。\n此景冠天下，不独奇东州。\n夜月透岩白，乱云和雨收。\n甘泉泻山腹，圣日穿崖头。\n大暑不知夏，爽气常如秋。\n风高松子落，天外钟声浮。\n祖师生朗石，古殿名般舟。\n人巧不可至，天意何所留。\n老僧笑相语，此事常穷求。\n移出蓬莱岛，侍吾仙子游。",
        "dynasty": "宋",
        "collection_info": null
    },
    {
        "title": "和陶弼思柳亭韵",
        "author": "韦旻",
        "content": "白云叆叆结相缘，半夜镆铘舞醉仙。\n五百年来得书记，罗洪溪畔浴沂年。",
        "dynasty": "宋",
        "collection_info": null
    },
    {
        "title": "闲居",
        "author": "陈俌",
        "content": "大不手持卿相印，小无人拥使君符。\n门前溪水绿如许，好把一竿秋钓鲈。",
        "dynasty": "宋",
        "collection_info": null
    },
    {
        "title": "留宿灵岩",
        "author": "高景山",
        "content": "雪霁寒威峻，山空晚色新。\n我来何所羡，一夕暂闲身。\n法鼓震虚空，灵岩绍祖风。\n老僧禅定后，龙虎自相逢。",
        "dynasty": "宋",
        "collection_info": null
    },
    {
        "title": "题清风楼",
        "author": "郭景祥",
        "content": "久持使节别尧天，故起朱楼北斗边。\n势压江淮盘厚地，影分吴楚与云连。",
        "dynasty": "宋",
        "collection_info": null
    },
    {
        "title": "子规",
        "author": "刘萧仲",
        "content": "深藏密叶人难见，断送春光梦一空。\n啼后血流成底事，只应都作映山红。",
        "dynasty": "宋",
        "collection_info": null
    },
    {
        "title": "句",
        "author": "刘萧仲",
        "content": "招客饮治聋，聊復尽余杯。",
        "dynasty": "宋",
        "collection_info": null
    },
    {
        "title": "和朱利宾题妙智院",
        "author": "元勋",
        "content": "放怀对客初寻笑，满目开花未放愁。\n望远此情天不尽，名山何得逐穷幽。",
        "dynasty": "宋",
        "collection_info": null
    },
    {
        "title": "题灵岩各景 紫云岩",
        "author": "元勋",
        "content": "历翠扪苍坚，不犯尘衣涴。\n暗香何处花，松下微风过。\n当有道人来，霏烟承宝坐。",
        "dynasty": "宋",
        "collection_info": null
    },
    {
        "title": "题灵岩各景 夕阳洞",
        "author": "元勋",
        "content": "东风送花归，曳杖云可倚。\n泉石符宿缘，相见作欢喜。\n西瞻少迟留，天末霞成绮。",
        "dynasty": "宋",
        "collection_info": null
    },
    {
        "title": "题灵岩各景 朝阳岩",
        "author": "元勋",
        "content": "烟磴入风路，欹危转深冥。\n通明忽到眼，石自太古青。\n仙人故台在，何处乘云骈。",
        "dynasty": "宋",
        "collection_info": null
    },
    {
        "title": "题灵岩各景 明心洞",
        "author": "元勋",
        "content": "僧房尚闻声，云扃已通步。\n观身空翠间，宿霭避巾屦。\n不须蹑回踪，径自通仙路。",
        "dynasty": "宋",
        "collection_info": null
    },
    {
        "title": "题灵岩各景 涟漪洞",
        "author": "元勋",
        "content": "畏心恐灵居，空渺不可际。\n奇石坠惊云，凉坐得少憩。\n何曾落花流，自隔人间世。",
        "dynasty": "宋",
        "collection_info": null
    },
    {
        "title": "题灵岩各景 碧云洞",
        "author": "元勋",
        "content": "踏流遡风寒，危径仅可伛。\n中空遂闳深，翠润欲垂雨。\n人间知何时，石乳观万古。",
        "dynasty": "宋",
        "collection_info": null
    },
    {
        "title": "灵岩",
        "author": "元勋",
        "content": "诸仙深窟宅，石门限尘寰。\n空洞初不碍，风扉敞云关。\n高广几何许，百夫可回环。\n谁託遗蹟在，溟蒙烟雾间。\n羽驾此来往，朝贡想清班。\n西风翠屏近，藤萝莫容攀。\n因循再阅岁，建见亦以艰。\n旧闻剑门好，形势摧夷蛮。\n今兹固殊特，独冠江南山。\n少陵惜未到，我语凭谁删。",
        "dynasty": "宋",
        "collection_info": null
    },
    {
        "title": "题白帝庙诗并序",
        "author": "元勋",
        "content": "楚山中到三峡开，长江浩浩从西来。\n奫沦巨浸吞万派，淫预杰立高崔嵬。\n鲸波回薄山羊角，征鼙掺迭鸣春雷。\n蹴石岩壁势益狠，怒涛骇浪争鸣豗。\n舟师绝叫不容瞬，风满孰敢施樯桅。\n龙骧蒙衝量万斛，梢濆撇漩如枯荄。\n昔闻有神司正直，江潭祠宇留山隈。\n羞牢酾斝荐诚恳，幽鉴冀蒙神所哀。\n跋柁鼓檝驶东骛，忽忽已过巫阳台。\n巴徼炎瘴昼如雾，汤燖赫日昏风霾。\n欻然晴皎射峭壁，翠光冶滟无纤埃。\n联娟岚光落衣袂，飞云容与风䬐䬐。\n祝融之祥古亦有，神之报与良丰哉。\n嗟余陷阱岂无谓，九死宁知祸有胎。\n触机直前靡顾后，壬人资从或嫌猜。\n燎原之势既炎烈，垂涎膏血如狼豺。\n盻刀阴顾肆舞勇，胁肩谄笑如诙俳。\n违道奸径躐禁橐，尽网异议为梯媒。\n旋踵已为鬼矙室，俄惊白骨到苍苔。\n人胜有时天亦宜定，肸蠁疏网常恢恢。\n险夷百折坚一节，君恩浩荡天昭回。",
        "dynasty": "宋",
        "collection_info": null
    },
    {
        "title": "题妙觉寺",
        "author": "朱利宾",
        "content": "有官增吏役，无事爱僧家。\n不惮山头路，来煎饭后茶。\n钟鱼虽阒寂，松竹自交加。\n扫榻须盘薄，吾生会有涯。",
        "dynasty": "宋",
        "collection_info": null
    },
    {
        "title": "题妙智院",
        "author": "朱利宾",
        "content": "江南景物可人意，梦裏家山唤客愁。\n岁月几何春欲暮，水云深处寺偏幽。",
        "dynasty": "宋",
        "collection_info": null
    },
    {
        "title": "句",
        "author": "王公亮",
        "content": "足谷医还验，占桑梦已灵。",
        "dynasty": "宋",
        "collection_info": null
    },
    {
        "title": "醴泉歌",
        "author": "张元孝",
        "content": "君不见齐城城西范公泉，曾照当年范公影。\n范公一去不復返，异时此地成佳景。\n先贤口泽气尚存，甘棠遗爱谁能并。\n貌公遗像龛公泉，千年恒对佗山岭。\n惟有此山见此公，后乐不废林泉景。\n古来豪杰宦辙经，山川草木皆引领。\n不独照耀翰墨光，抑且品题丹青炳。\n顾予昔忝宗伯省，谐世无术伤骨鲠。\n一年谪官此羁栖，数向寒泉挽修绠。\n冰壶日日潄琼液，涓滴解使心常醒。\n平生颇味海内水，此与金山可并鹗。\n膏泽定有鬼神护，清流自与干坤永。\n忽復飘然当去兹，泉声引韵若为哽。\n坎漥讵测源流深，鸟鹊空噪梧桐冷。\n君不见古人饮水必廉泉，临流洗耳须清颍。\n嗟哉此水可洗心，往来祠下宜深省。",
        "dynasty": "宋",
        "collection_info": null
    },
    {
        "title": "题碧落洞",
        "author": "高卫",
        "content": "翠窦连空跂可攀，飞仙时下五云端。\n公车不暇频游此，今日纔来可谓难。",
        "dynasty": "宋",
        "collection_info": null
    },
    {
        "title": "题碧落洞",
        "author": "高衡",
        "content": "仙府沈沈日开，霓旌鹤驾几徘徊。\n青云有路容人到，煮茗浮觞不忍迴。",
        "dynasty": "宋",
        "collection_info": null
    },
    {
        "title": "题碧落洞",
        "author": "张熙",
        "content": "大豁□幽彻洞天，分明平地有蓬山。\n朝元□□归何晚，故敞瑶扃白日闲。",
        "dynasty": "宋",
        "collection_info": null
    },
    {
        "title": "景福寺",
        "author": "何彦国",
        "content": "山留灌木冬长茂，岩抱阴云冻不开。\n沧海未干徐福死，更于何处觅蓬莱。",
        "dynasty": "宋",
        "collection_info": null
    },
    {
        "title": "大蓬山天宝碑",
        "author": "何彦国",
        "content": "谁向山阴谩刻镌，雨淋日炙隶文全。\n依稀记得升平事，天宝犹题十二年。",
        "dynasty": "宋",
        "collection_info": null
    },
    {
        "title": "句",
        "author": "何彦国",
        "content": "暗量无限人间事，难概不平天下心。",
        "dynasty": "宋",
        "collection_info": null
    },
    {
        "title": "留题太山",
        "author": "倪适",
        "content": "下列羣山谷万道，霞瑞重重绝顶高。\n独判天涯第一□，洞天深影无人□。",
        "dynasty": "宋",
        "collection_info": null
    },
    {
        "title": "题万年妙莲阁",
        "author": "宋景年",
        "content": "上方危阁化无踪，平顾摩空万桂丛。\n自有莲华发泥下，何须芝草遍山中。\n石桥暮隔霏霏雨，翠壁寒供凛凛风。\n弹指凭谁开户牖，向来禅观仰羣公。",
        "dynasty": "宋",
        "collection_info": null
    },
    {
        "title": "锡杖泉",
        "author": "祁彭年",
        "content": "昔有高人示化权，曾随杖锡涌甘泉。\n岩穿细孔成池沼，香积僧庖待涤蠲。",
        "dynasty": "宋",
        "collection_info": null
    },
    {
        "title": "不执宝大师房",
        "author": "祁彭年",
        "content": "枯槁形容七十余，见人无力出禅居。\n萧然丈室常扃户，一炷清香万虑除。",
        "dynasty": "宋",
        "collection_info": null
    },
    {
        "title": "答苏后湖",
        "author": "荣倪",
        "content": "草庐卜筑小如巢，翠竹离离槛外交。\n邻米乞来分鹤饱，医书编就借僧钞。\n经年闭户穷幽讨，晴日携筇出近郊。\n为问练湖高隐地，可容杯水泛堂坳。",
        "dynasty": "宋",
        "collection_info": null
    },
    {
        "title": "句",
        "author": "荣倪",
        "content": "多谢喧喧雀，时来破寂寥。",
        "dynasty": "宋",
        "collection_info": null
    },
    {
        "title": "句",
        "author": "陈二叔",
        "content": "金刀劈破紫穰瓢，撒下丹砂数白粒。",
        "dynasty": "宋",
        "collection_info": null
    },
    {
        "title": "送客",
        "author": "王庄",
        "content": "杨花撩乱绕烟村，感触离人更断魂。\n江上归来无好思，满庭风雨易黄昏。",
        "dynasty": "宋",
        "collection_info": null
    },
    {
        "title": "句",
        "author": "王松",
        "content": "旧菊篱边又开了，故人天际未归来。",
        "dynasty": "宋",
        "collection_info": null
    },
    {
        "title": "产难",
        "author": "释妙总",
        "content": "不迟一步，不疾一刻。\n明眼衲僧，如何会得。\n粉骨碎身未足酬，一句了然超百亿。",
        "dynasty": "宋",
        "collection_info": null
    },
    {
        "title": "狗子无佛性",
        "author": "释妙总",
        "content": "铁壁银山，一箭穿过。\n潦倒赵州，口能招祸。",
        "dynasty": "宋",
        "collection_info": null
    },
    {
        "title": "杲禅师以岩头婆子话相问作偈以答",
        "author": "释妙总",
        "content": "一叶扁舟泛渺落，呈桡舞棹别宫商。\n云山海月都抛却，嬴得庄周蝶梦长。",
        "dynasty": "宋",
        "collection_info": null
    },
    {
        "title": "偈",
        "author": "释妙总",
        "content": "日日是好日，佛法世法尽周毕。\n不须特地觅幽玄，祇管钵盂两度湿。",
        "dynasty": "宋",
        "collection_info": null
    },
    {
        "title": "连珠池",
        "author": "严希孟",
        "content": "小桥通南浦，夹道桑榆绿。\n水绕若连珠，风传芰荷馥。",
        "dynasty": "宋",
        "collection_info": null
    },
    {
        "title": "寄题隐仙坡",
        "author": "王璹",
        "content": "有一仙翁号隐仙，要知□□又生贤。\n好将隐德无家意，贺□仙坡万古传。",
        "dynasty": "宋",
        "collection_info": null
    },
    {
        "title": "贺州作",
        "author": "毛衷",
        "content": "几年宦迹浪江湖，到此功名心已无。\n独上高楼翘首望，江郎山下白云孤。",
        "dynasty": "宋",
        "collection_info": null
    },
    {
        "title": "狱中寄酒友",
        "author": "颜几",
        "content": "龟不灵兮祸有胎，刀从林甫笑中来。\n忧惶囚繫二十日，辜负醺酣三百杯。\n病鹤虽甘低羽翼，罪龙尤很多望风雷。\n诸豪俱是知心友，谁遣尊罍向北开。",
        "dynasty": "宋",
        "collection_info": null
    },
    {
        "title": "句",
        "author": "颜几",
        "content": "白日尊中短，青山枕上高。",
        "dynasty": "宋",
        "collection_info": null
    },
    {
        "title": "老叟奉和枝孙仲潜佳作",
        "author": "刘衍",
        "content": "重兴古庙一新成，推福昭然□□诚。\n和气缮调□岁稔，嘉祥通化国风清。\n共夸□□明时盛，未算尧蓂按月荣。\n不独诗人讚功德，奏□朝治贺昇平。",
        "dynasty": "宋",
        "collection_info": null
    },
    {
        "title": "勉子",
        "author": "郑氏",
        "content": "夏日林间风，汝父心樊笼。\n冬寒一炉火，严凝我独坐。\n汝父为官逋，四海镇区区。\n别汝始经年，汝父鬓皤然。\n岁寒霜雪落，此景谁能觉。\n近闻汝知音，两补未入学。\n亲戚无常心，以此加轻薄。\n兄姊暗攒眉，父母非惊愕。\n知汝负天才，误失不为错。\n远远报汝知，旅怀保安乐。\n经史多贯串，德业加磨琢。\n交友用慎择，出处当执卓。\n京国繁华地，人心险丘壑。\n切切遵予言，勿为外物铄。\n文行天所佑，仙桂在掌握。\n衣锦归故乡，双亲乃欢跃。",
        "dynasty": "宋",
        "collection_info": null
    },
    {
        "title": "句",
        "author": "上官仲恭",
        "content": "君不见乔木参天独乐园，至今犹是温公宅。",
        "dynasty": "宋",
        "collection_info": null
    },
    {
        "title": "十二时颂  其一",
        "author": "释文准",
        "content": "鸡鸣丑，念佛起来懒开口。\n上楼敲磬两三声，惊散飞禽方丈后。",
        "dynasty": "宋",
        "collection_info": null
    },
    {
        "title": "十二时颂  其二",
        "author": "释文准",
        "content": "平旦寅，当人有道事须亲。\n不闻先圣有慈训，莫认狂痴作近邻。",
        "dynasty": "宋",
        "collection_info": null
    },
    {
        "title": "十二时颂  其三",
        "author": "释文准",
        "content": "日出卯，大道分明莫外讨。\n日月纵横在目前，逢原左右拈来草。",
        "dynasty": "宋",
        "collection_info": null
    },
    {
        "title": "十二时颂  其四",
        "author": "释文准",
        "content": "食时辰，更无一法可当情。\n千里出山云有色，一源投涧水无声。",
        "dynasty": "宋",
        "collection_info": null
    },
    {
        "title": "十二时颂  其五",
        "author": "释文准",
        "content": "禺中巳，龙象须观第一义。\n若向其中觅是非，见解何曾有李二。",
        "dynasty": "宋",
        "collection_info": null
    },
    {
        "title": "十二时颂  其六",
        "author": "释文准",
        "content": "日南午，理事相谙更相互。\n三门拈向灯笼头，休问他家觅归路。",
        "dynasty": "宋",
        "collection_info": null
    },
    {
        "title": "十二时颂  其七",
        "author": "释文准",
        "content": "日昳未，法身清浄绝方比。\n干坤遐迩尽东西，千山万山翠相倚。",
        "dynasty": "宋",
        "collection_info": null
    },
    {
        "title": "十二时颂  其八",
        "author": "释文准",
        "content": "晡时申，由来大道绝疏亲。\n阳和九月百花发，须信壶中别有春。",
        "dynasty": "宋",
        "collection_info": null
    },
    {
        "title": "十二时颂  其九",
        "author": "释文准",
        "content": "日入酉，凈室焚香孤坐久。\n忽然月上满东窗，照我床头瑞香斗。",
        "dynasty": "宋",
        "collection_info": null
    },
    {
        "title": "十二时颂  其一○",
        "author": "释文准",
        "content": "黄昏戌，楼上鸣钟已落日。\n行人旅店宿长途，花上游蜂罢采蜜。",
        "dynasty": "宋",
        "collection_info": null
    },
    {
        "title": "十二时颂  其一一",
        "author": "释文准",
        "content": "人定亥，老鼠此时正无碍。\n忽然灯灭寝堂前，床前咬我靸鞋袋。",
        "dynasty": "宋",
        "collection_info": null
    },
    {
        "title": "十二时颂  其一二",
        "author": "释文准",
        "content": "半夜子，梦裏分明被人使。\n连宵合药到天光，起来何处有白芷。",
        "dynasty": "宋",
        "collection_info": null
    },
    {
        "title": "偈十二首  其一",
        "author": "释文准",
        "content": "寒来暑往古今同，万别十差不碍空。\n昨夜铁牛头角露，满庭松栢撼秋风。",
        "dynasty": "宋",
        "collection_info": null
    },
    {
        "title": "偈十二首  其二",
        "author": "释文准",
        "content": "八月九月天，白露寒露节。\n门外在处山，秋风落黄叶。",
        "dynasty": "宋",
        "collection_info": null
    },
    {
        "title": "偈十二首  其三",
        "author": "释文准",
        "content": "夜雨敛重云，晓鸿鸣寥沈。\n可怜祖师意，头头都漏泄。",
        "dynasty": "宋",
        "collection_info": null
    },
    {
        "title": "偈十二首  其四",
        "author": "释文准",
        "content": "祖师关棙子，幽隐罕人知。\n不是悟心者，如何举向伊。",
        "dynasty": "宋",
        "collection_info": null
    },
    {
        "title": "偈十二首  其五",
        "author": "释文准",
        "content": "高吟大笑意猖狂，潘阆骑驴出故乡。\n惊起暮天沙上雁，海门斜去两三行。\n古人道，不看经，不念佛，看经念佛是何物。\n自从识得转经人，龙藏圣贤都一拂。",
        "dynasty": "宋",
        "collection_info": null
    },
    {
        "title": "偈十二首  其六",
        "author": "释文准",
        "content": "四月人家麦正收，连绵阴雨不能休。\n沿溪处处生深草，饱杀南泉水牯牛。",
        "dynasty": "宋",
        "collection_info": null
    },
    {
        "title": "偈十二首  其七",
        "author": "释文准",
        "content": "鸡鸣丑，三四五六七八九。\n象骨峰头木马嘶，新丰洞口石牛吼。\n山之前，水之后，吴道僧繇画不就。\n断头船子下南康，彷佛天明到湖口。",
        "dynasty": "宋",
        "collection_info": null
    },
    {
        "title": "偈十二首  其八",
        "author": "释文准",
        "content": "大道纵横，触事现成。\n云开日发，水绿山青。",
        "dynasty": "宋",
        "collection_info": null
    },
    {
        "title": "偈十二首  其九",
        "author": "释文准",
        "content": "钻真珠解玉板即易，看窟笼着楔却难。\n月色和云白，松声带露寒。",
        "dynasty": "宋",
        "collection_info": null
    },
    {
        "title": "偈十二首  其一○",
        "author": "释文准",
        "content": "八月中秋天凉，芙蓉花发题目禅房。\n老胡大道分明在，不必诸方问短长。\n短不是短，长不是长。\n短长不是处，是道非思量。\n思量不及，文彩愈彰。\n秋山兮秋云片片，秋江兮秋水洋洋。\n风悲兰社，天澹沧浪。\n欲言言不及，林下好商量。",
        "dynasty": "宋",
        "collection_info": null
    },
    {
        "title": "偈十二首  其一一",
        "author": "释文准",
        "content": "今朝腊月十五，切忌葛藤露布。\n者事直下分明，当处超佛越祖。\n便与么去，苦苦。\n寒山子能莽齿，十年归不得，忘却来时路。\n呵呵呵。",
        "dynasty": "宋",
        "collection_info": null
    },
    {
        "title": "偈十二首  其一二",
        "author": "释文准",
        "content": "天道运行，节气频更。\n五日为候，十日为旬。\n三十日为月，十二月为年。\n一日一日，因循因循。\n五九尽，又逢春。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释文准",
        "content": "老胡彻底老婆心，为阿难陀意转深。\n韩干马嘶青草渡，戴嵩牛卧绿杨阴。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释文准",
        "content": "我手佛手，十八十九。\n云散月明，痴人夜走。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释文准",
        "content": "我脚驴脚，放过一着。\n庞公笊篱，清平木杓。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释文准",
        "content": "人人生缘，北律南禅。\n道吾打鼓，华亭撑船。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释文准",
        "content": "之乎者也，衲僧鼻孔，大头向下。\n若也不会，问取东林王大姐。",
        "dynasty": "宋",
        "collection_info": null
    },
    {
        "title": "颂古五首  其六",
        "author": "释文准",
        "content": "行路难，行路难，最难难是过台山。\n唯有赵州公验正，昂头掉臂总闲闲。",
        "dynasty": "宋",
        "collection_info": null
    },
    {
        "title": "颂古五首  其七",
        "author": "释文准",
        "content": "好笑提婆达多，入捺落十小劫波。\n然得三禅妙乐，吹布毛须还鸟窼。",
        "dynasty": "宋",
        "collection_info": null
    },
    {
        "title": "送云侍者",
        "author": "释文准",
        "content": "鸟窼吹布毛，老婆为侍者。\n今古道虽同，宾峰不然也。\n二月三月时，和风满天下。\n是处百华开，远近山如画。\n歧路春禽喧，高岩春水泻。\n头头三昧门，虚明周大野。\n好箇真消息，书送汝归舍。\n衲僧末后句，嘘是何言欤。",
        "dynasty": "宋",
        "collection_info": null
    },
    {
        "title": "送利监收",
        "author": "释文准",
        "content": "开眼合眼，道契寰中。\n东行西行，禅非物外。\n大仰插锹叉手，靴裏动指头。\n南泉把鎌刈茅，谁人知此意。\n今也道不及古，僧僧解数满肚。\n但寻雪月风华，失却昔年活路。\n不能返照回光，法界毗卢全露。\n阿呵阿，笑倒利头陀，风前月下啰哩啰。\n深夜处分诸火客，你看甚么火色。",
        "dynasty": "宋",
        "collection_info": null
    },
    {
        "title": "自赞  其一",
        "author": "释文准",
        "content": "我若自赞，云居罗汉。\n我若自毁，无主饿鬼。\n赞之不欣，毁之不嗔。\n毁誉不动，东鲁西秦。",
        "dynasty": "宋",
        "collection_info": null
    },
    {
        "title": "自赞  其二",
        "author": "释文准",
        "content": "尔图我真，又求我赞。\n我真我赞，两重公案。\n家丑不外扬，己德不自谈。\n寄之以数，六九五十三。",
        "dynasty": "宋",
        "collection_info": null
    },
    {
        "title": "自赞  其三",
        "author": "释文准",
        "content": "我已是妄，尔更妄写。\n妄我妄写，两重虚假。\n欲传吾真，须泯见闻。\n声色不碍，相似十分。",
        "dynasty": "宋",
        "collection_info": null
    },
    {
        "title": "赠奇松头歌",
        "author": "释文准",
        "content": "种松道者道情孤，往箇茅庵事事无。\n屋内锄头三两柄，烟熏一隻醋葫芦。\n问渠禅，回首指山前。\n问渠道，戴箇篛笠去锄艹。\n再三再四再问渠，拍手呵呵笑欲倒。\n却言昔日老云门，参见睦州陈长老。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释文准",
        "content": "五九四十五，圣人作而万物睹。\n秦时𨍏轹钻头尖，汉祖殿前攀哙怒。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释文准",
        "content": "今朝腊月十，夜来天落雪。\n羣峰极目高低白，绿竹青松难辨别。\n必是来年蚕麦熟，张公李公皆忻悦。\n皆忻悦，鼓腹讴歌笑不彻。\n把得云箫缭乱吹，依稀有如杨柳枝。\n又不觉手之舞之，足之蹈之，左之右之。",
        "dynasty": "宋",
        "collection_info": null
    },
    {
        "title": "以偈问文准禅师",
        "author": "僧某",
        "content": "寒食因悲郭外春，墅田无处不伤神。\n林间垒垒添新冢，半是去年来哭人。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释梵言",
        "content": "吾心似秋月，碧潭清浩洁。\n无物堪比伦，教我如何说。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释梵言",
        "content": "一生二，二生三，遏捺不住，廓周沙界。\n德灵直上妙峰，善财却入楼阁。\n新妇骑驴阿家牵，山青水绿。\n桃华红，李华白，一尘一佛土，一叶一释迦。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释梵言",
        "content": "腊月二十日，一年将欲尽，万里未归人。\n门前残雪日轮消，室内红尘遣谁扫。",
        "dynasty": "宋",
        "collection_info": null
    },
    {
        "title": "颂古九首  其一",
        "author": "释梵言",
        "content": "赵州老，对面人难晓。\n一归何处，青州布袄。\n金银琉璃，砗磲玛瑙。",
        "dynasty": "宋",
        "collection_info": null
    },
    {
        "title": "颂古九首  其二",
        "author": "释梵言",
        "content": "春风二月半，桃华红烂熳。\n灵云到处逢，衲僧着眼看。\n看，看，短棹孤舟，谁居彼岸。",
        "dynasty": "宋",
        "collection_info": null
    },
    {
        "title": "颂古九首  其三",
        "author": "释梵言",
        "content": "田中插锹，床上推枕。\n千手千眼，不审不审。",
        "dynasty": "宋",
        "collection_info": null
    },
    {
        "title": "颂古九首  其四",
        "author": "释梵言",
        "content": "风云会合又相期，觌面难明第一机。\n霹雳一声天地迥，西河师子却生儿。",
        "dynasty": "宋",
        "collection_info": null
    },
    {
        "title": "颂古九首  其五",
        "author": "释梵言",
        "content": "庭前柏树子，不是祖师心。\n莫执一时见，便忘千古音。",
        "dynasty": "宋",
        "collection_info": null
    },
    {
        "title": "颂古九首  其六",
        "author": "释梵言",
        "content": "汗马功劳要立身，将军一等扫边尘。\n全身只待英雄士，不遇英雄愁杀人。",
        "dynasty": "宋",
        "collection_info": null
    },
    {
        "title": "颂古九首  其七",
        "author": "释梵言",
        "content": "查渡湖南涉路歧，云门不惜两茎眉。\n万古碧潭空界月，再三捞摝始应知。",
        "dynasty": "宋",
        "collection_info": null
    },
    {
        "title": "颂古九首  其八",
        "author": "释梵言",
        "content": "仰之弥高，钻之弥固。\n昭昭明明，如藤倚树。\n大笑呵呵夸白牛，碧云缭绕无寻处。",
        "dynasty": "宋",
        "collection_info": null
    },
    {
        "title": "颂古九首  其九",
        "author": "释梵言",
        "content": "当日临崖看浒眼，至今观水忆南泉。\n赵州头戴草鞋去，渔翁腰带好牵船。",
        "dynasty": "宋",
        "collection_info": null
    },
    {
        "title": "张提举到山有作",
        "author": "释梵言",
        "content": "清世朝贤难会面，岩堂语道霜风扇。\n借问何时出帝乡，笑云西蜀乌头贱。\n阿呵阿，谁人荐裴相。\n当年典豫章，不惜眉毛又相见。",
        "dynasty": "宋",
        "collection_info": null
    },
    {
        "title": "送务绅禅者分卫歌",
        "author": "释梵言",
        "content": "豁灵明，开正道，脱却多年骯臭破布袄。\n顶门一札，眼睛便定动，如今识得无能老天。\n真智现，非作造，卷衲携筇下云峤。\n直去庐陵化有缘，万户千门须徧到。\n禾山鼓，清平调，俯仰顺从心一照。\n那边若遇本色人，点着皆知妙不妙。\n子莫学，石头老，书信不通行太早。\n得箇清源鈯斧儿，南台石上锄荒草。",
        "dynasty": "宋",
        "collection_info": null
    },
    {
        "title": "示昙清侍者牧牛歌",
        "author": "释梵言",
        "content": "侬家牧箇白牛，年来可纵可收。\n不用鼻头絭索，任渠放荡林丘。\n风清月莹，踪迹难俦。\n香严鞭杖，巩放绳头，跨入白云深处游。\n直得通身无影象，时吹木笛有来由。\n小牛儿，莫容易，浅草平田且随意。\n勿令逐队上高坡，筋力未能登崄巇。\n傍水依山养，令头角完备。\n叱，岂不见貍奴白牯解作师子游戏。",
        "dynasty": "宋",
        "collection_info": null
    },
    {
        "title": "偈",
        "author": "释善资",
        "content": "诸方五日一参，寿宁日日升座。\n莫怪重说偈言，过在西来达磨。\n上士处处逢渠，后学时时蹉过。",
        "dynasty": "宋",
        "collection_info": null
    },
    {
        "title": "偈",
        "author": "释本",
        "content": "五峰家风，南北西东。\n要用便用，以橛钉空。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释进英",
        "content": "报慈有一公案，诸方未曾结断。\n幸遇改旦拈出，各请高着眼看。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释进英",
        "content": "与么上来，猛虎出林。\n与么下去，惊蛇入草。\n不上不下，日轮杲杲。\n潇潇江水碧溶溶，出门便是长安道。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释进英",
        "content": "三世一切佛，同入这窼窟。\n衲僧唤作辽天鹘。",
        "dynasty": "宋",
        "collection_info": null
    },
    {
        "title": "偈",
        "author": "释静",
        "content": "声前认得，已涉廉纤。\n句下承当，犹为钝汉。\n电光石火，尚在迟疑。\n点着不来，横尸万里。",
        "dynasty": "宋",
        "collection_info": null
    },
    {
        "title": "唐处厚邀同欧阳元老彭志南游金銮寺",
        "author": "吴则礼",
        "content": "秋老万木脱，浮云暮连空。\n落景不可挽，冥冥有飞鸿。\n偶与二三友，返辔释子宫。\n幽事固可喜，逸兴殊未穷。\n更期霜华陨，黄菊开旧丛。\n浊醪倘可载，浩歌凌西风。",
        "dynasty": "宋",
        "collection_info": null
    },
    {
        "title": "春事",
        "author": "吴则礼",
        "content": "春事岂堪论，桃花遽如许。\n薄暮短墻头，已作迴风舞。\n翛然断经过，睡足南窗雨。\n幽梦与谁言，迢递堕三楚。",
        "dynasty": "宋",
        "collection_info": null
    },
    {
        "title": "送曾公卷之汶阳",
        "author": "吴则礼",
        "content": "投策上前坂，薄暮寒云滋。\n华毂不可停，奈此长相思。\n鴈影正疾逝，马鸣一何悲。\n归期无淹留，黄花殊未衰。",
        "dynasty": "宋",
        "collection_info": null
    },
    {
        "title": "次韩子苍韵",
        "author": "吴则礼",
        "content": "一丘当快营，五车要尽捐。\n宿昔有足欣，卿去我欲眠。\n层层江上峰，颇欲穷其巅。\n谁令雨冥冥，復作雷填填。\n不读离骚经，罢参祖师禅。\n独奈执热何，西南有寒泉。",
        "dynasty": "宋",
        "collection_info": null
    },
    {
        "title": "次沈坦之简周开祖韵",
        "author": "吴则礼",
        "content": "老夫藜糁债，宿昔圭窦姿。\n人或谓丑拙，侬亦自笑之。\n沈侯江左士，端肯相携持。\n即时一杯酒，到手慎莫迟。",
        "dynasty": "宋",
        "collection_info": null
    },
    {
        "title": "无着以东坡西湖观月听琴诗示予因次韵",
        "author": "吴则礼",
        "content": "白月在湖底，脱冠睇微云。\n从来雍门恨，世上惟有君。\n往时东坡老，为子持一樽。\n东坡只饭豆，未办汁滓醺。\n独爱三昩语，昵昵出断纹。\n东坡拍手笑，俗耳曾不闻。\n延州亦穷相，坐睡徒昏昏。\n都梁固高彻，淮水元自浑。",
        "dynasty": "宋",
        "collection_info": null
    },
    {
        "title": "再用前韵",
        "author": "吴则礼",
        "content": "玉涧安在哉，注目匡山云。\n都梁有奇特，渠自能挽君。\n伏雌端可烹，岂惟酒盈樽。\n老子堪料理，枯肠为之醺。\n奕奕弦上语，大似机中纹。\n白头得胜妙，叹咤初未闻。\n更弹醉翁操，洗我蒲团昏。\n且復瀹龙焙，谁言淮水浑。",
        "dynasty": "宋",
        "collection_info": null
    },
    {
        "title": "次子仁赠永翁韵",
        "author": "吴则礼",
        "content": "脱我头上巾，星星復种种。\n聊欲对可人，洗此尘事冗。\n归受一大钱，知渠笑刘宠。\n且当浇渴心，长江岌翻动。\n办君诸方脚，拟寻小有洞。\n黄帽与青鞋，甘作五湖梦。\n鸿飞强冥冥，姑以白眼送。\n儿辈无足论，急流未为勇。",
        "dynasty": "宋",
        "collection_info": null
    },
    {
        "title": "次寄绿莎翁韵",
        "author": "吴则礼",
        "content": "剧谈要且置，麈尾宁用长。\n从来一大事，吾曹可称量。\n世上有何好，投身净名坊。\n老夫百不如，摩腹鱼稻乡。\n缅怀眼中人，跛跛岂易忘。\n尚欲投羽扇，无心问糟床。\n端笑说拍浮，畴昔取腐肠。",
        "dynasty": "宋",
        "collection_info": null
    },
    {
        "title": "次坦之韵",
        "author": "吴则礼",
        "content": "隐侯天下士，早从北山游。\n至今华屋处，泪眦婴西州。\n予实老且病，闻螘类鬬牛。\n力不任毛颕，况能佩吴鈎。\n虫鸣夜復久，试起商声讴。\n姑置铁如意，珊瑚为君投。",
        "dynasty": "宋",
        "collection_info": null
    },
    {
        "title": "九日过宋遇雨呈曾元矩并先寄吕少冯",
        "author": "吴则礼",
        "content": "黄菊湿不鲜，白鴈寒更哀。\n何由穿雨屐，一登宋王台。\n眷予良友生，南山安在哉。\n行将北湖鬓，投老照清淮。",
        "dynasty": "宋",
        "collection_info": null
    },
    {
        "title": "向赵圣源请赋云壑诗会余东去西来匆匆不暇今追寄之",
        "author": "吴则礼",
        "content": "王孙我辈人，着身一云壑。\n五斗炊官仓，糟丘初不恶。\n天公亦好奇，与着寻山屫。\n大笑杜陵翁，不嗔驴失脚。\n一来看都梁，几见胡鴈泊。\n我昔边头归，淮南秋水落。\n白鱼能许肥，宿昔鲙叶薄。\n枨香已思侬，吴虀真可作。\n谁言会面初，晤语如有昨。\n丹青可尽年，此事要商略。",
        "dynasty": "宋",
        "collection_info": null
    },
    {
        "title": "窥园",
        "author": "吴则礼",
        "content": "白露几时下，凉秋晚萧萧。\n已辞尾涏涏，况復声咬咬。\n捉麈坐清樾，扶藜经短桥。\n云边有鸣鴈，过去不可招。",
        "dynasty": "宋",
        "collection_info": null
    },
    {
        "title": "露坐",
        "author": "吴则礼",
        "content": "纤云卷穷秋，天宇凈如洗。\n轻飈入高梧，筞筞鸣不已。\n浩歌步前楹，俛仰多可喜。\n晖夜如相亲，辉辉过书几。",
        "dynasty": "宋",
        "collection_info": null
    },
    {
        "title": "简鲍钦止",
        "author": "吴则礼",
        "content": "剧谈解人颐，湖海鲍工部。\n端能于口前，截断第二句。\n瘦藤寻上方，住此鼓钟暮。\n快办呼酒尊，梅花已无数。",
        "dynasty": "宋",
        "collection_info": null
    },
    {
        "title": "过开宝谒田端彦",
        "author": "吴则礼",
        "content": "翛然策羸马，偶造释子居。\n欣与遯世士，共阅瞿昙书。\n脱屐弄清泚，曲肱翳扶疏。\n鸟起短笻外，钟鸣幽梦余。\n高论信绝俗，磊落包六虚。\n万古纔一瞬，天地真蘧庐。\n逸兴殊未已，恨彼白日徂。\n讵觉厌尘滓，徜徉方自娱。",
        "dynasty": "宋",
        "collection_info": null
    },
    {
        "title": "观贾表之猎",
        "author": "吴则礼",
        "content": "轩轩大鹰脑，落落饥鹘拳。\n忽张六翮去，势拉淮南天。\n贾侯实老俊，文字初着鞭。\n平生坐高飞，孤吟饯流年。\n收身事鞍马，未爱冕有蝉。\n归来对名妾，含笑脱两鞬。\n能復饭斗米，白眼捉彘肩。\n玩世今种种，掉头羞乞怜。\n侬也饱忧患，惯视跕跕鸢。\n浇寒一杯足，撑肠谢三鳣。\n惟乐不可过，快臂乌号还。\n径横铁如意，露顶催烹鲜。",
        "dynasty": "宋",
        "collection_info": null
    },
    {
        "title": "遣兴  其一",
        "author": "吴则礼",
        "content": "放船秋正佳，日落鴈噭初。\n晨炊傥无米，宁寻谢胡奴。\n督邮端可挥，从事良欲呼。\n大是陶渊明，且还读我书。",
        "dynasty": "宋",
        "collection_info": null
    },
    {
        "title": "遣兴  其二",
        "author": "吴则礼",
        "content": "鲜鲜黄金花，种种白髪人。\n晚岁色不改，宿昔情相亲。\n浪因五斗米，愧此流转身。\n我辈有能事，大笑非伯伦。",
        "dynasty": "宋",
        "collection_info": null
    },
    {
        "title": "离淮南寄公卷",
        "author": "吴则礼",
        "content": "船头看淮南，去入莲芡海。\n九年穷不死，鱼鸟怪我在。\n昨日别友人，鬓髪忽已改。\n溥溥白露多，初湿柁楼背。",
        "dynasty": "宋",
        "collection_info": null
    },
    {
        "title": "良辰",
        "author": "吴则礼",
        "content": "良辰入奇怀，端欲挽我行。\n幽花迎人笑，欣然媚柴荆。\n春醪处处佳，姑泻浊与清。\n好鸟何许来，日暮独一鸣。\n江山雨新洗，坐使老眼明。\n天公喑鹁鸪，要作烂熳晴。\n平生木上坐，莫逆惟有卿。\n归寻茅三间，遥取乌几凭。\n长腰雪不如，付兹腹彭亨。\n短蔬胜肥肉，甘哉北湖羮。\n一饱便可足，此外岂所营。\n莫语儿子辈，吾侪宁要名。",
        "dynasty": "宋",
        "collection_info": null
    },
    {
        "title": "寄欧阳元老",
        "author": "吴则礼",
        "content": "耿耿坐不寐，浩歌睇流云。\n寒商动清夜，落木何纷纷。\n幽闺纳华月，宴几停余熏。\n聊復饮兰露，无因持寄君。",
        "dynasty": "宋",
        "collection_info": null
    },
    {
        "title": "悠然阁",
        "author": "吴则礼",
        "content": "吏抱簿书去，聊兹驻屏星。\n亦復唤名酒，脱巾姑细倾。\n慎勿闭我门，要着屐齿痕。\n悠然见南山，畴昔初不言。",
        "dynasty": "宋",
        "collection_info": null
    },
    {
        "title": "将至泗上微雪快晴",
        "author": "吴则礼",
        "content": "僧伽怜我来，娱我六出英。\n又復忧我寒，迎我以好晴。\n何以谢僧伽，汲水添净缾。",
        "dynasty": "宋",
        "collection_info": null
    },
    {
        "title": "赠泗州杨吉老",
        "author": "吴则礼",
        "content": "先生箇中人，百骸一破甑。\n端憎屐满门，姑现维摩病。\n枕边黄帝书，大笑医多卢。\n酬对虽种种，而我初如如。\n要吃十方饭，不担丛林板。\n久入无碍禅，遂具通身眼。\n客来据胡床，唤婢传酒觞。\n深藏世谛舌，浩歌看屋梁。\n孔兄掉头去，宁復挽渠住。\n未办作痴儿，户枢以铁铸。",
        "dynasty": "宋",
        "collection_info": null
    },
    {
        "title": "发龟山先寄少冯亢之",
        "author": "吴则礼",
        "content": "贴贴淮不动，翻翻雁能鸣。\n强垂投老鬓，又过盱眙城。\n僧伽饱知我，大小身后名。\n快作鼓考考，要听随堂声。\n都梁吕少冯，维吾佳友生。\n更招虞仲子，共看金盆倾。",
        "dynasty": "宋",
        "collection_info": null
    },
    {
        "title": "泗州南山赠吕少冯",
        "author": "吴则礼",
        "content": "跛跛践危磴，行行把长萝。\n拊兹都梁岑，睨彼淮水波。\n花木春妩丽，杖屦吾蹉跎。\n辇毂端不远，舟檝今如何。\n寒泉聚阴窦，落景输阳坡。\n求羣有颉颃，捉臂无诋诃。\n峰峦会撩客，腰脚强作魔。\n送眺吴楚迥，遐想江湖多。\n情亲故人健，齿脱老语讹。\n拍手苍翠上，一笑忘负痾。",
        "dynasty": "宋",
        "collection_info": null
    },
    {
        "title": "朱泾寺",
        "author": "吴则礼",
        "content": "冀马日驰突，无地制奔放。\n来争天东南，束手莫与抗。\n我航指四百，去之迷所向。\n十里望云屋，远意属昆阆。\n尺五跬步天，丈六欢喜相。\n更参船子师，稽首问无恙。\n平生客江湖，半世狎烟浪。\n渔监选常登，钓尹职不旷。\n此手误遮日，久矣翳尘妄。\n愿师赐金篦，试与开眼障。",
        "dynasty": "宋",
        "collection_info": null
    },
    {
        "title": "登太行",
        "author": "吴则礼",
        "content": "君看太行高，历井安足道。\n回头看禹门，砥柱一何小。\n歇鞍坐苍崖，九地俯飞鸟。\n瑰诡平生无，摧车亦復好。\n白辉作许奇，梁宋红未了。\n兀然流转躯，甘与君王老。",
        "dynasty": "宋",
        "collection_info": null
    },
    {
        "title": "过紫岩寺",
        "author": "吴则礼",
        "content": "初辞戎马边，绀宇忽如此。\n突兀青峦几，故作岩谷紫。\n三年梦招提，一笑来脱屣。\n天怜乘障归，劳之以奇诡。\n门前古涧流，甘滑无与比。\n衲僧初不知，中有曹溪水。",
        "dynasty": "宋",
        "collection_info": null
    },
    {
        "title": "得黄济川书",
        "author": "吴则礼",
        "content": "荆南黄济川，少小但两屐。\n长大身转穷，四壁只么立。\n书来可怜人，苦说遥相忆。\n儿辈满眼前，吾髪何由黑。\n几时打僧包，为子去得得。\n要论十年梦，已復话畴昔。",
        "dynasty": "宋",
        "collection_info": null
    },
    {
        "title": "至楚约诸人饭而圣功不来翌旦乃见过",
        "author": "吴则礼",
        "content": "前身坐衲僧，积此葵苋债。\n今朝偶烹鲜，居士辄破戒。\n摩挲羁臣腹，商略九州大。\n平生折脚铛，箇裏有妙解。\n关郎作底忙，使我一长喟。\n明发得得来，犹较些子在。",
        "dynasty": "宋",
        "collection_info": null
    },
    {
        "title": "法云期曾存之不至",
        "author": "吴则礼",
        "content": "解鞍就尘榻，聊与幽人期。\n寒花受微雨，清香散前墀。\n箯舆杳不来，坐恨白日迟。\n茗瓯无復共，何以慰相思。",
        "dynasty": "宋",
        "collection_info": null
    },
    {
        "title": "木平像吾友宣老所藏宣示寂久矣余因归朱方遇其徒慈俊乞得之喜而作此",
        "author": "吴则礼",
        "content": "布袜元不破，霜雪遮头颅。\n政自要老丑，肯剃颔底鬚。\n经卷聊关身，帐座种种无。\n安用古铜缾，捉以高鼻奴。\n草鞋挂龙床，九州一蚍蜉。\n如何是木平，初落斤斧欤。\n庞眉宣道人，缅想骨已枯。\n旧炊玉粒饭，洗钵独我呼。\n跛跛迁臣归，饥面黧且癯。\n至今说法处，井索纒辘轳。\n唐时李卫公，铸铁为浮图。\n此塔有坏灭，是事端弗渝。",
        "dynasty": "宋",
        "collection_info": null
    },
    {
        "title": "北湖",
        "author": "吴则礼",
        "content": "北湖真大痴，丑拙人共憎。\n宿昔有鼻孔，不穿牯牛绳。\n亭亭僧伽塔，要以两脚登。\n折腰怕督邮，此事岂吾能。",
        "dynasty": "宋",
        "collection_info": null
    },
    {
        "title": "赠赵圣源",
        "author": "吴则礼",
        "content": "北湖河西来，繫船清洛尾。\n老眼便许奇，日日南山紫。\n脱身戎马间，见此佳公子。\n手捉有锦嚢，胡床教脱屣。\n剧谈倚蒲团，胜处辄启齿。\n非关偶追寻，臭味有相似。\n不知官如何，但说丘壑事。\n俗子初未侵，唤醒云壑睡。\n古图开巨然，茗椀同料理。\n落日望长空，西风鴈行起。",
        "dynasty": "宋",
        "collection_info": null
    },
    {
        "title": "赠王子和",
        "author": "吴则礼",
        "content": "二年紫塞头，日日思都梁。\n归来向清淮，白鱼初饱霜。\n走马脱辔头，搴旗向沙场。\n不如把蟹螯，欹帽呼酒觞。\n要听阿燕歌，颓然倚胡床。\n姮娥一笑粲，韵此九月凉。\n缅怀去从军，隻影天一方。\n谁令投老梦，犹咤登太行。\n采采东篱花，其香何扬扬。\n昭华唤惊鸾，玉支况在傍。\n自惭老不解，着句说小粧。\n独知折齿屐，尚可追二王。",
        "dynasty": "宋",
        "collection_info": null
    },
    {
        "title": "赠董无求",
        "author": "吴则礼",
        "content": "董侯湖海俊，短小精悍姿。\n梁园固多士，末至独好辞。\n相逢要作语，老语竟不奇。\n饱知匡鼎来，我曹无说诗。",
        "dynasty": "宋",
        "collection_info": null
    },
    {
        "title": "赠夷白介然",
        "author": "吴则礼",
        "content": "顷游古新秦，打包过黄河。\n跛跛登摧车，白髪仍荷戈。\n行人十七八，儿女载骆駞。\n戍鼓已断肠，况乃有边歌。\n归来见二老，坏衲夙昔磨。\n举头僧伽塔，便如到补陀。\n软语作许甘，耄矣所得多。\n随堂一钵饭，扪腹端无他。\n度淮太早生，船鼓将鸣鼍。\n且置茶铛事，谁独相诋诃。",
        "dynasty": "宋",
        "collection_info": null
    },
    {
        "title": "再至山阳",
        "author": "吴则礼",
        "content": "北湖锥也无，四海一儿子。\n此生吾知之，不过老病死。\n五斗一强谋，要饱聊尔耳。\n秃髪犹读书，尽胜种种事。\n初解行脚包，问讯长淮水。\n端欲洗枯肠，相见辄欢喜。\n将借官屋居，聊復置床几。\n更煮楚州糜，尚欠淮南睡。\n手中楞严经，咀嚼真有味。\n姑降老鼻雷，岂復论字义。",
        "dynasty": "宋",
        "collection_info": null
    },
    {
        "title": "田不伐遗披云图",
        "author": "吴则礼",
        "content": "田郎具眼人，会遣披云啸。\n翱也未绝参，俨公初不笑。\n聊须论翰墨，宁数金粟妙。\n全体已见前，大是顶门窍。",
        "dynasty": "宋",
        "collection_info": null
    },
    {
        "title": "过欧阳元老草堂",
        "author": "吴则礼",
        "content": "知子廊庙器，诛茅楚江边。\n缅怀靖节意，心远地自偏。\n绿髪走关塞，蹭蹬成华颠。\n老益抱孤操，冥鸿正翩翩。\n草堂足幽趣，茗饮共留连。\n新诗出锦囊，火齐堆我前。\n芙蕖颇秀发，灼灼初争妍。\n解衣俯方塘，泼泼鲔与鳣。\n屋角升赤日，长空随飞鸢。\n羽扇无停挥，聒耳惮鸣蝉。\n蛮簟敷龙牙，曲肱偶欹眠。\n轻风洒梁栋，爽气回九天。\n壁间湖滩图，百仞悬惊泉。\n讵復畏执热，况若闻潺湲。\n时延遯世人，坐鼓薫风絃。\n得意委万类，高轶象帝先。\n惟兹霜露零，黄菊输金钿。\n白眼望河汉，云收月娟娟。\n浊酒可消忧，况乃数击鲜。\n聊持鱼枕蕉，脱屣秋水壖。\n商略周八极，落落遗简编。\n谁言厌羁旅，便欲终残年。",
        "dynasty": "宋",
        "collection_info": null
    },
    {
        "title": "元老见过因诵新诗",
        "author": "吴则礼",
        "content": "西风动湖海，木落蓬户幽。\n稍回长者车，聊以销我忧。\n脱巾哦新诗，爽气凌高秋。\n萧然漂转余，文字慵雕锼。\n老骥语尤壮，屹屹孰与俦。\n一笑曾莫逆，未觉悲淹留。\n岁晚余稉稻，呼儿具肴羞。\n蔬畦绿可撷，浊酒供献酬。\n平生山林姿，绝意宫锦裘。\n黄鸡忽登俎，岂羡烹全牛。\n念昔佐帷幄，饮甘佩吴鈎。\n沧波会入手，此事非人谋。\n羲和驱白日，疾游无停辀。\n散髪倚前槛，江天云自愁。",
        "dynasty": "宋",
        "collection_info": null
    },
    {
        "title": "买菊",
        "author": "吴则礼",
        "content": "偶烦孔方兄，聘此高妙姿。\n粲然顾我笑，佳哉今何时。\n维摩初不病，坐获大奇胜。\n便拈楖栗来，祖师有律令。",
        "dynasty": "宋",
        "collection_info": null
    },
    {
        "title": "移菊",
        "author": "吴则礼",
        "content": "爱此秋气凉，捐书坐北户。\n黄花手自栽，开花忽无数。\n朔风吹寒云，色映茅檐暮。\n起立伫幽香，泥衣有零露。\n旋移霜中花，娱此羁旅人。\n白髮图一笑，天公初不嗔。\n平生饱参鼻，宿昔应供身。\n老大无所着，幽花如绝伦。\n胜处那可已，聊復运意根。\n漉彼汁滓酒，浇兹葵苋唇。\n凭君办好语，与招江海魂。\n端欲道逸想，缅焉难具论。",
        "dynasty": "宋",
        "collection_info": null
    },
    {
        "title": "读德操诗文",
        "author": "吴则礼",
        "content": "平生饶德操，饱读世上书。\n坐断诸方舌，脊梁侬不如。\n去耕邓州田，要作青鞋钱。\n忽然骑圣僧，我子真天然。\n胸中姑一吐，戏说无义语。\n端有本分椎，莫打老师鼓。",
        "dynasty": "宋",
        "collection_info": null
    },
    {
        "title": "王和鼎石铫甚佳以诗丐之",
        "author": "吴则礼",
        "content": "枵腹强自满，日爱几合陈。\n豆粥咄嗟办，岂是吾曹人。\n故应彭亨腹，称此病痩身。\n君从东海来，便便作云根。\n我有紫玉璧，气压连城珍。\n要渠作蟹眼，一洗胸次尘。\n王郎实好奇，宿昔饱幽事。\n莫逆无与畴，端以同臭味。",
        "dynasty": "宋",
        "collection_info": null
    },
    {
        "title": "即事",
        "author": "吴则礼",
        "content": "子规日日啼，凋我两鬓毛。\n邻家洗瓮盎，渐欲见浊醪。\n饱闻荆江边，古柳繫酒船。\n沙头昨夜梦，一笑水浮天。",
        "dynasty": "宋",
        "collection_info": null
    },
    {
        "title": "少冯约同赵伯山饮赠伯山",
        "author": "吴则礼",
        "content": "顷闻赵伯山，亦復哦其诗。\n今者得会面，真能解人颐。\n往时黄宜州，句法天下奇。\n平生老婆相，不救枯肠饥。\n或架屋下屋，辛苦仅得皮。\n君看赵伯山，独将圣僧骑。\n维舟都梁岸，捉手那復疑。\n欢然悦情话，似有宿昔期。\n吾友吕少冯，办此一笑嬉。\n莫论夜如何，明发当语谁。",
        "dynasty": "宋",
        "collection_info": null
    },
    {
        "title": "招李汉臣饮与汉臣别九年相视癯然各已翁矣",
        "author": "吴则礼",
        "content": "平生三毛尔，鬓髪眉与鬚。\n奈何忽霜雪，星星欲无余。\n手中木上座，枯槁正类渠。\n而我方两忘，隐几者谁欤。\n是身那有坚，寝饭姑如如。\n旧持祖师令，似守商君书。\n老夫亦耄矣，戒律今全除。\n惟兹笑及嗔，二法元不殊。\n独当招故人，浊酒满眼沽。\n非徒洗离羣，且復浇索居。\n白鱼良已佳，黄菊端未疏。\n肯来共情话，宁辞办篮舆。",
        "dynasty": "宋",
        "collection_info": null
    },
    {
        "title": "比以补陀刻寄少冯有诗復答之并示杨吉老释介然",
        "author": "吴则礼",
        "content": "我以无作语，刊彼月面背。\n遣似吕南山，未要余子会。\n平生太玄雄，犹有一语在。\n只怜粥饭和，已復不惊怪。",
        "dynasty": "宋",
        "collection_info": null
    },
    {
        "title": "送觉老住鹿门",
        "author": "吴则礼",
        "content": "平生作许奇，三匝绕茅舍。\n白髪右掖门，朝参随万马。\n觉也铁脊梁，儿子笑诸方。\n时时容子美，来过赞公房。\n袖书仆射府，打包鹿门去。\n独有田恊律，知渠逸羣句。\n余方在泥滓，妄意水传器。\n他年着行纒，一钵有能事。",
        "dynasty": "宋",
        "collection_info": null
    },
    {
        "title": "入汴示垧",
        "author": "吴则礼",
        "content": "前年泝洛水，杨花白如毡。\n今年泝洛水，青青未三眠。\n犹吃嵩福饭，强寻梁宋船。\n一笑真自喜，蒲团媚癯仙。",
        "dynasty": "宋",
        "collection_info": null
    },
    {
        "title": "怀妙老",
        "author": "吴则礼",
        "content": "屋头风雨交，唤此耋老梦。\n粥鱼腹遽鸣，来作枕中供。\n底处有可人，斋钵是日用。\n时时要同盘，穿雪菜甲动。",
        "dynasty": "宋",
        "collection_info": null
    },
    {
        "title": "代书寄凈明道人",
        "author": "吴则礼",
        "content": "凈明端可人，日用一僧钵。\n觅句殊未休，平生箇中活。\n眷我梁宋游，茗椀屡浇泼。\n淮南霜露寒，转柁何由达。",
        "dynasty": "宋",
        "collection_info": null
    },
    {
        "title": "寄印老并招壁公",
        "author": "吴则礼",
        "content": "半生阿印奇，不作俗子见。\n罢说北固禅，去吃长芦饭。\n堂中壁道人，大是一好汉。\n遣意有或来，谁云可招唤。",
        "dynasty": "宋",
        "collection_info": null
    },
    {
        "title": "永城道中",
        "author": "吴则礼",
        "content": "聊挟儒生书，更打衲子包。\n五斗亦何直，老夫今二毛。\n道边霜鬓翁，煮茗浇我劳。\n大笑陶渊明，罢官缘折腰。\n奴辈不解事，叹息腹屡枵。\n归来买大甑，炊饭谢汝曹。",
        "dynasty": "宋",
        "collection_info": null
    },
    {
        "title": "闲居",
        "author": "吴则礼",
        "content": "阿堵安用多，十年着一冠。\n且作楚州梦，从人憎鼻鼾。\n柴桑闲居诗，读罢始永叹。\n鸧鹒几时鸣，眷此春事阑。\n何以韵今日，朱丝发清弹。\n大部华严经，字字要饱观。\n鞭笋真肥白，媚我晨炊盘。\n小君孟德耀，老夫梁伯鸾。\n端须如庞公，妻儿坐团栾。\n好作竹漉篱，未忧终岁餐。\n浓煎饭后茶，箇中良可安。\n宿昔逸羣句，慰渠举似看。",
        "dynasty": "宋",
        "collection_info": null
    },
    {
        "title": "岩斋",
        "author": "吴则礼",
        "content": "从来谢幼舆，宜置丘壑中。\n虎头有妙理，谁谓毛颕工。\n崎崎磊磊间，聊復着此翁。\n平生乌皮几，不与儿曹同。",
        "dynasty": "宋",
        "collection_info": null
    },
    {
        "title": "鲁侯以上巳日宴高阳偶成长句",
        "author": "吴则礼",
        "content": "罗帏绣箔凌苍穹，扬飞白雪初蒙蒙。\n云收海面吐朝日，渐射碧瓦光曈昽。\n聊停隼旆驻双节，琥珀潋滟黄金钟。\n雏莺乳燕弄清昼，幽香薄暮飘残红。\n游丝芳草入望眼，天低旅鴈鸣嗈嗈。\n溪深涨渌浮画栋，雨余山色虚无中。\n修眉翠袖倚长笛，五马矫首嘶春风。\n轻烟漠漠暝兰檝，鸥鸟静不惊笙镛。\n玉堂念昔掌帝制，文彩讵独如醉翁。\n夜听宫漏对莲烛，突兀万卷蟠心胸。\n雄辞妙语委椽笔，波涛汹汹来何穷。\n法严义古跨两汉，磊落未许盘诰工。\n晚握铜鱼坐虎帐，锦衣铁骑悬刀弓。\n熊罴俯仰随杖屦，棘门覇上真儿童。\n葛巾羽扇姑自适，指麾俎豆威羌戎。\n饮酣隐几骋谈辩，逸气凛凛侔铦锋。\n毡裘辫髪岂足数，终使万物归埏镕。\n塞垣佳景寄新咏，璀璨千丈垂晴虹。\n章江倦客谩叹息，转徙八极犹孤蓬。\n登临暂喜脱人境，安得健翮超寒空。",
        "dynasty": "宋",
        "collection_info": null
    },
    {
        "title": "二疏遗荣图",
        "author": "吴则礼",
        "content": "饱闻畴昔设供帐，祖道都门车百两。\n脱冠着屐良有人，五鼎一毛真迈往。\n彭泽县令亦胜流，径捐五斗因督邮。\n着书颇復恨枯槁，臭味绝知殊二老。\n龙眠一世论丹青，不数辋川王右丞。\n丹青之引诚落寞，世上只今无少陵。\n二疏妙致不可孤，昔人亦作二疏图。\n龙眠捉笔守圭窦，儿辈亦復知广受。\n昔人独能图二疏，图以韵语至今无。\n丹青之引有句眼，昨者少陵今隐居。\n龙眠平生有妙思，笔如周商钟鼎字。\n二疏之迹定不磨，照人真若前日事。",
        "dynasty": "宋",
        "collection_info": null
    },
    {
        "title": "寄尚志",
        "author": "吴则礼",
        "content": "孤城惨淡临寒水，战马不收眠陇底。\n戍鼓吹角夜迢迢，霜月徘徊梦惊起。\n遥知横槊兴方新，绿入沙塲细草春。\n憔悴谁怜苏季子，貂裘空復敝黄尘。",
        "dynasty": "宋",
        "collection_info": null
    },
    {
        "title": "寄韩子苍",
        "author": "吴则礼",
        "content": "忍饥彻困聊上书，世故如许可復耐。\n孔兄有底唤不来，人意政缘俗物败。\n撑肠一钵十方糜，要是坚持衲僧戒。\n失身文字因果中，黄髪犹还毛颕债。",
        "dynasty": "宋",
        "collection_info": null
    },
    {
        "title": "寄天牖元翰",
        "author": "吴则礼",
        "content": "嗷嗷沙碛鴈鸣初，淮南已復怜春余。\n梅边白云莫谩好，桃底红雨嗟何如。\n今者无端近戎马，远方不復呼篮舆。\n江头也有东桥竹，作报独少将军书。",
        "dynasty": "宋",
        "collection_info": null
    },
    {
        "title": "田不伐玉磬歌",
        "author": "吴则礼",
        "content": "田侯玉磬何瑰奇，吴子见之俄朵颐。\n宣王石鼓气忽丧，摩挲篆刻还嗟咨。\n作止休论惟柷敔，曾窥两阶舞干羽。\n常临罍洗荐清庙，获迩天球亲簋簠。\n缅怀戛击良匪遥，少师汝曹疑可招。\n老儒讵復知肉味，惝怳便欲闻箫韶。\n正声初滛器益讹，九州渐渐婴兵戈。\n鬼神愤惋莫得秘，直恐世上遭诋诃。\n田侯悯我形影孤，明眼常云绝代无。\n是事宁殊衲衣底，启齿须逢袒臂胡。\n即今陛下圣且仁，律吕从来恶夺伦。\n克谐八音有夔在，独惊尧颡如高辛。\n人间讵睹荆山璞，碔砆难言合雕琢。\n凭君持入古银台，似说太常修雅乐。",
        "dynasty": "宋",
        "collection_info": null
    },
    {
        "title": "听梁圣民家琵琶",
        "author": "吴则礼",
        "content": "宫様缬罗舞袖长，纤眉巧学时世粧。\n薫炉夜烧司衣香，酒杯到手天雨霜。\n檀槽徐作春雷转，龙纹拨打黄金面。\n梨园妙处世不知，为君弹彻霓裳遍。\n淮南日日花信风，新声投老爱轻拢，试与小桃催小红。",
        "dynasty": "宋",
        "collection_info": null
    },
    {
        "title": "送曾公善赴定武",
        "author": "吴则礼",
        "content": "关河落落孤鸿飞，燕然山南霜草齐。\n边笳戍角自悲壮，千里不闻边马嘶。\n刁斗夜急虎帐静，皎皎陇月临牙旗。\n辕门柳色压毳幕，铁甲十万真熊罴。\n少年公子身许国，请佐帷幄辞龙墀。\n屯云渐对白玉斝，密雪欲犯黄金覊。\n晚风萧萧近昜水，想见怀古当倾曦。\n连城笙镛断羽檄，往往横槊多新诗。\n双轮稍蹉隔前坂，转眄各在天一涯。\n吴鈎锦帯岂足赠，寄声但有长相思。",
        "dynasty": "宋",
        "collection_info": null
    },
    {
        "title": "以淮白寄公卷",
        "author": "吴则礼",
        "content": "淮鱼泼泼初饱霜，赪尾宁数河之鲂。\n即今谁独可寄似，风味高彻惟曾郎。\n曾郎结髪傍辇毂，黄羊旧厌官厨肉。\n藜藿奚为便作魔，九年雷绕羁臣腹。\n羁臣曩者仆射儿，裘马讵省论轻肥。\n诗书堆床四壁立，畴昔裋褐操鉏犁。\n侬亦大是穷相人，小黠不足痴无伦。\n江南江北白月底，簸弄扁舟天不嗔。\n正须晚菘冒香枨，余生要此一釜羮。\n别来曷如姑问讯，看取老子终骑鲸。",
        "dynasty": "宋",
        "collection_info": null
    },
    {
        "title": "续百忧集行",
        "author": "吴则礼",
        "content": "少陵昨者百忧集，但言儿啼四壁空。\n覉臣即今百忧集，永痛母氏崩心胸。\n畴昔罪臣投荆州，板舆惴惴那得留。\n老人端已怕劳事，况乃离别酸鼻头。\n荆州破屋冷似铁，眼边种种那堪说。\n缚竹为瓦安得完，往往稀间过霜雪。\n母氏癯然由暑热，喘卧十日遽死诀。\n至斯极矣其予乎，毎輙念此骨欲折。\n九重陛下仁如天，逢赦却上沙市船。\n饱闻荆江西江恶，举家性命实可怜。\n余生休论饭不足，今费君王岳祠禄。\n母氏弃我如许时，殊方只有看云哭。\n贺公吴语慎莫嫌，渠自山阴一茅屋。\n痩妻稚子姑团栾，此叟堆灰未穷独。",
        "dynasty": "宋",
        "collection_info": null
    },
    {
        "title": "伯时三马图",
        "author": "吴则礼",
        "content": "从来画马称神妙，至今只说江都王。\n将军曹覇实仲季，沙苑丞辈犹诸郎。\n龙眠老人亦画马，独与三子遥相望。\n两马骈立真骕骦，一马脱去仍腾骧。\n龙眠老人今则亡，呜呼三马谁平章。\n北湖居士两鬓苍，初无长吉古锦囊。\n饭豆不足将游梁，手持三马三太息，樯乌已復催船樯。",
        "dynasty": "宋",
        "collection_info": null
    },
    {
        "title": "题贾表之所藏九马图",
        "author": "吴则礼",
        "content": "龙颅豹股貌者谁，将军曹覇韩干师。\n权奇倜傥得殊相，笔墨真似沙中锥。\n监牧攻驹张太仆，曾令大奴守天育。\n岂如九马百战余，高气硉兀初不除。\n太宗结髪定天下，蹴踏九州惟九马。\n太宗广颡復高鼻，去骖九马随羣帝。\n将军画肉兼画骨，跼蹐长楸欲驰突。\n为侬唤取拳毛来，要遣老儒双眼开。\n追飞细绮与轻纨，可但殷红马脑盘。\n将军拜舞矜绝艺，儿辈于今说能事。\n缅怀畴昔玉花骢，画工如山貌不同。\n将军侍立遽承诏，江都那得称神妙。\n毎嗟将军尝引见，何人更上南薫殿。\n褒公鄂公安在哉，淮泗羁臣想生面。\n羁臣马癖无与邻，苦心阿遁真前身。\n生憎驽骀喜汗血，历块宁须论一蹶。\n贾侯射虎嗤猨臂，锦囊九马仍瑰异。\n终甘饱死听奚官，八鸾六辔君姑置。",
        "dynasty": "宋",
        "collection_info": null
    },
    {
        "title": "曾公卷诵陈子南昭亭诗因次韵",
        "author": "吴则礼",
        "content": "君不见唐时画马曹将军，肯道江都也绝伦。\n又不见即今陈郎论句法，头头未背少陵人。\n往时屡费曾郎酒，作意浇泼昭亭春。\n一丘一壑正着相，慎勿来唤天公嗔。",
        "dynasty": "宋",
        "collection_info": null
    },
    {
        "title": "从贯道求双幅图",
        "author": "吴则礼",
        "content": "江郎平生笔五色，戏遣秀句为奇石。\n好绢自作凌乱光，万里须论才咫尺。\n大儿小儿何足夸，右丞北苑有等差。\n孤舟自横天拍水，江南江北多云沙。",
        "dynasty": "宋",
        "collection_info": null
    },
    {
        "title": "和蜡梅诗",
        "author": "吴则礼",
        "content": "江边一树垂垂花，酒杯曾觅黄公家。\n谁教五出作黄蜡，六出休论属尤物。\n鼻端有窍侬自知，羣儿空诵诗人诗。\n天公与花不与叶，要遣孤芳作超绝。\n缅怀南徐江上山，醉入梅花海中眠。\n梅花乱落青鸟去，大是天公送君句。\n天公定不辜吾人，蜡梅句法聊付君。\n禅床僧几梦吴越，煮菜从来满斋钵。",
        "dynasty": "宋",
        "collection_info": null
    },
    {
        "title": "从王谨常求墨戏",
        "author": "吴则礼",
        "content": "阿常为官真拓落，胸次平生着丘壑。\n权奇突兀要举似，毛颕从来有能事。\n老子于此兴不浅，孤鸿斜日秋江远。\n忘怀丹青以句鸣，只数辋川王右丞。",
        "dynasty": "宋",
        "collection_info": null
    },
    {
        "title": "偶作呈曾存子",
        "author": "吴则礼",
        "content": "北窗永日捐羣书，自怜所得才腐余。\n东风吹花欲烂熳，强自羁絷同辕驹。\n曲肱静听百鸟语，圭窦瓮牖思吾庐。\n遥怜春水帯刳艇，归鴈已应辞五湖。",
        "dynasty": "宋",
        "collection_info": null
    },
    {
        "title": "呈王济川",
        "author": "吴则礼",
        "content": "鹁鸪争鸣燕方乳，飞絮忽来萦短麈。\n眼底桃花且向人，薄暮东风卷红雨。\n江南春尽水如天，谁呼艇子石城边。\n急觞到手聊一噱，识字须悲有投阁。",
        "dynasty": "宋",
        "collection_info": null
    },
    {
        "title": "谨常以墨戏见遗作此答之",
        "author": "吴则礼",
        "content": "吾人着作翰墨塲，得此三昧惟阿常。\n平生韵语真戏剧，化作轮囷抱孤石。\n胸中块磊安用浇，端要吐出惊儿曹。\n畴能与渠办兹事，唤取从来管城子。",
        "dynasty": "宋",
        "collection_info": null
    },
    {
        "title": "知府毛公显谟以诗宠还书轴谨次严韵以叙拳拳服膺之万一",
        "author": "吴则礼",
        "content": "天边迭巘云涛外，南人启齿北人怪。\n给事笔力鼎可扛，九鼎初如一毛细。\n曲肱左省清梦余，长江拍拍天一隅。\n后车聊载高阳徒，行復持被承明庐。\n即今司业谁姓苏，还能办人酒钱无。\n生憎枯槁屈大夫，金盘鲙缕日可须。\n公也慎莫言归欤，美姿要作凌烟图。",
        "dynasty": "宋",
        "collection_info": null
    },
    {
        "title": "贯道惠其所作屏料理为大轴题之以诗",
        "author": "吴则礼",
        "content": "李成既死作者谁，元丰以来惟郭熙。\n江郎遽出继二老，自有三昧非毛锥。\n江郎挽弓要射虎，心醉覇陵石饮羽。\n论交一世越与秦，白眼终甘守环堵。\n君不见昔者昆崙方壶图，笔墨妙好绝代无。\n十日五日岁月徂，岂如江郎咄嗟云出岫，石上松老枫树枯。",
        "dynasty": "宋",
        "collection_info": null
    },
    {
        "title": "郭因芍药洛中本",
        "author": "吴则礼",
        "content": "粲粲忽来红粉晚，故入吾人醉时眼。\n吾人宿昔翰墨场，消得文君作小粧。\n莫遣边头风雨恶，惊破文君梦伊洛。\n孤芳胜韵明年春，坐中谁作伊洛人。",
        "dynasty": "宋",
        "collection_info": null
    },
    {
        "title": "不伐寄长短句因答之",
        "author": "吴则礼",
        "content": "安得不教青鬓老，飞雁年年太行道。\n低吟一曲叹疆场，独遣老子惊绝倒。\n句法吾人莫细论，天教阿杰解玄文。\n衡门饱饭脱两屦，此事玄文初不与。",
        "dynasty": "宋",
        "collection_info": null
    },
    {
        "title": "怀子西",
        "author": "吴则礼",
        "content": "眼边寒策良可亲，我曹龊龊渠笑人。\n青鞋布袜有能事，唤取子西来细论。\n老夫箇裏得妙解，挈挈独提弥勒袋。\n他日还炊何许糜，只今且煮南徐菜。\n八年吴头并楚尾，痿痿羸羸饥不死。\n端无一物娱此生，天公乞与毛锥子。\n莫嗔朱颜渐殊故，且以粗言作依处。\n几时雪片似车轮，着屐梅花海中去。",
        "dynasty": "宋",
        "collection_info": null
    },
    {
        "title": "小雨倦出怀介然",
        "author": "吴则礼",
        "content": "北风吹雨鸣船篷，高岸泥滑愁老翁。\n少陵病骨端欲折，扶杖无因寻赞公。\n赞公从来懒剃头，破衲未御寒飕飕。\n东窗朝日会晴好，共看雪雾翻茶瓯。",
        "dynasty": "宋",
        "collection_info": null
    },
    {
        "title": "戏作简朱天球",
        "author": "吴则礼",
        "content": "江头雪花一尺围，不妨屋角梅垂垂。\n江头三日浪簸船，不妨老子被底眠。\n权奇突兀众所嗔，大是箇中英特人。\n何曾论渠破与堕，余生且办担板过。\n嗟我星星復种种，四十八年环堵梦。\n君看后省粱肉盘，只似荜门葵苋供。\n莫云侬诗太愁绝，半世全凴毛颕脱。\n熟处难忘却自嫌，面目堪憎为饶舌。\n腐儒诸方饱行脚，习气偶存言语缚。\n独忧汤饼唤睡魔，背贴蒲团鼻雷恶。\n拈时勿着文字相，肯对痴儿夸伎俩。\n屈宋真眼向前会，阿球端知有此事。",
        "dynasty": "宋",
        "collection_info": null
    },
    {
        "title": "江边简新之",
        "author": "吴则礼",
        "content": "青鞋布袜兹何时，江边杏花浑欲飞。\n铜鉼恰受斗酒许，亟呼长鬚令抱持。\n要寻楚郎与启齿，有底鹁鸪鸣不已。\n解事提壶却唤人，两脚尚轻聊尔耳。\n楚郎天生五车书，以锥画沙绝世无。\n穷年饱吃衲子饭，粱肉臭腐宁关渠。\n卫家一儿谁復似，更遣韵语论胸次。\n独付匡山教外传，端合从之问奇字。\n白髪南徐覉旅臣，江湖几载捐冠巾。\n且扶痩藤随行好，安能龊龊守煅竈。",
        "dynasty": "宋",
        "collection_info": null
    },
    {
        "title": "同李汉臣赋陈道人茶匕诗",
        "author": "吴则礼",
        "content": "诸方妙手嗟谁何，旧闻江东卜头陀。\n即今世上称绝伦，只数钱塘陈道人。\n宣和日试龙焙香，独以胜韵媚君王。\n平生底处虀盐眼，饱识斓斑翰林椀。\n腐儒惯烧折脚铛，两耳要听苍蝇声。\n苦遭汤饼作魔事，坐睡只教渠唤醒。\n岂如公子不论价，千金争买都堂胯。\n心知二叟操钤锤，种种幻出真瑰奇。\n何当为我调云腴，豆饭藜羮与扫除。\n箇中风味太高彻，问取老师三昧舌。",
        "dynasty": "宋",
        "collection_info": null
    },
    {
        "title": "红梅",
        "author": "吴则礼",
        "content": "楚州红梅如许红，作魔犹有几信风。\n天公笑人但饱饭，不辨青春看花眼。\n呼儿径买北湖酒，浇我澜翻说诗口。\n莫教一片飞黄昏，唤取百舌来细论。",
        "dynasty": "宋",
        "collection_info": null
    },
    {
        "title": "题钟隐简寂观图",
        "author": "吴则礼",
        "content": "饱知阿隐有妙处，未负从来丘壑谋。\n径呼管城办能事，长江贴贴仍晚秋。\n白头故作西河梦，独遣老眼酬南州。\n边笳牧马岂不好，平安火过消人忧。",
        "dynasty": "宋",
        "collection_info": null
    },
    {
        "title": "阿垧以歙钵供太希先偶成",
        "author": "吴则礼",
        "content": "君不见上公之鼎烹养牛，高足巨耳谁与俦。\n又不见便便瓦釡煮黄独，媚此枵然转雷腹。\n养牛大嚼良快意，老儒那有王侯鼻。\n黄独饱火正可怜，自捉长镵宁用钱。\n太希先，阿垧赠君北湖歙州钵，天遣吾人箇中活。\n撑肠等取一生足，养牛何曾异黄独。\n要须以铁为脊梁，才可提渠示诸方。\n应笑连床并头颅，五更戢戢听木鱼。\n太希先，尔时勿作随堂解，真是穷年粥饭债。\n覊臣白髪无住着，瀹腐舂陈殊未错。\n客来摩挲浑不嗔，慎勿触我红麒麟。\n南徐祖令侬自知，雪打西安尝豆糜。",
        "dynasty": "宋",
        "collection_info": null
    },
    {
        "title": "次公采赠太希先密云团韵",
        "author": "吴则礼",
        "content": "道人祝融屩，胡为堕南州。\n都无作相但粥饭，平生衲被姑蒙头。\n曾郎手中大圆镜，朵颐赠之非暗投。\n快烧铜缾作蟹眼，铸成八载心如抽。\n吾行踽踽饱阅世，葵苋独与衲子游。\n君来适逢小摇落，水天拍拍团沧州。\n唤醒北固龛底梦，拟披袈裟上扁舟。\n且浇玉川七椀句，仍洗船子三寸鈎。\n摩挲正焙连城璧，少林老僧初不识。\n他时一笑示灵源，五百比丘端失色。\n幽丛鲜鲜凉雨余，亦有黄花净供无。\n知渠肉团久炯炯，玷翳浑灭如大珠。",
        "dynasty": "宋",
        "collection_info": null
    },
    {
        "title": "赠希先",
        "author": "吴则礼",
        "content": "太兄远从方广来，紧打脚綳帩草鞋。\n堂头老人未相见，道眼心知如觌面。\n山间五百大弟子，仆射鲁公办能事。\n且烧汤鼎试中𤃩，凭仗阿先归举似。\n丛林梁栋权与洪，戏为韵语亦復工。\n曾参陶谢得一滴，漆盂蔬笋要洗涤。\n白髪佳缞只要閒，梦想连床六尺单。\n岂徒衲帔痿羸坐，共守团炉黄独火。",
        "dynasty": "宋",
        "collection_info": null
    },
    {
        "title": "次垧韵",
        "author": "吴则礼",
        "content": "北湖先生作许痴，闭门觅句嗔人知。\n日炊官米着处饱，独憎饭头行饭迟。\n天教五车与癯痩，大笑阿苍如瓠肥。\n小糟秫糜已溜溜，老子捧罂聊朵颐。",
        "dynasty": "宋",
        "collection_info": null
    },
    {
        "title": "次子苍寄余清老韵",
        "author": "吴则礼",
        "content": "从来三仕及三已，总落道人坐定裏。\n滑稽社中黄髪将，讵与阿朔论辈行。\n平生芋魁曾未错，粱肉宁殊腐肠药。\n百年兀兀且饱睡，梦事有无浑不记。\n久甘袖手菩提坊，饿死肯踏狙公乡。\n山林谁云迹如扫，天乞江湖娱此老。\n癯然且吃诸方饭，汝自矻矻侬晏晏。\n坐听木鱼人笑痴，政復朵颐成屡莞。\n要随烟雾入穷溟，或置一床如浄名。\n生憎阿秦六国印，蒲团禅板犹关情。\n眼边虽言有黄卷，绝知口不谈书传。\n旧拈槌拂吾已许，唤取渠来姑语语。\n相望几时怀抱恶，白玉为丹堪咀嚼。\n且试车声铜鼎汤，瀹茗径可撩枯肠。\n此言何可束高阁，自谓过之一丘壑。",
        "dynasty": "宋",
        "collection_info": null
    },
    {
        "title": "次天启赠浄名吴道人韵",
        "author": "吴则礼",
        "content": "君名讵要书黄纸，儿曹安能相汝尔。\n平生胸中着丘壑，何曾輙作数日恶。\n看渠老死争名场，肩摩毂击非侬郷。\n从来俗子贪着帽，露顶心知寡同好。\n可不与饭惟有卿，白眼未分遭题评。\n苏郎六印蚕作蠒，剧饮浊醪适吾愿。\n此事未容人遽知，百丑千拙人笑之。\n胜处岂徒论得髓，觌面端如传器水。\n典刑真有阿度风，世上眼目无王龚。\n沧波老树我亦爱，闻说津头有船卖。\n斯人要是江左人，径入坐床宁肯嗔。\n星星种种旋非故，禅板蒲团只如许。",
        "dynasty": "宋",
        "collection_info": null
    },
    {
        "title": "次朱天球赠吴茂先韵",
        "author": "吴则礼",
        "content": "暮年挈挈侬与君，端觉高歌有鬼神。\n平生王恭无长物，此事逼人殊咄咄。\n戏谈缰马决鼻牛，夫子大是孙殷流。\n休言他日随计上，且看南徐拍天浪。\n阿球高气宁用论，为卿三倒实饱闻。\n眼边讵肯作悬特，葵藿撑肠方自嘿。\n屋头云锦秋水明，兀然隐几渠宁贫。\n诗书撩人姑把玩，只与毛锥为老伴。\n红尘着脚笑参差，索食祖仁那更疑。\n于世无堪大瓠种，独可剖心如叔仲。\n江湖作意从之游，老夫颇欲学操舟。\n清言解颐未云已，儿子屡惊雷遶齿。\n好事谁过扬子云，一樽聊与细论文。\n政须林宗巾角折，仍要时时见颜色。",
        "dynasty": "宋",
        "collection_info": null
    },
    {
        "title": "无着有还玉涧之意作诗留之",
        "author": "吴则礼",
        "content": "淮山谁言钝滞人，沙鴈求羣正如许。\n先生掉头嗟奚为，要着行纒抱琴去。\n径须摺折楖栗杖，我曹穷措有妙处。\n时时覆钵过桥来，白头看打僧伽鼓。",
        "dynasty": "宋",
        "collection_info": null
    },
    {
        "title": "无着復欲去再作此留之",
        "author": "吴则礼",
        "content": "都梁日日招吾人，梅花已復矜小春。\n胡为要随白鴈去，莫起此念僧伽嗔。\n弹琴几时鬓毛脱，端是天教箇中活。\n僧伽初不负先生，久办淮山作衣钵。",
        "dynasty": "宋",
        "collection_info": null
    },
    {
        "title": "垧邀公卷煎茶",
        "author": "吴则礼",
        "content": "阿垧手持都堂胯，百千砗磲未论价。\n渇心知我生尘埃，故遣一瓯官茗来。\n上方井水绝世无，中𤃩谷帘定庸奴。\n径当浇汝三尺喙，要着胸中万卷书。\n外家典刑有诸老，封胡羯末端復好。\n皎如珊瑚在琳房，况乃薫以正焙香。\n阿垧性独爱文字，望见俗物辄走避。\n虽然此事已可久，莫负从来铁御史。",
        "dynasty": "宋",
        "collection_info": null
    },
    {
        "title": "周介然所惠石铫取淮水瀹茶",
        "author": "吴则礼",
        "content": "吾人老怀丘壑情，洗君石铫盱眙城。\n要煎淮水作蟹眼，饭饱睡魔聊一醒。\n僧伽孤塔何亭亭，试唤僧伽真肯譍。\n拟向山阳买白菜，围炉烂煮北湖羮。",
        "dynasty": "宋",
        "collection_info": null
    },
    {
        "title": "赠江贯道",
        "author": "吴则礼",
        "content": "即今海内丹青妙，只有南徐江贯道。\n孤峰迭巘真自奇，老树沧波亦復好。\n扶杖时来问曲生，戏捉毛锥吾绝倒。\n龙眠居士唤不譍，世上从交韦偃少。\n一生管城良有味，弹琴宁论老会至。\n时调白羽臂乌号，杨叶曾穿有能事。\n独怜老子跛跛归，故遣七絃声作雷。\n老子从来知贺若，为我剩弹乌夜啼。",
        "dynasty": "宋",
        "collection_info": null
    },
    {
        "title": "赠醉吟先生许体之",
        "author": "吴则礼",
        "content": "种种未似哦北窗，头头不如唤酒觞。\n论文处度过裴迪，觅句介然真佛光。\n曲肱饱作南山梦，提钵径坐僧伽床。\n时时裹胫着两履，盱眙城底淮声长。",
        "dynasty": "宋",
        "collection_info": null
    },
    {
        "title": "赠江器博",
        "author": "吴则礼",
        "content": "先生行年今七十，植杖端如孤鹤立。\n江天小雨作许奇，洲渚横斜鴈行湿。\n先生隶法老更精，未要中郎作典刑。\n笔含钟鼎小篆意，启齿要须斯与冰。\n先生宿昔爱弹琴，不爱越琴爱雷琴。\n摩挲龟背蛇蚹纹，太和欵识尤出伦。\n先生真已弃百事，旧参尧典舜典字。\n端有江湖着老儒，笑大耳儿长结眊。\n学书初不论永和，书到石鼓才不磨。\n不见吏部石鼓歌，往载安得数骆駞。",
        "dynasty": "宋",
        "collection_info": null
    },
    {
        "title": "赠元晖",
        "author": "吴则礼",
        "content": "南宫先生晚为郎，学语小儿说元章。\n屋下架屋安足数，突过钟王妙如许。\n平生韵语何处有，澜翻旧识论诗口。\n不落钤锤或自憎，举似痴儿真敝帚。\n谁当料理晋马曹，讵復酬答视愈高。\n凭君快写拄板相，政应颊上加三毛。\n阿晖讵独爱奇字，径割全牛烹大胾。\n笔墨须论顾陆间，岂止远过杨契丹。\n痿癯我作老摩诘，惟子堪任来问疾。\n是事且置默然坐，舌端种种一时堕。",
        "dynasty": "宋",
        "collection_info": null
    },
    {
        "title": "赠子发",
        "author": "吴则礼",
        "content": "金铜仙人辞汉歌，近时作者嗟谁何。\n王侯之种合瑰诡，君復鼻高胸块磊。\n着身丘壑谢幼舆，此事端怜卿辈无。\n口谭名理脚穿屐，手捉毛锥家四壁。\n平生三尺古锦嚢，掉头不爱尚书郎。\n饱知得句要得眼，肯道挽弓须挽强。\n老夫天与覊臣骨，大笑痴儿曾咄咄。\n折床旧喜存乌皮，渇釡初欣识黔突。\n未办浇渠酒一尊，藜羮且可细论文。\n政思横说与竖说，莫废本来微妙舌。",
        "dynasty": "宋",
        "collection_info": null
    },
    {
        "title": "竹炉次韵",
        "author": "吴则礼",
        "content": "薫炉好妙非吾欲，古铜惟怜鼎三足。\n手中一瓣非碌碌，传语此君惊世俗。\n快烧笃耨置一床，枕上齁齁气味长。\n似是马曹真未会，不唤此君闻妙香。",
        "dynasty": "宋",
        "collection_info": null
    },
    {
        "title": "又次竹枕韵",
        "author": "吴则礼",
        "content": "衔蝉惯恼平头奴，遥取鱼肉丰其肤。\n胡为掉尾懒相乳，化作青士形已枯。\n试拈支头当陶瓦，不许卞璞登氍毹。\n犹能攫拏翻鼎无，踞视穿墉疑欲图。\n涎流泼泼穿长蒲，夫人一笑呼与娱。\n摩挲初欲论梦事，有底耽耽而睢盱。\n偶从蛮藤落吴会，鄊县直过青草湖。\n老夫得此良自称，熟睡不管痴儿呼。",
        "dynasty": "宋",
        "collection_info": null
    },
    {
        "title": "已老",
        "author": "吴则礼",
        "content": "北湖居士端已老，后日悬知有老壊。\n此生何处办庵粮，忽然老壊可復奈。\n不如罢读瞿昙书，二时粥饭学予餬。\n都无筋力堪井臼，睡起饱听鸧鹒呼。",
        "dynasty": "宋",
        "collection_info": null
    },
    {
        "title": "垧请作枣饮诗",
        "author": "吴则礼",
        "content": "阿垧自说枣饮法，请我试吟枣饮诗。\n手提北湖折脚鼎，北湖见之已解颐。\n罂粟作腐杏成酪，来问白苏侬饱知。\n他时携去寻衲子，通红更拨骐驎儿。",
        "dynasty": "宋",
        "collection_info": null
    },
    {
        "title": "即事",
        "author": "吴则礼",
        "content": "先生宁负虀盐口，岁岁来沽春社酒。\n好事晴鸠唤睡醒，与人谷谷论花柳。\n白头强作怀抱寛，我曹未办憎儒冠。\n不知无米知觅句，大似骑驴杜工部。",
        "dynasty": "宋",
        "collection_info": null
    },
    {
        "title": "寒食",
        "author": "吴则礼",
        "content": "正憎风雨暗炊熟，朝日似为寒食晴。\n树头树底作许好，举扬春事怜音声。\n聊呼上坐行饱饭，着处小立惟青青。\n更无花片近老眼，快遣鸧鹒来一鸣。",
        "dynasty": "宋",
        "collection_info": null
    },
    {
        "title": "北湖饱饭径寝頽然甘甚殆畴昔所未有也作此以示阿垧",
        "author": "吴则礼",
        "content": "读书聊尔只欲眠，半世浪比边孝先。\n白头来煮阿弓糜，偶然甘寝如许奇。\n醍醐酥乳无上味，方我饱眠方掩鼻。\n诸天种种妙伎乐，方我饱眠堪作恶。\n北湖久参真法器，老年端入睡三昧。\n齁齁休遣莺唤醒，妙处只今儿辈听。",
        "dynasty": "宋",
        "collection_info": null
    },
    {
        "title": "已至都梁简介然时介然欲至城北而食言",
        "author": "吴则礼",
        "content": "击舟落尾端復佳，独恐幽人费招唤。\n老鼻行参宴坐香，晨炊饱吃连床饭。\n巾边白髪已星星，霜底黄华犹粲粲。\n从来一事大因缘，塔裏僧伽为侬办。",
        "dynasty": "宋",
        "collection_info": null
    },
    {
        "title": "徐八圣猷碾茶有作因酬之",
        "author": "吴则礼",
        "content": "北湖老矣不事事，日割黄羊分大胾。\n底物堪浇块磊胸，即今鬬焙惟高峰。\n边头那知见阿八，端笑吾人号痴绝。\n唤取阿八来细评，沙泉水甘似中𤃩。",
        "dynasty": "宋",
        "collection_info": null
    },
    {
        "title": "由刁园步至因胜求浴",
        "author": "吴则礼",
        "content": "鸟声已迎一百五，野径微行谁復嗔。\n放饭要穿花底屐，捐书聊着头上巾。\n老夫踽踽只白眼，烂蘂细细徒青春。\n凭仗石槽三昧水，浴兹从昔无垢人。",
        "dynasty": "宋",
        "collection_info": null
    },
    {
        "title": "有怀介然偶作因记之",
        "author": "吴则礼",
        "content": "介然平生三隻袜，意行跛跛復挈挈。\n上堂懒把椎拂拏，却过淮来伴僧伽。",
        "dynasty": "宋",
        "collection_info": null
    },
    {
        "title": "次韵林初心先辈  其一",
        "author": "吴则礼",
        "content": "太史滞周南，醇儒去广川。\n功名欺白髪，风雨送流年。\n故国悲歌裏，沧洲醉梦边。\n平生心似铁，相对肯凄然。",
        "dynasty": "宋",
        "collection_info": null
    },
    {
        "title": "次韵林初心先辈  其二",
        "author": "吴则礼",
        "content": "倦客无人问，逢人祗自嗟。\n孤舟在江汉，老梦绕京华。\n听雨閒扉掩，看云短帻斜。\n固穷吾已定，莫向五侯家。",
        "dynasty": "宋",
        "collection_info": null
    },
    {
        "title": "登北楼",
        "author": "吴则礼",
        "content": "落景孤云共，清商戍角和。\n苍烟澹伊洛，白露湿关河。\n牧马随鸿鴈，行人掣骆駞。\n暮年余习在，犹欲听边歌。",
        "dynasty": "宋",
        "collection_info": null
    },
    {
        "title": "晓角",
        "author": "吴则礼",
        "content": "晓角催行鼓，儒生也据鞍。\n辕门天汉入，幕屋塞云蟠。\n驰山一骑落，拔帜万人观。\n湖海鸥羣老，空余子夏冠。",
        "dynasty": "宋",
        "collection_info": null
    },
    {
        "title": "陪刘仲冯登城楼",
        "author": "吴则礼",
        "content": "秋老岁忽晚，登临清兴赊。\n孤鸿鸣宴几，落日在高牙。\n木脱戍楼寂，云低寒水斜。\n扁舟与倦客，相望各天涯。",
        "dynasty": "宋",
        "collection_info": null
    },
    {
        "title": "神堂道中听后骑短笛妙甚而花柳已有思涧流溅溅可喜",
        "author": "吴则礼",
        "content": "从来十八拍，笛裏更清新。\n着处是浅笑，可人惟晚春。\n末扳红簌簌，且掲碧鳞鳞。\n小雨为我止，鹁鸪长自驯。",
        "dynasty": "宋",
        "collection_info": null
    },
    {
        "title": "谒陈尚志于太原之清凉",
        "author": "吴则礼",
        "content": "酒罇元有味，绝倒更能么。\n昨梦不堪说，白头无奈多。\n底时辞部曲，着处尚关河。\n相见好欢喜，当如迟暮何。",
        "dynasty": "宋",
        "collection_info": null
    },
    {
        "title": "游昆罗山寺二首  其一",
        "author": "吴则礼",
        "content": "木落关河淡，天高更鴈翔。\n凝笳乱流水，归马得斜阳。\n尊罍当白露，旗旆卷清商。\n山径作许好，寒花浑欲黄。",
        "dynasty": "宋",
        "collection_info": null
    },
    {
        "title": "游昆罗山寺二首  其二",
        "author": "吴则礼",
        "content": "据鞍风袅袅，横策水泠泠。\n华屋耸云谷，朱阑依翠屏。\n偶携千骑出，更为九秋停。\n何必论黑月，归途聊戴星。",
        "dynasty": "宋",
        "collection_info": null
    },
    {
        "title": "吴山寺汛",
        "author": "吴则礼",
        "content": "空山无人境，汛扫寺两廊。\n毎荷佛下榻，更蒙天与凉。\n沉瓜冷出井，浇汗暖注汤。\n落日下山去，好风如许长。",
        "dynasty": "宋",
        "collection_info": null
    },
    {
        "title": "偶憩",
        "author": "吴则礼",
        "content": "繫马后河川，可人冬景妍。\n要看花到晚，付与水浮天。\n未觉随戎马，端来唤酒船。\n谁云是关塞，胜事总堪传。",
        "dynasty": "宋",
        "collection_info": null
    },
    {
        "title": "劝耕神堂快活林",
        "author": "吴则礼",
        "content": "凝笳作悲壮，细马载婵娟。\n可是杏花晚，只教杨柳眠。\n酒醆汉旌底，清歌春雁边。\n不须催部曲，聊欲酌寒泉。",
        "dynasty": "宋",
        "collection_info": null
    },
    {
        "title": "和刘垧并简杨虞卿",
        "author": "吴则礼",
        "content": "少日负书笈，老年看战车。\n此生浑觅句，随处有烹茶。\n乞我炊黍米，烦君问蕨芽。\n斓斑赤铜椀，渠辈久名家。",
        "dynasty": "宋",
        "collection_info": null
    },
    {
        "title": "三堂道中寄公卷",
        "author": "吴则礼",
        "content": "久坐懒成癖，谁令老作魔。\n逢人说江海，着处是关河。\n陇底烽燧暗，海门鸿鴈多。\n西楼云水白，犹奈酒樽么。",
        "dynasty": "宋",
        "collection_info": null
    },
    {
        "title": "寄曾公卷",
        "author": "吴则礼",
        "content": "作业定相似，怀君徒惋伤。\n解包真有处，展钵且随方。\n月出淮天白，梅繁水国香。\n垂垂老工部，独少赞公房。",
        "dynasty": "宋",
        "collection_info": null
    },
    {
        "title": "同垧寄黄济川五首  其一",
        "author": "吴则礼",
        "content": "饭饱团栾坐，前身或姓庞。\n痴云黏楚甸，小雪着荆江。\n尚要评诗律，何因唤酒缸。\n归来底处好，脱屐弄艂艭。",
        "dynasty": "宋",
        "collection_info": null
    },
    {
        "title": "同垧寄黄济川五首  其二",
        "author": "吴则礼",
        "content": "平生黄卷裏，老罢白鸥边。\n莫作惊人语，深参饱睡禅。\n随堂姑一钵，唤客或三鳣。\n宁要苏司业，时时与酒钱。",
        "dynasty": "宋",
        "collection_info": null
    },
    {
        "title": "同垧寄黄济川五首  其三",
        "author": "吴则礼",
        "content": "今年一尺雪，大盎想春沽。\n乌帽有何好，青鞋绝世无。\n老泓元有韵，瘦颕要时呼。\n跛跛没伎俩，归来真老卢。",
        "dynasty": "宋",
        "collection_info": null
    },
    {
        "title": "同垧寄黄济川五首  其四",
        "author": "吴则礼",
        "content": "甘作华颠老，聊寻颍上梅。\n长鬚唤舟檝，赤脚洗尊罍。\n白日要可挽，清香不受摧。\n若为教騕褭，载得阿川来。",
        "dynasty": "宋",
        "collection_info": null
    },
    {
        "title": "同垧寄黄济川五首  其五",
        "author": "吴则礼",
        "content": "斋盂随处有，阿堵半生无。\n不作论文杜，姑为踏硙卢。\n清言韵舌本，残雪着头颅。\n请说楚州菜，白菘如臂粗。",
        "dynasty": "宋",
        "collection_info": null
    },
    {
        "title": "呈余清老",
        "author": "吴则礼",
        "content": "俛仰塞境断，追随春事幽。\n碧山朝曳屐，白浪晚维舟。\n钟鼓鸣江渚，烟云暗郡楼。\n下帘煮新茗，聊为道人留。",
        "dynasty": "宋",
        "collection_info": null
    },
    {
        "title": "次李德充别刘长因韵",
        "author": "吴则礼",
        "content": "悬榻有妙致，脱冠论古情。\n羁愁一杯尽，好句万人惊。\n谈麈初未厌，樯乌俄小征。\n遥怜柁楼底，别夜月孤明。",
        "dynasty": "宋",
        "collection_info": null
    },
    {
        "title": "晚过元老",
        "author": "吴则礼",
        "content": "煮茗月纔上，观棋兴未央。\n纶巾堕清夜，羽扇委初凉。\n玉露飞莲沼，银河帯草堂。\n聊凭明浄几，那觉是他乡。",
        "dynasty": "宋",
        "collection_info": null
    },
    {
        "title": "出城道傍决明甚开可喜",
        "author": "吴则礼",
        "content": "篱落秋逾晚，鷄豚地更偏。\n何时有蓬户，无处着金钱。\n芒屦林边石，茶铛涧底泉。\n心知鸿鴈到，老子爱江天。",
        "dynasty": "宋",
        "collection_info": null
    },
    {
        "title": "不奈",
        "author": "吴则礼",
        "content": "不奈淮南热，遥知秋可怜。\n乌皮垂老事，白髪半生禅。\n井水从儿汲，茶铛姑自煎。\n何时决明好，堂下晚鲜鲜。",
        "dynasty": "宋",
        "collection_info": null
    },
    {
        "title": "晚步",
        "author": "吴则礼",
        "content": "暮林帯斜日，隐隐闻疏钟。\n息惫有孤石，扶衰怜短笻。\n垂杨暖自绿，春事老浑慵。\n正念余影独，忽与幽鸟逢。",
        "dynasty": "宋",
        "collection_info": null
    },
    {
        "title": "过静老",
        "author": "吴则礼",
        "content": "老夫无住相，大是箇中人。\n聊作宰官相，偶名居士身。\n拍手与公笑，同床怜我真。\n端来趁斋鼓，共坐不曾嗔。",
        "dynasty": "宋",
        "collection_info": null
    },
    {
        "title": "与曾公路吕少冯饮曾公卷舟中",
        "author": "吴则礼",
        "content": "百年久付一毫端，异县追随得自寛。\n声入浦云歌扇丽，影浮江月酒罇寒。\n黄花窈窕且经眼，白髪萧条初映冠。\n共倚樯竿竚归鴈，西风袅袅露漙漙。",
        "dynasty": "宋",
        "collection_info": null
    },
    {
        "title": "呈曾侯",
        "author": "吴则礼",
        "content": "滹沱流水抱城斜，旌节重来鬓欲华。\n春雨一溪藏钓艇，秋风十里对荷花。\n铜符旧总山西将，铁骑还吹塞北笳。\n鱼蟹初肥稻粱熟，他时归向楚人夸。",
        "dynasty": "宋",
        "collection_info": null
    },
    {
        "title": "过智海呈陈无己",
        "author": "吴则礼",
        "content": "暂展经奁试茗芽，共怜日日困尘沙。\n木鱼梦觉响晴景，铁鳯雨余翔落霞。\n漠漠清香萦暮竹，萧萧晏几近幽花。\n道人槌拂总无用，身世俱忘鬓已华。",
        "dynasty": "宋",
        "collection_info": null
    },
    {
        "title": "赠郭功父",
        "author": "吴则礼",
        "content": "儿童畴昔看挥毫，未觉雄辞愧广骚。\n谈尘纵横走雪电，诗坛磊落建麾旄。\n捐身鱼鸟黄尘远，隐几江湖白浪高。\n短褐婆娑弄明月，纷纷冔冕一鸿毛。",
        "dynasty": "宋",
        "collection_info": null
    },
    {
        "title": "上元寄鲁侯道辅时二公在真定",
        "author": "吴则礼",
        "content": "留连京洛未成归，行及北潭花絮时。\n楼外孤蟾吐华月，帐前小队簇春旗。\n夜阑白雪回歌扇，舞彻红灯照酒巵。\n更有风流岘山客，明珠百斛坐题诗。",
        "dynasty": "宋",
        "collection_info": null
    },
    {
        "title": "怀彭志南因寄之",
        "author": "吴则礼",
        "content": "年光六马去骎骎，末路漂流愧此心。\n玉佩金貂自钟鼎，纶巾羽扇本山林。\n舟横落月梅花淡，鴈贴寒云春水深。\n漠漠东风闭蓬户，相思华髪忽盈簪。",
        "dynasty": "宋",
        "collection_info": null
    },
    {
        "title": "和至之秋宴感怀时至之已有归休意",
        "author": "吴则礼",
        "content": "纷纷举世事轻肥，三径萧条独可依。\n壮志未随黄髪改，故山将伴白云归。\n林泉定落幽人手，尘土空侵病客衣。\n明月满帆秋水碧，扁舟去逐鴈南飞。",
        "dynasty": "宋",
        "collection_info": null
    },
    {
        "title": "劝耕神堂快活林",
        "author": "吴则礼",
        "content": "小雨尚復连清明，晴鸠撩我争唤晴。\n余寒不奈残春酒，迟日初斜细柳营。\n黑貂强脱行作吏，白髪浑生来劝耕。\n树底树头牵老眼，几时乔木有莺鸣。",
        "dynasty": "宋",
        "collection_info": null
    },
    {
        "title": "为卢天骥作",
        "author": "吴则礼",
        "content": "撩我千岩固好在，未论应接徒惋欷。\n湖山饱窥使者节，鱼鸟不避霜台威。\n坐罢清言良亹亹，来朝爽气殊霏霏。\n鸥羣非斗舞不下，要略沧州如打围。",
        "dynasty": "宋",
        "collection_info": null
    },
    {
        "title": "登城楼",
        "author": "吴则礼",
        "content": "河西诸将气食牛，白羽雕弧锦臂鞴。\n他日粥饭真衲子，莫年酒肉杂毡裘。\n坐上儒冠挥麈尾，帐前羌种看刀头。\n吴樯楚柁自江海，聊復看云倚戍楼。",
        "dynasty": "宋",
        "collection_info": null
    },
    {
        "title": "送公桓行",
        "author": "吴则礼",
        "content": "汾河水落雁南飞，一马萧萧木脱时。\n苍鬓宁堪异乡别，幽人况有故园悲。\n山头日没边笳断，陇底駞鸣塞草衰。\n千里黄云太行路，自怜北望独相思。",
        "dynasty": "宋",
        "collection_info": null
    },
    {
        "title": "三堂书怀",
        "author": "吴则礼",
        "content": "青春已復作许妙，蜀锦轻覆千林殷。\n愧无好语赠秦岭，犹想柁楼萦戍山。\n少日清尊兼白堕，暮年华髪与苍颜。\n自怜饱作三堂梦，不在边笳牧马閒。",
        "dynasty": "宋",
        "collection_info": null
    },
    {
        "title": "送王诗客庄依湖外使者",
        "author": "吴则礼",
        "content": "问舍求田话昔时，共忧南北未安枝。\n青山笑我空成梦，白髪怜君苦作诗。\n风月谁教太潇洒，功名自是小差池。\n要须附骥还金马，昼锦归来亦未迟。",
        "dynasty": "宋",
        "collection_info": null
    },
    {
        "title": "次毛泽民曾公卷韵",
        "author": "吴则礼",
        "content": "毛侯曾子有新句，鸣籁素秋相与清。\n我若邶墉甘退舍，君如秦楚正连衡。\n一尊鸿鴈到时酒，万里江湖别后情。\n鱼目骊珠固非敌，搴旗况已慴先声。",
        "dynasty": "宋",
        "collection_info": null
    },
    {
        "title": "银城道中",
        "author": "吴则礼",
        "content": "畴昔一丘安在哉，马鸣笳响有奇怀。\n嬛嬛试遣鴈催发，濯濯已凭春唤回。\n独怜短槊横未已，端恨长江扳不来。\n看取东风姹然笑，北湖老眼为渠开。",
        "dynasty": "宋",
        "collection_info": null
    },
    {
        "title": "送陈漕时权帅还自静州",
        "author": "吴则礼",
        "content": "汉节亭亭晻霭间，邦人多看锦鵰还。\n初传使者驱千骑，俄见将军定百蛮。\n云尽月光依组练，雪消春信满湖山。\n伫闻禁掖催颇牧，玉陛归亲咫尺颜。",
        "dynasty": "宋",
        "collection_info": null
    },
    {
        "title": "至龟山先寄吕少冯",
        "author": "吴则礼",
        "content": "出舟跛跛为情亲，催遣篮舆烦故人。\n九死仅全真去楚，百年未了更游秦。\n晨炊要索祖仁饭，老鬓旧着渊明巾。\n传语淮山元好在，初捐一笑与覉臣。",
        "dynasty": "宋",
        "collection_info": null
    },
    {
        "title": "入汴先寄韩子苍",
        "author": "吴则礼",
        "content": "软煮芋魁初不饥，天教吐出胸中奇。\n追随且褁子舆饭，持似只有香岩锥。\n刺船迎客菊笑处，觅句怀人霜落时。\n我辈阿冯真解事，与侬细举南山诗。",
        "dynasty": "宋",
        "collection_info": null
    },
    {
        "title": "寄吕少冯时余单骑入都将发楚",
        "author": "吴则礼",
        "content": "老夫得酒有何好，且饮中秋白露团。\n已戒奴人送斗米，更呼友生共盘飱。\n坐谈稍觉佳月出，起舞不知清夜寒。\n明发垂垂向梁宋，轩然秃髪映儒冠。",
        "dynasty": "宋",
        "collection_info": null
    },
    {
        "title": "寄黄济川",
        "author": "吴则礼",
        "content": "一片桃花有底急，咬咬已復韵春怀。\n痿羸不觉杨花罢，欵久忽然蝴蝶来。\n如许快人帆腹饱，绝如撩我浪头开。\n异时古锦囊中事，回首赤狐安在哉。",
        "dynasty": "宋",
        "collection_info": null
    },
    {
        "title": "寄相之并示垧",
        "author": "吴则礼",
        "content": "一饮一石陶靖节，谁言此理可消忧。\n饱知渭北黄花酒，不似淮南白鴈秋。\n快解樯竿倒樯尾，要鸣船鼓转船头。\n魏郎宿昔要觅句，有语定能撩阿游。",
        "dynasty": "宋",
        "collection_info": null
    },
    {
        "title": "至洪泽寄吕少冯介然",
        "author": "吴则礼",
        "content": "来往都梁真有期，瘦藤挈挈要追随。\n独怜老子蒙头睡，不见梅花如雪时。\n经炉饱附僧伽火，斋钵长分庾氏糜。\n岁暮东窗好晴日，传声阿遁正相思。",
        "dynasty": "宋",
        "collection_info": null
    },
    {
        "title": "离朱方寄怀子和",
        "author": "吴则礼",
        "content": "南国谁云贵公子，肯共野人葵苋盘。\n独许二毛有句眼，仍怜九死坐儒冠。\n自知胸次丘壑在，敢负海门天水寛。\n后夜淮南一杯酒，白头付与菊花团。",
        "dynasty": "宋",
        "collection_info": null
    },
    {
        "title": "发陈留寄智夫侄",
        "author": "吴则礼",
        "content": "五斗莫作籴太仓，幽事关人殊未央。\n白鴈撩人下清洛，黄花唤梦着都梁。\n平生浪喜得诗瘦，投老相从要酒狂。\n欲到淮南先一笑，蟹螯浑已饱新霜。",
        "dynasty": "宋",
        "collection_info": null
    },
    {
        "title": "泛汴寄清侄",
        "author": "吴则礼",
        "content": "莫咤别愁关老鬓，且论幽讨入奇怀。\n忽思白鱼淮海去，付与清秋鸿鴈来。\n不为督邮聊转柁，要呼从事试登台。\n老夫正想西风笛，江北江南安在哉。",
        "dynasty": "宋",
        "collection_info": null
    },
    {
        "title": "到朱方寄智夫智夫时为户部官",
        "author": "吴则礼",
        "content": "逐客藜糁大官羊，蓬庐画省遥相望。\n囊中锥处吾罢矣，地上钱流君未央。\n一身投老鸡豚社，百战平生翰墨塲。\n拍拍水天高着眼，海门乞与雁随阳。",
        "dynasty": "宋",
        "collection_info": null
    },
    {
        "title": "寄题纪信庙",
        "author": "吴则礼",
        "content": "貌齐隆凖伏危机，办为君王解急围。\n楚炬无情燎黄屋，晋城有土瘗遗衣。\n功名不与山河誓，义烈终同日月辉。\n新庙落成牲醴盛，千年魂魄想依依。",
        "dynasty": "宋",
        "collection_info": null
    },
    {
        "title": "归自河西泛舟东下示垧",
        "author": "吴则礼",
        "content": "露湿船篷今夜凉，秋风端已洒衣裳。\n渐炊大甑长腰米，共说平生细肋羊。\n试问锦貂看射虎，何如乌几听鸣桹。\n真须快捉蟹螯去，处处休吟古战场。",
        "dynasty": "宋",
        "collection_info": null
    },
    {
        "title": "简田升之时升之赴金陵",
        "author": "吴则礼",
        "content": "建业风流端可怜，石城江色晓鲜鲜。\n鸟窥汉节梅花底，雨湿柁楼春水边。\n霜髪讐书有东观，锦囊觅句属南天。\n枯肠不饱大官肉，我种芋魁今十年。",
        "dynasty": "宋",
        "collection_info": null
    },
    {
        "title": "发金陵",
        "author": "吴则礼",
        "content": "湖海归来近钓筒，此身南北一飘蓬。\n船头已压三山浪，樯尾初回五雨风。\n天淡鼓声催落日，云高帆影趁飞鸿。\n道林窣堵自崷崒，隐几寒光连暮空。",
        "dynasty": "宋",
        "collection_info": null
    },
    {
        "title": "刘明适屡欲子苍过其居小酌以诗招之",
        "author": "吴则礼",
        "content": "吐心着地谁復识，只有平生韩子苍。\n端恨茅屋付秋草，试吟玉绳低建章。\n枯肠君饱大官肉，秃鬓我老尚书郎。\n爱酒不论天下士，快来脱帽持一觞。",
        "dynasty": "宋",
        "collection_info": null
    },
    {
        "title": "寄魏道辅",
        "author": "吴则礼",
        "content": "漠漠长烟暝戍楼，登临永日强消忧。\n殊方日落青山暮，旧国云深碧树秋。\n向老江湖双病眼，此身天地一浮鸥。\n高谈早晚对犀麈，衮衮遥怜湘汉流。",
        "dynasty": "宋",
        "collection_info": null
    },
    {
        "title": "和魏道辅铜雀砚",
        "author": "吴则礼",
        "content": "寂寞漳河遶故宫，悠悠千古付飞蓬。\n当时流落干戈际，今日埋藏尘土中。\n楚岫月明芒屩远，湘江春尽草堂空。\n提携愿逐先生去，閒咏滩头一笛风。",
        "dynasty": "宋",
        "collection_info": null
    },
    {
        "title": "次李汉臣韵汉臣有超然绝弃百事深入祖门之意而语与予合",
        "author": "吴则礼",
        "content": "禅版蒲团俱似谁，电光石火竟奚为。\n傥能径作白鼻去，未信只教黄面知。\n柁楼故略鳬鴈海，月魄端护兼葭池。\n一语休论偶相契，粗言且拟寒山诗。",
        "dynasty": "宋",
        "collection_info": null
    },
    {
        "title": "黄伯钧示诗因次韵",
        "author": "吴则礼",
        "content": "鬓毛萧瑟强儒冠，尘土追随意已阑。\n午枕梦回书帙乱，暮林秋老雨声寒。\n百骸久悟岁月速，一室讵知天地寛。\n忽忆玉虹孤笛夜，曲肱终约听鸣湍。",
        "dynasty": "宋",
        "collection_info": null
    },
    {
        "title": "简翟密州",
        "author": "吴则礼",
        "content": "酒杯到手慎莫停，江月已復连疏星。\n岂谓灌园三径老，来逢横槊万人英。\n飞花不作我鬓白，韵语政如公眼青。\n宿昔澜翻说诗口，真惭肯与醉时听。",
        "dynasty": "宋",
        "collection_info": null
    },
    {
        "title": "简吕少冯",
        "author": "吴则礼",
        "content": "此生不说老婆禅，兀兀坐睡忘永嘆。\n要听车声出铜鼎，故教鼻窍吼蒲团。\n淮山宿昔面目好，葵藿从来骨相寒。\n白髪轩然同一笑，未嫌跛跛着南冠。",
        "dynasty": "宋",
        "collection_info": null
    },
    {
        "title": "简子苍",
        "author": "吴则礼",
        "content": "底时待诏辞公车，畴昔胸中着异书。\n端愧骑鲸老正字，会寻觅句旧题舆。\n春残讵有花经眼，梦罢试教莺唤雏。\n径欲追随说情话，即今犹奈酒尊无。",
        "dynasty": "宋",
        "collection_info": null
    },
    {
        "title": "简蔡天任",
        "author": "吴则礼",
        "content": "天公与此强健身，故遣雨洗南徐春。\n梅柳暮年经老眼，江湖畴昔着羁臣。\n要穿遥集脚底屐，不负渊明头上巾。\n颇欲扶笻说幽事，漫郎端肯恕醉人。",
        "dynasty": "宋",
        "collection_info": null
    },
    {
        "title": "閒居",
        "author": "吴则礼",
        "content": "自断余生更不疑，三间茅屋大江垂。\n会降前代李长吉，只有后身韩退之。\n羣羊正饱官厨肉，野饭宁忘环堵葵。\n能事阿穰今落寞，何人便捉画沙锥。",
        "dynasty": "宋",
        "collection_info": null
    },
    {
        "title": "同澄之器博饭浮玉",
        "author": "吴则礼",
        "content": "畴昔清都步武联，轩轩鹤骨称癯仙。\n君横七弦可忘老，我得一丘端尽年。\n白首终成裹饭去，青灯更作曲肱眠。\n步虚声裏云旗下，病眼心知有胜缘。",
        "dynasty": "宋",
        "collection_info": null
    },
    {
        "title": "舟行对菊寄智夫侄",
        "author": "吴则礼",
        "content": "洛水微寒澹晚秋，从教风雨打船头。\n莫嗔宿昔爱霜菊，可是平生怕督邮。\n未办作诗论句法，且当贳酒消人忧。\n白眉清眼见小阮，共卧淮山百尺楼。",
        "dynasty": "宋",
        "collection_info": null
    },
    {
        "title": "元日呈王长元次元关圣功",
        "author": "吴则礼",
        "content": "是身久付一蒲团，半世读书真画墁。\n唤取平生三语掾，来分投老五辛盘。\n犹堪白堕樽边笑，端奈红梅花底寒。\n莫问侏儒饱欲死，从教霜雪映南冠。",
        "dynasty": "宋",
        "collection_info": null
    },
    {
        "title": "送子仁兄赴定武倅",
        "author": "吴则礼",
        "content": "杳杳东风吹雁行，淡烟疏柳暗河梁。\n边笳忽起暮天远，塞鴈不鸣春草长。\n野馆梦回花似霰，戍楼诗就月如霜。\n应怜投老尚漂泊，白鸟青山堪断肠。",
        "dynasty": "宋",
        "collection_info": null
    },
    {
        "title": "新亭梅偶作",
        "author": "吴则礼",
        "content": "衡门宿昔只栖迟，惭愧三堂春事奇。\n为有丛筠傍流水，故教疏影作横枝。\n香罗未办凌波去，素魄休论啼鴂时。\n乞与江南风格在，鼻端聊遣广文知。",
        "dynasty": "宋",
        "collection_info": null
    },
    {
        "title": "至青阳先寄韩子苍",
        "author": "吴则礼",
        "content": "秃髪羁臣百不忧，树头树底鸣栗留。\n游方便具屈宋眼，出世真成陶谢流。\n着冠来籴太仓米，捩柁故转长淮舟。\n莫问铜钱恰三百，浇肠一斗与君谋。",
        "dynasty": "宋",
        "collection_info": null
    },
    {
        "title": "至楚怀慎汉公",
        "author": "吴则礼",
        "content": "抱瓮何许欲灌园，独怜帆腹会孤掀。\n双轮有蒲良未好，束帛加璧安足论。\n少日读书守贫巷，异时簪茟登修门。\n相思徒吟老駞句，不见君来欲断魂。",
        "dynasty": "宋",
        "collection_info": null
    },
    {
        "title": "梦过盱眙城追寄普照老",
        "author": "吴则礼",
        "content": "篷背有霜篷底眠，梦中犹念草鞋钱。\n强炊五斗官仓米，也趁千艘落水船。\n居士秃巾撩楚鴈，僧伽孤塔供淮天。\n盱眙城在石色古，浪打至今端可怜。",
        "dynasty": "宋",
        "collection_info": null
    },
    {
        "title": "奉酬汉臣见简之什",
        "author": "吴则礼",
        "content": "手捉长藤懒坐禅，起行饱饭且欹冠。\n稍怜腊后霜畦色，已落春前汤饼盘。\n快过邻墻无量酒，可奈淮楚如许寒。\n一树梅花合催发，垂垂要遣腐儒看。",
        "dynasty": "宋",
        "collection_info": null
    },
    {
        "title": "放船先寄普照老夷白",
        "author": "吴则礼",
        "content": "柁楼澹沲冬日斜，半世三钟并五车。\n处处谈禅作居士，年年行脚见僧伽。\n偶然摩腹船鸣鼓，聊復捐书雁聚沙。\n先遣毛锥交说似，即今镜裏有霜华。",
        "dynasty": "宋",
        "collection_info": null
    },
    {
        "title": "寄因胜观老",
        "author": "吴则礼",
        "content": "秋晚铜炉一炷香，人间余习未全忘。\n云溪尚想穿幽屐，雪屋犹怜共折床。\n山林投老成漂转，文字他时妄揣量。\n憔悴少陵空白髪，敢期重赋赞公房。",
        "dynasty": "宋",
        "collection_info": null
    },
    {
        "title": "有怀介然偶作因寄之",
        "author": "吴则礼",
        "content": "此生端与衲僧期，折脚茶铛能解颐。\n君对幽人洗银毂，我书春事有毛锥。\n唤醒饱睡真痴绝，惊倒羣儿要语奇。\n想为梅花从定出，横担拄杖傍疏篱。",
        "dynasty": "宋",
        "collection_info": null
    },
    {
        "title": "题沙泉鹊梨古柳",
        "author": "吴则礼",
        "content": "莫遣殊方一片飞，风光有底肯相遗。\n含愁要作红雨去，绝恨独眠清昼时。\n古井犹窥光灿灿，儒冠不道鬓垂垂。\n鸟歌长日偏称意，办得唤人来朵颐。",
        "dynasty": "宋",
        "collection_info": null
    },
    {
        "title": "怀子苍",
        "author": "吴则礼",
        "content": "烂烂白眼安在哉，只今怀抱向谁开。\n端知脊梁只似铁，想见舌本长如雷。\n茅屋关心句突兀，藜羮不糁胸崔嵬。\n江头日日望好语，有底都无驿使来。",
        "dynasty": "宋",
        "collection_info": null
    },
    {
        "title": "怀关圣功",
        "author": "吴则礼",
        "content": "破除午梦晴鸟呼，起唤奴人转辘轳。\n半世奇奇兼怪怪，一春白白与朱朱。\n生憎张仪舌尚在，大笑香岩锥也无。\n矻矻休论抱关事，快来相对说江湖。",
        "dynasty": "宋",
        "collection_info": null
    },
    {
        "title": "性之以团茶赠行并遗新诗因次其韵",
        "author": "吴则礼",
        "content": "年年御焙试春风，白玉宫人拆绛封。\n畴昔饥肠知脱粟，即今老眼见翔龙。\n笑持俊逸无双句，去上东南第一峰。\n却倚柁楼搔短髪，回头青阙五云浓。",
        "dynasty": "宋",
        "collection_info": null
    },
    {
        "title": "寄甘露传祖宣老二首  其一",
        "author": "吴则礼",
        "content": "千秋北固旧知名，想见禅房掩昼扃。\n坐上休论失匕筯，定中那復骇雷霆。\n图书遮榻青灯暗，钟鼓喧江白浪腥。\n天外楼台近浮玉，与谁飞锡过南𤃩。",
        "dynasty": "宋",
        "collection_info": null
    },
    {
        "title": "寄甘露传祖宣老二首  其二",
        "author": "吴则礼",
        "content": "铁塔亭亭石径斜，参差楼殿倚青霞。\n秋江曾试中𤃩水，春焙仍分北苑芽。\n隐几飞帆过别浦，翻经孤雁起寒沙。\n禅龛坐隔几千里，想见烟云乱雨花。",
        "dynasty": "宋",
        "collection_info": null
    },
    {
        "title": "送纯师赴黄檗用李师颜韵",
        "author": "吴则礼",
        "content": "沙尾潮生浪影微，东风洲渚蕨芽肥。\n西江水借铜缾润，北阙云随锡杖飞。\n日暖鳬鹥迎宴几，春深花絮护禅衣。\n遥知一榻诸天外，归梦时时近紫闱。",
        "dynasty": "宋",
        "collection_info": null
    },
    {
        "title": "同曾公卷出南城",
        "author": "吴则礼",
        "content": "着处篮舆得小停，偶寻奇诡对屏星。\n山南山北有幽啭，树底树头惟落英。\n两鬓已脱吾种种，三眠欲罢渠青青。\n招提故作疏钟晚，更约杖藜来细听。",
        "dynasty": "宋",
        "collection_info": null
    },
    {
        "title": "迁居",
        "author": "吴则礼",
        "content": "久傍修门乏壮图，侵寻华髪欲捐书。\n貂裘平日敝尘土，茅屋晚岁依江湖。\n落落青天月上后，萧萧红叶鴈来初。\n故人载酒端好事，遣我陶然忘旧庐。",
        "dynasty": "宋",
        "collection_info": null
    },
    {
        "title": "携家游南山",
        "author": "吴则礼",
        "content": "都梁山色杨柳青，天乞羁臣如许情。\n不嫌野褐垂垂老，故作春风踽踽行。\n幽花傍水有孤笑，好鸟随人时一鸣。\n晚饭招提且僧钵，关心七尺瘦藤轻。",
        "dynasty": "宋",
        "collection_info": null
    },
    {
        "title": "次垧寻春韵",
        "author": "吴则礼",
        "content": "攀翻聊復得晴景，抖擞貂裘季子尘。\n岂有好事来载酒，独怜幽鸟解唤人。\n二毛衰晚端不恨，五鼎宿昔元未珍。\n剩把小红娱老眼，他时细说淮南春。",
        "dynasty": "宋",
        "collection_info": null
    },
    {
        "title": "次周开祖游鹤林韵",
        "author": "吴则礼",
        "content": "消渇茂陵端倦游，穿云踏石良未休。\n诸天办供林谷晓，一寺鸣钟江海秋。\n吾曹大是许询辈，道人岂非支遁流。\n莫因妻儿要归去，杖藜聊为茶铛留。",
        "dynasty": "宋",
        "collection_info": null
    },
    {
        "title": "客有自南徐来者云红梅已开作此",
        "author": "吴则礼",
        "content": "十日天寒守圭窦，今朝对客何佳哉。\n春催江上红梅发，雪唤淮南青子来。\n从儿作相论句法，乞我浇馋持酒杯。\n半世儒冠今种种，端须拽取鼻头回。",
        "dynasty": "宋",
        "collection_info": null
    },
    {
        "title": "和人梅诗",
        "author": "吴则礼",
        "content": "玉妃从以万玉女，正倚广寒琪树柯。\n端怜横笛陇头罢，不恨落梅江上多。\n翠袖清尊知老矣，薫炉茗椀奈侬何。\n梦惊篷背遽如许，会唤阳春有艳歌。",
        "dynasty": "宋",
        "collection_info": null
    },
    {
        "title": "怀春",
        "author": "吴则礼",
        "content": "青春已辞淮水湄，底物遗我堪解颐。\n风味不除惟白堕，典刑犹在有黄鹂。\n老夫只觉禅坐好，儿辈争论句法奇。\n到处何曾问炊米，半生人笑北湖痴。",
        "dynasty": "宋",
        "collection_info": null
    },
    {
        "title": "同圣功南园探春",
        "author": "吴则礼",
        "content": "春风如许可復奈，扶藜与子一笑怀。\n初缘晴日垂垂发，更为吾人细细开。\n莫憎白眼校尉老，快唤青州从事来。\n径欲寻君说幽意，夕阳故挽一枝回。",
        "dynasty": "宋",
        "collection_info": null
    },
    {
        "title": "识舟亭",
        "author": "吴则礼",
        "content": "饱闻会稽道中好，未似隐几来归舟。\n衰鬓犹堪扶槛笑，长江故作拍天流。\n知容遥集几两屐，绝胜元龙百尺楼。\n时换薫炉办幽事，孤鸿落处有汀洲。",
        "dynasty": "宋",
        "collection_info": null
    },
    {
        "title": "携茶过智海",
        "author": "吴则礼",
        "content": "床头白羽已相亲，茗椀才尝正焙新。\n透出老禅三昧眼，唤醒逋客二毛身。\n坐闻考考赴堂鼓，起觅垂垂洗钵人。\n稍有黄鹂来举似，似怜老子独知真。",
        "dynasty": "宋",
        "collection_info": null
    },
    {
        "title": "赴大舟投老斋",
        "author": "吴则礼",
        "content": "枕边梦事忽蘧蘧，起着青鞋唤竹舆。\n投老惟堪听斋鼓，此生端愧坐儒书。\n十年枵腹犹堪在，一钵连床便有余。\n蓦直从来大舟路，横担拄杖正怜渠。",
        "dynasty": "宋",
        "collection_info": null
    },
    {
        "title": "宣老示寂有怀",
        "author": "吴则礼",
        "content": "暮年流落偶相亲，握臂难忘一语真。\n茗椀斋盂成昨梦，蒲团禅板记前身。\n尘埃云衲翛翛敝，岁月霜毛种种新。\n游戏诸天无復返，自嗟青眼更何人。",
        "dynasty": "宋",
        "collection_info": null
    },
    {
        "title": "同王子和过张氏小园",
        "author": "吴则礼",
        "content": "永夏追凉得午阴，扶藜仍有小丛林。\n应怜老子腰脚健，可是禅房花木深。\n卷帘高竹与佳色，隐几黄鹂供好音。\n更遣惊人十様锦，并浇宿昔江湖心。",
        "dynasty": "宋",
        "collection_info": null
    },
    {
        "title": "书事  其一",
        "author": "吴则礼",
        "content": "小雨浑晴不作泥，老年浇舌要如饴。\n应怜长日只么过，故遣飞英如许奇。\n涧底涓涓催着屐，屋头聒聒唤支颐。\n孰云乌几独少味，看尽朱朱白白时。",
        "dynasty": "宋",
        "collection_info": null
    },
    {
        "title": "书事  其二",
        "author": "吴则礼",
        "content": "溪北溪南梅树枝，斩新华蕚出疏篱。\n独怜醉处锦成幄，端恨愁时雪打围。\n老夫不奈羽觞急，幽讨未辜春日迟。\n惭愧邻翁会人意，杀鷄炊黍要追随。",
        "dynasty": "宋",
        "collection_info": null
    },
    {
        "title": "寄江仲嘉",
        "author": "吴则礼",
        "content": "忆昨南宫战，鶱腾实妙年。\n操戈万人废，受铠百城连。\n器敌南溟大，姿逾白璧坚。\n一官聊负弩，四部合磨铅。\n取友何蕃俊，论交鲍叔贤。\n未聆歌出谷，俄忽愧沉渊。\n识字今奚补，能诗昔谩传。\n且酬持钓手，那问买山钱。\n轩冕亦姑尔，林泉宁偶然。\n鸣蛙当鼓吹，短褐等貂蝉。\n蹭蹬甘垂翅，虺尵罢着鞭。\n纫兰徒自好，怀瑾復谁怜。\n末路成悲咤，微躯任弃捐。\n尘埃避乌几，香火付华颠。\n泫露滋篱槿，飞霜堕渚莲。\n幽畦方寂历，寒蝶正便嬛。\n挥麈晚洲外，骑鲸高浪前。\n尚思终夜语，独想对床眠。\n鴈逝闻号月，渔归觉扣舷。\n剧谈容促膝，痛饮或差肩。\n江阔尊罍净，楼空云水鲜。\n解衣寻窈窕，脱足弄潺湲。\n柁转峰峦碎，帆收橘柚圆。\n扪萝且扶惫，曳策毎争先。\n茗椀遇清赏，齐盂逄旧缘。\n偶拈居士句，尝悟祖师禅。\n风雨侵芳栋，荆榛翳石田。\n病宜篮舆稳，懒任角巾偏。\n饭共长腰米，羮分缩项鳊。\n故情才欵欵，隻影遽翩翩。\n落木非淮树，残霞只楚天。\n感时肠屡绝，望远涕频悬。\n古堞哀笳动，平沙倦翼还。\n野流晴衮衮，汀日淡涓涓。\n岂谓游梁驾，来看下峡船。\n讵惭门有席，敢嘆坐无毡。\n陶谢格弥老，欧虞体更妍。\n定应随驿使，时到草堂边。",
        "dynasty": "宋",
        "collection_info": null
    },
    {
        "title": "白髪",
        "author": "吴则礼",
        "content": "白髪不奈短，青春何太奇。\n酒尊花雨后，茶鼎柳绵时。\n痩苋枯肠惯，清香老鼻知。\n胡床元自稳，羽扇未应迟。\n情话要可纪，吾人真自痴。\n且挥孙氏麈，更费阿弓麋。\n稍觉燕迎社，莫嗔莺哺儿。\n老夫行去国，船掠涨淮湄。",
        "dynasty": "宋",
        "collection_info": null
    },
    {
        "title": "忆昨呈元老",
        "author": "吴则礼",
        "content": "忆昨参戎幕，交情子独真。\n共为关塞客，各负水云身。\n迹远金闺藉，衣沾玉垒尘。\n雕鞍暮横槊，锦幄晓行春。\n隐几军书断，登楼陇月新。\n鸣笳孤障底，落鴈古河滨。\n鲁酒寒醅薄，燕姬翠黛频。\n沙场供写睇，戍角解伤神。\n白首投南国，青冥望北辰。\n山林方自屏，鸡黍復相亲。\n道旧嗟游楚，论文伟过秦。\n高标识麟鳯，壮节见松筠。\n陋巷无车辙，扁舟有钓纶。\n悲秋把黄菊，取醉堕乌巾。\n藜藿良易足，图书端不贫。\n一廛如可借，烦为闢荆榛。",
        "dynasty": "宋",
        "collection_info": null
    },
    {
        "title": "简王长元次元时復欲入都",
        "author": "吴则礼",
        "content": "跛跛鬓毛短，娟娟春日长。\n繁花丽泽国，迭鼓掺渔阳。\n唤婢理双屩，遣儿谋一觞。\n惟知作寒食，那復问殊方。\n石鼎官芽滑，铜盆井水凉。\n有时拈拄杖，随意坐胡床。\n涏涏定巢尾，咬咬求友吭。\n篮舆元落眼，豆饭或撑肠。\n楚柁连江色，淮天着鴈行。\n关侬五斗粟，老子復游梁。",
        "dynasty": "宋",
        "collection_info": null
    },
    {
        "title": "自太和衝雪归据鞍偶作书赠令权元凯",
        "author": "吴则礼",
        "content": "老去龙纹匕，平生兽锦袍。\n端知有奇语，大雪满弓刀。",
        "dynasty": "宋",
        "collection_info": null
    },
    {
        "title": "仁老画梅二首  其一",
        "author": "吴则礼",
        "content": "疏影只横斜，覊臣真耄耋。\n观渠小开落，得此大梦觉。",
        "dynasty": "宋",
        "collection_info": null
    },
    {
        "title": "仁老画梅二首  其二",
        "author": "吴则礼",
        "content": "玄牝要饱知，六出端不死。\n妙高一瓣香，付与毛锥子。",
        "dynasty": "宋",
        "collection_info": null
    },
    {
        "title": "予谪居荆南赋诗百余篇书为两轴丙戌夏泛舟归润道由汉阳廖明略邀予饮于郎官湖因携示之明略坚欲抄录会予舟行甚速期以他日见归不幸明略死矣此本不復可得今将可记者录之忘者将復乞于渚宫诸友然平生作语老不自已又安用如许污后人耳目乎因感而有作",
        "author": "吴则礼",
        "content": "三年放逐臣，今復得归去。\n梦已到南徐，船回正鸣橹。",
        "dynasty": "宋",
        "collection_info": null
    },
    {
        "title": "怀谨常三首  其一",
        "author": "吴则礼",
        "content": "今晨讵復懒，要与阿戎谈。\n寒温事且置，竟论后三三。",
        "dynasty": "宋",
        "collection_info": null
    },
    {
        "title": "怀谨常三首  其二",
        "author": "吴则礼",
        "content": "高气初不羣，咄咄端逼人。\n妙处欲绝倒，未怕儿辈嗔。",
        "dynasty": "宋",
        "collection_info": null
    },
    {
        "title": "怀谨常三首  其三",
        "author": "吴则礼",
        "content": "我有铜鼎汤，快瀹龙焙香。\n政使浇舌本，君无问糟床。",
        "dynasty": "宋",
        "collection_info": null
    },
    {
        "title": "十二月八日携家过因胜",
        "author": "吴则礼",
        "content": "吾人真铁人，畴昔已百炼。\n携家过残年，来吃随堂饭。",
        "dynasty": "宋",
        "collection_info": null
    },
    {
        "title": "呈希道兼寄不伐  其一",
        "author": "吴则礼",
        "content": "不见虎头墨妙，聊寻燕颔将军。\n兴来未妨觅句，胜处端须策勋。",
        "dynasty": "宋",
        "collection_info": null
    },
    {
        "title": "呈希道兼寄不伐  其二",
        "author": "吴则礼",
        "content": "试问边头花柳，不忘梦处江湖。\n横槊要寻塞雁，磨刀仍脍河鱼。",
        "dynasty": "宋",
        "collection_info": null
    },
    {
        "title": "书江贯道所画扇",
        "author": "吴则礼",
        "content": "胸中岂止丘壑，更有洞庭潇湘。\n传语东坡居士，后来惟教江郎。",
        "dynasty": "宋",
        "collection_info": null
    },
    {
        "title": "题惠崇小景扇  其一",
        "author": "吴则礼",
        "content": "惠崇桃坞鹅鸭，春老不画风烟。\n看取团团璧月，中吞万里江天。",
        "dynasty": "宋",
        "collection_info": null
    },
    {
        "title": "题惠崇小景扇  其二",
        "author": "吴则礼",
        "content": "绿鸭白鹅并戏，桃花不隔苍烟。\n乌去自颦孤影，断魂春水连天。",
        "dynasty": "宋",
        "collection_info": null
    },
    {
        "title": "风雨不止而夹岸黄花盛开偶成",
        "author": "吴则礼",
        "content": "风雨放船不恶，淮南九月未霜。\n一色黄花十里，后身犹作柴桑。",
        "dynasty": "宋",
        "collection_info": null
    },
    {
        "title": "过宝晋斋赠元晖",
        "author": "吴则礼",
        "content": "窥径紫苔妩丽，入门黄卷纵横。\n欲知箇裏妙处，时遣鸧鹒一鸣。",
        "dynasty": "宋",
        "collection_info": null
    },
    {
        "title": "题米元晖临北苑山水",
        "author": "吴则礼",
        "content": "平生胸中丘壑，天公乞与覊臣。\n要遣毛锥举似，此事儿辈不嗔。",
        "dynasty": "宋",
        "collection_info": null
    },
    {
        "title": "寄介然二首  其一",
        "author": "吴则礼",
        "content": "生事石田茅屋，世家青琐金銮。\n崇福略无王事，自惭也费县官。",
        "dynasty": "宋",
        "collection_info": null
    },
    {
        "title": "寄介然二首  其二",
        "author": "吴则礼",
        "content": "昨者偶持汉节，白头未识乌蛮。\n饱饭癯然摩腹，笑听船鼓过湾。",
        "dynasty": "宋",
        "collection_info": null
    },
    {
        "title": "又寄介然",
        "author": "吴则礼",
        "content": "寄声吾党阿介，米贱惟有淮南。\n更无一语不契，前身定是同参。",
        "dynasty": "宋",
        "collection_info": null
    },
    {
        "title": "题吴道人庵壁间米元晖画",
        "author": "吴则礼",
        "content": "阿晖戏拈秃笔，便与北苑争雄。\n幻出幼舆丘壑，仍现一沤影中。",
        "dynasty": "宋",
        "collection_info": null
    },
    {
        "title": "自太和衝雪归而旅鴈数鸣据鞍偶作书赠令权元凯",
        "author": "吴则礼",
        "content": "休论駞背锦糢糊，且试腰间金仆姑。\n边头可是怜侬辈，忽作徐熙雪鴈图。",
        "dynasty": "宋",
        "collection_info": null
    },
    {
        "title": "太和道中和颐字韵",
        "author": "吴则礼",
        "content": "茏葱峭蒨朝日微，时出奇诡解我颐。\n已听胡笳有韵曲，更行摩诘无声诗。",
        "dynasty": "宋",
        "collection_info": null
    },
    {
        "title": "太和道中雪作因与诸友下马索酒快饮率尔成诗",
        "author": "吴则礼",
        "content": "兴来下马索酒觞，雪打战袍殊未央。\n有底须寻戴安道，端怜吴语贺知章。",
        "dynasty": "宋",
        "collection_info": null
    },
    {
        "title": "古殿珠",
        "author": "吴则礼",
        "content": "塞上归来两鬓蓬，饱知边马依北风。\n从他垂棘连城璧，乞我僧伽古殿红。",
        "dynasty": "宋",
        "collection_info": null
    },
    {
        "title": "简吉老",
        "author": "吴则礼",
        "content": "盱眙水落秋鴈回，都梁霜薄梅花开。\n极知玄文不浪与，踽踽故作侯芭来。",
        "dynasty": "宋",
        "collection_info": null
    },
    {
        "title": "简友人  其一",
        "author": "吴则礼",
        "content": "江头洲渚晚阳斜，宿鴈已復取圆沙。\n老子尚堪巾屦在，凭君着意问梅花。",
        "dynasty": "宋",
        "collection_info": null
    },
    {
        "title": "简友人  其二",
        "author": "吴则礼",
        "content": "溪水遶屋初鳞鳞，溪边桃花正迎人。\n桃花迎人可復奈，幽事如许难具陈。",
        "dynasty": "宋",
        "collection_info": null
    },
    {
        "title": "简友人  其三",
        "author": "吴则礼",
        "content": "江山端无适俗韵，曳屐出门忘负痾。\n林花工办作红雨，其奈一年春老何。",
        "dynasty": "宋",
        "collection_info": null
    },
    {
        "title": "简友人  其四",
        "author": "吴则礼",
        "content": "从来老子兴不浅，未怕霜鬓浑欲斑。\n安得希有大勇健，尽寻南徐江上山。",
        "dynasty": "宋",
        "collection_info": null
    },
    {
        "title": "简张子伟",
        "author": "吴则礼",
        "content": "轩轩秃髪谷城孙，有底天寒不出门。\n肯说今年閒贵贱，只将丘壑共人论。",
        "dynasty": "宋",
        "collection_info": null
    },
    {
        "title": "戏简狄周臣",
        "author": "吴则礼",
        "content": "帘捲秋风烛影红，少年公子倒金钟。\n艷歌声入流云去，肯问西邻有病翁。",
        "dynasty": "宋",
        "collection_info": null
    },
    {
        "title": "简承天琛老",
        "author": "吴则礼",
        "content": "攀缘梦境欲何为，身相从渠现五衰。\n任运腾腾只么过，休论跛蹶与痿羸。",
        "dynasty": "宋",
        "collection_info": null
    },
    {
        "title": "还山阳简相之并示炯",
        "author": "吴则礼",
        "content": "今年雪花大如许，已作淮南万点梅。\n北湖头白得饱饭，故为淮南风月来。",
        "dynasty": "宋",
        "collection_info": null
    },
    {
        "title": "岸花",
        "author": "吴则礼",
        "content": "岸花着雨晚鲜鲜，老眼怕开真自怜。\n树底鸣鸠来说法，会人意处有因缘。",
        "dynasty": "宋",
        "collection_info": null
    },
    {
        "title": "余自离荆渚遍身生疮了无佳思至金陵舍舟登陆之朱方道游钟山",
        "author": "吴则礼",
        "content": "三年窜逐去荆州，岂料重为此寺游。\n钟鼓山林浑好在，独惊老子雪蒙头。",
        "dynasty": "宋",
        "collection_info": null
    },
    {
        "title": "题瓜州黄鹤台",
        "author": "吴则礼",
        "content": "九载星星復种种，投荒不死趋大梁。\n西州华屋那可见，黄鹤台南堪断肠。",
        "dynasty": "宋",
        "collection_info": null
    },
    {
        "title": "汴岸紫花丛生状如香囊间出黄菊于其侧",
        "author": "吴则礼",
        "content": "霜着船头八月凉，故教寒蝶韵幽芳。\n传语西州华屋处，端须戏取阿玄囊。",
        "dynasty": "宋",
        "collection_info": null
    },
    {
        "title": "元日",
        "author": "吴则礼",
        "content": "秃雪盈巾面欲黧，三间茅屋傍淮湄。\n北湖不道无炊米，也向衡门贴画鷄。",
        "dynasty": "宋",
        "collection_info": null
    },
    {
        "title": "少冯得蕙二本分一见供",
        "author": "吴则礼",
        "content": "春尽盱眙天水昏，一年幽事要人论。\n阿冯端起北湖想，故遣九荂来晤言。",
        "dynasty": "宋",
        "collection_info": null
    },
    {
        "title": "次韵道辅丈荆州吟四首  其一",
        "author": "吴则礼",
        "content": "楚橘秋高千树黄，赤湖城畔晚烟长。\n风尘满地麒麟老，血汗无因污锦缰。",
        "dynasty": "宋",
        "collection_info": null
    },
    {
        "title": "次韵道辅丈荆州吟四首  其二",
        "author": "吴则礼",
        "content": "故人高枕闭柴荆，应恨平生谩一经。\n下榻毎怜挥白羽，挽溪仍喜得红菱。",
        "dynasty": "宋",
        "collection_info": null
    },
    {
        "title": "次韵道辅丈荆州吟四首  其三",
        "author": "吴则礼",
        "content": "田园岁晚欲榛芜，短褐苍颜与世疏。\n华屋徒惊栖万卷，伤心投老已捐书。",
        "dynasty": "宋",
        "collection_info": null
    },
    {
        "title": "次韵道辅丈荆州吟四首  其四",
        "author": "吴则礼",
        "content": "散髪南风书曲肱，衰疲真自笑无能。\n剧谈稍负茅檐月，强赋荆州学少陵。",
        "dynasty": "宋",
        "collection_info": null
    },
    {
        "title": "王持中读余近诗跋以五绝因次其韵  其一",
        "author": "吴则礼",
        "content": "秃髪敢言文字工，半生端在覉旅中。\n君诗底物似妙丽，堕蘂起舞春蒙蒙。",
        "dynasty": "宋",
        "collection_info": null
    },
    {
        "title": "王持中读余近诗跋以五绝因次其韵  其二",
        "author": "吴则礼",
        "content": "羁臣未觉诗无敌，老境谁言思不羣。\n自有阿持提律令，且看山衲度江云。",
        "dynasty": "宋",
        "collection_info": null
    },
    {
        "title": "王持中读余近诗跋以五绝因次其韵  其三",
        "author": "吴则礼",
        "content": "我句如许一生过，君诗政应万人传。\n但言寒温置余语，可是从来子敬贤。",
        "dynasty": "宋",
        "collection_info": null
    },
    {
        "title": "王持中读余近诗跋以五绝因次其韵  其四",
        "author": "吴则礼",
        "content": "摩挲饱腹看飞鸿，脱屐海门篷底风。\n君方着足登饭颗，嗟我老矣无由同。",
        "dynasty": "宋",
        "collection_info": null
    },
    {
        "title": "王持中读余近诗跋以五绝因次其韵  其五",
        "author": "吴则礼",
        "content": "一钱无有但觅句，百事不闻知读书。\n投荒归来老将死，要听孤猿聊荷锄。",
        "dynasty": "宋",
        "collection_info": null
    },
    {
        "title": "次公卷韵",
        "author": "吴则礼",
        "content": "故人已去逐飞蓬，醉墨新辞手自封。\n欲识暮年魂断处，从今不忍听霜钟。",
        "dynasty": "宋",
        "collection_info": null
    },
    {
        "title": "龟山道中",
        "author": "吴则礼",
        "content": "久着南冠殊未痴，长淮水暖鲚鱼肥。\n更无一点蔫红在，只有杨花作阵飞。",
        "dynasty": "宋",
        "collection_info": null
    },
    {
        "title": "高邮阻风",
        "author": "吴则礼",
        "content": "磊磊长蒲穿巨鱼，蟹螯如臂米如珠。\n端怜不死与饱饭，一噫真成戏老夫。",
        "dynasty": "宋",
        "collection_info": null
    },
    {
        "title": "至南京道中尚有莺声",
        "author": "吴则礼",
        "content": "投老长亭更短亭，翩翩楚柁正关情。\n黄鹂要是知人意，犹作他时求友声。",
        "dynasty": "宋",
        "collection_info": null
    },
    {
        "title": "题鳯林园图寄鲁公卷",
        "author": "吴则礼",
        "content": "老分符竹髪疏疏，手把南徐一纸书。\n端恨相望隔函谷，故应时展鳯林图。",
        "dynasty": "宋",
        "collection_info": null
    },
    {
        "title": "闻莺",
        "author": "吴则礼",
        "content": "长堤一千一百里，榆荚杨花照眼明。\n十载投荒真作梦，却凭乌几听莺鸣。",
        "dynasty": "宋",
        "collection_info": null
    },
    {
        "title": "次子方题游春图韵",
        "author": "吴则礼",
        "content": "付与春风不復言，箇中端有玉妃魂。\n凭君细说枭卢事，暂借生香到酒盆。",
        "dynasty": "宋",
        "collection_info": null
    },
    {
        "title": "得友人诗因寄之",
        "author": "吴则礼",
        "content": "鸟语茅檐午梦回，柴荆寂寂掩苍苔。\n落红万点春江绿，归鴈空传秀句来。",
        "dynasty": "宋",
        "collection_info": null
    },
    {
        "title": "将至宋先寄相之二首  其一",
        "author": "吴则礼",
        "content": "树底树头无落英，晴鸠得得唤晚晴。\n玉芽方入小分盏，故有鸧鹒来一鸣。",
        "dynasty": "宋",
        "collection_info": null
    },
    {
        "title": "将至宋先寄相之二首  其二",
        "author": "吴则礼",
        "content": "清洛日日换好怀，飞英又掠帆影来。\n说似同行木上坐，眼中阿相安在哉。",
        "dynasty": "宋",
        "collection_info": null
    },
    {
        "title": "寄公卷",
        "author": "吴则礼",
        "content": "荻花枫叶秋江晚，底事扁舟不肯留。\n浊酒共沽清夜月，空余小字落沧洲。",
        "dynasty": "宋",
        "collection_info": null
    },
    {
        "title": "过宋呈曾公冕",
        "author": "吴则礼",
        "content": "团栾枣熟官焙奇，浇我清秋鴈鹜池。\n绝闻人说宋城令，真是南丰仆射儿。",
        "dynasty": "宋",
        "collection_info": null
    },
    {
        "title": "呈陈尚志",
        "author": "吴则礼",
        "content": "岁月匆匆催白髪，风尘漠漠敝青衫。\n早晚扁舟逐孤鴈，一江秋色挂吴帆。",
        "dynasty": "宋",
        "collection_info": null
    },
    {
        "title": "李氏园诗",
        "author": "吴则礼",
        "content": "池面轻风卷碧罗，残英寂寂委微波。\n暗香又逐落英去，奈此疏云淡月何。",
        "dynasty": "宋",
        "collection_info": null
    },
    {
        "title": "今朝",
        "author": "吴则礼",
        "content": "今朝天气撩老夫，红杏一枝那可孤。\n端须羯鼓与判断，世上久觉无花奴。",
        "dynasty": "宋",
        "collection_info": null
    },
    {
        "title": "谢曹公善酒",
        "author": "吴则礼",
        "content": "归来脱帽但苍华，一叚风流属外家。\n犹有故时从事在，银鈎仍落小流沙。",
        "dynasty": "宋",
        "collection_info": null
    },
    {
        "title": "二月二十九日作",
        "author": "吴则礼",
        "content": "屋头澜翻闻布谷，惊怪儿童问饧粥。\n争向衡门插柳条，要遣老子知炊熟。",
        "dynasty": "宋",
        "collection_info": null
    },
    {
        "title": "二月三十日作",
        "author": "吴则礼",
        "content": "鹁鸪端復唤雨来，韵此朱朱兼白白。\n试问游梁余几钱，今朝且作官寒食。",
        "dynasty": "宋",
        "collection_info": null
    },
    {
        "title": "晚饭龟山",
        "author": "吴则礼",
        "content": "半生藜糁只么过，铁作脊梁真自强。\n偶烦衲子分斋钵，惭愧龟山春笋长。",
        "dynasty": "宋",
        "collection_info": null
    },
    {
        "title": "四月十五日饭于因胜",
        "author": "吴则礼",
        "content": "老子端有衲子缘，独喜时时听三下。\n莫向诸方说久参，白头且结淮南夏。",
        "dynasty": "宋",
        "collection_info": null
    },
    {
        "title": "偶怀普照经寮附火寄夷白老",
        "author": "吴则礼",
        "content": "北湖头白懒觅官，只办诸方寻衲子。\n要拥经寮一丈炉，烦渠好作来苏水。",
        "dynasty": "宋",
        "collection_info": null
    },
    {
        "title": "贾动之盍簪堂红梅欲发作此问讯",
        "author": "吴则礼",
        "content": "江南风雨余几信，有底淮南春事迟。\n凭君料理玉妃面，快作酒红生晕时。",
        "dynasty": "宋",
        "collection_info": null
    },
    {
        "title": "探梅",
        "author": "吴则礼",
        "content": "梅花元不怕春寒，想见垂垂雪作团。\n藤枝芒屩犹堪在，试为吾人料理看。",
        "dynasty": "宋",
        "collection_info": null
    },
    {
        "title": "郁李甚开其花如雪以珍瓶贮之",
        "author": "吴则礼",
        "content": "玉妃春行不落莫，授馆独有青玻璃。\n是身未办堕杂染，高自标致真希奇。",
        "dynasty": "宋",
        "collection_info": null
    },
    {
        "title": "归途口占",
        "author": "吴则礼",
        "content": "九年脚不踏梁宋，踽踽归来成腼颜。\n秃髪覉臣端饱在，淮南天遣米如山。",
        "dynasty": "宋",
        "collection_info": null
    },
    {
        "title": "圃田道中牧马",
        "author": "吴则礼",
        "content": "不復硉兀如堵墻，索河水甘殊未央。\n天工作意与一饱，端是今年春草长。",
        "dynasty": "宋",
        "collection_info": null
    },
    {
        "title": "流光亭",
        "author": "吴则礼",
        "content": "畴昔九死干典刑，谁言復过流光亭。\n关河向人两鬓老，敢与杨柳论青青。",
        "dynasty": "宋",
        "collection_info": null
    },
    {
        "title": "题刘常梅",
        "author": "吴则礼",
        "content": "生憎长红涴浅白，只有疏影连暗香。\n凭君且置风月事，一笑姑为时世粧。",
        "dynasty": "宋",
        "collection_info": null
    },
    {
        "title": "戏嘲壁上画轴",
        "author": "吴则礼",
        "content": "寒林淡墨人争看，对面奇峰孰会心。\n可是世人唯识假，只缘清景少人寻。",
        "dynasty": "宋",
        "collection_info": null
    },
    {
        "title": "赋魏相之所收花光老小景",
        "author": "吴则礼",
        "content": "湖北湖南天水寛，道人付此一毫端。\n魏郎得之不自供，要遗西山老眼看。",
        "dynasty": "宋",
        "collection_info": null
    },
    {
        "title": "又画尝醋翁",
        "author": "吴则礼",
        "content": "石先戏作忍酸相，未信从来尝醋难。\n头毛鬅鬙面白皱，老夫笑作婴儿看。",
        "dynasty": "宋",
        "collection_info": null
    },
    {
        "title": "又再至山阳作",
        "author": "吴则礼",
        "content": "楚州白菘大于臂，天乞吾曹作好春。\n北湖食来如食肉，塔裏僧伽不笑人。",
        "dynasty": "宋",
        "collection_info": null
    },
    {
        "title": "清谷水煎茶",
        "author": "吴则礼",
        "content": "快烧铜鼎欹胡床，边头初试蟹眼汤。\n竟陵谷帘定少味，唤取阿羽来说尝。",
        "dynasty": "宋",
        "collection_info": null
    },
    {
        "title": "兰皋煎茶",
        "author": "吴则礼",
        "content": "掠水纤纤紫燕斜，聊凭乌几竚幽花。\n今年未识云腴面，且拨去年官焙芽。",
        "dynasty": "宋",
        "collection_info": null
    },
    {
        "title": "寄夷白坦然二首  其一",
        "author": "吴则礼",
        "content": "夷白不应忘北湖，住持事繁无近书。\n北湖头白更馋相，何日从之听木鱼。",
        "dynasty": "宋",
        "collection_info": null
    },
    {
        "title": "寄夷白坦然二首  其二",
        "author": "吴则礼",
        "content": "北湖饭饱初不知，惟见从来方朵颐。\n天公大似撩我辈，不遣细和夔州诗。",
        "dynasty": "宋",
        "collection_info": null
    },
    {
        "title": "奉圣念老得法于大通禅师游行十年归以其法接引晋人北湖见而喜之赠一绝句",
        "author": "吴则礼",
        "content": "从教白浪长浮天，脚跟饱踏吴江船。\n晋人初不知祖令，拍手施与龙山禅。",
        "dynasty": "宋",
        "collection_info": null
    },
    {
        "title": "简航禅师",
        "author": "吴则礼",
        "content": "纵横古帙散绳床，卧对疏帘卷夕阳。\n春去残花已无迹，姢娟新绿上篔筜。",
        "dynasty": "宋",
        "collection_info": null
    },
    {
        "title": "石恪画醉僧",
        "author": "吴则礼",
        "content": "倒街卧路谁復嗔，粥鱼斋鼓强唤人。\n莫疑只今五斗醉，要会从来三昧身。",
        "dynasty": "宋",
        "collection_info": null
    },
    {
        "title": "夷白",
        "author": "吴则礼",
        "content": "夷白诸法只么会，不作奇奇并怪怪。\n人来施与僧伽禅，事到付之弥勒袋。",
        "dynasty": "宋",
        "collection_info": null
    },
    {
        "title": "又偶作寄夷白老",
        "author": "吴则礼",
        "content": "去年腊雪一尺围，着处梅花如许肥。\n道人定復有幻法，莫遣都梁万点飞。",
        "dynasty": "宋",
        "collection_info": null
    },
    {
        "title": "坐睡",
        "author": "吴则礼",
        "content": "白灰如雪麒麟红，一老已打斋时钟。\n衲子末来且坐睡，蒲团与我作新冬。",
        "dynasty": "宋",
        "collection_info": null
    },
    {
        "title": "舟行坐睡",
        "author": "吴则礼",
        "content": "撩天鼻孔蟠雷车，世间诸法种种坏。\n饱参饭后蒲团禅，北湖端为第一代。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "吴则礼",
        "content": "华馆相望接使星，长淮南北已休兵。\n便须买酒催行乐，更觅何时是太平。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "吴则礼",
        "content": "满船买了洞庭柑，雪色新裁白苎衫。\n唤得吴姬同一醉，春风相送过江南。",
        "dynasty": "宋",
        "collection_info": null
    },
    {
        "title": "诗一首",
        "author": "吴则礼",
        "content": "枫叶芦花满钓船，水风清处椀琴眠。\n觉来失却潇湘月，却问青山觅酒钱。",
        "dynasty": "宋",
        "collection_info": null
    },
    {
        "title": "次竹樽韵",
        "author": "吴则礼",
        "content": "北湖饭豆病且癯，经年不问觞为壶。\n谁令如许彭亨腹，时唤曲生浇老儒。\n此君风味美无有，会与渊明着名酒。\n侏儒饱死死非缔交，仍挽皤罂作寮友。\n堂上烛灭渠快哉，一饮一石今尘埃。\n此君莫遣太孤绝，更须唤取鸱夷来。\n老年经丘寻壑意，痿痿羸羸殊少味。\n惟思着句与摩挲，径就便便图一醉。",
        "dynasty": "宋",
        "collection_info": null
    },
    {
        "title": "句",
        "author": "吴则礼",
        "content": "老子只堪持蟹螯。",
        "dynasty": "宋",
        "collection_info": null
    },
    {
        "title": "武夷仙架船岩",
        "author": "翁彦约",
        "content": "西溪漂渺接明河，鼓棹仙人泛立波。\n却御长风天上去，虚舟千古插嵯峨。",
        "dynasty": "宋",
        "collection_info": null
    },
    {
        "title": "武夷仙机石",
        "author": "翁彦约",
        "content": "辛苦支机耐寂寥，肯同嬴女只吹箫。\n金梭昨夜成龙去，上与天孙织绛绡。",
        "dynasty": "宋",
        "collection_info": null
    },
    {
        "title": "武夷鸡窠岩",
        "author": "翁彦约",
        "content": "仙人清磬读黄庭，长听金鸡半夜声。\n一夕都随黄鹤去，满巢明月白云生。",
        "dynasty": "宋",
        "collection_info": null
    },
    {
        "title": "武夷三层峰",
        "author": "翁彦约",
        "content": "层峰三迭倚青冥，雾宿云飞自有程。\n杳霭又因关造化，故教人世验阴晴。",
        "dynasty": "宋",
        "collection_info": null
    },
    {
        "title": "武夷毛竹洞",
        "author": "翁彦约",
        "content": "毛竹连云路欲迷，洞门深锁落花迟。\n鲁孙几度春风老，未了仙人一局棋。",
        "dynasty": "宋",
        "collection_info": null
    },
    {
        "title": "仙钓台",
        "author": "翁彦约",
        "content": "百粤尧时路未通，曲溪春水没长松。\n老仙台上无明月，不钓凡鱼只钓龙。",
        "dynasty": "宋",
        "collection_info": null
    },
    {
        "title": "晞真馆",
        "author": "翁彦约",
        "content": "濯濯清溪九曲流，一天风露万山秋。\n凄清不似人间世，月槛云窗特地幽。",
        "dynasty": "宋",
        "collection_info": null
    },
    {
        "title": "张公洞",
        "author": "王绎",
        "content": "高士宸居隔紫烟，洞中金阙暗相连。\n辅光竈冷留香壤，太素渊清涌玉泉。\n后夜云归雪浪湿，未明人起月华鲜。\n秋光不老岩前麓，到此偷閒亦自贤。",
        "dynasty": "宋",
        "collection_info": null
    },
    {
        "title": "方叔寓龙兴仁王佛舍与公定道辅仲宝携酒肴纳凉联句十六韵",
        "author": "赵令畤",
        "content": "宿雨且初霁，微凉吹广庭。\n嘉宾忽相遇，午梦惊扣扃。\n长松森翠影，修竹参青冥。\n飘云度空急，残日穿林明。\n幽墙隔江浦，远屿定风舲。\n城市厌烦暑，山樊念伶俜。\n角巾代公绂，草具踰侯鲭。\n园实摘的皪，厨醖斟晶荧。\n烹鲜缩颈大，海错着器腥。\n笑谈得真乐，采撷逢幽馨。\n云阴剥初霁，夕岚收远青。\n窗卧忆元亮，诗成怀景升。\n日须河朔饮，当解高阳酲。\n烦襟顿忘释，嘉咏不少停。\n闉阇发严鼓，穹碧垂繁星。\n一笑跨鞍去，奚论楚人醒。",
        "dynasty": "宋",
        "collection_info": null
    },
    {
        "title": "同官李仲益赠张思仲家歌人团茶因题其封",
        "author": "赵令畤",
        "content": "色映宫姝粉，香传汉殿春。\n团团明月魄，却赠月中人。",
        "dynasty": "宋",
        "collection_info": null
    },
    {
        "title": "次韵陈履常汝阴久雪赈饥",
        "author": "赵令畤",
        "content": "坎壈中年坐废人，老来貂鼎视埃尘。\n铁霜带面惟忧国，机穽当前不为身。\n发廪已康诸县命，蠲逋一洗几年贫。\n归来又扫宽民奏，惭愧毫端尔许春。",
        "dynasty": "宋",
        "collection_info": null
    },
    {
        "title": "初到长安",
        "author": "赵令畤",
        "content": "来往长安未定居，暂将僧舍当吾庐。\n空中说法凭铃语，枕上朝饥听木鱼。\n因果分明休问佛，行藏自信罢占书。\n眼前一物真堪羡，百尺长杨水满渠。",
        "dynasty": "宋",
        "collection_info": null
    },
    {
        "title": "次韵晁以道嘲陈叔易得官入京",
        "author": "赵令畤",
        "content": "闻道诸公置齿牙，买鞯卖展趁年华。\n太平起隠无遗策，空尽嵩山处士家。",
        "dynasty": "宋",
        "collection_info": null
    },
    {
        "title": "跋太白醉草",
        "author": "赵令畤",
        "content": "虽自九天分派，不与万李同林。\n步处雷惊电绕，空余翰墨窥寻。",
        "dynasty": "宋",
        "collection_info": null
    },
    {
        "title": "秋",
        "author": "赵令畤",
        "content": "白藕作花风已秋，不堪残睡更回头。\n晚云带雨归飞急，去作西窗一夜愁。",
        "dynasty": "宋",
        "collection_info": null
    },
    {
        "title": "被责三十年蒙恩召还行在方驻跸钱塘书呈子常侍郎",
        "author": "赵令畤",
        "content": "三十余年一梦同，向来朝士尽沈空。\n如今白首趋行阙，不是当年长乐钟。",
        "dynasty": "宋",
        "collection_info": null
    },
    {
        "title": "赠陈处士",
        "author": "赵令畤",
        "content": "疏慵任过少年时，名利难交远近知。\n一洞落花春病酒，满楼明月夜吟诗。\n展编海曲菰蒲叶，杖剪嵩阳楖栗枝。\n却话东林拟重去，伴僧闲逸白莲池。",
        "dynasty": "宋",
        "collection_info": null
    },
    {
        "title": "江楼閒望",
        "author": "赵令畤",
        "content": "红尘无处不諠譁，独上江楼四望赊。\n泥水僧归林下寺，待船人立渡头沙。\n云藏岛外啼猿树，竹锁桥边卖酒家。\n吟罢凭栏心更逸，海风吹断暮天霞。",
        "dynasty": "宋",
        "collection_info": null
    },
    {
        "title": "冬日居山",
        "author": "赵令畤",
        "content": "乱山深处过严凝，僻静门邻物外僧。\n送客踏穿松径雪，煮茶敲破石池冰。\n朝垂帘幙寒慵卷，夜锁楼台静懒登。\n只待春来归上国，杖藜吟出白云层。",
        "dynasty": "宋",
        "collection_info": null
    },
    {
        "title": "句  其一",
        "author": "赵令畤",
        "content": "我识之无常缩舌，君能竞病且低头。",
        "dynasty": "宋",
        "collection_info": null
    },
    {
        "title": "句  其二",
        "author": "赵令畤",
        "content": "酒成碧后方堪饮，花到白来元自香。",
        "dynasty": "宋",
        "collection_info": null
    },
    {
        "title": "句  其三",
        "author": "赵令畤",
        "content": "卧听檐雨作宫商。",
        "dynasty": "宋",
        "collection_info": null
    },
    {
        "title": "句  其四",
        "author": "赵令畤",
        "content": "紫蟹黄橙知有思，天教出向夜凉时。",
        "dynasty": "宋",
        "collection_info": null
    },
    {
        "title": "句  其五",
        "author": "赵令畤",
        "content": "羣峰竞秀尖。",
        "dynasty": "宋",
        "collection_info": null
    },
    {
        "title": "谒照师塔二首  其一",
        "author": "释宗敏",
        "content": "苎麻删补后，法律渐凌迟。\n一字谁褒贬，三宗绝见知。\n奔驰事名相，逸荡傲行持。\n独有芝园老，提纲继祖师。",
        "dynasty": "宋",
        "collection_info": null
    },
    {
        "title": "谒照师塔二首  其二",
        "author": "释宗敏",
        "content": "兵火焚诸剎，楼台化碧烟。\n松龛横野岸，塑像枕流泉。\n志述都煨烬，功名独不迁。\n高踪杳然梦，不觉涕潸然。",
        "dynasty": "宋",
        "collection_info": null
    },
    {
        "title": "句  其一",
        "author": "陆傅",
        "content": "枕上吹虀醒宿酒，窗间秉烛拾残棋。",
        "dynasty": "宋",
        "collection_info": null
    },
    {
        "title": "句  其二",
        "author": "陆傅",
        "content": "宁知小儿辈，竟坏好家居。",
        "dynasty": "宋",
        "collection_info": null
    },
    {
        "title": "哭魏夫人",
        "author": "张夫人",
        "content": "香散帘帏寂，尘生翰墨闲。\n空传三壶誉，无復内朝班。",
        "dynasty": "宋",
        "collection_info": null
    },
    {
        "title": "句",
        "author": "李湜",
        "content": "迸石如散珠，穿云似流玉。",
        "dynasty": "宋",
        "collection_info": null
    },
    {
        "title": "题清芬阁",
        "author": "茹东济",
        "content": "舣棹叩朱门，雄飞处士村。\n诗名千古重，庙貌一方尊。\n绿水长溪阔，青山远岫昏。\n辞华谁善继，御史是曾孙。",
        "dynasty": "宋",
        "collection_info": null
    },
    {
        "title": "象鼻岩",
        "author": "张元仲",
        "content": "会入苍舒万斛舟，至今鼻准醮清流。\n君王玉辂催行驾，安得身闲伴白鸥。",
        "dynasty": "宋",
        "collection_info": null
    },
    {
        "title": "越王城",
        "author": "方叔震",
        "content": "闻道越王避汉兵，窜身岩谷觊偷生。\n如云甲马今何在，只见良田万顷平。",
        "dynasty": "宋",
        "collection_info": null
    },
    {
        "title": "赠王直方",
        "author": "秦觏",
        "content": "不到王家近十年，子猷风韵亦依然。\n旧时朋友今何在，别后新诗谁与传。",
        "dynasty": "宋",
        "collection_info": null
    },
    {
        "title": "呈东坡",
        "author": "秦觏",
        "content": "十里荷花菡萏初，我公初置有西湖。\n欲将公事湖中了，见说官閒事已无。",
        "dynasty": "宋",
        "collection_info": null
    },
    {
        "title": "和王直方夜坐",
        "author": "秦觏",
        "content": "帏幔高深夜漏长，颇从诗酒傲冰霜。\n烛花渐暗人初睡，金兽无烟却有香。",
        "dynasty": "宋",
        "collection_info": null
    },
    {
        "title": "城东寄王越州",
        "author": "高茂华",
        "content": "五年不出青门道，邂逅寻春此一回。\n忽忆秦川贵公子，桃花落尽合归来。",
        "dynasty": "宋",
        "collection_info": null
    },
    {
        "title": "句",
        "author": "高茂华",
        "content": "中途留眼占星聚，一宿披颜觉雾收。",
        "dynasty": "宋",
        "collection_info": null
    },
    {
        "title": "句",
        "author": "张庭坚",
        "content": "儋耳百年经僻陋，眉山二老继驱除。",
        "dynasty": "宋",
        "collection_info": null
    },
    {
        "title": "题北山松轩",
        "author": "石公弼",
        "content": "梢云阻日引清风，抱石盘根造物工。\n凌厉四时同一色，不知何岁植岩中。",
        "dynasty": "宋",
        "collection_info": null
    },
    {
        "title": "游嘉佑院登般若台",
        "author": "石公弼",
        "content": "萦回岩岫拥高楼，饮海拏云走翠虬。\n欲问此台名般若，一轮明月照中秋。",
        "dynasty": "宋",
        "collection_info": null
    },
    {
        "title": "游日山",
        "author": "石公弼",
        "content": "岚光咫尺见山扃，候得潮来一苇轻。\n惨惨晚堂看日色，森森古殿对江城。\n风敲寒玉惊僧睡，岩落澌冰认雨声。\n不是平生曾到处，因缘今日此中行。",
        "dynasty": "宋",
        "collection_info": null
    },
    {
        "title": "题樗轩綫泉及闻琴",
        "author": "石公弼",
        "content": "竹引高山一綫泉，细如丝髮亦涓涓。\n莫嫌此去沧溟远，流水更听琴上弦。",
        "dynasty": "宋",
        "collection_info": null
    },
    {
        "title": "题无垢院  其一",
        "author": "石公弼",
        "content": "沿磴穿岚造竹扉，一轩幽敞坐忘机。\n池镵琼骨容清泚，凭槛时看翡翠飞。",
        "dynasty": "宋",
        "collection_info": null
    },
    {
        "title": "题无垢院  其二",
        "author": "石公弼",
        "content": "浄界曾无一点尘，风疏松竹响天真。\n从来此意少人会，只道林閒无至人。",
        "dynasty": "宋",
        "collection_info": null
    },
    {
        "title": "游巾子山诸剎",
        "author": "石公弼",
        "content": "杖策游山寺，终朝事讨寻。\n地危敧石磴，殿古倚云岑。\n曲径行松杪，禅房过竹林。\n奈何幽兴在，他日更登临。",
        "dynasty": "宋",
        "collection_info": null
    },
    {
        "title": "绝句",
        "author": "赵占龟",
        "content": "四枚豚犬教知书，二顷良田尽有余。\n鲁酒三杯棋一局，客来浑不问亲疏。",
        "dynasty": "宋",
        "collection_info": null
    },
    {
        "title": "谢传神蔡景直",
        "author": "鲍慎由",
        "content": "驰誉丹青有古风，笔端及我未宜蒙。\n云台麟阁遥相望，枉写褒公与鄂公。",
        "dynasty": "宋",
        "collection_info": null
    },
    {
        "title": "王略帖赞",
        "author": "鲍慎由",
        "content": "昭回于天垂英光，跨颉历籀化大荒。\n烟华浓淡赋低昂，一噫万古称天章。\n鸾跨虬引鹄序行，洞天九九归辽阳。\n茫茫十二小劫长，玺完神诃命芾藏。",
        "dynasty": "宋",
        "collection_info": null
    },
    {
        "title": "雨余",
        "author": "鲍慎由",
        "content": "础润雨欲作，好风每相先。\n萧萧清入帘，令我心洒然。\n闭门倦永夏，枕书日昏眠。\n快此风雨余，端如濯飞泉。\n盆山有佳趣，草木更幽妍。\n井华养文石，香篆横云烟。\n俯仰方丈间，胜事亦可怜。\n永怀触热子，我劳良独贤。",
        "dynasty": "宋",
        "collection_info": null
    },
    {
        "title": "读汉书",
        "author": "鲍慎由",
        "content": "汉公事业比阿衡，纯用诗书致太平。\n它日何人颂功德，至今嘲笑亦诸生。",
        "dynasty": "宋",
        "collection_info": null
    },
    {
        "title": "夜坐",
        "author": "鲍慎由",
        "content": "万卷堆中种眼花，睡魔亦厌夜深茶。\n平生不草长门赋，岂有黄金送酒家。",
        "dynasty": "宋",
        "collection_info": null
    },
    {
        "title": "寄曾子开",
        "author": "鲍慎由",
        "content": "白髮波波尚问津，可嗟志业在经纶。\n十年于此纔三见，四海如公復几人。\n虎穴功名劳唾掌，醉乡风月且藏身。\n平安欲问无来使，何处荒山野水滨。",
        "dynasty": "宋",
        "collection_info": null
    },
    {
        "title": "与郑公华自朐山邻舟行",
        "author": "鲍慎由",
        "content": "舟行有后先，相去能几许。\n铿轰金鼓声，见面不得语。\n水花来幽香，岸柳过疏雨。\n登舻各乘风，解帆会联浦。\n闲携小龙团，睡起就君煮。",
        "dynasty": "宋",
        "collection_info": null
    },
    {
        "title": "句  其一",
        "author": "鲍慎由",
        "content": "三白岁可期，一饱分已定。",
        "dynasty": "宋",
        "collection_info": null
    },
    {
        "title": "句  其二",
        "author": "鲍慎由",
        "content": "学诗比登仙，金膏换凡骨。",
        "dynasty": "宋",
        "collection_info": null
    },
    {
        "title": "句  其三",
        "author": "鲍慎由",
        "content": "绕树寻花得得来。",
        "dynasty": "宋",
        "collection_info": null
    },
    {
        "title": "句  其四",
        "author": "鲍慎由",
        "content": "平池九曲在，春水萦碕{石弯}。",
        "dynasty": "宋",
        "collection_info": null
    },
    {
        "title": "句",
        "author": "鲍辉",
        "content": "下瞰波澜知海阔，仰观霄汉得天多。",
        "dynasty": "宋",
        "collection_info": null
    },
    {
        "title": "黄蘗寺",
        "author": "李谕",
        "content": "但觉壶中长日月，焉知世上有风波。\n龙收雨雹归岩穴，僧伴烟霞宿鸟窠。",
        "dynasty": "宋",
        "collection_info": null
    },
    {
        "title": "戏贺何端明得子",
        "author": "袁灼",
        "content": "庆门昨夜梦熊罴，晓得明珠照凤池。\n却忆刘郎诗句好，海中仙果子生迟。",
        "dynasty": "宋",
        "collection_info": null
    },
    {
        "title": "句",
        "author": "董行之",
        "content": "頼有遗鞭在黄道，不教追骑及清尘。",
        "dynasty": "宋",
        "collection_info": null
    },
    {
        "title": "句",
        "author": "黄蕡",
        "content": "黄栀姑且饶他咏，丹桂行须见我攀。",
        "dynasty": "宋",
        "collection_info": null
    },
    {
        "title": "玉泉院荔枝轩",
        "author": "杨朏",
        "content": "曾观荔枝图，几费丹青粧。\n能红能紫亦能绿，不能写得天然香。\n曾读荔枝谱，品品堪第一。\n较量滋味论高低，大抵闻名不闻实。\n我疑真宰推化工，安排百果分番红。\n杏梅桃李不足数，先教碌碌随春风。\n锦囊玉液相浑沦，百果让作东南元。\n别有真香与味色，一时分付荔枝轩。",
        "dynasty": "宋",
        "collection_info": null
    },
    {
        "title": "句",
        "author": "胡璪",
        "content": "南安建邦庾岭下，小小城池坚四壁。",
        "dynasty": "宋",
        "collection_info": null
    },
    {
        "title": "句",
        "author": "刘渭",
        "content": "庶子泉寒澄雅思，阳冰篆古足清心。",
        "dynasty": "宋",
        "collection_info": null
    },
    {
        "title": "句",
        "author": "刘况",
        "content": "夜观月色如银色，朝听潮音杂梵音。",
        "dynasty": "宋",
        "collection_info": null
    },
    {
        "title": "忆欧段",
        "author": "周行己",
        "content": "岁暮何所思，道南咸与籍。\n出门泥漫漫，跬步成乖隔。\n人情未免俗，节物復感迫。\n念我江海人，纾节慕古昔。\n少年弄柔翰，颇谓得所适。\n岂有轩冕心，况自便菽麦。\n人生不可意，变态忽如弈。\n狼藉太学生，俯就科举责。\n居然五六载，颇不料损益。\n贫贱思富贵，富贵悲迫阨。\n所得九牛毛，置身岂良策。\n何如谢客儿，会稽卜佳宅。\n文章富贵心，山水乐幽僻。\n长安不可居，季冬犹絺绤。\n缅望悲故乡，恨无晨风翮。\n寒窗九转肠，纷乱不可绎。\n此意竟谁语，坐觉鄙吝积。\n不见二三子，讵可论肝膈。\n悠悠百世名，浩浩此生迹。\n离娄烛千里，盲不见咫尺。",
        "dynasty": "宋",
        "collection_info": null
    },
    {
        "title": "营居有感",
        "author": "周行己",
        "content": "有鹊衔枯枝，往往营其巢。\n巢成雌卵雏，雏出声嗷嗷。\n雌飞雄啄食，络绎日百遭。\n咄哉谁使汝，理也不可逃。\n旷旷宇宙内，顾奚独汝曹。\n人生结栋宇，斩木与诛茅。\n经营壮有室，耆艾尚勤劳。",
        "dynasty": "宋",
        "collection_info": null
    },
    {
        "title": "待李纯如邓子同",
        "author": "周行己",
        "content": "谁云相知好，相知亦吾累。\n一夕不在眼，青灯已无寐。\n晚定李邓交，付託足心地。\n嶷然诸儒中，百马逢一骥。\n对我怀抱豁，轩眉得深意。\n昨朝分手出，冠带修人事。\n淹留久未返，终夕念乖异。\n摇落庭树秋，虚窗发清吹。\n坐起无一欢，出门屡瞻跂。\n归鼓朱丝弦，復理黄卷字。\n弦诵虽曰乐，其如心不遂。\n欻欲往从君，念无晨风翅。\n扫地焚香坐，聊以待君至。",
        "dynasty": "宋",
        "collection_info": null
    },
    {
        "title": "题乐文仲惫轩",
        "author": "周行己",
        "content": "古有大隠人，不必在林薮。\n屠钓得贤杰，能出汉庭右。\n用之即为虎，信是经济手。\n乐生淮海来，贫窭常露肘。\n乃翁病风痹，粥食不到口。\n下帘长安市，授经供卯酉。\n生涯一惫轩，貌作槁木朽。\n胆实大于身，豪气贯牛斗。\n往往或下人，恐是黄石叟。\n屈身以伸道，此事古来有。\n贫贱交分薄，益见俗态丑。\n丈夫岂得知，事定盖棺后。\n与尔同一笑，聊进杯中酒。",
        "dynasty": "宋",
        "collection_info": null
    },
    {
        "title": "寄题凤翔长孙家集芳亭",
        "author": "周行己",
        "content": "种木须种松，松有四时芳。\n种草须种兰，兰有千里香。\n众木岂不大，秋至即凋伤。\n百草岂不好，露下纷萎黄。\n人生事园圃，用意各有方。\n不贵草木多，只贵草木良。\n但种松与兰，主人家道昌。",
        "dynasty": "宋",
        "collection_info": null
    },
    {
        "title": "玩师求诗归台州",
        "author": "周行己",
        "content": "越鸟栖南枝，胡马依北风。\n人生亦怀土，安能长西东。\n玩公白云老，方丈凭高峰。\n忽为万里游，应缘来晨钟。\n君看伊与洛，二川日溶溶。\n逝者亦如此，流转何时穷。\n我居谢公山，天台一水通。\n莽莽宇宙内，那知忽相逢。\n尘埃识眉宇，觉我耳目聪。\n暂来还復去，有如无根蓬。\n令我长叹息，不得久相从。\n侧身鸡鹜羣，仰羡高飞鸿。",
        "dynasty": "宋",
        "collection_info": null
    },
    {
        "title": "奉和佛月大师",
        "author": "周行己",
        "content": "朝出太学门，广路长飙飞。\n如可缁尘微，污我如雪衣。\n拟足投清浄，入寺扣禅扉。\n遇彼赏心人，发言破夕霏。\n既见弥明句，乃知侯喜微。\n琅琅发妙语，慰此渴与饥。\n小卷大字书，一一各有归。\n更以金玉赠，万丈生光辉。\n日落微云收，明月满书帏。",
        "dynasty": "宋",
        "collection_info": null
    },
    {
        "title": "赠沈彬老",
        "author": "周行己",
        "content": "永嘉人物衰，斯文久零替。\n学徒寡道心，日与风俗敝。\n我生衰敝后，上思千载事。\n实欲闾里间，一一蹈仁义。\n敬重乡人情，翻遭俗眼忌。\n晚得沈夫子，学问有根柢。\n矫矫流辈中，颇识作者意。\n欢然慰吾心，归此同好嗜。\n吾子更我听，士也贵尚志。\n古道自足师，不必今人贵。\n荼苦不异亩，熏莸不同器。\n所忧义理愆，何恤流俗议。\n进道要勇决，取与慎为计。\n去恶如去沙，沙尽自见底。\n积善如积土，土多乃成岿。\n读书要知道，文章实小技。\n子试反覆思，鄙言有深味。\n自非心爱合，安能吐肝肺。\n行行慎取之，纾节思远大。\n岂但劝乡闾，永为斯民頼。",
        "dynasty": "宋",
        "collection_info": null
    },
    {
        "title": "敬赠李方叔",
        "author": "周行己",
        "content": "蛟龙吐云气，雾豹出文采。\n许颍有佳士，翰林风流在。\n吾道固多艰，明时屡危殆。\n嘉谷生螟蝗，稊稗劳取采。\n平生数万言，未料寒与馁。\n天生济世才，发挥必有待。\n伯乐一顾重，岂不价百倍。\n展足造青云，会见绝四海。\n顾我茅苇姿，谬欲渐兰茝。\n达人固多可，借誉饰驽猥。\n丈夫一相知，胸中何磊磊。\n愿作南山松，青青期不改。\n此事虽一时，风流激千载。",
        "dynasty": "宋",
        "collection_info": null
    },
    {
        "title": "肺病",
        "author": "周行己",
        "content": "吾生与静侔，早无适俗器。\n失身挂尘网，道心日已替。\n今兹得肺病，自可绝人事。\n默观悟生理，是身同一蜕。\n代马无南蹄，越鸟无北翅。\n物各归其本，我何有于世。\n冠冕且罢休，养痾山水际。\n藉石看白云，临流鼓兰枻。\n百种绝念虑，优游聊卒岁。\n谁云病疾苦，邂逅即良计。",
        "dynasty": "宋",
        "collection_info": null
    },
    {
        "title": "次韵李十七僧宜见过兼简杜思诚",
        "author": "周行己",
        "content": "坎壈客游子，岁莫怀百忧。\n困若伏辕驹，未遇甘垂头。\n志度藴刚洁，劲气横清秋。\n岂事稻粱唼，比翼黄鹤游。\n人情憎远客，言笑怀戈矛。\n有道死不泯，能易匈匈不。\n穷当志益坚，讵逐波上鸥。\n有杜莫逆交，有李山阳俦。\n日想文义会，夫我心则休。\n心休日月閒，忽忽时岁遒。\n俗子浪嗤诟，日夕竞咆烋。\n圆凿事方枘，固知不相谋。\n我徒方外士，泛若不繫舟。\n东西与南北，无入不优游。\n至此愿随俗，俛眉愧前修。\n驾言归去来，山寒不可留。\n薄俗利口实，斩斩非我侔。\n太息仰明月，忍作寻常流。",
        "dynasty": "宋",
        "collection_info": null
    },
    {
        "title": "蚊",
        "author": "周行己",
        "content": "天地不爱人，生此人之苦。\n吁嗟实微物，身不及毛羽。\n利嘴善噆肤，令人失眠睡。\n长夏五六月，执热不通噫。\n此物于是时，翾翾夸得势。\n一聚动亿万，翳空如坌壒。\n当昼即散伏，得夜乃纷会。\n每见灯火集，不容设帱盖。\n初若猬毛戢，次第缘罅隘。\n稍稍傍耳飞，嘤鸣欲相卖。\n挥拂不敢停，得便时一嘬。\n所欲未涓滴，已见盈腹背。\n舍命不畏死，忽遭一拍碎。\n顾我七尺躯，岂不容尔细。\n蜂有毒在尾，尔有毒在喙。\n畏尔众口多，不比蜂一虿。\n安得厉金商，扫荡聊一快。",
        "dynasty": "宋",
        "collection_info": null
    },
    {
        "title": "寄题江陵李潜道钓矶",
        "author": "周行己",
        "content": "严陵避世士，四海一钓矶。\n三聘非其心，独采富春薇。\n蒙城有静者，白首卧荆扉。\n筑台俯溪鸟，默玩道心微。\n箕踞谢官长，把竿忘是非。\n少年词赋场，秉笔落珠玑。\n投老漫假板，长啸却南归。\n缅怀直钩理，濯髮待日晞。\n贫贱得肆志，富贵多危机。",
        "dynasty": "宋",
        "collection_info": null
    },
    {
        "title": "观傅公济胡志衡楚越唱和集因成短句奉赠",
        "author": "周行己",
        "content": "清露凝百草，四海黄叶秋。\n游子思故乡，中夜揽衣裘。\n起坐不成寐，叹息衔百忧。\n久客岂其愿，亦为甘旨谋。\n平生少年日，睥睨气食牛。\n秉志三皇前，展步狭九州。\n乃今已半百，尚有饿冻愁。\n生逢圣明代，不忍弃田畴。\n折节众士底，足为妻嫂羞。\n伯乐尚未遇，焉知非骅骝。\n观其楚越集，迥觉出辈流。\n有如阅武库，森然见戈矛。\n近者咸兴作，无乃或暗投。\n五车空拄腹，一饱岂易求。\n不如临洮子，匹马万户侯。\n遇合各有时，莫笑东家丘。",
        "dynasty": "宋",
        "collection_info": null
    },
    {
        "title": "復用前韵奉酬梦符学录",
        "author": "周行己",
        "content": "子卿五言法，气格厉劲秋。\n绵绵武功裔，尚不废箕裘。\n洒然落妙语，一破万古忧。\n文章本道德，作者通神谋。\n惜其命不达，白首犹饭牛。\n学者愿识面，或比韩荆州。\n儒冠真误身，未免妻子愁。\n长安游侠儿，生不辨田畴。\n儒有不黔突，此辈饫珍羞。\n左右夹燕赵，出入跨骐骝。\n富贵即称贤，宁辨清浊流。\n乃知读万卷，不如持尺矛。\n斯言虽有激，亦为智者投。\n古人愿执鞭，如或不可求。\n君看授业生，已为公与侯。\n飒然灌园翁，零落守旧丘。",
        "dynasty": "宋",
        "collection_info": null
    },
    {
        "title": "古意赠答段公度",
        "author": "周行己",
        "content": "野人比芹子，昔献已负惭。\n安得长者语，借誉苦为甘。\n自愧敝帚姿，欲驾騧骊骖。\n寸进復尺退，虎穴讵得探。",
        "dynasty": "宋",
        "collection_info": null
    },
    {
        "title": "寄题方氏赏心亭",
        "author": "周行己",
        "content": "日月欻不淹，万物纷迴薄。\n冬索復春敷，夏茂以秋落。\n彼来无穷期，讵可尽酬酢。\n人生聊尔耳，政应如解箨。\n可料百年身，胡为自束缚。\n达人畅高情，物物各有乐。\n浊醪随身置，心赏悟远託。\n陶阮寓酒意，斯亭岂虚作。",
        "dynasty": "宋",
        "collection_info": null
    },
    {
        "title": "送别",
        "author": "周行己",
        "content": "人生如断蓬，万里忽相值。\n会日常苦难，别日常苦易。\n十年闻子名，未识已心醉。\n我友岂不多，爱子好心地。\n身小胸胆大，面目无邪气。\n磊磊栋梁姿，温温瑚琏器。\n人物衰落尽，百马逢一骥。\n我怀未倾倒，离别已復至。\n天寒霜正繁，山险道不利。\n君行独何为，百里求自试。\n愿持孝友资，发为恻隠治。\n上马且勿难，吾民竚嘉惠。\n他年庙堂上，举此亦不异。\n强饭数寄书，待尔慰穷悴。",
        "dynasty": "宋",
        "collection_info": null
    },
    {
        "title": "同舍刘子美将归唐作诗见贻次韵以送其行",
        "author": "周行己",
        "content": "我学比棘猴，漫费三年刻。\n技成无所用，奔走虚南北。\n儒生纷逐利，雅道日衰息。\n乃独资章甫，取售裸人国。\n虽知自守重，岂若趋时得。\n念欲障狂澜，亮非一篑力。\n吁嗟且置此，徒使气填臆。\n与子共师友，焉得久默默。\n行行慎兹道，慰我日恻恻。",
        "dynasty": "宋",
        "collection_info": null
    },
    {
        "title": "送友人东归",
        "author": "周行己",
        "content": "是身如聚沫，如烛亦如风。\n奔走天地内，苦为万虑攻。\n陈子得先觉，水镜当胸中。\n异乡各为客，相看如秋鸿。\n扁舟忽归去，宛然此道东。\n我亦议远适，西入华与嵩。\n饮水有余乐，避烦甘百穷。\n相逢不可欺，偶然如飘蓬。\n于道各努力，千里自同风。",
        "dynasty": "宋",
        "collection_info": null
    },
    {
        "title": "和郭守叔光绝境亭",
        "author": "周行己",
        "content": "云横绝尘境，峻堞若绳削。\n羣山列培塿，众水分脉络。\n下瞰万瓦居，缥缈见楼阁。\n松风发天籁，泠然众音作。\n皛皛天宇清，尘襟一澄廓。",
        "dynasty": "宋",
        "collection_info": null
    },
    {
        "title": "少年子",
        "author": "周行己",
        "content": "临洮少年子，白马黄金羁。\n醉向垆边宿，小女倩缝衣。\n不惜千金赠，只惜少年时。\n当时不行乐，过时空自悲。",
        "dynasty": "宋",
        "collection_info": null
    },
    {
        "title": "北山阁",
        "author": "周行己",
        "content": "北山有高阁，暇日聊登游。\n临眺益惨怆，焉能写我忧。\n轩轩皆崭石，激激瞰溪流。\n野鸟时上下，白云自沈浮。\n徙倚事穷览，良时忽我遒。\n日匿西冈下，月出东岭头。\n寒烟没树杪，劲风夹山陬。\n十月客衣单，不可重迟留。\n缅望泾水滨，使我心悠悠。",
        "dynasty": "宋",
        "collection_info": null
    },
    {
        "title": "九日登高有感",
        "author": "周行己",
        "content": "置酒临重阳，举觞忽不乐。\n忆昔登高日，亲朋盛杯酌。\n人事经年异，物景但如昨。\n生别未会遇，死别已冥漠。\n吾生更飘荡，四海无所着。\n黄花眼中见，翻令怀抱恶。\n莫觅四坐欢，节序正寥落。",
        "dynasty": "宋",
        "collection_info": null
    },
    {
        "title": "征妇怨",
        "author": "周行己",
        "content": "嫁君苦太迟，别君苦太早。\n官行有程期，不得暂相保。\n妾有嫁时衣，金缕光葳蕤。\n送君即远道，数日望君归。\n君去竟何许，君归竟何长。\n昔为胶与漆，今为参与商。\n朝看云间雁，暮看水底鱼。\n雁鱼过几许，何处寄君书。\n有食不下咽，有衣不被体。\n夜回九转肠，日下千行泪。\n阶前萱草长，奁内粉黛空。\n萱草不解忧，粉黛为谁容。\n人生若朝露，颜色岂长好。\n况乃怀忧愁，忧愁復易老。\n及春不开花，结子待何时。\n君在须早归，妾在长相思。\n妾不愿君富贵，妾只愿君贱贫。\n贱贫足相保，富贵多弃旧。\n妾不愿君成功，妾只愿君早归。\n早归及年少，功成妾已老。\n君去妾二八，容颜花莫如。\n肌白不着粉，色红不施朱。\n即今君尚未酬勋，妾年二十已有余。",
        "dynasty": "宋",
        "collection_info": null
    },
    {
        "title": "杨花",
        "author": "周行己",
        "content": "杨花初生时，出在杨树枝。\n春风一飘荡，忽与枝柯离。\n去去辞本根，日月逝无期。\n欲南而反北，焉得定东西。\n忽然惊飙起，吹我云间飞。\n春风无定度，却送下污泥。\n寄谢枝与叶，邂逅復何时。\n我愿为树叶，復恐秋风吹我令黄萎。\n我愿为树枝，復恐斧斤斫我为椽榱。\n只愿为树根，生死长相依。",
        "dynasty": "宋",
        "collection_info": null
    },
    {
        "title": "和子同观音寺新居",
        "author": "周行己",
        "content": "太学士千数，济济多白袍。\n其中靡不有，令人愧遁逃。\n风俗且如此，焉能独守高。\n详择乃其道，或得贤与豪。\n近復失段子，呜呼命不遭。\n吾生得觊豁，谁能置圈牢。\n武或万人敌，何用学六韬。\n文士亦龌龊，劳心徒忉忉。\n利害竟何许，相去九牛毛。\n脱略或吾事，青松隠藜蒿。\n麟凤岂仰见，狐狸多叫号。\n如不卜清旷，乐此阮与陶。\n文思韩吏部，诗见杜工曹。\n挥麈谈风月，中夜声颾颾。\n往往移北山，不必反楚骚。\n吾道用无穷，所志各有操。\n或隠身幽讨，或放迹游遨。\n平生事已定，用心奚独劳。",
        "dynasty": "宋",
        "collection_info": null
    },
    {
        "title": "送毕之进状元二首  其一",
        "author": "周行己",
        "content": "春风不开花，吹云翳白日。\n天寒食不足，江头拾芋栗。\n我马不敢驱，畏此霜霰密。\n君行当奈何，开帆转飘忽。\n挽舟君且住，为君一洗拂。\n今日此良会，他时未可必。\n我生锄犁手，一饭愿已毕。\n官曹虽强汝，今汝心若失。\n扁舟行亦归，还我性旷逸。\n骑牛不骑马，鼓腹吞溟渤。\n他年作霖雨，勿污我蓬荜。",
        "dynasty": "宋",
        "collection_info": null
    },
    {
        "title": "送毕之进状元二首  其二",
        "author": "周行己",
        "content": "毕髯奇男子，未识已心与。\n献策进英殿，脱略独豪举。\n二年襄阳幕，归舟岘山渚。\n同事三日留，时时作险语。\n隆准帝王孙，萧然好风度。\n诗书百万卷，胸中莽迴互。\n平生苏惠州，气概颇自许。\n人生艰难际，政可观去处。\n二子经济才，用之则为虎。\n髯公且为客，王孙且为主。\n明朝各天涯，歌眉为谁妩。\n柁师挽舟去，回首空南浦。\n莫笑参军强，参军定强否。",
        "dynasty": "宋",
        "collection_info": null
    },
    {
        "title": "雨中有怀",
        "author": "周行己",
        "content": "世态纷戢戢，客愁亦不尽。\n坐窗木榻穿，百慨逢一哂。\n触眼败人意，喜事日益泯。\n小暑三日热，重我忧躁疢。\n崇朝一雨洗，意气觉清紧。\n焚香强起坐，曲肱听鸣蚓。\n出门復有观，物色相蠢蝡。\n危芳堕檐牙，水螾上阶楯。\n失势蛛坠网，得时朽蒸菌。\n矜飞啄泥燕，戢翼翔云隼。\n此理復谁论，中肠纷结缜。\n怀我平生好，意得如合吻。\n欧段屈薄宦，有如骥服靷。\n兖李困诸生，豪气浮海蜃。\n华李本达识，磊落忘畦畛。\n忼慨任关西，开口见肝肾。\n高蹈潘逸士，未能趋县尹。\n小王颇清修，对策如射埻。\n復有孙夫子，未许连车轸。\n聚散各异处，单车谢推引。\n言笑谁与欢，思逝如抽笋。\n作诗当晤言，为我发大辴。",
        "dynasty": "宋",
        "collection_info": null
    },
    {
        "title": "奉酬天復古风",
        "author": "周行己",
        "content": "我生不爱言，欲言令人恶。\n总总干坤内，抱此谁与託。\n昔者所亲人，今或苦荼若。\n生交各分离，死交已冥漠。\n事非固必存，千载一转脚。\n要知达士心，阅世等糟粕。\n不求万法脱，不与万法缚。\n索然天地中，去留如解箨。\n万事岂足为，而苦自结约。\n吾以此应世，方枘入圆凿。\n何当得蔡侯，飘若云中鹤。\n新诗近道要，如病饮良药。\n上言古心人，次言时道薄。\n落落济世志，拙者但骇愕。\n功名付吾子，我独甘藜藿。\n谁知陋巷中，箪瓢有余乐。",
        "dynasty": "宋",
        "collection_info": null
    },
    {
        "title": "五月二十五日晚自天寿还呈秦少章",
        "author": "周行己",
        "content": "客思日百种，无一适所愿。\n入夏对灯火，坐窗如坐圈。\n开口畏祸机，俛首学痴钝。\n嘉友不在眼，相思剧方寸。\n晚凉策马出，豁然对清论。\n盈月阻良觌，欢喜论缱绻。\n上言得三益，次言科举困。\n新诗破烦想，觉人体中健。\n重我特特来，殷勤留一饭。\n促膝对夜树，萧爽无俗坌。\n归来劳梦侵，令人欲高遯。",
        "dynasty": "宋",
        "collection_info": null
    },
    {
        "title": "政和丁酉罢摄乐清寓柳市庄居和林惠叔见寄",
        "author": "周行己",
        "content": "怀禄非其心，事君要以道。\n古来际遇间，每恨见不早。\n观其风云会，事业何草草。\n卓哉张子房，器博用殊少。\n恐量世主心，用此恰恰好。\n所以收其才，远从赤松老。\n富贵非利达，贫贱非枯槁。\n超超圣贤心，吾欣愿执扫。",
        "dynasty": "宋",
        "collection_info": null
    },
    {
        "title": "迁居有感示二三子",
        "author": "周行己",
        "content": "四时忽代序，靡靡无停息。\n白露应节降，凉飔变晨夕。\n閒居二十载，迁徙靡宁日。\n鸟鼠有巢穴，我居无定室。\n田园固所乏，婚嫁何当毕。\n贫贱难为好，仁义寡所匹。\n总总百年内，万事安可必。\n人生七十稀，我今五十一。\n齿髮已雕丧，肌肉乏腴实。\n固穷吾素分，苟得鲜终吉。\n余年当几何，任运非得失。",
        "dynasty": "宋",
        "collection_info": null
    },
    {
        "title": "发东阳",
        "author": "周行己",
        "content": "客行无缓程，悲吟无缓声。\n促促復促促，居家食不足。\n徘徊重徘徊，欲行还欲归。\n近怀远弗顾，强復驱车去。",
        "dynasty": "宋",
        "collection_info": null
    },
    {
        "title": "寄鲁直学士",
        "author": "周行己",
        "content": "当今文伯眉阳苏，新词的皪垂明珠。\n我公江南独继步，名誉籍甚传清都。\n达人嗜好与俗异，谁欲海边逐臭夫。\n小生结髮读书史，隠悯每愿脱世儒。\n几载俛首黉堂趋，争唼粱藻从羣鳬。\n野人鼓瑟不解竽，悠悠举目谁与娱。\n幸有达者黄与苏，谁復跼蹐如辕驹。\n古来志士耻沈没，参军慷慨曳长裾。\n相知宁论贵贱敌，诗奏终使兰艾殊。\n当时仲宣亦小弱，蔡公叹其才不如。\n乃知士子名未立，须藉显达齿论余。\n婴儿失乳投母哺，当亦饮食琼浆壶。",
        "dynasty": "宋",
        "collection_info": null
    },
    {
        "title": "次天峰居士韵奉寄",
        "author": "周行己",
        "content": "天峰静者巢箕叟，着书不为牛马走。\n夜雨题诗寄日边，观者辟易皆缩手。\n呜呼大雅久不闻，吾道悠悠付林薮。\n伏龙凤雏人未知，腴田猥大皆稂莠。\n将军为志穷益坚，鲁儒虽死不更守。\n鹪鹏有翅须抟风，苦李当道谁开口。\n京师车马十二门，一日万亿无不有。\n吞腥啄腐何卒卒，正坐诮言芷渐滫。\n可怜惠施多才卿，不悟据梧瞑低首。\n功名浩荡怅何许，置身谋虑苦不久。\n盍似渊明归去来，不作折腰求五斗。\n饱食大人如肉山，衮衮奔驰气如吼。\n东山野人气亦芒，郎将自昔今独否。\n谁能脂韦化百炼，世态欻如屈伸肘。\n何时尊酒话畴昔，击节新诗意非苟。",
        "dynasty": "宋",
        "collection_info": null
    },
    {
        "title": "泥雪忆志康公度元老",
        "author": "周行己",
        "content": "正月二日多雪寒，京师道路无日干。\n巷南巷北一望隔，出门但见泥漫漫。\n归来危坐官屋底，日饱太仓半升米。\n相思更觉行路难，蒙垢何当为一洗。",
        "dynasty": "宋",
        "collection_info": null
    },
    {
        "title": "和任昌叔寄终南之什",
        "author": "周行己",
        "content": "少陵作者今卓尔，彭泽一觞意何已。\n诗工酒逸觉有神，此理浪传嗤俗子。\n却求举选科目间，仰看有道当汗颜。\n闻君欲往更愁绝，归心日夜急飞湍。",
        "dynasty": "宋",
        "collection_info": null
    },
    {
        "title": "送欧阳司理归荆南",
        "author": "周行己",
        "content": "荆南秀气有异才，我今见之欧阳子。\n长年读书五车过，下笔神捷风云起。\n一昨新书警末俗，儒衣喜好入骨髓。\n此君矫矫出辈流，一心本学妙达理。\n斯之自信谢党与，万口一律谁信尔。\n眼明却见法令新，四海文章尽苏氏。\n马羣一遇伯乐空，近拔其尤自君始。\n可怜平生万艰苦，及壮一官归故里。\n丈夫行道会有时，用心深处良独知。\n眼中人才不易得，凤翥龙骧非尔谁。\n野人一身日百谤，人笑阮痴端不痴。\n忆昔定交论心腹，示我青青千载期。\n兹事风流定不朽，谢尔纷纷轻薄儿。\n如此嘉会岂易得，端知聚散非人力。\n相期远大莫相忆，要须身健且强食。",
        "dynasty": "宋",
        "collection_info": null
    },
    {
        "title": "次君陟见志韵",
        "author": "周行己",
        "content": "秋风飒飒吹寒雨，寒士畏寒不畏暑。\n杜陵四海无尺椽，颇思大屋连千础。\n大庇天下寒士寒，小利犹能及雀鼠。\n平生志大不小用，未解从人问科举。\n可怜时俗喜儇媚，此道悠悠付何所。\n不如归来负寒日，食芹得味绝不去。\n人生何处无一饭，饱卧便便腹如鼓。",
        "dynasty": "宋",
        "collection_info": null
    },
    {
        "title": "竹枝歌上姚毅夫  其一",
        "author": "周行己",
        "content": "秋月亭亭扬明辉，浮云一点天上飞，欻忽回阴雨四垂。\n人生万事亦尔为，今不行乐待何时。",
        "dynasty": "宋",
        "collection_info": null
    },
    {
        "title": "竹枝歌上姚毅夫  其二",
        "author": "周行己",
        "content": "翠幕留夜灯烛光，主人欢娱客满堂，龙船盛酒蠡作觞。\n秦吹齐歌舞燕倡，夜如何其夜未央。",
        "dynasty": "宋",
        "collection_info": null
    },
    {
        "title": "竹枝歌上姚毅夫  其三",
        "author": "周行己",
        "content": "佳人玉颜冰雪肌，宝髻绣裳光葳蕤，齐声缓歌杨柳枝。\n歌罢障面私自悲，坐客满堂泪霑衣。",
        "dynasty": "宋",
        "collection_info": null
    },
    {
        "title": "竹枝歌上姚毅夫  其四",
        "author": "周行己",
        "content": "酒当毒药色当斤，人生行乐如浮云，一杯更尽客已醺。\n美人不用歌文君，客有相如心不春。",
        "dynasty": "宋",
        "collection_info": null
    },
    {
        "title": "竹枝歌上姚毅夫  其五",
        "author": "周行己",
        "content": "壶倾烛烬乐事衰，堂上歌声有余哀，主人谢客客已归。\n风荡重阴月还辉，皎皎千里光无亏。",
        "dynasty": "宋",
        "collection_info": null
    },
    {
        "title": "上元被差监酤妙觉书呈文叔二首  其一",
        "author": "周行己",
        "content": "密雪沾游幕，余寒犯酒茵。\n坐招羣客饮，愁是独醒人。\n事业惭知己，衣冠媿此身。\n吾生自有分，休问紫姑神。",
        "dynasty": "宋",
        "collection_info": null
    },
    {
        "title": "上元被差监酤妙觉书呈文叔二首  其二",
        "author": "周行己",
        "content": "窃禄知踰分，论才昧所长。\n幸同操犊鼻，几不试渔阳。\n醉客或遭诟，少年来索尝。\n此吾稽古力，咄咄未须忙。",
        "dynasty": "宋",
        "collection_info": null
    },
    {
        "title": "走笔问讯晁四以道  其一",
        "author": "周行己",
        "content": "问讯晁夫子，成州去几时。\n衣冠空攘攘，鬓髮独丝丝。\n器业终难合，行藏只自知。\n嵩山读书处，还许寄晨炊。",
        "dynasty": "宋",
        "collection_info": null
    },
    {
        "title": "走笔问讯晁四以道  其二",
        "author": "周行己",
        "content": "故乡羣盗阻，不见一人来。\n免死依君禄，全生抵酒杯。\n衰年聊尔耳，吾道已焉哉。\n未遂鹿门去，相思日几回。",
        "dynasty": "宋",
        "collection_info": null
    },
    {
        "title": "寓居娄氏楼居",
        "author": "周行己",
        "content": "楼高云隠户，秋静月侵帏。\n旷宇涵天界，连山轴地机。\n宿鸦风叶乱，归牧笛声稀。\n身世浮云外，人生何所依。",
        "dynasty": "宋",
        "collection_info": null
    },
    {
        "title": "迁居柳市有感  其一",
        "author": "周行己",
        "content": "缅怀彭泽令，从借剡溪居。\n水漫众流会，山连夜径疏。\n闭关非避世，为道久忘书。\n乍惬幽栖趣，永欣尘鞅除。",
        "dynasty": "宋",
        "collection_info": null
    },
    {
        "title": "迁居柳市有感  其二",
        "author": "周行己",
        "content": "罗含亦有宅，洲渚启柴门。\n未足拒风色，犹堪隔世喧。\n卜居空着论，毕娶讵忘言。\n且折薛中券，相从篱下樽。",
        "dynasty": "宋",
        "collection_info": null
    },
    {
        "title": "卧病京师蒙少伊察院惠米因叙归怀奉呈",
        "author": "周行己",
        "content": "卧病逾三伏，辞乡已四年。\n故人分禄米，邻舍贷医钱。\n志业其如命，行藏休问天。\n吾归舟已具，老去合求田。",
        "dynasty": "宋",
        "collection_info": null
    },
    {
        "title": "再依前韵酬少伊",
        "author": "周行己",
        "content": "亦有南堤宅，栖迟可寄年。\n免从依庑赁，剩得买邻钱。\n为道难逢世，知吾独是天。\n小桥连里巷，行日话桑田。",
        "dynasty": "宋",
        "collection_info": null
    },
    {
        "title": "次少伊韵反招隠",
        "author": "周行己",
        "content": "我已逾衰齿，公犹小五年。\n少时能作赋，平日不言钱。\n风采桓公雅，诗情白乐天。\n朝纲方有頼，未可话归田。",
        "dynasty": "宋",
        "collection_info": null
    },
    {
        "title": "少伊察院再用年字韵宠示二篇辄復酬和一章陈德一章叙情  其一",
        "author": "周行己",
        "content": "恂恂许御史，清誉自初年。\n门绝苞苴使，家惟薪菜钱。\n文章名盖世，忠义力回天。\n不为儿孙计，何须僻处田。",
        "dynasty": "宋",
        "collection_info": null
    },
    {
        "title": "少伊察院再用年字韵宠示二篇辄復酬和一章陈德一章叙情  其二",
        "author": "周行己",
        "content": "咄咄休无頼，栖栖又一年。\n时从柱下史，独贷薛中钱。\n多病惟须药，长贫不怨天。\n归期无远道，犹滞稻粱田。",
        "dynasty": "宋",
        "collection_info": null
    },
    {
        "title": "雨后晨出荥泽道中寄嘉仲明府",
        "author": "周行己",
        "content": "宿雨郊原润，新晴禾黍香。\n天高晨气静，地阔野风凉。\n忽忽忧羣盗，悁悁怀故乡。\n摄官聊免死，何敢论行藏。",
        "dynasty": "宋",
        "collection_info": null
    },
    {
        "title": "谢嘉仲相招寄居荥泽",
        "author": "周行己",
        "content": "已解陈蕃榻，仍留杜甫亭。\n饱闻期月政，愿受一廛氓。\n万事尊中酒，余年水上萍。\n依投知有地，流转任浮生。",
        "dynasty": "宋",
        "collection_info": null
    },
    {
        "title": "送李子兴新第归宁",
        "author": "周行己",
        "content": "新恩好骥子，门户有辉光。\n昏宦通三世，山川共一方。\n拜亲今绿绶，传业自青缃。\n买宅如来此，相从及早凉。",
        "dynasty": "宋",
        "collection_info": null
    },
    {
        "title": "寄题江南李氏四照亭",
        "author": "周行己",
        "content": "闻道新亭好，开轩四望虚。\n葱葱佳气合，衮衮众山趣。\n野鸟来还去，浮云卷却舒。\n登临富幽兴，应不羡陶朱。",
        "dynasty": "宋",
        "collection_info": null
    },
    {
        "title": "道中有感",
        "author": "周行己",
        "content": "皛皛平川静，晖晖寒食曛。\n连山荒白草，属地乱黄云。\n岁晚关心事，天边为客身。\n扁舟终不恶，奔走失吾真。",
        "dynasty": "宋",
        "collection_info": null
    },
    {
        "title": "次渠仅老韵四首  其一",
        "author": "周行己",
        "content": "痴拙时无用，归来老罢休。\n夜寒为客梦，岁晚异乡愁。\n鸟有南枝宿，川皆东海流。\n凭高望归路，云重失沧洲。",
        "dynasty": "宋",
        "collection_info": null
    },
    {
        "title": "次渠仅老韵四首  其二",
        "author": "周行己",
        "content": "世事人情了，年华鬓髮侵。\n平生忧国泪，老去恋乡心。\n四壁家千里，三秋书万金。\n号寒小儿子，念汝故情深。",
        "dynasty": "宋",
        "collection_info": null
    },
    {
        "title": "次渠仅老韵四首  其三",
        "author": "周行己",
        "content": "鸟暮已归宿，吾今行亦休。\n百年能几许，万事不胜愁。\n贫贱须行乐，功名可枕流。\n鲈鱼秋兴远，风起白苹洲。",
        "dynasty": "宋",
        "collection_info": null
    },
    {
        "title": "次渠仅老韵四首  其四",
        "author": "周行己",
        "content": "忧患功名晚，尘劳岁月侵。\n愁来无与语，老去独伤心。\n不復周公梦，宁须季子金。\n题诗凭遣兴，情极恐言深。",
        "dynasty": "宋",
        "collection_info": null
    },
    {
        "title": "次李荥泽韵",
        "author": "周行己",
        "content": "已罢仍侨寓，虽贫强客羞。\n閒居非素隠，高卧得清秋。\n故国今何在，他乡未免忧。\n为儒生用拙，老去更宜休。",
        "dynasty": "宋",
        "collection_info": null
    },
    {
        "title": "宿大足寺",
        "author": "周行己",
        "content": "尘埃得古寺，突兀乱山中。\n迭径僧居僻，悬崖鸟道通。\n塞云常雨雪，山木自多风。\n万事浮生外，心花发暮钟。",
        "dynasty": "宋",
        "collection_info": null
    },
    {
        "title": "送左与言赴杭司录",
        "author": "周行己",
        "content": "艰难惟义重，去住各愁深。\n乔木迷归梦，孤帆伴客吟。\n相看忧国泪，独立望乡心。\n到日如无事，来书速寄音。",
        "dynasty": "宋",
        "collection_info": null
    },
    {
        "title": "晨至石碣院时丧女殡此院二首  其一",
        "author": "周行己",
        "content": "萧寺来人少，祇林过雨清。\n日光微破影，云色未全晴。\n久客嗟殊俗，中年哭后生。\n庭前空柏子，此意復谁明。",
        "dynasty": "宋",
        "collection_info": null
    },
    {
        "title": "晨至石碣院时丧女殡此院二首  其二",
        "author": "周行己",
        "content": "晓色初明野，云容尚隠林。\n蒿莱三径拙，鸟雀一枝深。\n忧患他乡泪，淹留故国心。\n平生丘壑趣，衰谢媿同襟。",
        "dynasty": "宋",
        "collection_info": null
    },
    {
        "title": "送王天粹登第归",
        "author": "周行己",
        "content": "王氏青箱学，名家千里驹。\n朝廷求士急，吾子应时须。\n上第人皆有，高才世久虚。\n别君谁暖眼，书信莫令疏。",
        "dynasty": "宋",
        "collection_info": null
    },
    {
        "title": "奉和林惠叔  其一",
        "author": "周行己",
        "content": "摄邑聊观政，无才可及人。\n案书捐吏役，檐日遂吾真。\n听说桑麻好，懽言雨露新。\n贫居愿时熟，聊试甑中尘。",
        "dynasty": "宋",
        "collection_info": null
    },
    {
        "title": "奉和林惠叔  其二",
        "author": "周行己",
        "content": "世间同大宅，何处是安居。\n卧地有知足，栖巢亦晏如。\n松楸怀旧隠，城市远先庐。\n衰病难堪责，交游喜渐疏。",
        "dynasty": "宋",
        "collection_info": null
    },
    {
        "title": "书王仲元都巡城上小亭",
        "author": "周行己",
        "content": "王子吹箫处，孤城城上台。\n回回众山入，隠隠一川来。\n花草三春合，轩窗四面开。\n得官兼吏隠，端復谢尘埃。",
        "dynasty": "宋",
        "collection_info": null
    },
    {
        "title": "原武丧女有感  其一",
        "author": "周行己",
        "content": "人世剎那顷，汝身能几秋。\n一生如梦了，万事盖棺休。\n年老不禁哭，夜长都是愁。\n弃置復弃置，千古共山丘。",
        "dynasty": "宋",
        "collection_info": null
    },
    {
        "title": "原武丧女有感  其二",
        "author": "周行己",
        "content": "飘零同逆旅，生死异前途。\n恩爱此生断，声容昨梦余。\n幻身今堕甑，戏事已陈刍。\n寂灭真为乐，劳劳得尔如。",
        "dynasty": "宋",
        "collection_info": null
    },
    {
        "title": "秋霁分韵得中字",
        "author": "周行己",
        "content": "清晚搔头望，晴天已不同。\n霁烟才冉冉，雨意却蒙蒙。\n为客艰难裏，思亲涕泪中。\n独凭心事在，倚杖看秋鸿。",
        "dynasty": "宋",
        "collection_info": null
    },
    {
        "title": "春日郊行",
        "author": "周行己",
        "content": "野步春郊浄，佳游病眼开。\n风流可怜柳，零落不堪梅。\n水接仙舟泛，山纡俗驾回。\n归欤月已没，余兴更登台。",
        "dynasty": "宋",
        "collection_info": null
    },
    {
        "title": "闻官军捷报呈彦升时仲",
        "author": "周行己",
        "content": "滞雨春惟冷，端忧夜更长。\n曲肱思已乱，如面世难防。\n捷报闻平寇，安书喜到乡。\n鹿门心未遂，谁与论行藏。",
        "dynasty": "宋",
        "collection_info": null
    },
    {
        "title": "寿郡守",
        "author": "周行己",
        "content": "仙系苏门远，英流富绪长。\n胚胎潜间气，庭玉焕祥光。\n永日辉南陆，融风丽北堂。\n綵余长命缕，香剩浴兰汤。\n丹穴皆威凤，荆山必豫章。\n精神森秀发，器质俨温良。\n懿学传经济，嘉猷合赞襄。\n庆流多显赫，筮仕早腾骧。\n游刃无间剧，提衡绝否臧。\n高情熏爱日，劲节肃清霜。\n暂借朱轓出，行看皂纛扬。\n颂声喧道路，舆望属岩廊。\n时遇生申旦，官临指李乡。\n众真金阙奏，满郡玉炉香。\n强仕春秋富，昌朝事业芳。\n臣千君万寿，赓载济时芳。",
        "dynasty": "宋",
        "collection_info": null
    },
    {
        "title": "原武祈雨有应呈诸同僚",
        "author": "周行己",
        "content": "嗷嗷忧旱魃，恳恳叩神祠。\n自疏官多旷，无辜岁莫饥。\n奇峰俄变黑，甘液遽如筛。\n雷电宁无物，风云自有师。\n荒郊回沃壤，荣穗发萎枝。\n摄邑乖为政，同僚实副时。\n民心惟礼义，邦本繫安危。\n食足无他事，恩余及我私。\n白看云子粒，滑想杜陵匙。\n拂拭莱芜甑，香炊定可期。",
        "dynasty": "宋",
        "collection_info": null
    },
    {
        "title": "寿沈守",
        "author": "周行己",
        "content": "三甲三壬五福俱，胸中落落贮琼琚。\n池塘芳草诗情远，富贵浮云世事疏。\n一郡寿炉熏爱日，层霄仙籍寄真书。\n君王万亿臣千亿，永作天官拱帝居。",
        "dynasty": "宋",
        "collection_info": null
    },
    {
        "title": "寿时相三首  其一",
        "author": "周行己",
        "content": "皇天佑德必生贤，尊主功高五帝前。\n岳骨昴精来间气，彭龄聃寿与遐年。\n远无忧患身先退，近有湖山乐更全。\n祇恐苍生须谢傅，每闻人诵衮衣篇。",
        "dynasty": "宋",
        "collection_info": null
    },
    {
        "title": "寿时相三首  其二",
        "author": "周行己",
        "content": "每闻人诵衮衣篇，又值君臣庆会年。\n腊雪已先调鼎实，春风还是作霖天。\n经纶道自心源出，损益时随世变迁。\n当宁旰宵怀旧德，非公谁与济商川。",
        "dynasty": "宋",
        "collection_info": null
    },
    {
        "title": "寿时相三首  其三",
        "author": "周行己",
        "content": "非公谁与济商川，年德俱隆文武全。\n省事省官民自定，足兵足食务当先。\n烹鲜取治惟无扰，置器期安在不偏。\n公寿且千君且万，四方永永乐尧年。",
        "dynasty": "宋",
        "collection_info": null
    },
    {
        "title": "次僧昙隠谢见临韵二首  其一",
        "author": "周行己",
        "content": "倦云小息五公山，来往扁舟胜据鞍。\n强饭未能追马革，寄餐端恐识猪肝。\n山泉周匝流清泚，古木森罗照屈蟠。\n独卧北窗怀太古，元无一物到门阑。",
        "dynasty": "宋",
        "collection_info": null
    },
    {
        "title": "次僧昙隠谢见临韵二首  其二",
        "author": "周行己",
        "content": "隐迹僧居无所为，蒲团曲几面清池。\n一身有累须三径，万物无私各四时。\n心与溪山相宛转，事随尘世漫纷披。\n山中不用诗招隠，已约施岩采紫芝。",
        "dynasty": "宋",
        "collection_info": null
    },
    {
        "title": "几山出示阳桥唱和诸什窃慨英才之沈寂光景之流迈因两次其韵皆以少日为篇首一以赠监镇孙和仲一以赠知丞苗几山云  其一",
        "author": "周行己",
        "content": "少日称豪弓马场，时平不復戍渔阳。\n引杯看剑夜云黑，横槊赋诗寒日黄。\n霜落草枯閒战骑，位卑禄薄困征商。\n白头未试吴王妓，杨柳萧萧古道傍。",
        "dynasty": "宋",
        "collection_info": null
    },
    {
        "title": "几山出示阳桥唱和诸什窃慨英才之沈寂光景之流迈因两次其韵皆以少日为篇首一以赠监镇孙和仲一以赠知丞苗几山云  其二",
        "author": "周行己",
        "content": "少日称豪笔砚场，一官家近住河阳。\n人情易变春云薄，世故饱谙秋鬓黄。\n寒日苍凉临迥野，浩歌悲壮激哀商。\n时平民乐官无事，醉倒题诗舞袖傍。",
        "dynasty": "宋",
        "collection_info": null
    },
    {
        "title": "子固嘉夫相过观几山唱和",
        "author": "周行己",
        "content": "万事都将笑一场，不如载酒访高阳。\n冻消地面可怜绿，日暖杨枝无奈黄。\n尚德久从君子鲁，言诗仍有起予商。\n太平无事閒居乐，且醉高楼大道傍。",
        "dynasty": "宋",
        "collection_info": null
    },
    {
        "title": "再和子固",
        "author": "周行己",
        "content": "老年不入少年场，不似当时在洛阳。\n福善坡头回曳练，石家寺裏看姚黄。\n春风杨柳东西陌，古道楼台南北商。\n流落如今归未得，白头憔悴卷城傍。",
        "dynasty": "宋",
        "collection_info": null
    },
    {
        "title": "嘉夫再有冰玉交辉佳句復和酬报",
        "author": "周行己",
        "content": "烂烂双瞳掣电光，照人皮裏有秋阳。\n谁将鼠腊同苍璧，枉把盐车服乘黄。\n合有猷谋陈稷契，即看灏噩继周商。\n近来佳句惊人甚，敢并蒹葭玉树傍。",
        "dynasty": "宋",
        "collection_info": null
    },
    {
        "title": "和李文叔见招",
        "author": "周行己",
        "content": "杜曲林泉可寄年，功名富贵有危颠。\n囊中佳句浑轻与，海内名方莫浪传。\n赤脚拏舟能楚些，明眸度曲解回旋。\n且过叔度留终日，未问他年骑锦鞯。",
        "dynasty": "宋",
        "collection_info": null
    },
    {
        "title": "再和文叔",
        "author": "周行己",
        "content": "事业功名看百年，千杯醉墨谩张颠。\n关西夫子时方弃，稷下诸儒谁与传。\n契阔十年纔道旧，间关千里又言旋。\n飘萍断梗无根柢，愁唤羸童理破鞯。",
        "dynasty": "宋",
        "collection_info": null
    },
    {
        "title": "病中思归呈千之十七兄",
        "author": "周行己",
        "content": "白首遑遑谩世忧，我今问米下扬州。\n支离病骨难堪暑，浩荡归心不待秋。\n兵火雕零余故里，功名衰谢独扁舟。\n腐儒老死终无用，收拾纶竿好去休。",
        "dynasty": "宋",
        "collection_info": null
    },
    {
        "title": "再用前韵趣归",
        "author": "周行己",
        "content": "故乡何处海东头，地尽东南最胜州。\n水陆归程几百驿，风尘回首恰三秋。\n无才北使能降敌，决意东归已办舟。\n去国不缘明主弃，只缘多病更宜休。",
        "dynasty": "宋",
        "collection_info": null
    },
    {
        "title": "和孙德平病秋思归",
        "author": "周行己",
        "content": "春雨秋风无尽期，鸢飞鱼跃各天机。\n年光逝水催前浪，世事浮云换白衣。\n草木变衰知节改，田园芜没要吾归。\n人生万事惟心可，真处何妨世俗讥。",
        "dynasty": "宋",
        "collection_info": null
    },
    {
        "title": "奉和知丞苗几山",
        "author": "周行己",
        "content": "陆沈僚底惘骙瞿，玩世滑稽常自如。\n鞍马犹堪供矍铄，功名谁復念居诸。\n胸怀金玉天知我，仕宦风波丞负予。\n尊酒夜阑听软语，清谈笑谑极羣书。",
        "dynasty": "宋",
        "collection_info": null
    },
    {
        "title": "和使君闵雨",
        "author": "周行己",
        "content": "布谷催耕候已深，骄阳未肯化为霖。\n一年铃阁传斋禁，三月花时负赏心。\n空谷灵湫能奋响，丛祠古木已成阴。\n侏儒饱死浑无计，属耳颓墙听雨音。",
        "dynasty": "宋",
        "collection_info": null
    },
    {
        "title": "次胡志衡韵",
        "author": "周行己",
        "content": "城北城南春渺然，幅巾藜杖望晴天。\n何须多事途穷哭，莫倚高才瓮下眠。\n渭水来从鸟鼠穴，陇山真接首阳巅。\n登临未尽牛羊下，安得羲和叱驭旋。",
        "dynasty": "宋",
        "collection_info": null
    },
    {
        "title": "和蔡八十约同归",
        "author": "周行己",
        "content": "十年尘土送春衣，每见春风忆翠微。\n射策决科知已误，求田问舍早须归。\n人生岂料长身健，行李还应与愿违。\n遥望故山心独往，杖藜三嘆暮云飞。",
        "dynasty": "宋",
        "collection_info": null
    },
    {
        "title": "再和蔡八十约归",
        "author": "周行己",
        "content": "闻说寻山意已清，况逢佳客作山行。\n百年心事同杯酒，万里春风出帝城。\n秋燕欲归栖集稳，春鸥无事往来轻。\n风流定是输陶谢，应笑痴人似步兵。",
        "dynasty": "宋",
        "collection_info": null
    },
    {
        "title": "兰溪驿",
        "author": "周行己",
        "content": "小雨滋春态，余花落晚香。\n扁舟还独往，谁与论行藏。",
        "dynasty": "宋",
        "collection_info": null
    },
    {
        "title": "姑射仙人",
        "author": "周行己",
        "content": "易简干坤理，和平兆庶情。\n谁知为帝力，万国自生成。",
        "dynasty": "宋",
        "collection_info": null
    },
    {
        "title": "鲁直帖",
        "author": "周行己",
        "content": "秀润瞻眉宇，清真接话言。\n端能愈吾疾，已觉意超然。",
        "dynasty": "宋",
        "collection_info": null
    },
    {
        "title": "李端叔帖",
        "author": "周行己",
        "content": "铁面黄犀骨，霜髭灿猬毛。\n晚年聊混俗，犹不废称豪。",
        "dynasty": "宋",
        "collection_info": null
    },
    {
        "title": "米元章帖",
        "author": "周行己",
        "content": "戏事刍陈子，浮生甑堕休。\n遗音余翰墨，人尚想风流。",
        "dynasty": "宋",
        "collection_info": null
    },
    {
        "title": "和丁忠节三首  其一",
        "author": "周行己",
        "content": "绝庐高隠白云间，德行人知是闵颜。\n侧席求贤新诏黑，肯教夫子久居山。",
        "dynasty": "宋",
        "collection_info": null
    },
    {
        "title": "和丁忠节三首  其二",
        "author": "周行己",
        "content": "七十稀年几许閒，星星鬓髮半衰颜。\n寸心灰尽周公梦，不恋朝衣只恋山。",
        "dynasty": "宋",
        "collection_info": null
    },
    {
        "title": "和丁忠节三首  其三",
        "author": "周行己",
        "content": "大儒出处自无心，调燮功高利物深。\n用舍行藏皆是道，不分朝市与山林。",
        "dynasty": "宋",
        "collection_info": null
    },
    {
        "title": "送禅照大师四首  其一",
        "author": "周行己",
        "content": "海雁年年自往来，迢迢此去几时回。\n春风满路真消息，应是桃花处处开。",
        "dynasty": "宋",
        "collection_info": null
    },
    {
        "title": "送禅照大师四首  其二",
        "author": "周行己",
        "content": "千峰如画不安排，的的天然更莫猜。\n草碧花红春鸟叫，此中何处问如来。",
        "dynasty": "宋",
        "collection_info": null
    },
    {
        "title": "送禅照大师四首  其三",
        "author": "周行己",
        "content": "行行识取灵岩路，多少游人只么回。\n门前有箇擎天柱，千万归时带取来。",
        "dynasty": "宋",
        "collection_info": null
    },
    {
        "title": "送禅照大师四首  其四",
        "author": "周行己",
        "content": "脱却多年破草鞋，脚根步步踏如来。\n昔人根钝真堪笑，直待血流方始回。",
        "dynasty": "宋",
        "collection_info": null
    },
    {
        "title": "知赵鼎臣赠吕令二首  其一",
        "author": "周行己",
        "content": "幕下胸中水镜寒，否臧定不失毫端。\n要知四海皆兄弟，莫作前人青白看。",
        "dynasty": "宋",
        "collection_info": null
    },
    {
        "title": "知赵鼎臣赠吕令二首  其二",
        "author": "周行己",
        "content": "坐衙官似坐禅僧，万物风行自饮冰。\n纵解他心无所得，不知何处计才能。",
        "dynasty": "宋",
        "collection_info": null
    },
    {
        "title": "偶书楷老帖后",
        "author": "周行己",
        "content": "楷公不见十三年，何处高谈洞下禅。\n禅裏相思无是处，不相思处有谁传。",
        "dynasty": "宋",
        "collection_info": null
    },
    {
        "title": "春日五首  其一",
        "author": "周行己",
        "content": "送春小雨作轻凉，碧瓦鳞鳞动霁光。\n紫燕衔泥归旧屋，黄蜂采蜜度斜阳。",
        "dynasty": "宋",
        "collection_info": null
    },
    {
        "title": "春日五首  其二",
        "author": "周行己",
        "content": "小窗午枕梦初醒，特特来寻春径行。\n晴日暖风无俗客，岸巾柳底听新鶑。",
        "dynasty": "宋",
        "collection_info": null
    },
    {
        "title": "春日五首  其三",
        "author": "周行己",
        "content": "蛱蝶寻花经竹过，蜘蛛结网趁丝行。\n檐前翻翼频来燕，叶底窥人欲去鶑。",
        "dynasty": "宋",
        "collection_info": null
    },
    {
        "title": "春日五首  其四",
        "author": "周行己",
        "content": "深院回廊春日长，晴丝冉冉暖浮光。\n五株恰似陶彭泽，满县愧尔潘河阳。",
        "dynasty": "宋",
        "collection_info": null
    },
    {
        "title": "春日五首  其五",
        "author": "周行己",
        "content": "无頼春物恼人愁，百年心事信沈浮。\n何时买得会稽宅，蜡屐自作乌衣游。",
        "dynasty": "宋",
        "collection_info": null
    },
    {
        "title": "元日同麻万纪王振叔行南寺五首  其一",
        "author": "周行己",
        "content": "正月一日思悠哉，水边尽日意迟回。\n岂无俗人一杯酒，不作区区城裏来。",
        "dynasty": "宋",
        "collection_info": null
    },
    {
        "title": "元日同麻万纪王振叔行南寺五首  其二",
        "author": "周行己",
        "content": "岸头欣欣木向荣，岸下涓涓春水生。\n晴日暖风无俗客，故寻野径逐溪行。",
        "dynasty": "宋",
        "collection_info": null
    },
    {
        "title": "元日同麻万纪王振叔行南寺五首  其三",
        "author": "周行己",
        "content": "寒风昨夜动天起，春色今朝入眼浓。\n桥北斜斜柳垂绿，岸南细细草生茸。",
        "dynasty": "宋",
        "collection_info": null
    },
    {
        "title": "元日同麻万纪王振叔行南寺五首  其四",
        "author": "周行己",
        "content": "南寺桥头缓缓归，却来高阁更迟迟。\n水边白鹭双双立，树杪乌鸦箇箇飞。",
        "dynasty": "宋",
        "collection_info": null
    },
    {
        "title": "元日同麻万纪王振叔行南寺五首  其五",
        "author": "周行己",
        "content": "出自西门入北门，南迴东转逐村村。\n轻黄浅绿饱经眼，却得归来细细论。",
        "dynasty": "宋",
        "collection_info": null
    },
    {
        "title": "哭吕与叔四首  其一",
        "author": "周行己",
        "content": "平生已作老蓝川，晚意贤关道可传。\n一篑未容当百涨，独将斯事着余篇。",
        "dynasty": "宋",
        "collection_info": null
    },
    {
        "title": "哭吕与叔四首  其二",
        "author": "周行己",
        "content": "淹留也復可疑人，不向清朝乞此身。\n芸阁校雠非苟禄，每回高论助经纶。",
        "dynasty": "宋",
        "collection_info": null
    },
    {
        "title": "哭吕与叔四首  其三",
        "author": "周行己",
        "content": "朝闻夕死事难明，不尽心源漫久生。\n手足启云犹是过，默然安得议亏成。",
        "dynasty": "宋",
        "collection_info": null
    },
    {
        "title": "哭吕与叔四首  其四",
        "author": "周行己",
        "content": "朝廷依制起三王，叹惜真儒半已亡。\n犹有伊川旧夫子，飘然鹤髮照沧浪。",
        "dynasty": "宋",
        "collection_info": null
    },
    {
        "title": "睡起偶书二首  其一",
        "author": "周行己",
        "content": "晴日熏人午睡迷，轻舟小楫梦中归。\n觉来搔首窗前立，草绿花红燕子飞。",
        "dynasty": "宋",
        "collection_info": null
    },
    {
        "title": "睡起偶书二首  其二",
        "author": "周行己",
        "content": "炉香一炷满床书，野杏山桃三四株。\n食罢睡余还独立，一身此外復何须。",
        "dynasty": "宋",
        "collection_info": null
    },
    {
        "title": "潇湘暮雪",
        "author": "周行己",
        "content": "冻云垂地雪纷飞，日暮天寒雁已归。\n犹有江头问津者，不知此去欲何依。",
        "dynasty": "宋",
        "collection_info": null
    },
    {
        "title": "春闺怨三首  其一",
        "author": "周行己",
        "content": "春尽辽阳无信来，花奁鸾镜满尘埃。\n黄鶑恰恰惊人梦，欲到郎边却么回。",
        "dynasty": "宋",
        "collection_info": null
    },
    {
        "title": "春闺怨三首  其二",
        "author": "周行己",
        "content": "深院无人帘幕垂，漫裁白纻作春衣。\n停针忽忆当年事，羞见梁间燕子飞。",
        "dynasty": "宋",
        "collection_info": null
    },
    {
        "title": "春闺怨三首  其三",
        "author": "周行己",
        "content": "燕子引雏来去飞，杨花漠漠草萋萋。\n窗前睡起浑无绪，倚遍栏干日又西。",
        "dynasty": "宋",
        "collection_info": null
    },
    {
        "title": "示负书",
        "author": "周行己",
        "content": "平生万卷漫多闻，一悟中庸得本真。\n从此尽将覆醤瓿，只于心地起经纶。",
        "dynasty": "宋",
        "collection_info": null
    },
    {
        "title": "留题祇陀僧房",
        "author": "周行己",
        "content": "回舟小息取僧房，一枕春风意味长。\n江上鹁鸪啼雨罢，隔洲烟树日苍苍。",
        "dynasty": "宋",
        "collection_info": null
    },
    {
        "title": "从姚毅夫乞酒",
        "author": "周行己",
        "content": "春来不饮动经旬，空戴陶潜漉酒巾。\n风雨恼春愁独坐，提壶无事故撩人。",
        "dynasty": "宋",
        "collection_info": null
    },
    {
        "title": "示提壶",
        "author": "周行己",
        "content": "藜杖芒鞋一幅巾，翛然无事可关身。\n一壶任醉春长在，南北东西作主人。",
        "dynasty": "宋",
        "collection_info": null
    },
    {
        "title": "武陵烟雨",
        "author": "周行己",
        "content": "桃花流水武陵源，烟雨冥冥暗一川。\n试问山中避秦者，不知此景是何年。",
        "dynasty": "宋",
        "collection_info": null
    },
    {
        "title": "次邢元辅知府韵二首  其一",
        "author": "周行己",
        "content": "飘零南北道，祇为草堂留。\n佳句堪排闷，端居正復愁。\n何年寻旧壑，无路借前筹。\n拟访乘槎客，真仙不可求。",
        "dynasty": "宋",
        "collection_info": null
    },
    {
        "title": "次邢元辅知府韵二首  其二",
        "author": "周行己",
        "content": "高斋连大厦，安隠客心舒。\n每发难逢笑，时翻未见书。\n艰难恩意重，零落旧游疏。\n欲买西河地，终焉此荷锄。",
        "dynasty": "宋",
        "collection_info": null
    },
    {
        "title": "香炉峰",
        "author": "周行己",
        "content": "护国门前似匡阜，云峰路上认香炉。\n重重妄想虽堪嘆，也胜尘埃看画图。",
        "dynasty": "宋",
        "collection_info": null
    },
    {
        "title": "坡南塘",
        "author": "周行己",
        "content": "荥阳居士居罕出，高堂华厦安于山。\n人自垫溺岂关我，乃復辛苦事所难。\n徒杠未成天欲寒，风吹溱洧波漫漫。\n安得亟语贤刺史，刺史爱民如赤子。",
        "dynasty": "宋",
        "collection_info": null
    },
    {
        "title": "古意",
        "author": "周行己",
        "content": "南山有玄豹，七日不下食。\n欲泽雨露洁，成彼文章饰。\n皮成为身菑，不如生羽翼。\n只愁羽翼成，復遭罗且弋。",
        "dynasty": "宋",
        "collection_info": null
    },
    {
        "title": "钟离中散草书",
        "author": "周行己",
        "content": "学书如学禅，心悟笔自到。\n若非贤达人，安能字画妙。\n鸟迹不必传，篆籀亦异好。\n草圣实奇伟，变化不可料。\n张颠号神特，酒酣一脱帽。\n要识善用心，乃知皆同调。\n近世有钟离，笔力绝能绍。\n不必卫夫人，自是过逸少。\n浩如观波澜，划见鲸尾掉。\n宛转或游龙，突兀忽峰峭。\n精逸一何有，信是得其奥。\n岂但挥端毫，亦足见风操。",
        "dynasty": "宋",
        "collection_info": null
    },
    {
        "title": "出都门",
        "author": "周行己",
        "content": "攘攘宇宙内，经营固多端。\n有求皆劳生，此身岂能安。\n艰难出都门，所历百辛酸。\n秣马临远道，欲去復盘桓。\n久客人情深，决别泪汍澜。\n亲知无别语，劝我但加餐。\n去去忍回首，西望路漫漫。\n缅怀白云下，矫首时独看。\n平生扁舟兴，来此事征鞍。\n来时颜色好，归时衣裳宽。\n上马不能恨，下马不敢嘆。\n但愿还家乐，不辞行路难。",
        "dynasty": "宋",
        "collection_info": null
    },
    {
        "title": "题永宁传舍",
        "author": "周行己",
        "content": "浩浩车马迹，往来各有求。\n而我亦何为，行役不得休。\n惊风吹沙砾，草木春不柔。\n荒山相经互，渭水日悠悠。\n下马古驿亭，开轩竹修修。\n飒飒爽气入，得慰征途忧。\n移床取一息，摵摵如清秋。\n永愿息鞍马，何当具扁舟。\n我生湖海间，筑居必清幽。\n城南五亩宅，山高水亦流。\n家园千木奴，不贵万户侯。\n既输东皋税，一饱亦易谋。\n藐然尘嚣外，荣贵如浮沤。\n咄咄狂痴子，胡为此淹留。",
        "dynasty": "宋",
        "collection_info": null
    },
    {
        "title": "谢黄袭明吴君宝见访",
        "author": "周行己",
        "content": "平生敬爱人，经月不一面。\n出处各有道，淡泊终所愿。\n避喧繁台寺，稍息奔走贱。\n岂是蒋诩人，佳客来不倦。\n不责礼数优，草草具盘馔。\n为歌朱丝弦，知音我所恋。\n日暮翩然去，思君情如綫。\n乘兴还一来，慎莫比秋扇。",
        "dynasty": "宋",
        "collection_info": null
    },
    {
        "title": "送王六簿康朝之长安",
        "author": "周行己",
        "content": "君官洛水北，门前是官路。\n官路尘土多，君行向何处。\n晨朝束行李，西望长安树。\n惨惨寒风吹，行人不敢顾。\n古来行路难，君行慎许与。\n故人日已新，新人即復故。",
        "dynasty": "宋",
        "collection_info": null
    },
    {
        "title": "次韵张才叔蔡天復詹持国二月一日同步城南",
        "author": "周行己",
        "content": "人生本自得，苦为百虑疚。\n穷年灯火窗，鬰没令人瘦。\n方春万物作，欣欣共晴昼。\n步履聊出郭，疏散忘隘陋。\n当时二三子，来往心疏透。\n欢然共携手，住处同一簉。\n弱柳分已绿，小桃红欲溜。\n细草软宜籍，急流清可潄。\n杯倾野桥边，酒从村店售。\n脱帽看晴云，击木杂鸣咮。\n或静欲寂默，或狂忽腾蹂。\n野老愕僵仆，村童怪惊走。\n恐是天上仙，无乃人间秀。\n潇洒羲皇上，磊落汉庭右。\n日暮欲返步，已行更引脰。\n此会得真率，他时涣邂逅。",
        "dynasty": "宋",
        "collection_info": null
    },
    {
        "title": "次韵林千之秋夜见怀",
        "author": "周行己",
        "content": "清夜炯不寐，虚窗入圆璧。\n鸿雁正南飞，庭柯已改色。\n四运无停景，欻见节序隔。\n百物自穰穰，吾心自寂寂。\n秋物本何悲，君悲当自适。\n楚玉非达士，泪苦为秋滴。\n不如陶渊明，浊醪度晨夕。\n以兹俟君子，须要生理得。\n一饮置君忧，再饮□君□。\n我感知己分，为子豁丹臆。",
        "dynasty": "宋",
        "collection_info": null
    },
    {
        "title": "述忆二十韵奉赠段公度欧阳元老",
        "author": "周行己",
        "content": "少小从结髮，读书怀古人。\n年未十四五，出走京洛尘。\n当时黉堂士，教我文章新。\n气格一入俗，至今不復振。\n病骥思逸足，鞭策伤苦辛。\n切云漫崔嵬，惭愧席上珍。\n迩来二三子，论交偶情亲。\n以我忘疵贱，所得皆凤麟。\n念我勤服义，嘉我能仁亲。\n故此倾丹臆，诲我日谆谆。\n论诗到平淡，文师韩子纯。\n学道贵能行，卓尔非因循。\n生平志已定，不復顾狺狺。\n脱略尘累絷，逝将游广津。\n一披雾豹姿，豁然开我神。\n人生贵相知，愿言结近宾。\n颇恨相得晚，甚知二子真。\n乐此臭味同，缔好期终身。",
        "dynasty": "宋",
        "collection_info": null
    },
    {
        "title": "巫山高",
        "author": "周行己",
        "content": "谁谓巫山高，朝言暮可期。\n而我有所思，邂逅藐无时。\n谁能心似石，见此月如眉。\n款款琴上声，此意人讵知。",
        "dynasty": "宋",
        "collection_info": null
    },
    {
        "title": "有所思",
        "author": "周行己",
        "content": "春风应应至，寸草亦知时。\n人生非木石，谁能无所思。\n桃花乱愁眼，柳叶忆蛾眉。\n所思良不遂，愿言何可期。",
        "dynasty": "宋",
        "collection_info": null
    },
    {
        "title": "重游仙岩",
        "author": "周行己",
        "content": "此地一为别，风尘歧路赊。\n登临原有待，岩谷更重华。\n石窦寒凝髓，虹梁迥缀霞。\n仙源端可狎，飞辔绕林涯。",
        "dynasty": "宋",
        "collection_info": null
    },
    {
        "title": "美人曲",
        "author": "周行己",
        "content": "美人娟娟似秋月，宫中女儿嫉欲杀。\n恶言忽入恩爱移，自是君王不情察。\n深宫夜冷调秦筝，曲曲翻成哀怨声。\n愿得风吹落君耳，回心照妾相思情。",
        "dynasty": "宋",
        "collection_info": null
    },
    {
        "title": "石桥",
        "author": "周之深",
        "content": "地险知人特地来，猿禽意思也徘徊。\n遥瞻圣境真如在，休问石门开未开。",
        "dynasty": "宋",
        "collection_info": null
    },
    {
        "title": "游清果寺",
        "author": "周之深",
        "content": "西郊出郭未十里，寺在白云深处藏。\n僧为爱闲长闭户，客来无路自迴廊。\n近松古瓦落夜子，傍水小池生暮光。\n指点依稀饭箩水，不知何处问兴亡。",
        "dynasty": "宋",
        "collection_info": null
    },
    {
        "title": "游虎丘",
        "author": "阎与道",
        "content": "高僧足一丘，门外漫维舟。\n车马倦尘境，林泉清晚秋。\n石分秦剑利，云伴女坟愁。\n回首羣鸦暮，飞鸣丈室头。",
        "dynasty": "宋",
        "collection_info": null
    },
    {
        "title": "白云亭",
        "author": "郑道",
        "content": "天风吹我上齐云，小涧清从石乳分。\n濯罢尘缨吾欲忘，白云满地未斜曛。",
        "dynasty": "宋",
        "collection_info": null
    },
    {
        "title": "同太守游东湖",
        "author": "刘棠",
        "content": "兀兀尘编日自迷，怪来春色转芳菲。\n吹嘘气象湖山远，点缀工夫草木微。\n挈榼不辞倾美酒，挥戈宁解住残晖。\n身闲官冷何欣幸，秉烛长随五马归。",
        "dynasty": "宋",
        "collection_info": null
    },
    {
        "title": "寄张贶",
        "author": "傅求",
        "content": "利锁名缰脱者希，钟鸣漏尽尚忘归。\n独全至乐能齐物，未达高年遂拂衣。\n明月数声仙鹤唳，秋风一尺鲙鲈肥。\n赏心乐事知多少，只恐蒲轮到钓矶。",
        "dynasty": "宋",
        "collection_info": null
    },
    {
        "title": "傲暑栖霞洞",
        "author": "李彦弼",
        "content": "嵌窦栖霞，𠿕𧇠转杓。\n左骖鸾翼，右耳凤箫。\n爽排酷烈，境邈氛嚣。\n静者多妙，于焉消摇。",
        "dynasty": "宋",
        "collection_info": null
    },
    {
        "title": "与曹圣延游风洞及七星观遂成长句",
        "author": "李彦弼",
        "content": "文英子建声华烜，少陵尝咏波澜阔。\n遐流亹亹钟宜春，观君紫芝真秀拔。\n华山騄耳汗血孙，奚取王良手刍秣。\n骎骎凌厉追遗风，胡为顿缨驰骆越。\n谁嗟长庚有老裔，壮龄直欲排紫闼。\n初从附凤矫飞翔，晚乃射虎耽疏豁。\n强颜方喜安斗筲，禀分何能愧圭撮。\n胸中琳琅茀埃𡏖，自恧铅锋乏破割。\n时过西邻蕲发药，溜引玉泉浇胏渴。\n新商执矩早威令，甘霔腾虚摧虐魃。\n约君飘鳬泛沧漪，背负青天□夭阏。\n风来空穴袭髮毛，刷腋凉飙振絺葛。\n泠然便拟子列游，不待别起青苹末。\n徐跻七星跐山椒，杓魁歊虚状旋斡。\n近君白雪热何有，高谈一激锥囊脱。\n扳肩作者古蹊径，余事篇章随击钵。\n盘趺不减二华君，妙阅枯棋战挑捾。\n光驺摇纵莫可留，四序翩翩几箭筈。\n顷看金柳流鶑鸣，俄听玉露丛蝉聒。\n清辉默韵无弦琴，乌用檀槽挥一抹。\n我方骚愁愁到骨，潜睨蠹蟫眉目繓。\n徒操诗穷拥鼻吟，□或酒酣将月喝。\n生平刚肠久已屈，頼尔匹夫难志夺。\n故交纷纭翱赤霄，大钧播物昭穷达。\n德尊一代元坎坷，儒腐百年决粗粝。\n南溟垂翅云翼收，北窗默卧霜鬚捋。\n病马犹期春草长，涸鱼终需江水活。\n君行趋觐长安日，轶兴横秋畴可遏。\n公卿倾风定援手，鸿造机缄由一拨。\n江湖要作迥相忘，静言可笑相濡沫。",
        "dynasty": "宋",
        "collection_info": null
    },
    {
        "title": "闺怨二首  其一",
        "author": "司马槱",
        "content": "销尽轻寒不自禁，新愁唯向静中深。\n寻常曾入三更梦，咫尺空论万里心。\n人去凤帏云漠漠，雁回珠箔日沈沈。\n春风洞口花长在，只许刘郎一度寻。",
        "dynasty": "宋",
        "collection_info": null
    },
    {
        "title": "闺怨二首  其二",
        "author": "司马槱",
        "content": "绣帘珠箔一重重，十里香风入眼浓。\n镜合紫鸾来有信，云深青鸟去无踪。\n楚王台下寻常见，宋玉墙头取次逢。\n可惜好花攀折尽，飘零芳蕊付游蜂。",
        "dynasty": "宋",
        "collection_info": null
    },
    {
        "title": "和上元日游南园赏梅花",
        "author": "司马槱",
        "content": "梅簇荒台自可羞，相君爱赏忘宵游。\n未言美实和羹味，且荐清香泛酒瓯。",
        "dynasty": "宋",
        "collection_info": null
    },
    {
        "title": "千顷山  其一",
        "author": "司马槱",
        "content": "琼叶半开童女颊，蕨芽初长小儿拳。\n山中云雨虽无味，何似山河走暮烟。",
        "dynasty": "宋",
        "collection_info": null
    },
    {
        "title": "千顷山  其二",
        "author": "司马槱",
        "content": "一池春水应江潮，中起沙鸥数尺高。\n谁谓风云远朝市，乱山深处亦波涛。",
        "dynasty": "宋",
        "collection_info": null
    },
    {
        "title": "千顷山  其三",
        "author": "司马槱",
        "content": "欲为龙池游，束装戒蓐食。\n鸡鸣天未曙，呼儿重蜡屐。\n萦回遡寒溪，确荦疲乱石。\n迢迢万丈岭，宛转苍龙脊。\n山高吐朝气，恍不辨咫尺。\n俯听雷雨声，仰逐猿猱迹。\n委蛇度花坞，绿静草可席。\n喜如出笼槛，身轻飞鸟掷。\n不辞双足茧，远探蛟龙客。\n传闻此山顶，旧有沧海色。\n尔来三十年，潭湫变枯荻。\n至今应江潮，尚浮鸥鹭集。\n至理竟未解，对之空太息。\n不如西湖游，挥篙泛瑶碧。",
        "dynasty": "宋",
        "collection_info": null
    },
    {
        "title": "风水洞",
        "author": "司马槱",
        "content": "藤梢蔓荒寒，藓花阴空青。\n窈窕石窦中，两耳风雨并。\n初闻声萧骚，活火急铜瓶。\n再听逗余响，万羽起寒汀。\n我疑此山空，石脚连沧溟。\n中有蛟龙蛰，鼻息隠雷霆。\n又迓仙翁去，丹竈留岩扃。\n至今炉鼎中，水火争不停。\n山前老比丘，霜眉眼如萤。\n能传古老语，濯我耳昕醒。\n便欲慰尘凡，脱我随爽灵。",
        "dynasty": "宋",
        "collection_info": null
    },
    {
        "title": "蜕龙洞  其一",
        "author": "司马槱",
        "content": "雷雨何时起蛰龙，苍痕夭矫石岩空。\n不绿嗜好寻刘累，定向人閒试叶公。",
        "dynasty": "宋",
        "collection_info": null
    },
    {
        "title": "蜕龙洞  其二",
        "author": "司马槱",
        "content": "梅萼春前破，松髯雨后滋。\n石崖鸣野鹤，竹坞窜香狸。\n山脚重重转，溪流泯泯迟。\n慇懃窥洞府，又得濯龙池。",
        "dynasty": "宋",
        "collection_info": null
    },
    {
        "title": "题清泠轩",
        "author": "司马槱",
        "content": "石冷苔生晕，风高竹度凉。\n道人何处去，春色半沧浪。",
        "dynasty": "宋",
        "collection_info": null
    },
    {
        "title": "游九锁",
        "author": "司马槱",
        "content": "撩花踏水细寻香，閒逐孤云入翠冈。\n九锁已深看更好，七人相对话应长。\n百年空向尘埃老，五月聊乘洞府凉。\n可笑潜川狂道士，未逢玉室与金堂。",
        "dynasty": "宋",
        "collection_info": null
    },
    {
        "title": "洛春谣",
        "author": "司马槱",
        "content": "洛阳碧水扬春风，铜驼陌上桃花红。\n高楼迭柳绿相向，绡帐金銮香雾浓。\n龙裘公子五陵客，拳毛赤兔双蹄白。\n金鈎宝玦逐飞香，醉入花丛恼花魄。\n青娥皓齿列吴娼，梅粉粧成半额黄。\n罗屏绣幕围寒玉，帐裏吹笙学凤凰。\n细绿围红晓烟湿，车马騑騑云栉栉。\n琼蕊杯深琥珀浓，鸳鸯枕镂珊瑚涩。\n吹龙笛，歌白纻，兰席淋漓日将暮。\n君不见灞陵岸上杨柳枝，青青送别伤南浦。",
        "dynasty": "宋",
        "collection_info": null
    },
    {
        "title": "句",
        "author": "司马槱",
        "content": "身既事十主，女亦妃九龙。",
        "dynasty": "宋",
        "collection_info": null
    },
    {
        "title": "江干小雪",
        "author": "司马棫",
        "content": "枫落吴江小雪天，三三两两捕鱼船。\n蹇馿瘦马何方客，眼看风波不着鞭。",
        "dynasty": "宋",
        "collection_info": null
    },
    {
        "title": "妾薄命",
        "author": "司马棫",
        "content": "二月春风初不恶，后园桃李先春落。\n高堂去妇对花愁，君恩非轻妾命薄。\n忆昔三星光在天，煌煌车马朱门前。\n结褵幸得事君子，愿託丝萝千万年。\n履痕纔徧君家地，相看已觉君心异。\n门外新懽一破颜，室中旧爱双垂泪。\n妾心比玉自坚贞，君眼如星到处明。\n女子睽离太山重，丈夫弃置鸿毛轻。\n莫夸绿髮红颜好，女色由来何可保。\n君不见灞上銮舆祓禊回，阿娇已向长门老。",
        "dynasty": "宋",
        "collection_info": null
    },
    {
        "title": "春晚独游凤林园",
        "author": "司马棫",
        "content": "红英乱点绿苔钱，林影扶疏翠可怜。\n飞蝶惹残花上露，戏鱼摇碎水中天。\n金羁不见寻芳马，兰棹空停载酒船。\n送尽春归人未老，鶑啼花发又明年。",
        "dynasty": "宋",
        "collection_info": null
    },
    {
        "title": "茅斋",
        "author": "司马棫",
        "content": "坐见茅斋一叶秋，小山丛桂鸟声幽。\n不知迭嶂夜来雨，清晓石楠花乱流。",
        "dynasty": "宋",
        "collection_info": null
    },
    {
        "title": "哭兄",
        "author": "司马棫",
        "content": "谁教作雁破羣飞，一舸南游遂不归。\n乍见音容悲且喜，不知魂梦是邪非。\n陟冈望远心犹在，携幼还家意已违。\n泪眼重寻丘壑去，可堪犹采故山薇。",
        "dynasty": "宋",
        "collection_info": null
    },
    {
        "title": "华亭峡道中",
        "author": "司马棫",
        "content": "山似九折坂，河非八节滩。\n跻攀復揭厉，奈此行路难。",
        "dynasty": "宋",
        "collection_info": null
    },
    {
        "title": "题凤栖寺",
        "author": "陈希伋",
        "content": "千载传闻孰是非，高梧修竹晚风微。\n欲知古寺曾栖凤，楼殿今无燕雀飞。",
        "dynasty": "宋",
        "collection_info": null
    },
    {
        "title": "句",
        "author": "吴习礼",
        "content": "湖北封疆最上游，荆门中有惠泉流。",
        "dynasty": "宋",
        "collection_info": null
    },
    {
        "title": "句",
        "author": "范温",
        "content": "夷甫雌黄须倚阁，君卿唇舌要施行。",
        "dynasty": "宋",
        "collection_info": null
    },
    {
        "title": "句",
        "author": "朴景绰",
        "content": "胜事年年传习久，盛观全属远方宾。",
        "dynasty": "宋",
        "collection_info": null
    },
    {
        "title": "句",
        "author": "罗可",
        "content": "斜侵潘岳鬓，横上马良眉。",
        "dynasty": "宋",
        "collection_info": null
    },
    {
        "title": "紫竹",
        "author": "张重",
        "content": "颜色耐雪霜，桃李不能妬。\n但取节操高，莫起夺朱恶。",
        "dynasty": "宋",
        "collection_info": null
    },
    {
        "title": "宣妙院上方",
        "author": "刘正夫",
        "content": "水定浮春岫，鸦盘落远林。\n上方钟送夕，隠几兴何深。",
        "dynasty": "宋",
        "collection_info": null
    },
    {
        "title": "句",
        "author": "刘正夫",
        "content": "紫宸朝罢衮衣闲。",
        "dynasty": "宋",
        "collection_info": null
    },
    {
        "title": "谒真如悟法述偈",
        "author": "释道平",
        "content": "七颠八倒，业识忙忙。\n螺江回首处，笑杀谢三郎。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释道平",
        "content": "山僧不会佛法，为人总没来由。\n或时半开半合，或时全放全收。\n还如万人丛裏，冷地掉箇石头。\n忽然打着一箇，方知触处周流。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释道平",
        "content": "赵州有四门，门门通大道。\n玉泉有四路，路路透长安。\n门门通大道，毕竟谁亲到。\n路路透长安，分明进步看。\n岁晚未归客，西凤门外寒。",
        "dynasty": "宋",
        "collection_info": null
    },
    {
        "title": "举盘山示众偈",
        "author": "释道平",
        "content": "似地擎山，不知山之孤峻。\n如石含玉，不知玉之无暇。\n古人恁么说话，大似抱贼叫屈。\n普融门下，人人慷慨。\n生擒虎兕，活捉狞龙。\n眼裏着得须弥山，耳裏着得大海水。\n不是向人夸伎俩，丈夫标致合如斯。",
        "dynasty": "宋",
        "collection_info": null
    },
    {
        "title": "偈",
        "author": "释景祥",
        "content": "灵山话，曹溪指，放过初生斫额底。\n未问龙眠老古锥，昨夜三更转向西。",
        "dynasty": "宋",
        "collection_info": null
    },
    {
        "title": "陕府铁牛",
        "author": "释景祥",
        "content": "尾在黄河北，头枕黄河南。\n善财无鼻孔，依旧向南参。",
        "dynasty": "宋",
        "collection_info": null
    },
    {
        "title": "偈",
        "author": "释寘",
        "content": "福岩山上云，舒卷任朝昏。\n忽尔落平地，客来难讨门。",
        "dynasty": "宋",
        "collection_info": null
    },
    {
        "title": "临终与蔡氏甥",
        "author": "周滨",
        "content": "三舅报无常，诸甥脚手忙。\n熟搥三挺皂，烂煮一锅汤。\n垢腻从君洗，形骸任尔扛。\n六钉声寂寂，千古路茫茫。",
        "dynasty": "宋",
        "collection_info": null
    },
    {
        "title": "答沂州吏",
        "author": "王老志",
        "content": "多年退罢老公人，手种桑麻数百根。\n尽是笔头挼捻得，一枝枝上有冤魂。",
        "dynasty": "宋",
        "collection_info": null
    },
    {
        "title": "钓台",
        "author": "余闢",
        "content": "不夸长揖出宫闱，不重为渔老钓矶。\n最爱清宵银汉上，客星时共帝星辉。",
        "dynasty": "宋",
        "collection_info": null
    },
    {
        "title": "题太平兴国宫",
        "author": "傅谦受",
        "content": "仙家楼阁霭清芬，倦客停骖日欲曛。\n争得便如陶靖节，拂衣来此看孤云。",
        "dynasty": "宋",
        "collection_info": null
    },
    {
        "title": "别友人",
        "author": "陆字",
        "content": "园花今烂漫，一一手亲栽。\n惟有新离恨，东风吹不开。",
        "dynasty": "宋",
        "collection_info": null
    },
    {
        "title": "戏马巨济",
        "author": "李作乂",
        "content": "太学有马涓，南省无马涓。\n秋榜有马涓，春榜无马涓。",
        "dynasty": "宋",
        "collection_info": null
    },
    {
        "title": "题白莲堂",
        "author": "徐评",
        "content": "一法圆融万法该，白莲香社应时开。\n渊明不解同方便，何事攒眉不肯来。",
        "dynasty": "宋",
        "collection_info": null
    },
    {
        "title": "题蜕龙洞",
        "author": "徐评",
        "content": "荟蔚苍岩下，灵踪此暂蟠。\n云雷一夜起，风雨满山寒。\n骨腐苔方绿，涎余石未干。\n试凭图画去，聊羡叶公看。",
        "dynasty": "宋",
        "collection_info": null
    },
    {
        "title": "宁国院",
        "author": "徐评",
        "content": "岑寂千山曲，萦纡一径微。\n楼台青嶂合，窗户乱云飞。\n野色侵僧衲，池光射客衣。\n偶来修吏隠，到此益忘机。",
        "dynasty": "宋",
        "collection_info": null
    },
    {
        "title": "中秋月集句  其一",
        "author": "葛次仲",
        "content": "玉露中秋夜，亭亭月正圆。\n一霄当皎洁，万象共澄解。\n送别高台上，添愁野帐前。\n无因驻清景，歌舞入明年。",
        "dynasty": "宋",
        "collection_info": null
    },
    {
        "title": "中秋月集句  其二",
        "author": "葛次仲",
        "content": "凉夜清秋半，常娥照玉轮。\n九霄微有露，万里正无尘。\n气射繁星灭，明翻宿鸟频。\n寥寥天地内，风景一时新。",
        "dynasty": "宋",
        "collection_info": null
    },
    {
        "title": "昆山慧聚寺集句",
        "author": "葛次仲",
        "content": "全吴临巨溟，青山天一隅。\n静境林麓好，胜槩凌方壶。\n泓泓野泉洁，暧暧烟谷虚。\n攀云造禅扃，跻险筑幽居。\n道人刺猛虎，復来薙榛芜。\n咄嗟檀施开，以有此屋庐。\n侧迭万古石，功就岂斯须。\n磥砢成广殿，鬼工不可图。\n有穷者孟郊，过此亦踌躇。\n赋诗留岩屏，词律响琼琚。\n我访岑寂境，幸与高士俱。\n时升翠微上，凉阁对红蕖。\n岸帻偃东斋，果药杂纷敷。\n上方风景清，华敞绰有余。\n高窗瞰远郊，万壑明晴初。\n赏爱未能去，頳霞照桑榆。\n老僧道机熟，闲持贝叶书。\n秉心识本源，高谈出有无。\n茗酌待幽客，顿令烦抱舒。\n儒道虽异门，意合不为殊。\n抖擞垢秽衣，惟有牟尼珠。\n余生愿休止，投策谢归涂。",
        "dynasty": "宋",
        "collection_info": null
    },
    {
        "title": "诗一首",
        "author": "葛次仲",
        "content": "万里清江万里天，一村桑柘一村烟。\n渔翁醉睡又醒睡，高唱夕阳孤岛边。",
        "dynasty": "宋",
        "collection_info": null
    },
    {
        "title": "句",
        "author": "葛次仲",
        "content": "荣枯不经意。",
        "dynasty": "宋",
        "collection_info": null
    },
    {
        "title": "嵩山二十四咏 青童峰",
        "author": "楼异",
        "content": "斩新高髻掠云开，翠色罗衣一样裁。\n知有真仙此中住，故命天女捧书来。",
        "dynasty": "宋",
        "collection_info": null
    },
    {
        "title": "嵩山二十四咏 黄盖峰",
        "author": "楼异",
        "content": "一片黄云驻不飞，中天帝子欲何知。\n不须更问玉人事，自有嵩高峻极诗。",
        "dynasty": "宋",
        "collection_info": null
    },
    {
        "title": "嵩山二十四咏 浮邱峰",
        "author": "楼异",
        "content": "谁知方丈与瀛洲，尘世纷纷漫白头。\n不到嵩山最高处，世人容易揖浮邱。",
        "dynasty": "宋",
        "collection_info": null
    },
    {
        "title": "嵩山二十四咏 三鹤峰",
        "author": "楼异",
        "content": "昔有仙翁住此间，炼成青髮与朱颜。\n一朝跨鹤昇天去，涧草岩花岂復攀。",
        "dynasty": "宋",
        "collection_info": null
    },
    {
        "title": "嵩山二十四咏 遇圣峰",
        "author": "楼异",
        "content": "汉家天子学神仙，曾遇真人耳过肩。\n不待菖蒲长黑髮，须知逸乐自延年。",
        "dynasty": "宋",
        "collection_info": null
    },
    {
        "title": "嵩山二十四咏 万岁峰",
        "author": "楼异",
        "content": "仙仗西来感百神，泥金检玉尚如新。\n山灵知是真天子，万岁声中第一人。",
        "dynasty": "宋",
        "collection_info": null
    },
    {
        "title": "嵩山二十四咏 玉镜峰",
        "author": "楼异",
        "content": "皎皎冰盘莹百围，广寒宫殿见依稀。\n青山万迭浑如洗，浮翠光中一镜飞。",
        "dynasty": "宋",
        "collection_info": null
    },
    {
        "title": "嵩山二十四咏 狮子峰",
        "author": "楼异",
        "content": "苍苔藤蔓饰鬚眉，狮子标形是与非。\n果解嚬呻作哮吼，窟中狐兔定魂飞。",
        "dynasty": "宋",
        "collection_info": null
    },
    {
        "title": "嵩山二十四咏 虎头峰",
        "author": "楼异",
        "content": "万里封侯相不如，道人曾此获阴符。\n轩牙露舌惊樵采，猛士还当捋尔鬚。",
        "dynasty": "宋",
        "collection_info": null
    },
    {
        "title": "嵩山二十四咏 起云峰",
        "author": "楼异",
        "content": "触石孤飞一叶蓬，雷公电母昼鞭龙。\n但知四海为霖雨，不道中天第几峰。",
        "dynasty": "宋",
        "collection_info": null
    },
    {
        "title": "嵩山二十四咏 凤凰峰",
        "author": "楼异",
        "content": "当年翔凤此徘徊，曾为真人览德来。\n今日飞鸣天外过，纷纷燕雀不须猜。",
        "dynasty": "宋",
        "collection_info": null
    },
    {
        "title": "嵩山二十四咏 金壶峰",
        "author": "楼异",
        "content": "想见金壶泻墨河，皂林余润鬰嵯峨。\n伯阳当日传经后，肯向山阴与换鹅。",
        "dynasty": "宋",
        "collection_info": null
    },
    {
        "title": "嵩山二十四咏 华盖峰",
        "author": "楼异",
        "content": "华盖峰高未易穷，扪参历井到天中。\n回头却顾人间世，但见羣青似小童。",
        "dynasty": "宋",
        "collection_info": null
    },
    {
        "title": "嵩山二十四咏 玄龟峰",
        "author": "楼异",
        "content": "玄武名峰古所传，晨昏吐气作云烟。\n虽无钻灼刳肠患，岁晚风霜亦可怜。",
        "dynasty": "宋",
        "collection_info": null
    },
    {
        "title": "嵩山二十四咏 卧龙峰",
        "author": "楼异",
        "content": "头角低回藓蔓封，蜿蜒端似卧真龙。\n旱干岁祷多灵应，时见油云出此峰。",
        "dynasty": "宋",
        "collection_info": null
    },
    {
        "title": "嵩山二十四咏 会仙峰",
        "author": "楼异",
        "content": "鹤乘云軿下九天，玉盘星子竟谁先。\n相应汉武题花品，留作人间聚八仙。",
        "dynasty": "宋",
        "collection_info": null
    },
    {
        "title": "嵩山二十四咏 子晋峰",
        "author": "楼异",
        "content": "当年曾悟镜中形，道骨仙风拟紫冥。\n二十四峰明月夜，玉笙须向揖仙听。",
        "dynasty": "宋",
        "collection_info": null
    },
    {
        "title": "嵩山二十四咏 玉柱峰",
        "author": "楼异",
        "content": "丹楹未羡人间侈，玉柱一峰天外高。\n自古大材须大用，扶持广厦岂辞劳。",
        "dynasty": "宋",
        "collection_info": null
    },
    {
        "title": "嵩山二十四咏 老翁峰",
        "author": "楼异",
        "content": "翳雾埋云皓首翁，难将书传考前踪。\n商山羽翼朝天后，化作中天一石峰。",
        "dynasty": "宋",
        "collection_info": null
    },
    {
        "title": "嵩山二十四咏 玉人峰",
        "author": "楼异",
        "content": "汉武求仙未得仙，玉人何事落峰前。\n故知帝子乘云下，神盖峰头启洞天。",
        "dynasty": "宋",
        "collection_info": null
    },
    {
        "title": "嵩山二十四咏 玉女峰",
        "author": "楼异",
        "content": "玉仙曾此驻云车，日薄窗纱映雪肤。\n七字天书人不辨，定知玄女手中符。",
        "dynasty": "宋",
        "collection_info": null
    },
    {
        "title": "嵩山二十四咏 独秀峰",
        "author": "楼异",
        "content": "孕玉怀金不待媒，蓊然佳气罩崔嵬。\n天教秀拔诸峰上，未信狂飈解折摧。",
        "dynasty": "宋",
        "collection_info": null
    },
    {
        "title": "嵩山二十四咏 积翠峰",
        "author": "楼异",
        "content": "翠幄笼云自一家，萝梯夜碾七香车。\n举头雨过余霞散，绿芰池开菡萏花。",
        "dynasty": "宋",
        "collection_info": null
    },
    {
        "title": "嵩山二十四咏 太白峰",
        "author": "楼异",
        "content": "仰攀日月风云近，俯瞰冈峦培塿低。\n绝顶光芒长不断，人言太白此中栖。",
        "dynasty": "宋",
        "collection_info": null
    },
    {
        "title": "存目",
        "author": "楼异",
        "content": "诗题：宿少林寺首句：六六仙峰绕佛居。",
        "dynasty": "宋",
        "collection_info": null
    },
    {
        "title": "中秋",
        "author": "李朴",
        "content": "皓魄当天晓镜升，云间仙籁寂无声。\n平分秋色一轮满，长伴云衢千里明。\n狡兔空从弦外落，妖蟆休向眼前生。\n灵槎拟约同携手，更待银河彻底清。",
        "dynasty": "宋",
        "collection_info": null
    },
    {
        "title": "次韵玉岩应诏  其一",
        "author": "李朴",
        "content": "天书远下事征求，乡里同推马少游。\n世事已非三不可，年华却是一宜休。\n岂缘薄禄贻身累，祇为当时分主忧。\n筇杖芒鞋留我伴，伫闻谈笑即封侯。",
        "dynasty": "宋",
        "collection_info": null
    },
    {
        "title": "次韵玉岩应诏  其二",
        "author": "李朴",
        "content": "掷饵求鱼计亦难，长鲸摇曳海波宽。\n狂风有待三秋起，健翮须教万里抟。\n直以逸民朝圣主，不随计吏上春官。\n庖刀休用援尸祝，巾笥宁封贡禹冠。",
        "dynasty": "宋",
        "collection_info": null
    },
    {
        "title": "忆玉岩  其一",
        "author": "李朴",
        "content": "阿阁曾看紫凤栖，暮年江国拥旌麾。\n孤云南北本无定，浮世悲欢那可期。\n鹤顶丹砂埋药竈，鸭头绿水浸春陂。\n待公踏遍红尘地，景物归来似旧时。",
        "dynasty": "宋",
        "collection_info": null
    },
    {
        "title": "忆玉岩  其二",
        "author": "李朴",
        "content": "秋风燕雀正关关，忽见篱边菊又斑。\n寒雁自知霜露重，海鸥常伴水云閒。\n百年往事丹心裏，千古声名直道间。\n此意属公须慷慨，晚云成雨便归山。",
        "dynasty": "宋",
        "collection_info": null
    },
    {
        "title": "崆峒山",
        "author": "李朴",
        "content": "云根秀出碧芙蓉，烟晃霞飞瑞霭中。\n地脉九枝龙奋蛰，天河一派练横空。",
        "dynasty": "宋",
        "collection_info": null
    },
    {
        "title": "天竺山",
        "author": "李朴",
        "content": "天竺崎岖绝海边，何人分作赣江禅。\n鹫山巧迭三峰石，葛坞深疏两派泉。\n一醉风光能几许，十年尘迹尚依然。\n欲题豹隠还相笑，盼断长空簇暝烟。",
        "dynasty": "宋",
        "collection_info": null
    },
    {
        "title": "马祖岩",
        "author": "李朴",
        "content": "踏尽层峦上小亭，日华初泛晓烟清。\n尘埃不到门常静，身世相忘性自灵。",
        "dynasty": "宋",
        "collection_info": null
    },
    {
        "title": "乞巧",
        "author": "李朴",
        "content": "处处香筵拂绮罗，为传神女渡天河。\n休嫌天上佳期少，已恨人间巧态多。\n齚舌自应工妩媚，方心谁更苦镌磨。\n独收至拙为吾事，笑指双针一缕过。",
        "dynasty": "宋",
        "collection_info": null
    },
    {
        "title": "八境台",
        "author": "李朴",
        "content": "金弋百战古虔州，滚滚双江日夜流。\n杯酒登台同极目，夕阳渔唱起沙鸥。",
        "dynasty": "宋",
        "collection_info": null
    },
    {
        "title": "游通天岩",
        "author": "李朴",
        "content": "春烟澄霁色，杖策出郊垧。\n迭嶂浮空翠，孤云罨断青。\n燕衔泥作垒，僧结草为亭。\n万树山风裏，钟声下界听。",
        "dynasty": "宋",
        "collection_info": null
    },
    {
        "title": "和张祜韵",
        "author": "蒋瑎",
        "content": "野旷吴天杳，江浮楚梦吞。\n桂香飘露叶，松古兀霜根。\n碧荠他州树，黄芦何处村。\n世尘飞不到，清磬落空门。",
        "dynasty": "宋",
        "collection_info": null
    },
    {
        "title": "和孟郊韵",
        "author": "蒋瑎",
        "content": "依崖架僧坊，微云冒经床。\n阔睨沧海潮，幽聆诸天香。\n远水泻空碧，层轩逗寒光。\n愿言寄暮齿，永诀声利场。",
        "dynasty": "宋",
        "collection_info": null
    },
    {
        "title": "句",
        "author": "蒋瑎",
        "content": "谁知清淡者，冬月亦登临。",
        "dynasty": "宋",
        "collection_info": null
    },
    {
        "title": "驾幸太学",
        "author": "李师德",
        "content": "坠典遗经已表章，又传清跸幸胶庠。\n黄龙绕驾天移仗，白雪分袍士缀行。\n况是体元能作圣，更欢稽古效规王。\n太平盛世文明远，万国儒风自一堂。",
        "dynasty": "宋",
        "collection_info": null
    },
    {
        "title": "四顶山",
        "author": "张彦修",
        "content": "翠峦齐耸压平湖，晚绿朝红画不如。\n寄语商山闲四皓，好来各占一峰居。",
        "dynasty": "宋",
        "collection_info": null
    },
    {
        "title": "偈",
        "author": "都贶",
        "content": "不可思议，是大火聚。\n便恁么去，不离当处。",
        "dynasty": "宋",
        "collection_info": null
    },
    {
        "title": "三高堂",
        "author": "黄潜",
        "content": "三贤同一隠，所遇时则异。\n不居云水乡，讵泄英雄气。",
        "dynasty": "宋",
        "collection_info": null
    },
    {
        "title": "九仙岩",
        "author": "阮之武",
        "content": "野老相传有九仙，尝游此地忽昇天。\n霓旌鹤驭今何在，千古空岩锁暮烟。",
        "dynasty": "宋",
        "collection_info": null
    },
    {
        "title": "汉遗爱庙碑",
        "author": "阮之武",
        "content": "楚续光辉存简策，汉碑突兀锁期思。\n风云会合当年事，箫鼓喧阗此日祠。\n弱嗣负薪廉节着，怪蛇膏剑德名垂。\n庙封又见标遗爱，子产英灵想已知。",
        "dynasty": "宋",
        "collection_info": null
    },
    {
        "title": "愚溪",
        "author": "阮之武",
        "content": "亭溪山号悉从吾，占得声光万古无。\n不似零陵柳司马，贬他好景乱名愚。",
        "dynasty": "宋",
        "collection_info": null
    },
    {
        "title": "夕阳岩",
        "author": "阮之武",
        "content": "晋人僊去莫知春，依旧空岩锁暮云。\n西照满前无限景，有谁能此忆瞿君。",
        "dynasty": "宋",
        "collection_info": null
    },
    {
        "title": "紫云岩",
        "author": "阮之武",
        "content": "石磴萝梯隠翠微，坐间时有紫云飞。\n纷纷郁郁来还去，难问瞿仙几日归。",
        "dynasty": "宋",
        "collection_info": null
    },
    {
        "title": "石塘寺",
        "author": "阮之武",
        "content": "洗开无用木，放出自然屏。\n一簇冈峦势，多般人物形。\n金坚性难坏，玉润色常青。\n得地生禅剎，休嗟在大垧。",
        "dynasty": "宋",
        "collection_info": null
    },
    {
        "title": "引烟坞",
        "author": "杜扞",
        "content": "行爱种桃处，蒙蒙罩轻素。\n花深人不辨，似入迷仙路。",
        "dynasty": "宋",
        "collection_info": null
    },
    {
        "title": "天泽源",
        "author": "杜扞",
        "content": "湛碧一泓深，潺湲泻不断。\n高穹沛四时，派别环周半。",
        "dynasty": "宋",
        "collection_info": null
    },
    {
        "title": "句  其一",
        "author": "杜扞",
        "content": "铁乌老龙挺，谁为辨雌雄。",
        "dynasty": "宋",
        "collection_info": null
    },
    {
        "title": "句  其二",
        "author": "杜扞",
        "content": "倘使在南阳，应为孔明石。",
        "dynasty": "宋",
        "collection_info": null
    },
    {
        "title": "句  其三",
        "author": "杜扞",
        "content": "应为览德归，来仪化灵迹。",
        "dynasty": "宋",
        "collection_info": null
    },
    {
        "title": "句  其四",
        "author": "杜扞",
        "content": "波心石船并，中载白莲馨。",
        "dynasty": "宋",
        "collection_info": null
    },
    {
        "title": "句  其五",
        "author": "杜扞",
        "content": "上就巾子头，轩昂成皂盖。",
        "dynasty": "宋",
        "collection_info": null
    },
    {
        "title": "董凤山",
        "author": "韩常卿",
        "content": "丹竈棋盘去不收，未知踪迹为谁留。\n烟霞空锁樵人径，松桧重阴古寺楼。\n怪木化龙云雨夜，碧波涵月镜潭秋。\n辽东梦断无归鹤，山自嵯峨水自流。",
        "dynasty": "宋",
        "collection_info": null
    },
    {
        "title": "句",
        "author": "郑琡",
        "content": "别有丹青图不得，数声渔笛月明中。",
        "dynasty": "宋",
        "collection_info": null
    },
    {
        "title": "姜相峰",
        "author": "郭正",
        "content": "青山为主身为客，主人借客青山宅。\n白云自在千里飞，长松不换三冬碧。\n藤枯谁与写作龙，龟老何年化为石。\n落花流水发源深，鸣雁过江悲晚色。\n家无妻子心无累，顶冒寒霜踵藏息。\n月明舞影聊尽欢，一点尘寰不留迹。\n傥来轩冕真可嗟，朝为公卿暮逋谪。\n屈原贾谊尔为谁，问君何似青山客。",
        "dynasty": "宋",
        "collection_info": null
    },
    {
        "title": "句",
        "author": "王祈",
        "content": "叶垂千口剑，干耸万条鎗。",
        "dynasty": "宋",
        "collection_info": null
    },
    {
        "title": "句",
        "author": "刘彦和",
        "content": "五世登科只一家。",
        "dynasty": "宋",
        "collection_info": null
    },
    {
        "title": "灵岩行",
        "author": "杜钦况",
        "content": "山迴路疑绝，林深秘岩扃。\n凿翠出金碧，开轩列云屏。\n希有昔成道，久矣斯岩灵。\n法定卧苍壁，白日穿空明。\n令威指泉窦，一凿秋寒澄。\n定水供万众，不缩亦不盈。\n如公禅宗秀，于世本无营。\n聊为出山云，乘风无纵横。\n坐令多宝藏，百神转雷霆。\n夜月啸雕虎，玉匣开晶荧。\n笑指八解池，外流中不倾。\n何必空山雷，始悟物我情。",
        "dynasty": "宋",
        "collection_info": null
    },
    {
        "title": "朱氏天和堂",
        "author": "徐鹗",
        "content": "先生晦迹谷水东，志趣不与晋贤同。\n遥听鹤唳笑二陆，巢倾穴碎非为工。\n浩然养素远声利，脱去羁束离樊笼。\n醉隠亭中二十载，桃红李白摇春风。\n感时啸咏聊自适，谁知富贵为穷通。\n羡君高操超流俗，直疑变化称朱公。",
        "dynasty": "宋",
        "collection_info": null
    },
    {
        "title": "福圣观",
        "author": "王介之",
        "content": "奔雷漱玉向高秋，长伴神仙出众流。\n下得碧山终未足，待归沧海始应休。\n云饶浄色依依敛，猿傍寒声历历愁。\n别有千寻在何处，庐山南面虎溪头。",
        "dynasty": "宋",
        "collection_info": null
    },
    {
        "title": "维扬晓发",
        "author": "樊绂",
        "content": "残月犹悬夜，开帆风若何。\n鸣鷄催晓色，舟子起吴歌。\n一曲清江上，三春别兴多。\n野鸥无意绪，閒卧对沧波。",
        "dynasty": "宋",
        "collection_info": null
    },
    {
        "title": "三友堂",
        "author": "杨恬",
        "content": "此君高节贯春冬，山色泉声旦暮同。\n对面便为三益友，终朝相伴一衰翁。\n病嫌细字无心读，老厌闲花过眼空。\n頼有堂中不言客，冷颜常共北窗风。",
        "dynasty": "宋",
        "collection_info": null
    },
    {
        "title": "和顿公",
        "author": "杨恬",
        "content": "昔居山中谁见亲，青山对面同笑颦。\n引泉养竹与为友，徜徉不觉冬復春。\n三年相看不知厌，声音笑貌无久新。\n虽非多闻与直谅，堂堂不愧琴张仁。\n已将物我等一致，政自兀兀忘吾身。\n离群索居亦已久，昔如形影今参辰。\n强託鸣琴写风韵，欲凭妙笔摹精神。\n绣衣使者古君子，天球大训东序珍。\n胡为喻蜀久持节，登车揽辔劳拊循。\n朅来堂上寓幽赏，不为豺虎埋双轮。\n悠然独酌对三友，更邀风月为嘉宾。\n谢胐忘形许入室，李白对影成三人。\n寄谢山中五贤者，德不孤立当有邻。\n寥寥千里十余载，乃逢青眼屈復申。\n夷齐西周两饿叟，展禽东鲁一绌臣。\n引而高之自孔子，不尔埋没随埃尘。\n君不见黄梅岭上一拳石，意气已若骄峨岷。",
        "dynasty": "宋",
        "collection_info": null
    },
    {
        "title": "三友堂 山",
        "author": "宇文绍奕",
        "content": "峭拔耸青天，巍峨镇方国。\n愿与君为友，万古长一色。",
        "dynasty": "宋",
        "collection_info": null
    },
    {
        "title": "三友堂 泉",
        "author": "宇文绍奕",
        "content": "青泉出山下，到海流不息。\n愿与君为友，果行而育德。",
        "dynasty": "宋",
        "collection_info": null
    },
    {
        "title": "三友堂 竹",
        "author": "宇文绍奕",
        "content": "清淡不媚春，挺挺凌霜雪。\n愿与君为友，虚中而劲节。",
        "dynasty": "宋",
        "collection_info": null
    },
    {
        "title": "三友堂 风",
        "author": "宇文绍奕",
        "content": "清风泠然来，襟袖皆披拂。\n愿与君为友，相见长及物。",
        "dynasty": "宋",
        "collection_info": null
    },
    {
        "title": "三友堂 月",
        "author": "宇文绍奕",
        "content": "明月丽青天，羣星隠晶耀。\n愿与君为友，容光无不照。",
        "dynasty": "宋",
        "collection_info": null
    },
    {
        "title": "颂",
        "author": "释克勤",
        "content": "使乎不辱命，临机贵专对。\n安禅捋虎鬚，着着超方外。\n不唯明窗下安排，掇向绳床拶崄崖。\n拈椎竖拂奋雄辩，金声玉振犹奔雷。\n九旬落落提纲宗，衲子济济长趋风。\n解粘去缚手段辣，驱耕夺食犹雍容。\n秋风忽作要归去，了却武陵一段事。\n勃窣理窟乃胸中，行行不患无知己。\n临行索我送行篇，要棘蓬与金刚圈。\n短歌须要十数丈，长句只消三两言。\n金毛狮子解翻身，箇是丛林杰出人。\n不日孤峰大哮吼，五叶一花天地春。",
        "dynasty": "宋",
        "collection_info": null
    },
    {
        "title": "偈五十三首  其一",
        "author": "释克勤",
        "content": "蜗牛角上三千界，云月溪山共一家。\n既尔业缘无避处，不如随分纳些些。",
        "dynasty": "宋",
        "collection_info": null
    },
    {
        "title": "偈五十三首  其二",
        "author": "释克勤",
        "content": "平旦清晨五月一，吹起少林无孔笛。\n十方沙界坦然平，大地山河印印出。\n二祖曾不往西天，达磨曾不到梁国。\n大家共贺太平歌，摩诃般若波罗蜜。",
        "dynasty": "宋",
        "collection_info": null
    },
    {
        "title": "偈五十三首  其三",
        "author": "释克勤",
        "content": "病遇良医，饥逢王鳝。\n醤裏得盐，雪中送炭。",
        "dynasty": "宋",
        "collection_info": null
    },
    {
        "title": "偈五十三首  其四",
        "author": "释克勤",
        "content": "只这是，大似撒沙向眼中。\n只这不是，还如注水向耳裏。\n直下无事，平地陷入。\n别有机关，堕坑落堑。\n祇园屈曲流泉急，鹫岭巍峨云出迟。",
        "dynasty": "宋",
        "collection_info": null
    },
    {
        "title": "偈五十三首  其五",
        "author": "释克勤",
        "content": "云居开大炉鞴，不止烹佛烹祖。\n但有一切持来，烈焰堆中辨取。\n是则当处平和，不是切宜退步。\n煅出金刚眼睛，直得干坤独露。\n虽然到者田地，须知向上一路。\n放将三圣瞎馿，踢杀大雄猛虎。",
        "dynasty": "宋",
        "collection_info": null
    },
    {
        "title": "偈五十三首  其六",
        "author": "释克勤",
        "content": "五月五日天中节，万崇千妖俱殄灭。\n眼裏拈却须弥山，耳裏拔出钉根楔。\n钟馗小妹舞三台，八臂那咤嚼生铁。",
        "dynasty": "宋",
        "collection_info": null
    },
    {
        "title": "偈五十三首  其七",
        "author": "释克勤",
        "content": "万仞崖头撒手，要须其人。\n千钧之弩发机，岂为鼷鼠。\n云门睦州，当面蹉过。\n德山临济，诳謼阎闾。\n自余立境立机，作窠作窟，故是灭胡种族。\n万缘迁变浑閒事，五月山房冷似冰。",
        "dynasty": "宋",
        "collection_info": null
    },
    {
        "title": "偈五十三首  其八",
        "author": "释克勤",
        "content": "曹溪路上，天高地厚。\n少室峰前，土旷人稀。\n孤然独坐冷萧萧，大野横身风飒飒。\n眼见则瞎，耳听则聋，口说则哑。\n虽然不出一毫端，含吐十虚无向背。\n东海鲤鱼打一棒，忙忙匝地便为霖。",
        "dynasty": "宋",
        "collection_info": null
    },
    {
        "title": "偈五十三首  其九",
        "author": "释克勤",
        "content": "释迦悭，弥勒富，八字打开无尽库。\n拄杖子，化为龙，赫日光中吐云雾，遍界滂沱注甘雨。",
        "dynasty": "宋",
        "collection_info": null
    },
    {
        "title": "偈五十三首  其一○",
        "author": "释克勤",
        "content": "一二三四五六七，眼裏瞳人吹筚觱。\n七六五四三二一，石人木人眼泪出。\n七通八达，举着便知。\n尚在见闻，隔靴抓痒。",
        "dynasty": "宋",
        "collection_info": null
    },
    {
        "title": "偈五十三首  其一一",
        "author": "释克勤",
        "content": "鹘儿未出窠，已有摩霄志。\n虎子未绝乳，已有食牛气。\n况復羽翼成，况復牙爪备。\n奋迅即惊羣，八面清风起。\n一条脊梁硬似铁，一条白棒掀天地。\n相与建法幢，展衲僧巴鼻。",
        "dynasty": "宋",
        "collection_info": null
    },
    {
        "title": "偈五十三首  其一二",
        "author": "释克勤",
        "content": "天上月圆，万象历然。\n地下月半，触途成现。\n见不见，包裹十虚尚余半。\n闻不闻，透脱圆通彻本根。\n玉漏铜壶催不得，干坤大地一枝灯。\n一处圆融一切处，无边剎海更棱层。",
        "dynasty": "宋",
        "collection_info": null
    },
    {
        "title": "偈五十三首  其一三",
        "author": "释克勤",
        "content": "有句无句，超宗越格。\n如藤倚树，银山铁壁。\n及至树倒藤枯，多少人失却鼻孔。\n直饶收拾得来，已是千里万里。\n风暖鸟声碎，日高花影重。",
        "dynasty": "宋",
        "collection_info": null
    },
    {
        "title": "偈五十三首  其一四",
        "author": "释克勤",
        "content": "粥足饭足，饱柴饱水。\n庐陵米价高，山前麦熟未。\n尽干坤剎海，都卢是箇自己。\n撒放眉毛眼睫间，直得放光动地。\n不是如来禅，亦非第一义，更说什么衲僧巴鼻。\n争如撒手悬崖，去却药忌，且唱箇啰啰哩。",
        "dynasty": "宋",
        "collection_info": null
    },
    {
        "title": "偈五十三首  其一五",
        "author": "释克勤",
        "content": "玄机独唱，截断众流。\n摆拨不拘，更无回互。\n直饶释迦弥勒，不敢当头着眼。\n倚天长剑，凛凛神威。\n杲日当空，澄澄光彩。\n无物不为妙用，无法不是真乘。\n控佛祖大机，廓人天正眼。\n当阳显示，只贵知归。\n纔涉思量，白云万里。\n今日人天普集，对众分明剖露。\n一处真，千处百处一时真。\n一句透，千句百句一时透。\n拈起也，干坤岌嶪。\n放下也，海晏河清。\n不拈不放，万仞峰头高着眼，大千世界一浮沤。",
        "dynasty": "宋",
        "collection_info": null
    },
    {
        "title": "偈五十三首  其一六",
        "author": "释克勤",
        "content": "眨上眉毛蹉过，大似开眼尿床。\n现成公案放行，正是黠儿落节。\n恁么不恁么，总得曳尾灵龟。\n不是心，不是佛，不是物。\n虚空钉橛，离得许多閒门破户。",
        "dynasty": "宋",
        "collection_info": null
    },
    {
        "title": "偈五十三首  其一七",
        "author": "释克勤",
        "content": "一即一切，实际理地。\n一切即一，本来无物。\n拈起也，咤咤沙沙。\n收下也，绵绵密密。\n三界长时独露，十方无处容身。\n孤峰顶上倒行，十字街头横卧。\n目视云霄则且置，鱼行酒肆作么生。",
        "dynasty": "宋",
        "collection_info": null
    },
    {
        "title": "偈五十三首  其一八",
        "author": "释克勤",
        "content": "觌面见得，在圣犹亏。\n才涉关津，白云万里。\n谛实处不思议，绵密处同真际。\n把断世界，无丝毫透漏，万仞峰头独足立。",
        "dynasty": "宋",
        "collection_info": null
    },
    {
        "title": "偈五十三首  其一九",
        "author": "释克勤",
        "content": "孤迥峭巍巍，始终活鱍鱍。\n唤作禅道，祖佛眼中着屑。\n不唤作禅道，祖佛掘地觅天。\n从他千古万古黑漫漫，填沟塞壑无人会。",
        "dynasty": "宋",
        "collection_info": null
    },
    {
        "title": "偈五十三首  其二○",
        "author": "释克勤",
        "content": "举无遗照，十方剎海目前观。\n正体堂堂，大千同一真如境。\n各守本位去，山是山，水是水。\n互换投机去，星辰易位，佛祖潜踪。\n两处绝聱讹，二边纯莫立。\n无可不可，悉得安居。\n随时应缘，凝然湛寂。",
        "dynasty": "宋",
        "collection_info": null
    },
    {
        "title": "偈五十三首  其二一",
        "author": "释克勤",
        "content": "国无定乱之剑，四海晏清。\n门无白泽之图，全家吉庆。\n若道有承恩力处，正是土上加泥。\n更或削迹吞声，亦乃持南作北。\n到这裏纵横十字，未免誵讹。\n据位投机，犹较些子。\n寒山逢拾得，抚掌笑咍咍。",
        "dynasty": "宋",
        "collection_info": null
    },
    {
        "title": "偈五十三首  其二二",
        "author": "释克勤",
        "content": "通身是眼见不及，遍身是耳闻不彻。\n通身是口说不着，通身是心鑑不出。\n直饶尽大地明得，无丝毫透漏。\n犹在半途，据令全提。\n域中日月纵横挂，一亘晴空万古春。",
        "dynasty": "宋",
        "collection_info": null
    },
    {
        "title": "偈五十三首  其二三",
        "author": "释克勤",
        "content": "当阳有路，祖佛共知。\n觌面相呈，见闻不隔。\n万象不能藏覆，千圣无以等阶。\n活鱍鱍绝承当，浄裸裸无回互。\n直饶棒如雨点，喝似雷奔，犹未动着向上阙棙在。\n瞎却诸圣眼，哑却山僧口。\n日午打三更，面南看北斗。",
        "dynasty": "宋",
        "collection_info": null
    },
    {
        "title": "偈五十三首  其二四",
        "author": "释克勤",
        "content": "大庾岭头，笑却成哭。\n崇宁门下，哭却成笑。\n吃泉水，贵地脉。\n且要正眼流通，宗风不坠。\n所谓无常生死法，与我不相干。\n若能如是见，不用哭苍天。",
        "dynasty": "宋",
        "collection_info": null
    },
    {
        "title": "偈五十三首  其二五",
        "author": "释克勤",
        "content": "点即不到，一大藏教锦上铺花。\n到即不点，祖师西来金声玉振。\n祖意教意，是同是别，碧潭云外不相关。",
        "dynasty": "宋",
        "collection_info": null
    },
    {
        "title": "偈五十三首  其二六",
        "author": "释克勤",
        "content": "三转法轮于大千，其轮本来常清浄。\n一切诸佛，皆恁么转。\n若向下去，三乘五性，顿渐偏圆。\n若向上去，不唯觅下口处不得。\n临济德山，目瞪口呿。",
        "dynasty": "宋",
        "collection_info": null
    },
    {
        "title": "偈五十三首  其二七",
        "author": "释克勤",
        "content": "入田不拣，三千里外黑漫漫。\n牛头没，马头回，百亿万劫没交涉。\n拈一放一，节外生枝。\n举古举今，无风起浪。\n山僧今日，一时拨断。\n千峰势到岳边止，万派声归海上消。",
        "dynasty": "宋",
        "collection_info": null
    },
    {
        "title": "偈五十三首  其二八",
        "author": "释克勤",
        "content": "终日相逢无半面，刚然千里有知音。\n不须格外论奇特，只此全机耀古今。\n倾盖如旧，白头如新。\n两镜相照，不隔纤尘。\n徧界未尝示相，毫端普现色身。\n止犹谷神，动若行云。\n相见又无事，不来还忆君。",
        "dynasty": "宋",
        "collection_info": null
    },
    {
        "title": "偈五十三首  其二九",
        "author": "释克勤",
        "content": "棒头取证，撒土撒沙。\n喝下承当，承虚接响。\n向上向下，转见颟顸。\n说妙谈玄，和泥合水。\n这一片田地，分付来多时也。\n平地欺人，尽大地撮来，如粟米粒大。\n掉棒打月，佛祖凡圣，拈向一边。\n红霞穿碧落，白日绕须弥。",
        "dynasty": "宋",
        "collection_info": null
    },
    {
        "title": "偈五十三首  其三○",
        "author": "释克勤",
        "content": "田地稳密底，抬脚不起，探头太过。\n神通妙用底，放脚不下，收身未转。\n直饶十字纵横，朝打三千，犹较些子。\n若知有去，始见全提半提。\n傥或未知，布袋裏老鸦虽活如死。",
        "dynasty": "宋",
        "collection_info": null
    },
    {
        "title": "偈五十三首  其三一",
        "author": "释克勤",
        "content": "杀人刀，活人剑。\n上古之风规，亦是今时之枢要。\n言句上作解会，泥裏洗土块。\n不向言句上会，方木逗圆孔。\n未拟议，已蹉过。\n正拟议，隔关山。\n击石火，闪电光。\n构得构不得，未免丧身失命。\n苦瓠连根苦，甜瓜彻蒂甜。",
        "dynasty": "宋",
        "collection_info": null
    },
    {
        "title": "偈五十三首  其三二",
        "author": "释克勤",
        "content": "云腾致雨，世界索然。\n日照天临，干坤廓尔。\n文殊台裏，万菩萨纵然显现，晴是晴，雨是雨，山是山，水是水。",
        "dynasty": "宋",
        "collection_info": null
    },
    {
        "title": "偈五十三首  其三三",
        "author": "释克勤",
        "content": "眨上眉毛早蹉过，塞却眼。\n更形言语转周遮，命取口。\n尽大地都为一尘，佛眼觑不见。\n一大藏都为一句，海口莫能宣。\n也未提得一半在，忽然踏破化城时。\n行到水穷处，坐看云起时。",
        "dynasty": "宋",
        "collection_info": null
    },
    {
        "title": "偈五十三首  其三四",
        "author": "释克勤",
        "content": "目前无异草，徧界绝遮拦。\n域中日月斩新，方外干坤独露。\n直得龙天释梵，动地雨花。\n妙德空生，目瞪口呿。\n行棒行喝，拈放一边。\n云月溪山，放过一着。\n一处透，千处万处该通。\n一机明，千机万机圆转。\n碧岩不离此处，此处不离碧岩。\n摄大千于毫端，融芥尘于剎海。\n含花鸟过，抱子猿归。\n湛寂凝然，应真不借。\n万卉正资和气力，碧岩先发一枝香。",
        "dynasty": "宋",
        "collection_info": null
    },
    {
        "title": "偈五十三首  其三五",
        "author": "释克勤",
        "content": "高峰突兀倚天门，青嶂虚閒可垛跟。\n折脚铛儿幸然在，不妨携去隠深云。",
        "dynasty": "宋",
        "collection_info": null
    },
    {
        "title": "偈五十三首  其三六",
        "author": "释克勤",
        "content": "箇是毗耶据坐处，正同摩竭令行时。\n夹山顶𩕳通一窍，放出天彭老古锥。\n衝浪锦鳞来入罟，缦天网举不饶伊。",
        "dynasty": "宋",
        "collection_info": null
    },
    {
        "title": "偈五十三首  其三七",
        "author": "释克勤",
        "content": "门外青山泼黛，途中细雨如膏。\n灵云陌上桃花，处处芳菲溢目。\n香严岩畔翠竹，时时撼影摇风。\n直得一击忘所知，一见绝疑惑。\n不免尚留观听，未透声色。\n若能见无见之色，闻无闻之声。\n拨转路头，踏翻关捩。\n句句越佛越祖，尘尘耀古腾今。\n处处离色离名，箇箇斩钉截铁。\n心外无法，法外无心。\n用王库刀，发千钧弩。\n壁立万仞，坐断十方。\n可以入大解脱门，传正法眼藏。\n向尧时舜日，共乐昇平。\n鼓腹讴歌，归家稳坐。\n但愿春风齐着力，一时吹入我门来。",
        "dynasty": "宋",
        "collection_info": null
    },
    {
        "title": "偈五十三首  其三八",
        "author": "释克勤",
        "content": "无事处生事，无佛处现佛，无祖处示祖。\n且贵始末相符，头正尾正。\n莫从百草巅头荐，觌面无私亘古今。",
        "dynasty": "宋",
        "collection_info": null
    },
    {
        "title": "偈五十三首  其三九",
        "author": "释克勤",
        "content": "言言锦绣，句句珠玑。\n讚无上乘，显正法眼。\n应须未举已前荐取，文彩之外承当。\n苟或未然，却请宣过。",
        "dynasty": "宋",
        "collection_info": null
    },
    {
        "title": "偈五十三首  其四○",
        "author": "释克勤",
        "content": "丁一卓二，本分钳锤。\n捏聚放开，作家受用。\n灰头土面处，壁立千仞。\n壁立千仞处，土面灰头。\n自然双放双收，到处为祥为瑞。\n掬水月在手，弄花香满衣。",
        "dynasty": "宋",
        "collection_info": null
    },
    {
        "title": "偈五十三首  其四一",
        "author": "释克勤",
        "content": "太虚寥廓，万彙森然。\n正眼洞明，纤毫不立。\n孤峻处祖师莫近，坦夷处人天共知。\n击开大解脱门，识取无面目汉。\n芍药花开菩萨脸，椶榈叶散夜叉头。",
        "dynasty": "宋",
        "collection_info": null
    },
    {
        "title": "偈五十三首  其四二",
        "author": "释克勤",
        "content": "一向不恁么，目视云汉，不徇人情。\n一向恁么，灰头土面，带水拖泥。\n恁么中不恁么，就下平高。\n不恁么中却恁么，从空放下。\n或有箇恁么不恁么，总不管，亦无明，亦无暗，亦不放，亦不收。\n到头霜夜月，任运落前溪。",
        "dynasty": "宋",
        "collection_info": null
    },
    {
        "title": "偈五十三首  其四三",
        "author": "释克勤",
        "content": "第一句下荐得，祖佛乞命。\n第二句下荐得，人天胆落。\n第三句下荐得，虎口横身。\n不是循途守辙，亦非革辙移途。\n透得则六臂三头，未透亦人间天上。\n生涯只在丝纶上，明月扁舟泛五湖。",
        "dynasty": "宋",
        "collection_info": null
    },
    {
        "title": "偈五十三首  其四四",
        "author": "释克勤",
        "content": "大道无向背，至理绝言诠。\n迥出三乘，高超十地。\n万法不到处，特地光辉。\n生佛未分时，灵光独耀。\n不落闻见，不随色声。\n直下无一丝毫头，徧界全彰奇特事。\n直饶棒头取证，喝下承当，犹是曲为今时。\n更或光境俱忘，契心平等，毕竟亦非的旨。\n向上一路，千圣不传。\n学者劳形，如猿捉影。\n理绝，事绝，行绝，照绝，用绝，权绝，实绝，直似倚天长剑，凛凛神威，铁牛之机，牢笼不住。\n今日幸对明眼人前，不敢被盖囊藏。\n八字打开去也，耀古腾今活鱍鱍，大千沙界露全身。",
        "dynasty": "宋",
        "collection_info": null
    },
    {
        "title": "偈五十三首  其四五",
        "author": "释克勤",
        "content": "深深处，无物堪比伦。\n浅浅箇，两手相分付。\n以一统万，穿众穴于毫端。\n补短截长，握秤尺于掌内。\n意气不从天地得，英雄岂藉四时推。",
        "dynasty": "宋",
        "collection_info": null
    },
    {
        "title": "偈五十三首  其四六",
        "author": "释克勤",
        "content": "叶落知秋，动弦别曲。\n定光拈手，智者点头。\n承当于文彩未彰前，相照向是非得失外。\n不涉廉纤，如何通信。\n万景徒有象，孤云本无心。",
        "dynasty": "宋",
        "collection_info": null
    },
    {
        "title": "偈五十三首  其四七",
        "author": "释克勤",
        "content": "玄玄玄，太颟顸。\n了了了，没边表。\n有生有灭，特地乖张。\n无去无来，转见漏逗。\n不起寂灭定，而现诸威仪。\n不舍凡夫法，而修诸胜行。\n随流认得性，无喜亦无忧。",
        "dynasty": "宋",
        "collection_info": null
    },
    {
        "title": "偈五十三首  其四八",
        "author": "释克勤",
        "content": "大人具大见，大智得大用。\n一飞六月息，一诺千金重。\n滔天必江海，崔嵬必山岳。\n先知觉未知，先觉觉后觉。\n打开无尽藏，运出无价珍。\n不依倚一物，显示本来人。",
        "dynasty": "宋",
        "collection_info": null
    },
    {
        "title": "偈五十三首  其四九",
        "author": "释克勤",
        "content": "突出难辨，久参未免躇蹰。\n信手拈来，后学那知端的。\n金风扇物，玉露垂珠。\n雁过长空，蛩吟幽砌。\n一一七穿八穴，明明百匝千重。\n何必棒喝交驰，方论照用。\n直下悬崖撒手，便有恁么人么。\n见义不为非勇士，临危不变始惊羣。",
        "dynasty": "宋",
        "collection_info": null
    },
    {
        "title": "偈五十三首  其五○",
        "author": "释克勤",
        "content": "一切无收摄，触处圆成。\n应用绝参差，莫穷形相。\n向千圣顶𩕳上，有时露出佛祖莫穷底机关。\n于一毫端中，有时演出主宾互换底文彩。\n经天纬地，玉转珠回。\n海神知贵不知价，留与人间光照夜。",
        "dynasty": "宋",
        "collection_info": null
    },
    {
        "title": "偈五十三首  其五一",
        "author": "释克勤",
        "content": "一向孤峰独宿，目视云霄。\n虽则不埋没宗风，无乃太高生。\n一向十字路口，土面灰头，利物应机。\n虽则埋没自己，无乃太屈辱生。\n况明悟之士，顶门具眼，肘后有符。\n出没卷舒，得大自在。\n动若浮云，止犹谷神。\n或可以孤峰独宿，不碍土面灰头。\n或土面灰头，不碍孤峰独宿。\n恁么中有不恁么，不恁么中却有恁么。\n瑞气逢嘉运，灵苗触处春。",
        "dynasty": "宋",
        "collection_info": null
    },
    {
        "title": "偈五十三首  其五二",
        "author": "释克勤",
        "content": "古佛有通津，当阳亘古今。\n悬崖能撒手，一语直千金。",
        "dynasty": "宋",
        "collection_info": null
    },
    {
        "title": "偈五十三首  其五三",
        "author": "释克勤",
        "content": "行棒行喝，拽石搬土。\n象骨辊毬，禾山打鼓。\n沩岭牧牛，玄沙见虎。\n吃茶赵州，面壁鲁祖。\n争似老云门，腊月二十五。",
        "dynasty": "宋",
        "collection_info": null
    },
    {
        "title": "偈五十三首  其五四",
        "author": "释克勤",
        "content": "干茆近火，理合先燋。\n滴水生冰，事不相涉。",
        "dynasty": "宋",
        "collection_info": null
    },
    {
        "title": "颂",
        "author": "释克勤",
        "content": "鼓寂钟停托钵回，岩头一拶语如雷。\n果然只得三年活，莫是遭他受记来。",
        "dynasty": "宋",
        "collection_info": null
    },
    {
        "title": "为佛眼下火",
        "author": "释克勤",
        "content": "如来涅槃日，娑罗双树间。\n放出三昧火，阇维金色身。",
        "dynasty": "宋",
        "collection_info": null
    },
    {
        "title": "为亡僧下火",
        "author": "释克勤",
        "content": "五藴山头涅槃路，四方八面没遮拦。\n通身尽是金刚眼，一粒灵丹火裏燃。",
        "dynasty": "宋",
        "collection_info": null
    },
    {
        "title": "颂古七首 德山小参不答话。",
        "author": "释克勤",
        "content": "大冶烹金，忽雷惊春。\n草木秀发，光辉日新。\n不费纤毫力，擒下天麒麟。\n全威杀活得自在，千古照耀同冰轮。\n话作两橛，句中眼活。\n龙头蛇尾，以指喻指。\n撞着露柱瞎衲僧，塞断咽喉无出气。\n拟议寻思隔万山，咭嘹舌头三万里。",
        "dynasty": "宋",
        "collection_info": null
    },
    {
        "title": "颂古七首 女子出定。",
        "author": "释克勤",
        "content": "大定等虚空，廓然谁辨的。\n女子与瞿昙，据令何调直。\n师子奋迅兮，摇干荡坤。\n象王回旋兮，不资余力。\n孰胜孰负，谁出谁入。\n雨散云收，青天白日。\n君不见马驹踏杀天下人，临济未是白拈贼。",
        "dynasty": "宋",
        "collection_info": null
    },
    {
        "title": "颂古七首 须弥山。",
        "author": "释克勤",
        "content": "石笋抽条，泥牛吼月。\n谁料同舟自胡越，应机涌出须弥卢。\n一念不生，何处雷，无处雪，金刚宝剑当头截。",
        "dynasty": "宋",
        "collection_info": null
    },
    {
        "title": "颂古七首 麻谷持锡到章敬又到南泉。",
        "author": "释克勤",
        "content": "如是不是，去却药忌。\n拟犯封疆，全军失利。\n杖头突出古菱华，举世风流出当家。",
        "dynasty": "宋",
        "collection_info": null
    },
    {
        "title": "颂古七首 透网金鳞以何为食。",
        "author": "释克勤",
        "content": "百草头出没，三界外遨游。\n从布漫天网，虚下鈎鳌鈎。\n摇鳞振鬣撼干坤，兀目昂头洪浪喷。\n棒雨点，喝雷奔，肯将争战定功勋。",
        "dynasty": "宋",
        "collection_info": null
    },
    {
        "title": "颂古七首 麻三斤。",
        "author": "释克勤",
        "content": "钟在扣谷受响，池印月镜含僧。\n曾非展事投机，岂是预搔待痒。\n点铁成金，举直措枉。\n一箭鵰一双，一掴血一掌。\n君不见疏而不漏兮恢恢天网。",
        "dynasty": "宋",
        "collection_info": null
    },
    {
        "title": "颂古七首 云门示众云：人人尽有光明在。",
        "author": "释克勤",
        "content": "夜明帘外千峰秀，鸾镜台前万象虚。\n扫踪灭迹，不立锱铢。\n谁为佛殿，谁是香厨。\n敲出凤凰五色髓，击碎骊龙明月珠。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释克勤",
        "content": "金鸭香销锦绣帏，笙歌丛裏醉扶归。\n少年一段风流事，祇许佳人独自知。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释克勤",
        "content": "本来无形段，那復有唇觜。\n特地广称扬，替他说道理。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释克勤",
        "content": "十方同聚会，本来身不昧。\n箇箇学无为，顶上用钳锤。\n此是选佛场，深广莫能量。\n心空及第归，利剑不如锥。",
        "dynasty": "宋",
        "collection_info": null
    },
    {
        "title": "偈",
        "author": "释克勤",
        "content": "休夸四分罢楞严，按下云头彻底参。\n莫学亮公亲马祖，还如德峤访龙潭。\n七年往返游昭觉，三载翱翔上碧岩。\n今日烦充第一座，百华丛裏现优昙。",
        "dynasty": "宋",
        "collection_info": null
    },
    {
        "title": "示善友",
        "author": "释克勤",
        "content": "此段本来无向背，要须坚猛力行持。\n金刚正眼通身是，万境来侵莫管伊。",
        "dynasty": "宋",
        "collection_info": null
    },
    {
        "title": "颂古联珠",
        "author": "释克勤",
        "content": "雪峰骑骏马，云门跨馿儿，一踢一踏相奔驰。\n长安有路非无路，夜半行时人不知。",
        "dynasty": "宋",
        "collection_info": null
    },
    {
        "title": "偈",
        "author": "释克勤",
        "content": "收光摄彩信尺真，事事圆成物物新。\n内若有心还有物，何能移步出通津。",
        "dynasty": "宋",
        "collection_info": null
    },
    {
        "title": "赠思浄律师",
        "author": "释克勤",
        "content": "百万斋才了正因，大缘倏举只逡巡。\n凿将玛瑙一方石，镌作龙华百尺身。\n天竺江山增秀丽，西湖风月愈清新。\n色声不动操能事，可是僧中英特人。",
        "dynasty": "宋",
        "collection_info": null
    },
    {
        "title": "句",
        "author": "释克勤",
        "content": "庵前永日无狼子，磨下终年绝雀儿。",
        "dynasty": "宋",
        "collection_info": null
    },
    {
        "title": "宿皇恐滩",
        "author": "黄得礼",
        "content": "倦客逢长至，扁舟泊远滩。\n居常谙寂寞，童稚笑相欢。",
        "dynasty": "宋",
        "collection_info": null
    },
    {
        "title": "慈云寺",
        "author": "朱褒",
        "content": "崩崖落云外，怪石相支撑。\n穿林出蒙密，忽有青山横。\n古寺瞰山腹，飞檐浮太清。\n寒流出其右，㶁㶁沿阶鸣。\n我昔作胜游，芒鞋弄飞径。\n今来四十年，白首徒自惊。\n高僧延我入，巾冠耸峥嵘。\n假榻寄清梦，飞泉夜澎轰。\n残灯闻弈棋，胜负时纷争。\n机心亦何有，战罢谩亏成。\n钟声随晓风，昴宿西南倾。\n骊驹仆在门，吾亦问归程。",
        "dynasty": "宋",
        "collection_info": null
    },
    {
        "title": "和曾密公江楼诗韵",
        "author": "朱褒",
        "content": "太史声名重，江楼昔有言。\n诗清排屈宋，意古挹羲轩。\n飞栋苍云合，窥鱼白羽翻。\n台高萦水府，气爽返梅魂。\n市远风埃洁，川腴草木繁。\n沧浪初出日，瓠落可浮樽。\n曲岸疏帆影，枯槎隠烧痕。\n秋容天漠漠，春意雨昏昏。\n地易规模在，碑新典则存。\n溪山重入座，先哲岂虚论。",
        "dynasty": "宋",
        "collection_info": null
    },
    {
        "title": "锦屏峰",
        "author": "郑南",
        "content": "霍童佳境本天成，十里莲花遍处生。\n山色依然仙不至，月明徒自忆吹笙。",
        "dynasty": "宋",
        "collection_info": null
    },
    {
        "title": "浮云楼",
        "author": "张之才",
        "content": "安州水西寺，李白旧题诗。\n今古已堪嘆，风烟独昔时。",
        "dynasty": "宋",
        "collection_info": null
    },
    {
        "title": "去任辞汤庙",
        "author": "张之才",
        "content": "一官来此四经春，不愧苍天不愧民。\n神道有灵应信我，去时犹似到时贫。",
        "dynasty": "宋",
        "collection_info": null
    },
    {
        "title": "慧聚杂题 乘初游慧聚到翠屏轩上月华转上方及翠微阁日已晚矣不容他访乃归",
        "author": "李乘",
        "content": "两月寓昆山，耳目厌烦闹。\n饮啄落樊中，多嚬少嬉笑。\n岁节簿书稀，慧聚富清峭。\n愿偷一日閒，进步访殊调。\n石台出神功，殿宇自梁诏。\n胜境布高低，虽难亦容造。\n平阁翠屏轩，苍然插峰峤。\n满眼岁寒物，将迎若盟要。\n新阁亦虚明，隠显入凭眺。\n干坤指顾閒，孙登一长啸。\n迤逦上月华，老碧倚烟奥。\n夜半谁有力，负鳌族嵩少。\n层层转上方，冰岩隠诸妙。\n嵌崆本自然，不凿混沌窍。\n方寸有泓泉，清彻宛秦照。\n几次菖蒲风，为解众生躁。\n别有古道场，数级下移趠。\n石佛梦中来，天手造容貌。\n于此稍盘桓，平昔恨难到。\n欲掷下山筇，尽作雾中豹。\n奈何苟禄身，未得从吾好。\n他日龙眠山，相期有耕钓。",
        "dynasty": "宋",
        "collection_info": null
    },
    {
        "title": "慧聚杂题 依孟东野韵",
        "author": "李乘",
        "content": "千山贮云房，瓶钵安空床。\n野籁有真响，天葩无世香。\n巢鹳羽翎老，睡僧眉宇光。\n此外足忧喜，劳劳荣辱场。",
        "dynasty": "宋",
        "collection_info": null
    },
    {
        "title": "慧聚杂题 依张承吉韵",
        "author": "李乘",
        "content": "一寺皆楼殿，虽雄向此吞。\n云霞终日影，桧柏几年根。\n槛俯水烟国，磬传鷄犬村。\n倚窗翻贝叶，宴寂属空门。",
        "dynasty": "宋",
        "collection_info": null
    },
    {
        "title": "慧聚杂题 压云轩依张朝奉韵",
        "author": "李乘",
        "content": "路峻山穷顶，岩低木露梢。\n半天修日观，一室分枝巢。\n帆去归渔市，钟来报寺庖。\n世閒荣悴事，寒暑转烟郊。",
        "dynasty": "宋",
        "collection_info": null
    },
    {
        "title": "慧聚杂题 又依朱秀才韵",
        "author": "李乘",
        "content": "金阙山头闢一轩，轩閒身世两超然。\n阶临霭霭张公市，檐接青青广乐天。\n风聒近林容虎啸，雨腥低洞有龙眠。\n坐看起处分明甚，不羡王维到水边。",
        "dynasty": "宋",
        "collection_info": null
    },
    {
        "title": "慧聚杂题 翠微庵",
        "author": "李乘",
        "content": "胜境增添岂偶然，已前无屋事金僊。\n巨灵擘到三千丈，嚮老基来八百年。\n远远别山来白足，重重峻宇出青莲。\n端严石像庵犹在，若箇寻庵復坐禅。",
        "dynasty": "宋",
        "collection_info": null
    },
    {
        "title": "慧聚杂题 灵山讲堂",
        "author": "李乘",
        "content": "佛度亿万众，山是说经所。\n今人说猊座，亦作潮音主。\n何必诸比丘，曾见五花雨。\n面壁无说人，家风自一祖。",
        "dynasty": "宋",
        "collection_info": null
    },
    {
        "title": "慧聚杂题 月华阁",
        "author": "李乘",
        "content": "依稀瑶径通云隙，藓石模糊数千尺。\n昂者如飞俯者驰，迭迭寒空翠光滴。\n影高中逗日月辉，阴助草灵春不识。\n王屋壶中体浅深，来者增添爱山僻。\n有人隠几每忘饥，姓名自愧樊中客。\n结庐纵拟续琴歌，却忆猿惊旧山侧。",
        "dynasty": "宋",
        "collection_info": null
    },
    {
        "title": "慧聚杂题 东斋",
        "author": "李乘",
        "content": "峭绝山根野水旁，栏干瞰水有山房。\n鱼藏似识秋风冷，僧睡那知世路忙。\n金磬一声清恋竹，石矶数级碧皴霜。\n耻罍未忍轻归去，班嗣垂纶此兴长。",
        "dynasty": "宋",
        "collection_info": null
    },
    {
        "title": "慧聚杂题 又依向主簿韵",
        "author": "李乘",
        "content": "鹭飞万顷碧光中，楚楚缁庐枕水穷。\n事外有缘三径邃，眼前无碍九霄通。\n转山僧道筇携雨，载月渔归席挂风。\n一切世间虚幻事，隔堤请看数枝红。",
        "dynasty": "宋",
        "collection_info": null
    },
    {
        "title": "慧聚杂题 岩阴堂",
        "author": "李乘",
        "content": "寒帚高悬绝点埃，贮藏秋色枕山隈。\n僧眠石室衣生雾，客步莎庭迹印苔。\n占竹鸳雏容得老，采花蜂蝶枉教来。\n澄怀观道如痴者，兀坐忘归忽自咍。",
        "dynasty": "宋",
        "collection_info": null
    },
    {
        "title": "慧聚杂题 慧照堂",
        "author": "李乘",
        "content": "眼亦不碌碌，耳亦不碌碌。\n云外野鸣幽，霜中岁寒绿。\n何必面南山，真理明明足。\n客问慧照名，僧拈一枝菊。",
        "dynasty": "宋",
        "collection_info": null
    },
    {
        "title": "慧聚杂题 少林堂",
        "author": "李乘",
        "content": "无欠无余丈室幽，鸡鸣而动晦而休。\n利名涉处尘尘热，香火缘中日日秋。\n祇解结跏临竹石，懒将叉手对公侯。\n有人来问禅宗旨，告道明明百草头。",
        "dynasty": "宋",
        "collection_info": null
    },
    {
        "title": "慧聚杂题 素琴堂",
        "author": "李乘",
        "content": "长官髮已星，强持牧羊棰。\n故山荒草堂，为贫不知耻。\n衮衮敲朴庭，缨裾渍尘滓。\n子贱敬可高，七弦不离指。\n今日到僧房，阴森翠堆几。\n数拳解巑岏，一泓粗清泚。\n瑞草不知名，芬我胜兰芷。\n天籁更自然，世音亦何俚。\n长官趣如何，依稀琴在此。\n返思子贱琴，未免尚宫征。\n弹与不弹间，一切聊尔耳。\n兀坐纵无言，汤汤寓流水。",
        "dynasty": "宋",
        "collection_info": null
    },
    {
        "title": "慧聚杂题 翠屏轩",
        "author": "李乘",
        "content": "轩对山开昼不扃，山迎轩耸展如屏。\n高低楼阁安三宝，向背峰峦荷五丁。\n秋雨松林成水墨，春风花谷具丹青。\n谁人坦腹来高枕，笑傲羲皇任醉醒。",
        "dynasty": "宋",
        "collection_info": null
    },
    {
        "title": "慧聚杂题 连云阁",
        "author": "李乘",
        "content": "摇摇曳曳白云轻，檐外多般弄晦晴。\n龙与去来无定影，僧将舒卷伴真情。\n雪留莹彻层霄在，云散森罗万象清。\n试问主僧还解否，毗耶消息甚分明。",
        "dynasty": "宋",
        "collection_info": null
    },
    {
        "title": "慧聚杂题 西斋",
        "author": "李乘",
        "content": "老后名山付卧游，偶携谢屐此寻幽。\n每思南岳嘲周子，何暇东林访惠休。\n苔护出生苍石老，竹供延客碧云秋。\n主僧不用贪行脚，祇此林间可白头。",
        "dynasty": "宋",
        "collection_info": null
    },
    {
        "title": "慧聚杂题 凌峰阁",
        "author": "李乘",
        "content": "海上飞来据马鞍，灵鳌独坐碧孱颜。\n几年真宰雕镌就，尽日高僧指顾间。\n去市红尘三里远，供人青眼一轩悭。\n半峰有窟龙为宅，云在檐头恣往还。",
        "dynasty": "宋",
        "collection_info": null
    },
    {
        "title": "慧聚杂题 夕秀轩",
        "author": "李乘",
        "content": "逍遥金地与人疏，山静风光碧有余。\n开筑当年看锡卓，焚修今日听星居。\n灵株瑞草人难识，明月清风室更虚。\n坐久半天琼佩响，泠泠此理属真如。",
        "dynasty": "宋",
        "collection_info": null
    },
    {
        "title": "慧聚杂题 西庵",
        "author": "李乘",
        "content": "野蔓盘青上短檐，客来径草旋鉏芟。\n禽饥闻磬来疏砌，僧饱携筇过别岩。\n茶鼎引烟熏纸帐，竹窗漏月射经函。\n西庵门外如何景，杳杳寒泾一叶帆。",
        "dynasty": "宋",
        "collection_info": null
    },
    {
        "title": "浔州",
        "author": "萧刓",
        "content": "自广直邕分十郡，绵龚引象列三江。\n水归东海流无尽，山拱西祠势若降。",
        "dynasty": "宋",
        "collection_info": null
    },
    {
        "title": "凤山",
        "author": "谢黻",
        "content": "高台伊昔来凤凰，于今凤去台亦荒。\n苍苍竹实有霜露，飒飒梧叶生秋凉。\n西风斜日开晴色，閒步瑶阶访仙蹟。\n道人诵罢蕊珠经，老鹤一声山月白。",
        "dynasty": "宋",
        "collection_info": null
    },
    {
        "title": "东山",
        "author": "谢黻",
        "content": "东山一何高，他山不足论。\n其间有玖石，乃是世人珍。\n时与我数友，登高看嶙峋。\n悠然嘆黄鹄，飞及下山云。\n我友今年归，寂绝车马尘。\n问言家何许，正与此山邻。\n想为携蜡屐，自往穷朝昕。\n斯游孰可陪，有意徒殷勤。\n门前一溪水，清彻多游鳞。\n安得尺素书，问讯情所亲。\n四时且终穷，明日是青春。\n便作隔岁别，感怀意未伸。\n郊原共游地，我独行逡巡。\n重来望东山，晤语焉可闻。",
        "dynasty": "宋",
        "collection_info": null
    },
    {
        "title": "赠林子山",
        "author": "毕渐",
        "content": "儿童闻说子山名，将谓先生是古人。\n海上偶经仙洞府，岩前犹见玉精神。\n南华久彻逍遥梦，兜率重来自在身。\n携得新诗天上去，不教辜负到全闽。",
        "dynasty": "宋",
        "collection_info": null
    },
    {
        "title": "江楼  其一",
        "author": "王絪",
        "content": "太史常挥醉笔，题诗遍满江楼。\n胜事尽随流水，白苹依旧沧洲。",
        "dynasty": "宋",
        "collection_info": null
    },
    {
        "title": "江楼  其二",
        "author": "王絪",
        "content": "春晚幽花对浦，夜阑明月当轩。\n好在当年胜趣，登临尽属诸孙。",
        "dynasty": "宋",
        "collection_info": null
    },
    {
        "title": "北园载酒和邑宰蔡确韵",
        "author": "徐迪",
        "content": "檐影荫游鱼，江声颤崖竹。\n云帆天外去，龙剎空中矗。\n霞明晚渡红，草暖晴沙绿。\n澄波见归鸟，纷霭迷飞鹜。\n有时雪浪吹，玉马争追逐。\n青霄皓月满，琉璃莹极目。\n谢傅昔出宰，天葩动惊俗。\n一读梁间诗，清风感佳木。",
        "dynasty": "宋",
        "collection_info": null
    },
    {
        "title": "句",
        "author": "湛执中",
        "content": "人在蓬壶颓白玉，地连兜率布黄金。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其一",
        "author": "胡邃",
        "content": "名重功高服搢绅，精神图画在麒麟。\n去提黼扆还天子，归与园林作主人。\n三径松筠供啸傲，一堂风月替嚣尘。\n时平自有无穷事，谁解如公早退身。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其二",
        "author": "胡邃",
        "content": "戡定兵戈古所难，盛名何啻重于山。\n收身矢石征诛外，放意林泉杳霭间。\n曾是神龙犹解蛰，岂惟飞鸟会知还。\n上方当宁思元老，正恐询谋未许闲。",
        "dynasty": "宋",
        "collection_info": null
    },
    {
        "title": "送李元中",
        "author": "洪朋",
        "content": "夙闻龙眠山，绿萝隠浄啸。\n中有三李君，若人年独妙。\n心赏怅若遗，风期可同调。\n如何古豫章，邂逅共一笑。\n佛海穿溟涬，理窟刮奥窔。\n茗椀对涛江，床跗视云峤。\n足明青葱树，合在红尘表。\n追随杖屦遨，浩荡城郭眺。\n观乎大宁作，颇復近道要。\n凉飙陨疏叶，行子动归棹。\n愿君崇明德，慰我记末照。",
        "dynasty": "宋",
        "collection_info": null
    },
    {
        "title": "送谢无逸还临川",
        "author": "洪朋",
        "content": "东山谢安石，事业照星斗。\n佳人临川秀，自言乃其后。\n昔我未知子，籍甚大江右。\n迩来识君面，风流故自有。\n早岁翰墨场，挥洒不停手。\n河发昆崙丘，风怒土囊口。\n春来入诗垒，窥杜逮户牖。\n笔力挟雷霆，句法佩琼玖。\n起予虞帝韶，和汝秦人缶。\n少年厉锋气，鄙夫成老丑。\n人才古所难，吾子定不朽。\n清和四月夏，销黯一樽酒。\n悠悠西峰云，闇闇南浦柳。\n平生六艺耕，勿遣生稂莠。\n鼓枻黄花秋，慰此长回首。",
        "dynasty": "宋",
        "collection_info": null
    },
    {
        "title": "送潘四十五",
        "author": "洪朋",
        "content": "风边药气浓，烟畔柳枝弱。\n惜许两春事，潘郎行色作。\n维南有岑岭，底处端州郭。\n客子何当归，莫待蕉花落。",
        "dynasty": "宋",
        "collection_info": null
    },
    {
        "title": "奉诸同人饯潘氏兄弟赋凤凰鸣矣于彼高冈为韵得凰字",
        "author": "洪朋",
        "content": "维南斗日月，川岳上景光。\n何人赤壁下，种此双截肪。\n故知汝南士，蚤经许子将。\n识君陟釐间，想见颀而长。\n僧夏滕叔国，故床对清扬。\n膜外齐鹏鷃，胸次明冰霜。\n佛界狮子尾，妙处亦难忘。\n西江渺波澜，索去有底忙。\n挽衣不得留，晨风动余皇。\n顷投胶在漆，今为参与商。\n能事镜中像，此道何足臧。\n古来归根地，相期未渠央。",
        "dynasty": "宋",
        "collection_info": null
    },
    {
        "title": "游南汰寺",
        "author": "洪朋",
        "content": "南汰舟楫远，北城阡陌长。\n莲界划然开，珍木荫宽凉。\n暝投上方宿，蝙蝠遶屋梁。\n天风激远林，秋气生寒螀。\n唤起曲肱梦，佛寺宣道场。\n像设俨古殿，四角金琅珰。\n夙闻阿罗汉，光怪发清扬。\n有相乃虚妄，此妙不易量。\n胜概令弟俱，茗碗对胡床。\n商略终宇宙，已矣言可忘。",
        "dynasty": "宋",
        "collection_info": null
    },
    {
        "title": "赋双剑峰",
        "author": "洪朋",
        "content": "梅公小斋内，度越幽人占。\n何年孤山下，得此双石剑。\n纯鈎鱼肠姿，拔地势匪渐。\n柙藏不忍窥，往往发光燄。\n丈人夙好奇，领略无一欠。\n晚得此嶙峋，顾盼未云厌。\n此公活国胸，正直天所鉴。\n高堂挂斯图，令人动深念。",
        "dynasty": "宋",
        "collection_info": null
    },
    {
        "title": "雪霁陪诸公登滕王阁分韵得阁字",
        "author": "洪朋",
        "content": "醉乘笋舆归，余兴陟层阁。\n其前俯长江，其下压城郭。\n入眼迭辉映，积雪未销铄。\n祲氛兹荡涤，山川一恢廓。\n琼田认洲渚，璇树花丛薄。\n明明飞丹霞，往往翔皓鹤。\n俯仰一神界，今我胡不乐。\n滕王已尘埃，大屋旧丹雘。\n人生何自苦，兹游行已昨。\n吾闻水西峰，中有洞宫脚。\n洪崖升天去，僊圣时间作。\n伊予千载裔，未炼八琼药。\n孰能相与游，更议入庐霍。",
        "dynasty": "宋",
        "collection_info": null
    },
    {
        "title": "游天宫寺上方瑜道人出漫题",
        "author": "洪朋",
        "content": "摄衣禅界中，高步上方外。\n干坤更空阔，川岳谢埃块。\n行人杖屦底，地与烟霞会。\n道人游四衢，行止各无碍。\n竹日弄清影，松风听寒籁。\n心将万化冥，始觉斯游最。",
        "dynasty": "宋",
        "collection_info": null
    },
    {
        "title": "天宫寺",
        "author": "洪朋",
        "content": "昨日头岑卧，何曾越门限。\n徐侯遣行李，邀我伊蒲馔。\n天宫布金地，长者何代建。\n柴门实咫尺，佛事亦俨焕。\n道人呈家风，秋蔬更香饭。\n玉麈对胡床，凉飙飒河汉。\n晚来上方上，千里人纵观。\n平生蓬蒿底，所适鱼鸟愿。\n佳人赠我诗，烂若锦绣段。\n圣哲期暮年，抚事一长嘆。",
        "dynasty": "宋",
        "collection_info": null
    },
    {
        "title": "晚同师川驹父玉父游大梵院小轩",
        "author": "洪朋",
        "content": "山气夕巃嵷，川光暮澄凝。\n櫺轩俯川岳，拄杖相与登。\n脱屦就閒旷，秉羽居高明。\n盘礴飞鸢上，挥斥蜿虹横。\n令弟各英妙，舌本淮湖倾。\n朋也老无能，前身云水僧。\n萧萧缘坡竹，凉飙为我兴。\n执热快一濯，何必踏层冰。",
        "dynasty": "宋",
        "collection_info": null
    },
    {
        "title": "陪师川纳凉大宁寺得绿字",
        "author": "洪朋",
        "content": "六月维长夏，炎热不可触。\n车马断经过，卧痾适所欲。\n欻作城北游，佛界映空谷。\n方塘荷气清，层轩竹阴绿。\n徐侯辨食事，意豁忘羁束。\n鸣蜩韵高寒，凉飔荡烦促。\n坐隠者谁子，飞雹下棋局。\n胜负吾不知，静啸荫乔木。\n徙倚失日车，旋归想雨足。\n可令夜气清，更使年谷熟。",
        "dynasty": "宋",
        "collection_info": null
    },
    {
        "title": "城上",
        "author": "洪朋",
        "content": "杖策城上头，初日破冥晦。\n颇知春意还，早觉寒事退。\n风前识西岑，烟处认东汇。\n人如旋磨蚁，舟似覆杯芥。\n鹳鹤掠水涯，箫鼓杂天籁。\n便当杭清浅，底事返阛阓。",
        "dynasty": "宋",
        "collection_info": null
    },
    {
        "title": "陪诸公步城北分韵得亦字",
        "author": "洪朋",
        "content": "去月霜雪交，咫尺涩如棘。\n今朝云雾散，春气恍如昔。\n九衢慰眼新，百草随意出。\n俯仰亮有观，兹辰底空掷。\n陶谢何许遨，发兴在郭北。\n浄界集两楹，层阁倚百尺。\n风日已可人，江山亦德色。\n四睇感终古，五字办即席。\n想见盘礴地，鲜飙生两亦。\n良游不相待，发函三叹息。",
        "dynasty": "宋",
        "collection_info": null
    },
    {
        "title": "寄题蔡州鲁公祠堂",
        "author": "洪朋",
        "content": "鲁公岩壑姿，劲气不可及。\n岁寒万物尽，松柏当霜立。\n由来邪正间，厥势不相入。\n公当肃代后，窜斥復相袭。\n呜呼蔡州殒，义激壮士泣。\n周曾计不浅，希烈竟见执。\n从古皆有殁，忠烈泰山岌。\n使君拊遗迹，丹青辨呼吸。\n壮公临大节，生气何当挹。\n高咏两贤篇，临风黯于邑。",
        "dynasty": "宋",
        "collection_info": null
    },
    {
        "title": "寄题阳居士高节轩",
        "author": "洪朋",
        "content": "中条阳亢宗，高义照千古。\n婵嫣不无人，闻风吾已许。\n平生知味处，潇洒送寒暑。\n敏树印此心，柯叶傲风雨。\n岑夜入天籁，韵作太上语。\n一切得入律，真成众香树。\n贤者早求仁，行李徧八宇。\n归来林丘下，岁寒色如故。",
        "dynasty": "宋",
        "collection_info": null
    },
    {
        "title": "寄题刘山人战胜轩",
        "author": "洪朋",
        "content": "桃源一臞儒，意气鬰何壮。\n削迹红尘中，筑亭白云上。\n溪声听逸响，山色阅殊状。\n谅是永幽栖，岂伊暂清旷。\n若人有灵气，战胜神更王。\n乃知先圣裔，风流标素尚。\n嗟予晚闻道，兹事夙所向。\n得兴雪月交，理棹会一访。",
        "dynasty": "宋",
        "collection_info": null
    },
    {
        "title": "和元乐教授南轩",
        "author": "洪朋",
        "content": "南纪瘴疠剧，风土异中州。\n炎凉倏忽变，仲夏飒如秋。\n丈人东海来，税驾此迟留。\n气候感若此，何用写我忧。\n泮水多时暇，南轩景物幽。\n方塘绿萍乱，佳树蝉声稠。\n曲肱梧阴美，玩此日月流。\n觞至聊共倾，此外亦焉求。\n丈夫功名志，天机不我谋。\n愿言快心意，身世真悠悠。",
        "dynasty": "宋",
        "collection_info": null
    },
    {
        "title": "寄题揽结亭",
        "author": "洪朋",
        "content": "杜子数相见，求我揽结诗。\n揽结在何处，云在彭蠡湄。\n彭蠡夙所庐，今犹梦见之。\n一星水中央，众流浩渺瀰。\n雨瀑下日夜，五老上云霓。\n佛事俨相望，往往幽人期。\n君今构其下，敞亭览翠微。\n水声枕簟俱，山容杖屦随。\n胜事君所独，世人那得知。\n为我谢五老，客子行亦归。",
        "dynasty": "宋",
        "collection_info": null
    },
    {
        "title": "邃清阁分韵得洪字",
        "author": "洪朋",
        "content": "曜灵速天机，四序如转蓬。\n行行早求道，咄咄就秃公。\n南纪卧徐穉，丹沙媿葛洪。\n婆娑一宇宙，万物阅雌雄。\n得兴颇赋诗，诗成亦何工。\n跫然张公子，玉山映寒葱。\n软语启皓齿，掷麈生清风。\n谪仙为酒事，瓠壶清若空。\n相视一笑粲，圣处此乐同。\n敞榭细履惬，别墅幽径通。\n微漪媚清池，轻飔泛寒丛。\n悠然物外赏，未觉人间穷。\n何有于我哉，请馆季孟中。",
        "dynasty": "宋",
        "collection_info": null
    },
    {
        "title": "玉父赋倦殻轩韵得殻字",
        "author": "洪朋",
        "content": "今弟岩壑姿，问道困南朔。\n归来敞蜗牛，真成倦龟殻。\n曲肱梧桐影，日夜洞庭乐。\n谁何艺根本，岁久栖鸑鷟。\n静言人间世，变化如风雹。\n笑语尊俎同，兹理要商榷。\n时不与人游，安燕正当学。",
        "dynasty": "宋",
        "collection_info": null
    },
    {
        "title": "过师川偶行",
        "author": "洪朋",
        "content": "伊昔袁陟居，只今徐郎宅。\n少作与渠双，老气想君隻。\n兹理亦何有，订之在今昔。\n吾庐城北头，捷径实咫尺。\n欻思论五字，聊復访三益。\n高寻风雅源，洞入屈宋域。\n波澜到苏李，光焰及元白。\n自来磊落人，闻见资博极。",
        "dynasty": "宋",
        "collection_info": null
    },
    {
        "title": "题水陆院矮棕榈",
        "author": "洪朋",
        "content": "短短一棕榈，葱蒨聊可悦。\n如何后岁寒，生气未衰歇。\n脱身斤斧中，甘心形影拙。\n况叹风雨姿，拄策日已昳。",
        "dynasty": "宋",
        "collection_info": null
    },
    {
        "title": "堂下芍药花盛开而芜秽不治太夫人课奴芟夷草莽饰以丹槛焕然一新感而成咏",
        "author": "洪朋",
        "content": "江风飘已尽，庭树但苍翠。\n如何欻到眼，余容殿春事。\n恭惟太夫人，指挥扫芜秽。\n咄嗟丹槛开，芳蕤生意气。\n矧乃迭石根，端有尘外致。\n何必风人萱，愿言树之背。\n畴昔杂荆杞，只今照阶戺。\n吾人剪拂功，是事亦不细。\n物理庶可推，倚杖一歔欷。",
        "dynasty": "宋",
        "collection_info": null
    },
    {
        "title": "师川赋梅花",
        "author": "洪朋",
        "content": "梅花端月繁，梅蘂终冬破。\n正色俨当窗，低枝斜应座。\n分将霜雪侵，不受脂粉涴。\n莫遣朔风吹，飘零成玉唾。",
        "dynasty": "宋",
        "collection_info": null
    },
    {
        "title": "春风",
        "author": "洪朋",
        "content": "春风吹桃李，欻然满中园。\n羣动不遑息，蝴蝶纷飞翻。\n我亦感兹时，步屧遶林间。\n容华岂不好，持久良独难。\n置酒休其下，聊復罄余欢。\n君看桃与李，成蹊亦无言。",
        "dynasty": "宋",
        "collection_info": null
    },
    {
        "title": "春飔",
        "author": "洪朋",
        "content": "春飔天上来，吹我中庭树。\n争先两株桃，照日结红雾。\n枝枝迭映蔚，叶叶相夸诩。\n光彩夺目精，香气袭行路。\n风雨不我谋，零落纵横去。\n西家婉娩姿，见之切情虑。\n蹇修安所营，年芳空掷度。\n意内人莫知，泪下成红雨。",
        "dynasty": "宋",
        "collection_info": null
    },
    {
        "title": "立秋日诸公过敝庐赋诗",
        "author": "洪朋",
        "content": "埃鬰一炎方，何处不庳湿。\n北窗但扫地，所向若维絷。\n及兹澍雨过，信是高秋立。\n便有好事侣，俱来负郭集。\n中庭树阴满，燀气清且急。\n胡床各萧散，颇觉凉气入。\n道丧千载余，世路日险涩。\n朋知得若人，风流有所及。\n西山一牛鸣，时哉先圣集。\n兴来浩荡游，胡为若羁馽。",
        "dynasty": "宋",
        "collection_info": null
    },
    {
        "title": "岁暮",
        "author": "洪朋",
        "content": "黔雷运天机，四气莽回互。\n始玩春载阳，欻见岁云暮。\n孰知老境侵，转觉夙尚误。\n吾闻昆崙墟，上有不死树。\n安得攀其条，奇龄傥能度。",
        "dynasty": "宋",
        "collection_info": null
    },
    {
        "title": "清夜",
        "author": "洪朋",
        "content": "万籁还无声，灯光耿清夜。\n跏趺据绳床，梦回蝴蝶化。\n缘气亦何有，本心浄无尘。\n蚤夜去求道，八荒因问津。\n归来谢行李，众妙不远身。\n谁与商略此，玉麈炷炉芬。",
        "dynasty": "宋",
        "collection_info": null
    },
    {
        "title": "梦中所作",
        "author": "洪朋",
        "content": "秋风插羽翰，楼观天上行。\n朝霞带空洞，海日注疏櫺。\n一一琪树遶，粲粲芝草荣。\n中有一道士，静啸无俗情。\n顾我有灵气，授我以长生。\n咄嗟一世间，扰扰何所营。",
        "dynasty": "宋",
        "collection_info": null
    },
    {
        "title": "绍圣二年秋七月乙未夜梦游一胜处非平生所经行见一道士延余坐饮以醇酒酒酣道旧故恍然不知所以因而赋诗既觉漫不復记忆戏作五言以补之",
        "author": "洪朋",
        "content": "鸡鸣深林裏，犬吠幽径中。\n不知谁子宅，乃是僊人宫。\n竹柏荫清浅，楼观上虚空。\n芝草隠翳鬰，璇树翠青葱。\n升堂见僊伯，欢然燕笑同。\n侍立十余辈，玉女桃李容。\n告我存三一，使我寿无穷。\n吁嗟人间世，局促何所通。\n愿言归白水，更议登阆风。",
        "dynasty": "宋",
        "collection_info": null
    },
    {
        "title": "答友",
        "author": "洪朋",
        "content": "一昨城北遨，得兴起我病。\n梅岭识霜林，枫江认烟艇。\n深行忆畴昔，冥搜吝俄顷。\n西瞩列仙家，东睇老禅径。\n不闻迁鶑声，但见行雁影。\n再读贻我篇，思与云路永。",
        "dynasty": "宋",
        "collection_info": null
    },
    {
        "title": "述古  其一",
        "author": "洪朋",
        "content": "蠹蝝仆柱梁，蟁蝱走牛羊。\n风过河水损，鸟噪木叶伤。\n祸福有眹兆，物理乃其常。\n圣人睹未然，休气未渠央。\n后代监不远，其在汉与唐。",
        "dynasty": "宋",
        "collection_info": null
    },
    {
        "title": "述古  其二",
        "author": "洪朋",
        "content": "六龙安可顿，四节一何速。\n秋气下霜露，春事着草木。\n天道有迭代，世故足翻覆。\n塞翁丧良马，宋氓得白犊。\n由来非今朝，未必不为福。",
        "dynasty": "宋",
        "collection_info": null
    },
    {
        "title": "述古  其三",
        "author": "洪朋",
        "content": "木秀风必摧，岸堆流必湍。\n人生裨海内，出处甚独难。\n尼父称大圣，车辙不得安。\n落落抱正直，鼎鼎见疑患。\n颜前苟无腼，身后亦不刊。",
        "dynasty": "宋",
        "collection_info": null
    },
    {
        "title": "送潘端州出殡以风甚渡江中流而不济有作",
        "author": "洪朋",
        "content": "戒徒事晨征，肃舲逗江浒。\n屯云蔽寒岑，衝飙卷秋浦。\n波惊飞橹妨，景短执引阻。\n垂堂戒曩哲，矧乃将恐惧。\n长年告我还，风力方轩举。\n恍疑柳车张，犹认鹭缞聚。\n蹙浪鬰飞翻，涌烟迷处所。\n江水日夜流，何由赏心晤。",
        "dynasty": "宋",
        "collection_info": null
    },
    {
        "title": "寒泉",
        "author": "洪朋",
        "content": "山下出寒泉，千载神所秘。\n故老空传名，四面但芜秽。\n观音欻见梦，咄嗟辨亭砌。\n道人顷杖锡，示现祖师意。\n汲引贯四时，香美可一切。\n遂令云水僧，悉饮解脱味。\n病夫方中来，酌彼荡尘滓。\n属诗长松根，北风助奇思。",
        "dynasty": "宋",
        "collection_info": null
    },
    {
        "title": "和答陈明信兼简王立之",
        "author": "洪朋",
        "content": "我如东南云，风吹西北度。\n时不与人谋，飘转无定处。\n如何红尘中，欻此君子遇。\n高标鸢戾天，能事豹隠雾。\n暴谑中酒前，了不与物迕。\n吾尝期若人，胸次贮风露。\n向来赏我诗，但坐日云暮。\n识君已恨晚，见君又不屡。\n今晨眼忽开，贻我河梁句。\n正声久不嗣，斯文谐韶濩。\n吹嘘君过矣，岂不爱我故。\n城南逸少孙，软语可与晤。\n闭门谢俗子，着书无窘步。\n小园花气深，客醉不得去。\n寻盟出无舆，风沙莽回互。",
        "dynasty": "宋",
        "collection_info": null
    },
    {
        "title": "题章江院",
        "author": "洪朋",
        "content": "扶藜下城头，步屧踏禅窟。\n微径鬰葱菁，宝殿高突兀。\n层晖注中塘，凝尘满丈室。\n惜哉古道场，回首思萧瑟。",
        "dynasty": "宋",
        "collection_info": null
    },
    {
        "title": "即事",
        "author": "洪朋",
        "content": "今日惨不乐，念此岁云徂。\n侧聆丝竹音，令我忧思舒。\n壶觞幸未空，斟酌相与娱。\n始玩百草花，今復万木枯。\n且为一笑地，千古共丘墟。",
        "dynasty": "宋",
        "collection_info": null
    },
    {
        "title": "登瀛阁",
        "author": "洪朋",
        "content": "楚东之国饶为大，程氏之子吾所爱。\n读书尚友有能事，夙昔一见即倾盖。\n平生诛茅崒萧爽，十顷青铜就空旷。\n朱甍碧瓦俯清流，菱叶荷花映荡漾。\n春风一吹百花妍，载酒处处开绣筵。\n千株竹柏上参天，白日萧梢朱夏寒。\n客来枕簟曲肱眠，丈人颇有前贤风。\n藏书万卷插架同，芝兰玉树阶庭内。\n道山延阁顾盼中，薄寒中人木叶下。\n久客将归秣高马，送君南浦泪盈把。\n临岐执手求我歌，老矣奈此登瀛何。\n呜呼何时履声上君阁，尚能为公赋濠乐。",
        "dynasty": "宋",
        "collection_info": null
    },
    {
        "title": "北寺小阁戏作呈广心诸公",
        "author": "洪朋",
        "content": "帝青一色女墙头，况復龙山影裏游。\n草阁柴扉依佛界，白沙翠竹使人愁。\n可惜可怜空掷度，罗袜凌波渺何处。\n会须桃叶倚春风，判却扁舟入烟雾。",
        "dynasty": "宋",
        "collection_info": null
    },
    {
        "title": "七峰阁作呈广心从老",
        "author": "洪朋",
        "content": "七峰层迭割人境，宝阁排空春昼静。\n朱甍碧瓦势欲飞，琼树瑶林烂相映。\n谪僊对此佳兴发，人物山川两清绝。\n维摩方丈夜阒寥，老人宴坐无言说。",
        "dynasty": "宋",
        "collection_info": null
    },
    {
        "title": "又示海会老子",
        "author": "洪朋",
        "content": "七峰玉立相排荡，宝阁翚飞云雨上。\n雪余璀璨映寒空，雨霁参差入晴望。\n阁中禅老更壁立，下视羣山丈人行。\n蛟龙头角碧潭寒，江南赤地空惆怅。",
        "dynasty": "宋",
        "collection_info": null
    },
    {
        "title": "同鸿父游南寺",
        "author": "洪朋",
        "content": "薄寒中人晖景晚，江头兰若同游衍。\n蛛丝垂户像设深，蜃气成楼钟韵远。\n机发于踵宝藏俱，神物护持胜事殊。\n更向僧房捉麈尾，令人欻忆聘君湖。",
        "dynasty": "宋",
        "collection_info": null
    },
    {
        "title": "同诸人西寺避暑",
        "author": "洪朋",
        "content": "连廊四注塔中起，五月殿阴作商气。\n竹床午枕耐睡魔，宝铎天风吹佛事。\n小冠捧腹遶檀栾，坐隠应迷日下山。\n骑马归来还执热，蚊雷虺虺满人间。",
        "dynasty": "宋",
        "collection_info": null
    },
    {
        "title": "同徐师川登秋屏阁观雪",
        "author": "洪朋",
        "content": "积雪未亏日还没，云气黯惨愁不释。\n徐郎揖我上櫺轩，眼界物物有正色。\n万株琼树为谁妍，千亩瑶草底空掷。\n可怜雨打或飘零，不分风吹玉攒积。\n向来已拨宜城醅，末至何妨杜陵客。\n鄙夫中圣殊未醒，向人江山恍如昔。\n台边好在龙沙黄，台前俄失鸾冈碧。\n只今雪思未渠央，准拟作花大如席。\n大江之南喜气多，旧瘴悬知扫无迹。",
        "dynasty": "宋",
        "collection_info": null
    },
    {
        "title": "奉陪李安上主簿游秋屏阁",
        "author": "洪朋",
        "content": "春风忽然满天地，篮舆便作城北行。\n招提古台极洒落，况乃万物皆欣荣。\n梅花万点真可惜，柳条弄色如含情。\n初筵便饱李侯德，挥犀河汉倒空碧。\n连山向晚更妩媚，落日澄江青黛色。\n嫦娥冰镜挂天阙，共照清罇情屡极。\n诸公推毂钟王间，醉墨淋漓满僧壁。\n归与不知所如往，但觉清风生两腋。",
        "dynasty": "宋",
        "collection_info": null
    },
    {
        "title": "南渡邹大舟中作",
        "author": "洪朋",
        "content": "谷鹿洲前秋风起，渌波亭下小舟裏。\n邹子揖我狮子尾，谈天舌本倾我耳。\n散髮船篷玩秋水，茗碗荡胸无泥滓。\n牛羊下山催客子，挂席明朝即千里。",
        "dynasty": "宋",
        "collection_info": null
    },
    {
        "title": "幽寻",
        "author": "洪朋",
        "content": "华鲸唤起曲肱梦，竹蹊幽寻小雨干。\n风吹龙沙江流断，日下乌塔松阴寒。\n冰雪照人徐孺子，手捉玉麈对西山。\n安得洪崖八琼药，令我飞出六合间。",
        "dynasty": "宋",
        "collection_info": null
    },
    {
        "title": "寄题胡公祠堂",
        "author": "洪朋",
        "content": "胡公祠堂旧闻处，鲁公岭下草树深。\n堂后寿宫閟日月，堂前荒草横古今。\n收拾胸中书万卷，邂逅眼底梧十寻。\n我思古人不可见，于公可见古人心。",
        "dynasty": "宋",
        "collection_info": null
    },
    {
        "title": "樊上丈人歌",
        "author": "洪朋",
        "content": "广文诸生如乱麻，十有八九或起家。\n幅巾藜杖最困者，樊上丈人鬚鬓华。\n丈人闻道羲皇上，屈原庄周丈人行。\n声名籍甚徒为耳，四海八荒莽跌宕。\n扁舟布帆下赤壁，扬澜左蠡随所历。\n颠风狂雨向昏黑，怒涛掀天奇兀硉，馋蛟駮兽纷腾突。\n一苇无处所，数口仅生活。\n行路难如此，一一为我说。\n匡山野老坎壈人，读书空山三十春。\n下泽款段何逡巡，丈夫穷达付造物，委琐龌龊不足论。\n臭味略相似，邂逅即情亲。\n江头一樽前，执手鼻酸辛。\n秋风吹君唾珠玉，发函伸纸三过读，惜哉意气何刺促。\n丈人行李何当来，得意江山醉金罍，富贵峥嵘亦悠哉。\n君不见博陵马周新丰客，时无贞观老死无人识。",
        "dynasty": "宋",
        "collection_info": null
    },
    {
        "title": "读吴天章诗集歌",
        "author": "洪朋",
        "content": "豫章丈人天章公，夙昔待诏蘂珠宫。\n谪来黄陂对秋水，归来白社今春风。\n晚窗许我数相见，高文似我开生面。\n故知沈谢少未工，不觉曹刘名独擅。\n丈人意气薄云霓，细故蒂芥不足疑。\n只今陛下调玉烛，异时事业他人稀。",
        "dynasty": "宋",
        "collection_info": null
    },
    {
        "title": "蓬莱仙人歌",
        "author": "洪朋",
        "content": "吾闻三山在海底，贝阙珠宫照天地。\n谁其尸之玉炼颜，耕耘五德长不死。\n我欲遐登不惮遥，隔以弱水三万里。\n向来名字落人间，传道蓬莱第一仙。\n吐凤雕龙乃余事，惊蛇走兔不作难。\n浪凭徐福通消息，宝唾傥与春风还。",
        "dynasty": "宋",
        "collection_info": null
    },
    {
        "title": "相从歌呈次元子真师川",
        "author": "洪朋",
        "content": "鬰鬰窈窈城北方，祇园神界遥相望。\n春晖澹荡诗思长，愁丝挽春百尺强。\n熏人着处风花香，亦有相从天上郎。\n森然玉树临青阳，蒹葭无乃倚苍苍。\n且置是事敷僧床，剧谈一坐故难忘。\n却来倚杖北天王，壁间诗翁五字章。\n句法端在人则亡，人生遇值不合常。\n反路日入下牛羊，愿君连骑未渠央。",
        "dynasty": "宋",
        "collection_info": null
    },
    {
        "title": "戏作公子歌送宣明府",
        "author": "洪朋",
        "content": "人间天上张公子，宰邑弹琴艺桃李。\n门前五柳卧桁杨，刃无全牛有如此。\n三年墨绶何必迟，万里青云从此始。\n壁阴多暇清昼同，生尘罗袜醉春风。\n东飞伯劳西飞燕，南飞乌鹊北飞鸿。\n红粧倚檝君青骢，但愿主人黑头公。",
        "dynasty": "宋",
        "collection_info": null
    },
    {
        "title": "醉中作桐乡歌别王明府",
        "author": "洪朋",
        "content": "故城迭巘临高台，古木到天猿鸟哀。\n桐乡官寺山水裏，泉声常疑骤雨来。\n吾祖政成朱邑后，文采风流今未朽。\n王郎游刃无全牛，籍甚能名传众口。\n弦歌之声得故人，车殆马烦开芳罇。\n明朝更指南斗去，相思目断江湖春。",
        "dynasty": "宋",
        "collection_info": null
    },
    {
        "title": "小麦青青歌",
        "author": "洪朋",
        "content": "小麦青青大麦枯，新妇城边守茅蒲。\n不妨执热饷妇姑，奄观铚艾相喧呼。\n黄云好在玄云起，雨如车轮未渠已。\n绣衣使者问麦秋，今年麦秋又如此。",
        "dynasty": "宋",
        "collection_info": null
    },
    {
        "title": "潘氏园引",
        "author": "洪朋",
        "content": "君不见豫章城南门，中有潘氏之名园。\n台基乃是孺子旧，地势直与东湖连。\n百常之观上造天，曲琼四面珠箔悬。\n春拍绿波南浦外，朝隮爽气西山巅。\n方塘曲径洞天远，万草千花未曾见。\n春风向暖一披拂，薄人花气江城徧。\n潘郎吟诗春风裏，拄杖穿花还復倚。\n大名今代庞德公，采药鹿门终不起。\n潘郎事亲爱客同，平生百味罇不空。\n我来休驾啸竹风，主人闭门语雍容。\n掉头长歌子潘子，愿言三径相终始。\n或云丈夫不如此，但恐亦復不免耳。",
        "dynasty": "宋",
        "collection_info": null
    },
    {
        "title": "答李广心见赠",
        "author": "洪朋",
        "content": "龙山四面何蜿蜒，下有黄云二顷田。\n朝来爽气入吟思，外家吾叔真才贤。\n十年不见令人瘦，一日相逢开口笑。\n已呼小吏办酒樽，更遣官奴歌水调。\n烧镫软语为情亲，竹叶榴花俱可人。\n客无庸归此道意，一曲骊驹何足云。\n银鈎玉唾粲侧理，笔端逍遥有能事。\n鼎来富贵更妙年，枳棘栖鸾聊復尔。",
        "dynasty": "宋",
        "collection_info": null
    },
    {
        "title": "和答师川",
        "author": "洪朋",
        "content": "假道羣舒渡江水，解衣盘礴聊復尔。\n三月已破未云迈，政为故人今在此。\n故人佳句数能来，招我清罇想未开。\n病夫潦倒非多才，如渑之酒胡为哉。",
        "dynasty": "宋",
        "collection_info": null
    },
    {
        "title": "和郭子骏见寄",
        "author": "洪朋",
        "content": "西山南浦鬰相望，中有万里之长江。\n篮舆何许访有道，江亭垂柳復垂杨。\n道家诸天屹高阁，井冽寒泉亦不恶。\n胡携苍璧澡雪我，为我託乘上寥廓。\n晚吟萧寺揽层轩，龙蛇参天清昼寒。\n炎官火伞吁可畏，清风枕簟不知还。\n归来惠我唾珠玉，明窗棐几颇三復。\n小人尘埃故无奇，拜命一辱聊报之。",
        "dynasty": "宋",
        "collection_info": null
    },
    {
        "title": "和驹父大雨雹",
        "author": "洪朋",
        "content": "绍圣二年端月尾，南州雨雹如雁子。\n今朝霹雳清泠裏，杂然而下势未已。\n狡狯变化何壮哉，欬唾珠玉天际来。\n销毁金石不足道，梢杀林莽今可哀。\n圣人在上调玉烛，纵有此物宁为灾。\n邂逅丰年亦如此，长老相传又堪记。\n吾今一饱良不易，摩挲枵腹聊自慰。",
        "dynasty": "宋",
        "collection_info": null
    },
    {
        "title": "春雨戏赵立之",
        "author": "洪朋",
        "content": "花枝欲动濡须坞，无頼春风吹小雨。\n如随蝴蝶梦中翻，愁向垂杨堤上度。\n闻道君家种逸香，婆娑紫艷占年芳。\n何当丽日浓花气，乱插佳人翡翠梁。",
        "dynasty": "宋",
        "collection_info": null
    },
    {
        "title": "戏汪汲",
        "author": "洪朋",
        "content": "汪童躯小胆良大，读书气欲吞渤澥。\n银鈎玉唾不作难，已向笔端风雨快。\n昔过重湖喙欲鸣，还来南浦羽犹铩。\n坐窗软语戒寒秋，阴壑收声虚万籁。\n可怜脱身疟疠余，槁项黄馘一何惫。\n石脆山中足条草，谁能折来已君疥。",
        "dynasty": "宋",
        "collection_info": null
    },
    {
        "title": "燕子虚赠李清墨乞予诗试墨作七言谢之",
        "author": "洪朋",
        "content": "黟川诸李今寂寞，潞州残圭大不恶。\n燕侯固穷亦好事，探囊持赠意不薄。\n眼明见此陈家玄，径呼毛颖作七言。\n故知身外俱长物，子墨客卿聊忘年。",
        "dynasty": "宋",
        "collection_info": null
    },
    {
        "title": "岁莫",
        "author": "洪朋",
        "content": "岁云莫矣百草枯，楚天欲雪云模糊。\n后山入夜风转急，薄寒中人灯更孤。\n寂寞三更勘文字，销沈万籁一跏趺。\n白髮潜生忽不觉，自笑愚夫如许愚。",
        "dynasty": "宋",
        "collection_info": null
    },
    {
        "title": "记梦",
        "author": "洪朋",
        "content": "畴昔之梦非想因，倏欻游遨出无垠。\n旁日挟月超昆崙，虚无上下列宿分。\n绛气鬰霭玄都门，万灵呵护静不喧。\n中有蘂珠玉宸君，再拜问道受七言。\n故知要妙可不烦，离宫阁道多往还。\n众真差池玉炼颜，云衣霞裙绛纛幡。\n顾我如旧笑轩轩，问我不归何由缘。",
        "dynasty": "宋",
        "collection_info": null
    },
    {
        "title": "得戎州书",
        "author": "洪朋",
        "content": "万窍怒号天籁作，灯照无眠夜寂寞。\n发函伸纸数行空，永怀渭阳涕横落。\n书奉万里马胡蛮，人在四禅怖魔阁。\n荔枝滩头栏楯深，千峰剑攒上寥廓。\n松根更有道人俱，想见庞眉无住着。\n未应老懒废书眠，许我新诗大不恶。\n何日金鷄放赦迴，拭泪论文恍如昨。",
        "dynasty": "宋",
        "collection_info": null
    },
    {
        "title": "感兴",
        "author": "洪朋",
        "content": "十顷琉瓈下赤日，旦日飙台排云出。\n金宫银阙远杳冥，琼树瑶林近蒙密。\n右拍洪崖左浮丘，况復绮疏可淹留。\n未能作意驾僊骥，会须得兴泛虚舟。",
        "dynasty": "宋",
        "collection_info": null
    },
    {
        "title": "杜十归自海堧别业说夜行一段事令予与徐十长短调书之",
        "author": "洪朋",
        "content": "建宁禅界清如水，杜陵独夜荒村绕。\n剎幡寂寂走前溪，素沙白水相荡照。\n只今欲渡叫渔舠，但闻春丛野狐嘷。\n野狐鸣呼不足道，行路难行豺虎骄。\n邂逅舟横却无檝，向来藜杖撑白月。\n可羡渊鱼两两游，随意溪毛短短出。\n呜呼此时胜事故不恶，杜陵归来为予说。",
        "dynasty": "宋",
        "collection_info": null
    },
    {
        "title": "写韵亭",
        "author": "洪朋",
        "content": "紫极宫下春江横，紫极宫中百尺亭。\n水入方洲界玉局，云映连山罗翠屏。\n小楷四声余翰墨，主人一粒尽仙灵。\n文箫采鸾不復返，至今神界花冥冥。",
        "dynasty": "宋",
        "collection_info": null
    },
    {
        "title": "李夫人偃竹歌",
        "author": "洪朋",
        "content": "袖中欻忽生丝竹，眼底鲜飈起寒绿。\n把笔谁能写此真，偃蹇一枝生气足。\n夫人故有林下风，岁寒落落此君同。\n映窗得意偶挥洒，写出篔筜谷裏千秋之卧龙。\n夜来风雨吹倒屋，但恐踊跃变化入水渺无踪。",
        "dynasty": "宋",
        "collection_info": null
    },
    {
        "title": "大母生日",
        "author": "洪朋",
        "content": "九日明朝是，初筵此地张。\n杯添竹叶酒，缾贮桂枝香。\n晚吹阶除浄，高云户牖凉。\n綵衣称寿处，欢乐未渠央。",
        "dynasty": "宋",
        "collection_info": null
    },
    {
        "title": "示鸿父",
        "author": "洪朋",
        "content": "隠几岁遒尽，钩帘夜未分。\n北风虚地籁，南斗粲天文。\n愁破倾春酿，心清炷夕熏。\n更怜小陆在，无故莫离羣。",
        "dynasty": "宋",
        "collection_info": null
    },
    {
        "title": "和答驹父见寄二首  其一",
        "author": "洪朋",
        "content": "匡说诗今见，开函一解颜。\n平安问五柳，意气到三山。\n种秫不妨醉，鸣琴定復閒。\n岁寒傥客授，早买钓舟还。",
        "dynasty": "宋",
        "collection_info": null
    },
    {
        "title": "和答驹父见寄二首  其二",
        "author": "洪朋",
        "content": "校官丰暇豫，陋巷小经过。\n竹落护松菊，疏村上薜萝。\n江山入眼界，日月自头陀。\n忽忆陶彭泽，新诗不废哦。",
        "dynasty": "宋",
        "collection_info": null
    },
    {
        "title": "代简答师川",
        "author": "洪朋",
        "content": "不觉日还至，方惊岁已残。\n吾徒知寂寞，尺素问平安。\n颠眴復如此，诗成讵可观。\n寻常邈胡越，祇觉怕风寒。",
        "dynasty": "宋",
        "collection_info": null
    },
    {
        "title": "题大梵院小轩",
        "author": "洪朋",
        "content": "小轩含法界，万物眼中齐。\n江拥龙沙起，天笼鹤岭低。\n地偏人益少，林迥鸟能啼。\n败叶随风尽，登临思却迷。",
        "dynasty": "宋",
        "collection_info": null
    },
    {
        "title": "次韵元乐登南楼",
        "author": "洪朋",
        "content": "诗翁骑马去，城观对清氛。\n胜地依依在，真人往往闻。\n天高梅岭见，水落蓼洲分。\n知有荷鉏者，只今麋鹿羣。",
        "dynasty": "宋",
        "collection_info": null
    },
    {
        "title": "宿范氏水阁",
        "author": "洪朋",
        "content": "枕水凿疏櫺，云扉夜不扃。\n滩声连地籁，林影乱天星。\n人浄鱼频跃，秋高露欲零。\n何妨呼我友，乘月与扬舲。",
        "dynasty": "宋",
        "collection_info": null
    },
    {
        "title": "报国寺藏经院小阁同师川驹父作二首  其一",
        "author": "洪朋",
        "content": "吾庐通古寺，宝藏此禅房。\n薜荔封寒井，檀栾度短墙。\n蝉声秋寂寂，山气夜苍苍。\n却怪沙边雁，归飞有底忙。",
        "dynasty": "宋",
        "collection_info": null
    },
    {
        "title": "报国寺藏经院小阁同师川驹父作二首  其二",
        "author": "洪朋",
        "content": "徙倚只阿阁，周遭见此邦。\n莫鸦翻古木，候雁造秋江。\n风日双蓬鬓，干坤一琐窗。\n真成近僧住，若箇寸心降。",
        "dynasty": "宋",
        "collection_info": null
    },
    {
        "title": "上巳南池作",
        "author": "洪朋",
        "content": "坞中元巳日，小雨浥芳菲。\n祓禊岁时共，招寻吾土非。\n竹光迷野径，花气袭人衣。\n頼有盈川遇，还同池上归。",
        "dynasty": "宋",
        "collection_info": null
    },
    {
        "title": "立秋日诸公过敝庐得秋字",
        "author": "洪朋",
        "content": "是月季朱夏，今辰立素秋。\n风生庭柏浄，雨过井梧幽。\n南想高鸿度，西看大火流。\n数能文字集，如许岁时遒。",
        "dynasty": "宋",
        "collection_info": null
    },
    {
        "title": "大梵寺前对月",
        "author": "洪朋",
        "content": "仙桂月团团，支提独夜寒。\n星稀更云敛，露下觉衣单。\n须信天宫迥，谁言世界宽。\n三生旧游衍，一见一盘桓。",
        "dynasty": "宋",
        "collection_info": null
    },
    {
        "title": "八月十六夜对月",
        "author": "洪朋",
        "content": "中秋云物惨，既望月华鲜。\n欻照三千界，应勤八万僊。\n种榆稀近应，飞镜俨高悬。\n多病妨杯杓，清愁似去年。",
        "dynasty": "宋",
        "collection_info": null
    },
    {
        "title": "次韵徐使君观刈禾宴集二首  其一",
        "author": "洪朋",
        "content": "闻道秋成好，家家足釜钟。\n玉山禾已刈，石臼粟还舂。\n问俗宁同乐，行厨得屡供。\n使君楼百尺，未许对元龙。",
        "dynasty": "宋",
        "collection_info": null
    },
    {
        "title": "次韵徐使君观刈禾宴集二首  其二",
        "author": "洪朋",
        "content": "丰年观五马，乐饮耐千钟。\n稻割黄云尽，粱添白露舂。\n藜羹不但糁，玉馔有余供。\n堪笑他方旱，纷纷拜土龙。",
        "dynasty": "宋",
        "collection_info": null
    },
    {
        "title": "早发新吴",
        "author": "洪朋",
        "content": "行路柳枝弱，池塘草色齐。\n石萝人共远，洲蘂意兼迷。\n宿雾笼城郭，春飔入鼓鼙。\n黄鹂花叶底，何事向人啼。",
        "dynasty": "宋",
        "collection_info": null
    },
    {
        "title": "将晓",
        "author": "洪朋",
        "content": "虚斋愁梦断，寂寞夜将阑。\n树与高风乱，窗余白月寒。\n岁华还向晚，世事只长嘆。\n千古功名外，致身良独难。",
        "dynasty": "宋",
        "collection_info": null
    },
    {
        "title": "送谭生",
        "author": "洪朋",
        "content": "谭子家何处，传闻在海东。\n得朋方款款，取别太匆匆。\n晓缆廉纤雨，春帆料峭风。\n明年曲江上，应许故人同。",
        "dynasty": "宋",
        "collection_info": null
    },
    {
        "title": "卧疾",
        "author": "洪朋",
        "content": "卧疾滕王阁，扶藜汉将城。\n九秋天共老，独夜月长明。\n遣兴诗还赋，禁愁酒细倾。\n如闻斗上柄，未见晏眠兵。",
        "dynasty": "宋",
        "collection_info": null
    },
    {
        "title": "漫游二首  其一",
        "author": "洪朋",
        "content": "缭绕荒蹊密，枝撑古屋横。\n云飞宾雁急，水泛浴鳬轻。\n地迥无人迹，山空伐木声。\n庞公禅窟内，拄杖日閒行。",
        "dynasty": "宋",
        "collection_info": null
    },
    {
        "title": "漫游二首  其二",
        "author": "洪朋",
        "content": "欲界浩无穷，天王部落雄。\n谁知贝叶地，即是水精宫。\n乌塔秋声裏，鸾冈晚照中。\n先贤多妙句，栏楯入西风。",
        "dynasty": "宋",
        "collection_info": null
    },
    {
        "title": "挽杜议郎二首  其一",
        "author": "洪朋",
        "content": "家世唐公子，风流汉议郎。\n左轓空老大，南纪竟凄凉。\n畴昔数相见，音容耿未忘。\n如何欻窀穸，浩叹使神伤。",
        "dynasty": "宋",
        "collection_info": null
    },
    {
        "title": "挽杜议郎二首  其二",
        "author": "洪朋",
        "content": "醖藉乡评旧，循良士论俱。\n中年摧白玉，改岁陨明珠。\n夜雨荒村寺，秋风古路隅。\n诸郎皆有道，谁復奠生刍。",
        "dynasty": "宋",
        "collection_info": null
    },
    {
        "title": "挽范夫人",
        "author": "洪朋",
        "content": "淮海令名存，夫人德行尊。\n持经佛事重，教子义方敦。\n欻断北堂梦，难招西土魂。\n定知余庆在，可但大于门。",
        "dynasty": "宋",
        "collection_info": null
    },
    {
        "title": "挽仁和君胡夫人二首  其一",
        "author": "洪朋",
        "content": "共惟南郡族，来配谪仙家。\n锡土縻天宠，翻经雨佛花。\n光华他日喜，牢落暮年嗟。\n余庆知难泯，庭兰已茁芽。",
        "dynasty": "宋",
        "collection_info": null
    },
    {
        "title": "挽仁和君胡夫人二首  其二",
        "author": "洪朋",
        "content": "王父依诸舅，夫人实外家。\n往时拜颜色，仰德重咨嗟。\n世事如流水，仙游只暮霞。\n可堪衰绋涕，风雨白杨斜。",
        "dynasty": "宋",
        "collection_info": null
    },
    {
        "title": "偶咏",
        "author": "洪朋",
        "content": "汴水日夜去，我心亦东流。\n如何向炎热，尚復此淹留。\n京尘空扰扰，吾道本悠悠。\n頼得西江舸，今年下鄂州。",
        "dynasty": "宋",
        "collection_info": null
    },
    {
        "title": "偶成",
        "author": "洪朋",
        "content": "摆落红尘想，追随汗漫游。\n干坤青琐闼，云雾曲琼钩。\n月照酒罇夜，风生诗句秋。\n神僊有汲引，随意上昆丘。",
        "dynasty": "宋",
        "collection_info": null
    },
    {
        "title": "独步怀元中",
        "author": "洪朋",
        "content": "浄尽西山日，深行城北村。\n琅珰鸣佛屋，薜荔上僧垣。\n时雨慰枵腹，夕风清病魂。\n所思渺江水，谁与共忘言。",
        "dynasty": "宋",
        "collection_info": null
    },
    {
        "title": "景德寺斋罢游吴氏园",
        "author": "洪朋",
        "content": "顾辟疆园北郭边，伊蒲放箸得盘桓。\n老松拔地三千尺，修竹参天一万竿。\n官寺余基秋草乱，书堂新构暮云寒。\n南唐台榭无人识，依旧江声走急滩。",
        "dynasty": "宋",
        "collection_info": null
    },
    {
        "title": "奉同师川游大梵院小轩即事",
        "author": "洪朋",
        "content": "底处扶藜恣意行，僧家栏楯上冥冥。\n市声不废西山白，春色先从南浦青。\n晚觉惠风生草径，坐看迟日上柴扃。\n明朝眼界即渐好，更向韦公湖上亭。",
        "dynasty": "宋",
        "collection_info": null
    },
    {
        "title": "晚登大梵院小阁",
        "author": "洪朋",
        "content": "倚空栏楯一禅关，衲子幽人得往还。\n樵径盘纡秋草裏，僧堂结构野云间。\n旧穿虎落婵娟浄，晚泊龙沙舴艋閒。\n如许澄江写寒鑑，明朝乘兴上西山。",
        "dynasty": "宋",
        "collection_info": null
    },
    {
        "title": "次韵程正辅春日催诸公行乐之什  其一",
        "author": "洪朋",
        "content": "弭节江城何许时，兰芽桃萼正芳菲。\n孰知南纪物华好，谁谓平生心赏违。\n帝子阁前春盎盎，征君湖上日晖晖。\n诸君行乐但取醉，车殆马烦何必归。",
        "dynasty": "宋",
        "collection_info": null
    },
    {
        "title": "次韵程正辅春日催诸公行乐之什  其二",
        "author": "洪朋",
        "content": "桃李无言摘未稀，可怜郁郁復菲菲。\n湖边况是人皆去，花底由来我不违。\n飞盖追随春已晚，题诗准拟日争晖。\n古人秉烛岂不伟，莫待芳年寂寞归。",
        "dynasty": "宋",
        "collection_info": null
    },
    {
        "title": "晚登秋屏阁作示杜氏兄弟",
        "author": "洪朋",
        "content": "病夫汤熨暂时停，漫向秋屏阁上行。\n白日忽随飞鸟去，青山断处落霞明。\n林间嘒嘒寒蝉急，江上悠悠烟艇横。\n富贵功名付公等，嗟予老矣负平生。",
        "dynasty": "宋",
        "collection_info": null
    },
    {
        "title": "梦登滕王阁作",
        "author": "洪朋",
        "content": "朱帘翠幕无处所，抖擞凝尘户牖开。\n万里烟云浑在眼，九秋风露独登台。\n西江波浪连天去，北斗星辰抱栋迴。\n独佩一瓢供胜事，恨无陶谢与俱来。",
        "dynasty": "宋",
        "collection_info": null
    },
    {
        "title": "上巳日南池作",
        "author": "洪朋",
        "content": "蘂珠宫殿拥羣僊，小槛钩帘入暝烟。\n在藻流鱼还泼刺，采苹游女亦婵娟。\n花明柳暗一溪水，日薄云浓三月天。\n欻忆戎州在何处，停杯放箸一潸然。",
        "dynasty": "宋",
        "collection_info": null
    },
    {
        "title": "九日同驹父作",
        "author": "洪朋",
        "content": "已约龙沙看江浪，更从宝塔上晴空。\n萧萧雨堕兹游阻，靡靡秋残吾道穷。\n不见江州竹叶酒，空余彭泽菊花丛。\n去年此日尤萧瑟，两地相思目断中。",
        "dynasty": "宋",
        "collection_info": null
    },
    {
        "title": "夜雨",
        "author": "洪朋",
        "content": "岁云秋矣转炎热，怪底白日云飞回。\n疾雷过耳不及掩，澍雨翻盆何自来。\n对面镫缸聊屏箑，关心药裹且停杯。\n更怜天上佳期近，颇觉人间令节催。",
        "dynasty": "宋",
        "collection_info": null
    },
    {
        "title": "夜半对雪作",
        "author": "洪朋",
        "content": "积雪未消惊白夜，欻思小艇钓云沙。\n排檐故作纤纤笋，着树还开万万花。\n最觉素娥相映发，不应青女妒容华。\n麦如马尾年年在，枵腹鸣雷莫怨嗟。",
        "dynasty": "宋",
        "collection_info": null
    },
    {
        "title": "喜雪",
        "author": "洪朋",
        "content": "已啭春风百鸟声，斩新飞雪满江城。\n漫天干雨纷纷闇，到地空花片片明。\n白玉九衢惊晓起，黄云千亩看秋成。\n更怜洗尽年年瘴，山鬼忧幽不敢行。",
        "dynasty": "宋",
        "collection_info": null
    },
    {
        "title": "送谢德夫",
        "author": "洪朋",
        "content": "泮宫儒先谢安石，平生笑傲东山游。\n朅来客授江湖晚，不废声延涧壑秋。\n青青子衿惜分索，馥馥芳袖萦离愁。\n丈夫富贵恐不免，富贵应须趁黑头。",
        "dynasty": "宋",
        "collection_info": null
    },
    {
        "title": "送师川",
        "author": "洪朋",
        "content": "去年徐郎诗句新，今来徐郎思不羣。\n帝子楼前阅秋浪，秦人洞口入朝云。\n忽思赤壁过吾弟，更向舒州迎细君。\n及此瓦盆春酒满，烧灯夜雨重论文。",
        "dynasty": "宋",
        "collection_info": null
    },
    {
        "title": "代饯无为马使君口号",
        "author": "洪朋",
        "content": "伏波勋业风流远，皂盖朱轓尚小州。\n一曲阳关双别泪，百壶清酒两遨头。\n三年牢落应难借，五马踟蹰更少留。\n珍重促装归汉阙，胡床空復庾公楼。",
        "dynasty": "宋",
        "collection_info": null
    },
    {
        "title": "别桃源山人",
        "author": "洪朋",
        "content": "句履圜冠不乏贤，桃源深处隠癯仙。\n风流未泯刘全一，意气端如员半千。\n秋浪龙沙陪软语，云山鹤岭访高眠。\n明朝歌竟乘流去，别后还能忆浩然。",
        "dynasty": "宋",
        "collection_info": null
    },
    {
        "title": "陪许令宴集不胜杯杓诗谢不敏兼美祝赵两红颜",
        "author": "洪朋",
        "content": "南郭招提逢许令，行厨潇洒办逡巡。\n蟠桃已结千年实，琼树元无一点尘。\n酒后颠狂不知夜，灯前笑语自生春。\n不胜杯杓空归去，肠断冰肌与绛唇。",
        "dynasty": "宋",
        "collection_info": null
    },
    {
        "title": "得黔州消息",
        "author": "洪朋",
        "content": "夜郎西上万里道，闻说解装四月时。\n摩围峰前何所作，谷鹿洲外不胜悲。\n岂有高明为鬼瞰，真成憔悴被人欺。\n陛下宽仁过文帝，归来前席亦何迟。",
        "dynasty": "宋",
        "collection_info": null
    },
    {
        "title": "次韵叙别和答",
        "author": "洪朋",
        "content": "顾曲周郎不姓庞，也寻马祖到禅窗。\n谈功不见令人瘦，句法重来受我降。\n今日茶香聊对榻，异时酒泛满盈缸。\n相期直到无心处，彷佛还须似帝江。",
        "dynasty": "宋",
        "collection_info": null
    },
    {
        "title": "次韵答陈孚先见赠",
        "author": "洪朋",
        "content": "陈子陆沉丘壑底，乘槎几欲问明河。\n何人倾盖能如故，无事高轩许数过。\n吟畏舌端多楚调，醉怜耳热颇秦歌。\n顾予贫病难料理，政使禅斋学按摩。",
        "dynasty": "宋",
        "collection_info": null
    },
    {
        "title": "次韵徐十见招",
        "author": "洪朋",
        "content": "徐郎春晚意何如，相见萧然水竹居。\n近得柏梁七字句，俱来茧纸数行书。\n赏心不减远公社，到眼全胜正俗庐。\n首夏清和吾定往，勿令弹铗食无鱼。",
        "dynasty": "宋",
        "collection_info": null
    },
    {
        "title": "谢李洪州莅学",
        "author": "洪朋",
        "content": "海内声名四十年，豫章太守得才贤。\n鸣鸾哕哕采芹地，出日迟迟祭韭天。\n可但文翁能教化，须知常衮与周旋。\n却惭不及南州士，合使尘埃一榻悬。",
        "dynasty": "宋",
        "collection_info": null
    },
    {
        "title": "大母诞日赋岩桂",
        "author": "洪朋",
        "content": "饱闻岩桂馨香旧，珍重园翁采折来。\n天上分丛千丈老，人间擢本一枝开。\n西风白酒何劳劝，明日黄花不用催。\n更把玉壶贮秋色，影斜端为寿觥迴。",
        "dynasty": "宋",
        "collection_info": null
    },
    {
        "title": "挽潘端州",
        "author": "洪朋",
        "content": "岭南底处是端州，使君苦向箇中游。\n黄茅千里烟岚晚，皂盖三年鬓髮秋。\n欻见崩松万壑底，遂闻埋玉九原头。\n不能执引远郊去，薤露蒿里令人愁。",
        "dynasty": "宋",
        "collection_info": null
    },
    {
        "title": "挽刘六咸临",
        "author": "洪朋",
        "content": "碧梧翠竹闻家子，琼树瑶林物外人。\n千古文章随逝水，一生气义属飘尘。\n匡生左里人何在，南浦东湖迹已陈。\n想见九原託体处，白杨荒草不能春。",
        "dynasty": "宋",
        "collection_info": null
    },
    {
        "title": "怀黄太史",
        "author": "洪朋",
        "content": "诗家今独步，舅氏大名稀。\n屈宋堪奴仆，曹刘在指挥。\n禅心元诣绝，世事更忘机。\n最喜熊儿去，遥怜雁羽飞。\n九秋悲偃月，万里寄摩围。\n昭代新周典，明年归未归。",
        "dynasty": "宋",
        "collection_info": null
    },
    {
        "title": "题刘真君祠",
        "author": "洪朋",
        "content": "冠挂谢埃雾，云乘上杳冥。\n棠阴空五马，榆彩杂繁星。\n圜叶余神界，华林隠翠屏。\n锦帏渺经纬，宝舄绝仪形。\n旧井金丹閟，层坛玉露零。\n千秋想灵气，何许仰天庭。",
        "dynasty": "宋",
        "collection_info": null
    },
    {
        "title": "题藏春谷壁",
        "author": "洪朋",
        "content": "林外鸟声欢，江南尚小寒。\n回头又春色，早晚谷中看。",
        "dynasty": "宋",
        "collection_info": null
    },
    {
        "title": "排闷",
        "author": "洪朋",
        "content": "冻雨涨中庭，微风沦止水。\n泛泛藕花飘，眇眇僊茅靡。",
        "dynasty": "宋",
        "collection_info": null
    },
    {
        "title": "跋徐白鱼虾",
        "author": "洪朋",
        "content": "江湖各相忘，鱼虾同一波。\n谁能写此妙，徐白名不磨。",
        "dynasty": "宋",
        "collection_info": null
    },
    {
        "title": "漫兴",
        "author": "洪朋",
        "content": "莫愁愁不至，排闷闷还来。\n谁会登临意，东风莫见猜。",
        "dynasty": "宋",
        "collection_info": null
    },
    {
        "title": "归自潘氏园途中遇雨有感",
        "author": "洪朋",
        "content": "渐愧日晖晖，依人好鸟飞。\n归来湖上路，小雨却霑衣。",
        "dynasty": "宋",
        "collection_info": null
    },
    {
        "title": "戏效吴语",
        "author": "洪朋",
        "content": "风絮鹅毛乱，春畴鲜血肥。\n恼侬故乡梦，鸟劝不如归。",
        "dynasty": "宋",
        "collection_info": null
    },
    {
        "title": "戏赠弹筝小妓",
        "author": "洪朋",
        "content": "小鬟弹啄木，写出林间曲。\n空闻剥啄声，虚堂耿华烛。",
        "dynasty": "宋",
        "collection_info": null
    },
    {
        "title": "偶咏",
        "author": "洪朋",
        "content": "黄鸟余秋声，红菊作秋艷。\n一室得自娱，四时本无念。",
        "dynasty": "宋",
        "collection_info": null
    },
    {
        "title": "题胡潜风雨山水图",
        "author": "洪朋",
        "content": "胡生好山水，烟雨山更好。\n鸿雁书远空，马牛风塞草。",
        "dynasty": "宋",
        "collection_info": null
    },
    {
        "title": "庐山",
        "author": "洪朋",
        "content": "山瀑两道泻，木叶四时春。\n日暝不知去，鱼鸟会留人。",
        "dynasty": "宋",
        "collection_info": null
    },
    {
        "title": "跋山谷帖用其韵  其一",
        "author": "洪朋",
        "content": "学书右军尽善，下笔少陵有神。\n无復向来金马，可惜埋此玉人。",
        "dynasty": "宋",
        "collection_info": null
    },
    {
        "title": "跋山谷帖用其韵  其二",
        "author": "洪朋",
        "content": "压倒诗中宰相，鼓行文苑宗公。\n毒雾瘴氛作祟，英姿爽气成空。",
        "dynasty": "宋",
        "collection_info": null
    },
    {
        "title": "正月十八日登报国寺小阁绝句",
        "author": "洪朋",
        "content": "夕阳端解知人意，故照僧房阁倍明。\n雨雪一番今浄尽，候禽无数唤春声。",
        "dynasty": "宋",
        "collection_info": null
    },
    {
        "title": "游太宁院林英预焉",
        "author": "洪朋",
        "content": "松行尽处是招提，殿阁参差柏树齐。\n更与阿戎过浄院，剧谈一座日还西。",
        "dynasty": "宋",
        "collection_info": null
    },
    {
        "title": "题总持院",
        "author": "洪朋",
        "content": "后土祠边柏造天，雷公堂下锁婵娟。\n韦郎去后无消息，空復秋风入管弦。",
        "dynasty": "宋",
        "collection_info": null
    },
    {
        "title": "题清凉寺",
        "author": "洪朋",
        "content": "万古清凉一掬泉，十分随量得轻安。\n要知彻底无尘滓，照破天魔骨尚寒。",
        "dynasty": "宋",
        "collection_info": null
    },
    {
        "title": "题冯川驿壁",
        "author": "洪朋",
        "content": "细草一方团野色，游丝百尺上晴空。\n预愁柳絮鹅毛白，即见桃花人面红。",
        "dynasty": "宋",
        "collection_info": null
    },
    {
        "title": "题龙兴观胡道士壁",
        "author": "洪朋",
        "content": "倒生松树倚清池，日下西山鸦乱啼。\n隔水竹林人不到，欲寻神界路应迷。",
        "dynasty": "宋",
        "collection_info": null
    },
    {
        "title": "题杜公桥",
        "author": "洪朋",
        "content": "东湖清浅北湖满，三岛相望眼中见。\n我从麒麟虹上行，风袪飘飘薄云汉。",
        "dynasty": "宋",
        "collection_info": null
    },
    {
        "title": "河上二绝  其一",
        "author": "洪朋",
        "content": "冬日不温狐白裘，隋河只解背人流。\n可怜炀帝繁华尽，唯有两堤榆柳愁。",
        "dynasty": "宋",
        "collection_info": null
    },
    {
        "title": "河上二绝  其二",
        "author": "洪朋",
        "content": "隋河日照水悠悠，下水谁家泛綵舟。\n回首白云千万迭，梦随飞橹到江头。",
        "dynasty": "宋",
        "collection_info": null
    },
    {
        "title": "晚泊口占",
        "author": "洪朋",
        "content": "月照甘蕉十万株，停舟缓步意何如。\n可怜堤下长江水，日夜东流向我疏。",
        "dynasty": "宋",
        "collection_info": null
    },
    {
        "title": "春寒即事二绝呈教授  其一",
        "author": "洪朋",
        "content": "云气愁人故不开，风吹雨脚着莓苔。\n筦弦倘是邹子律，唤取春晖次第迴。",
        "dynasty": "宋",
        "collection_info": null
    },
    {
        "title": "春寒即事二绝呈教授  其二",
        "author": "洪朋",
        "content": "东风不与芳菲便，故作寒霙倍酿春。\n细草九衢今熨眼，游丝百尺即遮人。",
        "dynasty": "宋",
        "collection_info": null
    },
    {
        "title": "次韵惜春二绝  其一",
        "author": "洪朋",
        "content": "柳叶愁眉风翠黛，桃花冶面雨臙脂。\n道人不作三春梦，戏论何妨两解诗。",
        "dynasty": "宋",
        "collection_info": null
    },
    {
        "title": "次韵惜春二绝  其二",
        "author": "洪朋",
        "content": "萋萋芳草真成带，寂寂落花何用茵。\n一老只今诗酒废，未应孤负满城春。",
        "dynasty": "宋",
        "collection_info": null
    },
    {
        "title": "观雪六绝  其一",
        "author": "洪朋",
        "content": "復见飞飞雪满天，瑶林琼树皆可怜。\n属予一病姑置酒，对此欲醉将无缘。",
        "dynasty": "宋",
        "collection_info": null
    },
    {
        "title": "观雪六绝  其二",
        "author": "洪朋",
        "content": "柴门草阁李生家，雪压幽篁特地斜。\n寡鹤啄余畦碎玉，连钱飞起树零花。",
        "dynasty": "宋",
        "collection_info": null
    },
    {
        "title": "观雪六绝  其三",
        "author": "洪朋",
        "content": "他日照眼临江边，梅花两株一何鲜。\n真成白雪相期得，埋没清香人所怜。",
        "dynasty": "宋",
        "collection_info": null
    },
    {
        "title": "观雪六绝  其四",
        "author": "洪朋",
        "content": "登山临水白皑皑，中有饥鹰飞復迴。\n吾比尔曹人不恶，呻吟委绝亦可哀。",
        "dynasty": "宋",
        "collection_info": null
    },
    {
        "title": "观雪六绝  其五",
        "author": "洪朋",
        "content": "西山上与云气连，积雪交错于其间。\n隔江草舍粲可画，谁摇艓子自往还。",
        "dynasty": "宋",
        "collection_info": null
    },
    {
        "title": "观雪六绝  其六",
        "author": "洪朋",
        "content": "去年春雪亦已晚，今夜腊岁如知时。\n谁云此乃农家福，摩挱枵腹聊慰之。",
        "dynasty": "宋",
        "collection_info": null
    },
    {
        "title": "季冬同鸿父登西寺阁观雪时晴日片云雪復乱下鸿父请予赋之",
        "author": "洪朋",
        "content": "新晴余雪日光同，更遣狂花落晚风。\n结习已空衣不染，何妨天女戏云中。",
        "dynasty": "宋",
        "collection_info": null
    },
    {
        "title": "同玉父鸿父看池边梅",
        "author": "洪朋",
        "content": "官梅一树小池头，春意衝寒破客愁。\n花萼生光动诗兴，全胜何逊在扬州。",
        "dynasty": "宋",
        "collection_info": null
    },
    {
        "title": "寒松",
        "author": "洪朋",
        "content": "茅茨结构野云端，终有松筠贯岁寒。\n但使斧斤无斩伐，穿天出月不应难。",
        "dynasty": "宋",
        "collection_info": null
    },
    {
        "title": "戏作呈广心",
        "author": "洪朋",
        "content": "清罇歌舞影徘徊，谁唤逃禅苏晋来。\n我自木人人桃李，黄蜂紫蝶莫惊猜。",
        "dynasty": "宋",
        "collection_info": null
    },
    {
        "title": "戏呈王立之",
        "author": "洪朋",
        "content": "主人爱客未渠央，每遣纤纤酌酒缸。\n杯杓不胜还醉着，真成渴梦欲吞江。",
        "dynasty": "宋",
        "collection_info": null
    },
    {
        "title": "赠林徐二生",
        "author": "洪朋",
        "content": "邂逅黄蠭紫蝶同，春飔恼意艷阳丛。\n只令霜露不见草，犹梦平生深浅红。",
        "dynasty": "宋",
        "collection_info": null
    },
    {
        "title": "示海会道人",
        "author": "洪朋",
        "content": "十方薄伽一条路，打破干坤无处所。\n若人问我祖师禅，东边日出西边雨。",
        "dynasty": "宋",
        "collection_info": null
    },
    {
        "title": "走笔寄师川三绝  其一",
        "author": "洪朋",
        "content": "秋来多病友朋疏，隠几无心一味愚。\n寄语南州高士道，不知还忆故人无。",
        "dynasty": "宋",
        "collection_info": null
    },
    {
        "title": "走笔寄师川三绝  其二",
        "author": "洪朋",
        "content": "江南风月六朝余，暇日登楼好着书。\n莫问向来兴废事，世间无物不空虚。",
        "dynasty": "宋",
        "collection_info": null
    },
    {
        "title": "走笔寄师川三绝  其三",
        "author": "洪朋",
        "content": "官閒无事好飞觞，醉裏吟诗想得忙。\n见说京江水清滑，只今谁是杜秋娘。",
        "dynasty": "宋",
        "collection_info": null
    },
    {
        "title": "走笔送叔牙",
        "author": "洪朋",
        "content": "三分春色已无多，况是征帆欲棹歌。\n莫惜扬鞭重回首，桃溪李径奈愁何。",
        "dynasty": "宋",
        "collection_info": null
    },
    {
        "title": "戏简",
        "author": "洪朋",
        "content": "夭桃秾李为谁新，占断风光不与人。\n憔悴明窗独醒客，便应虚掷艷阳春。",
        "dynasty": "宋",
        "collection_info": null
    },
    {
        "title": "记梦",
        "author": "洪朋",
        "content": "蚊脚为梯登梵宫，含晖发燄宝树同。\n微尘菩萨演妙法，一一俱见摩尼中。",
        "dynasty": "宋",
        "collection_info": null
    },
    {
        "title": "即事三首  其一",
        "author": "洪朋",
        "content": "短短戎葵晚自芳，飞飞蝴蝶夏犹忙。\n钩帘到面清风远，唤梦吟鶑白日长。",
        "dynasty": "宋",
        "collection_info": null
    },
    {
        "title": "即事三首  其二",
        "author": "洪朋",
        "content": "淮南不改江南天，五月如秋意惘然。\n仰首勿言居士疾，信心頼有祖师禅。",
        "dynasty": "宋",
        "collection_info": null
    },
    {
        "title": "即事三首  其三",
        "author": "洪朋",
        "content": "风烟寂寂雨霏霏，放箸櫺轩独立时。\n况是淮南夏将半，南邻考鼓北邻悲。",
        "dynasty": "宋",
        "collection_info": null
    },
    {
        "title": "山矾",
        "author": "洪朋",
        "content": "黄龙山中春事晚，山谷道人上山坂。\n鼻端山矾花气浓，怪底经行众芳苑。\n一种风姿极可人，幽姿正色相鲜新。\n素馨籍甚不足意，黄淡羞涩终非真。",
        "dynasty": "宋",
        "collection_info": null
    },
    {
        "title": "西山",
        "author": "洪朋",
        "content": "云中听鸡犬，不见有人家。\n野水侵官道，山云惹客衣。",
        "dynasty": "宋",
        "collection_info": null
    },
    {
        "title": "云溪院",
        "author": "洪朋",
        "content": "水竹依山在，烟霞并舍分。\n秋添中夜雨，冷浸一溪云。",
        "dynasty": "宋",
        "collection_info": null
    },
    {
        "title": "荐福院",
        "author": "洪朋",
        "content": "曲径因山转，精庐到地成。\n楼从云表出，人在日边行。",
        "dynasty": "宋",
        "collection_info": null
    },
    {
        "title": "杂诗",
        "author": "洪朋",
        "content": "陆沉翰墨场，春事忽云莫。\n文字森在眼，回首不长顾。\n弃置在北门，以写忧思虑。\n春水泱莽浮，上有桃李树。\n安得酒如江，毕竟醉烟雾。",
        "dynasty": "宋",
        "collection_info": null
    },
    {
        "title": "绝句五首  其一",
        "author": "洪朋",
        "content": "支径雨浓草色，短墙风动筠梢。\n黄鹂犹啭夏木，紫燕纔出春巢。",
        "dynasty": "宋",
        "collection_info": null
    },
    {
        "title": "绝句五首  其二",
        "author": "洪朋",
        "content": "千里烟波渺渺，四时啼鸟匆匆。\n堤柳日浓旧色，庭花月换新红。",
        "dynasty": "宋",
        "collection_info": null
    },
    {
        "title": "绝句五首  其三",
        "author": "洪朋",
        "content": "江柳风吹袅袅，池荷雨洗田田。\n吟鸟千声夏啭，熏炉万宇晨烟。",
        "dynasty": "宋",
        "collection_info": null
    },
    {
        "title": "绝句五首  其四",
        "author": "洪朋",
        "content": "南窗棐几凈隠，北园藤杖閒携。\n在野秋风蟋蟀，界天暮雨虹蜺。",
        "dynasty": "宋",
        "collection_info": null
    },
    {
        "title": "绝句五首  其五",
        "author": "洪朋",
        "content": "窣堵坡临南户，给孤园映北窗。\n未能掌擎千界，会须口吸西江。",
        "dynasty": "宋",
        "collection_info": null
    },
    {
        "title": "奉陪方从教泛东湖",
        "author": "洪朋",
        "content": "可人一宇宙，十顷降魔镜。\n彼美撰清明，令我赏兹胜。\n荷芰相因依，投壶入鱼艇。\n龙蛇上峥嵘，两浒静相映。\n木末隠兰若，风中度钟磬。\n夏虫语交加，此中有真静。\n对此亦何言，妙处心已领。\n聊復归去来，日入西峰暝。",
        "dynasty": "宋",
        "collection_info": null
    },
    {
        "title": "与吴迪吉刘夷季饶次守同集酒酣题壁先归",
        "author": "洪朋",
        "content": "再为城南游，百花已狂飞。\n更堪逢恶客，骑马风中归。",
        "dynasty": "宋",
        "collection_info": null
    },
    {
        "title": "梅仙观",
        "author": "洪朋",
        "content": "炎灵失其御，四海无安税。\n呜乎梅南昌，脱屣元始岁。\n小臣披肝胆，宫掖事严秘。\n上书竟渺茫，弃掷江湖外。\n一朝厌蜗角，万里骑鹏背。\n向来杀青士，此事美无对。\n到今瑶池地，风露翔孔翠。\n仰瞻神界游，千载想生气。\n愿为龙鳞婴，勿学蝉骨蜕。",
        "dynasty": "宋",
        "collection_info": null
    },
    {
        "title": "句  其一",
        "author": "洪朋",
        "content": "好在龙沙黄，俄入鸾江碧。",
        "dynasty": "宋",
        "collection_info": null
    },
    {
        "title": "句  其二",
        "author": "洪朋",
        "content": "盱母江头唤渡人，遥指麻源第三谷。",
        "dynasty": "宋",
        "collection_info": null
    },
    {
        "title": "句  其三",
        "author": "洪朋",
        "content": "茧收松上雪，麦刈陇头云。",
        "dynasty": "宋",
        "collection_info": null
    },
    {
        "title": "句  其四",
        "author": "洪朋",
        "content": "蒲根水满雁初下，梅径香寒蝶不知。",
        "dynasty": "宋",
        "collection_info": null
    },
    {
        "title": "句  其五",
        "author": "洪朋",
        "content": "花明柳暗一溪水，日薄云浓三月天。",
        "dynasty": "宋",
        "collection_info": null
    },
    {
        "title": "句  其六",
        "author": "洪朋",
        "content": "海棠照日倚垂杨，万缕千丝影零乱。",
        "dynasty": "宋",
        "collection_info": null
    },
    {
        "title": "句  其七",
        "author": "洪朋",
        "content": "绿竹可供公子钓。",
        "dynasty": "宋",
        "collection_info": null
    },
    {
        "title": "句  其八",
        "author": "洪朋",
        "content": "青鞋黄帽饱经过。",
        "dynasty": "宋",
        "collection_info": null
    },
    {
        "title": "句  其九",
        "author": "洪朋",
        "content": "碧瓦朱甍占萧爽。",
        "dynasty": "宋",
        "collection_info": null
    },
    {
        "title": "句  其一○",
        "author": "洪朋",
        "content": "官梅一树小池头。",
        "dynasty": "宋",
        "collection_info": null
    },
    {
        "title": "句  其一一",
        "author": "洪朋",
        "content": "蘂珠宫殿拥神仙。",
        "dynasty": "宋",
        "collection_info": null
    },
    {
        "title": "句  其一二",
        "author": "洪朋",
        "content": "赠我麝煤如黑玉，为君龙尾濯清秋。",
        "dynasty": "宋",
        "collection_info": null
    },
    {
        "title": "句  其一三",
        "author": "洪朋",
        "content": "棹歌缥缈城西路，烟树参差埭北村。",
        "dynasty": "宋",
        "collection_info": null
    },
    {
        "title": "莲华洞答友人",
        "author": "洪刍",
        "content": "莲峰耸崔巍，在眼昔未到。\n发兴空盘纡，舒写属吟啸。\n五老如有情，遥岑动清眺。\n新篇下紫霄，语我游历妙。\n物景会相忘，烟霞领其要。\n坐石掬清流，缘云睨奔峭。\n悠然俛仰间，无心乃同调。\n偕游会有期，山灵勿腾笑。",
        "dynasty": "宋",
        "collection_info": null
    },
    {
        "title": "游泐潭寺",
        "author": "洪刍",
        "content": "吾闻石门山，对峙俨天闢。\n林茂山自青，草香涧长碧。\n中有古招提，柱栱焕青赤。\n惟昔马大士，方坟耸遗迹。\n龙象仰慈颜，马驹谶前识。\n香火有因缘，窗户坐幽阒。\n瓶锡想异时，云水饱游历。\n饮波浥曹溪，法雨被江国。\n大阐选佛场，法战无兼敌。\n我非山中人，蹔着登山屐。\n东阁嘲书淫，凈境酬诗癖。\n朝涉潺湲溪，暮陟崔嵬石。\n敷床听犍椎，钵饭分香积。\n山高日易斜，梦短夜分寂。\n神心颇灵明，俗虑讵充斥。\n归欤得短章，投笔疥其壁。\n政如抱布鼓，岂能飞霹雳。\n径须倩阿香，轰然听霆击。\n忽传汤休篇，风骚共推激。\n何当从君游，愿飞恨无翼。",
        "dynasty": "宋",
        "collection_info": null
    },
    {
        "title": "次子字韵呈郑太玉",
        "author": "洪刍",
        "content": "斯文不可见，犹欣识之子。\n端如逃虚空，而闻跫音喜。\n历历海南事，细话倾我耳。\n悠悠世上情，毁誉私彼己。\n是事姑置之，斯文长已矣。\n风味契渊明，流落逾子美。\n从来直如弦，多作道边死。\n寄声柳柳州，未用斩曲几。",
        "dynasty": "宋",
        "collection_info": null
    },
    {
        "title": "孤鹤行赠杨君",
        "author": "洪刍",
        "content": "翩翩云中鹤，来自华亭滨。\n徘回久乃集，伫立江之濆。\n高步整霜羽，隻影翔秋旻。\n岂无鸿鹄侣，俛仰鷄鹜羣。\n啄腥细流中，汝食得无贫。\n况有缯缴虞，惊顾何逡巡。\n珠庭响清唳，胎仙舞祥云。\n胡不矫翮去，来仪瑞吾君。\n饥食玉山禾，渴饮瑶池津。\n无言九皋远，鸣阴谁不闻。",
        "dynasty": "宋",
        "collection_info": null
    },
    {
        "title": "寄题贯时轩诗",
        "author": "洪刍",
        "content": "古人憩息地，不种凡草木。\n数竿何必多，可以慰幽独。\n忘忧玩芳草，怡颜眄庭柯。\n岂无艷阳节，摇落将如何。\n彼美轩中人，澹然对浮云。\n此君有佳处，心期暗相亲。\n萧萧四时色，目击道逾妙。\n君看竹得风，天然向人笑。",
        "dynasty": "宋",
        "collection_info": null
    },
    {
        "title": "因读梅圣俞六鹤诗或令余别赋之 警露",
        "author": "洪刍",
        "content": "皎皎蟾桂明，耿耿星斗烂。\n清梦时时惊，零露滴霄汉。\n伟哉仙人骑，从来知夜半。",
        "dynasty": "宋",
        "collection_info": null
    },
    {
        "title": "因读梅圣俞六鹤诗或令余别赋之 顾步",
        "author": "洪刍",
        "content": "举趾一何高，修颈宛回顾。\n隻影踉蹡行，眷然慕俦侣。\n岂忘赤霄上，盘桓此池籞。",
        "dynasty": "宋",
        "collection_info": null
    },
    {
        "title": "因读梅圣俞六鹤诗或令余别赋之 理毛",
        "author": "洪刍",
        "content": "飘飘青田质，敛翼在亭皋。\n回此碧玉喙，刷我白雪毛。\n顾影矜羽仪，孔翠非其曹。",
        "dynasty": "宋",
        "collection_info": null
    },
    {
        "title": "因读梅圣俞六鹤诗或令余别赋之 唳天",
        "author": "洪刍",
        "content": "清唳九皋内，抗音薄层云。\n戛然时一鸣，流响惊人羣。\n嗟哉陆内史，华亭无復闻。",
        "dynasty": "宋",
        "collection_info": null
    },
    {
        "title": "因读梅圣俞六鹤诗或令余别赋之 舞风",
        "author": "洪刍",
        "content": "归来丁令威，暂别已千年。\n抽琴奏清角，婆娑舞胎仙。\n何必拊节和，御风自泠然。",
        "dynasty": "宋",
        "collection_info": null
    },
    {
        "title": "因读梅圣俞六鹤诗或令余别赋之 啄食",
        "author": "洪刍",
        "content": "昂昂兀兀姿，朱冠垂素翎。\n首下尻益高，徘回我中庭。\n俯仰鷄鹜羣，啄腐復吞腥。",
        "dynasty": "宋",
        "collection_info": null
    },
    {
        "title": "同师川过李三十九湖上宅用师川韵",
        "author": "洪刍",
        "content": "多书唐邺侯，蔼蔼盛云来。\n髯公颇好事，相过必迟回。\n结构平湖阴，清绝无纤埃。\n数到不知远，君家宽酒杯。\n遶水信杖屦，披靡蓬蒿开。\n遗基访孺子，荒坟弔澹台。\n诛茅卜邻并，兹愿何当谐。\n七松未暇种，五柳径须栽。",
        "dynasty": "宋",
        "collection_info": null
    },
    {
        "title": "同陈虚中劝农出郊因游明水山寺",
        "author": "洪刍",
        "content": "深树鸣鷤䳏，红紫春事休。\n临川贤假守，只今陈太丘。\n驾言出远郊，班春临道周。\n亦招素冠士，来从朱轓游。\n晨兴惬胜引，适此夜雨收。\n原隰乱高下，意行逐前俦。\n荒荒白水满，鬰鬰稻秧抽。\n旧闻明水寺，宛在岩之幽。\n石门本无关，鸣禽自相求。\n不有省耕役，俗驾来何由。\n老屋隠乔木，野僧事良畴。\n松径深窈窕，轩车纷少留。\n迟回动归兴，衝雨戒摧辀。\n危情极冰渊，细路遵塍沟。\n深泥艰涉足，竹鷄为我愁。\n岂惮来往频，清与耳目谋。\n回首谢青山，寻盟亦悠悠。",
        "dynasty": "宋",
        "collection_info": null
    },
    {
        "title": "赠倪涛少府",
        "author": "洪刍",
        "content": "君从淮上来，手持阿髯诗。\n尘埃欣拂拭，得此带经倪。\n珠璧岂投暗，按剑有余悲。\n愿保青云姿，勿叹黄绶卑。\n太山驻翠辇，行草封禅仪。\n汉皇傥借问，润色非君谁。\n我非国侨贤，惭负延陵知。\n缟带敢虚辱，赠言当纻衣。",
        "dynasty": "宋",
        "collection_info": null
    },
    {
        "title": "次韵和郑太玉新居",
        "author": "洪刍",
        "content": "荒涂负崇冈，君居在其麓。\n下与佛界连，一径通刍牧。\n高情慕天随，枵腹茹杞菊。\n数椽负郭居，窈窕凿空谷。\n忆昨步过君，窘步侵两足。\n听君亹亹谈，霏屑落锯木。\n相依方在兹，凉飙荡烦燠。",
        "dynasty": "宋",
        "collection_info": null
    },
    {
        "title": "宴李氏园亭得庆字韵",
        "author": "洪刍",
        "content": "我来北斗南，两见回东柄。\n万斛开府愁，四壁文园病。\n谁知深巷中，卉木颇幽夐。\n大梁贤公子，携酒宾亦命。\n红蕤已飘零，绿绮方辉映。\n岂惟追寻迟，亦苦风雨横。\n主宾混谁何，谈笑杂嘲评。\n讵知时雨灵，但觉中酒圣。\n年丰乐崇宁，诗敌蹑长庆。\n况有雷陈交，何必宛洛盛。\n律管承飞灰，羲和驻春令。\n日月曾几何，佳辰我所竟。\n芍药殿余春，想见晨粧靓。\n一醉欢有余，此集君其更。",
        "dynasty": "宋",
        "collection_info": null
    },
    {
        "title": "题黄稚川云巢",
        "author": "洪刍",
        "content": "云巢一上十五里，中有今世巢居子。\n鷄鸣犬吠白云裏，不知天际去此几。\n平生深契鸟巢禅，翦茅盖头万事已。\n宴坐经行飞鸟上，人间荣辱不到耳。\n蜗牛两角竟何为，鹪鹩一枝端自喜。\n我有一廛落城市，章服裹狙聊復尔。\n武溪未访桃花源，修江傥问桃花水。\n会取樱桃洞前路，藜杖扶衰从此始。",
        "dynasty": "宋",
        "collection_info": null
    },
    {
        "title": "戏用荆公体呈黄张二君",
        "author": "洪刍",
        "content": "金华牧羊儿，稳坐思悠哉。\n谁人得似张公子，鞭笞鸾凤终日相追陪。\n长夏无所为，垒曲便筑糟邱台。\n古今同一体，吾人甘作心似灰。\n南方瘴疠地，鬰蒸何由开。\n永日不可暮，渴心归去生尘埃。\n人生会合安可常，如何不饮令心哀。\n张公子，时相见，我能拔尔抑塞磊落之奇才。\n只愿无事常相见，有底忙时不肯来。",
        "dynasty": "宋",
        "collection_info": null
    },
    {
        "title": "松棚",
        "author": "洪刍",
        "content": "南山落落千尺松，干云蔽日摇青葱。\n盘根错节岁月古，龙吟虎啸号悲风。\n北山文杏中梁栋，我材臃肿非世用。\n修枝细叶幸有余，頳肩大束那辞送。\n承以高竹青扶疏，置君宽闲之玉除。\n倏如乱云驻车盖，怳似广庭张拂庐。\n垂头塌翼下孔翠，张鳞摆鬣来鲸鱼。\n穿空入隙清飙吹，疑有万壑哀声随。\n羲和按辔不驰骋，炎官火伞将安施。\n朅来投荒近循海，日坐板屋如蒸炊。\n南山苍官怜我热，遗我七鬣千孙枝。\n但令修干青青多，温风烈日如予何。",
        "dynasty": "宋",
        "collection_info": null
    },
    {
        "title": "再次洪上人云巢韵",
        "author": "洪刍",
        "content": "黄子厌喧求避俗，直上孤峰结茅屋。\n欲期汗漫游九垓，俯视尘寰战蛮触。\n小山招隠唤不回，旧时从事有边幅。\n不能投笔学文鸳，底用决科似张鷟。\n自赋云巢自高唱，手握灵蛇嗤鱼目。\n由来江夏多可人，蓝田片片生美玉。\n要须青山顶上行，去伴白云檐下宿。\n西湖窟穴对华榱，肯把兰亭比金谷。",
        "dynasty": "宋",
        "collection_info": null
    },
    {
        "title": "板屋",
        "author": "洪刍",
        "content": "西戎板屋诗所录，瓯闽万里同风俗，风吟日暴雨所沐。\n巧匠引绳如解玉，溪民得之亟乘屋。\n既轻且坚尺度足，可怜童我南山木。\n君不见曹瞒邺下铜雀台，陶土作瓦何壮哉。\n台倾基平瓦尚在，凿为大研奇且瑰。\n君不见黄州使君夸竹楼，剖竹俛仰相绸缪。\n琮琤最宜雨中听，击考有类鸣琳球。\n铜雀幺么何足摹，箨龙燥轻易焚如。\n不如杉屋寿且姝，风雨不动何渠渠。\n嗟予抱衅谪蛮夷，如人体瓌欣解衣。\n数椽破屋亦不恶，仰见星宿相参差。\n鸱鸮作室庇风雨，鹪鹩巢林安一枝。\n凌云大厦鬼所窥，衡门之下可栖迟。",
        "dynasty": "宋",
        "collection_info": null
    },
    {
        "title": "次陈州",
        "author": "洪刍",
        "content": "一水萦回橐驼项，百丈遥牵如簸掌。\n鸬鷀捕鱼没復出，鹭鸶行沙俯还仰。\n白云思我白头亲，双足未到心先往。\n黄昏繫缆危台边，饭糗羹藜莫惆怅。",
        "dynasty": "宋",
        "collection_info": null
    },
    {
        "title": "次李少微韵",
        "author": "洪刍",
        "content": "春风杨柳岸，寒食杏花村。\n对月惊生魄，思人暗断魂。\n我闲无吏考，君治有司存。\n又作匆匆别，相逢席未温。",
        "dynasty": "宋",
        "collection_info": null
    },
    {
        "title": "次韵和王张赠别之作",
        "author": "洪刍",
        "content": "五言聊赠别，二妙送将归。\n立马然萁敏，争锋嚙镞机。\n日将秋共晚，人与雁俱飞。\n去住加餐饭，新霜点客衣。",
        "dynasty": "宋",
        "collection_info": null
    },
    {
        "title": "次师川韵  其一",
        "author": "洪刍",
        "content": "与君城北寺，取次对床眠。\n坐即棋中隠，时逃醉裏禅。\n相招从白社，不拟问青天。\n但有加餐饭，无田亦愿年。",
        "dynasty": "宋",
        "collection_info": null
    },
    {
        "title": "次师川韵  其二",
        "author": "洪刍",
        "content": "卧疴非傲世，背俗信畸人。\n无復少年事，偶随肥马尘。\n静便门扫轨，懒任草如茵。\n迹滞江山胜，心将鱼鸟亲。",
        "dynasty": "宋",
        "collection_info": null
    },
    {
        "title": "次瑛上人怀汪彦章韵",
        "author": "洪刍",
        "content": "君虽四禅侣，自是一诗家。\n白足濯蛟井，清风振龙沙。\n虚室无长物，多文富生涯。\n怀人有新作，粲粲菖蒲花。",
        "dynasty": "宋",
        "collection_info": null
    },
    {
        "title": "次韵师川题余荀龙壁间三首  其一",
        "author": "洪刍",
        "content": "青镜磨秋水，红衣退藕花。\n朅来寻五柳，端欲问三车。\n浊酒休论限，浮生定有涯。\n比封千户竹，鼓吹一湖蛙。",
        "dynasty": "宋",
        "collection_info": null
    },
    {
        "title": "次韵师川题余荀龙壁间三首  其二",
        "author": "洪刍",
        "content": "高文肠是锦，妙句笔生花。\n松菊开三径，诗书载五车。\n曲湖邻贺监，复壁笑王涯。\n海若应怜我，贻书问井蛙。",
        "dynasty": "宋",
        "collection_info": null
    },
    {
        "title": "次韵师川题余荀龙壁间三首  其三",
        "author": "洪刍",
        "content": "我来占食指，客至卜灯花。\n但祝加餐饭，何劳问颊车。\n交情真莫逆，秋兴浩无涯。\n姑置人间事，纷纷祇斗蛙。",
        "dynasty": "宋",
        "collection_info": null
    },
    {
        "title": "喜雨诗",
        "author": "洪刍",
        "content": "日日望南山，朝隮解我颜。\n云垂四天外，雨洒一林间。\n枯沼微澜动，旱苗生意还。\n慇懃祝屏翳，莫为远人悭。",
        "dynasty": "宋",
        "collection_info": null
    },
    {
        "title": "次师川韵喜雨呈彦章  其一",
        "author": "洪刍",
        "content": "绿塘深涨雨，红芰静舒花。\n卧上三竿日，晴喧两部蛙。\n老饕犹善饭，水厄怯逢茶。\n拟到新池畔，来寻谢客家。",
        "dynasty": "宋",
        "collection_info": null
    },
    {
        "title": "次师川韵喜雨呈彦章  其二",
        "author": "洪刍",
        "content": "登高能共赋，好雨故催诗。\n阶草卧青软，畦苗垂绿滋。\n夏深飞燕静，秋近候虫知。\n寄语耽吟客，可无新句为。",
        "dynasty": "宋",
        "collection_info": null
    },
    {
        "title": "次韵和彦章池上之作二首  其一",
        "author": "洪刍",
        "content": "官闲发兴清，水远觉空明。\n玉局思无限，青苹风自生。\n鱼荷翻暮色，蝉树带秋声。\n云黑斜阳外，遥知雨又晴。",
        "dynasty": "宋",
        "collection_info": null
    },
    {
        "title": "次韵和彦章池上之作二首  其二",
        "author": "洪刍",
        "content": "水槛凉秋好，风林初日明。\n屏间青嶂合，镜裏白云生。\n茶试旗枪色，蛙添鼓吹声。\n瘦筇聊復倚，遶水步新晴。",
        "dynasty": "宋",
        "collection_info": null
    },
    {
        "title": "题双林寺",
        "author": "洪刍",
        "content": "幽谷双林寺，荒郊得远寻。\n银鈎遗墨在，笔谏慕贤深。\n徙倚千山晚，坐愁三日霖。\n枯棋围白黑，聊復费光阴。",
        "dynasty": "宋",
        "collection_info": null
    },
    {
        "title": "潘延之挽词",
        "author": "洪刍",
        "content": "肥遁攀巢许，幽光烛斗牛。\n长公辞汉世，孺子隠南州。\n闭户荒三径，紬书综九流。\n欲寻高士传，端向古人求。",
        "dynasty": "宋",
        "collection_info": null
    },
    {
        "title": "次韵和元礼",
        "author": "洪刍",
        "content": "湖海沙鸥性，山林雾豹文。\n龙蛇争起陆，羔雁看成羣。\n玉石无缁磷，芝兰自苾芬。\n韩康不二价，女子会知君。",
        "dynasty": "宋",
        "collection_info": null
    },
    {
        "title": "容膝轩",
        "author": "洪刍",
        "content": "乌隼经行处，蜗牛窈窕深。\n会稽虽奉计，彭泽自无心。\n禅寄跏趺坐，风披徙倚襟。\n莫言容膝地，不废掉头吟。",
        "dynasty": "宋",
        "collection_info": null
    },
    {
        "title": "送张元干",
        "author": "洪刍",
        "content": "自昔张平子，愁来赋四愁。\n行看车马客，坐觉岁时流。\n明月江山夜，候虫天地秋。\n怪君有底急，不肯少迟留。",
        "dynasty": "宋",
        "collection_info": null
    },
    {
        "title": "嘲偷儿",
        "author": "洪刍",
        "content": "长卿惟有壁，囊橐自无钱。\n金尽何劳攫，墉疏岂待穿。\n未能抛鼎禄，犹復恋青毡。\n梁上休惊坠，饥寒亦可怜。",
        "dynasty": "宋",
        "collection_info": null
    },
    {
        "title": "书怀",
        "author": "洪刍",
        "content": "北阙书休上，南窗膝易安。\n道肥知战胜，归约已盟寒。\n委吏无麟笔，迂儒置蝨官。\n所须升斗水，肯沃鲋鱼干。",
        "dynasty": "宋",
        "collection_info": null
    },
    {
        "title": "又和师川同集章江寺二首  其一",
        "author": "洪刍",
        "content": "鹿苑江南寺，龙沙城北游。\n修椽云自宿，返照雨还收。\n禅麈寻支遁，棋枰对弈秋。\n还家真復乐，何必远封侯。",
        "dynasty": "宋",
        "collection_info": null
    },
    {
        "title": "又和师川同集章江寺二首  其二",
        "author": "洪刍",
        "content": "兴发寻荒径，途穷见宝坊。\n随宜聊復饱，触处得追凉。\n取友真濠上，怀人向渭阳。\n不嫌茶七碗，殊胜酒千觞。",
        "dynasty": "宋",
        "collection_info": null
    },
    {
        "title": "口占赠何秀才",
        "author": "洪刍",
        "content": "何郎闽越英，畴昔昧平生。\n邂逅同衾宿，夷犹共舸行。\n繁台半床梦，颍水一篙清。\n俄顷胶投漆，难忘此日情。",
        "dynasty": "宋",
        "collection_info": null
    },
    {
        "title": "次韵李商老赠李少魏",
        "author": "洪刍",
        "content": "诛茅迟竹君，拂匣见桐孙。\n囊箧深倾倒，钟彝细讨论。\n只今仙李后，好事阿髯存。\n不厌敲门客，时开炙背轩。",
        "dynasty": "宋",
        "collection_info": null
    },
    {
        "title": "题泐潭院",
        "author": "洪刍",
        "content": "平生麋鹿性，名山恣幽寻。\n历尽岩壑奥，始闻钟梵音。\n中多不凋木，上有自呼禽。\n许税俗士驾，兹焉聊洗心。",
        "dynasty": "宋",
        "collection_info": null
    },
    {
        "title": "再游泐潭院用前韵",
        "author": "洪刍",
        "content": "石门久寒盟，兹游得重寻。\n静契祖师妙，清闻山水音。\n长闲羡老衲，幽思愧鸣禽。\n可怕移文劾，沙鸥知我心。",
        "dynasty": "宋",
        "collection_info": null
    },
    {
        "title": "次韵陈使君咏霰雪三首  其一",
        "author": "洪刍",
        "content": "天幙垂云合，山屏拥雪飞。\n杨公田种玉，渊客泪成玑。\n点缀添梅萼，飘零乱羽衣。\n清溪横一叶，併载月明归。",
        "dynasty": "宋",
        "collection_info": null
    },
    {
        "title": "次韵陈使君咏霰雪三首  其二",
        "author": "洪刍",
        "content": "萧洒宣城守，挥毫雪共飞。\n山川映重璧，咳唾斗明玑。\n佳气笼寒谷，欢声抵袭衣。\n霜台如不践，粉省定须归。",
        "dynasty": "宋",
        "collection_info": null
    },
    {
        "title": "次韵陈使君咏霰雪三首  其三",
        "author": "洪刍",
        "content": "敷床初屑屑，入夜故飞飞。\n拭处浑抛粉，揉来乱掷玑。\n银蟾分玉照，云絮借天衣。\n地席横陈处，晨曦未得归。",
        "dynasty": "宋",
        "collection_info": null
    },
    {
        "title": "和郭功甫题客馆韵",
        "author": "洪刍",
        "content": "容膝柴门觉易安，数椽喜枕寺东山。\n雁飞不到吾来此，燕亦知归客未还。\n梦断霜钟年欲晏，愁听蛮鼓鬓先班。\n自公退食门长掩，未必邻僧似我闲。",
        "dynasty": "宋",
        "collection_info": null
    },
    {
        "title": "翠岩道人莳猫头竹生大笋十余调护甚谨为予从者髠盗殆尽戏作长句解嘲",
        "author": "洪刍",
        "content": "触藩大笋闯猫头，窃屦真成从者廋。\n山鹿恰看逢角解，箨龙端有剖胎忧。\n因供蒲塞桑门馔，殊胜渭川千户侯。\n翻恐痴儿痴黠半，为君浄尽破除休。",
        "dynasty": "宋",
        "collection_info": null
    },
    {
        "title": "归自西山至黄栀港口",
        "author": "洪刍",
        "content": "衝雨穿云愁去路，归云阁雨路还通。\n七层涌塔瞻天际，三径吾庐在眼中。\n港转黄栀横野艇，里空白社漫春风。\n青山送我宁辞远，流水随人亦欲东。",
        "dynasty": "宋",
        "collection_info": null
    },
    {
        "title": "次山谷韵  其一",
        "author": "洪刍",
        "content": "妙峰宛在水中央，上有庄严清浄坊。\n坏衣盘礴蜗牛角，法窟窈冥师子床。\n万象森罗一拳石，千顷汪洋百谷王。\n不减乘槎到牛女，拟取支机问下方。",
        "dynasty": "宋",
        "collection_info": null
    },
    {
        "title": "次山谷韵  其二",
        "author": "洪刍",
        "content": "宝石峥嵘佛所庐，经宿何年下清都。\n海市楼台涌金碧，木落牖户明江湖。\n千波舂撞有崩态，万栋凌压无完肤。\n巨鳌冠山勿惊走，欲寻高处垂明珠。",
        "dynasty": "宋",
        "collection_info": null
    },
    {
        "title": "陪陈使君宴南山亭",
        "author": "洪刍",
        "content": "晓露无尘夜雨收，日光穿漏趁公游。\n烟花淡荡连三里，云树低迷羃一州。\n冈转卧龙春色老，气横野马夕阳愁。\n林间新火明双炬，歌舞南山最上头。",
        "dynasty": "宋",
        "collection_info": null
    },
    {
        "title": "次杜公韵",
        "author": "洪刍",
        "content": "杜郎得饱肥如瓠，怪我秋来太瘦生。\n时辈不应推翰墨，论文时许过柴荆。\n朋交结绶非能事，身世灵丹岂易成。\n幽径新凉约微步，晚风含树有蝉声。",
        "dynasty": "宋",
        "collection_info": null
    },
    {
        "title": "次韵李商老见怀之什",
        "author": "洪刍",
        "content": "一日思君剧九秋，平生问事贾长头。\n邮传颇怪诗来晚，技痒遥怜笔不休。\n王孙莫问投书渚，芳草空迷谷鹿洲。\n望断西山山尽处，云居何处只空愁。",
        "dynasty": "宋",
        "collection_info": null
    },
    {
        "title": "次韵阅道见贻之句",
        "author": "洪刍",
        "content": "独来深树初啼鸟，几处高枝已嘒蝉。\n坐久每将棋作隠，昼长还觉日如年。\n醉乡彭泽陶元亮，句法襄阳孟浩然。\n聚散悲欢皆梦幻，南柯同寄曲肱眠。",
        "dynasty": "宋",
        "collection_info": null
    },
    {
        "title": "次李元亮韵",
        "author": "洪刍",
        "content": "邂逅何曾十日饮，乖离细数七年迟。\n酇侯庙下相逢处，扬子桥头握别时。\n犹喜夫君诵新作，自怜衰病岂能诗。\n平生流水高山意，绿绮朱弦付子期。",
        "dynasty": "宋",
        "collection_info": null
    },
    {
        "title": "次李少微韵",
        "author": "洪刍",
        "content": "紫芝眉宇久不见，朅来老眼快双明。\n春光骀荡遽如许，诗骨峥嵘太瘦生。\n书蠹研埃无復理，鸟啼花落亦关情。\n客儿起我风骚兴，敢与羊何并得名。",
        "dynasty": "宋",
        "collection_info": null
    },
    {
        "title": "次顾子美韵",
        "author": "洪刍",
        "content": "幕府优游兼吏隠，华阳真逸讵应惭。\n定知爽气供行路，怪有新诗成立谈。\n晚日碧云人未至，西风红树我何堪。\n幽怀疏豁凭佳咏，饫德餐和饱且酣。",
        "dynasty": "宋",
        "collection_info": null
    },
    {
        "title": "次韵谢无逸送谢幼槃",
        "author": "洪刍",
        "content": "康乐风流鸿雁行，眼中文物敢雌黄。\n相逢草草来何暮，索去匆匆作底忙。\n尚卧东山高谢傅，亦怜白首老冯唐。\n只应饮酒称名士，不用离骚咏九章。",
        "dynasty": "宋",
        "collection_info": null
    },
    {
        "title": "题双桂亭",
        "author": "洪刍",
        "content": "燕贺翚飞称虎符，银鈎虿尾映金铺。\n讼亭留得棠阴在，月窟遥怜桂影孤。\n故郡每悬高士榻，新居兼爱丈人乌。\n雕磨才思无佳语，可许江山借助无。",
        "dynasty": "宋",
        "collection_info": null
    },
    {
        "title": "将至颍上",
        "author": "洪刍",
        "content": "卖马得钱买舟去，抛掷红尘泛绿波。\n梨栗登盘黄菊晚，江淮放艇白鸥多。\n霜飞鸿雁有底急，月明乌鹊奈愁何。\n女儿浦口渺何处，且向女郎台下过。",
        "dynasty": "宋",
        "collection_info": null
    },
    {
        "title": "次韵和成道人山中即事二首  其一",
        "author": "洪刍",
        "content": "香城高绝剩春寒，桃李青青一破颜。\n俗子车尘随水远，野僧心事与云闲。\n花从风雨飘零去，寺在烟霄缥缈间。\n往日寻源到幽处，至今犹復梦潺潺。",
        "dynasty": "宋",
        "collection_info": null
    },
    {
        "title": "次韵和成道人山中即事二首  其二",
        "author": "洪刍",
        "content": "沙白澄江江上山，带青百里染层峦。\n欲寻邱壑何当往，拟挂尘冠不復弹。\n邂逅三春还径去，轩渠一笑有余欢。\n郢人妙质应犹在，政尔挥斤斲鼻端。",
        "dynasty": "宋",
        "collection_info": null
    },
    {
        "title": "同苏伯固游东山寺",
        "author": "洪刍",
        "content": "五里来寻祇树园，寒蝉嘒嘒叶纷纷。\n田间坏衲僧收稻，天外奇峰山作云。\n半榻华胥聊共寄，一盂香积许同分。\n迎人返照不无意，送客残钟犹自闻。",
        "dynasty": "宋",
        "collection_info": null
    },
    {
        "title": "游东禅寺  其一",
        "author": "洪刍",
        "content": "闻说岩隈閟宝坊，后车无客自徜徉。\n人如冬日熏肌暖，句与官梅触鼻香。\n随蝶未容寻枕上，观鱼且喜得濠梁。\n梦魂飞过水东去，落日寒山一带长。",
        "dynasty": "宋",
        "collection_info": null
    },
    {
        "title": "游东禅寺  其二",
        "author": "洪刍",
        "content": "野迥亭高眼倍明，悠悠芳草古今情。\n酒兼贤圣醒还醉，风有雌雄雨復晴。\n嫩绿连天谁与染，残红掷地自无声。\n冈回溪转藏岩寺，归路萧萧听马鸣。",
        "dynasty": "宋",
        "collection_info": null
    },
    {
        "title": "又陪陈使君游东禅寺  其一",
        "author": "洪刍",
        "content": "晖晖丽日旆悠悠，千骑班春古寺幽。\n篆破高青知野火，点残横绿掠沙鸥。\n微行曲折如羊坂，乱石峥嵘似虎丘。\n暮霭余霞趣归兴，溪鱼林鸟自迟留。",
        "dynasty": "宋",
        "collection_info": null
    },
    {
        "title": "又陪陈使君游东禅寺  其二",
        "author": "洪刍",
        "content": "城裏芳菲尽破除，更携宾从出东郛。\n桃凭苦雨收红糁，李借风光耀雪珠。\n碧水横堤春澹沲，石门弭盖步踟蹰。\n细看名字苍崖畔，点检而今半在无。",
        "dynasty": "宋",
        "collection_info": null
    },
    {
        "title": "雪",
        "author": "洪刍",
        "content": "越犬旧闻冬吠雪，闽天今见雪中梅。\n朔风扫荡宿霾尽，苦雾驱除霁色开。\n情共酒杯浑欲浅，心随炉炭欲成灰。\n我来正落黄茅后，茅未黄时傥得回。",
        "dynasty": "宋",
        "collection_info": null
    },
    {
        "title": "何君挽词",
        "author": "洪刍",
        "content": "万里空悲赤壁秋，九原遽有白杨愁。\n凤毛并作人间瑞，玉润俱从地下游。\n已跃龙津随化剑，难凭夜壑觅藏舟。\n遥知会葬车千两，苦雨萧萧迸泪流。",
        "dynasty": "宋",
        "collection_info": null
    },
    {
        "title": "宴城上亭呈阅道",
        "author": "洪刍",
        "content": "山围水遶思悠哉，蹔向登临胜处来。\n密坐已霑神女雨，归轩更借阿香雷。\n笙歌入耳眉还舞，乡县牵情首重回。\n敏捷随时岂无兴，君贤扬子我惭枚。",
        "dynasty": "宋",
        "collection_info": null
    },
    {
        "title": "晚宴南禅寺呈使君迭前韵",
        "author": "洪刍",
        "content": "隔年蹔到鶑将老，此日重陪燕始来。\n云傍熊轩飞好雨，山移鼍鼓作轻雷。\n踏青女伴春衫湿，浮白宾筵舞袖回。\n可是玄晖方在郡，尊前能赋愧邹枚。",
        "dynasty": "宋",
        "collection_info": null
    },
    {
        "title": "七夕前二夕同二僧追凉寺门",
        "author": "洪刍",
        "content": "高楼杰阁对岧峣，滴露流萤夜寂寥。\n剥啄叩门知有兴，从容拂榻慰无聊。\n殿藏北斗惟看柄，松碍南山不见椒。\n乘月傥能同步履，杖藜逐我莫辞遥。",
        "dynasty": "宋",
        "collection_info": null
    },
    {
        "title": "同师川商老追凉徐贤亭",
        "author": "洪刍",
        "content": "抖擞三年异域尘，还将衰鬓照湖沦。\n田田乱叶如迎客，泼泼跳鱼似畏人。\n机事已忘来白鸟，雄风蹔起在青苹。\n九原埋玉虽千载，追想高怀迹未陈。",
        "dynasty": "宋",
        "collection_info": null
    },
    {
        "title": "送师川还龙舒",
        "author": "洪刍",
        "content": "灊岳西山各滞留，江头相遇话神州。\n送君归去还为客，破涕成欢转復愁。\n明日东湖人已散，朝云南浦水空流。\n郎官好在能乘兴，准拟归骢踏素秋。",
        "dynasty": "宋",
        "collection_info": null
    },
    {
        "title": "送李仲特",
        "author": "洪刍",
        "content": "宾客愿见韩荆州，部曲犹思郭细侯。\n可是孔鸾垂塌翼，行看骐骥踏长楸。\n谢公已蜡登山屐，范蠡难维泛海舟。\n当復睽离还惜别，山中犹得从公游。",
        "dynasty": "宋",
        "collection_info": null
    },
    {
        "title": "冬日游宣岩",
        "author": "洪刍",
        "content": "杀鸡为黍见交情，步屦扶藜向此行。\n剖竹取泉来滴沥，疏岩剔薮到峥嵘。\n一纶涵碧磻溪钓，千穗垂黄谷口耕。\n白水青山应笑我，抗尘走俗媿平生。",
        "dynasty": "宋",
        "collection_info": null
    },
    {
        "title": "次友游宣岩韵",
        "author": "洪刍",
        "content": "攀跻来借一枝筇，幽讨深行极半峰。\n路侧似逢居士屩，岁寒空老大夫松。\n林间突兀森蹲虎，门外坡陀偃卧龙。\n引水作帘真酷似，涓涓初不异秋冬。",
        "dynasty": "宋",
        "collection_info": null
    },
    {
        "title": "谢杨崇送酒并口味",
        "author": "洪刍",
        "content": "剥啄扣门惊昼梦，径知酒客寄新诗。\n官醅浓泼鸭头绿，雕俎香蒸牛尾狸。\n黄雀披绵为谁好，青州从事与君期。\n真成烂醉颓然卧，兔走乌飞了不知。",
        "dynasty": "宋",
        "collection_info": null
    },
    {
        "title": "再用前韵答李商老",
        "author": "洪刍",
        "content": "江南暮春鶑乱飞，平章风物忆丘迟。\n苍苔寂历荒三径，绿树扶疏又一时。\n汉阴丈人少机事，草堂先生能寄诗。\n交亲咫尺不相见，汗漫九垓那可期。",
        "dynasty": "宋",
        "collection_info": null
    },
    {
        "title": "新楼",
        "author": "洪刍",
        "content": "闻说新楼冠旧名，国人纵观一城倾。\n层甍迥出晴空外，美景还将乐事并。\n潭底鱼龙惊倒影，梁间燕雀贺前楹。\n他年秋夜堪乘兴，小坐匡床待月生。",
        "dynasty": "宋",
        "collection_info": null
    },
    {
        "title": "次元礼题余诗卷后韵",
        "author": "洪刍",
        "content": "异域三秋百感生，愁肠一日九回萦。\n每听足音聊粲笑，蹔教觅句解忧酲。\n从来鲁卫如兄弟，颇觉何刘谩舅甥。\n胜处欣然真得计，文穷诗瘦祇空名。",
        "dynasty": "宋",
        "collection_info": null
    },
    {
        "title": "次韵徐师川喜余来还之作",
        "author": "洪刍",
        "content": "谪去蹔经牛斗分，归来重赋豫章行。\n鸰原悽断手足戚，陇水悲伤甥舅情。\n半世问津今老大，一丘散髮得生平。\n长卿句法锋难犯，隠若蒙公万里城。",
        "dynasty": "宋",
        "collection_info": null
    },
    {
        "title": "次曾元礼韵",
        "author": "洪刍",
        "content": "卧龙山下阿兰若，漠漠烟城楚水西。\n肯共扶筇同散步，来寻负郭慰卑栖。\n曲肱睡稳门常掩，促膝谈深日已低。\n他日相过如卜昼，南窗就我共羹藜。",
        "dynasty": "宋",
        "collection_info": null
    },
    {
        "title": "席上次张法曹韵",
        "author": "洪刍",
        "content": "山城臈月盛江梅，底用花奴羯鼓催。\n密炬暗随残漏尽，冰肌巧斗一枝开。\n已闻珠贯停檀板，未许葱根近玉杯。\n多谢主人能卜昼，幽花未落更重来。",
        "dynasty": "宋",
        "collection_info": null
    },
    {
        "title": "寄杨崇索酒",
        "author": "洪刍",
        "content": "重九遥思杨执戟，菊花满地漫龙沙。\n欲作山中醉千日，不送蒲州酒一车。\n秋至苦吟如促织，书成满纸似昏鸦。\n蜀江傥有南来鲤，莫寄卢仝七椀茶。",
        "dynasty": "宋",
        "collection_info": null
    },
    {
        "title": "宿翠岩寺呈马彦若徐师川",
        "author": "洪刍",
        "content": "不到翠岩如许久，朅来聊復破春愁。\n已闻高士徐孺子，更约平生马少游。\n梦裏钟声惊客枕，静中玉子落纹楸。\n非关风雨留连我，要作山间十日留。",
        "dynasty": "宋",
        "collection_info": null
    },
    {
        "title": "万松亭用苏黄旧韵",
        "author": "洪刍",
        "content": "夹道苍官似异时，峨峨冠剑想秦仪。\n云垂车盖寻前路，风作涛声入旧枝。\n故作虬龙惊俗眼，不妨霜雪弄妍姿。\n难追急景辽天鹤，无復当年校尉诗。",
        "dynasty": "宋",
        "collection_info": null
    },
    {
        "title": "闻东湖上荷花盛开畏触热未得往",
        "author": "洪刍",
        "content": "五贤祠下古城隅，一昔来游俨画图。\n传道荷花映荷叶，只今东湖连北湖。\n想见波间浮属玉，谁撑艇子入菰蒲。\n欲将鼻观偷香去，火伞炎官不贷吾。",
        "dynasty": "宋",
        "collection_info": null
    },
    {
        "title": "示子",
        "author": "洪刍",
        "content": "太学何蕃久不归，十年甘旨误庭闱。\n休辞客路三千远，须念人生七十稀。\n腰下虽无苏子印，箧中幸有老莱衣。\n归期定约春前后，免使高堂赋式微。",
        "dynasty": "宋",
        "collection_info": null
    },
    {
        "title": "还张阅道文编",
        "author": "洪刍",
        "content": "只今天下张公子，邂逅论文得琢磨。\n顾我笔端无绮丽，爱君胸次粲星罗。\n嗫嚅元白何劳压，卓荦曹刘不啻过。\n鱼目碔砆空自愧，敢将光价敌隋和。",
        "dynasty": "宋",
        "collection_info": null
    },
    {
        "title": "题云居寺诗",
        "author": "洪刍",
        "content": "双涧远输功德水，四山深閟法王家。\n曲肱聊寄吉祥卧，缓带来尝安乐茶。\n亦有同行木上座，初无引路鹿衔花。\n孤峰顶上却归去，回首冥冥云雾遮。",
        "dynasty": "宋",
        "collection_info": null
    },
    {
        "title": "寄赠王允叹",
        "author": "洪刍",
        "content": "楚俗禨祥古所尤，迎神箫鼓沸香湫。\n真成娶妇谀河伯，亦有韩生笑沐猴。\n毁校可无东里子，斩巫谁是左黄州。\n讵知恤纬非嫠事，白屋何妨肉食谋。",
        "dynasty": "宋",
        "collection_info": null
    },
    {
        "title": "潘子真用悭字韵劝香城人葺陈陶书堂因和之  其一",
        "author": "洪刍",
        "content": "一宿层城饭香积，六年清镜改朱颜。\n陈陶仙去书堂坏，罗幙尘生春昼闲。\n每向山头望城裏，直疑天上非人间。\n可能分我寻常地，抹月批风想不悭。",
        "dynasty": "宋",
        "collection_info": null
    },
    {
        "title": "潘子真用悭字韵劝香城人葺陈陶书堂因和之  其二",
        "author": "洪刍",
        "content": "泠泠野水翛翛寺，矗矗高峰迭迭峦。\n闲伴禽鱼宜石友，静闻山水奏清弹。\n难招灵观追陈迹，好在汤休接古欢。\n开士未应文士后，病夫端欲避三端。",
        "dynasty": "宋",
        "collection_info": null
    },
    {
        "title": "呈潘延之丈",
        "author": "洪刍",
        "content": "黑头异日挂冠归，亲植杉松见百围。\n闲过一生从古少，兼全五福似公稀。\n手抄万卷笔犹健，身倚孤筇行若飞。\n寄语轻鸥莫惊顾，南州高士已忘机。",
        "dynasty": "宋",
        "collection_info": null
    },
    {
        "title": "呈彦章",
        "author": "洪刍",
        "content": "塞翁失马吾何有，濠上观鱼每自惭。\n探袖空漫祢衡刺，叩门径就阿戎谈。\n但思浊酒同元亮，底用清谈学仲堪。\n回首世间皆苦累，蚁封蜗角战方酣。",
        "dynasty": "宋",
        "collection_info": null
    },
    {
        "title": "次韵和南山即事呈使君",
        "author": "洪刍",
        "content": "鸟啼花落奈春何，谩道春光特地多。\n不见饧箫寒食后，暂陪觞咏惠风和。\n竹衫争醉丰年日，瓦鼓仍闻载路歌。\n五马来嘶莫愁雨，满堂冠弁共峨峨。",
        "dynasty": "宋",
        "collection_info": null
    },
    {
        "title": "再用前韵呈阅道",
        "author": "洪刍",
        "content": "抱关击柝何为哉，田园将芜归去来。\n雄辩接公如豁雾，清狂诮我作颠雷。\n朋欢已许胶投漆，光价无容赐望回。\n欲整羸师聊一战，知君岂復事邹枚。",
        "dynasty": "宋",
        "collection_info": null
    },
    {
        "title": "次韵和人咏双叶莲",
        "author": "洪刍",
        "content": "花尽红销子结房，并垂荷叶是何祥。\n风吹袅袅能浮盖，雨打田田更发香。\n荡桨可无双舴艋，照波不羡两鸳鸯。\n怪来下客诗涛涌，知有骚人为滥觞。",
        "dynasty": "宋",
        "collection_info": null
    },
    {
        "title": "饮汪彦章池阁见龙挂",
        "author": "洪刍",
        "content": "避暑追凉许近寻，君家池阁爽烦襟。\n密云不雨龙挂尾，落叶辞风蝉噪林。\n许远清湾浄如拭，没多红芰意能深。\n围棋争道未得去，遮莫城头西日沉。",
        "dynasty": "宋",
        "collection_info": null
    },
    {
        "title": "次韵阅道见贻",
        "author": "洪刍",
        "content": "地偏袖舞长沙窄，心远胸通梦泽宽。\n遽失比邻秋屋静，稍亲灯火夜窗寒。\n乘云妙在思黄鹤，写韵遥知有彩鸾。\n四海弟兄倾意气，鸿妻莱妇有余欢。",
        "dynasty": "宋",
        "collection_info": null
    },
    {
        "title": "赠张道圣",
        "author": "洪刍",
        "content": "曲江忠荩蔼前修，晚岁差池恨未休。\n鼻祖声名高岭海，耳孙诗礼尚风流。\n眼中韶石还家梦，客裏西山脱叶秋。\n示我开元余翰墨，怀贤抚事却成愁。",
        "dynasty": "宋",
        "collection_info": null
    },
    {
        "title": "同师川至李氏涵虚阁",
        "author": "洪刍",
        "content": "阑暑追凉得佳处，笋舆乘兴入蒿蓬。\n乍停西岭三秋雨，得借东湖一曲风。\n江上帆樯来雉堞，波间荷芰没鳬翁。\n后车孺子贤孙在，弔古徘徊返照红。",
        "dynasty": "宋",
        "collection_info": null
    },
    {
        "title": "人日",
        "author": "洪刍",
        "content": "偶逢人日强裁诗，身在异乡多所思。\n天气暖如寒食后，桃花酷似暮春时。\n溪毛入馔光浮筯，云子新炊滑溜匙。\n斗酒百钱能得醉，傥寻佳处一伸眉。",
        "dynasty": "宋",
        "collection_info": null
    },
    {
        "title": "悠然斋",
        "author": "洪刍",
        "content": "可到羲皇上，不离方丈间。\n初无盈把菊，尽日对南山。",
        "dynasty": "宋",
        "collection_info": null
    },
    {
        "title": "临川即事  其一",
        "author": "洪刍",
        "content": "岘台着色山水，南湖罨画池塘。\n欲买浮家泛宅，箇中端坐迷藏。",
        "dynasty": "宋",
        "collection_info": null
    },
    {
        "title": "临川即事  其二",
        "author": "洪刍",
        "content": "觅句翻经灵运，临池学书右军。\n谁知麻源三谷，顿有一双玉人。",
        "dynasty": "宋",
        "collection_info": null
    },
    {
        "title": "临川即事  其三",
        "author": "洪刍",
        "content": "庙有鲁公遗像，堂余玉茗高华。\n零落银鈎欲折，摩挲螭首兴嗟。",
        "dynasty": "宋",
        "collection_info": null
    },
    {
        "title": "次陈使君韵三首  其一",
        "author": "洪刍",
        "content": "酿雨浓云鬰不开，绛英素蘂半苍苔。\n不因皂盖班春去，谁唤青衫老吏来。",
        "dynasty": "宋",
        "collection_info": null
    },
    {
        "title": "次陈使君韵三首  其二",
        "author": "洪刍",
        "content": "循吏三年借寇君，宾筵春事一番新。\n中山自可销千日，河朔宁须泥十旬。",
        "dynasty": "宋",
        "collection_info": null
    },
    {
        "title": "次陈使君韵三首  其三",
        "author": "洪刍",
        "content": "暖日和风似酒醺，提壶鸟语苦淹人。\n传闻已有瓜时代，谁与东山管辖春。",
        "dynasty": "宋",
        "collection_info": null
    },
    {
        "title": "道中即事八首  其一",
        "author": "洪刍",
        "content": "五日尘沙十日泥，杜鹃苦劝不如归。\n蹔来还去云相似，我亦无心出岫飞。",
        "dynasty": "宋",
        "collection_info": null
    },
    {
        "title": "道中即事八首  其二",
        "author": "洪刍",
        "content": "十年不踏关山道，千里来寻长短亭。\n烟水照人头欲白，云峰见我眼犹青。",
        "dynasty": "宋",
        "collection_info": null
    },
    {
        "title": "道中即事八首  其三",
        "author": "洪刍",
        "content": "兜罗输柳几多绵，独茧抽丝扬远天。\n买断残春是榆荚，乱抛无数沈郎钱。",
        "dynasty": "宋",
        "collection_info": null
    },
    {
        "title": "道中即事八首  其四",
        "author": "洪刍",
        "content": "笋舆沙路夹衣轻，小雨斑斑落又晴。\n三月尽头穿岭去，万松阴裏踏莎行。",
        "dynasty": "宋",
        "collection_info": null
    },
    {
        "title": "道中即事八首  其五",
        "author": "洪刍",
        "content": "春风岭上春风颠，杜鹃花下啼杜鹃。\n花开花落春事晚，归欤当及秋风前。",
        "dynasty": "宋",
        "collection_info": null
    },
    {
        "title": "道中即事八首  其六",
        "author": "洪刍",
        "content": "万里将雏西北飞，江淮倒景弄差池。\n云天空阔稻粱少，却羡鹪鹩巢一枝。",
        "dynasty": "宋",
        "collection_info": null
    },
    {
        "title": "道中即事八首  其七",
        "author": "洪刍",
        "content": "穿云高入双峰寺，投壁难追四祖禅。\n香积喜逢蒲塞馔，拂床聊寄吉祥眠。",
        "dynasty": "宋",
        "collection_info": null
    },
    {
        "title": "道中即事八首  其八",
        "author": "洪刍",
        "content": "三月东风池上头，鱼龙漫没戏仙舟。\n我来税驾亦未晚，后乘傥追公子游。",
        "dynasty": "宋",
        "collection_info": null
    },
    {
        "title": "偶成",
        "author": "洪刍",
        "content": "翻经灵运推不去，爱酒渊明挽不来。\n无復种莲人作社，空余写影佛成台。",
        "dynasty": "宋",
        "collection_info": null
    },
    {
        "title": "戏酒官",
        "author": "洪刍",
        "content": "吏部瓮间应烂醉，渊明篱下祗空杯。\n径须道士常持满，拉取青州从事来。",
        "dynasty": "宋",
        "collection_info": null
    },
    {
        "title": "次韵和张掾新泉三绝句  其一",
        "author": "洪刍",
        "content": "北山石窦冽寒泉，森木清阴拱外堧。\n试酌祇园八功德，醍醐灌顶想欣然。",
        "dynasty": "宋",
        "collection_info": null
    },
    {
        "title": "次韵和张掾新泉三绝句  其二",
        "author": "洪刍",
        "content": "水之美者三危露，邂逅清甘一勺同。\n两客携茶煮汤鼎，归来应御玉川风。",
        "dynasty": "宋",
        "collection_info": null
    },
    {
        "title": "次韵和张掾新泉三绝句  其三",
        "author": "洪刍",
        "content": "山色何如水色幽，棋声不乱叶声愁。\n斧柯未烂君归去，白日桑榆不我谋。",
        "dynasty": "宋",
        "collection_info": null
    },
    {
        "title": "从琏长老借书",
        "author": "洪刍",
        "content": "折轴南来书五车，韦编贝叶映窗纱。\n老禅不用钻故纸，借与书生遮眼花。",
        "dynasty": "宋",
        "collection_info": null
    },
    {
        "title": "跋橘帖二首  其一",
        "author": "洪刍",
        "content": "苏州句法追彭泽，九日题诗兴有余。\n可是门生藏橘帖，不劳博物见新书。",
        "dynasty": "宋",
        "collection_info": null
    },
    {
        "title": "跋橘帖二首  其二",
        "author": "洪刍",
        "content": "右军一字价连城，断简残章尚典型。\n坐获骊珠三十九，绝胜辛苦赚兰亭。",
        "dynasty": "宋",
        "collection_info": null
    },
    {
        "title": "戏余天申  其一",
        "author": "洪刍",
        "content": "十年不见君如许，一日相逢我便倾。\n结绶合为金马客，裁诗已至玉溪生。",
        "dynasty": "宋",
        "collection_info": null
    },
    {
        "title": "戏余天申  其二",
        "author": "洪刍",
        "content": "贾谊洛阳推最少，相如蜀郡更多才。\n异书且觅金楼子，俊采空归玉镜台。",
        "dynasty": "宋",
        "collection_info": null
    },
    {
        "title": "席上口占和使君韵二首  其一",
        "author": "洪刍",
        "content": "皂盖朱轓驻水滨，芳菲虽晚景犹新。\n何妨绮席三千履，不负阳春十二旬。",
        "dynasty": "宋",
        "collection_info": null
    },
    {
        "title": "席上口占和使君韵二首  其二",
        "author": "洪刍",
        "content": "鶑歌蝶舞更红裙，端与东山作主人。\n竹马儿童扶杖老，争随千骑去行春。",
        "dynasty": "宋",
        "collection_info": null
    },
    {
        "title": "松棚",
        "author": "洪刍",
        "content": "先人手种一川松，为栋为梁似未中。\n只合茅斋听驱使，为公六月唤清风。",
        "dynasty": "宋",
        "collection_info": null
    },
    {
        "title": "或遗扬州芍药者用元韵二首  其一",
        "author": "洪刍",
        "content": "似与风光殿后尘，亭亭红艷远看人。\n既能障下嫣然笑，移取雷塘十里春。",
        "dynasty": "宋",
        "collection_info": null
    },
    {
        "title": "或遗扬州芍药者用元韵二首  其二",
        "author": "洪刍",
        "content": "可堪春恨似悲秋，把酒驱愁转益愁。\n飞尽柳花怜逐客，始知春色到汀洲。",
        "dynasty": "宋",
        "collection_info": null
    },
    {
        "title": "次韵绝句",
        "author": "洪刍",
        "content": "子猷爱竹真成癖，爱菊渊明懒是真。\n篱下想通三径入，林间谁许七贤亲。",
        "dynasty": "宋",
        "collection_info": null
    },
    {
        "title": "戏答王雍",
        "author": "洪刍",
        "content": "临池端欲写黄庭，笼赠鹅羣重有情。\n我亦年来无復杀，不应怪我太憎生。",
        "dynasty": "宋",
        "collection_info": null
    },
    {
        "title": "中秋戏赵公子",
        "author": "洪刍",
        "content": "南国佳人翠自颦，西山爽气我相亲。\n只应此夜团团月，偏照寒窗独宿人。",
        "dynasty": "宋",
        "collection_info": null
    },
    {
        "title": "茶花",
        "author": "洪刍",
        "content": "万卉千葩画不如，芬芳合比白云腴。\n应凭巧绝传神笔，幻出江南没骨图。",
        "dynasty": "宋",
        "collection_info": null
    },
    {
        "title": "局中即事用壁间韵  其一",
        "author": "洪刍",
        "content": "老屋疏窗窈窕深，铺松缚竹作清阴。\n数竿风篠天然笑，惟有此君知我心。",
        "dynasty": "宋",
        "collection_info": null
    },
    {
        "title": "局中即事用壁间韵  其二",
        "author": "洪刍",
        "content": "无人尽日鸟关关，只许清风伴我闲。\n纵復思归归未得，婆娑诗酒破愁颜。",
        "dynasty": "宋",
        "collection_info": null
    },
    {
        "title": "始年四十二首  其一",
        "author": "洪刍",
        "content": "门换桃符官落拓，酒传婪尾岁侵寻。\n朱颜已逐年华改，祇有胸中不动心。",
        "dynasty": "宋",
        "collection_info": null
    },
    {
        "title": "始年四十二首  其二",
        "author": "洪刍",
        "content": "学诗未后高常侍，献赋犹先杜拾遗。\n摘句搜章终底用，求田问舍悔全迟。",
        "dynasty": "宋",
        "collection_info": null
    },
    {
        "title": "曾内相以绝句诗还予诗卷和其韵五首  其一",
        "author": "洪刍",
        "content": "梅生养性来关市，贾傅隳官弔汨罗。\n敢过雷门夸布鼓，辄将鱼目换隋和。",
        "dynasty": "宋",
        "collection_info": null
    },
    {
        "title": "曾内相以绝句诗还予诗卷和其韵五首  其二",
        "author": "洪刍",
        "content": "月旦平生精藻鑑，短章七字粲星罗。\n银鈎虿尾争辉媚，岂减兰亭叙永和。",
        "dynasty": "宋",
        "collection_info": null
    },
    {
        "title": "曾内相以绝句诗还予诗卷和其韵五首  其三",
        "author": "洪刍",
        "content": "紫微光燄垂星斗，内相词华丽蜀罗。\n愿乞金丹换凡骨，坐令文物压元和。",
        "dynasty": "宋",
        "collection_info": null
    },
    {
        "title": "曾内相以绝句诗还予诗卷和其韵五首  其四",
        "author": "洪刍",
        "content": "李膺此世龙门坂，得士初非一目罗。\n牛铎黄钟或同调，岂无宫征配鸾和。",
        "dynasty": "宋",
        "collection_info": null
    },
    {
        "title": "曾内相以绝句诗还予诗卷和其韵五首  其五",
        "author": "洪刍",
        "content": "世味着人浓似酒，交情向我薄于罗。\n古今混混东流水，听取踏歌蓝采和。",
        "dynasty": "宋",
        "collection_info": null
    },
    {
        "title": "小桃晚发  其一",
        "author": "洪刍",
        "content": "深深浅浅小桃枝，苦被蛮风瘴雨欺。\n莫恨春工开最晚，却应孤艷落还迟。",
        "dynasty": "宋",
        "collection_info": null
    },
    {
        "title": "小桃晚发  其二",
        "author": "洪刍",
        "content": "东风不识桃花面，惆怅多愁足病身。\n青帝也应怜逐客，小窗故剩一枝春。",
        "dynasty": "宋",
        "collection_info": null
    },
    {
        "title": "戏赠僧庵二首  其一",
        "author": "洪刍",
        "content": "海棠红映梨花白，拄杖芒鞋遶屋檐。\n深树提壶空好语，无人沽酒送陶潜。",
        "dynasty": "宋",
        "collection_info": null
    },
    {
        "title": "戏赠僧庵二首  其二",
        "author": "洪刍",
        "content": "风枝雨叶春无頼，石径芳茨昼不开。\n绿竹笋高人未觉，紫荆花谢我重来。",
        "dynasty": "宋",
        "collection_info": null
    },
    {
        "title": "拟岘台",
        "author": "洪刍",
        "content": "崇台面空阔，远眺真高明。\n一水来朝宗，湾环抱荒城。\n连山颇偃蹇，却略倚翠屏。\n缅怀青溪上，兴与岘山併。\n客从豫章来，及此春服成。\n公子有好怀，良人及兹登。\n初筵挹溪光，中觞闻雨声。\n翠幄列茂树，金沙涨回汀。\n鸥鸟舞不下，渔舟纵復横。\n尚恨夜气敛，不见白月生。\n信美非吾土，少留空復情。",
        "dynasty": "宋",
        "collection_info": null
    },
    {
        "title": "石耳峰",
        "author": "洪刍",
        "content": "朝踏红尘暮宿云，往来车马漫纷纷。\n猴溪桥下潺湲水，惟有峰头石耳闻。",
        "dynasty": "宋",
        "collection_info": null
    },
    {
        "title": "芍药",
        "author": "洪刍",
        "content": "蚕老桑柔戴胜鸣，翻阶芍药占春荣。\n牵风孙寿愁眉破，带雨骊姬泪眼横。",
        "dynasty": "宋",
        "collection_info": null
    },
    {
        "title": "荔枝",
        "author": "洪刍",
        "content": "仙果移从海上山，露华供夜鹤分丹。\n光射腰金陵宝印，影回殿砌拂猗兰。\n朱砂芒刺羞红颗，龙目团圆避赤丸。",
        "dynasty": "宋",
        "collection_info": null
    },
    {
        "title": "异蚕吐丝成段",
        "author": "洪刍",
        "content": "公子青衫得意朝，闺门异事喜成谣。\n星河牛女支机石，泉室鲛人暗织绡。\n园客凭虚夸独茧，冰蚕志怪岂同条。\n细看霞绮惊羣眼，讵减云裳下九霄。",
        "dynasty": "宋",
        "collection_info": null
    },
    {
        "title": "虾蟆",
        "author": "洪刍",
        "content": "动物类含血，虾蟆独无之。\n双目但瞠也，一腹亦皤其。\n龙变或托体，鱼腹睹幽姿。\n罕见三足蟾，讵减六眸龟。\n向来奏贋瑞，背负轮囷芝。\n坐谩皆下吏，胶车等儿嬉。\n虽蒙黄金掷，荆卿空尔为。\n或以白玉琢，形模妙工倕。\n咄尔百丑质，讵辱五鼎脂。\n浪号土底牺，雄夸水中鸡。\n何足污帝箸，但可充蛇饥。\n作意一池鸣，和我五字诗。",
        "dynasty": "宋",
        "collection_info": null
    },
    {
        "title": "上墨工",
        "author": "洪刍",
        "content": "子墨客卿妙一世，怀玉山中五大夫。\n峨眉老仙与推毂，谷量牛马斗量珠。",
        "dynasty": "宋",
        "collection_info": null
    },
    {
        "title": "田家谣",
        "author": "洪刍",
        "content": "鸠妇勃溪农荷锄，身披袯襫头茅蒲。\n雨不破块田坼图，稊稗青青佳谷枯。\n大妇碓舂头鬓疏，小妇拾穗行饷姑。\n四时作苦无袴襦，门前叫嗔官索租。",
        "dynasty": "宋",
        "collection_info": null
    },
    {
        "title": "阙题二首  其一",
        "author": "洪刍",
        "content": "槐下枣花纂纂，麦秋葚子离离。\n不沽十千美酒，难消三百枯棋。",
        "dynasty": "宋",
        "collection_info": null
    },
    {
        "title": "阙题二首  其二",
        "author": "洪刍",
        "content": "两部池蛙当妓，千山飞鸟催沽。\n引睡直须黄妳，曲肱正要青奴。",
        "dynasty": "宋",
        "collection_info": null
    },
    {
        "title": "金陵作",
        "author": "洪刍",
        "content": "沙觜弯环转柁牙，一衣带水遶城斜。\n飞廉解使冯夷怒，渡口风吹荞麦花。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "洪刍",
        "content": "宝历中兴业，于今六十年。\n洗光旸谷日，炼补女娲天。\n大业超东汉，皇恩畅北燕。\n圣谟谁可颂，会有笔如椽。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "洪刍",
        "content": "往在艰难际，干坤震扰中。\n京华原有主，赵魏翦为戎。\n整顿须神武，扶持立隽功。\n配天还祀夏，真与少康同。",
        "dynasty": "宋",
        "collection_info": null
    },
    {
        "title": "高宗皇帝挽词  其三",
        "author": "洪刍",
        "content": "紫塞连沙漠，天亲堕杳冥。\n竟能襄水祏，復见养慈宁。\n孝道光千古，精神格上灵。\n典谟垂不尽，赫赫照丹青。",
        "dynasty": "宋",
        "collection_info": null
    },
    {
        "title": "高宗皇帝挽词  其四",
        "author": "洪刍",
        "content": "盛德如何说，由来只是仁。\n推心无尔界，摩手为吾民。\n广大天同道，高明圣与邻。\n欲知恩普处，海岳但微尘。",
        "dynasty": "宋",
        "collection_info": null
    },
    {
        "title": "高宗皇帝挽词  其五",
        "author": "洪刍",
        "content": "祸转妖氛灭，天催五鼎烹。\n只知江饮马，岂料观封鲸。\n士感亲征诏，神扶义战兵。\n干戈俄载戢，遗恨不收京。",
        "dynasty": "宋",
        "collection_info": null
    },
    {
        "title": "高宗皇帝挽词  其六",
        "author": "洪刍",
        "content": "翼善能传圣，巍巍又见尧。\n纔逾知命岁，已禅拱辰朝。\n玉册三加峻，琼宫十闰超。\n大章传懿铄，稽古耀宗祧。",
        "dynasty": "宋",
        "collection_info": null
    },
    {
        "title": "高宗皇帝挽词  其七",
        "author": "洪刍",
        "content": "圣学由天纵，煌煌翰墨场。\n臣中羞瓘靖，户外立钟王。\n飞动鸾窥藻，昭回斗避芒。\n焕文瞻仰处，杰阁在西厢。",
        "dynasty": "宋",
        "collection_info": null
    },
    {
        "title": "高宗皇帝挽词  其八",
        "author": "洪刍",
        "content": "北内神灵地，期期亿万年。\n岩廊明圣日，宇宙戴尧天。\n乐事湖山在，英徽雅颂传。\n那知开玉锁，不恋地行仙。",
        "dynasty": "宋",
        "collection_info": null
    },
    {
        "title": "高宗皇帝挽词  其九",
        "author": "洪刍",
        "content": "鹤驭临丹极，龙髯堕玉宸。\n炉烟犹泛夜，宫蕊已迷春。\n梦断无寻处，神游不见人。\n伤心天壤内，血泪染车尘。",
        "dynasty": "宋",
        "collection_info": null
    },
    {
        "title": "高宗皇帝挽词  其一○",
        "author": "洪刍",
        "content": "仙仗葳蕤去，行行浙水东。\n稽山元禹穴，吴岫见尧宫。\n帐殿凄寒露，笳城起暝风。\n霓旌不可望，应在彩毫中。",
        "dynasty": "宋",
        "collection_info": null
    },
    {
        "title": "庐山紫霄峰有禹刻石室",
        "author": "洪刍",
        "content": "块视落星石，杯观彭蠡湖。\n荒哉秦汉君，抗旌上崎岖。\n永怀太史公，九江观禹摹。",
        "dynasty": "宋",
        "collection_info": null
    },
    {
        "title": "学韩退之体赋虾蟆一篇",
        "author": "洪刍",
        "content": "吾庐逼沮洳，蛙蛤宗生之。\n委委见蝌蚪，阁阁已在兹。\n夜声一何喧，达旦乃寖微。\n月令纪蝼蝈，语默亦有时。\n岂伊不平鸣，沓沓竟何为。\n那復当鼓吹，安能问官私。\n吾闻昆崙下，厥大数十围。\n蟾蜍窟望舒，色胜金褭蹄。\n痴騃反食月，吞吐谁能知。\n坎井我自足，跳梁而持颐。\n鼈笑色无愠，鹑化理莫推。\n疥体不自惜，或以调盐酰。\n柳州味南烹，下筯甘若饴。\n在昔荐宗庙，乃与羔兔齐。\n擅减几被坐，巨细不可遗。\n莫以腥臊弃，终将瑚琏期。",
        "dynasty": "宋",
        "collection_info": null
    },
    {
        "title": "藏之和予虾蟆短调再作之因以策事",
        "author": "洪刍",
        "content": "虾蟆何为者，痱磊盎于背。\n人言怀土虫，弃去俄復在。\n昔有系青缯，酉阳志其怪。\n尝观三物图，副以蝍蛆带。\n相持莫先动，含毒相屠脍。\n端欲兄龟龙，未肯弟孔翠。\n俳语解人颐，子阳妄尊大。\n慎勿离窟穴，旁午元五辈。\n东行犯日忌，束缚非其罪。\n倘有切玉刀，甘心脂鼎鼐。\n平生不下筯，实惮背脊疥。\n何必食马肝，前修有明戒。\n愿君勿嘲诮，微命其可贷。",
        "dynasty": "宋",
        "collection_info": null
    },
    {
        "title": "雪",
        "author": "洪刍",
        "content": "撩人縢六索题诗，頼有支郎为解围。\n永夜祇宜燋兔好，彤云不见织乌飞。\n少林未许齐腰立，青女无端接手归。\n想得庐山幽绝处，洒林压竹更增辉。",
        "dynasty": "宋",
        "collection_info": null
    },
    {
        "title": "田家谣",
        "author": "洪刍",
        "content": "父耕原上田，子斸山下荒。\n六月一禾生，官家一开仓。",
        "dynasty": "宋",
        "collection_info": null
    },
    {
        "title": "登文殊台",
        "author": "洪刍",
        "content": "壮哉文殊台，俯瞰落星湾。\n双剑倚天外，一柱切云端。\n未穷黄石岩，但逢赤眼禅。",
        "dynasty": "宋",
        "collection_info": null
    },
    {
        "title": "泊女儿浦",
        "author": "洪刍",
        "content": "大孤山下两牛鸣，女儿浦口一苇横。\n已隔云烟五老面，犹梦雷霆三峡声。",
        "dynasty": "宋",
        "collection_info": null
    },
    {
        "title": "青原台",
        "author": "洪刍",
        "content": "高台梯空上云烟，宴坐城郭窥山川。\n鳬汀鹤渚江在前，青原入望山苍然，蓦波轻泛一叶船。",
        "dynasty": "宋",
        "collection_info": null
    },
    {
        "title": "咏河豚西施乳",
        "author": "洪刍",
        "content": "蒌蒿短短狄芽肥，正是河豚欲上时。\n甘美远胜西子乳，吴王当日未曾知。",
        "dynasty": "宋",
        "collection_info": null
    },
    {
        "title": "句  其一",
        "author": "洪刍",
        "content": "眼中人物东西尽，肺病京华故倦游。",
        "dynasty": "宋",
        "collection_info": null
    },
    {
        "title": "句  其二",
        "author": "洪刍",
        "content": "鹿场兔径白昼静，稻垄松竹青嶂深。",
        "dynasty": "宋",
        "collection_info": null
    },
    {
        "title": "句  其三",
        "author": "洪刍",
        "content": "关山不隔还乡梦，风月犹随过海身。",
        "dynasty": "宋",
        "collection_info": null
    },
    {
        "title": "句  其四",
        "author": "洪刍",
        "content": "何如唤取陆鸿渐，石鼎风炉来试茶。",
        "dynasty": "宋",
        "collection_info": null
    },
    {
        "title": "句  其五",
        "author": "洪刍",
        "content": "谁折可怜花，置我经行处。",
        "dynasty": "宋",
        "collection_info": null
    },
    {
        "title": "句  其六",
        "author": "洪刍",
        "content": "但使添丁长，终兴谢客家。",
        "dynasty": "宋",
        "collection_info": null
    },
    {
        "title": "句  其七",
        "author": "洪刍",
        "content": "爰有福地直斗牛，厥名閤皁形色收。",
        "dynasty": "宋",
        "collection_info": null
    },
    {
        "title": "句  其八",
        "author": "洪刍",
        "content": "清都琼叶霏霏下，凈界空花种种开。",
        "dynasty": "宋",
        "collection_info": null
    },
    {
        "title": "句  其九",
        "author": "洪刍",
        "content": "偏随江月横陈夜，未放官梅独自春。",
        "dynasty": "宋",
        "collection_info": null
    },
    {
        "title": "句  其一○",
        "author": "洪刍",
        "content": "霜后木奴香噀手，秋来云子滑流匙。",
        "dynasty": "宋",
        "collection_info": null
    },
    {
        "title": "句  其一一",
        "author": "洪刍",
        "content": "题诗未有随州句，敢唤阮郎为老兵。",
        "dynasty": "宋",
        "collection_info": null
    },
    {
        "title": "句  其一二",
        "author": "洪刍",
        "content": "龙沙依旧抱城流。",
        "dynasty": "宋",
        "collection_info": null
    },
    {
        "title": "句  其一三",
        "author": "洪刍",
        "content": "庐山排闼参差见，湓水萦城屈曲来。",
        "dynasty": "宋",
        "collection_info": null
    },
    {
        "title": "句  其一四",
        "author": "洪刍",
        "content": "晋代衣冠復谁在，虎溪长有白莲风。",
        "dynasty": "宋",
        "collection_info": null
    },
    {
        "title": "句  其一五",
        "author": "洪刍",
        "content": "摩挲道傍醉石，定是天边酒星。",
        "dynasty": "宋",
        "collection_info": null
    },
    {
        "title": "句  其一六",
        "author": "洪刍",
        "content": "秀水一篙通。",
        "dynasty": "宋",
        "collection_info": null
    },
    {
        "title": "句  其一七",
        "author": "洪刍",
        "content": "花辞好树犹啼雨，竹喜嘉宾亦嘆风。",
        "dynasty": "宋",
        "collection_info": null
    },
    {
        "title": "句  其一八",
        "author": "洪刍",
        "content": "深秋转觉山形瘦，新雨能添水面肥。",
        "dynasty": "宋",
        "collection_info": null
    },
    {
        "title": "梧州",
        "author": "萧盘",
        "content": "吟拾江边金翠羽，醉骑海上玉麟腰。\n清谈试茗游冰井，至乐观鱼坐鑑桥。",
        "dynasty": "宋",
        "collection_info": null
    },
    {
        "title": "冰井",
        "author": "萧盘",
        "content": "冰井曷无水，为与火山对。\n真宰福梧人，命名适相配。\n炎炎火之性，所至能为害。\n冰焉压其气，转否还高泰。\n祥光每发时，州人同福赉。\n乃至井若冰，其义故有在。\n我来酌冰井，其美同沆瀣。\n初疑蓬岛脉，又雅林泉派。\n井窦倘依然，古基尽亡昧。\n半为土烟没，半为石缺坏。\n于时初下车，未暇整颓溃。\n州城百舍敝，缔创岂容怠。\n旧者为之新，露者为之盖。\n卑污易以高，狭小易以大。\n于公无所侵，于私无所贷。\n一诚与规画，黾勉及三载。\n始来想井基，指示经数辈。\n引绳取其直，立标正其界。\n开凿三尺余，适与古基会。\n西偏甃坚完，界不差井怪。\n三隅彷佛见，砖师且徐缀。\n此井信有神，州人亦嗟怪。\n井前为开池，引水成沟浍。\n所防三伏天，饮者成羣队。\n井名未磨灭，自我发沉晦。\n□□□□□，所虑规模隘。\n堑崖基坎穴，伐木除荒秽。\n装点自天成，可为州胜概。\n碧塘寺之腹，青山寺之背。\n环翠既控引，泉水亦襟带。\n三宝杂装严，七宝旧豪迈。\n对面瞻神霄，出门远阛阓。\n登临益增价，顾盼无凡态。\n往往市人来，如在琼壶内。\n往往士人来，如出尘笼外。\n我常引客至，五马随双旆。\n暂脱簿领巾，忽然无障碍。\n怡神八极远，濯体清风快。\n临池似山涧，酩酊常所戒。\n屡作谢公游，敢望苍生待。\n虽无异政绩，薄有循良最。\n寄语此冰泉，为我留遗爱。",
        "dynasty": "宋",
        "collection_info": null
    },
    {
        "title": "黄华姑岩",
        "author": "黄符",
        "content": "铁色阴崖积石屯，玉颜窈窕镇昆崙。\n上池降液行灵响，左角承云出晓暾。\n手抉风雷穿月窟，坐当星斗直天门。\n昔人政有怀仙地，为挹清泉注一尊。",
        "dynasty": "宋",
        "collection_info": null
    },
    {
        "title": "句",
        "author": "蔡居厚",
        "content": "先生万古有何用，博士三年冗不治。",
        "dynasty": "宋",
        "collection_info": null
    },
    {
        "title": "闻伯育承事结綵舟作乐游东湖戏寄四韵",
        "author": "林迪",
        "content": "湖波测测浸残春，东郭开筵迥不群。\n闻结綵舟撑碧落，更携箫鼓度青云。\n自怜玉海终无敌，却忆琼浆意未分。\n珠履难陪空怅望，且凭诗句张吾军。",
        "dynasty": "宋",
        "collection_info": null
    },
    {
        "title": "次前韵",
        "author": "林迪",
        "content": "东陈君义欲传闻，雕鹗鸾凰果逸群。\n青竹题诗才倚马，画船槌鼓气凌云。\n赏心自向明时得，乐事应容下客分。\n敌饮会须翻玉海，背河决胜看齐军。",
        "dynasty": "宋",
        "collection_info": null
    },
    {
        "title": "东湖  其一",
        "author": "林迪",
        "content": "门巷深深过客稀，杖藜闲坐钓鱼矶。\n醉来一枕华胥梦，肯校人间是与非。",
        "dynasty": "宋",
        "collection_info": null
    },
    {
        "title": "东湖  其二",
        "author": "林迪",
        "content": "崎岖世路苦风波，物外逍遥得趣多。\n门掩夕阳新睡觉，数声时度采菱歌。",
        "dynasty": "宋",
        "collection_info": null
    },
    {
        "title": "东湖  其三",
        "author": "林迪",
        "content": "林梢乍过黄梅雨，湖面闲来白昼风。\n六月游人不知暑，恍惊身在水晶宫。",
        "dynasty": "宋",
        "collection_info": null
    },
    {
        "title": "东湖  其四",
        "author": "林迪",
        "content": "一曲清歌酒一觞，幅巾林下兴何长。\n沙鸥似觉忘机久，时引新雏过短墙。",
        "dynasty": "宋",
        "collection_info": null
    },
    {
        "title": "东湖  其五",
        "author": "林迪",
        "content": "高下人家绕郡城，隔湖遥认笑谈声。\n黄庭阅罢无余事，却倚朱栏看月生。",
        "dynasty": "宋",
        "collection_info": null
    },
    {
        "title": "东湖  其六",
        "author": "林迪",
        "content": "采莲游女惬轻衣，争弄兰舟一叶飞。\n过尽绿荷人不见，夜深时带月明归。",
        "dynasty": "宋",
        "collection_info": null
    },
    {
        "title": "东湖  其七",
        "author": "林迪",
        "content": "诗坛棋战两无双，分得壶中日月长。\n只恐明时搜隠逸，不容高蹈老沧浪。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其一",
        "author": "林迪",
        "content": "群山高下浸湖溽，暝霭朝霞物物新。\n驿道更穿东北去，青铜影裏看行人。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其二",
        "author": "林迪",
        "content": "东湖水似鑑湖明，红白莲花自在生。\n祇有香风吹客坐，更无烦暑到檐楹。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其三",
        "author": "林迪",
        "content": "轩窗特地向湖开，要客登临共一杯。\n白鸟探鱼常不去，清风吹水等闲来。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其四",
        "author": "林迪",
        "content": "一轩正在碧湖傍，莲子枯时荇菜香。\n最爱夜深鸥鹭散，钓船明月似潇湘。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其五",
        "author": "林迪",
        "content": "门外青山几案横，卷帘幽坐少逢迎。\n一鈎香饵看鱼上，万顷金波待月生。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其六",
        "author": "林迪",
        "content": "一湖绿水当窗静，百里青山卷箔开。\n只恐夕阳催客去，不妨幽鸟趁人来。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其七",
        "author": "林迪",
        "content": "一炷沉烟一案书，怜君重葺紫云居。\n溪山朝暮能新美，世事尘缘併扫除。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其八",
        "author": "林迪",
        "content": "锄去蒿莱地势平，开轩潇洒瞰东城。\n湖山变尽朝昏景，只欠青猿一两声。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其九",
        "author": "林迪",
        "content": "谁知城郭有山林，选胜营居遣壮心。\n一片远烟添暮色，数声归鸟变春音。",
        "dynasty": "宋",
        "collection_info": null
    },
    {
        "title": "又题阮希圣东湖十绝  其一○",
        "author": "林迪",
        "content": "仙亭射的斗崔嵬，紫翠飘飘落酒杯。\n更待春阴须一往，要看雷雨过湖来。",
        "dynasty": "宋",
        "collection_info": null
    },
    {
        "title": "句  其一",
        "author": "林迪",
        "content": "为种不同攒核李，过墙便作小陈紫。",
        "dynasty": "宋",
        "collection_info": null
    },
    {
        "title": "句  其二",
        "author": "林迪",
        "content": "寂寂峰峦千古意，溶溶花木一家春。",
        "dynasty": "宋",
        "collection_info": null
    },
    {
        "title": "和（于巽）祗谒真祠诗",
        "author": "何贲",
        "content": "清晨雪霁出东城，躬款灵祠致克诚。\n百品果蔬供荐献，万人箫鼓贺昇平。\n晖晖晓日明台殿，猎猎霜风满旆旌。\n碧瓦修廊尽宏丽，亦从民欲落新成。",
        "dynasty": "宋",
        "collection_info": null
    },
    {
        "title": "题刘资仁韩干饮马图",
        "author": "赵旸",
        "content": "韩干所画天闲图，县官日给三品刍。\n不嘶不鸣肥如鳬，时时步作康庄衢。\n饮之曲江戏短芜，沙软风轻乐于于。\n岂知渥洼真龙驹，垂头戢耳困盐车。\n圉人太仆反歔歈，瘦骨硉矹甘为驽。\n不须骧首顾长途，局促骥足何时无。",
        "dynasty": "宋",
        "collection_info": null
    },
    {
        "title": "奉和姚仲美腊梅",
        "author": "赵旸",
        "content": "阳和都未见芳菲，初喜寒苞发故枝。\n绝色夐无朱粉态，真香宁许燕鶑知。\n凝愁金谷登楼日，敛黛温泉赐浴时。\n写作新声传玉笛，谁人持向月中吹。",
        "dynasty": "宋",
        "collection_info": null
    },
    {
        "title": "句",
        "author": "赵旸",
        "content": "至尊仄席思耆旧。",
        "dynasty": "宋",
        "collection_info": null
    },
    {
        "title": "芝山梅仙洞",
        "author": "刘绾",
        "content": "传闻梅子真，入山歌采芝。\n蝉蜕升紫雾，灵踪使人思。\n骖鸾不復返，蔓草空离披。\n高风自百世，非假神仙师。\n人生不朽业，大节在无亏。\n服食求冲举，虚无恐难期。",
        "dynasty": "宋",
        "collection_info": null
    },
    {
        "title": "寒食",
        "author": "陈元老",
        "content": "至后百五日，春光无火晨。\n金钿沽酒妾，罗袜弄毬人。\n鶑语如留意，花枝不卖贫。\n东园旧桃李，红白尽成尘。",
        "dynasty": "宋",
        "collection_info": null
    },
    {
        "title": "登科",
        "author": "陈元老",
        "content": "引领羣仙上紫微，云间相逐步相随。\n桃花直透三层浪，桂子高攀第一枝。\n阆苑更无前骤马，杏园都是后题诗。\n男儿显达当如此，满袖馨香天下知。",
        "dynasty": "宋",
        "collection_info": null
    },
    {
        "title": "道士",
        "author": "陈元老",
        "content": "头戴鹿胎皮，身披鹤氅衣。\n月寒丹井立，霜白醮坛归。",
        "dynasty": "宋",
        "collection_info": null
    },
    {
        "title": "徐真君祠堂东西二室次许将韵",
        "author": "陈旸",
        "content": "六题曾彻九重门，暂阻尧阶奏万言。\n今日又蒙师许我，汉廷当沛异常恩。",
        "dynasty": "宋",
        "collection_info": null
    },
    {
        "title": "赵真君岩",
        "author": "陈旸",
        "content": "岩顶风云常不散，洞门日日吐烟霞。\n济时偏解为霖雨，信是神仙第一家。",
        "dynasty": "宋",
        "collection_info": null
    },
    {
        "title": "南台沙合亭",
        "author": "陈旸",
        "content": "闽州胜概是南台，沙合相传有自来。\n一道三桥横渡处，分明平步揖天台。",
        "dynasty": "宋",
        "collection_info": null
    },
    {
        "title": "缺题",
        "author": "陈旸",
        "content": "行艺当年帝所闻，声名久矣动簪绅。\n文场秉笔渊源厚，诗席谈经业履醇。\n白髮忽惊蒿里暮，青衫难问箬溪春。\n两京模范垂芳远，多少生徒泪满巾。",
        "dynasty": "宋",
        "collection_info": null
    },
    {
        "title": "句  其一",
        "author": "陈旸",
        "content": "地喷飞泉成雨露，根盘乔木列旌麾。",
        "dynasty": "宋",
        "collection_info": null
    },
    {
        "title": "句  其二",
        "author": "陈旸",
        "content": "南台沙合半成洲，千尺虹桥橄榄舟。",
        "dynasty": "宋",
        "collection_info": null
    },
    {
        "title": "题灵岩寺",
        "author": "蔡安持",
        "content": "四绝之中剧最先，山围宫殿锁云烟。\n当年鹤驭归何处，世上犹传锡杖泉。",
        "dynasty": "宋",
        "collection_info": null
    },
    {
        "title": "灵岩",
        "author": "蔡安持",
        "content": "岱宗分秀萃灵岩，殿阁峥嵘迭嶂间。\n师感青蛇寻胜地，泉因白鹤贡禅关。\n松梯十里藏归路，僧梵千声响夜山。\n暂脱尘缨聊息驾，未容心逐片云閒。",
        "dynasty": "宋",
        "collection_info": null
    },
    {
        "title": "和洪朋",
        "author": "饶次守",
        "content": "当时为举首，满意望龙飞。\n而今已报罢，且归。",
        "dynasty": "宋",
        "collection_info": null
    },
    {
        "title": "八百石洞",
        "author": "胡僧孺",
        "content": "八百遗踪石室存，神仙杳邈事难论。\n云浮绝顶人常见，龙起深潭昼亦昏。\n信有林泉閒日月，好将名利付干坤。\n他年栖隠山畴下，咫尺烟萝再可扪。",
        "dynasty": "宋",
        "collection_info": null
    },
    {
        "title": "和邑宰韵",
        "author": "江贽",
        "content": "一室萧然傍水湾，自知穷达不相关。\n钓鱼溪遶黄沙路，种粟原通白马山。\n有命幸逢天子诏，无才休望啬夫轮。\n佳篇劝奬非吾事，已许巢由厕有班。",
        "dynasty": "宋",
        "collection_info": null
    },
    {
        "title": "植竹吏隠堂后因题  其一",
        "author": "许安仁",
        "content": "斸破中庭一亩苔，主人髮白手亲栽。\n即今谁识清真节，须向三冬雪后来。",
        "dynasty": "宋",
        "collection_info": null
    },
    {
        "title": "植竹吏隠堂后因题  其二",
        "author": "许安仁",
        "content": "珍重劳君慰远游，繁声疏影一堂秋。\n主人看即官期满，分付风烟与子猷。",
        "dynasty": "宋",
        "collection_info": null
    },
    {
        "title": "和御制宫词",
        "author": "许安仁",
        "content": "轻寒惨惨透衾罗，玉箭铜壶漏水多。\n常是未明供御服，梦回频问夜如何。",
        "dynasty": "宋",
        "collection_info": null
    },
    {
        "title": "梦中作",
        "author": "许安仁",
        "content": "山色浓如滴，湖光平如席。\n风月不相识，相逢便相得。",
        "dynasty": "宋",
        "collection_info": null
    },
    {
        "title": "题善山院",
        "author": "许安仁",
        "content": "瓦炉柏子袅残烟，午梦醒时一畅然。\n不悟功名负终老，荒山饥走又三年。",
        "dynasty": "宋",
        "collection_info": null
    },
    {
        "title": "和郡守刘巨济重开石门洞",
        "author": "朱筠",
        "content": "谢公箕颍流，特拟耽幽栖。\n蜡屐得洞天，双鹤俯清溪。\n拟追玄圃游，对此为阶基。\n披榛剪萝茑，宿雾暝欲迷。\n方当夸高标，焉能分径蹊。\n鬼物谅夺气，幽禽亦惊啼。\n卓哉旷世怀，心与境不携。\n俯视嚣尘中，荣枯犹稗夷。\n孰知东海偏，秦鞭预排驱。\n付与破荒手，从此凌丹梯。",
        "dynasty": "宋",
        "collection_info": null
    },
    {
        "title": "答琅琊问无位真人偈",
        "author": "俞道婆",
        "content": "有一无位人，六臂三头努力嗔。\n一擘华山分两路，万年流水不知春。",
        "dynasty": "宋",
        "collection_info": null
    },
    {
        "title": "马祖不安因缘颂",
        "author": "俞道婆",
        "content": "日面月面，虚空闪电。\n虽然截断天下衲僧舌头，分明祇道得一半。",
        "dynasty": "宋",
        "collection_info": null
    },
    {
        "title": "婆子偷赵州笋因缘颂",
        "author": "俞道婆",
        "content": "虎穴魔宫到者稀，老婆失脚又怀疑。\n赵州吃掌无人会，直至如今成是非。",
        "dynasty": "宋",
        "collection_info": null
    },
    {
        "title": "句",
        "author": "吕大有",
        "content": "范雎才拊穰侯背，蔡泽闻之又入秦。",
        "dynasty": "宋",
        "collection_info": null
    },
    {
        "title": "世尊指天地",
        "author": "释守卓",
        "content": "周行七步便称尊，家丑那堪放出门。\n祇向母胎度人毕，也须一棒一条痕。",
        "dynasty": "宋",
        "collection_info": null
    },
    {
        "title": "外道问佛",
        "author": "释守卓",
        "content": "外道麤心惯崄夷，老胡鞭影露针锥。\n行人拾得东门兔，谁管韩獹精力疲。",
        "dynasty": "宋",
        "collection_info": null
    },
    {
        "title": "维摩不二",
        "author": "释守卓",
        "content": "洞门常启客来稀，碧草丛边野蕨肥。\n可笑流年空老大，惭无一德报恩知。",
        "dynasty": "宋",
        "collection_info": null
    },
    {
        "title": "珊瑚枝枝撑着月",
        "author": "释守卓",
        "content": "僊重三千不可图，从教千古强名模。\n长因塞北烟尘息，记得江南啼鹧鸪。",
        "dynasty": "宋",
        "collection_info": null
    },
    {
        "title": "汝是慧超",
        "author": "释守卓",
        "content": "问佛如何答慧超，秤锤虽定价相饶。\n云中不睹双鵰落，箭过新罗十万遥。",
        "dynasty": "宋",
        "collection_info": null
    },
    {
        "title": "不许夜行投明须到",
        "author": "释守卓",
        "content": "虚空产生铁牛儿，头角分明也太奇。\n踏破澄潭深处月，夜阑牵向雪中归。",
        "dynasty": "宋",
        "collection_info": null
    },
    {
        "title": "国师三唤侍者",
        "author": "释守卓",
        "content": "唤处分明应处亲，不知谁是负恩人。\n东家漏洩西家事，却使傍观笑转新。",
        "dynasty": "宋",
        "collection_info": null
    },
    {
        "title": "恁么也不得",
        "author": "释守卓",
        "content": "凛凛清风八面吹，雄雄独跨铁牛儿。\n为公剔起金刚眼，拶破髑髅应自知。",
        "dynasty": "宋",
        "collection_info": null
    },
    {
        "title": "风幡谁动",
        "author": "释守卓",
        "content": "梦游华顶过丹丘，蹑尽寒云倚石楼。\n贪看瀑泉泻崖壁，岂知身在碧江头。",
        "dynasty": "宋",
        "collection_info": null
    },
    {
        "title": "目前无法意在目前",
        "author": "释守卓",
        "content": "九转灵丹难却易，一锤便当易还难。\n相逢话尽壶中事，重把仙书子细看。",
        "dynasty": "宋",
        "collection_info": null
    },
    {
        "title": "昨日栽茄子",
        "author": "释守卓",
        "content": "镢子头边得意时，开花着子不愁伊。\n几多不善根株者，祇见枝头又长枝。",
        "dynasty": "宋",
        "collection_info": null
    },
    {
        "title": "赵州勘婆",
        "author": "释守卓",
        "content": "勘破谁知老赵州，玉鞭鞭起卧金牛。\n台山今古行人口，笑饮清风味转幽。",
        "dynasty": "宋",
        "collection_info": null
    },
    {
        "title": "智门莲花",
        "author": "释守卓",
        "content": "莲花荷叶的须分，无限清香付与君。\n弹指若知霄汉路，便能平地起烟云。",
        "dynasty": "宋",
        "collection_info": null
    },
    {
        "title": "寒时寒杀阇黎",
        "author": "释守卓",
        "content": "偏中有正正中偏，流落人间百万年。\n几度欲归归不得，门前依旧草芊芊。",
        "dynasty": "宋",
        "collection_info": null
    },
    {
        "title": "道吾生也不道",
        "author": "释守卓",
        "content": "木人把板云中唱，石女穿靴水上行。\n生死死生休更问，从来日午打三更。",
        "dynasty": "宋",
        "collection_info": null
    },
    {
        "title": "投子下绳床立",
        "author": "释守卓",
        "content": "爱向江边弄钓丝，碧潭深处有嘉鱼。\n鈎头不是无香饵，箇底如何钓得渠。",
        "dynasty": "宋",
        "collection_info": null
    },
    {
        "title": "虾蟆头上戴青苔",
        "author": "释守卓",
        "content": "虾蟆头上戴青苔，绣出鸳鸯孰辨猜。\n几许离人消息断，一声鸿雁送愁来。",
        "dynasty": "宋",
        "collection_info": null
    },
    {
        "title": "长沙令人问三圣南泉迁化向什么处去",
        "author": "释守卓",
        "content": "探花蝴蝶舞三台，啄木掉头鸣讶鼓。\n处处相逢岑大虫，元来便是玄沙虎。",
        "dynasty": "宋",
        "collection_info": null
    },
    {
        "title": "岩头甘贽家过夏因缘二颂  其一",
        "author": "释守卓",
        "content": "一回吃水一回噎，百炼精金要人别。\n门前谁解倒剎竿，瓮裏何曾失却鼈。",
        "dynasty": "宋",
        "collection_info": null
    },
    {
        "title": "岩头甘贽家过夏因缘二颂  其二",
        "author": "释守卓",
        "content": "针头扎去几人知，妇儿女子莫猜疑。\n圣凡命脉果何在，向此须明上上机。",
        "dynasty": "宋",
        "collection_info": null
    },
    {
        "title": "世尊拈花迦叶微笑",
        "author": "释守卓",
        "content": "世尊拈花，迦叶微笑。\n不落宫商，是何曲调。\n古洞风清，寒潭月皎。\n报公知，须晓了，融峰最好音声鸟。",
        "dynasty": "宋",
        "collection_info": null
    },
    {
        "title": "日面佛月面佛",
        "author": "释守卓",
        "content": "日面佛，月面佛，大海波翻，须弥突兀。\n磕破脑门，额头汗出。\n明眼衲僧未辨明，抬头好看冲天鹘。",
        "dynasty": "宋",
        "collection_info": null
    },
    {
        "title": "德山棒临济喝",
        "author": "释守卓",
        "content": "德山棒，临济喝。\n铜金刚，铁菩萨。\n轰雷发处，有耳皆聋。\n撒星来时，无眼不瞎，瞎与公重指曹溪月。",
        "dynasty": "宋",
        "collection_info": null
    },
    {
        "title": "三圣到德山即展坐具",
        "author": "释守卓",
        "content": "呼为云，吸为雨，袭袭清风动寰宇。\n笑哭不是等闲声，路见不平应有主。\n要斩不平人，不与平人语。\n而今何处见踪由，剔起眉毛看鹞子。",
        "dynasty": "宋",
        "collection_info": null
    },
    {
        "title": "定上座桥上立有座主问如何是禅河深处须穷底",
        "author": "释守卓",
        "content": "辨金要识鍮，觅髓须打骨。\n平地激风波，禅河没窠窟。\n党理亦党亲，成家又成国。\n拗拗硗硗，突突兀兀。\n无限傍人，眼睛凸出。",
        "dynasty": "宋",
        "collection_info": null
    },
    {
        "title": "睦州担板",
        "author": "释守卓",
        "content": "脑后与一锥，头头堕坑坎。\n直饶唤不迴，也是虚担板。\n休担板，透过睦州关，干坤一隻眼。",
        "dynasty": "宋",
        "collection_info": null
    },
    {
        "title": "云门俱子",
        "author": "释守卓",
        "content": "俱，俱，本祖丕图。\n淳风一振，处处欢呼。\n百草头上，荐献还殊。\n七佛之师亲识面，元来祇是古文殊。",
        "dynasty": "宋",
        "collection_info": null
    },
    {
        "title": "曹山向火因缘日照寒潭明更明",
        "author": "释守卓",
        "content": "日照寒潭明更明，寥寥虎啸清风生。\n寰中阃外应须辨，白玉盘盛铁眼睛。\n曹山老，曹山老，正去偏来没处讨。",
        "dynasty": "宋",
        "collection_info": null
    },
    {
        "title": "三界唯心万法唯识",
        "author": "释守卓",
        "content": "三界唯心，海岳销沈。\n万法唯识，青黄曲直。\n天上人间，乃规乃则。\n眼耳即真，见闻俱惑。\n孰为言宣，讵假玄默。\n混尔圆常，分尔百亿。\n迷悟不来，尘毛匪忒。",
        "dynasty": "宋",
        "collection_info": null
    },
    {
        "title": "云门餬餠",
        "author": "释守卓",
        "content": "左眼半斤，右眼八两。\n不问亲疏，有功者赏。",
        "dynasty": "宋",
        "collection_info": null
    },
    {
        "title": "干峰十方薄伽梵",
        "author": "释守卓",
        "content": "须弥头倒卓，碧海起清风。\n东弗已摇落，西瞿花正红。",
        "dynasty": "宋",
        "collection_info": null
    },
    {
        "title": "即心即佛",
        "author": "释守卓",
        "content": "风劲叶频落，山高日易沈。\n坐中人不见，窗外白云深。",
        "dynasty": "宋",
        "collection_info": null
    },
    {
        "title": "僧问四料拣因而颂之  其一",
        "author": "释守卓",
        "content": "夺人不夺境，山河光炯炯。\n若谓露全身，重添眼中眚。",
        "dynasty": "宋",
        "collection_info": null
    },
    {
        "title": "僧问四料拣因而颂之  其二",
        "author": "释守卓",
        "content": "夺境不夺人，虚空问四邻。\n从来无眹兆，何事起埃尘。",
        "dynasty": "宋",
        "collection_info": null
    },
    {
        "title": "僧问四料拣因而颂之  其三",
        "author": "释守卓",
        "content": "人境两俱夺，倒转舌头说。\n四句若为分，昙花生枯枿。",
        "dynasty": "宋",
        "collection_info": null
    },
    {
        "title": "僧问四料拣因而颂之  其四",
        "author": "释守卓",
        "content": "人境俱不夺，东西任该抹。\n七九六十三，相逢阿喇喇。",
        "dynasty": "宋",
        "collection_info": null
    },
    {
        "title": "总颂",
        "author": "释守卓",
        "content": "人境夺不夺，千手未拈掇。\n捧出黄金盘，赠君贮明月。",
        "dynasty": "宋",
        "collection_info": null
    },
    {
        "title": "答问颂五首  其一",
        "author": "释守卓",
        "content": "有宾有主，父子规程。\n子无线索，妙辨纵横。",
        "dynasty": "宋",
        "collection_info": null
    },
    {
        "title": "答问颂五首  其二",
        "author": "释守卓",
        "content": "一棒一条痕，蒺蔾好自吞。\n仙陀还蹉过，赢得瞎馿存。",
        "dynasty": "宋",
        "collection_info": null
    },
    {
        "title": "答问颂五首  其三",
        "author": "释守卓",
        "content": "东山水上行，枯骨壮韩情。\n藤林荒已久，三句若为明。",
        "dynasty": "宋",
        "collection_info": null
    },
    {
        "title": "答问颂五首  其四",
        "author": "释守卓",
        "content": "乌鷄头带雪，偏正没安排。\n明月堂前意，悠悠莫乱猜。",
        "dynasty": "宋",
        "collection_info": null
    },
    {
        "title": "答问颂五首  其五",
        "author": "释守卓",
        "content": "问取修山主，浅浅实甚深。\n若谓唯心现，玄艘已陆沉。",
        "dynasty": "宋",
        "collection_info": null
    },
    {
        "title": "宗门一句",
        "author": "释守卓",
        "content": "宗门一句，明明独露。\n孰辨端倪，胡为指注。\n指注不真，镜像空尘。\n空尘何立，镜像谁入。\n当机则应，头头非剩。\n触处俱宣，句句通玄。\n门门宾主，互正互偏。\n含容透脱，千江一月。\n无在不在，谁憎谁爱。\n焕尔既明，森然不碍。\n不碍既明，金刚眼睛。\n穷幽测显，神妙体灵。\n妙灵不住，无生不生。\n是宜超越，所以纵横。",
        "dynasty": "宋",
        "collection_info": null
    },
    {
        "title": "迷悟何从",
        "author": "释守卓",
        "content": "恰恰今人用，明明古佛心。\n寒云归碧嶂，幽鸟下青林。",
        "dynasty": "宋",
        "collection_info": null
    },
    {
        "title": "白珪无玷",
        "author": "释守卓",
        "content": "云生不翳空，日上难逃影。\n相逢一笑中，何须重反省。",
        "dynasty": "宋",
        "collection_info": null
    },
    {
        "title": "答客问",
        "author": "释守卓",
        "content": "从来住处无人识，今日劳公扣指南。\n是眼不应还见眼，从教佛祖竞来参。",
        "dynasty": "宋",
        "collection_info": null
    },
    {
        "title": "示辨实",
        "author": "释守卓",
        "content": "一酬一问分宾主，端的如何辨正邪。\n卓尔未能超本际，茫茫难透眼前花。",
        "dynasty": "宋",
        "collection_info": null
    },
    {
        "title": "会同风",
        "author": "释守卓",
        "content": "君子南北我东西，瞥尔惺惺忽尔迷。\n一笑一狂谁会得，白云深处有猿啼。",
        "dynasty": "宋",
        "collection_info": null
    },
    {
        "title": "偶言",
        "author": "释守卓",
        "content": "岩松森翠皆穿眼，涧水清泠亦到心。\n自笑不能修白业，祇凭流水念观音。",
        "dynasty": "宋",
        "collection_info": null
    },
    {
        "title": "东山礼祖塔二首  其一",
        "author": "释守卓",
        "content": "云拥莲峰插太虚，清香不付岭南卢。\n而今五叶分明在，触处离披见得无。",
        "dynasty": "宋",
        "collection_info": null
    },
    {
        "title": "东山礼祖塔二首  其二",
        "author": "释守卓",
        "content": "古鑑光分前后身，拟于何处拂埃尘。\n易观剎海毛端现，难把师心说向人。",
        "dynasty": "宋",
        "collection_info": null
    },
    {
        "title": "赞饮光",
        "author": "释守卓",
        "content": "千闻巧演眉犹蹙，一见轻拈笑不休。\n笑裏藏锋谁辨的，剎竿倒却有来由。",
        "dynasty": "宋",
        "collection_info": null
    },
    {
        "title": "赞达磨",
        "author": "释守卓",
        "content": "神光的的见聱讹，面壁喃喃语更多。\n不是梁王先勘破，脱身归去奈渠何。",
        "dynasty": "宋",
        "collection_info": null
    },
    {
        "title": "赞二祖",
        "author": "释守卓",
        "content": "断臂求师，平田失脚。\n三拜依位，诚人得谑。\n稽首高深，少峰伊洛。",
        "dynasty": "宋",
        "collection_info": null
    },
    {
        "title": "赞三祖",
        "author": "释守卓",
        "content": "白衣受道，瘥病非药。\n无欠无余，有锤有凿。\n觅解脱门，汝为谁缚。",
        "dynasty": "宋",
        "collection_info": null
    },
    {
        "title": "赞四祖",
        "author": "释守卓",
        "content": "法法明心，尘尘垂手。\n正出黄梅，傍生牛首。\n巍巍双峰，天长地久。",
        "dynasty": "宋",
        "collection_info": null
    },
    {
        "title": "赞五祖",
        "author": "释守卓",
        "content": "浊港转身，破头印法。\n五叶芬芳，千徒杂踏。\n于秀于能，谁离谁合。",
        "dynasty": "宋",
        "collection_info": null
    },
    {
        "title": "赞六祖",
        "author": "释守卓",
        "content": "驾白牛车，受黄梅印。\n没体归神，当机发迅。\n真轨无差，坤维大顺。\n衣止不传，法唯自信。\n曹源一滴起滔天，千古南宗谁独振。",
        "dynasty": "宋",
        "collection_info": null
    },
    {
        "title": "赞灵源和尚二首  其一",
        "author": "释守卓",
        "content": "拳下翻身，竿头进步。\n万派同归，灵源独露。\n瓦砾光辉，风云流布。\n千眼那知，羣心自度。",
        "dynasty": "宋",
        "collection_info": null
    },
    {
        "title": "赞灵源和尚二首  其二",
        "author": "释守卓",
        "content": "灵灵在源，昭昭而默。\n不汝不谁，奔南走北。\n同佛同魔，佛魔自或。\n衲子之祸，偏见之贼。\n跛跛挈挈兮我师无师，浑浑仑仑兮人识不识。\n前三十年，拶破一拳。\n直至如今，虚空偪塞。",
        "dynasty": "宋",
        "collection_info": null
    },
    {
        "title": "赞太平懃禅师",
        "author": "释守卓",
        "content": "铁石咽喉，吞栗棘蓬于白云山下。\n风霜号令，示金刚圈于皖伯台前。\n十年据坐道场，四海喧腾声价。\n无佛法可说，有公桉须行。\n望风何多，一进一退。\n稽首赞扬，得罪得罪。",
        "dynasty": "宋",
        "collection_info": null
    },
    {
        "title": "师自作真赞  其一",
        "author": "释守卓",
        "content": "锥扎不入，顽皮太煞。\n自无一文，随方买卖。\n淮田神州，酬还宿债。",
        "dynasty": "宋",
        "collection_info": null
    },
    {
        "title": "师自作真赞  其二",
        "author": "释守卓",
        "content": "溃散百骸从龌龊，一长灵物熟知音。\n银蟾不落清江裏，坐对黄花秋已深。",
        "dynasty": "宋",
        "collection_info": null
    },
    {
        "title": "师自作真赞  其三",
        "author": "释守卓",
        "content": "镜中电影急观瞻，水底灯毬休把捉。\n忘言要辨此时机，万里清秋看一鹗。",
        "dynasty": "宋",
        "collection_info": null
    },
    {
        "title": "师自作真赞  其四",
        "author": "释守卓",
        "content": "南海之滨，兔生两角。\n幕阜之顶，硗硗确确。\n从十年游，脚跟皴剥。\n讨甚机锋，七错八错。",
        "dynasty": "宋",
        "collection_info": null
    },
    {
        "title": "师自作真赞  其五",
        "author": "释守卓",
        "content": "铁牛奔入玉麟队，自古无双今一对。\n脱体堂堂呈似伊，有眼无口如何会。",
        "dynasty": "宋",
        "collection_info": null
    },
    {
        "title": "师自作真赞  其六",
        "author": "释守卓",
        "content": "曾戴花冠入东鲁，又携角杖到西干。\n恶嫌黄檗无多子，笑许韶阳烂漫禅。",
        "dynasty": "宋",
        "collection_info": null
    },
    {
        "title": "牧牛颂示众",
        "author": "释守卓",
        "content": "日用须牧牛，鼻索莫离手。\n露地非自然，驯良在日久。\n鞭绳既无用，人牛復何有。\n此时唯己知，始觉从前咎。",
        "dynasty": "宋",
        "collection_info": null
    },
    {
        "title": "读传灯录",
        "author": "释守卓",
        "content": "谁谓拈花后，联芳直至今。\n到头珠有水，未免线因针。\n蝶在花犹在，春深草亦深。\n轩窗倚疏豁，闲听洞龙吟。",
        "dynasty": "宋",
        "collection_info": null
    },
    {
        "title": "和昭默老人寄示拂子颂",
        "author": "释守卓",
        "content": "即此用，离此用，箭未离弦的先中。\n万仞崖前撒手归，一句机玄无用用。\n此时针芥审无差，戴恩奚翅丘山重。\n誓捐躯命壮县丝，随波聊与人天共。",
        "dynasty": "宋",
        "collection_info": null
    },
    {
        "title": "题廓然居士指庵",
        "author": "释守卓",
        "content": "全指即亡指，应机何有机。\n此庵容法界，当处洞真归。\n寂是用还是，生非佛亦非。\n南方休更问，一笑豁离微。",
        "dynasty": "宋",
        "collection_info": null
    },
    {
        "title": "刘公任侍郎比乞法名示之以妙通兹承佳偈因和以答",
        "author": "释守卓",
        "content": "法法彰全妙，心心祇自通。\n迥然分木迹，廓尔绝边中。\n谛了名斯立，安行实所从。\n大哉无事事，裴运有孤风。",
        "dynasty": "宋",
        "collection_info": null
    },
    {
        "title": "即来言和答公任侍郎  其一",
        "author": "释守卓",
        "content": "迥脱根尘始识尘，了无所得才真得。\n堂堂独露本来光，越自南兮胡自北。",
        "dynasty": "宋",
        "collection_info": null
    },
    {
        "title": "即来言和答公任侍郎  其二",
        "author": "释守卓",
        "content": "打破干坤渠即我，包衾覆载我非渠。\n渠渠我我教谁识，当体玄玄祇自如。",
        "dynasty": "宋",
        "collection_info": null
    },
    {
        "title": "即来言和答公任侍郎  其三",
        "author": "释守卓",
        "content": "旷大劫来没作做，今日非新昨非故。\n回光暂借瞥时间，豁见长灵名得度。",
        "dynasty": "宋",
        "collection_info": null
    },
    {
        "title": "和答妙灵修撰谢法名",
        "author": "释守卓",
        "content": "扣己的明无妙妙，参渠始见不灵灵。\n妙灵灵处谁参扣，瞥转机轮悟独醒。",
        "dynasty": "宋",
        "collection_info": null
    },
    {
        "title": "灵然居士施曲木禅床因坐小参以颂示众",
        "author": "释守卓",
        "content": "灵然家秘曲木床，愿供长灵坐八荒。\n衲子惺惺为掀倒，翻然独露本然光。\n本然光透呵呵笑，无限虚空呈一窍。\n南海波斯弄琵琶，声声解作单于调。",
        "dynasty": "宋",
        "collection_info": null
    },
    {
        "title": "小偈四首寄示心然道人聊资体味以进箇中精淳之趣  其一",
        "author": "释守卓",
        "content": "心然法法然，法异心心异。\n透过然异来，许你箇巴鼻。",
        "dynasty": "宋",
        "collection_info": null
    },
    {
        "title": "小偈四首寄示心然道人聊资体味以进箇中精淳之趣  其二",
        "author": "释守卓",
        "content": "箇中好巴鼻，言下须瞥地。\n寂寂要惺惺，当机善游戏。",
        "dynasty": "宋",
        "collection_info": null
    },
    {
        "title": "小偈四首寄示心然道人聊资体味以进箇中精淳之趣  其三",
        "author": "释守卓",
        "content": "心然法法死，大用始全举。\n的的彻生生，互非互相许。",
        "dynasty": "宋",
        "collection_info": null
    },
    {
        "title": "小偈四首寄示心然道人聊资体味以进箇中精淳之趣  其四",
        "author": "释守卓",
        "content": "非许復何如，法界一蘧庐。\n于中全谛实，此外尽撩虚。",
        "dynasty": "宋",
        "collection_info": null
    },
    {
        "title": "寄徐师利  其一",
        "author": "释守卓",
        "content": "要明得丧非干我，须到身心洞彻时。\n彻处忘缘缘即彻，从兹出处但随宜。",
        "dynasty": "宋",
        "collection_info": null
    },
    {
        "title": "寄徐师利  其二",
        "author": "释守卓",
        "content": "迹在世途心了了，两全方显丈夫儿。\n八风尽入遮那境，秘诀何劳问祖师。",
        "dynasty": "宋",
        "collection_info": null
    },
    {
        "title": "送愿上人归龙山省侍昭默老人",
        "author": "释守卓",
        "content": "我省老师未尝病，汝行亲省病老师。\n汝我同门无异路，彼彼步步不相随。\n肯谓长行无伴侣，正宜念念念在兹。\n我惭塞责成拘局，心虽默堂身远离。\n尔能急义重去就，身心俱往更由谁。\n千里龙山不日到，归心犹恐锡飞迟。\n无病病师力奉侍，不亲亲者真其资。\n双溪幕阜不相远，一往一来皆妙期。",
        "dynasty": "宋",
        "collection_info": null
    },
    {
        "title": "送谌首座归永嘉",
        "author": "释守卓",
        "content": "万变相应一句通，十二年来已无口。\n别余遥指海山归，雁荡峰作师子吼。\n此旨明明不覆藏，冥怀自乐有余光。\n曹源一滴流千古，宿觉徽猷振大唐。\n觌面家风人若问，钓鱼须是谢三郎。",
        "dynasty": "宋",
        "collection_info": null
    },
    {
        "title": "送慈侍者宁亲",
        "author": "释守卓",
        "content": "生缘断处参吾道，孝义敦时念倚门。\n要得一槌收两当，别余归去省寒温。",
        "dynasty": "宋",
        "collection_info": null
    },
    {
        "title": "送僧归永嘉",
        "author": "释守卓",
        "content": "在在常参一宿觉，的的生缘非永嘉。\n还我今朝却归去，大千俱属眼中花。",
        "dynasty": "宋",
        "collection_info": null
    },
    {
        "title": "拟寒山四首  其一",
        "author": "释守卓",
        "content": "有物是何物，周流泄妙机。\n春晴山鸟语，日暮洞云归。\n指是马还是，心非佛亦非。\n谁能同彼此，携手入玄微。",
        "dynasty": "宋",
        "collection_info": null
    },
    {
        "title": "拟寒山四首  其二",
        "author": "释守卓",
        "content": "一念通真际，尘尘秘藏开。\n当头谁是主，撒手自为媒。\n大海收毛孔，神珠隠蚌胎。\n此时知佛祖，犹向外边来。",
        "dynasty": "宋",
        "collection_info": null
    },
    {
        "title": "拟寒山四首  其三",
        "author": "释守卓",
        "content": "问讯西来祖，人心为有无。\n如何垂直指，早晚转凡夫。\n洛水澄如练，嵩山秀若图。\n不知端的者，刚道有差殊。",
        "dynasty": "宋",
        "collection_info": null
    },
    {
        "title": "拟寒山四首  其四",
        "author": "释守卓",
        "content": "见道即修道，无心谁悟心。\n是非凡与圣，成坏古无今。\n碧涧流残叶，微风入静林。\n谁来石岩下，教汝夜穿针。",
        "dynasty": "宋",
        "collection_info": null
    },
    {
        "title": "山居三首  其一",
        "author": "释守卓",
        "content": "僧家毕竟居山好，石室茆茨养病身。\n开眼不知明属日，回头只见影随人。\n密通蛇虎为真友，笑与禽鱼会本因。\n客间住山今几久，一番芳草一番春。",
        "dynasty": "宋",
        "collection_info": null
    },
    {
        "title": "山居三首  其二",
        "author": "释守卓",
        "content": "孤猿瘦鹤冷相看，百衲三衣任岁寒。\n未拟将心求别佛，曾因拨草见幽兰。\n谁为虚谷呼能应，自许无弦密可弹。\n若谓本来无一物，知公亲被祖师谩。",
        "dynasty": "宋",
        "collection_info": null
    },
    {
        "title": "山居三首  其三",
        "author": "释守卓",
        "content": "当轩唯有好溪山，卒岁无人共往还。\n闲看白云生翠碧，静闻清磬落潺湲。\n声将声入分犹易，空以空藏见即难。\n此箇不能收拾得，任随流水落人间。",
        "dynasty": "宋",
        "collection_info": null
    },
    {
        "title": "渔父",
        "author": "释守卓",
        "content": "白髮慵梳百不忧，与他鸥鸟日悠悠。\n清朝荣辱几番事，满眼烟波一叶舟。\n雨过洞庭歌棹月，霜飞云梦醉眼秋。\n蓑纶晚𣉜芦花岸，闲扣金针作钓鈎。",
        "dynasty": "宋",
        "collection_info": null
    },
    {
        "title": "牧童",
        "author": "释守卓",
        "content": "相呼相唤又村讴，放却牛来古渡头。\n有客问津浑不顾，笑将轻苇泛孤舟。",
        "dynasty": "宋",
        "collection_info": null
    },
    {
        "title": "山中偶作五首  其一",
        "author": "释守卓",
        "content": "万化曾无间，真机宛自灵。\n白云盘作盖，青嶂列为屏。",
        "dynasty": "宋",
        "collection_info": null
    },
    {
        "title": "山中偶作五首  其二",
        "author": "释守卓",
        "content": "猛虎啸寒谷，乌鸦噪晚晖。\n圆通门大启，何事不同归。",
        "dynasty": "宋",
        "collection_info": null
    },
    {
        "title": "山中偶作五首  其三",
        "author": "释守卓",
        "content": "坐石弔孤影，看云笑此身。\n蒲团无限意，分付与何人。",
        "dynasty": "宋",
        "collection_info": null
    },
    {
        "title": "山中偶作五首  其四",
        "author": "释守卓",
        "content": "渐老便幽僻，西来意亦迷。\n不知师子吼，何似野猿啼。",
        "dynasty": "宋",
        "collection_info": null
    },
    {
        "title": "山中偶作五首  其五",
        "author": "释守卓",
        "content": "爽快怜清景，迟回出草庵。\n寒山一倾盖，明月印寒潭。",
        "dynasty": "宋",
        "collection_info": null
    },
    {
        "title": "岩畔春将老四首  其一",
        "author": "释守卓",
        "content": "岩畔春将老，香风匝地生。\n囊藏无底钵，高卧笑毗城。",
        "dynasty": "宋",
        "collection_info": null
    },
    {
        "title": "岩畔春将老四首  其二",
        "author": "释守卓",
        "content": "岩畔春将老，残花自点苔。\n牛头峰下客，曾见祖师来。",
        "dynasty": "宋",
        "collection_info": null
    },
    {
        "title": "岩畔春将老四首  其三",
        "author": "释守卓",
        "content": "岩畔春将老，阶前碧草深。\n浏阳好风骨，一句有知音。",
        "dynasty": "宋",
        "collection_info": null
    },
    {
        "title": "岩畔春将老四首  其四",
        "author": "释守卓",
        "content": "岩畔春将老，憨痴兴转多。\n时时逢野老，共唱哩棱啰。",
        "dynasty": "宋",
        "collection_info": null
    },
    {
        "title": "除夜",
        "author": "释守卓",
        "content": "密携光景共因循，谁为俱忘是要津。\n毫髮不移人自老，看看啼鸟报芳春。",
        "dynasty": "宋",
        "collection_info": null
    },
    {
        "title": "僧问六相义因示以偈",
        "author": "释守卓",
        "content": "天上火星地下走，泥牛踏着烧却口。\n馿儿害痛马人瞋，打落杨梅三五斗。",
        "dynasty": "宋",
        "collection_info": null
    },
    {
        "title": "瞻双塔",
        "author": "释守卓",
        "content": "竞传垂手设三关，又说常锋示一拳。\n谁信云根涌双塔，松风历历更幽玄。",
        "dynasty": "宋",
        "collection_info": null
    },
    {
        "title": "勉初志",
        "author": "释守卓",
        "content": "四山相逼势如奔，三鼠侵藤那久存。\n莫倚少年轻白日，急须回首入空门。",
        "dynasty": "宋",
        "collection_info": null
    },
    {
        "title": "送诸方行化  其一",
        "author": "释守卓",
        "content": "衲僧无作为，亦不坐无作。\n红尘本自寂，谁解释尘纷。\n一机虽妙常，要如千钧弩。\n弩满发机全，破的惟等闲。\n持此入红尘，是谓尘中眼。\n应变犹如如，善导无所事。\n贫富自谁何，知音即所遇。\n得意早归来，资吾无尽藏。",
        "dynasty": "宋",
        "collection_info": null
    },
    {
        "title": "送诸方行化  其二",
        "author": "释守卓",
        "content": "谁管川途冻未开，笑持铁钵出山来。\n心花不落东君手，待把灵根火裏栽。",
        "dynasty": "宋",
        "collection_info": null
    },
    {
        "title": "送诸方行化  其三",
        "author": "释守卓",
        "content": "火裏生莲世岂知，入廛须是丈夫儿。\n毗耶老汉如相扣，报道年来眼搭眵。",
        "dynasty": "宋",
        "collection_info": null
    },
    {
        "title": "送诸方行化  其四",
        "author": "释守卓",
        "content": "甘露无底钵，禅人要拈拨。\n浩浩尘土中，一佛二菩萨。\n撞着老维摩，轻轻共伊说。\n施者非福田，是谁纳败阙。\n咦。",
        "dynasty": "宋",
        "collection_info": null
    },
    {
        "title": "送诸方行化  其五",
        "author": "释守卓",
        "content": "本觉本来明，乘缘须体妙。\n壁立何匹俦，沤和生谈笑。\n万化了全机，千机全一照。\n波昏月岂亡，水清光自曜。",
        "dynasty": "宋",
        "collection_info": null
    },
    {
        "title": "送诸方行化  其六",
        "author": "释守卓",
        "content": "林下既了空，尘中须达事。\n随事了真空，自空展化事。\n事空空事中，淘镕成宝器。\n宝器盛醍醐，是曰甘露味。",
        "dynasty": "宋",
        "collection_info": null
    },
    {
        "title": "送诸方行化  其七",
        "author": "释守卓",
        "content": "食施何如法施均，绿杨青草几番春。\n擎盂好好廛中去，莫惜眉毛指向人。",
        "dynasty": "宋",
        "collection_info": null
    },
    {
        "title": "座右铭",
        "author": "释守卓",
        "content": "觉变则迷，识澄则悟。\n作止因依，生死交互。\n妙矣灵通，混然本素。\n用与性齐，语与默寓。\n三世现前，十方顿赴。\n非知而知，不住而住。\n永言大观，唯心是务。",
        "dynasty": "宋",
        "collection_info": null
    },
    {
        "title": "止堂铭",
        "author": "释守卓",
        "content": "旨哉斯堂，全观全止。\n是止亦止，应现何已。\n法尔而然，不默则病。\n必尔之归，渊默生定。\n妙定圆极，心精发光。\n不出户牖，灵鉴十方。\n既超动静，无住者存。\n居之而安，左右逢原。",
        "dynasty": "宋",
        "collection_info": null
    },
    {
        "title": "偈十九首  其一",
        "author": "释守卓",
        "content": "年来乍住甘露，痴钝无可作做。\n刚被王官差排，业缘无能回互。\n祇得逐浪随波，从教诸方流布。\n门前旋买新盐，瓮裏有些陈醋。\n来者觅茶与茶，大似虽贫而富。\n更问祖师西来，老也得住且住。",
        "dynasty": "宋",
        "collection_info": null
    },
    {
        "title": "偈十九首  其二",
        "author": "释守卓",
        "content": "四维风景寥寥，极目晴空廓落。\n孰为好丑是非，何用识情卜度。\n石火迸光，清秋一鹗。\n言前得旨已周遮，句后无踪徒摸索。\n札着不行，秦时𨍏轹。",
        "dynasty": "宋",
        "collection_info": null
    },
    {
        "title": "偈十九首  其三",
        "author": "释守卓",
        "content": "久雨不晴今日晴，和泥合水要分明。\n虚空湿了何妨事，依旧太阳东畔生。",
        "dynasty": "宋",
        "collection_info": null
    },
    {
        "title": "偈十九首  其四",
        "author": "释守卓",
        "content": "日出卯，闹炒炒。\n于其中，须善巧。\n打麵还他州土麦，唱歌须是帝乡人。",
        "dynasty": "宋",
        "collection_info": null
    },
    {
        "title": "偈十九首  其五",
        "author": "释守卓",
        "content": "的的无来去，明明有旧新。\n去年今日事，今日去年人。\n脱体全收放，随流混主宾。\n春光重漏洩，有口不须陈。",
        "dynasty": "宋",
        "collection_info": null
    },
    {
        "title": "偈十九首  其六",
        "author": "释守卓",
        "content": "步步登高，从空放下。\n南北东西，曾无缝罅。\n教外别传，一切话霸。",
        "dynasty": "宋",
        "collection_info": null
    },
    {
        "title": "偈十九首  其七",
        "author": "释守卓",
        "content": "风非别凉，火是本热。\n冷坐九年，元来未瞥。",
        "dynasty": "宋",
        "collection_info": null
    },
    {
        "title": "偈十九首  其八",
        "author": "释守卓",
        "content": "飞金乌，走玉兔，剎那之间成新故。\n一阳復处透全身，露柱开花还峭措。\n炒茅栗，煮山芋，衲僧活计随时做。\n胡家曲拍自分明，晷运推移何处去。\n堪嗟茫茫尘世人，几箇暂行休歇路。\n今年不见去年人，多少今人成古墓。\n张三李四醉昏昏，笑杀甘露拄杖子。",
        "dynasty": "宋",
        "collection_info": null
    },
    {
        "title": "偈十九首  其九",
        "author": "释守卓",
        "content": "劝公一，识取心王万事毕。\n六尘堆裏拾得来，历劫元来未曾失。",
        "dynasty": "宋",
        "collection_info": null
    },
    {
        "title": "偈十九首  其一○",
        "author": "释守卓",
        "content": "释迦掩室，过犯弥天。\n维摩杜词，自救不了。\n如何如何，口门太小。",
        "dynasty": "宋",
        "collection_info": null
    },
    {
        "title": "偈十九首  其一一",
        "author": "释守卓",
        "content": "付法传心，将错就错。\n立雪断臂，随邪逐恶。\n本色衲僧，如何评溥。\n达磨大师，露出一膊。",
        "dynasty": "宋",
        "collection_info": null
    },
    {
        "title": "偈十九首  其一二",
        "author": "释守卓",
        "content": "一雨一晴，岩桂加青。\n释迦骨髓，弥勒眼睛。\n途中无限拕泥者，问渠何日是归程。",
        "dynasty": "宋",
        "collection_info": null
    },
    {
        "title": "偈十九首  其一三",
        "author": "释守卓",
        "content": "黄河水，出昆崙，要得分明转见昏。\n若欲迥超无间业，灭却如来正法轮。",
        "dynasty": "宋",
        "collection_info": null
    },
    {
        "title": "偈十九首  其一四",
        "author": "释守卓",
        "content": "空中呈鸟迹，水上露灯毬。\n要辨渠端的，玉人骑铁牛。",
        "dynasty": "宋",
        "collection_info": null
    },
    {
        "title": "偈十九首  其一五",
        "author": "释守卓",
        "content": "因行不妨掉臂，求他不妨求己。\n面前山子若存，处处无风浪起。\n一声鸿雁忽闻时，尽在愁人窠窟裏。",
        "dynasty": "宋",
        "collection_info": null
    },
    {
        "title": "偈十九首  其一六",
        "author": "释守卓",
        "content": "孤村黄叶落，深院桂花香。\n志士惜日短，愁人知夜长。",
        "dynasty": "宋",
        "collection_info": null
    },
    {
        "title": "偈十九首  其一七",
        "author": "释守卓",
        "content": "风从何来，雨从何至。\n皮下有血，面上有鼻。\n脱体相呈，全无忌讳。\n明眼衲僧，更须瞥地。\n瞥地如何，且莫瞌睡。",
        "dynasty": "宋",
        "collection_info": null
    },
    {
        "title": "偈十九首  其一八",
        "author": "释守卓",
        "content": "落花随流水，啼鸟在深云。\n莫怪多违背，年高耳目昏。\n岂不见七百甲子老禅翁，对人祇道东门西门南门北门。",
        "dynasty": "宋",
        "collection_info": null
    },
    {
        "title": "偈十九首  其一九",
        "author": "释守卓",
        "content": "昨朝炒炒闹，今朝闹炒炒。\n波斯失白㲲，拾得铁钱钞。",
        "dynasty": "宋",
        "collection_info": null
    },
    {
        "title": "偈二十四首  其一",
        "author": "释守卓",
        "content": "心心心，佛佛佛。\n心佛佛心，心心佛佛。\n心佛无二，更须知有向上一窍。\n如何是向上一窍，南瞻部州，北鬰单越。",
        "dynasty": "宋",
        "collection_info": null
    },
    {
        "title": "偈二十四首  其二",
        "author": "释守卓",
        "content": "见见须教透顶门，顶门开处宝光分。\n照彻古今无比况，犹来佛祖是儿孙。\n到头珠有水，未免线因针。",
        "dynasty": "宋",
        "collection_info": null
    },
    {
        "title": "偈二十四首  其三",
        "author": "释守卓",
        "content": "真不掩僞，开眼瞌睡。\n曲不藏直，犹较些子。\n鱼目明珠，都卢在汝。\n更拟如何，未敢相许。",
        "dynasty": "宋",
        "collection_info": null
    },
    {
        "title": "偈二十四首  其四",
        "author": "释守卓",
        "content": "人无心合道，困来不觉和衣倒。\n一老一不老，法身真箇入荒草。\n了无来，随分讨，粪扫堆头拾得宝。\n木人石女共欢呼，信手拈来用恰好。\n青山无尽意无穷，何须更觅来时道。",
        "dynasty": "宋",
        "collection_info": null
    },
    {
        "title": "偈二十四首  其五",
        "author": "释守卓",
        "content": "二月桃花红，三月李花白。\n要调满庭芳，须会十八拍。",
        "dynasty": "宋",
        "collection_info": null
    },
    {
        "title": "偈二十四首  其六",
        "author": "释守卓",
        "content": "开眼即迷，闭眼即错。\n古佛巴鼻，何处摸索。",
        "dynasty": "宋",
        "collection_info": null
    },
    {
        "title": "偈二十四首  其七",
        "author": "释守卓",
        "content": "会与不会，拈却一对。\n直截如何，风不鸣条，雨不破块。",
        "dynasty": "宋",
        "collection_info": null
    },
    {
        "title": "偈二十四首  其八",
        "author": "释守卓",
        "content": "欲明生死须穷道，一叶落时天下秋。\n不涉去来常变化，归根得旨但随流。",
        "dynasty": "宋",
        "collection_info": null
    },
    {
        "title": "偈二十四首  其九",
        "author": "释守卓",
        "content": "晴来又雨，雨了又晴。\n辉天电闪，震地雷鸣。\n争奈室中人不闻何。",
        "dynasty": "宋",
        "collection_info": null
    },
    {
        "title": "偈二十四首  其一○",
        "author": "释守卓",
        "content": "古佛真宗，弥满成现。\n明眼衲僧，作么生辨。\n切忌撞头磕脑。",
        "dynasty": "宋",
        "collection_info": null
    },
    {
        "title": "偈二十四首  其一一",
        "author": "释守卓",
        "content": "粪扫堆头丈六身，入泥入水出家人。\n丈夫自有通方眼，认着珍时不是珍。",
        "dynasty": "宋",
        "collection_info": null
    },
    {
        "title": "偈二十四首  其一二",
        "author": "释守卓",
        "content": "岁时驹过隙，倏忽十月初。\n今年寒较早，前日已开炉。\n炉边向去者，各各护眉鬚。\n分明一路无寒暑，不知何日是归欤。",
        "dynasty": "宋",
        "collection_info": null
    },
    {
        "title": "偈二十四首  其一三",
        "author": "释守卓",
        "content": "日出心光耀，堂堂更孤峭。\n天阴性地昏，风寒早闭门。\n不知天地者，刚道有干坤。\n欲明还得暗，打破却浑仑。\n争如回首家乡路，寒食依前是暮春。",
        "dynasty": "宋",
        "collection_info": null
    },
    {
        "title": "偈二十四首  其一四",
        "author": "释守卓",
        "content": "心同虚空界，箇中有买卖。\n示等虚空法，处处皆周匝。\n证得虚空时，全收復是谁。\n无是无非法，一离还一合。\n不因霜雪苦，那辨岁寒心。",
        "dynasty": "宋",
        "collection_info": null
    },
    {
        "title": "偈二十四首  其一五",
        "author": "释守卓",
        "content": "云从龙，风从虎，大地谁言无寸土。\n三阳肇处布新春，明明独露干坤祖。\n谁知毗耶老病翁，默尔忘言善谈吐。\n不落四句彻三玄，还他一二三四五。\n报尔栴檀林下人，应时纳佑还知否。\n收来横骨暗中抽，放去随群作水牯。",
        "dynasty": "宋",
        "collection_info": null
    },
    {
        "title": "偈二十四首  其一六",
        "author": "释守卓",
        "content": "诸佛不出世，四十九年说。\n千江有水千江月，万里无云万里天。\n祖师不西来，少林有妙诀。\n西天此土俱拈却，一种平怀当处亲。\n若人识祖佛，当处便超越。\n大尽三十日，小尽二十九。",
        "dynasty": "宋",
        "collection_info": null
    },
    {
        "title": "偈二十四首  其一七",
        "author": "释守卓",
        "content": "生死即涅槃，涅槃即生死。\n全迷即全悟，全死即全生。\n魔佛齐平，孰为非道。\n又须知生死非涅槃，涅槃非生死。\n无生死而不显涅槃，无涅槃而不度生死。\n法法显然，尘尘自离。\n到者裏，更须有转身一路。\n若也转得，枯木枝头，别迎春色。\n踢倒铁围山，踏翻生死海。\n从教月色和云白，管取春来草又青。",
        "dynasty": "宋",
        "collection_info": null
    },
    {
        "title": "偈二十四首  其一八",
        "author": "释守卓",
        "content": "一月普现一切水，一灯能传百千灯。\n此时不彻全身句，眨起眉毛已葛藤。",
        "dynasty": "宋",
        "collection_info": null
    },
    {
        "title": "偈二十四首  其一九",
        "author": "释守卓",
        "content": "大圆鑑中同结社，一微尘裏共安居。\n释迦弥勒无门入，不到到者真丈夫。\n大丈夫汉，撩着便知来由，不为分外。\n若更拟议踌躇，何啻云泥万里。\n所以道十五日已前点即不到，十五日已后到即不点。\n且道点即是，不点即是。\n长因虎啸风生处，记得龙吟雾起时。",
        "dynasty": "宋",
        "collection_info": null
    },
    {
        "title": "偈二十四首  其二○",
        "author": "释守卓",
        "content": "五五二十五，人人超佛祖。\n撩着未知机，黄金成粪土。\n诸禅德，莫莽卤，夷门山朝朝走入。\n新罗占波国裏，卖吉州针。\n相逢醉老婆，寻牛撞着虎。",
        "dynasty": "宋",
        "collection_info": null
    },
    {
        "title": "偈二十四首  其二一",
        "author": "释守卓",
        "content": "逢庚则伏，貍奴昨外暍死。\n遇明则苏，白牯今朝律活。\n全活全死，全死全活。\n死活两忘，是箇什么。\n到这裏，也须是箇汉始得。",
        "dynasty": "宋",
        "collection_info": null
    },
    {
        "title": "偈二十四首  其二二",
        "author": "释守卓",
        "content": "长期告毕，法岁云周。\n木人施草，石女行筹。\n衲僧了无交涉，那更头上安头。\n横担楖栗，笑傲清秋。\n要去即去，得留且留。\n逢人若问长灵老，向道浩浩尘中斗铁牛。",
        "dynasty": "宋",
        "collection_info": null
    },
    {
        "title": "偈二十四首  其二三",
        "author": "释守卓",
        "content": "过现无三世，星霜有四明。\n秋残心似口，冬至眼如眉。\n了了何依住，新新孰变移。\n岁寒同饮啄，冷暖自家知。",
        "dynasty": "宋",
        "collection_info": null
    },
    {
        "title": "偈二十四首  其二四",
        "author": "释守卓",
        "content": "心心心，莫谩寻。\n道道道，已蹉过。\n不蹉过，是什么。\n一机全，步步到。\n木马已追风，瞎馿倒推磨。",
        "dynasty": "宋",
        "collection_info": null
    },
    {
        "title": "临终前一日和云门曲",
        "author": "释守卓",
        "content": "衲僧要唱云门曲，六六从来三十六。\n曹源有箇痴禅人，解道一生数不足。\n数不足，不属金石与丝竹。\n等闲一拍五音全，直道如弦已曲录。\n从教岁去年来，依旧山青水绿。",
        "dynasty": "宋",
        "collection_info": null
    },
    {
        "title": "李太白画歌",
        "author": "饶节",
        "content": "先生之气盖天下，当时流辈退百舍。\n醉中咳唾落珠玑，身后声名满夷夏。\n青山木拱三百年，今晨乃拜先生画。\n乌纱之巾白纻袍，岸巾攘臂方出遨。\n神游八极气自稳，冰壶玉斗霜风高。\n呜呼先生泰绝伦，仙风道骨语甚真。\n肃然可望不可亲，悬知野鹤非鸡羣。\n天宝之初天子逸，先生醉去不肯屈。\n采石江头明月出，鼓枻酣歌志愿毕。\n只今遗像粉墨间，尚有英风爽毛骨。\n宣州长史粉黛工，谁令写此人中龙。\n细看笔意有俯仰，妙处果在阿堵中。\n人云此画世莫比，吴侯得之喜不寐。\n意侯所爱岂徒尔，亦惜真才死泥滓。\n先生朽骨如可起，谁为猎之奉天子。\n作为文章文圣世，千秋万古诵盛美。\n再拜先生泪如洗，振衣濯足吾往矣。",
        "dynasty": "宋",
        "collection_info": null
    },
    {
        "title": "送故人",
        "author": "饶节",
        "content": "秋风夜作万马声，草木自有离别情。\n君行胡不卜春夏，况我抱病方竛竮。\n我生不祥忧患并，行李四方影随形。\n少年之气追琢尽，胸中独抱渭与泾。\n世人纷纷水火争，我欲从之惫不能。\n骑马时寻故人舍，掀髯抵掌意自倾。\n图书万卷相将迎，座无凡儿眼更明。\n惟酒无量与兴会，我醉未去君经营。\n不用赐金为解酲，一月何必一日醒。\n此中万事气自宁，勿语世人人不听。\n君今胡为忽戒行，使我此计堕杳冥。\n君行潇湘绝洞庭，沙头水落鼍夜鸣。\n想君抱恨寐辄惊，起弔湘纍涕泪横。\n顾我胡为世网婴，前行霜露后榛荆。\n谁为传之凤凰翎，与君方驾寻此盟。",
        "dynasty": "宋",
        "collection_info": null
    },
    {
        "title": "送傅仲默登第归麻姑",
        "author": "饶节",
        "content": "谢安中年不堪别，况我与子本末同。\n临川古郡着名数，麻姑且在邦域中。\n与君同方復同术，十年共度虀盐日。\n一身烂漫天地中，万里风霜今白髮。\n南山之封木拱矣，此身万事相终始。\n何知迟暮犹羁旅，夜语对床辄三起。\n君今先着祖生鞭，我穷未办买山钱。\n君行启我方寸乱，抱琴长歌声彻天。\n西风萧萧木脱叶，表裏家山落眉睫。\n为语淮南大小山，虽在侯门不弹铗。",
        "dynasty": "宋",
        "collection_info": null
    },
    {
        "title": "送善权归豫章",
        "author": "饶节",
        "content": "北斗以南好风土，西山爽气吞吴楚。\n前辈风流固超绝，后生法像仍奇古。\n道人久学祖师禅，败裙破衲今几年。\n胸中秀气磨未尽，时出新诗皆可传。\n都城鼎鼎冠剑伟，井扫权门日中市。\n道人香火办寂莫，有脚不踏公侯地。\n古来贤俊能几何，只今零落亦已多。\n一见道人气象是，蒲团棐几生春和。\n我思伸眉向林莽，未暇优游取卿相。\n扁舟今日与君别，明朝梦落江湖上。",
        "dynasty": "宋",
        "collection_info": null
    },
    {
        "title": "石鱼行赠灵壁张氏",
        "author": "饶节",
        "content": "磬石山中石无主，百里厚坤不承土。\n土人出石如出金，阙地及泉隧而取。\n重重彻之如彻席，凡材顽狠邱山积。\n中藏一板金王精，定是陶镕鬼神力。\n黄钟之律生于黍，近代纵横不如古。\n天生此材岂苟然，伐而用之百兽舞。\n师襄入海工不精，且制嘉鱼大小鸣。\n大为王鲔施僧饭，小为鲂鳏依石屏。\n君家二尾傥遗我，要唤儿曹坐睡醒。",
        "dynasty": "宋",
        "collection_info": null
    },
    {
        "title": "向居卿所藏灵壁石歌",
        "author": "饶节",
        "content": "灵壁之石妙天下，奇姿异质穷变化。\n时时好事获寸尺，谷量牛马未当价。\n耐官丞相三代孙，风流似是典刑存。\n心胸本无纨袴气，诗书渐洗膏粱昏。\n迩来得石不盈尺，依稀尚带莓苔迹。\n气象中含万仞悬，秀润仍分千里碧。\n大江之南千万山，终日思归行路难。\n坐中一见此真骨，心折当年雨后天。\n君不见黄金白璧骄侈本，大官厚禄方安稳。\n少年趣驾迅如电，我欲追之堕车蹇。\n年来老大计转拙，一丘一壑兴不浅。\n傥君他日弃前鱼，南窗坐对庐山远。",
        "dynasty": "宋",
        "collection_info": null
    },
    {
        "title": "阿智歌",
        "author": "饶节",
        "content": "吕卿诸子森如猬，不作世间儿女气。\n封胡羯末自行列，麟凤龟龙各异致。\n小儿阿智甫七龄，衮衮似欲无诸兄。\n疏眉秀目澹玉雪，覆肝立壁开天庭。\n自从诸兄授孝经，淋漓笔墨有典刑。\n客来推席俨在庭，举头揖客客为惊。\n吾知吕卿大源委，黄河昆崙千万里。\n政令凡儿出其中，不扶而直麻生蓬。\n况如此雏落落自奇伟，出门汗血当追风。",
        "dynasty": "宋",
        "collection_info": null
    },
    {
        "title": "寄夏思道惠示缣帛",
        "author": "饶节",
        "content": "忆昔南方木叶下，祝融逗留不退舍。\n闾阎未简卒岁材，明月满门自宜夜。\n而今身在天中央，日月寒暑遵故常。\n西风今日我为政，冥冥尘沙何可当。\n浮云倚势不解事，浓阴数日酿秋思。\n卧病但作仲卿泣，载酒谁问子云字。\n故人千里知我寒，书来遗我帛数端。\n拣丝织作经纬称，长细广幅尺度宽。\n染人暴练勿设色，衣被皎皎识君德。",
        "dynasty": "宋",
        "collection_info": null
    },
    {
        "title": "送梅郎一首",
        "author": "饶节",
        "content": "梅郎可爱如蜀柳，风流似是子真后。\n抱器来宾太学穷，五年自袖采兰手。\n来时落雁摇虚弓，汗血长鸣西北风。\n自誓坏韩復蠹魏，可怜一无咫尺功。\n我亦数奇困竿累，玉山冰川失眼底。\n永嘉堂上闻阿连，堕食正冠为君起。\n君今制衣作行具，何以赠之白鹭羽。\n殷勤持□重似人，漠漠深藏饱鱼蠹。\n船头逢逢奏晓鼓，卷帘卧看春江雨。\n到家春温雁且北，寄声布帆无恙不。",
        "dynasty": "宋",
        "collection_info": null
    },
    {
        "title": "邻居遗汤沐浴",
        "author": "饶节",
        "content": "都城甘水啬于酒，担头取饱得满缶。\n每忆江湖万松底，夜半酒醒挽石斗。\n如今长卿不满喉，岂有温泉濯汗流。\n岑岑背若负芒刺，每向一饭怀千忧。\n君家有井金作栏，辘轳可取不可殚。\n大奴分遗足一斛，洗我尘垢生羽翰。\n人生生理易与耳，辍洗为君起长叹。",
        "dynasty": "宋",
        "collection_info": null
    },
    {
        "title": "赵元达妇孕不育后数日其犹子生一女子二子皆有戚戚之色戏作此诗开之",
        "author": "饶节",
        "content": "十年不见陈惊座，二子相逢心亦可。\n高帝子孙果隆准，杜陵先生岂欺我。\n甘陵夫子孕不育，世无元化操五毒。\n乳医袖手辄寤生，不药而喜神所福。\n君家阿济颐未髯，颇恨生子不生男。\n人间久乏古烈女，世上多叹吾儿凡。\n应当有子问贤否，弄璋弄瓦诗人口。\n木兰买马替爷征，班昭嗣兄成汉表。\n人生得此二子者，安用痴儿闹昏晓。\n况君各自富春秋，有女如玉方好逑。\n必欲商瞿有男子，殷勤更问东家丘。",
        "dynasty": "宋",
        "collection_info": null
    },
    {
        "title": "赠陈侯一首",
        "author": "饶节",
        "content": "古人已朽不可作，长安年少多岳岳。\n太官五斗仅代耕，舒缓养高简然诺。\n陈侯气稳天机精，心胸开霁脱检绳。\n只今冠佩奉朝请，折节重士身自轻。\n主人斗酒相逢迎，金尊玉槃红烛明。\n黄花开彻秋未了，残月挂檐霜气清。\n气吞百吏不足数，滑稽巧中一座倾。\n座客未用喜且愕，陈侯吏事復不恶。\n簿书狱讼谈笑了，盗贼骨惊吏胆落。\n至今鲁山驾车处，会使齐儿畏朱博。\n方今天子坐明堂，指麾夷狄如驱羊。\n安得吏师如侯者，上应列宿布四方，政治岂但几成康。",
        "dynasty": "宋",
        "collection_info": null
    },
    {
        "title": "立之作诗讥仆沉浮于酒次韵答之",
        "author": "饶节",
        "content": "颓俗不可挽，我思陈孟公。\n胸中一噫气，浩荡沧海东。\n初余亦拙谋，堕身尺度中。\n昔为吾家驹，今为客子蓬。\n人生百年耳，过鸟欻无踪。\n何至自矛盾，身与众敌逢。\n仲尼固玄圣，道大自不容。\n落落少年场，谁復识吕蒙。\n古今一丘貉，同赴三尺封。\n乃知常满尊，慰藉吾人穷。\n君诗苦相厄，欲抗辄丧雄。\n但恐百钱债，负我葛陂龙。",
        "dynasty": "宋",
        "collection_info": null
    },
    {
        "title": "送彭渊才如北都",
        "author": "饶节",
        "content": "我学如水马，尽日忙不进。\n结交有神奇，所得尽豪俊。\n十年困三舍，万事到两鬓。\n风流半零落，吾道或拘窘。\n彭侯南方来，超妙有远韵。\n落落涧壑姿，倒屣解吾愠。\n胸中几年读，正朔谨尧舜。\n盘盂百家伎，钩致得幽藴。\n夜半一商略，气与山岳峻。\n方洋及卫霍，似是老行阵。\n峥嵘济时术，百未一见信。\n自言穷达机，默与寒暑运。\n功名盖偶然，未暇以身殉。\n伟哉君子勇，一语破幽愤。\n何时灯火底，怀抱为吾尽。",
        "dynasty": "宋",
        "collection_info": null
    },
    {
        "title": "赋王立之家四梅",
        "author": "饶节",
        "content": "化工辔六龙，风雷共推轨。\n谈笑却冰雪，咄嗟办桃李。\n纷纷西园英，转眄即填委。\n独余四种梅，冰玉自标致。\n岂争滕薛长，未与管晏比。\n微风挽寒条，草木竞披靡。\n蜡梅异天质，芳香辈兰芷。\n多叶美无度，胜韵洗贪鄙。\n红梅拂晓粧，深浅自有体。\n单白亦闲淡，冷艷照流水。\n初如王谢郎，雍容各簪履。\n出处岂皆同，一一竟可喜。\n此花固不凡，俗眼自多瞇。\n栽培或一遇，得此辄遗彼。\n君家独兼有，班压万红紫。\n况当顿有前，朝暾媚窗几。\n我无笔五色，为此了众美。\n安得九转丹，暂起来阳史。",
        "dynasty": "宋",
        "collection_info": null
    },
    {
        "title": "春日饮王立之家同赋三头牡丹依次定十韵节得牡字",
        "author": "饶节",
        "content": "异时王公门，使车驾四牡。\n殊方仰吾父，天子尊伯舅。\n舒迟入枢府，易若屈伸肘。\n风流未疏缺，日月竞奔走。\n诸孙以文嗣，文字宗科斗。\n英华被草木，美成岂不久。\n宜哉此花瑞，鼎立世无有。\n绵力为君赋，半夜饥肠吼。\n尺寸窘吾步，岂復到渊薮。\n翻然欲投笔，大恐惠文纠。",
        "dynasty": "宋",
        "collection_info": null
    },
    {
        "title": "士大夫湛于不义虽穷极富贵君子过之弗顾而况女子失身于委巷容笑之贱亦岂能自拔哉吾友人赋叹息行有谓而作诸人既属和仆亦拟古乐府为辞伤之于其末开之以正是亦诗人之志也",
        "author": "饶节",
        "content": "叹息復叹息，丹砂为土玉为石。\n谁家女儿妙无敌，日日当窗泪霑舄。\n问之何思復何忆，深颦欲语语不得。\n回身抱琴不回面，清商自写昭君怨。\n朔风萧萧霜月悬，万里胡沙鸣一雁。\n此声此意太分明，犹恐君侯未会情。\n从头却欲为君说，恐君断肠君勿听。\n黄鹤一去已千里，雉子高飞亦能几。\n人生长短要自裁，嗟尔此身今已矣，刺刺促促徒为尔。",
        "dynasty": "宋",
        "collection_info": null
    },
    {
        "title": "次韵刘无言游法云寺",
        "author": "饶节",
        "content": "磨蚁迭左右，铁炭互俯仰。\n岁月如牧马，快骤脱羁鞅。\n方希草玄雄，未羡画眉敞。\n刘侯启予者，险韵写胜赏。\n读之令人醒，居然见图像。\n我昔曾此游，僧梵荐肸蠁。\n撞钟鸣木鲤，破我颠倒想。\n百年能几许，万事苦鞅掌。\n丧身声利场，齿角伐犀象。\n前辈晓云散，后生春水长。\n君看门外辙，盛气日来往。\n道人初不省，禅寂异到壤。\n乃知雨花地，可以透迷网。\n君侯此嘉集，尘迹已相荡。\n援琴写我叹，中夜发哀响。",
        "dynasty": "宋",
        "collection_info": null
    },
    {
        "title": "为谢无逸赋陈氏贯时轩",
        "author": "饶节",
        "content": "西园拱羣木，严霜损天和。\n岂不惜嘉阴，奈此风雨何。\n青青繄此君，凡材不同科。\n君知不同科，何必叶与柯。\n试看一尺根，节已倍身多。\n故令卷箨中，高韵不可摩。\n陈侯定可人，厚礼为君罗。\n视此种竹心，知君减悲歌。\n吾徒涉世疏，投足得诋诃。\n何如雪月际，对君自婆娑。\n但无我履声，与子相经过。",
        "dynasty": "宋",
        "collection_info": null
    },
    {
        "title": "次韵李二",
        "author": "饶节",
        "content": "道散士不守，君子利为上。\n交游固窦灌，父子亦歆向。\n繄我二三友，日月共照临。\n殊乡不殊习，异族岂异心。\n吾徒拙身谋，要是沧海客。\n大材费伐剪，古乐难考击。\n相逢聊解颜，把酒听软语。\n断水洗垢病，戛玉开未寤。\n男儿生堕地，脚迹付九州。\n不知谁主盟，会此车与舟。\n愿毕已醉杯，竟比难得欢。\n明朝黄子别，离恨已阑干。",
        "dynasty": "宋",
        "collection_info": null
    },
    {
        "title": "次韵吕由义见赠之什兼简若谷居仁",
        "author": "饶节",
        "content": "行年本数奇，阅世復痴绝。\n巉然寒饿表，但未朋友缺。\n晚得二三子，楚楚着行列。\n家学有师法，保身尽明哲。\n堂皇建钟磬，户牖照玉雪。\n白晳采兰手，未负如意铁。\n由来石中璞，不在苦分别。\n当时偶一见，顿使我心悦。\n道丧古人远，君子或降节。\n狐裘傥羔袖，岂待跖与桀。\n若人苟相久，可以辅衰拙。\n欢喜奏微吟，聊嗣登歌阕。",
        "dynasty": "宋",
        "collection_info": null
    },
    {
        "title": "次韵刘时可刘将赴宣州幕",
        "author": "饶节",
        "content": "我客汴之滨，梦寐大刀头。\n幸逢刘伯伦，衣冠少其流。\n胡床白羽扇，语稳气不浮。\n异时果下马，彷佛遍九州。\n每思张翰鲈，为登王粲楼。\n食贫节益苦，异哉居拙谋。\n宣州虽多贤，禄仕恐未优。\n长女嫁及时，大儿婚可求。\n长才不自献，澹与众人俦。\n君其吏隠欤，吾亦沧海游。",
        "dynasty": "宋",
        "collection_info": null
    },
    {
        "title": "次韵谢公定时夏均父招诸客泛舟游百花洲",
        "author": "饶节",
        "content": "好事屡载酒，扁舟每乘兴。\n况当秋气清，开我心若镜。\n风漪蹙寒绿，日干下修影。\n却从苍翠中，羡彼各飞泳。\n翱翔数仞翼，白小一寸命。\n微物有至乐，此理须自领。\n君侯静无譁，敢以一言请。\n人生百年尔，飞电作光景。\n试看楹间悬，俯仰岁月永。\n堂堂寇莱公，祀事荐时餠。\n吾徒岂不老，啖蔗入佳境。\n况兹诗酒习，已自破清凈。\n聊须明月来，褰裳踏归艇。",
        "dynasty": "宋",
        "collection_info": null
    },
    {
        "title": "灌兰一首",
        "author": "饶节",
        "content": "往作兰溪游，步屧出林麓。\n溪头小雨竟，溪水澹文縠。\n婵嫣几丛秀，临流自结束。\n曲折访丛底，初不露芬馥。\n归休行结佩，薄采未盈匊。\n时遵微径间，幽然感清淑。\n年来蚕自缚，投迹先拟足。\n不意淟涊中，见此二孤竹。\n威威耐寒苦，绎绎辈杞菊。\n似是溪头裔，相逢慰烦促。\n一日不见之，鄙吝生眉目。\n故将应书手，抱瓮助长毓。\n孤根着土深，稍稍树支族。\n看渠吐胸中，一洗桃李俗。",
        "dynasty": "宋",
        "collection_info": null
    },
    {
        "title": "约方时敏杨信祖二子同过王立之观立之所集前辈诗文各以姓赋诗",
        "author": "饶节",
        "content": "秋容散古原，秋声满寒条。\n幽人开晓梦，喔喔鸡戒朝。\n骑马西南隅，不知道里遥。\n我行将何之，我友昔见邀。\n斯人非世人，与世不相聊。\n几年赋归欤，塞耳树上瓢。\n谁知翰墨功，百倍巴蜀饶。\n方杨妙天质，两玉不易招。\n粟马来会盟，此义久寂寥。\n主人喜开尊，杯殽初刻雕。\n及乎启丹台，座上皆闻韶。\n委积山海奇，浩荡江汉朝。\n此囿无郊封，烂漫各蒭荛。\n归来蒲深望，老大犹虚骄。",
        "dynasty": "宋",
        "collection_info": null
    },
    {
        "title": "蓘室诗王立之为宗子求",
        "author": "饶节",
        "content": "布谷作五更，鹪鹩亦司辰。\n田师遽束缊，请火起近邻。\n耕耘岂辞劳，常虞秋计贫。\n匽薄垄亩间，努力不自珍。\n秋风落高原，罢亚千顷云。\n公子岂知田，得师自农人。\n归来坐虚室，却扫富贵昏。\n架插河间书，门引霍三宾。\n锄耰翰墨场，寒窗澹炉熏。\n六籍圣人师，百家素王臣。\n骫骳离骚经，妙语泣鬼神。\n灵文陋诅楚，高论追过秦。\n泛览四库余，瓦砾半珠蠙。\n游心领其要，开卷得其人。\n门前风作埃，肥马走搢绅。\n岂知歌钟地，辛苦事斯文。\n懒夫江海士，履声远王门。\n未暇到此室，归欤老斲轮。",
        "dynasty": "宋",
        "collection_info": null
    },
    {
        "title": "秋蚊行",
        "author": "饶节",
        "content": "秋蚊扑扑啄作花，秋江喷薄卷旧沙。\n鱼肥兔贱年谷熟，田家八月生有涯。\n羣翁坐社儿击鼓，酒一载行翁起舞。\n但得催科了眼前，儿郎各自能辛苦。",
        "dynasty": "宋",
        "collection_info": null
    },
    {
        "title": "戏汪信民教授",
        "author": "饶节",
        "content": "汪侯思家每不寐，颠倒裳衣中夜起。\n岂惟蓐食窘僮奴，颇復打门搅邻里。\n凉风萧萧月在庭，老夫醉着呼不醒。\n山僮奔走奉嘉客，铜瓶汲井天未明。",
        "dynasty": "宋",
        "collection_info": null
    },
    {
        "title": "归来怨",
        "author": "饶节",
        "content": "琼株玉树非凡根，幽兰紫芝种不繁。\n谁家妙质倾春色，失身逋荡依荆棘。\n流苏暗绕云母屏，栖魂不稳夜魇惊。\n归来泣下绣时室，漫漫此生身事毕。",
        "dynasty": "宋",
        "collection_info": null
    },
    {
        "title": "得交行赠王立之",
        "author": "饶节",
        "content": "世上纷纷走车辙，交情回互作冷热。\n搢绅岂无郦寄卖，山林谩有嵇康绝。\n我穷四方但餬口，一丘一壑志未了。\n得交天下能几人，直道如君可偕老。",
        "dynasty": "宋",
        "collection_info": null
    },
    {
        "title": "雨小霁登南寺阁",
        "author": "饶节",
        "content": "登楼望四垂，缩缩雨小休。\n老木藤蔓活，古殿金碧流。\n浮云捲岂尽，落日不可留。\n无人相与语，鸜鹆谩啾啾。",
        "dynasty": "宋",
        "collection_info": null
    },
    {
        "title": "上范谦叔左丞求退",
        "author": "饶节",
        "content": "老骥伏枥志千里，烈士暮年心不已。\n不用悲歌击唾壶，尚挟平戎献天子。\n书成未上忽自悟，便逐道人林莽去。\n年来着脚古道场，疾病魔人无屏处。\n不遇我公如古人，零落离披作风絮。\n我公德量大如海，太平天子待真宰。\n乞身莫待我公行，早向千峰万峰外。",
        "dynasty": "宋",
        "collection_info": null
    },
    {
        "title": "赋刘仲高高斋诗",
        "author": "饶节",
        "content": "先生言语妙天下，向来太学传芬芳。\n当时品目入前辈，后生籍籍窥余光。\n立谈一见便相可，交无新旧合则章。\n别来几何岁月忙，我已三变变沧浪。\n子才如许犹绿裳，宜参公卿升庙堂，何为高斋尚翱翔。\n悬知公意非自高，自高自圣渠作狂。\n泰山北斗不自赞，琼株玉树绝否臧。\n用则伊周冠百王，直道而行气益昌。\n不用两龚或退藏，直道而去括智囊。\n用与不用俱徜徉，使妇无裈非吉祥。\n世人言高不着本，但欲困苦邻饥尪。\n不知舒卷重在我，尊为帝师初未妨。\n先生年来力学道，等观穷达如炎凉。\n屈伸有命不足论，要保胸中百炼刚。",
        "dynasty": "宋",
        "collection_info": null
    },
    {
        "title": "永处庵诗为蔡仲志刑曹作",
        "author": "饶节",
        "content": "刑曹仕宦如客寄，朱墨如山无况味。\n平生灯火读书心，便与衲僧同器类。\n自从供职江上郡，一月常勤五七问。\n向来书至乞庵名，永处那伽表嘉遁。\n世间万事不挂眼，蒲团不动跏趺稳。\n客至清谈真老禅，数枝霜竹伴幽韵。",
        "dynasty": "宋",
        "collection_info": null
    },
    {
        "title": "送庄季裕宣教",
        "author": "饶节",
        "content": "庄侯目如岩下电，堕泪碑傍始相见。\n松间经行倚松语，袖有普贤真行愿。\n春风昨夜忽言别，楚儿恰恰耕残雪。\n野人无以赠君行，山杏溪桃为君说。",
        "dynasty": "宋",
        "collection_info": null
    },
    {
        "title": "送赵廉访",
        "author": "饶节",
        "content": "飞来之峰可图写，画工摇笔不敢下。\n玲珑八面尚能摩，万古冷泉那可画。\n赵公胸中有泾渭，爱山自得山水意。\n向来与客到峰前，亭上酌泉赏泉味。\n我客峰边一蔀室，关门无事辄终日。\n公来剥啄自敲门，蹔解跏趺为公出。\n池上烟光初过雨，岩花胶轕开无数。\n曳杖惟愁猿狖惊，笑谈復恐蛟龙怒。\n闻道公归朝玉京，王事不敢宽作程。\n想公拜舞升天廷，雍容奏议详而明。\n知公不独称安宁，疏民利害通民情。\n吾君忧民精且诚，愿公中和辅太平。",
        "dynasty": "宋",
        "collection_info": null
    },
    {
        "title": "韩升之主簿惠示襄阳杂咏诗淳深高古吟讽不置辄用最后书怀赠彦履韵以释其意",
        "author": "饶节",
        "content": "刮磨习气如洗爵，惟余好古情未薄。\n向来诗轴入松门，便对屠门先大嚼。\n吾侪事业如石田，笔墨魔人妨夜眠。\n如公万卷瘖不吐，使者旁午谁见怜。\n方今神武拓疆土，超擢贤才固其所。\n莫叹簿书官禄微，黄钟大吕生一黍。",
        "dynasty": "宋",
        "collection_info": null
    },
    {
        "title": "张执权主簿同二知县大夫入山作诗併以见赠亦次其韵",
        "author": "饶节",
        "content": "我不学支公畜马作戏剧，道人不韵亦成癖。\n又不学云岩常说老婆禅，苦道炽然说墙壁。\n归来挈杖访饮虹，携诗过我三士同。\n我喜坐之鹘壁峰，下视凛凛十八公。\n诸人胸中何所有，文字万卷皆科斗。\n平生笔端自有口，簿书透处时一吼。\n白面王孙金作鞭，怜渠政遭富贵缠。\n今朝此乐戒勿传，一笑蚊蝱空过前。",
        "dynasty": "宋",
        "collection_info": null
    },
    {
        "title": "青原台诗",
        "author": "饶节",
        "content": "五马胸中足丘壑，驻车决遣有余乐。\n似言新广青原台，不减滕王旧江阁。\n滕王阁下当年路，静中怀抱时来去。\n闻说青原比像间，表裏江山便知处。\n使车时此携佳宾，与人同乐不同羣。\n倚栏自得新诗句，矫首长怀古道人。\n青原亲见曹溪祖，渠有儿孙住山斧。\n问公何处见青原，杳杳飞鸿掠云去。",
        "dynasty": "宋",
        "collection_info": null
    },
    {
        "title": "赠道士张谦中",
        "author": "饶节",
        "content": "道人髭鬚似民部，平生篆隶心独苦。\n世间笔墨一点无，骎骎气象追千古。\n道人得师在何许，秦汉鼎彝周石鼓。\n若峄山碑若诅楚，二李而下初不数。\n异时心醉不窥园，依绳作直规作圆。\n一朝妙解古人意，脱落尺度诚其天。\n嗟君绝艺世无敌，勿示时流渠未识。\n我亦当年好古人，推席为君三叹息。",
        "dynasty": "宋",
        "collection_info": null
    },
    {
        "title": "英游阁诗",
        "author": "饶节",
        "content": "西湖气欲吞吴楚，山作重围如捍虏。\n回环楼阁骇鱼龙，挺拔浮图逼云雨。\n西湖英游天下传，湖光山色当圭田。\n何须西土方为浄，不待吴门自是仙。\n雪花飞时妙无价，梅影横斜端可画。\n荷气熏人六月风，月华彻底三秋夜。\n阴容霁色风且雨，晓光暮碧寒代暑。\n阁中气象顷刻移，诗人不是无心赋。\n竹阁使君遗迹空，草堂居士但闻风。\n百年光景电划水，湖山无限生有穷。\n爱君长才犹袖手，岂宜苦为湖山久。\n君不见向来阁上旧游人，富贵功名古无有。",
        "dynasty": "宋",
        "collection_info": null
    },
    {
        "title": "为卿昙辅作一枝庵诗",
        "author": "饶节",
        "content": "百年七万二千饭，检校劳生岂无限。\n巍巍孰是真丈夫，应作已作所作办。\n不信穷通手翻覆，自穷自通均不足。\n穷思大厦千万间，通或胡椒八百斛。\n道人不与世俗俱，一枝自占巢有余。\n有时放杖据高梧，睥睨三界如蘧庐。\n春风数日到梅萼，吟遶寒香雪欲作。\n归来趺坐尼师坛，柏子烟消泉一勺。",
        "dynasty": "宋",
        "collection_info": null
    },
    {
        "title": "止止堂诗送仁禅者徧参",
        "author": "饶节",
        "content": "止止堂中一禅客，五尺枯藤藏未得。\n平生心胆闯古人，今復江南又江北。\n昨夜霜风号古木，玄猿啼寒星斗黑。\n傍家行脚有底难，独师大去吴王国。\n君不见季子敝尽黑貂裘，归来印佩六国侯。",
        "dynasty": "宋",
        "collection_info": null
    },
    {
        "title": "送慧林化士",
        "author": "饶节",
        "content": "王舍城中车马尘，霏霏似我涧底云。\n此尘可贵不可贱，中着功名富贵人。\n上人衣带云霞色，随例尘中归未得。\n祇园为有老作家，闹市丛中自禅寂。\n向来禅律相错居，空庭月作五日墟。\n市声浩浩如滩濑，谁信禅房静有余。\n道人要是白云侣，红尘不是安身处。\n未能随我便那伽，早入千峰万峰去。",
        "dynasty": "宋",
        "collection_info": null
    },
    {
        "title": "送不愚兄香严行",
        "author": "饶节",
        "content": "君不见香严之山天下望，何必楞伽称海上。\n龙湫直下一万尺，鹘崖突起三千丈。\n借问何人出其中，前有国师后闲公。\n中间有人骑乳虎，大雄敬树真卧龙。\n山中壮气今重振，堂上老人提旧印。\n晶明如住广寒深，渊泉自吸沧溟尽。\n兄今三十未为老，名利波涛拔身早。\n向来自裂子夏冠，翻然便刬天然草。\n如兄勇锐世莫比，谁与同生亦同死。\n只今文采尚未章，人道香严有真子。\n隋河浑浑日夜流，兄今倚柁到南州。\n南州水洁草如染，自在沩山水牯牛。",
        "dynasty": "宋",
        "collection_info": null
    },
    {
        "title": "钝庵诗为印长老作",
        "author": "饶节",
        "content": "姑苏昔是吴王国，表裏湖山本充塞。\n吴王亡后台观空，只有湖山亡不得。\n斋钱吴越又富足，前身端受灵山嘱。\n平生佛事满东南，上下君民总纯熟。\n阿师累世同此会，外家更是东南最。\n晚年彷佛传双林，乡里推高无与对。\n阿师四海老行脚，偶向南阳露头角。\n他年欲识痴钝人，髮长衲敝人谁觉。",
        "dynasty": "宋",
        "collection_info": null
    },
    {
        "title": "寄赵季成钤辖",
        "author": "饶节",
        "content": "器之高谊已下世，安当我友埋金沙。\n倚松卧病无一钱，俗医如山闯利多。\n天寒岁暮山谷裏，二老不作如我何。\n谓天盖高不无意，间生贤者为帝裔。\n不容声色眩耳目，但许诗书养梗柢。\n少年所学无不有，精研往往穷渊薮。\n不知用心能几何，妙悟自然绝师友。\n德成而上艺为下，此言端为中流者。\n须知豪杰盖不然，以德养艺斯又全。\n若分上下为优劣，千金安得称神仙。\n德为本质艺其饰，表裏相资乃我德。\n欲知公子志甚深，已着千金追旧迹。\n世人有艺初无德，为骄为傲为残贼。\n杀人取财不知惧，犹夸庸妄肆诞惑。\n须知公子本无我，一切有求无不可。\n平生高见隘古人，焚弃经方见何左。\n老僧年来学禹步，跰𨇤鉴井不能去。\n还丹一粒能几何，从此游山不知处。",
        "dynasty": "宋",
        "collection_info": null
    },
    {
        "title": "送宋秀才",
        "author": "饶节",
        "content": "东风欲归不可挽，门前芳草青青远。\n倚松卧病不能行，肩舆出门还復懒。\n先生家住岷峨下，当年神授神仙卦。\n死生祸福如眼前，从来卿相争称借。\n倚松卧病正无脚，袖出神方色閒暇。\n我知公意事仁义，不学世人事财利。\n无尽先生如古人，一见先生爱其真。\n几年门下真子弟，付之万事未尝计。\n或云公可为身谋，先生一笑公何醉。\n倚松老矣世共怜，公独何心德如天。\n从今藜杖傥能扶，山长水远公能从我无。",
        "dynasty": "宋",
        "collection_info": null
    },
    {
        "title": "送江南景喜上人",
        "author": "饶节",
        "content": "我有平生雪色尘，廉者不求贪不与。\n明朝聊以赠君行，一炷沉烟夜深语。\n丁宁佛法苦无多，文房四物来作魔。\n丈夫所作若未办，奈此峥嵘岁月何。",
        "dynasty": "宋",
        "collection_info": null
    },
    {
        "title": "次韵卿山主解嘲",
        "author": "饶节",
        "content": "道人竹瘦松柏刚，饱更风雨惯雪霜。\n堂堂自住一法界，岂与萧艾相短长。\n利刀割水风吹光，以空坏空竟谁伤。\n君不见湖边飞来两白鹭，终朝容与水云乡。",
        "dynasty": "宋",
        "collection_info": null
    },
    {
        "title": "豫章宝智上人持高子诗求和",
        "author": "饶节",
        "content": "我客飞来峰，一室聊自适。\n关门不敢开，怒风退六鹢。\n敲门者为谁，起我正禅寂。\n稻麻竹苇中，见此一英特。\n手携高子句，按谱恣游历。\n高子我旧游，伉侠不易得。\n忆昔京城隅，王郎古遗直。\n当时会合地，烂漫存辙蹟。\n繄君入社晚，感事一嗟惜。\n安得赋归堂，寻盟合琮璧。",
        "dynasty": "宋",
        "collection_info": null
    },
    {
        "title": "赠卿书记",
        "author": "饶节",
        "content": "我室如逆旅，尘坌被几席。\n自是懒扫除，初非护鼠迹。\n比室有道人，高洁如玉璧。\n时来相劳苦，倚席笑哑哑。\n道人居若何，纯素胜金碧。\n槃盂及几杖，奠置有疆埸。\n青丝贯湘竹，秩秩间儒释。\n短长各部伍，行列共绳尺。\n试看缶中兰，修叶浄如拭。\n我亦捧心颦，触缾污履舄。\n乃知效子败，古语不可易。\n时当过师语，输写尽胸臆。\n师言吐如屑，永语嗟啧啧。\n问师何所嗟，吾道苦荆棘。\n堂堂大道场，儿辈恣陵轹。\n苞苴幸引援，侧媚乞朝夕。\n争传外道语，盗履祖师阈。\n狂澜不可回，妖氛一何逼。\n柏直尚乳臭，唐俭安足惜。\n世无磊落人，口语谩籍籍。\n岂无直道师，众寡久不敌。\n常恐碧眼胡，西来苦无益。\n道人僧之杰，老骥犹伏枥。\n安得大宝坊，降魔扫妖癖。",
        "dynasty": "宋",
        "collection_info": null
    },
    {
        "title": "润屋轩诗",
        "author": "饶节",
        "content": "层崖如立壁，秀润初欲溜。\n下有癯道人，异时妙基构。\n为山不为屋，岂待吉日戊。\n轩成玉满家，不减朱门富。\n松篁既崔错，云雾亦臻凑。\n霜威入松骨，古滑咽泉窦。\n谷风卷檐回，浩荡金石奏。\n骚骚乌夜啼，鼎鼎雉朝雊。\n时于藤萝中，便捷一猿透。\n客来坐胡床，纸帐卷轻皱。\n儿童敬杖屦，文史当俎豆。\n微熏出小鼎，长缾上虚甃。\n此乐师有余，何为尚奔走。\n记我识师初，昂昂野鹤瘦。\n风姿入清古，气象脱凡陋。\n我游山海间，未获一角兽。\n如师能几何，不落余子后。\n师如佳少年，气出万夫右。\n平生千钧弩，要以一手彀。\n虽未须眉苍，典刑已可候。\n汲深非短绠，善舞属长袖。\n愿君浚其源，故道或可復。\n功成归此轩，趺坐了昏昼。",
        "dynasty": "宋",
        "collection_info": null
    },
    {
        "title": "钱塘清照律师芝草出其父墓上为作此诗",
        "author": "饶节",
        "content": "槃槃千丈松，磅礴犯云汉。\n要为根所持，龙蛇走断岸。\n英英西洛花，妙为天下冠。\n根移枝可易，人为过其半。\n君看此灵芝，不与彼共贯。\n超然自挺立，初不頼根榦。\n傥可种而植，朱门当烂漫。\n胡为不可致，图画空传翫。\n芝生在何许，可卜不待彖。\n忠臣孝子家，义夫烈士馆。\n吉事定有祥，岂是供好玩。\n道人律之师，父蛊虽不干。\n平生沙门行，报德已无算。\n向来郭氏阡，盛事传里闬。\n青青十亩阴，手植几脱腕。\n召和不吹律，修德自幽赞。\n至今超山下，百本益璀璨。\n亭亭卷云涛，濯濯立鹅鹳。\n乃知天人间，决定可覆按。\n野人为作诗，诵实不敢赞。",
        "dynasty": "宋",
        "collection_info": null
    },
    {
        "title": "次韵吕无求同泛汴水",
        "author": "饶节",
        "content": "琐琐榆下钱，贴贴水上镜。\n蜗牛共饮吸，水马竞驰骋。\n静中观至妙，度此春日永。\n舟师挽且譁，俚语相讥病。\n劳逸各有役，不必尽乘兴。\n公缘升斗穷，我访山水胜。\n虽云异出处，同是缚垢凈。\n何当俱一扫，歇此风中艇。\n携持少室去，从渠谓捷径。",
        "dynasty": "宋",
        "collection_info": null
    },
    {
        "title": "次韵吕居仁送李商老兼简李去言兄弟诸同参五首  其一",
        "author": "饶节",
        "content": "岁月如翻江，学道若农务。\n道人竞寸晷，政以生死故。\n耽耽鹭闯池，落落鹤警露。\n瞥然忽中的，优昙濯泥污。\n何当一鼓作，姑置管城兔。",
        "dynasty": "宋",
        "collection_info": null
    },
    {
        "title": "次韵吕居仁送李商老兼简李去言兄弟诸同参五首  其二",
        "author": "饶节",
        "content": "开门对南山，万物尽昭告。\n自是君不领，岂是君不好。\n诸人如骥子，矫首万里道。\n援琴欲写之，促轸不能操。\n请子亦停手，趺坐西南奥。",
        "dynasty": "宋",
        "collection_info": null
    },
    {
        "title": "次韵吕居仁送李商老兼简李去言兄弟诸同参五首  其三",
        "author": "饶节",
        "content": "同参如用兵，各出不会期。\n一将夜破敌，诸将或未知。\n如何卫霍材，局趣窥短篱。\n军储有量数，岁月未易支。\n惟兵不可宿，早寄入塞诗。",
        "dynasty": "宋",
        "collection_info": null
    },
    {
        "title": "次韵吕居仁送李商老兼简李去言兄弟诸同参五首  其四",
        "author": "饶节",
        "content": "角巾拂弹棋，运斤斲蝇翼。\n当时未得妙，岂暇日入息。\n譬如河漫流，难以一篑塞。\n饮食男女间，嬉笑中盗贼。\n要须了其原，及此未曛黑。",
        "dynasty": "宋",
        "collection_info": null
    },
    {
        "title": "次韵吕居仁送李商老兼简李去言兄弟诸同参五首  其五",
        "author": "饶节",
        "content": "李氏泽如海，富此明月珠。\n诸郎皆可人，共出尧舜途。\n之子见我时，抱负勤髯奴。\n江头一再见，凛凛气百夫。\n赠子伊字门，不类城旦书。",
        "dynasty": "宋",
        "collection_info": null
    },
    {
        "title": "次韵答曾仲成二首  其一",
        "author": "饶节",
        "content": "曾侯果胜流，折节事膏火。\n年来何转穷，正以工诗坐。\n可怜哭鬼句，不救采薇饿。\n平生九品禄，团团螘旋磨。\n归来卜我邻，步屧得相过。\n剧谈到理窟，我义危欲堕。\n世人富贵忙，此乐渠不那。\n春山正可寻，我行公亦可。",
        "dynasty": "宋",
        "collection_info": null
    },
    {
        "title": "次韵答曾仲成二首  其二",
        "author": "饶节",
        "content": "我老不能世，百念久灰冷。\n偶随出山云，託迹蹔人境。\n借问交游人，出处各形影。\n某或李广奇，某或卫青幸。\n如公不世才，跬步可台省。\n何为赋归来，欲近沃洲岭。\n夜半哦公诗，月寒心怲怲。",
        "dynasty": "宋",
        "collection_info": null
    },
    {
        "title": "养志堂诗为襄阳吴传朋通判作",
        "author": "饶节",
        "content": "我思古丈夫，出处各有意。\n上焉不作名，下亦岂为利。\n周旋进退间，万世作凡例。\n吁嗟古人远，中夜辄三起。\n老来得贤侯，气象无乃是。\n少年自挺立，学问造严秘。\n笔端挟风雨，麈尾揠根柢。\n问之为谁欤，盛德有苗裔。\n广陵之外孙，右司公之子。\n内师孟母贤，外交天下士。\n渐磨熏蒸到，成此不凡器。\n年来贰襄阳，岂为山水计。\n政以承母心，欲觐淮源隧。\n淮源日夜流，墓木已拱矣。\n母来拜墓门，满下平生泪。\n回头语儿孙，更酹坟前地。\n我怀三十年，一饭不忘此。\n惟诚通鬼神，志愿今乃遂。\n儿身勉直道，无贻墓中愧。\n宁为颍封人，勿作鱼梁吏。\n到官闢高堂，涓洁亦明丽。\n夜月进古几，春盘供早荠。\n炉熏事禅寂，简物薄滋味。\n起居饮食安，其乐固洩洩。\n母身自教子，子养母其志。\n要当并外家，十幅作图记。\n大曾信知言，名堂书是事。\n更哦诸人诗，千古激雕敝。",
        "dynasty": "宋",
        "collection_info": null
    },
    {
        "title": "吕无求以诗坚同舟为嵩山之约次韵报之",
        "author": "饶节",
        "content": "我穷走四方，琐琐知交态。\n吕卿晚定交，槁质頼沾溉。\n笔端有神奇，胸次无疆界。\n平生书画船，往往出光怪。\n我非张孝廉，招呼许同载。\n顾我念嵩洛，如痞思一忆。\n况飞西北帆，一枕千里快。\n便当谋吉日，恐负游山债。",
        "dynasty": "宋",
        "collection_info": null
    },
    {
        "title": "阅旧诗轴见夏均父和晁之道诗次其韵寄伯容仲成均父诸友",
        "author": "饶节",
        "content": "往者少年日，所慕韩伯休。\n涉世更百难，得交多胜流。\n当时回俗驾，喘汗困万牛。\n晚看故曹耦，半逝半乃侯。\n侯者朱其轮，逝者卧荒丘。\n荒丘不足悲，朱轮或可羞。\n翻然乃自悟，庶几桑榆收。\n朋侪竞挽止，一往只掉头。\n我岂筑室愚，喋喋于道谋。\n向来汉上行，悬知计未优。\n重念佛祖心，独往恐不酬。\n细看丛林敝，百孔如破裘。\n出有造请恶，入怀薪米忧。\n虽云学道辈，坦途多不由。\n我欲独挽之，难哉推陆舟。\n归来拥白云，草茅有前修。\n誓不出山去，三更林莽秋。\n寄声二三友，兴来过我不。",
        "dynasty": "宋",
        "collection_info": null
    },
    {
        "title": "虚舟斋诗为王深叔作",
        "author": "饶节",
        "content": "人生一涉世，波澜渺无穷。\n凡儿似得计，兀兀自穷能。\n惟有盛名下，颇招众嫉攻。\n开关或延敌，政使臧亦凶。\n古人故不尔，山泉养正蒙。\n我非阮嗣宗，何时见阿戎。\n濯濯春月柳，谡谡松下风。\n似闻未着冠，笔力百夫雄。\n余子窘不足，渠乃忌太丰。\n比从道人游，警悟世谛中。\n试观名斋意，已见应世工。\n圣贤在方策，制行固不同。\n惟有虚己游，万川同一东。\n此名可书绅，愿言谨厥终。",
        "dynasty": "宋",
        "collection_info": null
    },
    {
        "title": "和周提刑乐岁诗",
        "author": "饶节",
        "content": "老农终岁忙，濯足不及骭。\n岂无相劳苦，穑事苦萦绊。\n迩来邻酒熟，隔户闻呼唤。\n客至便为约，此饮期达旦。\n乃翁起行酌，瓦缶恣瀰漫。\n一引未置之，捋肘发屡叹。\n尝记秋来雨，似称春余旱。\n旱忧牟麦焦，雨惧禾黍烂。\n而今雨旱解，万事皆毕干。\n傥非值时和，未易了炊爨。\n似闻使者贤，云似周十乱。\n语竟復满引，抵掌笑秦汉。",
        "dynasty": "宋",
        "collection_info": null
    },
    {
        "title": "次韵酬潘庭立仪曹见赠之作",
        "author": "饶节",
        "content": "安仁可独来，连璧岂易得。\n我老阅士久，此士秀江国。\n不窥董生园，颇割子鱼席。\n向来决胜地，辟水湛寒碧。\n几年富问学，一道贯儒释。\n捉麈初不譁，论正语明白。\n哦诗咄嗟办，妙韵出金石。\n吾家妙喜师，赏叹节屡击。\n夜堂明月冷，鼎足坐禅寂。\n他年山中人，盛事话畴昔。",
        "dynasty": "宋",
        "collection_info": null
    },
    {
        "title": "杲道人屡聘不起用庭立韵作诗开之",
        "author": "饶节",
        "content": "百年过雷雹，谁丧復谁得。\n邯郸一枕梦，蜗角两战国。\n道人脱世网，便卷百丈席。\n分明老胡裔，彷佛眸子碧。\n向来数道场，众挽不容释。\n金言无自晦，如反衣狐白。\n道人笑不答，我心固匪石。\n迩来燕雀豪，颇须鹰隼击。\n达人有舒卷，大士等喧寂。\n何当为众起，孰谓今非昔。",
        "dynasty": "宋",
        "collection_info": null
    },
    {
        "title": "元辉上人喜赋诗作东坡字萧然有出尘之姿渠亦用韵有作且乞诗为别因再次韵赠之",
        "author": "饶节",
        "content": "禅流笔墨戏，好句亦时得。\n譬如世佳人，不必须倾国。\n我行百城时，所至不暖席。\n默求支许流，常叹暮云碧。\n阿师有典刑，一见我心释。\n根源师璨可，余事窥元白。\n丛林半良窳，初若泗滨石。\n欲出金玉音，不妨聊考击。\n致远或恐泥，落华反枯寂。\n口边白醭去，愿子师古昔。",
        "dynasty": "宋",
        "collection_info": null
    },
    {
        "title": "修上人出觉范送行诗言别因次韵饯之",
        "author": "饶节",
        "content": "上人邱壑姿，韵出余子右。\n已经老洪目，云是江南秀。\n访我白崖巅，喘汗经层岫。\n初无一日雅，恍若十年旧。\n胡床气未稳，牙籤出深袖。\n我居人迹绝，特坐岁时久。\n子来亦遽去，既别重回首。\n招提送客还，松户闭春昼。",
        "dynasty": "宋",
        "collection_info": null
    },
    {
        "title": "望鸡园诗",
        "author": "饶节",
        "content": "望鸡天人供，韵出芝菌表。\n炎蒸夜过雨，裂地出清晓。\n根株树玉雪，顶𩕳翚青缥。\n羽衣散皋原，鸿雁集苹蓼。\n邂逅遽撷取，已尽首犹矫。\n麻昉助芳烈，姜芼戒烦扰。\n取味俄顷间，薇蕨盖其小。\n吾生易与耳，升合自可了。\n聊为道人剧，五鼎端可少。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其一",
        "author": "饶节",
        "content": "蔡侯材栋梁，向来饱霜露。\n十年林下思，常恐庾尘污。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其二",
        "author": "饶节",
        "content": "人生落世故，至宝堕深井。\n傥无自拔计，金玉谩弃屏。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其三",
        "author": "饶节",
        "content": "至理本旷夷，小道皆左僻。\n信能弹指了，可死不待夕。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其四",
        "author": "饶节",
        "content": "松毛巧妇禽，螺殻寄居虫。\n二物自广大，那知十方空。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其五",
        "author": "饶节",
        "content": "百年固多变，深谷或高岸。\n要知悟破迷，大似理易乱。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其六",
        "author": "饶节",
        "content": "见弹已求炙，亡羊犹补牢。\n功成无早暮，事竟等卑高。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其七",
        "author": "饶节",
        "content": "君岂蔡子叔，我非支道林。\n何当速相就，为子细征心。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其八",
        "author": "饶节",
        "content": "沉水博山炉，积灰如雪霜。\n何如坐三昧，自熏成定香。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其九",
        "author": "饶节",
        "content": "三世如旦暮，四大转风火。\n傥能了无生，如观掌中果。",
        "dynasty": "宋",
        "collection_info": null
    },
    {
        "title": "用蔡伯世韵作诗寄之兼简吕居仁兄弟十首  其一○",
        "author": "饶节",
        "content": "学道十万众，得者一二稀。\n寄声故曹耦，舍此将安归。",
        "dynasty": "宋",
        "collection_info": null
    },
    {
        "title": "示故人",
        "author": "饶节",
        "content": "变化密移何太急，剎那念念一呼吸。\n八万四千方便门，且道何门不可入。\n入不入，晓来微雨芭蕉湿。\n殷勤更问箇中人，门外堂堂相对立。",
        "dynasty": "宋",
        "collection_info": null
    },
    {
        "title": "次韵应铨诗",
        "author": "饶节",
        "content": "谁养山中云，馆我云中寺。\n山深云常润，出户须芒屦。\n可怜云外人，过我一饭去。",
        "dynasty": "宋",
        "collection_info": null
    },
    {
        "title": "客舟",
        "author": "饶节",
        "content": "三界众生俱是客，就中君是客中客。\n眼前何处非君家，莫道君家归未得。",
        "dynasty": "宋",
        "collection_info": null
    },
    {
        "title": "王信玉生日",
        "author": "饶节",
        "content": "簪笏谁非嗣，才能恐未难。\n传家推有守，树德莫如宽。\n贱子敢为佞，明公信可观。\n四维开雉堞，千顷涨波澜。\n逮下亡圭角，逢人倒肺肝。\n月评终许劭，爱客自袁安。\n不僞心常逸，忘机体更胖。\n所临惟简易，有道息雕残。\n使节轺车稳，兵符玉具干。\n百城同鏁静，万井益歌欢。\n退食公无事，挥毫妙可刊。\n笙歌珠履醉，风月井梧寒。\n诸子仍闻道，羣雏半着冠。\n居然谢纨绮，沃若秀芝兰。\n表裏初无憾，行藏晚竟完。\n向来三径志，欲了五车看。\n异日人争诵，来征印已刓。\n恐须烦柱石，从此接鸳鸾。\n直道惟天相，亨衢岂自干。\n祝公千岁寿，终始立朝端。",
        "dynasty": "宋",
        "collection_info": null
    },
    {
        "title": "九月六日驾幸蔡王府",
        "author": "饶节",
        "content": "诏可观光夹路民，雍容禁卫见宽仁。\n天光湛湛干坤凈，玉色温温草木春。\n虚驾老臣人望重，降舆新第圣恩亲。\n属车未御钧天奏，只有欢声满后尘。",
        "dynasty": "宋",
        "collection_info": null
    },
    {
        "title": "过关山用同行韵",
        "author": "饶节",
        "content": "风来幡动作真观，耳倒声边亦妄闻。\n自笑敝貂苏季子，苦求知画宋元君。\n关山行李今三反，灯火工夫费几分。\n安得一廛留我老，抱琴矫首送浮云。",
        "dynasty": "宋",
        "collection_info": null
    },
    {
        "title": "遇里人道及乡闾事作诗寄谢无逸",
        "author": "饶节",
        "content": "敝貂去国漫西东，闻说乡闾梦寐中。\n贾竖裹头仍纳妇，骊驹将子又追风。\n云山何处非投老，文史他年不疗穷。\n富贵可求吾亦懒，眼看余子化王公。",
        "dynasty": "宋",
        "collection_info": null
    },
    {
        "title": "谒汉高帝庙",
        "author": "饶节",
        "content": "凤凰山下绿茫茫，杀气犹缠古战场。\n他日英雄矜胜败，今时田野话兴亡。\n狗烹兔死已千载，雷动风行尚一方。\n过客若余秦父老，拜祠应有泪浪浪。",
        "dynasty": "宋",
        "collection_info": null
    },
    {
        "title": "赠霍明府伟",
        "author": "饶节",
        "content": "南海先生不讳穷，鬓髯如戟气如虹。\n异时磅礴风尘外，今日低回文课中。\n政事有谁咨蹇老，功名未合愧终童。\n何人为草阳城荐，台阁差差振古风。",
        "dynasty": "宋",
        "collection_info": null
    },
    {
        "title": "次韵张符离民师适堂即事",
        "author": "饶节",
        "content": "三考符离课独优，政成囹圄自无囚。\n满堂文史闲□令，一榻熏风对奕秋。\n刑措似闻闾巷语，年登仍解庙堂忧。\n从今尊酒留佳句，折狱何劳比仲由。",
        "dynasty": "宋",
        "collection_info": null
    },
    {
        "title": "汪信民约诸人游城南陈氏园不果",
        "author": "饶节",
        "content": "先生休沐不谭经，准拟行槃到野亭。\n兴尽回船散童骑，客来呼吏出盆缾。\n奁中白黑谁成败，醆底圣贤同醉醒。\n却笑伯伦尚多事，苦怜江汉载浮萍。",
        "dynasty": "宋",
        "collection_info": null
    },
    {
        "title": "赠隠居",
        "author": "饶节",
        "content": "竟体芳兰君可人，一轩风月澹无邻。\n丝麻十亩他年老，文史三冬上世贫。\n浑浑淄渑空自辨，眈眈狼虎谩相亲。\n了然道眼都无许，祇有鶑花满意春。",
        "dynasty": "宋",
        "collection_info": null
    },
    {
        "title": "次韵彭圣从秋兴",
        "author": "饶节",
        "content": "淡云疏雨承秋早，白露清风引夜长。\n已见毕星朝北极，似闻骁骑卷西凉。\n隻鸡还我田家味，小胯须君官焙香。\n千古步兵今远矣，属谁长啸作鸾凰。",
        "dynasty": "宋",
        "collection_info": null
    },
    {
        "title": "题沧浪亭",
        "author": "饶节",
        "content": "君构虚亭古岸头，我来登览判千忧。\n丈人钓艇波澜阔，孺子歌声草树秋。\n山似画屏随屈曲，人如杨柳擅风流。\n他年若有江湖具，乘兴因君棹小舟。",
        "dynasty": "宋",
        "collection_info": null
    },
    {
        "title": "次韵米元章壮观",
        "author": "饶节",
        "content": "晓色村村澹，春风树树秾。\n八窗中夜月，千里隔江峰。\n酒道穷通乐，诗原左右逢。\n客来应下榻，石铫煮长松。",
        "dynasty": "宋",
        "collection_info": null
    },
    {
        "title": "端午日二首  其一",
        "author": "饶节",
        "content": "艾叶斜枝短，菖蒲瘦节长。\n绿云依鬓乱，红雪落杯香。\n风物江淮似，功名岁月忙。\n泽间人弔屈，应有泪浪浪。",
        "dynasty": "宋",
        "collection_info": null
    },
    {
        "title": "端午日二首  其二",
        "author": "饶节",
        "content": "异代多同俗，千秋饷楚魂。\n人才终可惜，祀事故常存。\n赤卤丰禾黍，闲民长子孙。\n怜渠身世拙，满眼暮云屯。",
        "dynasty": "宋",
        "collection_info": null
    },
    {
        "title": "山居二首  其一",
        "author": "饶节",
        "content": "小径深通竹，疏篱巧过藤。\n冷猿啸古木，饥鹭啄寒冰。\n贵客终难屈，蓬门不用应。\n此中有佳处，黄卷短檠灯。",
        "dynasty": "宋",
        "collection_info": null
    },
    {
        "title": "山居二首  其二",
        "author": "饶节",
        "content": "门拥深深草，溪明衮衮沙。\n冷烟浮菜甲，小雨荐茅牙。\n老兴元无繫，春工竟自华。\n邻翁却相可，步屧过渠家。",
        "dynasty": "宋",
        "collection_info": null
    },
    {
        "title": "送王长元同弟次元赴官",
        "author": "饶节",
        "content": "梁苑春未竞，隋河冻尚肥。\n鬓毛开老境，甲子运天机。\n华鄂君方仕，樵苏我未归。\n凭将汝南麈，慎对可人挥。",
        "dynasty": "宋",
        "collection_info": null
    },
    {
        "title": "蒲适正挽歌",
        "author": "饶节",
        "content": "吾道何多蹇，苍天呼不闻。\n楩楠初有待，泾渭竟难分。\n阅世中庸行，随时俗下文。\n想君九原恨，着草露纷纷。",
        "dynasty": "宋",
        "collection_info": null
    },
    {
        "title": "息虑轩诗",
        "author": "饶节",
        "content": "雨暗藤经屋，春深草到门。\n客来非问字，鹤老不乘轩。\n花气翻诗思，松声撼醉魂。\n呼儿换香鼎，趺坐竟黄昏。",
        "dynasty": "宋",
        "collection_info": null
    },
    {
        "title": "岁暮",
        "author": "饶节",
        "content": "浩荡生涯计，凄凉客子心。\n岁从官历尽，忧入鬓毛深。\n月气含窗户，汤声转釜鬵。\n余生无所慕，持此卧山林。",
        "dynasty": "宋",
        "collection_info": null
    },
    {
        "title": "送宿州晁祖禹签判",
        "author": "饶节",
        "content": "一见晁公子，雍容前辈风。\n规橅俗吏外，步作古人中。\n环佩千官合，梯航九驿通。\n空虚循吏传，谁为荐诸公。",
        "dynasty": "宋",
        "collection_info": null
    },
    {
        "title": "九日发淮康",
        "author": "饶节",
        "content": "九日非吾事，黄花亦谩生。\n未倾彭泽酒，还背汝阳城。\n细雨秋天近，西风白葛轻。\n山村远城市，可有笑歌声。",
        "dynasty": "宋",
        "collection_info": null
    },
    {
        "title": "秋日游城南展氏园登阁",
        "author": "饶节",
        "content": "金灯奋髯阶砌宽，杨柳缓带楼阁闲。\n我来不为春事促，西风斜日面前山。",
        "dynasty": "宋",
        "collection_info": null
    },
    {
        "title": "制药",
        "author": "饶节",
        "content": "身如逆旅无非我，岂谓昌阳信引年。\n南北未能忘世故，药囊随处却安禅。\n万金良药吾何用，九转丹砂世谩传。\n草木精华如可贳，未妨巾屦地行仙。",
        "dynasty": "宋",
        "collection_info": null
    },
    {
        "title": "麻城道中",
        "author": "饶节",
        "content": "拱道新松无数青，晚风十里撼江声。\n栋梁不是寻常度，宜有长材待老成。",
        "dynasty": "宋",
        "collection_info": null
    },
    {
        "title": "过淮",
        "author": "饶节",
        "content": "淮山漠漠水潭潭，落日孤云自不堪。\n今夜月明风更急，凭吹魂梦到江南。",
        "dynasty": "宋",
        "collection_info": null
    },
    {
        "title": "从人觅山水扇二首  其一",
        "author": "饶节",
        "content": "少壮崎岖山水间，短衣楚制略胜寒。\n年来疲病归期堕，只乞君家便面看。",
        "dynasty": "宋",
        "collection_info": null
    },
    {
        "title": "从人觅山水扇二首  其二",
        "author": "饶节",
        "content": "爱君才气耻言兵，欲倚诗书继老成。\n手裏林泉当付我，恐妨抽板揖公卿。",
        "dynasty": "宋",
        "collection_info": null
    },
    {
        "title": "偶书",
        "author": "饶节",
        "content": "广离骚罢独支颐，万里江山座上归。\n门外不知蛮战触，满窗蚊子刺明飞。",
        "dynasty": "宋",
        "collection_info": null
    },
    {
        "title": "自简",
        "author": "饶节",
        "content": "错龟数策愿分疑，筮短龟长一是非。\n但把故吾重简练，不须分画见郊圻。",
        "dynasty": "宋",
        "collection_info": null
    },
    {
        "title": "以太学灯笼遗陈松老",
        "author": "饶节",
        "content": "君有传家三尺檠，巨编长轴称经营。\n时文今是蝇头字，遗子终南捷径行。",
        "dynasty": "宋",
        "collection_info": null
    },
    {
        "title": "闻说",
        "author": "饶节",
        "content": "闻说南方仍岁旱，十家生事九家空。\n君王分寄二千石，避寝何人舍盖公。",
        "dynasty": "宋",
        "collection_info": null
    },
    {
        "title": "邻鸡",
        "author": "饶节",
        "content": "邻鸡振羽非恶声，北斗倒挂玉绳横。\n朋来劳苦饥寒解，客去悠扬羽翼成。",
        "dynasty": "宋",
        "collection_info": null
    },
    {
        "title": "久雨偶晴见日",
        "author": "饶节",
        "content": "浓阴百日漫西东，汹汹隋河夜欲洪。\n但得望尧常拜手，谁能畏盾辄逃空。",
        "dynasty": "宋",
        "collection_info": null
    },
    {
        "title": "赵元达久不至池上作诗戏之",
        "author": "饶节",
        "content": "雨后新荷拥岸青，菰蒲相向立蜻蜓。\n此中佳处君知否，应对文君赋小星。",
        "dynasty": "宋",
        "collection_info": null
    },
    {
        "title": "再用韵",
        "author": "饶节",
        "content": "杨柳池塘表裏青，鱼儿偷眼畏蜻蜓。\n夜来雨过菖蒲静，倒浸中天四五星。",
        "dynasty": "宋",
        "collection_info": null
    },
    {
        "title": "书天源河上友人壁",
        "author": "饶节",
        "content": "春色撩人不奈渠，红尘无处可飞鳬。\n悬知桃李付流水，来看垂杨十万株。",
        "dynasty": "宋",
        "collection_info": null
    },
    {
        "title": "次韵答陈考城",
        "author": "饶节",
        "content": "袖裏楞伽非世书，了知干没未殊途。\n会携他日已漫刺，归谒南山五大夫。",
        "dynasty": "宋",
        "collection_info": null
    },
    {
        "title": "为谢无逸赋梅花二首  其一",
        "author": "饶节",
        "content": "顿有亭前春耐寒，年年扶杖雪中看。\n不知谢子题诗处，比得王家第几般。",
        "dynasty": "宋",
        "collection_info": null
    },
    {
        "title": "为谢无逸赋梅花二首  其二",
        "author": "饶节",
        "content": "闻道香寒卧雪枝，琼楼玉户巧相依。\n可怜今日移根处，王谢堂前燕子飞。",
        "dynasty": "宋",
        "collection_info": null
    },
    {
        "title": "戏赵元达",
        "author": "饶节",
        "content": "竹木王孙不嗣音，老夫多病转侵寻。\n可怜一息绝缨会，破坏经年设醴心。",
        "dynasty": "宋",
        "collection_info": null
    },
    {
        "title": "冬日书谢氏园壁",
        "author": "饶节",
        "content": "瓦缶藏春土脉干，嫣香已谢菊花团。\n履声遶尽栏干曲，肃肃松风作暮寒。",
        "dynasty": "宋",
        "collection_info": null
    },
    {
        "title": "卧云堂",
        "author": "饶节",
        "content": "补牢初未益亡羊，聊伴闲云卧草堂。\n君解入官云作雨，未应舒卷却相妨。",
        "dynasty": "宋",
        "collection_info": null
    },
    {
        "title": "听松轩",
        "author": "饶节",
        "content": "老龙偃蹇据岩壑，匠石营材城市中。\n自有幽人不相负，解凭曲几听秋风。",
        "dynasty": "宋",
        "collection_info": null
    },
    {
        "title": "观鱼阁",
        "author": "饶节",
        "content": "纷纷干没可怜渠，小阁诗书自有余。\n日背竹林风过柳，试扶松槛看浮鱼。",
        "dynasty": "宋",
        "collection_info": null
    },
    {
        "title": "快目亭",
        "author": "饶节",
        "content": "文字遮人窗闭蝇，无人传与卫生经。\n我愁烂漫不可写，须上君家快目亭。",
        "dynasty": "宋",
        "collection_info": null
    },
    {
        "title": "病中两绝句  其一",
        "author": "饶节",
        "content": "芒鞋藜杖世缘轻，无妄谁令水火争。\n造物小儿莫相苦，此中无物可亏成。",
        "dynasty": "宋",
        "collection_info": null
    },
    {
        "title": "病中两绝句  其二",
        "author": "饶节",
        "content": "暑湿相乘势益昌，呼童煮药不知方。\n悬知草木皆凭藉，聊为形骸作主张。",
        "dynasty": "宋",
        "collection_info": null
    },
    {
        "title": "春日即事二首  其一",
        "author": "饶节",
        "content": "人言春事经桃李，我欲要之病未任。\n昨日强随年少去，看花那復故时心。",
        "dynasty": "宋",
        "collection_info": null
    },
    {
        "title": "春日即事二首  其二",
        "author": "饶节",
        "content": "风光竟岁宜人少，乐事惟春取数多。\n果下小骝君借我，一鞭随意掠烟莎。",
        "dynasty": "宋",
        "collection_info": null
    },
    {
        "title": "送同舍葛茂达还浙东二首  其一",
        "author": "饶节",
        "content": "岂无强醉阳司业，固有无钱郑广文。\n三请未能勤问道，一归今日愿从君。",
        "dynasty": "宋",
        "collection_info": null
    },
    {
        "title": "送同舍葛茂达还浙东二首  其二",
        "author": "饶节",
        "content": "隋河东下一千里，僮仆未知行李劳。\n闻道杞苗今结子，凭君饱食赋离骚。",
        "dynasty": "宋",
        "collection_info": null
    },
    {
        "title": "次韵吕原明侍讲欢喜四绝句 麦熟",
        "author": "饶节",
        "content": "黄云千顷起邱山，缾缶村村自往还。\n悬知大作今年社，我欲从渠季孟间。",
        "dynasty": "宋",
        "collection_info": null
    },
    {
        "title": "次韵吕原明侍讲欢喜四绝句 拾麦",
        "author": "饶节",
        "content": "撝镰霍霍穟纷纷，多谢遗余畀后人。\n负载归来对妻子，始知身是太平民。",
        "dynasty": "宋",
        "collection_info": null
    },
    {
        "title": "次韵吕原明侍讲欢喜四绝句 蚕熟",
        "author": "饶节",
        "content": "丝在机头角未干，儿孙衣褐眼中完。\n茅檐翁妪自相寿，饱暖浑家感县官。",
        "dynasty": "宋",
        "collection_info": null
    },
    {
        "title": "次韵吕原明侍讲欢喜四绝句 盗获",
        "author": "饶节",
        "content": "似闻有盗起空舍，闻说驱除唾手间。\n枹鼓不惊鸡自午，先生闭户养三关。",
        "dynasty": "宋",
        "collection_info": null
    },
    {
        "title": "寻梅二首  其一",
        "author": "饶节",
        "content": "闻道香寒犯雪开，驼裘絮帽探春来。\n立春恰在王正朔，次第羣芳不待催。",
        "dynasty": "宋",
        "collection_info": null
    },
    {
        "title": "寻梅二首  其二",
        "author": "饶节",
        "content": "乐事何如忧患多，寻梅不厌数经过。\n从今直到杨花尽，终始春风亦几何。",
        "dynasty": "宋",
        "collection_info": null
    },
    {
        "title": "寄曾伯容",
        "author": "饶节",
        "content": "岂是从前踪迹疏，三年不送一行书。\n襄山傥有陪邻地，为问洲中种木奴。",
        "dynasty": "宋",
        "collection_info": null
    },
    {
        "title": "次韵吕居仁共二首 望山",
        "author": "饶节",
        "content": "文章二子东西汉，人物诸何大小山。\n四海有家归未得，眼看寸碧便怡颜。",
        "dynasty": "宋",
        "collection_info": null
    },
    {
        "title": "次韵吕居仁共二首 榴花",
        "author": "饶节",
        "content": "安石榴花作意开，杖藜聊復为渠来。\n何人风味更不浅，屐齿峥嵘付绿苔。",
        "dynasty": "宋",
        "collection_info": null
    },
    {
        "title": "虞姬墓",
        "author": "饶节",
        "content": "风悲月黑楚歌闻，泣下虞兮夜未分。\n千骑星飞向前死，不知谁为闭荒坟。",
        "dynasty": "宋",
        "collection_info": null
    },
    {
        "title": "霸王城",
        "author": "饶节",
        "content": "百年父老不知兵，楚汉相持尚有营。\n日暮牛羊归虎落，野鸡飞过霸王城。",
        "dynasty": "宋",
        "collection_info": null
    },
    {
        "title": "病起观垂丝海棠感慨作二绝句  其一",
        "author": "饶节",
        "content": "迟日暖风逼春事，海棠垂丝转娇羞。\n分明绰约若处子，桃杏尘凡非此流。",
        "dynasty": "宋",
        "collection_info": null
    },
    {
        "title": "病起观垂丝海棠感慨作二绝句  其二",
        "author": "饶节",
        "content": "卖花担上夸桃李，顿使春工不值钱。\n莫怪海棠不受折，要令笄珥绝凡缘。",
        "dynasty": "宋",
        "collection_info": null
    },
    {
        "title": "用海印和尚韵和吴提刑游山颂",
        "author": "饶节",
        "content": "白崖老将卧遥岑，苗裔分明祖少林。\n遂有乐天来问道，不妨黄蘗为传心。\n绳床斜月坐秋晚，石铫寒泉语夜深。\n一枕竹风清未晓，堂堂鱼鼓现观音。",
        "dynasty": "宋",
        "collection_info": null
    },
    {
        "title": "用前韵示谢公定学士",
        "author": "饶节",
        "content": "买金须是识真金，学道先防邪见林。\n切忌随言因作解，直须见色便明心。\n大圆觉海波澜阔，优钵罗花根蒂深。\n只者若还亲荐得，十方俱现海潮音。",
        "dynasty": "宋",
        "collection_info": null
    },
    {
        "title": "用前韵示官人",
        "author": "饶节",
        "content": "古路玄微难谩寻，古人须要饱丛林。\n待闻墙壁炽然说，方见风幡便是心。\n鼻孔易随人事去，鬓毛空觉岁华深。\n儿啼女唤君知否，尽是频伽美妙音。",
        "dynasty": "宋",
        "collection_info": null
    },
    {
        "title": "用前韵示同参",
        "author": "饶节",
        "content": "谈玄说妙隔千岑，过取诸方荆棘林。\n三界有谁教学道，十方无法谩求心。\n老胡生下家先破，达磨西来病转深。\n却问谁知第一句，恒沙诸佛未知音。",
        "dynasty": "宋",
        "collection_info": null
    },
    {
        "title": "答惠海首座五首海乃圆照禅师小师  其一",
        "author": "饶节",
        "content": "闹市丛边荆棘侵，旃檀独秀旧园林。\n俊驹昔是吾家瑞，老鹤今犹万里心。\n短笛凄清秋水阔，乱山高下白云深。\n当年得力分明处，竚听炉香演一音。",
        "dynasty": "宋",
        "collection_info": null
    },
    {
        "title": "答惠海首座五首海乃圆照禅师小师  其二",
        "author": "饶节",
        "content": "龙生龙子气骎骎，拄杖横担徧宝林。\n果得云门函盖句，肯忘黄蘗老婆心。\n扶疏绿树西风薄，零落黄花秋意深。\n若问宗风竟谁嗣，请将消息问威音。",
        "dynasty": "宋",
        "collection_info": null
    },
    {
        "title": "答惠海首座五首海乃圆照禅师小师  其三",
        "author": "饶节",
        "content": "莫叹宗师久屈沉，赵州八十尚丛林。\n脚跟点地便无事，鼻孔撩天非有心。\n落笔满堂嗟敏妙，谈玄终日见精深。\n丁宁佛法无多子，三角泥牛演梵音。",
        "dynasty": "宋",
        "collection_info": null
    },
    {
        "title": "答惠海首座五首海乃圆照禅师小师  其四",
        "author": "饶节",
        "content": "缾钵随缘访古今，皎如玉树倚寒林。\n投机不碍多玄辩，寄宿何曾有执心。\n禅板蒲团人已静，博山沈水观方深。\n从来大器宜成晚，王国公卿多赏音。",
        "dynasty": "宋",
        "collection_info": null
    },
    {
        "title": "答惠海首座五首海乃圆照禅师小师  其五",
        "author": "饶节",
        "content": "流辈推高不独今，当年成笋便平林。\n白云纵有为霖意，流水曾无恋影心。\n问道故人归雨后，供香童子立更深。\n青山不免露头角，短幅斜封更嗣音。",
        "dynasty": "宋",
        "collection_info": null
    },
    {
        "title": "喜官人悟道",
        "author": "饶节",
        "content": "白崖峰顶绝跻攀，到者方知到者难。\n闻道裴公纔一喏，便从偃老破三关。\n人生有限随流去，佛法无多掣电间。\n喜见伽陀辨端的，倒骑馿子上幡竿。",
        "dynasty": "宋",
        "collection_info": null
    },
    {
        "title": "阆人蒲君锡提举参老师悟道唱和四首  其一",
        "author": "饶节",
        "content": "一喏推翻十二峰，三乘四库当时通。\n自闻百丈下堂句，已破提婆外道宗。\n画角晓吹深径雪，寒梅晴放小塘风。\n孤峰顶上他年事，又是筹盈石室中。",
        "dynasty": "宋",
        "collection_info": null
    },
    {
        "title": "阆人蒲君锡提举参老师悟道唱和四首  其二",
        "author": "饶节",
        "content": "魔法年来逞独雄，不令人说悟圆通。\n傥无上士已亲证，争识吾家是正宗。\n饱腹岂因餐画餠，开花须是得春风。\n从今同道方相委，九尾乌龟啸月中。",
        "dynasty": "宋",
        "collection_info": null
    },
    {
        "title": "阆人蒲君锡提举参老师悟道唱和四首  其三",
        "author": "饶节",
        "content": "东西南北本来同，自有时人碍不通。\n了后何妨三藏教，悟来那有五家宗。\n学飞鵰鹗雄吞野，出腹麒麟要弄风。\n到底输他真鼻孔，痴人空坐黑山中。",
        "dynasty": "宋",
        "collection_info": null
    },
    {
        "title": "阆人蒲君锡提举参老师悟道唱和四首  其四",
        "author": "饶节",
        "content": "老胡入草太无穷，直指仙人那一通。\n今日大颠回吏部，他年李勃嗣归宗。\n华夷元共一轮月，今古曾无两样风。\n从此牧牛真石巩，肯令信脚犯苗中。",
        "dynasty": "宋",
        "collection_info": null
    },
    {
        "title": "别用韵寄诸同参",
        "author": "饶节",
        "content": "好笑多知一老翁，须言妙用及神通。\n我无佛说并魔说，谁问南宗与北宗。\n麤饭有时聊饱腹，破衣随分且遮风。\n他年同道如相过，沙铫煨茶竹叶中。",
        "dynasty": "宋",
        "collection_info": null
    },
    {
        "title": "寄夏均父二首  其一",
        "author": "饶节",
        "content": "好雪春来番更番，思君未说几时还。\n有心便欲辞彭泽，更懒聊须到鲁山。\n酒肉异时相煦湿，功名他日已斓斑。\n故人若问别来事，举似云门第二关。",
        "dynasty": "宋",
        "collection_info": null
    },
    {
        "title": "寄夏均父二首  其二",
        "author": "饶节",
        "content": "四海交情未有君，解衣推食见情真。\n平生烂漫如一日，万里周旋觉更亲。\n我已山林新祝髮，君犹州县故随人。\n而今官意知何似，早晚归来洗世尘。",
        "dynasty": "宋",
        "collection_info": null
    },
    {
        "title": "海印生日",
        "author": "饶节",
        "content": "优钵罗花此日开，法王真子异凡材。\n平生极力参耆旧，晚岁倾心接后来。\n得意篇章浑简易，忘情风境自徘徊。\n儿孙只么酬恩德，倒挽沧溟作寿杯。",
        "dynasty": "宋",
        "collection_info": null
    },
    {
        "title": "同广德和尚及诸禅伯游山有作次其韵",
        "author": "饶节",
        "content": "扪萝挽石復穿云，却叹公侯走世尘。\n碧嶂回眸三界小，红崖移步百花春。\n长沙只解随芳草，王老犹难避鬼神。\n不道游山末后句，瘦藤遥指牧牛人。",
        "dynasty": "宋",
        "collection_info": null
    },
    {
        "title": "再次前韵",
        "author": "饶节",
        "content": "芒鞋短杖访松筠，未许痴禅继后尘。\n碧嶂烟岚千顷润，红崖花草四时春。\n林中傥遇狻猊兽，日下休看舜若神。\n却笑子湖穷鬼子，犹将消息问时人。",
        "dynasty": "宋",
        "collection_info": null
    },
    {
        "title": "次韵答吕居仁",
        "author": "饶节",
        "content": "向来相许济时功，大似频婆饷远空。\n我已定交木上座，君犹求旧管城公。\n文章不疗百年老，世事能磨双颊红。\n好贷夜窗三十刻，胡床趺坐究幡风。",
        "dynasty": "宋",
        "collection_info": null
    },
    {
        "title": "再次前韵",
        "author": "饶节",
        "content": "曾将千古较穷通，芥孔能容几许空。\n借问折腰辞五斗，何如折臂取三公。\n四时但觉风雨过，一饭奚须刀匕红。\n要识坏魔三昧力，更培根墢待春风。",
        "dynasty": "宋",
        "collection_info": null
    },
    {
        "title": "吾友汪信民博士近闻参道甚力昨日得书云丧其偶其言耿耿有不释然者因寄此颂开之且挽其进",
        "author": "饶节",
        "content": "悼亡应作断肠声，此恨从来不易平。\n堕泪要知非转物，鼓盆政恐未忘情。\n疏亲憎爱无非妄，生死存亡但有名。\n着力早须无底钵，优昙在火更晶明。",
        "dynasty": "宋",
        "collection_info": null
    },
    {
        "title": "龟山戏赠谐文章",
        "author": "饶节",
        "content": "水母潭边窣堵波，下头有箇老禅和。\n蒲鞋旧日曾供母，宝寿平生不渡河。\n衣钵三千旧风景，形模十二古头陀。\n是凡是圣人休问，门外寒松卷薜萝。",
        "dynasty": "宋",
        "collection_info": null
    },
    {
        "title": "次韵吕无求入山会宿北窗",
        "author": "饶节",
        "content": "驻车决遣底匆匆，求宿西湖北面峰。\n旋掩竹窗移短榻，徐敲冰瓮瀹长松。\n名高政恐为深累，道大由来自不容。\n顾我与公无二患，孤灯相对两疏慵。",
        "dynasty": "宋",
        "collection_info": null
    },
    {
        "title": "无求用前韵作雪诗见寄亦次其韵",
        "author": "饶节",
        "content": "一夜花飞殿暮冬，晓惊银色现前峰。\n增肥幻质饶冰柱，埋没虚名叹瓦松。\n素纸不书思雪老，白圭无玷忆南容。\n知君岂乏扁舟兴，哦罢新诗兴已慵。",
        "dynasty": "宋",
        "collection_info": null
    },
    {
        "title": "赠灵岩德云庵主",
        "author": "饶节",
        "content": "道人徧历五家宗，归隠林间事事慵。\n棐几有时吟夜雨，杖藜随意倚寒松。\n插天户牖险更险，拔地楼台重復重。\n借问师庵在何处，巍巍坐断妙高峰。",
        "dynasty": "宋",
        "collection_info": null
    },
    {
        "title": "德云庵诗",
        "author": "饶节",
        "content": "岩下虚通上入云，众山围绕一山尊。\n德云只在此峰顶，童子何妨问法门。\n已种穉松三百本，待移苍竹一千根。\n不须更学药山老，月下啸声惊远村。",
        "dynasty": "宋",
        "collection_info": null
    },
    {
        "title": "次韵鑑碧轩",
        "author": "饶节",
        "content": "当轩方鑑碧溶溶，无事道人居此中。\n弟子来参洗钵话，朋游旧识钓鱼翁。\n一奁深渌桃花雨，数尺寒漪竹叶风。\n箇处好怀谁共委，俯青飞鸟过晴空。",
        "dynasty": "宋",
        "collection_info": null
    },
    {
        "title": "再次前韵",
        "author": "饶节",
        "content": "不待山腰转箨龙，一函寒碧自深中。\n未容濠上观鱼客，聊许双林照影翁。\n雨后蜗牛羣饮月，春余水马竞追风。\n井蛙海鼈难栖泊，会看长虹下晚空。",
        "dynasty": "宋",
        "collection_info": null
    },
    {
        "title": "杨梅",
        "author": "饶节",
        "content": "五月杨梅正满林，初疑一核价千金。\n味方河朔蒲桃重，色比泸南荔子深。\n飞椗似闻新入贡，登盘不见旧供吟。\n诗成欲寄山中旧，恐起头陀爱渴心。",
        "dynasty": "宋",
        "collection_info": null
    },
    {
        "title": "次韵",
        "author": "饶节",
        "content": "南山北岭总成林，野妪名园独擅金。\n实熟每忧风雨横，根蟠谁念岁华深。\n品题可配荔枝谱，风味能忘庄舄吟。\n食罢蜜脾聊殿后，半鈎新月在房心。",
        "dynasty": "宋",
        "collection_info": null
    },
    {
        "title": "戏乞石菖蒲",
        "author": "饶节",
        "content": "古涧灵苗不易遭，寸根拳石着身牢。\n齐如秧稻刺春水，小似神龟负绿毛。\n未与幽人供寿考，曾随迁客赋离骚。\n阿师垂手入廛去，应许珍奇付我曹。",
        "dynasty": "宋",
        "collection_info": null
    },
    {
        "title": "次韵卿山主梅花",
        "author": "饶节",
        "content": "岁事功成雪洗尘，化工着意制清新。\n遂教天下无双色，来作人间第一春。\n未许调羹傅岩老，聊从牵兴杜陵人。\n遥知月下遶千匝，桃李成蹊未是频。",
        "dynasty": "宋",
        "collection_info": null
    },
    {
        "title": "送广上人",
        "author": "饶节",
        "content": "师住匡庐南面山，飞来峰下略开单。\n时情淡薄知音少，吾道雕零行路难。\n何必善书须学卫，未应解义必师安。\n丈夫不用寻尘迹，自向虚空着羽翰。",
        "dynasty": "宋",
        "collection_info": null
    },
    {
        "title": "再次韵关子开",
        "author": "饶节",
        "content": "我初诖误辈簪缨，君亦前生失念僧。\n得意那知蚁旋磨，反身方悟鼠侵藤。\n高才自合参廊庙，朽质聊须活斗升。\n已破小团盟异日，速来相就凿春冰。",
        "dynasty": "宋",
        "collection_info": null
    },
    {
        "title": "用前韵答吕无求",
        "author": "饶节",
        "content": "聪明强健不聋丞，时出高言欲作僧。\n客至解衣挥玉麈，诗成落笔扫溪藤。\n园如靖节不难去，座比维摩岂易升。\n退食略无声色累，自磨煤麝写阳冰。",
        "dynasty": "宋",
        "collection_info": null
    },
    {
        "title": "用前韵答湛长老",
        "author": "饶节",
        "content": "阿师歌咏过腾腾，岂是寻常粥饭僧。\n自了木平三担土，何须寂子四挥藤。\n新诗似锦谁能濯，高论如天不可升。\n饭罢关门香一豆，浄琉璃钵泛轻冰。",
        "dynasty": "宋",
        "collection_info": null
    },
    {
        "title": "次韵孙嚮仲自灵隠归余杭二首  其一",
        "author": "饶节",
        "content": "淡月晴风奏晓凉，春回草木被余香。\n溪桥村落牛羊散，竹坞人家桑柘忙。\n大树稍疑经枥社，羣鸡端恐过尸乡。\n年来课最何须问，翁媪茅檐话短长。",
        "dynasty": "宋",
        "collection_info": null
    },
    {
        "title": "次韵孙嚮仲自灵隠归余杭二首  其二",
        "author": "饶节",
        "content": "冷泉亭下漱甘凉，十里犹余齿颊香。\n入境自知风俗厚，到家应觉簿书忙。\n好依名教穷真乐，莫指温柔是旧乡。\n此理不疑何用卜，谁论筮短与龟长。",
        "dynasty": "宋",
        "collection_info": null
    },
    {
        "title": "送以照上人",
        "author": "饶节",
        "content": "三年坐夏饱湖山，梦遶江南身未还。\n一见道人知妙质，蹔闻乡语破衰颜。\n朱轮华毂何曾乏，白拂长藤自不闲。\n特立如师世无几，为君出户立潺湲。",
        "dynasty": "宋",
        "collection_info": null
    },
    {
        "title": "次韵灵隠小轩",
        "author": "饶节",
        "content": "小轩容膝趣清深，只有溪风夜月侵。\n络石静移春后蔓，凌霄危露雨中心。\n松窗旧草秋蛇帖，棐几谁赓雪子吟。\n他日幽人问佳致，茂林修竹似山阴。",
        "dynasty": "宋",
        "collection_info": null
    },
    {
        "title": "次韵答刘通判二首  其一",
        "author": "饶节",
        "content": "补牢初未益亡羊，始悔出山谋不臧。\n求志已甘长贸贸，应缘何苦自皇皇。\n曾更世上风涛阔，方悟闲中气味长。\n富贵如公非我比，春兰秋菊各馨香。",
        "dynasty": "宋",
        "collection_info": null
    },
    {
        "title": "次韵答刘通判二首  其二",
        "author": "饶节",
        "content": "何事先生倦世荣，非贪水碧与山青。\n乞身高节恐难遂，捷径浮言固不经。\n闻道金丹能化鹤，岂同腐草止为萤。\n宰官本是随缘现，不碍他年叩玉扃。",
        "dynasty": "宋",
        "collection_info": null
    },
    {
        "title": "晁以道赠杨中立诗有谈禅诋毁之语盖以讽予因用其韵解嘲且开之云",
        "author": "饶节",
        "content": "西来碧眼困津梁，只要教渠识旧乡。\n常恐佛魔相蹂躏，故提邪正为平章。\n好随鱼化禹门去，莫学蝇钻窗纸忙。\n诵箒忘苕解成道，可怜楚些漫沉湘。",
        "dynasty": "宋",
        "collection_info": null
    },
    {
        "title": "用曾伯容韵赠不愚兄",
        "author": "饶节",
        "content": "丛林随处便安身，龙象何曾辈六羣。\n盛德若愚常宴默，佳言如屑间缤纷。\n蒲团石上坐明月，茗椀松间打乱云。\n无限青山元属我，而今不免为中分。",
        "dynasty": "宋",
        "collection_info": null
    },
    {
        "title": "赠伯容",
        "author": "饶节",
        "content": "放牛归马老将军，直道从来不党羣。\n妙唱挥毫飞衮衮，高谈奋麈堕纷纷。\n文章千古陶元亮，笔札平生谷子云。\n惟有丁宁一大事，颇遭魔罥每瓜分。",
        "dynasty": "宋",
        "collection_info": null
    },
    {
        "title": "和不愚兄庵颂三首  其一",
        "author": "饶节",
        "content": "此庵俄坏復俄成，步屧相从了此生。\n鹤不乘轩方自舞，鶑非求友为谁鸣。\n冬葅弄色应分瓮，春荠闻香莫戛铛。\n月下相寻记低语，松间乌鹊恐飞惊。",
        "dynasty": "宋",
        "collection_info": null
    },
    {
        "title": "和不愚兄庵颂三首  其二",
        "author": "饶节",
        "content": "四海归来坐太平，莫令华雨恼空生。\n归云无事朝犹卷，老马休心夜不鸣。\n胜处林泉九节杖，闲中日月二升铛。\n晓来乞火打庵户，想见春风一梦惊。",
        "dynasty": "宋",
        "collection_info": null
    },
    {
        "title": "和不愚兄庵颂三首  其三",
        "author": "饶节",
        "content": "常恨山居寡弟兄，阿师庵就可怜生。\n辅车岂但图相倚，独掌从来不浪鸣。\n野老献谋修水硙，山童相唤借茶铛。\n年来活计浑成就，猿鹤安栖定不惊。",
        "dynasty": "宋",
        "collection_info": null
    },
    {
        "title": "用朱元方韵寄深明郎中二首  其一",
        "author": "饶节",
        "content": "当时冠盖集祇园，大似农夫值有年。\n庞老一言投马祖，陆侯彻底见南泉。\n古今已自融三际，语默何曾落二边。\n父子并为同社客，团栾应话老婆禅。",
        "dynasty": "宋",
        "collection_info": null
    },
    {
        "title": "用朱元方韵寄深明郎中二首  其二",
        "author": "饶节",
        "content": "剎那念念转光阴，已过方来不住今。\n身似虚舟从不繫，魔如敌国谩相侵。\n未能以幻还修幻，岂暇将心更用心。\n以说为宗遍天下，思公一笑白云深。",
        "dynasty": "宋",
        "collection_info": null
    },
    {
        "title": "送曾伯容还汉上",
        "author": "饶节",
        "content": "轧轧篮舆来者谁，朝廷遗此一男儿。\n襟怀朗朗百间屋，局量汪汪万顷陂。\n异日小生端欲吏，迩来至德益堪师。\n赠行一句西来意，雨后春江渌渺瀰。",
        "dynasty": "宋",
        "collection_info": null
    },
    {
        "title": "次韵镜上人三首  其一",
        "author": "饶节",
        "content": "妙处从来自不传，少时喜乐似初禅。\n为山何止不成篑，掘井于今未及泉。\n自了一生同作梦，频麾万事付苍烟。\n因师聊作逢场戏，老马为驹不受鞭。",
        "dynasty": "宋",
        "collection_info": null
    },
    {
        "title": "次韵镜上人三首  其二",
        "author": "饶节",
        "content": "色声香味心缘触，忍进户檀般若禅。\n但识曹溪一滴味，始知天下别无泉。\n乳衣百澣犹闻气，城郭非遥早见烟。\n到底输他真定力，暮途快马亦须鞭。",
        "dynasty": "宋",
        "collection_info": null
    },
    {
        "title": "次韵镜上人三首  其三",
        "author": "饶节",
        "content": "相见无言意已传，不谈名利不谈禅。\n静如秋浦翘双鹤，清似寒岩落瀑泉。\n隠逸妄人居妙室，功名渠辈画凌烟。\n二流淼淼追难及，老大难挥马腹鞭。",
        "dynasty": "宋",
        "collection_info": null
    },
    {
        "title": "改德士颂五首  其一",
        "author": "饶节",
        "content": "自知祝髮非华我，故欲毁形从道人。\n圣主如天苦怜悯，復令加我旧冠巾。",
        "dynasty": "宋",
        "collection_info": null
    },
    {
        "title": "改德士颂五首  其二",
        "author": "饶节",
        "content": "旧说螟蛉逢蜾蠃，异时胡蝶梦庄周。\n世间物化浑如梦，梦裏惺惺却自由。",
        "dynasty": "宋",
        "collection_info": null
    },
    {
        "title": "改德士颂五首  其三",
        "author": "饶节",
        "content": "德士旧尝称进士，黄冠初不异儒冠。\n种种是名名是假，世人谁不被名谩。",
        "dynasty": "宋",
        "collection_info": null
    },
    {
        "title": "改德士颂五首  其四",
        "author": "饶节",
        "content": "衲子纷纷恼不禁，倚松传与法安心。\n缾盘钗钏形虽异，还我从来一色金。",
        "dynasty": "宋",
        "collection_info": null
    },
    {
        "title": "改德士颂五首  其五",
        "author": "饶节",
        "content": "少年曾着书生帽，老大当簪德士冠。\n此身无我亦无物，三教空名何处安。",
        "dynasty": "宋",
        "collection_info": null
    },
    {
        "title": "法门復故圣恩深厚矣自此恐云巢不能久栖当为众一起承示佳句因用韵备载之",
        "author": "饶节",
        "content": "佛日光芒忽再悬，欢呼万国戴尧天。\n不须菩萨行求钵，自是如来许覆肩。\n云汉飞腾新放鹤，江湖游泳不烹鲜。\n云巢从此栖难稳，珪玉今逢丰富年。",
        "dynasty": "宋",
        "collection_info": null
    },
    {
        "title": "不愚兄再示佳句如璧亦重用来韵",
        "author": "饶节",
        "content": "圣慈何事辄翻然，日月从来本丽天。\n食座千冠□扫迹，禅堂百衲便差肩。\n朝三暮四浑堪笑，秋菊春兰岂斗鲜。\n但得时和汤餠足，不材从此尽天年。",
        "dynasty": "宋",
        "collection_info": null
    },
    {
        "title": "比復僧相不愚戏作三颂恐傍观以谓吾徒实有喜愠故復次来韵不免道破兼寄祖禹同参道人",
        "author": "饶节",
        "content": "圣主生知本解禅，故教勘破普周天。\n一原大似东西水，同体何殊左右肩。\n把定丝毫浑沮丧，放开顷刻便芳鲜。\n衲僧败阙知多少，且笑髯舒三十年。",
        "dynasty": "宋",
        "collection_info": null
    },
    {
        "title": "再次韵且召游山",
        "author": "饶节",
        "content": "劳生扰扰苦推迁，拟疏行藏细问天。\n壮岁同尊曲阜履，老来几拍洪崖肩。\n自闻新泽春雷动，喜见清诗蜀锦鲜。\n莫怪招呼玩花草，要回皓首作丁年。",
        "dynasty": "宋",
        "collection_info": null
    },
    {
        "title": "适承再示佳句亦强勉再成一首",
        "author": "饶节",
        "content": "摆落红尘罢作缘，从渠早晚离西天。\n何妨展轴卧翘足，未暇随人笑胁肩。\n但许南泉到痴钝，莫依投子觅新鲜。\n佛魔一扫双无用，陋矣庄生大小年。",
        "dynasty": "宋",
        "collection_info": null
    },
    {
        "title": "昨日一诗乃是见赠亦復次韵为报",
        "author": "饶节",
        "content": "阿师卧处白云连，几外千峰秀接天。\n渐畏声名收虎视，何尝骨相露鸢肩。\n雄风高论鹢飞退，皓雪新诗鹤夺鲜。\n老眼熨摩今有待，征书同到起延年。",
        "dynasty": "宋",
        "collection_info": null
    },
    {
        "title": "復用韵成一首特作狡猾尔勿诮吾作梦也想当一笑",
        "author": "饶节",
        "content": "忆昔儿曹气尚全，逢人箕踞辄谈天。\n摄衣便欲探龙颔，唾手何辞举彘肩。\n自免敝冠归落寞，便磨余墨坏华鲜。\n如今事事皆慵退，大似黄杨厄闰年。",
        "dynasty": "宋",
        "collection_info": null
    },
    {
        "title": "復用韵自咏倚松一首",
        "author": "饶节",
        "content": "庵外无人谁过前，老松千丈独参天。\n煮茶春水渐过膝，却虎短墙纔及肩。\n已退晚云归浩浩，未分芽菊竞鲜鲜。\n客来问我何时住，笑指松枝数岁年。",
        "dynasty": "宋",
        "collection_info": null
    },
    {
        "title": "昨日承佳赠浮实甚矣谨再用韵酬赠",
        "author": "饶节",
        "content": "尝徧诸方五味禅，不须鼻孔便撩天。\n自应猊座长垂手，只许巢云暂息肩。\n世外岂无羊氏鹤，人间多滞禹门鲜。\n便当勉为众生起，趁取灵芝三秀年。",
        "dynasty": "宋",
        "collection_info": null
    },
    {
        "title": "復用前韵寄伯容兼其三子",
        "author": "饶节",
        "content": "高阁巍临汉水边，从来谈舌自摩天。\n华公不用徒辞位，哙等何堪復比肩。\n他日屡藏闾里骨，而今时纵校人鲜。\n庞公父子皆知道，试问王家三少年。",
        "dynasty": "宋",
        "collection_info": null
    },
    {
        "title": "再用韵戏作二庵图",
        "author": "饶节",
        "content": "人说双庵鹘壁巅，妙高峰顶四禅天。\n梦魂似亦曾招手，千里犹堪论比肩。\n渌水白云同一妙，苍松翠竹自相鲜。\n谁能为作虎头画，传与人间五百年。",
        "dynasty": "宋",
        "collection_info": null
    },
    {
        "title": "不愚兄示上元佳句谨次韵为笑",
        "author": "饶节",
        "content": "溪云酿雪展还收，数日春严罢出游。\n月竹萧萧香转座，缾汤隠隠被蒙头。\n一灯聊破上元梦，半夜稍增涂足油。\n说妙谈玄吾不会，从教高挂雪峰毬。",
        "dynasty": "宋",
        "collection_info": null
    },
    {
        "title": "再次前韵",
        "author": "饶节",
        "content": "佳节山家事事休，一庵容膝自优游。\n残梅韵胜窥篱落，满月光寒上陇头。\n不待玄沙行乞火，何须投子更携油。\n夜深自倚蒲团困，谁问渠侬马打毬。",
        "dynasty": "宋",
        "collection_info": null
    },
    {
        "title": "再用韵戏纪山中之胜",
        "author": "饶节",
        "content": "人既无心境自幽，问渠何事世间游。\n连云自种兰千本，带雪新栽橘数头。\n已架酴醾连外户，便留薝卜压香油。\n明年不怕春寒重，收拾东风柳絮毬。",
        "dynasty": "宋",
        "collection_info": null
    },
    {
        "title": "用韵奉赠巢云兄",
        "author": "饶节",
        "content": "南有雪峰北赵州，横担拄杖徧曾游。\n四方丛席闹如市，几箇衲僧真到头。\n万里山川困行李，三冬文史费膏油。\n何如了事巢云老，解打湍流水上毬。",
        "dynasty": "宋",
        "collection_info": null
    },
    {
        "title": "老懒一首亦次元韵",
        "author": "饶节",
        "content": "枕石眠云漱碧流，胸中元自有天游。\n庄生达士方疑梦，演若狂夫正怖头。\n未了色空鱼畏絖，不忘念慧钵持油。\n老夫无此闲家具，一任年华若转毬。",
        "dynasty": "宋",
        "collection_info": null
    },
    {
        "title": "均父约去年十月还襄阳今已二月矣尚未闻汉上消息因诵旧寄渠诗二首用其韵寄之  其一",
        "author": "饶节",
        "content": "闻道祁阳已赐环，春来何事未言还。\n移书汉上二三友，寄梦湖南千万山。\n顾我幸缘樗散老，知侬真坐虎文斑。\n归来此度心应死，不待丸泥封汉关。",
        "dynasty": "宋",
        "collection_info": null
    },
    {
        "title": "均父约去年十月还襄阳今已二月矣尚未闻汉上消息因诵旧寄渠诗二首用其韵寄之  其二",
        "author": "饶节",
        "content": "归期小雪已中春，常恐传言远未真。\n慎莫锱铢论得丧，政须平等视冤亲。\n悬知江海山林士，不中功名富贵人。\n闻道扁舟期访我，来时莫带庾公尘。",
        "dynasty": "宋",
        "collection_info": null
    },
    {
        "title": "次韵赵承之殿撰二首  其一",
        "author": "饶节",
        "content": "第一流中能几人，瑶林琼树恐无邻。\n恬游事外缘闻道，忧到眉端止为民。\n出处不譁浑入妙，文章无意自通神。\n头青面雪关渠事，要作菖蒲几研春。",
        "dynasty": "宋",
        "collection_info": null
    },
    {
        "title": "次韵赵承之殿撰二首  其二",
        "author": "饶节",
        "content": "晚辞富贵功名士，竟作东西南北人。\n早岁衣冠如昨梦，平生笔墨累闲身。\n时情尺水翻千丈，世故秋毫寓一尘。\n自有使君天上士，新诗挥扫唤人频。",
        "dynasty": "宋",
        "collection_info": null
    },
    {
        "title": "田熙载比失解留诗别承之殿撰承之用其韵以宠其行如璧亦次其韵",
        "author": "饶节",
        "content": "田侯藴藉绝凡尘，常苦冥冥天胜人。\n可但渊源深孔孟，更无学术略仪秦。\n且寻耒耨聊餬口，未置文章便稳身。\n幸有使君敦眷旧，转令名字落簪绅。",
        "dynasty": "宋",
        "collection_info": null
    },
    {
        "title": "扪蝨新篱",
        "author": "饶节",
        "content": "瓮牖近山巅，人言阙短垣。\n聊须安虎落，未免伐龙孙。\n留路依松罅，埋椿避石根。\n从今有来客，道得始开门。",
        "dynasty": "宋",
        "collection_info": null
    },
    {
        "title": "次韵湛老菖蒲二首  其一",
        "author": "饶节",
        "content": "溪渌渠无数，窗奁此独幽。\n苹繁惟祭祀，杨柳谩风流。\n根抱千年老，苗舒一寸柔。\n内刚还外顺，不对道人羞。",
        "dynasty": "宋",
        "collection_info": null
    },
    {
        "title": "次韵湛老菖蒲二首  其二",
        "author": "饶节",
        "content": "永辞寒涧密，来作宝坊幽。\n着脚非危石，退身曾急流。\n江芦强刚愎，野蔓太优柔。\n会有仙人食，王公未敢羞。",
        "dynasty": "宋",
        "collection_info": null
    },
    {
        "title": "刘仲高仪曹左顾林下重话十年之别作诗见赠次韵",
        "author": "饶节",
        "content": "下马疑高韵，披襟记旧游。\n从头推故迹，屈指尽名流。\n安否何劳问，行藏不用筹。\n夜阑重换烛，羣吏且前休。",
        "dynasty": "宋",
        "collection_info": null
    },
    {
        "title": "再次韵",
        "author": "饶节",
        "content": "四海班扬誉，平生支许游。\n芝兰端秀润，杨柳未风流。\n异日玉堂草，何年石室筹。\n愿公随处用，择地岂真休。",
        "dynasty": "宋",
        "collection_info": null
    },
    {
        "title": "山居杂颂七首  其一",
        "author": "饶节",
        "content": "几被儒冠误此身，偶然随分作闲人。\n二时粥饭随堂饱，长短高低一任君。",
        "dynasty": "宋",
        "collection_info": null
    },
    {
        "title": "山居杂颂七首  其二",
        "author": "饶节",
        "content": "石楠子熟雪微干，曾向人家画裏看。\n觌面似君君未领，问君何处有遮栏。",
        "dynasty": "宋",
        "collection_info": null
    },
    {
        "title": "山居杂颂七首  其三",
        "author": "饶节",
        "content": "禅堂茶退卷残经，竹杖芒鞋信脚行。\n山尽路回人迹绝，竹鸡时作两三声。",
        "dynasty": "宋",
        "collection_info": null
    },
    {
        "title": "山居杂颂七首  其四",
        "author": "饶节",
        "content": "溪边小立听溪声，日到溪心衮衮明。\n独木自横人不渡，隔溪黄犊转头鸣。",
        "dynasty": "宋",
        "collection_info": null
    },
    {
        "title": "山居杂颂七首  其五",
        "author": "饶节",
        "content": "华严台上平如掌，自是游人路不通。\n要识普贤真境界，乱山如浪涌云中。",
        "dynasty": "宋",
        "collection_info": null
    },
    {
        "title": "山居杂颂七首  其六",
        "author": "饶节",
        "content": "律师持律笑禅寂，禅客参禅笑律拘。\n禅律二途俱不涉，几箇男儿是丈夫。",
        "dynasty": "宋",
        "collection_info": null
    },
    {
        "title": "山居杂颂七首  其七",
        "author": "饶节",
        "content": "数日春晴退水痕，落花如抱拥藤根。\n过尽游人浑不见，又随波浪下前村。",
        "dynasty": "宋",
        "collection_info": null
    },
    {
        "title": "再送不愚兄二首  其一",
        "author": "饶节",
        "content": "摇头摆尾赤梢鲤，当年一跃过龙门。\n诸方若要知来处，的的云门七代孙。",
        "dynasty": "宋",
        "collection_info": null
    },
    {
        "title": "再送不愚兄二首  其二",
        "author": "饶节",
        "content": "今代识真人已少，纷纷鱼目乱骊珠。\n兄持万古连城璧，只可深藏莫似渠。",
        "dynasty": "宋",
        "collection_info": null
    },
    {
        "title": "送本觉上座",
        "author": "饶节",
        "content": "宝山亲到宜着力，只为人情空手回。\n路上逢人如借问，莫言曾见德山来。",
        "dynasty": "宋",
        "collection_info": null
    },
    {
        "title": "蜜蜂颂四首  其一",
        "author": "饶节",
        "content": "不辞倾倒为君甜，只要教君脱旧粘。\n眨上眉毛还蹉过，莫令唇齿带廉纤。",
        "dynasty": "宋",
        "collection_info": null
    },
    {
        "title": "蜜蜂颂四首  其二",
        "author": "饶节",
        "content": "非但桃花与杏花，万家春色总吾家。\n花须造化无人会，月落空庭竹影斜。",
        "dynasty": "宋",
        "collection_info": null
    },
    {
        "title": "蜜蜂颂四首  其三",
        "author": "饶节",
        "content": "三尺刳桐表裏浑，箇中特地好干坤。\n禅流不用闚门户，却怕针锋着面门。",
        "dynasty": "宋",
        "collection_info": null
    },
    {
        "title": "蜜蜂颂四首  其四",
        "author": "饶节",
        "content": "渠家世代恶儿孙，激箭机锋不易亲。\n闹处逢人遭一剳，可怜多少负恩人。",
        "dynasty": "宋",
        "collection_info": null
    },
    {
        "title": "宝志禅师梁天监中将入寂然一烛付后阁舍人吴庆庆以事闻帝叹曰大师不復留矣烛者将以后事嘱我乎颂",
        "author": "饶节",
        "content": "已是梁王不识真，末后殷勤付舍人。\n柳花飞尽鶑犹语，独对钟山指暮云。",
        "dynasty": "宋",
        "collection_info": null
    },
    {
        "title": "次韵护公首座赞广德磨衲升座五首  其一",
        "author": "饶节",
        "content": "碧眼传来浪得名，老卢持去更喧争。\n宝严自有新磨衲，不动烟尘度四生。",
        "dynasty": "宋",
        "collection_info": null
    },
    {
        "title": "次韵护公首座赞广德磨衲升座五首  其二",
        "author": "饶节",
        "content": "百衲新披膝按藤，众魔从此息纷争。\n笑他鸡足峰前客，犹自区区待下生。",
        "dynasty": "宋",
        "collection_info": null
    },
    {
        "title": "次韵护公首座赞广德磨衲升座五首  其三",
        "author": "饶节",
        "content": "诸天行乐正峥嵘，八臂修罗苦战争。\n谁似万桐山下老，提撕磨衲示无生。",
        "dynasty": "宋",
        "collection_info": null
    },
    {
        "title": "次韵护公首座赞广德磨衲升座五首  其四",
        "author": "饶节",
        "content": "众身卑小总难胜，挂向师身恰不争。\n大地山河皆裏许，衲僧眨眼太迟生。",
        "dynasty": "宋",
        "collection_info": null
    },
    {
        "title": "次韵护公首座赞广德磨衲升座五首  其五",
        "author": "饶节",
        "content": "拥衲垂慈矜不能，每逢魔外直须争。\n人来若问新鲜句，木女怀儿昨夜生。",
        "dynasty": "宋",
        "collection_info": null
    },
    {
        "title": "送浃上座如余杭刻慈觉老人语录五首  其一",
        "author": "饶节",
        "content": "扬子江头水拍天，导师曾此应机缘。\n浑金璞玉公收拾，付与知音万古传。",
        "dynasty": "宋",
        "collection_info": null
    },
    {
        "title": "送浃上座如余杭刻慈觉老人语录五首  其二",
        "author": "饶节",
        "content": "四十九年无一字，少林面壁太忉忉。\n世人未会箇中意，试把遗编读一遭。",
        "dynasty": "宋",
        "collection_info": null
    },
    {
        "title": "送浃上座如余杭刻慈觉老人语录五首  其三",
        "author": "饶节",
        "content": "啾啾蚊蚋盎中鸣，拟议庄周旧典刑。\n好与刻成无字印，须弥顶上震雷霆。",
        "dynasty": "宋",
        "collection_info": null
    },
    {
        "title": "送浃上座如余杭刻慈觉老人语录五首  其四",
        "author": "饶节",
        "content": "时人浩浩说无言，政使无言恰是边。\n若道阿师能答话，五刑何止更三千。",
        "dynasty": "宋",
        "collection_info": null
    },
    {
        "title": "送浃上座如余杭刻慈觉老人语录五首  其五",
        "author": "饶节",
        "content": "受持法藏不辞烦，如水传缾有阿难。\n已得当年末后句，旃檀林裏自旃檀。",
        "dynasty": "宋",
        "collection_info": null
    },
    {
        "title": "蔡伯世吕隆礼敦智李肃老求颂二首  其一",
        "author": "饶节",
        "content": "稻麻竹苇学禅人，四子年来意甚真。\n却是箇中相为切，木鱼光裏现三身。",
        "dynasty": "宋",
        "collection_info": null
    },
    {
        "title": "蔡伯世吕隆礼敦智李肃老求颂二首  其二",
        "author": "饶节",
        "content": "文章于道未为尊，争似无为实相门。\n要做仲尼真弟子，须参达磨的儿孙。",
        "dynasty": "宋",
        "collection_info": null
    },
    {
        "title": "偶作",
        "author": "饶节",
        "content": "丹霞到了被人谩，选佛何曾异选官。\n争似白云无事客，茅檐冬日卧蒲团。",
        "dynasty": "宋",
        "collection_info": null
    },
    {
        "title": "腊月八日送尘禅者往长芦",
        "author": "饶节",
        "content": "当年达磨度芦处，今日如来成道时。\n此处此时聊赠别，不求佛祖是男儿。",
        "dynasty": "宋",
        "collection_info": null
    },
    {
        "title": "送池州诸化士四首  其一",
        "author": "饶节",
        "content": "禅家妙用似孙吴，奇正相生非一途。\n若见施银甘行者，须教红焰起冰壶。",
        "dynasty": "宋",
        "collection_info": null
    },
    {
        "title": "送池州诸化士四首  其二",
        "author": "饶节",
        "content": "独行如犀未足嘉，廛中随处自那伽。\n多应平等随缘度，岂必王侯将相家。",
        "dynasty": "宋",
        "collection_info": null
    },
    {
        "title": "送池州诸化士四首  其三",
        "author": "饶节",
        "content": "非朝非市亦非山，万顷江头旧祖关。\n七百道人同一钵，付君分卫到人间。",
        "dynasty": "宋",
        "collection_info": null
    },
    {
        "title": "送池州诸化士四首  其四",
        "author": "饶节",
        "content": "如闻大匠构明堂，自有儿孙作栋梁。\n今日着衣持钵去，东风残雪野梅香。",
        "dynasty": "宋",
        "collection_info": null
    },
    {
        "title": "答惇上人七首  其一",
        "author": "饶节",
        "content": "平生跌荡坐穷诗，今日论诗似旧时。\n第一义中无适莫，为君重赋楚人辞。",
        "dynasty": "宋",
        "collection_info": null
    },
    {
        "title": "答惇上人七首  其二",
        "author": "饶节",
        "content": "因君撩我强题诗，却忆当年梦裏时。\n不识江南好风景，采苹人唱鹧鸪辞。",
        "dynasty": "宋",
        "collection_info": null
    },
    {
        "title": "答惇上人七首  其三",
        "author": "饶节",
        "content": "朝学中庸暮学诗，晚年长忆蚤年时。\n如今老大浑雕落，稍欲从君理繫辞。",
        "dynasty": "宋",
        "collection_info": null
    },
    {
        "title": "答惇上人七首  其四",
        "author": "饶节",
        "content": "少矜平子四愁诗，晚学赵州十二时。\n千里故人不解事，书来犹寄竹枝辞。",
        "dynasty": "宋",
        "collection_info": null
    },
    {
        "title": "答惇上人七首  其五",
        "author": "饶节",
        "content": "漫说一言能蔽诗，五千同具剎那时。\n向来可与言诗者，得志方能不害辞。",
        "dynasty": "宋",
        "collection_info": null
    },
    {
        "title": "答惇上人七首  其六",
        "author": "饶节",
        "content": "铁面禅师駡学诗，为怜虚度太平时。\n须知十万八千偈，不比人间绝妙辞。",
        "dynasty": "宋",
        "collection_info": null
    },
    {
        "title": "答惇上人七首  其七",
        "author": "饶节",
        "content": "非是谈禅非说诗，相逢无处亦无时。\n炉烟趺坐对终日，旧社知音去不辞。",
        "dynasty": "宋",
        "collection_info": null
    },
    {
        "title": "雨中同无求游龙山胜相观丈六金铜像历诸小剎无求作诗纪事次其韵三首  其一",
        "author": "饶节",
        "content": "细雨无烟昼不开，杖藜同访古如来。\n声求色见无非道，举似时人一任猜。",
        "dynasty": "宋",
        "collection_info": null
    },
    {
        "title": "雨中同无求游龙山胜相观丈六金铜像历诸小剎无求作诗纪事次其韵三首  其二",
        "author": "饶节",
        "content": "芒鞋印雨涉泥行，谁是官人谁是僧。\n我已无心慕支遁，君今宁復愧孙登。",
        "dynasty": "宋",
        "collection_info": null
    },
    {
        "title": "雨中同无求游龙山胜相观丈六金铜像历诸小剎无求作诗纪事次其韵三首  其三",
        "author": "饶节",
        "content": "剥啄敲门惊隙尘，开门随处得清新。\n独怜桂子花开处，不见题诗病道人。",
        "dynasty": "宋",
        "collection_info": null
    },
    {
        "title": "上竺知客肇师示苏仲豫参寥唱和韫秀堂二绝句求和因追次其韵二首  其一",
        "author": "饶节",
        "content": "光明奇秀岂能藏，草自纤柔桧自长。\n不待博山荐沉水，道人亲佩法身香。",
        "dynasty": "宋",
        "collection_info": null
    },
    {
        "title": "上竺知客肇师示苏仲豫参寥唱和韫秀堂二绝句求和因追次其韵二首  其二",
        "author": "饶节",
        "content": "休话纷纷故恼渠，似持钟鼓乐爰居。\n西来未欲深藏迹，人境聊须暂结庐。",
        "dynasty": "宋",
        "collection_info": null
    },
    {
        "title": "师节受业师慈慧公喜草书得海老琴诀之妙以医隠于会稽比以草书四诗招师节归山师节次其韵报之余亦为赋四首  其一",
        "author": "饶节",
        "content": "弦上平生要妙声，只知求古不求名。\n遥怜月下无人处，满写千秋万古情。",
        "dynasty": "宋",
        "collection_info": null
    },
    {
        "title": "师节受业师慈慧公喜草书得海老琴诀之妙以医隠于会稽比以草书四诗招师节归山师节次其韵报之余亦为赋四首  其二",
        "author": "饶节",
        "content": "肘后神方济物深，得之于手应之心。\n好山不惜能分客，岁晚当容支道林。",
        "dynasty": "宋",
        "collection_info": null
    },
    {
        "title": "师节受业师慈慧公喜草书得海老琴诀之妙以医隠于会稽比以草书四诗招师节归山师节次其韵报之余亦为赋四首  其三",
        "author": "饶节",
        "content": "平生春蚓秋蛇手，他日阳春白雪歌。\n况有古灵归论道，似师此乐世无多。",
        "dynasty": "宋",
        "collection_info": null
    },
    {
        "title": "师节受业师慈慧公喜草书得海老琴诀之妙以医隠于会稽比以草书四诗招师节归山师节次其韵报之余亦为赋四首  其四",
        "author": "饶节",
        "content": "百战将军老不衰，年来白髮渐垂垂。\n稽山自古多嘉遁，不为鲈鱼更好归。",
        "dynasty": "宋",
        "collection_info": null
    },
    {
        "title": "送印大师参灵峰卿老",
        "author": "饶节",
        "content": "四海无家一道人，云山未肯便安身。\n冷泉亭畔腰包去，芝草峰边更问津。",
        "dynasty": "宋",
        "collection_info": null
    },
    {
        "title": "乞石菖蒲",
        "author": "饶节",
        "content": "香绿茸茸一寸根，清泉白石共寒温。\n道人好事能分我，留取斓斑旧藓痕。",
        "dynasty": "宋",
        "collection_info": null
    },
    {
        "title": "蜜蜂",
        "author": "饶节",
        "content": "风雨萧萧早晚天，放衙时节也随缘。\n晨参暮请真丛席，不似痴人更说禅。",
        "dynasty": "宋",
        "collection_info": null
    },
    {
        "title": "次韵赠高致虚四首  其一",
        "author": "饶节",
        "content": "向来桃李恰随流，策策风枝又作秋。\n但得相如完璧去，何妨季子敝貂游。",
        "dynasty": "宋",
        "collection_info": null
    },
    {
        "title": "次韵赠高致虚四首  其二",
        "author": "饶节",
        "content": "意君剑履上青云，岂谓相逢犹问津。\n柱后惠文如束湿，何妨且作自由人。",
        "dynasty": "宋",
        "collection_info": null
    },
    {
        "title": "次韵赠高致虚四首  其三",
        "author": "饶节",
        "content": "闻君小隠近山溪，野水平桥竹遶篱。\n名利区中无此妙，不须辛苦问蓍龟。",
        "dynasty": "宋",
        "collection_info": null
    },
    {
        "title": "次韵赠高致虚四首  其四",
        "author": "饶节",
        "content": "灵隠冷泉天下奇，与君同俯碧琉璃。\n更寻天竺上下寺，休问荀杨大小疵。",
        "dynasty": "宋",
        "collection_info": null
    },
    {
        "title": "送通上人为长芦行乞",
        "author": "饶节",
        "content": "白苹风作蓼花秋，万顷寒涛卷底流。\n八百道人禅定起，送君持钵上行舟。",
        "dynasty": "宋",
        "collection_info": null
    },
    {
        "title": "送玘上人",
        "author": "饶节",
        "content": "文章小技竟何须，富贵浮云付与渠。\n衲子平生一拄杖，从来不用护身符。",
        "dynasty": "宋",
        "collection_info": null
    },
    {
        "title": "偶成",
        "author": "饶节",
        "content": "松下柴门闭绿苔，只有胡蝶双飞来。\n蜜蜂两股大如茧，应是前山花已开。",
        "dynasty": "宋",
        "collection_info": null
    },
    {
        "title": "谢人送石菖蒲",
        "author": "饶节",
        "content": "我有随身万斛泉，解令平地涌溅溅。\n一寸菖蒲十二节，谢师连石送泉边。",
        "dynasty": "宋",
        "collection_info": null
    },
    {
        "title": "长老欲敲去竹枝透风作凉以颂止之",
        "author": "饶节",
        "content": "寒梢展尽玉玲珑，细叶斜枝翠几重。\n何必敲开损高节，此君元自有清风。",
        "dynasty": "宋",
        "collection_info": null
    },
    {
        "title": "题宗子赵明叔盘车图后",
        "author": "饶节",
        "content": "跌宕平生万里程，盘车一展老心惊。\n溪昏树暗牛争力，似听当年风雨声。",
        "dynasty": "宋",
        "collection_info": null
    },
    {
        "title": "汉上示众",
        "author": "饶节",
        "content": "鳬雁纷纷不自由，往来长为稻粱谋。\n令人却忆辽天鹤，万里无云汉水秋。",
        "dynasty": "宋",
        "collection_info": null
    },
    {
        "title": "眠石",
        "author": "饶节",
        "content": "静中与世不相关，草木无情亦自闲。\n挽石枕头眠落叶，更无魂梦到人间。",
        "dynasty": "宋",
        "collection_info": null
    },
    {
        "title": "王通判雪中来访以颂谢之",
        "author": "饶节",
        "content": "料峭严风雪满山，驼裘絮帽叩松关。\n知公不减王子敬，乘兴何妨见戴还。",
        "dynasty": "宋",
        "collection_info": null
    },
    {
        "title": "晚起",
        "author": "饶节",
        "content": "月落庵前梦未回，松间无限鸟声催。\n莫言春色无人赏，野菜花开蝶也来。",
        "dynasty": "宋",
        "collection_info": null
    },
    {
        "title": "双池通老以笋见遗发之皆腐矣作颂戏之",
        "author": "饶节",
        "content": "竹雏何事出山迟，据案开缄谩朵颐。\n闻道苍筤三十万，可能浑长化龙枝。",
        "dynasty": "宋",
        "collection_info": null
    },
    {
        "title": "闰老求席因以戏之",
        "author": "饶节",
        "content": "百丈曾于堂上卷，赵州只向日中铺。\n赠师七尺高低具，尚打当年鼓笛无。",
        "dynasty": "宋",
        "collection_info": null
    },
    {
        "title": "谢洞山和尚惠蒌蒿种",
        "author": "饶节",
        "content": "等推三界纳秋毫，错被人呼世外高。\n已办绿簑青蒻笠，溟蒙烟雨掐蒌蒿。",
        "dynasty": "宋",
        "collection_info": null
    },
    {
        "title": "和曾伯容梅诗二首  其一",
        "author": "饶节",
        "content": "气压春工千万枝，洒然开我合琉璃。\n知渠有美自难禁，不待雪深风劲时。",
        "dynasty": "宋",
        "collection_info": null
    },
    {
        "title": "和曾伯容梅诗二首  其二",
        "author": "饶节",
        "content": "欲开不开香满枝，小池枝映碧琉璃。\n岭头功德真相似，不点光明待几时。",
        "dynasty": "宋",
        "collection_info": null
    },
    {
        "title": "待不愚入山未至",
        "author": "饶节",
        "content": "天寒岁暮山骨冷，一枝两枝梅半开。\n酌泉煮茗汤欲竭，弥天道人犹未来。",
        "dynasty": "宋",
        "collection_info": null
    },
    {
        "title": "谢扶上人装毗卢像",
        "author": "饶节",
        "content": "道人散步过茅堂，怜我毗卢尘覆藏。\n戏出当年三昧手，一弹指顷放毫光。",
        "dynasty": "宋",
        "collection_info": null
    },
    {
        "title": "江上",
        "author": "饶节",
        "content": "秋江渺渺秋风急，芦花不飞露犹湿。\n江头倚杖不逢人，鹭鷀飞上渔舟立。",
        "dynasty": "宋",
        "collection_info": null
    },
    {
        "title": "送化士",
        "author": "饶节",
        "content": "白云深处白崖山，松下岩边自往还。\n折得一枝岩上草，赠渠分卫到人间。",
        "dynasty": "宋",
        "collection_info": null
    },
    {
        "title": "送张师哲秀才出山",
        "author": "饶节",
        "content": "已向尘笼透此身，来寻击竹悟心人。\n眠云未暖出山去，溪月松风可负君。",
        "dynasty": "宋",
        "collection_info": null
    },
    {
        "title": "张师哲求袜样",
        "author": "饶节",
        "content": "赠子倚松真袜样，不须裁减不须增。\n青山自有白云衬，莫向红尘取次行。",
        "dynasty": "宋",
        "collection_info": null
    },
    {
        "title": "荣大师昔从余出应天宁后为洞山古羊副庄往来称之因作小颂为寄",
        "author": "饶节",
        "content": "年来落莫卧岩谷，故人来会岩中宿。\n夜深灯火话西来，重悟当年庵畔竹。",
        "dynasty": "宋",
        "collection_info": null
    },
    {
        "title": "送璞和尚出应双泉之命",
        "author": "饶节",
        "content": "汉东诸国随为大，兄出何妨应有缘。\n想见梁家庵畔景，白云流水旧风烟。",
        "dynasty": "宋",
        "collection_info": null
    },
    {
        "title": "檀越许分一株素馨见赠作小诗速之",
        "author": "饶节",
        "content": "顺阳春色元无数，只有秋芳恐未闻。\n好事霍侯人不及，许将秋色为中分。",
        "dynasty": "宋",
        "collection_info": null
    },
    {
        "title": "赠颍昌府化士",
        "author": "饶节",
        "content": "异时得交天下士，触目琳琅珠玉间。\n年来林下龟藏六，一见道人聊解颜。",
        "dynasty": "宋",
        "collection_info": null
    },
    {
        "title": "应上人作法华佛事过余求颂为作短偈",
        "author": "饶节",
        "content": "未明心地法华转，心地明时转法华。\n老子年来浑不会，野梅开过竹横斜。",
        "dynasty": "宋",
        "collection_info": null
    },
    {
        "title": "谢徐通叔",
        "author": "饶节",
        "content": "麝香朱李小而香，白杏流沙昔未尝。\n好事北园高隠者，筠笼剪露寄禅房。",
        "dynasty": "宋",
        "collection_info": null
    },
    {
        "title": "寄冯大辩二首  其一",
        "author": "饶节",
        "content": "阅礼敦诗数范公，威名千古在羌戎。\n范公远矣偏裨老，犹挟仙方可疗穷。",
        "dynasty": "宋",
        "collection_info": null
    },
    {
        "title": "寄冯大辩二首  其二",
        "author": "饶节",
        "content": "须髯如戟老将军，未试平生剑有神。\n圣世清明疑不用，且将方术济时人。",
        "dynasty": "宋",
        "collection_info": null
    },
    {
        "title": "送双泉祥毡头",
        "author": "饶节",
        "content": "自古丛林建立迟，说人无数作人稀。\n阿师卷角三冬暖，恰趁开炉作供时。",
        "dynasty": "宋",
        "collection_info": null
    },
    {
        "title": "送古上人化漆金州",
        "author": "饶节",
        "content": "松外寒梅已破春，道人持钵是行人。\n停舟山畔功成后，早晚归来细问津。",
        "dynasty": "宋",
        "collection_info": null
    },
    {
        "title": "再送古上人",
        "author": "饶节",
        "content": "危径湍溪六月寒，阿师分卫入云端。\n有人不辨师真僞，举似山僧短偈看。",
        "dynasty": "宋",
        "collection_info": null
    },
    {
        "title": "赠相师",
        "author": "饶节",
        "content": "枯木岩中一病夫，问生何处着荣枯。\n却须自把轩辕镜，还见从来面目无。",
        "dynasty": "宋",
        "collection_info": null
    },
    {
        "title": "常上人还乡省视其师",
        "author": "饶节",
        "content": "道人行脚半天下，忽打轻包歌式微。\n莫作赵州中夜遁，古灵且度出家师。",
        "dynasty": "宋",
        "collection_info": null
    },
    {
        "title": "次韵周提刑出邓鄙五首",
        "author": "饶节",
        "content": "旌旗肃肃卷秋风，赤脚儿童挽乃翁。\n使者回看为农喜，年来衣履不穿空。",
        "dynasty": "宋",
        "collection_info": null
    },
    {
        "title": "次韵周提刑出邓鄙五首 过厉山驿",
        "author": "饶节",
        "content": "古木参天枝欲倾，秋风时发半岩声。\n厉山拟作故园梦，山雨萧萧梦不成。",
        "dynasty": "宋",
        "collection_info": null
    },
    {
        "title": "次韵周提刑出邓鄙五首 过汉东",
        "author": "饶节",
        "content": "野菊秋深满意黄，一川禾黍拥人香。\n悬知岁乐农无事，已见茅檐压酒尝。",
        "dynasty": "宋",
        "collection_info": null
    },
    {
        "title": "次韵周提刑出邓鄙五首 枣阳值雨",
        "author": "饶节",
        "content": "莫雨凄凄鸦着林，绿苔随意上墙阴。\n问侬此雨妨农否，漠漠无言念更深。",
        "dynasty": "宋",
        "collection_info": null
    },
    {
        "title": "次韵周提刑出邓鄙五首 普照寺观竹",
        "author": "饶节",
        "content": "招提夜宿竹连村，似对诸郎孤竹君。\n独倚胡床人静后，总将尘事付浮云。",
        "dynasty": "宋",
        "collection_info": null
    },
    {
        "title": "次韵答周提刑二首  其一",
        "author": "饶节",
        "content": "负弩先驰入翠蓝，溪光山绿拥征骖。\n夜堂数刻谈名理，却胜平生四海参。",
        "dynasty": "宋",
        "collection_info": null
    },
    {
        "title": "次韵答周提刑二首  其二",
        "author": "饶节",
        "content": "神游曾已徧岩峦，占吉当知便赐环。\n值遇贵人真有意，竚看腾跃起鲵桓。",
        "dynasty": "宋",
        "collection_info": null
    },
    {
        "title": "次韵春日寄山中故友二首  其一",
        "author": "饶节",
        "content": "世人纷纷有底急，利欲着身如束湿。\n道人摆去邻虚尘，拄杖芒鞋当收拾。",
        "dynasty": "宋",
        "collection_info": null
    },
    {
        "title": "次韵春日寄山中故友二首  其二",
        "author": "饶节",
        "content": "雨过残春一扫空，哦诗自遶菊兰丛。\n诗成封寄山中旧，风静鶑啼日破中。",
        "dynasty": "宋",
        "collection_info": null
    },
    {
        "title": "别草庵",
        "author": "饶节",
        "content": "非利非名非有求，浩然乘兴亦南游。\n白云出洞初无累，绿水逢坳本暂留。\n石径不移松雨晓，茅檐长付竹风秋。\n客来欲问庵中主，楖栗横挑四百州。",
        "dynasty": "宋",
        "collection_info": null
    },
    {
        "title": "陈道人世缘不顺隠于术餬其口于四方云将復如京师乞怜于轻财重义之士冀或有怜之者因其求颂为作短句",
        "author": "饶节",
        "content": "雨后蜂忙燕啄泥，野蔷薇过柳华飞。\n道人抱艺行天下，好语春鹃似见几。",
        "dynasty": "宋",
        "collection_info": null
    },
    {
        "title": "寄襄阳求天麻圆",
        "author": "饶节",
        "content": "老僧卧病四告朔，苦无灵药与携扶。\n闻道天麻能肉骨，襄阳耆旧见怜无。",
        "dynasty": "宋",
        "collection_info": null
    },
    {
        "title": "洞山宗禅师欲刻五百大阿罗汉又建大阁居之其门人钦上人实领其化缘事为作小偈送之",
        "author": "饶节",
        "content": "老师略展摩天手，便有儿孙建大功。\n五百大士安栖日，汉江千古起清风。",
        "dynasty": "宋",
        "collection_info": null
    },
    {
        "title": "赠皇甫道人",
        "author": "饶节",
        "content": "三界从来不易安，那堪家火更烹煎。\n吾家幸有清凉地，枕上从头子细看。",
        "dynasty": "宋",
        "collection_info": null
    },
    {
        "title": "蔷薇",
        "author": "饶节",
        "content": "蔷薇作架高一丈，准拟春风如许长。\n可怜条间一寸叶，中有嫩色三月香。",
        "dynasty": "宋",
        "collection_info": null
    },
    {
        "title": "赠熊正臣",
        "author": "饶节",
        "content": "浑金璞玉世甚鲜，衣冠有识共因之。\n年来访道倚松室，泥牛斗入醴泉池。",
        "dynasty": "宋",
        "collection_info": null
    },
    {
        "title": "和刘仲高过虎溪绝句",
        "author": "饶节",
        "content": "先生自得游山体，竹杖芒鞋手自提。\n莫问山僧山裏路，曹侯溪是旧时溪。",
        "dynasty": "宋",
        "collection_info": null
    },
    {
        "title": "和愚和尚梅颂",
        "author": "饶节",
        "content": "年年春色总输梅，长向百花头上开。\n却恨今年春独晚，正须乘月为公来。",
        "dynasty": "宋",
        "collection_info": null
    },
    {
        "title": "曲留仲高",
        "author": "饶节",
        "content": "倚松卧病林下寺，想望朋友如天人。\n况公座有千里骏，为我少留君勿嗔。",
        "dynasty": "宋",
        "collection_info": null
    },
    {
        "title": "戏邀道人观残花",
        "author": "饶节",
        "content": "尚有残春已可怜，那堪宿雨夜溅溅。\n道人若有惜春意，赤脚来看也直钱。",
        "dynasty": "宋",
        "collection_info": null
    },
    {
        "title": "趣舒以明主簿入山二首  其一",
        "author": "饶节",
        "content": "官人许过一年余，官行有律不可虚。\n此来偶有山中便，愿公叱驭莫徐徐。",
        "dynasty": "宋",
        "collection_info": null
    },
    {
        "title": "趣舒以明主簿入山二首  其二",
        "author": "饶节",
        "content": "春色过人速如电，及此花时天意深。\n残春转觉春可惜，愿公作意来追寻。",
        "dynasty": "宋",
        "collection_info": null
    },
    {
        "title": "赠徐道人",
        "author": "饶节",
        "content": "茂林修竹阴阴地，昔日曾为烂漫游。\n道人况有人伦鉴，为煮新芽更一瓯。",
        "dynasty": "宋",
        "collection_info": null
    },
    {
        "title": "韩承务过余求颂",
        "author": "饶节",
        "content": "官人骑马松门外，下马敲门眉目清。\n休问西来他日意，遶篱无数竹鸡鸣。",
        "dynasty": "宋",
        "collection_info": null
    },
    {
        "title": "祝大夫解房州印过山有颂次韵",
        "author": "饶节",
        "content": "年来养病卧岩阿，多谢庞公尽室过。\n若询击竹家风事，休把虚空更撮摩。",
        "dynasty": "宋",
        "collection_info": null
    },
    {
        "title": "赠祝大夫令人",
        "author": "饶节",
        "content": "三十年来访道场，骊珠夺得是寻常。\n今日倚松重借问，摩尼从此转晶光。",
        "dynasty": "宋",
        "collection_info": null
    },
    {
        "title": "早起作颂访愚禅师",
        "author": "饶节",
        "content": "晓日珑璁竹入门，石鱼吼处恰翻身。\n老夫遽起无余事，收拾儿童访道人。",
        "dynasty": "宋",
        "collection_info": null
    },
    {
        "title": "范机宜磨头昼眠有作次其韵",
        "author": "饶节",
        "content": "散髮临流性所便，不携裀褥借云眠。\n山童抱杖立户外，不索仙陀未敢前。",
        "dynasty": "宋",
        "collection_info": null
    },
    {
        "title": "送春",
        "author": "饶节",
        "content": "谁知春事妙无穷，费尽东君多少工。\n朝来再遶朱栏看，独有淮阳一朵红。",
        "dynasty": "宋",
        "collection_info": null
    },
    {
        "title": "芍药花开招大众看",
        "author": "饶节",
        "content": "年来春色妙无穷，芍药今朝又破红。\n寄语满堂枯木众，野花香径好携筇。",
        "dynasty": "宋",
        "collection_info": null
    },
    {
        "title": "仲高留题转物堂亦次其韵",
        "author": "饶节",
        "content": "转物堂前春烂漫，杨花断送今无余。\n故人过我勿厌数，免寄寒温一束书。",
        "dynasty": "宋",
        "collection_info": null
    },
    {
        "title": "感新荷",
        "author": "饶节",
        "content": "新荷贴贴铺水面，要渠起立良独难。\n一朝时至鹤鹭立，清凉月下飞翻翻。",
        "dynasty": "宋",
        "collection_info": null
    },
    {
        "title": "黄蝶",
        "author": "饶节",
        "content": "黄栗留鸣日正长，酴醾开尽一川香。\n南园表裏皆浓绿，黄蝶无稽辊地狂。",
        "dynasty": "宋",
        "collection_info": null
    },
    {
        "title": "薝卜",
        "author": "饶节",
        "content": "浩荡园林风雨声，鹁鸠撩乱亦悲鸣。\n作毬刺芥风吹尽，薝卜林中特地清。",
        "dynasty": "宋",
        "collection_info": null
    },
    {
        "title": "百舌",
        "author": "饶节",
        "content": "多能百舌弄春晴，解作春风百鸟声。\n独立高林千尺上，黄鹂无数不能鸣。",
        "dynasty": "宋",
        "collection_info": null
    },
    {
        "title": "嘲杜鹃",
        "author": "饶节",
        "content": "杜鹃终日苦言归，只解言归不见机。\n青山本是渠归处，犹向风前怨落晖。",
        "dynasty": "宋",
        "collection_info": null
    },
    {
        "title": "归鸿",
        "author": "饶节",
        "content": "爱夏堂前风卷帘，归鸿无数过前檐。\n杜鹃只解催渠去，应为南方六月炎。",
        "dynasty": "宋",
        "collection_info": null
    },
    {
        "title": "山间",
        "author": "饶节",
        "content": "杏子黄时麦已收，槐阴重迭柳条柔。\n山中活计无疆界，却鄙人间万户侯。",
        "dynasty": "宋",
        "collection_info": null
    },
    {
        "title": "石竹",
        "author": "饶节",
        "content": "桃李浓时恰退藏，甘随萧艾隠风光。\n转物堂前春欲绝，稍依宫样试严粧。",
        "dynasty": "宋",
        "collection_info": null
    },
    {
        "title": "闻故人来",
        "author": "饶节",
        "content": "鸣鸠逐妇喧不休，浮云作雨方西流。\n倚松卧病无佳处，闻道故人疾乃瘳。",
        "dynasty": "宋",
        "collection_info": null
    },
    {
        "title": "闻杜鹃",
        "author": "饶节",
        "content": "落月过山风露清，鸡声未作天欲明。\n杜鹃不管人残梦，南枝飞过北枝鸣。",
        "dynasty": "宋",
        "collection_info": null
    },
    {
        "title": "示众看花",
        "author": "饶节",
        "content": "尚有余春可尽欢，何须终日遶阑干。\n倚松庵畔见春后，人间春色不须看。",
        "dynasty": "宋",
        "collection_info": null
    },
    {
        "title": "访韬光庵主不遇",
        "author": "饶节",
        "content": "紫蕨伸拳笋破梢，柳光飞尽绿阴交。\n道人闭口不知处，黄栗留鸣鹊在巢。",
        "dynasty": "宋",
        "collection_info": null
    },
    {
        "title": "寄吕善叔主簿",
        "author": "饶节",
        "content": "倚松卧病山林下，每荷明公特见怜。\n但得此身常受供，不妨明月在秋天。",
        "dynasty": "宋",
        "collection_info": null
    },
    {
        "title": "赠善公华严法师",
        "author": "饶节",
        "content": "京国驰名四十年，华严说罢復谈禅。\n夜来一昔真忏悔，果然明月在秋天。",
        "dynasty": "宋",
        "collection_info": null
    },
    {
        "title": "赠吕无求县丞约游嵩少",
        "author": "饶节",
        "content": "白葛乌纱松径遥，溪声激激雨萧萧。\n乐山乐水自仁智，争利争名渠市朝。\n今日不须沽酒引，他年岂待作诗招。\n悬知三十六峰下，祗么相寻共寂寥。",
        "dynasty": "宋",
        "collection_info": null
    },
    {
        "title": "赠毛雍玉县丞谢到山中",
        "author": "饶节",
        "content": "何事凌寒带晓暾，高才不肯簿书昏。\n别峰小寺已鸣磬，夹道短篱犹闭门。\n雨后松枝浑黛绿，冻余泉窦尚春温。\n聊将二物方君德，富贵功名不足论。",
        "dynasty": "宋",
        "collection_info": null
    },
    {
        "title": "答吕居士寄诗",
        "author": "饶节",
        "content": "长忆吟诗对短檠，诗成重改又鸡鸣。\n如今老矣无心力，口诵君诗绕竹行。",
        "dynasty": "宋",
        "collection_info": null
    },
    {
        "title": "题骨观画",
        "author": "饶节",
        "content": "白骨纤纤巧画眉，髑髅楚楚被罗衣。\n手持纨扇空相对，笑杀傍观自不知。",
        "dynasty": "宋",
        "collection_info": null
    },
    {
        "title": "春",
        "author": "饶节",
        "content": "尽道春多雨，伤摧花鸟空。\n不知春态度，尤在绿荫中。",
        "dynasty": "宋",
        "collection_info": null
    },
    {
        "title": "红梅",
        "author": "饶节",
        "content": "娇朱浅浅透冰光，瘦倚疏篁半出墙。\n雅有风情胜桃杏，巧含春思避冰霜。\n融明醉脸笼轻晕，敛掩仙裙蹙嫩黄。\n日暮风英堕行袂，依稀如着领巾香。",
        "dynasty": "宋",
        "collection_info": null
    },
    {
        "title": "偈",
        "author": "饶节",
        "content": "剥剥剥，裏面有虫外面啄。\n多少茫茫瞌睡人，顶后一锥犹未觉。\n若不觉，更听山僧剥剥剥。",
        "dynasty": "宋",
        "collection_info": null
    },
    {
        "title": "赠陈成季",
        "author": "饶节",
        "content": "两公待我以国士，是时公亦同在门。\n今日江头看使节，令人泪湿汉江云。",
        "dynasty": "宋",
        "collection_info": null
    },
    {
        "title": "寄谢无逸",
        "author": "饶节",
        "content": "云山低处堪投老，文史他年不疗穷。\n富贵可求吾亦懒，眼看余了化王公。",
        "dynasty": "宋",
        "collection_info": null
    },
    {
        "title": "佛米赞",
        "author": "饶节",
        "content": "时平主圣，万国自靖。\n不杀而成，不征而正。\n矫矫虎臣，无所用命。\n移将东南，介我佛会。\n久闻吾曹，念佛三昧。\n喑呜叱咤，化为佛声。\n三令五申，易为佛名。\n一佛一米，为米三升。\n自升而斗，自斗而斛。\n念之无穷，太仓不足。",
        "dynasty": "宋",
        "collection_info": null
    },
    {
        "title": "句  其一",
        "author": "饶节",
        "content": "閒携经卷倚松立，试问客从何处来。",
        "dynasty": "宋",
        "collection_info": null
    },
    {
        "title": "句  其二",
        "author": "饶节",
        "content": "政须送与王摩诘。",
        "dynasty": "宋",
        "collection_info": null
    },
    {
        "title": "颂",
        "author": "詹荣",
        "content": "木鱼原来无肚肠，声声唤我出镬汤。\n佛法原来无多子，王婆头上戴丁香。",
        "dynasty": "宋",
        "collection_info": null
    },
    {
        "title": "岐王宫侍儿落髮为尼",
        "author": "张叔夜",
        "content": "六尺轻罗染曲尘，金莲步稳衬湘裙。\n从今不入襄王梦，剪尽巫山一朵云。",
        "dynasty": "宋",
        "collection_info": null
    },
    {
        "title": "寄题靖安吕延平钓台",
        "author": "张叔夜",
        "content": "豫章富人物，历数烦偻指。\n先生钓璜孙，盛德邈相似。\n却顾徐洪辈，琐琐讵足记。\n修竹照清漪，邂逅聊復尔。\n吾君迈周文，未省猎渭水。\n矧此江之湄，相距数千里。\n会遇偶有时，必为苍生起。",
        "dynasty": "宋",
        "collection_info": null
    },
    {
        "title": "句",
        "author": "冯澥",
        "content": "腊腊批红玉，霜梨割紫金。",
        "dynasty": "宋",
        "collection_info": null
    },
    {
        "title": "挽张总管叔夜",
        "author": "董俊",
        "content": "南道勤王仗壮猷，襄阳果幸尚无忧。\n可怜一具英雄骨，不扈君王过白沟。",
        "dynasty": "宋",
        "collection_info": null
    },
    {
        "title": "清江曲  其一",
        "author": "苏庠",
        "content": "属玉双飞水满塘，菰蒲深处浴鸳鸯。\n白苹满棹归来晚，秋着芦花一岸霜。",
        "dynasty": "宋",
        "collection_info": null
    },
    {
        "title": "清江曲  其二",
        "author": "苏庠",
        "content": "扁舟繫岸依林樾，萧萧两鬓吹华髮。\n万事不理醉復醒，长占烟波弄明月。",
        "dynasty": "宋",
        "collection_info": null
    },
    {
        "title": "后清江曲  其一",
        "author": "苏庠",
        "content": "层波渺渺山苍苍，轻霜陨木莲叶黄。\n呼儿极浦下笭箵，社瓮欲熟浮蛆香。",
        "dynasty": "宋",
        "collection_info": null
    },
    {
        "title": "后清江曲  其二",
        "author": "苏庠",
        "content": "轻蓑淅沥鸣秋雨，日暮乘流自相语。\n一笛清风万事休，白鸟翩翩落烟渚。",
        "dynasty": "宋",
        "collection_info": null
    },
    {
        "title": "臞庵",
        "author": "苏庠",
        "content": "王郎臞庵摩诘诗，烟花遶舍江遶篱。\n石渠东观了无梦，笔床茶竈行相期。\n古人已往不可作，甫里顾有今天随。\n湾头蟹舍岂着我，请具蓑笠悬牛衣。",
        "dynasty": "宋",
        "collection_info": null
    },
    {
        "title": "草堂",
        "author": "苏庠",
        "content": "笛弄松江明月，蓑披笠泽归云。\n若话青霄快活，五侯何处如君。",
        "dynasty": "宋",
        "collection_info": null
    },
    {
        "title": "浮天阁  其一",
        "author": "苏庠",
        "content": "臞庵主人天与闲，回栏飞阁临沧湾。\n晴波渺渺雁行落，坐见万顷穿云还。\n百年有底付鸟翼，未暇着脚鸳鸾间。\n径须呼酒浇磈磊，莫遣暝色霾烟鬟。",
        "dynasty": "宋",
        "collection_info": null
    },
    {
        "title": "浮天阁  其二",
        "author": "苏庠",
        "content": "玉蟾飞入水晶宫，万顷琉璃碎晚风。\n诗就云归不知处，断山零落有无中。",
        "dynasty": "宋",
        "collection_info": null
    },
    {
        "title": "浮天阁  其三",
        "author": "苏庠",
        "content": "秋落空江动碧虚，黄芦洲渚雁飞初。\n我来欲访鸱夷子，为挂西风十幅蒲。",
        "dynasty": "宋",
        "collection_info": null
    },
    {
        "title": "平远堂  其一",
        "author": "苏庠",
        "content": "柳外西风六幅蒲，野塘睡鸭对舂鉏。\n如何唤得王摩诘，画作江南烟雨图。",
        "dynasty": "宋",
        "collection_info": null
    },
    {
        "title": "平远堂  其二",
        "author": "苏庠",
        "content": "寒芦淅淅催秋晚，浦雨溟溟忆去年。\n它日未埋黄土陌，为君重赋补亡篇。",
        "dynasty": "宋",
        "collection_info": null
    },
    {
        "title": "送举书记归天台",
        "author": "苏庠",
        "content": "卷衲下苍壁，夜光容暗投。\n人追道林辈，诗入杼山流。\n风吹蒹葭雨，雁横江汉秋。\n须烦紫籐杖，聊与白云留。",
        "dynasty": "宋",
        "collection_info": null
    },
    {
        "title": "送天台则上人还浙东",
        "author": "苏庠",
        "content": "溪南溪北鸟啼处，树头树底梅已空。\n绝叹不如木上座，伴君千迭夕岚中。",
        "dynasty": "宋",
        "collection_info": null
    },
    {
        "title": "送天台珪上人",
        "author": "苏庠",
        "content": "雨暗蒹葭浦，烟青杨柳津。\n有劳修月手，来访卧云人。\n落笔向来事，无锥今岁贫。\n故山何处是，落日大江滨。",
        "dynasty": "宋",
        "collection_info": null
    },
    {
        "title": "送吕山友游天台",
        "author": "苏庠",
        "content": "床头萝月厌同攀，发兴东吴万迭间。\n森木已深溪上屋，瘦藤穿尽雨余山。\n黄梅绿李看来熟，长簟北窗谁与閒。\n此别故应频作恶，一樽何日慰勤艰。",
        "dynasty": "宋",
        "collection_info": null
    },
    {
        "title": "次刘晞颜韵",
        "author": "苏庠",
        "content": "校书绝足腾飞黄，不数向来何与江。\n锦囊诗句随云表，十袭未启心先降。",
        "dynasty": "宋",
        "collection_info": null
    },
    {
        "title": "送行",
        "author": "苏庠",
        "content": "语别既不易，况与子同生。\n如何携手好，忽作千里行。",
        "dynasty": "宋",
        "collection_info": null
    },
    {
        "title": "挽张彦知",
        "author": "苏庠",
        "content": "敌骑乘秋入，妖氛拥贼营。\n孤城控淮海，百口付柴荆。\n徒想回天力，空余恋阙情。\n艰难思报主，炯炯寸心明。",
        "dynasty": "宋",
        "collection_info": null
    },
    {
        "title": "送李巨源赴洮湖陈氏馆",
        "author": "苏庠",
        "content": "蟠胸历历邺侯书，落笔奔奔走坂车。\n办作五言玉节信，直拚病渴马相如。",
        "dynasty": "宋",
        "collection_info": null
    },
    {
        "title": "诗一首",
        "author": "苏庠",
        "content": "聊辍清都玉笋班，虎符犹得控荆蛮。\n已见五溪谈笑了，坐追九辨典刑还。",
        "dynasty": "宋",
        "collection_info": null
    },
    {
        "title": "戏成小诗留子静兄",
        "author": "苏庠",
        "content": "秋霜一夜到枯荷，奈此江南秋色何。\n蕲君未作一成去，同听竹窗鸿雁过。",
        "dynasty": "宋",
        "collection_info": null
    },
    {
        "title": "送钱仲韶机宜南归天台",
        "author": "苏庠",
        "content": "尺五城南客，能过仲蔚居。\n烟霏深寂历，云树晚扶疏。\n老去一无着，诗成百不如。\n喜无招隠作，仍免绝交书。",
        "dynasty": "宋",
        "collection_info": null
    },
    {
        "title": "题张公洞",
        "author": "苏庠",
        "content": "铜棺之南山復山，扪萝绝壁藓苔斑。\n只今何处可容足，乞我石房云一间。",
        "dynasty": "宋",
        "collection_info": null
    },
    {
        "title": "宿飞来峰下",
        "author": "苏庠",
        "content": "吴中未历佳山水，湖上怀思去惘然。\n云去云归两峰寺，鸥飞鸥没夕阳天。\n客愁官渡落花雨，归梦下湖春水船。\n想得对床成夜语，何须陇月向人圆。",
        "dynasty": "宋",
        "collection_info": null
    },
    {
        "title": "送子经归临安",
        "author": "苏庠",
        "content": "牛背行将老，鸥沙盟已寒。\n莼鲈付张翰，书札报任安。\n古学饱胸次，惊澜翻笔端。\n西湖千顷月，留取醉眼看。",
        "dynasty": "宋",
        "collection_info": null
    },
    {
        "title": "陶隠居画像赞",
        "author": "苏庠",
        "content": "蕊珠妙言，字照编简。\n云霾三馆，其人则远。\n世衰道丧，完节者鲜。\n临终之叹，作世和篇。",
        "dynasty": "宋",
        "collection_info": null
    },
    {
        "title": "惠安寺",
        "author": "苏庠",
        "content": "沙溪烟绝雨纔通，无数深红间浅红。\n山店落英春寂寂，青旗吹尽柳花风。",
        "dynasty": "宋",
        "collection_info": null
    },
    {
        "title": "德友近在咫尺乃不相过因成小诗上呈",
        "author": "苏庠",
        "content": "十日已吹梅信风，绝怜未许一尊同。\n喜君不减习主簿，愧我殊非庞德公。",
        "dynasty": "宋",
        "collection_info": null
    },
    {
        "title": "德友求薝卜花栽戏作小诗代简",
        "author": "苏庠",
        "content": "问讯云萝小隠家，剡藤醉墨半欹斜。\n酒余落笔已殊绝，发兴不须薝卜花。",
        "dynasty": "宋",
        "collection_info": null
    },
    {
        "title": "题唐颓山风漪轩",
        "author": "苏庠",
        "content": "竹阴既疏明，流泉復清驶。\n佳响闻山禽，凉风澹然至。\n幽人此安禅，阅世一嬉戏。\n何必周八垠，是中有能事。",
        "dynasty": "宋",
        "collection_info": null
    },
    {
        "title": "至湖上",
        "author": "苏庠",
        "content": "沙晚水痕碧，萧萧蒲苇秋。\n鸿飞遵远渚，木落见沧洲。\n藤杖吟还倚，风帘行可休。\n有怀谁共语，暝色起林丘。",
        "dynasty": "宋",
        "collection_info": null
    },
    {
        "title": "赠邑令章夏",
        "author": "苏庠",
        "content": "弦歌武城宰，遗芳叹汉官。\n莫怀千载忧，且毕今日欢。\n亭午百吏散，曲肱谢喧烦。\n况看古锦句，落笔酬江山。",
        "dynasty": "宋",
        "collection_info": null
    },
    {
        "title": "句  其一",
        "author": "苏庠",
        "content": "但见金华仙伯语，笔端丘壑饱经心。",
        "dynasty": "宋",
        "collection_info": null
    },
    {
        "title": "句  其二",
        "author": "苏庠",
        "content": "休言贫病惟三箧，已办借书无一鸱。",
        "dynasty": "宋",
        "collection_info": null
    },
    {
        "title": "句  其三",
        "author": "苏庠",
        "content": "去止书三箧，归亡酒一鸱。",
        "dynasty": "宋",
        "collection_info": null
    },
    {
        "title": "句  其四",
        "author": "苏庠",
        "content": "惭无安世书三箧，滥得扬雄酒一鸱。",
        "dynasty": "宋",
        "collection_info": null
    },
    {
        "title": "句  其五",
        "author": "苏庠",
        "content": "斯人活国计，不数管及萧。",
        "dynasty": "宋",
        "collection_info": null
    },
    {
        "title": "句  其六",
        "author": "苏庠",
        "content": "惟公廊庙姿，骨相宜珥貂。",
        "dynasty": "宋",
        "collection_info": null
    },
    {
        "title": "句  其七",
        "author": "苏庠",
        "content": "饱闻胸次有云梦，语作惊澜翻舌端。",
        "dynasty": "宋",
        "collection_info": null
    },
    {
        "title": "句  其八",
        "author": "苏庠",
        "content": "骑鲸公子汉于菟，并驾殊非李与苏。",
        "dynasty": "宋",
        "collection_info": null
    },
    {
        "title": "句  其九",
        "author": "苏庠",
        "content": "晚喜此士来相亲，呼童汲涧濯玄云。",
        "dynasty": "宋",
        "collection_info": null
    },
    {
        "title": "句  其一○",
        "author": "苏庠",
        "content": "江南溪工琢溪玉，凄风瑟瑟江作縠。",
        "dynasty": "宋",
        "collection_info": null
    },
    {
        "title": "句  其一一",
        "author": "苏庠",
        "content": "古屋茆茨小。",
        "dynasty": "宋",
        "collection_info": null
    },
    {
        "title": "句  其一二",
        "author": "苏庠",
        "content": "慇懃今日一时开。",
        "dynasty": "宋",
        "collection_info": null
    },
    {
        "title": "句  其一三",
        "author": "苏庠",
        "content": "雨过乱蓑堆野艇，月明长笛和菱歌。",
        "dynasty": "宋",
        "collection_info": null
    },
    {
        "title": "句  其一四",
        "author": "苏庠",
        "content": "断崖绝壑元无主。",
        "dynasty": "宋",
        "collection_info": null
    },
    {
        "title": "句  其一五",
        "author": "苏庠",
        "content": "竹裏江梅寒未吐。",
        "dynasty": "宋",
        "collection_info": null
    },
    {
        "title": "句  其一六",
        "author": "苏庠",
        "content": "乞得东风一杖藜。",
        "dynasty": "宋",
        "collection_info": null
    },
    {
        "title": "句  其一七",
        "author": "苏庠",
        "content": "眼底青山映寂寥。",
        "dynasty": "宋",
        "collection_info": null
    },
    {
        "title": "句  其一八",
        "author": "苏庠",
        "content": "穿花却与共扶藤。",
        "dynasty": "宋",
        "collection_info": null
    },
    {
        "title": "句  其一九",
        "author": "苏庠",
        "content": "迎春不负千金诺。",
        "dynasty": "宋",
        "collection_info": null
    },
    {
        "title": "天台山中偶题",
        "author": "释祖可",
        "content": "伛步入萝径，绵延趣最深。\n僧居不知处，彷佛清磬音。\n石梁邀屡度，始见青松林。\n谷口未斜日，数峰生夕阴。\n凄风薄乔木，万窍作龙吟。\n摩挲绿苔石，书此慰幽寻。",
        "dynasty": "宋",
        "collection_info": null
    },
    {
        "title": "霜余溪上",
        "author": "释祖可",
        "content": "水似秋蛇巧作蟠，山如浓翠拥高鬟。\n清风明月元无主，乞我烟萝茅数间。",
        "dynasty": "宋",
        "collection_info": null
    },
    {
        "title": "李伯时作渊明归去来图王性之刻于琢玉坊病僧祖可见而赋诗",
        "author": "释祖可",
        "content": "坐上柴桑墟落烟，眼中百里旧山川。\n候门稚子似无恙，三径巾车人绝怜。\n尚友当须今逸少，丹青宁復老龙眠。\n流传匪独遗怡玩，端使懦夫怀凛然。",
        "dynasty": "宋",
        "collection_info": null
    },
    {
        "title": "次吴伯江所藏文湖州山水韵",
        "author": "释祖可",
        "content": "乘空作山川，妙绝借墨色。\n曲折千里素幅间，来自吴兴白苹客。\n乃知潇湘洞庭岸，平吞胸中寄笔力。\n清霜摇落江海空，如闻冥冥度惊鸿。\n重楼复阁底处所，使我绝欲空蒙中。\n吴侯吴侯安用许，浪迫归心赴翛渚。\n如何唤得江上船，一卧苍波占烟雨。",
        "dynasty": "宋",
        "collection_info": null
    },
    {
        "title": "书余逢时所作山水  其一",
        "author": "释祖可",
        "content": "江势卷十万顷，村墅掩三四家。\n落雁惊横烟水，小舟欹着寒沙。",
        "dynasty": "宋",
        "collection_info": null
    },
    {
        "title": "书余逢时所作山水  其二",
        "author": "释祖可",
        "content": "折苇非关秋色，飞鸥元自斜行。\n坐上忽惊丘壑，窗间那有潇湘。",
        "dynasty": "宋",
        "collection_info": null
    },
    {
        "title": "书余逢时所作山水  其三",
        "author": "释祖可",
        "content": "江南江北岸，饱历此山川。\n谁信着笔力，尽驱来眼前。\n野桥分道路，古木薄风烟。\n我欲径归去，沙头人挽船。",
        "dynasty": "宋",
        "collection_info": null
    },
    {
        "title": "咏秦处士作枯松",
        "author": "释祖可",
        "content": "秦郎真是旧摩诘，写出崔巍霜雪姿。\n林壑卷帘相照映，坐令公子发幽思。",
        "dynasty": "宋",
        "collection_info": null
    },
    {
        "title": "求初老墨梅",
        "author": "释祖可",
        "content": "手开玉玺心希有，乃得横烟冰雪枝。\n枯木堂中安用许，适堪病眼发新诗。",
        "dynasty": "宋",
        "collection_info": null
    },
    {
        "title": "墨梅",
        "author": "释祖可",
        "content": "不向江南冰雪底，乃于毫末发春妍。\n一枝无语淡相对，疑在竹桥烟雨边。",
        "dynasty": "宋",
        "collection_info": null
    },
    {
        "title": "书性之所藏伯时木石屏  其一",
        "author": "释祖可",
        "content": "此自是我辈物，而乃落君家房。\n尚喜周旋顾盼，无忧荦确风霜。",
        "dynasty": "宋",
        "collection_info": null
    },
    {
        "title": "书性之所藏伯时木石屏  其二",
        "author": "释祖可",
        "content": "淡巃嵷烟雨色，老槎牙霜霰痕。\n想见湘岑落木，雾连江月昏昏。",
        "dynasty": "宋",
        "collection_info": null
    },
    {
        "title": "书性之所藏伯时木石屏  其三",
        "author": "释祖可",
        "content": "胸中定自有此，笔端乃一见之。\n摧却岌峨天柱，来成咫尺峨嵋。",
        "dynasty": "宋",
        "collection_info": null
    },
    {
        "title": "书秦处度所作松石",
        "author": "释祖可",
        "content": "怜君作诗自无敌，游戏诗余画成癖。\n高堂奋袖风雨来，霜干云根动秋色。\n长怀祝融天柱峰，万年不死之乔松。\n观君此画已无斁，不復望云支瘦筇。",
        "dynasty": "宋",
        "collection_info": null
    },
    {
        "title": "观壮舆所藏伯时马",
        "author": "释祖可",
        "content": "平生徒说追风足，厌见驽骀饱刍粟。\n刘侯为出二马图，缅想权奇在垧牧。\n本朝不伐大宛城，公初得之无乃惊。\n胡沙燕山在吾目，短草落日低边明。\n雄姿忽作风动壁，意气腾骧欲无敌。\n前者骄矜后者驰，信矣能先鸟疾飞。\n圉人亦復神超然，亮作俗肉勤加鞭。\n吁嗟骏骨世定有，良乐不逢长弃捐。",
        "dynasty": "宋",
        "collection_info": null
    },
    {
        "title": "庐山十八贤",
        "author": "释祖可",
        "content": "不能晋室扶倾覆，尽作西方社裏人。\n岂意一时希有事，翻令元亮两眉颦。",
        "dynasty": "宋",
        "collection_info": null
    },
    {
        "title": "绝句",
        "author": "释祖可",
        "content": "琴到无弦听者希，古今唯有一钟期。\n几回拟鼓阳春曲，月满虚堂下指迟。",
        "dynasty": "宋",
        "collection_info": null
    },
    {
        "title": "靖节祠",
        "author": "释祖可",
        "content": "靖节非傲世，带耻为人束。\n鬰然霜雪姿，受正如松独。\n高歌归去来，自种松与粟。\n寓意琴书间，处己审缨足。\n倾觞三径醉，颓然忘宠辱。\n江山有遗迹，庶以拯流俗。",
        "dynasty": "宋",
        "collection_info": null
    },
    {
        "title": "香林许惠南溪茶作诗促之",
        "author": "释祖可",
        "content": "午窗汤餠违烦渴，安得云腴作短兵。\n仙鼎望公能遣赠，只今兀坐听歌声。",
        "dynasty": "宋",
        "collection_info": null
    },
    {
        "title": "赠中上人",
        "author": "释祖可",
        "content": "能来不能款，竟欲与公言。\n促策望山去，未须违世喧。\n轻帆收落日，独鸟向前村。\n我亦动归思，一峰烟霭昏。",
        "dynasty": "宋",
        "collection_info": null
    },
    {
        "title": "乞梅",
        "author": "释祖可",
        "content": "朔风吹尽西山雪，合有早梅凌雪开。\n不应占看野塘上，分我一枝春色来。",
        "dynasty": "宋",
        "collection_info": null
    },
    {
        "title": "乞霜柑",
        "author": "释祖可",
        "content": "殊非海外罗浮样，亦胜洞庭霜后黄。\n此实君家能独有，何时分饷齿牙香。",
        "dynasty": "宋",
        "collection_info": null
    },
    {
        "title": "酬才上人送霜柑  其一",
        "author": "释祖可",
        "content": "霜柑寄我莫言少，但得向人怀抱佳。\n渺渺新愁入思梦，晚云连雁雪连沙。",
        "dynasty": "宋",
        "collection_info": null
    },
    {
        "title": "酬才上人送霜柑  其二",
        "author": "释祖可",
        "content": "日向南云望几回，无因怀抱得重开。\n凭君莫惜锦囊句，尽作银鈎虿尾来。",
        "dynasty": "宋",
        "collection_info": null
    },
    {
        "title": "乞菖蒲",
        "author": "释祖可",
        "content": "饱闻云根九节，不改四时鬰然。\n愿见明窗棐几，浅叶瘦碧相鲜。",
        "dynasty": "宋",
        "collection_info": null
    },
    {
        "title": "秋怀",
        "author": "释祖可",
        "content": "霜禽惊呼山麓音，霜风急吹溪上林。\n羲和揽辔不可缓，夏后苦身惊寸阴。\n横河明明月皎皎，远山苍苍水深深。\n哀鸿万里绕云阵，游子不眠中夜心。",
        "dynasty": "宋",
        "collection_info": null
    },
    {
        "title": "春闺",
        "author": "释祖可",
        "content": "雪晴梅破发幽香，鶑作春声入画堂。\n多少玉人魂梦断，不胜情况恨更长。",
        "dynasty": "宋",
        "collection_info": null
    },
    {
        "title": "秋屏阁",
        "author": "释祖可",
        "content": "袖手章江浄渺然，倚风残叶舞翩翩。\n霜鸥睡渚白胜雪，雾雨含沙轻若烟。\n杨柳一番南陌上，梅花三弄远云边。\n匣鸣双剑忽生兴，我欲因从东去船。",
        "dynasty": "宋",
        "collection_info": null
    },
    {
        "title": "句  其一",
        "author": "释祖可",
        "content": "潄壑夜泉响，扫窗春雾空。",
        "dynasty": "宋",
        "collection_info": null
    },
    {
        "title": "句  其二",
        "author": "释祖可",
        "content": "故人江北江南岸。",
        "dynasty": "宋",
        "collection_info": null
    },
    {
        "title": "句  其三",
        "author": "释祖可",
        "content": "怀人更作梦千里，归思欲迷云一滩。",
        "dynasty": "宋",
        "collection_info": null
    },
    {
        "title": "句  其四",
        "author": "释祖可",
        "content": "窗间一榻篆烟碧，门外四山秋叶红。",
        "dynasty": "宋",
        "collection_info": null
    },
    {
        "title": "句  其五",
        "author": "释祖可",
        "content": "此身未是寻真客，惭愧寻真观裏人。",
        "dynasty": "宋",
        "collection_info": null
    },
    {
        "title": "句  其六",
        "author": "释祖可",
        "content": "清霜羣木落，尽见西山秋。",
        "dynasty": "宋",
        "collection_info": null
    },
    {
        "title": "句  其七",
        "author": "释祖可",
        "content": "味方河朔葡萄重，色比泸南荔子深。",
        "dynasty": "宋",
        "collection_info": null
    },
    {
        "title": "句  其八",
        "author": "释祖可",
        "content": "千山指去程。",
        "dynasty": "宋",
        "collection_info": null
    },
    {
        "title": "句  其九",
        "author": "释祖可",
        "content": "惊湍拍岸浮。",
        "dynasty": "宋",
        "collection_info": null
    },
    {
        "title": "句  其一○",
        "author": "释祖可",
        "content": "杖履寻春事。",
        "dynasty": "宋",
        "collection_info": null
    },
    {
        "title": "句  其一一",
        "author": "释祖可",
        "content": "湖山虽不语。",
        "dynasty": "宋",
        "collection_info": null
    },
    {
        "title": "句  其一二",
        "author": "释祖可",
        "content": "悠悠兰渚动归思。",
        "dynasty": "宋",
        "collection_info": null
    },
    {
        "title": "句  其一三",
        "author": "释祖可",
        "content": "苍崖古木霭烟萝。",
        "dynasty": "宋",
        "collection_info": null
    },
    {
        "title": "句  其一四",
        "author": "释祖可",
        "content": "一任此身同转蓬。",
        "dynasty": "宋",
        "collection_info": null
    },
    {
        "title": "句  其一五",
        "author": "释祖可",
        "content": "一苇鸣桹下渺然。",
        "dynasty": "宋",
        "collection_info": null
    },
    {
        "title": "句  其一六",
        "author": "释祖可",
        "content": "有时罗袜步微月，想见江妃相与娱。",
        "dynasty": "宋",
        "collection_info": null
    },
    {
        "title": "句  其一七",
        "author": "释祖可",
        "content": "茅檐欹送晚，苔径曲邀春。",
        "dynasty": "宋",
        "collection_info": null
    },
    {
        "title": "句  其一八",
        "author": "释祖可",
        "content": "乱山争夕阳。",
        "dynasty": "宋",
        "collection_info": null
    },
    {
        "title": "绝句",
        "author": "何正平",
        "content": "坐见茅斋一叶秋，小山丛柱鸟声幽。\n不知迭嶂夜来雨，清晓石楠花乱流。",
        "dynasty": "宋",
        "collection_info": null
    },
    {
        "title": "句",
        "author": "何正平",
        "content": "一枝春瘦雪初消。",
        "dynasty": "宋",
        "collection_info": null
    },
    {
        "title": "咏石菖蒲",
        "author": "释藴常",
        "content": "细水围棋石，纤纤手自移。\n几年离雁荡，万里到天池。\n浮玉春风后，小姑烟雨时。\n它年怀胜绝，魂梦亦清奇。",
        "dynasty": "宋",
        "collection_info": null
    },
    {
        "title": "咏兰",
        "author": "释藴常",
        "content": "目断山河恨莫裁，折芳犹记小徘徊。\n细看叶底春风面，疑自幽篁影下来。",
        "dynasty": "宋",
        "collection_info": null
    },
    {
        "title": "送空上人",
        "author": "释藴常",
        "content": "过了梨花春亦归，小窗新绿正相宜。\n白头更作西州梦，细雨青灯话别离。",
        "dynasty": "宋",
        "collection_info": null
    },
    {
        "title": "天竺道中",
        "author": "释藴常",
        "content": "紫兰含春风，日暮香更远。\n涧道水平分，曲折渡清浅。\n飞花当面堕，颠倒落苔藓。\n念此芳意阑，归思纷莫遣。",
        "dynasty": "宋",
        "collection_info": null
    },
    {
        "title": "知止亭晚望寄清大师",
        "author": "释藴常",
        "content": "柳绕平湖绿映堤，栏干人静夕阳迟。\n归鸦欲尽千林暝，白鸟飞来一段奇。\n短髮缘愁分壮志，断云含雨入新诗。\n不堪更作怀人恨，歌罢竹枝成别离。",
        "dynasty": "宋",
        "collection_info": null
    },
    {
        "title": "别苏养直",
        "author": "释藴常",
        "content": "老去难为别，愁边更着秋。\n碧芦围野水，落日满行舟。\n雁断西风急，天寒古寺幽。\n两乡无百里，能寄短书否。",
        "dynasty": "宋",
        "collection_info": null
    },
    {
        "title": "登虎丘即事",
        "author": "释藴常",
        "content": "九月凭栏已怯风，鬓霜留我客愁中。\n夕阳看尽烟生树，野水无情天四空。",
        "dynasty": "宋",
        "collection_info": null
    },
    {
        "title": "春日",
        "author": "释藴常",
        "content": "烧灯过了客思家，独立衡门数晚鸦。\n燕子未归梅落尽，小窗明月属梨花。",
        "dynasty": "宋",
        "collection_info": null
    },
    {
        "title": "江村",
        "author": "释藴常",
        "content": "江村风急苇花飞，漠漠吹烟树影稀。\n亦有人家沙际住，夕阳鸡犬傍人归。",
        "dynasty": "宋",
        "collection_info": null
    },
    {
        "title": "游天台赤城山",
        "author": "释藴常",
        "content": "拄藜扶我过桥东，便觉晴岚翠扫空。\n紫府百年藏玉简，丹崖千丈挹仙风。\n释籤书到新罗国，卧佛岩连旧梵宫。\n稽首导师悲愿在，我宁辛苦守诗穷。",
        "dynasty": "宋",
        "collection_info": null
    },
    {
        "title": "句  其一",
        "author": "释藴常",
        "content": "断桥人寂寂。",
        "dynasty": "宋",
        "collection_info": null
    },
    {
        "title": "句  其二",
        "author": "释藴常",
        "content": "尘埃自衮衮。",
        "dynasty": "宋",
        "collection_info": null
    },
    {
        "title": "句  其三",
        "author": "释藴常",
        "content": "归舟藏别浦。",
        "dynasty": "宋",
        "collection_info": null
    },
    {
        "title": "句  其四",
        "author": "释藴常",
        "content": "碧涧流红叶。",
        "dynasty": "宋",
        "collection_info": null
    },
    {
        "title": "句  其五",
        "author": "释藴常",
        "content": "云寒湖贴贴。",
        "dynasty": "宋",
        "collection_info": null
    },
    {
        "title": "句  其六",
        "author": "释藴常",
        "content": "端为故人留。",
        "dynasty": "宋",
        "collection_info": null
    },
    {
        "title": "句  其七",
        "author": "释藴常",
        "content": "愁来独赋诗。",
        "dynasty": "宋",
        "collection_info": null
    },
    {
        "title": "句  其八",
        "author": "释藴常",
        "content": "柳色葱葱官渡平。",
        "dynasty": "宋",
        "collection_info": null
    },
    {
        "title": "句  其九",
        "author": "释藴常",
        "content": "十年归梦满青山。",
        "dynasty": "宋",
        "collection_info": null
    },
    {
        "title": "句  其一○",
        "author": "释藴常",
        "content": "月生更爱栏干影。",
        "dynasty": "宋",
        "collection_info": null
    },
    {
        "title": "句  其一一",
        "author": "释藴常",
        "content": "白髮青灯两无语。",
        "dynasty": "宋",
        "collection_info": null
    },
    {
        "title": "句  其一二",
        "author": "释藴常",
        "content": "寒涕垂颐独掩关。",
        "dynasty": "宋",
        "collection_info": null
    },
    {
        "title": "句  其一三",
        "author": "释藴常",
        "content": "吸江亭下雨初晴。",
        "dynasty": "宋",
        "collection_info": null
    },
    {
        "title": "句  其一四",
        "author": "释藴常",
        "content": "正是周王二月时。",
        "dynasty": "宋",
        "collection_info": null
    },
    {
        "title": "句  其一五",
        "author": "释藴常",
        "content": "细看横枝閒绿筠。",
        "dynasty": "宋",
        "collection_info": null
    },
    {
        "title": "句  其一六",
        "author": "释藴常",
        "content": "眼明端为小迟留。",
        "dynasty": "宋",
        "collection_info": null
    },
    {
        "title": "句  其一七",
        "author": "释藴常",
        "content": "栏干倚徧斜阳晚。",
        "dynasty": "宋",
        "collection_info": null
    },
    {
        "title": "句  其一八",
        "author": "释藴常",
        "content": "愁裏有诗人不会。",
        "dynasty": "宋",
        "collection_info": null
    },
    {
        "title": "句  其一九",
        "author": "释藴常",
        "content": "小舟夜宿越州城。",
        "dynasty": "宋",
        "collection_info": null
    },
    {
        "title": "句  其二○",
        "author": "释藴常",
        "content": "全是蓬莱十月天。",
        "dynasty": "宋",
        "collection_info": null
    },
    {
        "title": "句  其二一",
        "author": "释藴常",
        "content": "拄杖寻诗独自行。",
        "dynasty": "宋",
        "collection_info": null
    },
    {
        "title": "句  其二二",
        "author": "释藴常",
        "content": "竹裏梅花映白头。",
        "dynasty": "宋",
        "collection_info": null
    },
    {
        "title": "句  其二三",
        "author": "释藴常",
        "content": "梦迴彷佛三更后。",
        "dynasty": "宋",
        "collection_info": null
    },
    {
        "title": "句  其二四",
        "author": "释藴常",
        "content": "一枝斜映小窗明。",
        "dynasty": "宋",
        "collection_info": null
    },
    {
        "title": "句  其二五",
        "author": "释藴常",
        "content": "不须更觅吴州画。",
        "dynasty": "宋",
        "collection_info": null
    },
    {
        "title": "句  其二六",
        "author": "释藴常",
        "content": "诗到扬州定清绝。",
        "dynasty": "宋",
        "collection_info": null
    },
    {
        "title": "句  其二七",
        "author": "释藴常",
        "content": "夕阳无语淡烟初。",
        "dynasty": "宋",
        "collection_info": null
    },
    {
        "title": "句  其二八",
        "author": "释藴常",
        "content": "断肠重看白鸥盟。",
        "dynasty": "宋",
        "collection_info": null
    },
    {
        "title": "句  其二九",
        "author": "释藴常",
        "content": "青山断处夕阳垂。",
        "dynasty": "宋",
        "collection_info": null
    },
    {
        "title": "覆射辞",
        "author": "钟传客",
        "content": "太岁当头立，诸神不敢当。\n其中有一物，犹带洞庭香。",
        "dynasty": "宋",
        "collection_info": null
    },
    {
        "title": "绝句",
        "author": "牧童",
        "content": "草铺横野六七里，笛弄晚风三四声。\n归来饱饭黄昏后，不脱蓑衣卧月明。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释元静",
        "content": "君王了了，将帅惺惺。\n一回得胜，六国平宁。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释元静",
        "content": "行年七十老躘踵，眼目精明耳不聋。\n忽地有人欺负我，一拳打倒过关东。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释元静",
        "content": "自己田园任运耕，祖宗基业力须争。\n悟须千圣头边坐，用向三涂底下行。",
        "dynasty": "宋",
        "collection_info": null
    },
    {
        "title": "颂古六首 即心即佛。",
        "author": "释元静",
        "content": "即心即佛，铁牛无骨。\n戏海狞龙，摩天俊鹘。\n西江吸尽未为奇，火裏生莲香拂拂。",
        "dynasty": "宋",
        "collection_info": null
    },
    {
        "title": "颂古六首 狗子无佛性。",
        "author": "释元静",
        "content": "赵州狗子无佛性，七佛如来合掌听。\n须弥岋崿舞三台，海水腾波行正令。",
        "dynasty": "宋",
        "collection_info": null
    },
    {
        "title": "颂古六首 野狐。",
        "author": "释元静",
        "content": "长蛇偃月，铁旗铁鼓。\n坐断干坤，辉腾今古。\n曾骑铁马入重城，手握金鞭贺太平。",
        "dynasty": "宋",
        "collection_info": null
    },
    {
        "title": "颂古六首 女子出定。",
        "author": "释元静",
        "content": "怀藏日月，八面玲珑。\n袖裏金锤，鲜血通红。\n香风拂拂，华雨蒙蒙。\n兵随印转处，万里长虹。\n将逐符行时，些子神通。",
        "dynasty": "宋",
        "collection_info": null
    },
    {
        "title": "颂古六首 僧问琅琊清浄本然。",
        "author": "释元静",
        "content": "清浄本然云何，忽生山河大地。\n大小琅琊禅师，借人鼻孔出气。\n出得气，有巴鼻，昨夜那咤生八臂。",
        "dynasty": "宋",
        "collection_info": null
    },
    {
        "title": "颂古六首 无缝塔。",
        "author": "释元静",
        "content": "皎洁天心月，朦胧徧九垓。\n三秋黄叶落，二月牡丹开。\n每睹南来雁，常询北方五台。\n均提童子报，拾得在天台。",
        "dynasty": "宋",
        "collection_info": null
    },
    {
        "title": "偈",
        "author": "僧某",
        "content": "因山见水，见水忘山。\n山水俱忘，理归何所。",
        "dynasty": "宋",
        "collection_info": null
    },
    {
        "title": "呈法演偈答倩女离魂话",
        "author": "普融知藏",
        "content": "二女合为一媳妇，机轮截断难回互。\n从来往返绝纵由，行人莫问来时路。",
        "dynasty": "宋",
        "collection_info": null
    },
    {
        "title": "诗一首",
        "author": "毛伯英",
        "content": "铁锁沉沉截碧江，风旗猎猎驻危樯。\n禹门纵使高千丈，放过蛟龙也不妨。",
        "dynasty": "宋",
        "collection_info": null
    },
    {
        "title": "示李朝请偈",
        "author": "释吉",
        "content": "家贼恼人孰奈何，千圣回机祇为他。\n遍界遍空无影迹，无依无住绝笼罗。\n贼，贼，猛将雄兵收不得，疑杀天下老禅和，笑倒闹市古弥勒。\n休，休，不用将心向外求，回头瞥尔贼身露，和赃捉获世无俦。\n世无俦，真可仰，从兹不復夸伎俩。\n怗怗安家乐业时，万象森罗齐拊掌。",
        "dynasty": "宋",
        "collection_info": null
    },
    {
        "title": "藕",
        "author": "胡致隆",
        "content": "平生冰雪姿，七星罗心胸。\n岂无有丝毫，上裨天子聪。\n而不自荐达，胡为乎泥中。\n沈痾政无頼，安得君从容。\n其子亦可怜，风味如乃翁。",
        "dynasty": "宋",
        "collection_info": null
    },
    {
        "title": "瘗鹤铭诗",
        "author": "胡致隆",
        "content": "当年谁为裹玄黄，潮打孤城草木荒。\n华表竟无新信息，断碑空有碎文章。\n云埋紫盖峰何在，烟锁青田道正长。\n遥想华亭披道氅，夜随明月过钱塘。",
        "dynasty": "宋",
        "collection_info": null
    },
    {
        "title": "题吴生画桃源图",
        "author": "胡致隆",
        "content": "王宰五日画一石，左思十年赋三都。\n谁似今时吴道子，咄嗟能办武陵图。\n武陵不与人间隔，可怜旧日无寻觅。\n苍苍烟水只依然，试倩渔舟问消息。",
        "dynasty": "宋",
        "collection_info": null
    },
    {
        "title": "冬寒",
        "author": "胡致隆",
        "content": "倚天松骨冷，背日海云高。\n淮上人垂櫜，阁中客赠袍。",
        "dynasty": "宋",
        "collection_info": null
    },
    {
        "title": "登铁瓮城",
        "author": "胡致隆",
        "content": "雉堞巍然岁月长，古今知阅几兴亡。\n吴王殿裏笙歌罢，炀帝城边草木荒。\n万里烟霞归洞急，一川风月渡江忙。",
        "dynasty": "宋",
        "collection_info": null
    },
    {
        "title": "星子楼",
        "author": "胡致隆",
        "content": "葛中藤杖竹籧篨，静夜江楼纵目初。\n海兽擎山出彭蠡，玉龙衔水下匡庐。\n三更云尽猿啼露，十里月寒人捕鱼。\n已问湖山借圭角，他年来此老渔樵。",
        "dynasty": "宋",
        "collection_info": null
    },
    {
        "title": "仰山",
        "author": "胡致隆",
        "content": "山下清泉迸石流，山前松竹自春秋。\n猿吟古寺偏深处，云集诸峰最上头。\n一老有灵飞窣堵，二神无语锁寒湫。\n诸天更在藤萝外，欲到峰前恨未由。",
        "dynasty": "宋",
        "collection_info": null
    },
    {
        "title": "玉山道中",
        "author": "胡致隆",
        "content": "江南江北水茫茫，水阔山遥道路长。\n细雨来时麋角解，春风归去马蹄香。\n市桥落日明官柳，古渡行人上野航。\n景物端宜入图画，孤城回首带斜阳。",
        "dynasty": "宋",
        "collection_info": null
    },
    {
        "title": "喜曹刘二从事见过",
        "author": "胡致隆",
        "content": "萧萧细雨锁柴门，喜见风流二使君。\n俊逸万春犹录事，清新子建尚参军。\n飘零世路诗千首，寥落江湖酒一尊。\n多病扬雄谢来往，暮年谁更可论文。",
        "dynasty": "宋",
        "collection_info": null
    },
    {
        "title": "句  其一",
        "author": "胡致隆",
        "content": "金山顶上看回雁，铁瓮城西听杜鹃。",
        "dynasty": "宋",
        "collection_info": null
    },
    {
        "title": "句  其二",
        "author": "胡致隆",
        "content": "细雨滕王阁，春风孺子亭。",
        "dynasty": "宋",
        "collection_info": null
    },
    {
        "title": "太华山",
        "author": "谭纶",
        "content": "楼阁凭天起，山门傍斗开。\n香烟凝碧落，瑞气压苍苔。\n古殿藏金屋，仙人卧玉隈。\n泉飞千涧雪，风送万峰雷。\n星辰光满袖，疑是法镫来。",
        "dynasty": "宋",
        "collection_info": null
    },
    {
        "title": "句",
        "author": "方勺",
        "content": "三十年前曾见梦，兹游端可冠平生。",
        "dynasty": "宋",
        "collection_info": null
    },
    {
        "title": "广胜寺",
        "author": "王荀",
        "content": "重游萧寺十年过，四望风烟景若何。\n东北岭高明月遶，西南川远夕阳多。\n地饶胜概连灵岳，民足丰年藉绿波。\n却笑山僧无忌惮，一生安处在巍峨。",
        "dynasty": "宋",
        "collection_info": null
    },
    {
        "title": "游白鹤观",
        "author": "李昭玘",
        "content": "春归数十朝，八九不暇出。\n萌芽日夜发，百觜竞撑突。\n驾言谒仙祠，古像怀彷佛。\n白鹤来何时，苍桧暮萧窣。\n云霞断人世，往事已荒忽。\n解缨濯泉流，深澈几照骨。\n毛寒不敢视，下必有神物。\n昔人斯徜徉，音影讵磨没。\n嗟予质污下，见亦被呵咄。\n仰惭逍遥游，未忍尘土汩。\n时须挹高风，为我一吹拂。",
        "dynasty": "宋",
        "collection_info": null
    },
    {
        "title": "从张圣涂乞石",
        "author": "李昭玘",
        "content": "先生筑高隠，趣好清且独。\n云龙峰上石，跋草自錾斸。\n发窍号阴怪，穷根揽坤腹。\n山灵不敢爱，鞭叱满崖谷。\n危跻已穿履，大载几折轴。\n直欲起岩岩，未容买碌碌。\n心营合天造，指化出神速。\n突兀傲中巅，凭陵勇双矗。\n兽蹲目睥睨，龙攫腰回蹙。\n缩脰立幽鸟，擎颅卧孤犊。\n鲸鳞老廉利，相角怒撑触。\n轩昂鹤引咮，赑屃鳌跂足。\n腾空快高思，排峭惊醉目。\n伊余朅来游，步百吟周復。\n愿从乞其余，伴我东墙竹。\n猿鹤莫相嗔，此客意非俗。\n常令月色照，敢使尘土辱。\n日待风雨来，起看空遶屋。",
        "dynasty": "宋",
        "collection_info": null
    },
    {
        "title": "送王子中南归筠州",
        "author": "李昭玘",
        "content": "荆山美璞昔未发，鬼神诃守谁可夺。\n妙工伐石强剖抉，试之烈火皎冰雪。\n长虹射天昼不灭，夜堂流光堕明月。\n坚厚粹温函正气，不许时人巧雕砺。\n羞与佩环争细碎，直登丘坛荐天帝。\n世无琅玕来作贡，楚人未售空长恸。\n索价当高勿轻用，缇囊十袭须珍重。",
        "dynasty": "宋",
        "collection_info": null
    },
    {
        "title": "送徐州举人赴省试",
        "author": "李昭玘",
        "content": "淮夷之珠照夜明，泗滨之石声泠泠。\n昔时大禹致方物，神光玉色罗广庭。\n比年入献多豪英，褒雄妙思相凭陵。\n飘飘束书去观国，瘦马踏雪鬚垂永。\n长廊白昼天宇清，落笔冉冉风云生。\n千官拱笏赭袍近，碧沟新柳黄鹂鸣。\n金挝虎士传姓名，鱼龙卷尾随雷声。\n州人洗眼望归期，会约春风载酒迎。",
        "dynasty": "宋",
        "collection_info": null
    },
    {
        "title": "送李容甫归北都",
        "author": "李昭玘",
        "content": "先生读书不下堂，堂上有客语琅琅。\n弟子出观如堵墙，怪君眉彩生光芒。\n北都晁夫子，一别久相望。\n君来道信问，使我开肺肠。\n三日不改服，犹觉芝兰香。\n平生寡投分，一笑且云乐。\n慇懃发黄卷，钝吻悭应□。\n大杵撞哑钟，已厌音响恶。\n更惭河伯观，未易穷海若。\n索寞岁华晚，飕飕黄叶秋。\n归心剧流水，忽忽不可留。\n固知此鳣鲸，肯託寻常沟。\n直须见老聃，可化南荣俦。\n海州岁有冲天鹄，卵如萍实光琢玉，蜀鷄眇然何敢伏。\n羽成不须求日浴，一举将惊万人目。",
        "dynasty": "宋",
        "collection_info": null
    },
    {
        "title": "雪堂诗寄子瞻",
        "author": "李昭玘",
        "content": "愁云蔽日昏风发，鹅毛大片舞空阔。\n阴崖冰压木枝折，一鸟不飞人足绝。\n山翁口掉肩拥褐，斫竹撑茅劳架结。\n堂成不用巧丹涅，却画东坡四山雪。\n羣石崭崭争皎洁，门外堂间两清洌。\n万境一心同莹彻，石床云生湿肌髮。\n布被飕飕冷于铁，半夜哀猿叫山月。\n山翁高哦响修越，不道妻啼忧米竭。\n世事熏膏付灰灭，长安高门奔请谒。\n赤日炙背沙埋辙，仆夫汗流马吐舌。\n三谒不逢腹欲爇，怒气恐成疽毒裂。\n狂走不须求扇暍，此堂一登能濯热。",
        "dynasty": "宋",
        "collection_info": null
    },
    {
        "title": "谢刘主簿见和乞石诗",
        "author": "李昭玘",
        "content": "官居太疏冷，门外少车迹。\n萧萧此君轩，为我慰穷寂。\n贪饕起余慕，远乞南山石。\n形模太诡陋，此咏费搜摭。\n虾蟆欲上瓮，作气屡跳踯。\n心知不可强，怒瘿犹鼓息。\n但劳旁者观，笑尔不量力。\n君能惠然来，抵鹊轻尺璧。\n明月投我怀，坐上光彩溢。\n神心巧镌凿，变化出胸臆。\n高言写豪壮，健读口终吃。\n衝风卷海涛，荡潏迷四极。\n阵马脱重围，战士皆辟易。\n使人魂魄沮，三日不敢食。\n嗟余性顽闇，兀兀寡知识。\n臃肿终天年，不愿借雕饰。\n翻怜孤僻中，趣味得所适。\n拂石云生手，诵诗风满腋。\n此应长不饥，富贵乃毒腊。\n人生多苦辛，嗜好须自择。",
        "dynasty": "宋",
        "collection_info": null
    },
    {
        "title": "昂昂千里驹",
        "author": "李昭玘",
        "content": "昂昂千里驹，逸气吞九区。\n东驰越夕兔，西走穷朝乌。\n关山一息过，踯躅疑有无。\n快哉穆天子，远驾周四隅。\n嘶声想云海，弄影有天衢。\n昆丘距赤水，度足纔须臾。\n眷言刍粟恩，岂敢论形躯。\n雄心忽摧顿，倦步成踌躇。\n日暮路途远，天寒毛鬣疏。\n此时垂耳心，可復轻疲驽。",
        "dynasty": "宋",
        "collection_info": null
    },
    {
        "title": "泛泛水中鳬",
        "author": "李昭玘",
        "content": "泛泛水中鳬，上下声相呼。\n徜徉信波浪，澡濯羞泥污。\n晴洲漾苹荇，雨岸眠菰蒲。\n饮啄亦自足，飞游谁我拘。\n侯门大池籞，富屋夸庖厨。\n何惭久垂翅，未愿轻投躯。\n虽非黄鹄举，幸与白鹭娱。\n逃烹笑穷雁，啄腐嗟饥乌。\n三秋熟粱稻，万里开江湖。\n寄言泽中子，何用张罗□。",
        "dynasty": "宋",
        "collection_info": null
    },
    {
        "title": "飞鸿亭",
        "author": "李昭玘",
        "content": "平野浩空阔，危甍兀岧峣。\n腊尽风日好，春回冰雪消。\n朱弦试挥手，度响何翛翛。\n此意復谁共，古人今寂寥。\n眷彼泽中鸿，欻起如回飙。\n悠然薄天末，去去不可招。\n愧无双羽翰，万里同飘飖。\n人生本萧散，知虑劳煎烧。\n恈恈觇声利，伛偻随纷嚣。\n安知出世间，造适皆逍遥。\n帝乡果何在，久愿追松乔。\n行歌归去来，五斗空折腰。",
        "dynasty": "宋",
        "collection_info": null
    },
    {
        "title": "驱雀行",
        "author": "李昭玘",
        "content": "田间小儿杖驱雀，雀飞上枝不敢落，绕树咒駡语声恶。\n三时耕锄一时穫，老牛力尽石田薄。\n五龙作嗔风吐雹，赤乌烧云龙见逐。\n南村卖桑北村熟，狐尾毵毵穗齐屋。\n县门大书催赋粟，南关飞輓夜摩毂。\n扫舂缚箕十指秃。\n一米未炊汝先啄，直须杀汝偿我腹。\n田父坐语儿，雀不暴人人亦饥。\n但令家雀千羣饱，莫使征西战马肥。",
        "dynasty": "宋",
        "collection_info": null
    },
    {
        "title": "春日游西池",
        "author": "李昭玘",
        "content": "雨余风日暖，野塘春水满。\n天影倒浮人，镜光环射眼。\n兰船不可上，漠漠低烟晚。\n归路已埃尘，沧波鳬鹄远。",
        "dynasty": "宋",
        "collection_info": null
    },
    {
        "title": "观江都王画马",
        "author": "李昭玘",
        "content": "落落名王唐帝孙，笔端飞洒只逡巡。\n风云绝足知何在，粉墨余姿若有神。\n可信权奇尽龙种，不应腲脮失天真。\n骅骝寂寞龙眠死，更復何人接后尘。",
        "dynasty": "宋",
        "collection_info": null
    },
    {
        "title": "暮冬书怀赠次膺四首  其一",
        "author": "李昭玘",
        "content": "一气推迁星復回，人生常苦岁华催。\n冻云欲雪雁声过，腊酒正香梅信来。\n昼梦每因啼鸟唤，柴门独为故人开。\n自怜衰晚无多事，心地都成一寸灰。",
        "dynasty": "宋",
        "collection_info": null
    },
    {
        "title": "暮冬书怀赠次膺四首  其二",
        "author": "李昭玘",
        "content": "不住寒岩不姓庞，亦无短艇钓清江。\n门庭昼寂人欹枕，几案春生日上窗。\n五鼎甘心争逐兽，万夫落胆看寻橦。\n何如种取东皋秫，烂醉床头酒百缸。",
        "dynasty": "宋",
        "collection_info": null
    },
    {
        "title": "暮冬书怀赠次膺四首  其三",
        "author": "李昭玘",
        "content": "多病犹凭药可医，若为换却镜中丝。\n人生得意一搔痒，世事循环千弈棋。\n幸有归来陶令计，何须惆怅杜秋诗。\n慇懃田父劳相语，天命吾今不復疑。",
        "dynasty": "宋",
        "collection_info": null
    },
    {
        "title": "暮冬书怀赠次膺四首  其四",
        "author": "李昭玘",
        "content": "惭愧儒冠误此身，涂穷何假问通津。\n门前罗雀正吾事，墙角负暄非世人。\n自喜小槽长有酒，独惊华髮不便春。\n知君泽畔成新筑，拟荷锄犁去卜邻。",
        "dynasty": "宋",
        "collection_info": null
    },
    {
        "title": "出郭閒步",
        "author": "李昭玘",
        "content": "城市不在眼，始知天宇宽。\n田园休岁事，风物似江干。\n茅屋上斜照，水烟生晚寒。\n径须追野老，笑语暂盘桓。",
        "dynasty": "宋",
        "collection_info": null
    },
    {
        "title": "寇彦时自历下归携古铁刀白石压尺见赠因以二诗答之 白石压尺",
        "author": "李昭玘",
        "content": "素质并琳琅，磨礲若截肪。\n动摇风莫虑，点污墨须防。\n色带泉流润，声含磬韵长。\n愿登青玉案，时助写云章。",
        "dynasty": "宋",
        "collection_info": null
    },
    {
        "title": "寇彦时自历下归携古铁刀白石压尺见赠因以二诗答之 古铁刀",
        "author": "李昭玘",
        "content": "战地久埋没，洪炉为再烧。\n曾因土花缺，不逐血魂销。\n拟借庖丁手，宁悬笔吏腰。\n柔铅勿多忌，一割定相饶。",
        "dynasty": "宋",
        "collection_info": null
    },
    {
        "title": "次韵庭玉弟暮春作",
        "author": "李昭玘",
        "content": "小雨廉纤春欲归，桃花吹尽燕来迟。\n闭门却有宜人处，帘幕阴阴睡起时。",
        "dynasty": "宋",
        "collection_info": null
    },
    {
        "title": "戏赠阎汉臣庙令",
        "author": "李昭玘",
        "content": "香火余金月十千，指呼巫觋示威权。\n如何报得君王赐，沥酒慇懃祝万年。",
        "dynasty": "宋",
        "collection_info": null
    },
    {
        "title": "又戏赠汉臣",
        "author": "李昭玘",
        "content": "萧散官资近十千，不须亲旧祝无权。\n虎头食肉非虚语，可待谁人报有年。",
        "dynasty": "宋",
        "collection_info": null
    },
    {
        "title": "睡起",
        "author": "李昭玘",
        "content": "病夫无酒破春愁，扫榻焚香作睡谋。\n梦觉不知身是蝶，午鷄声裏思悠悠。",
        "dynasty": "宋",
        "collection_info": null
    },
    {
        "title": "病中闻雨",
        "author": "李昭玘",
        "content": "官居寥落禁门东，秋满长安一夜风。\n老病不眠成展转，五更钟鼓雨声中。",
        "dynasty": "宋",
        "collection_info": null
    },
    {
        "title": "弔刘孝嗣",
        "author": "李昭玘",
        "content": "富贵从来一羽轻，胸中万卷復何营。\n囊钱尽处布衾短，谤焰息时坟草生。\n一日得行须有命，百年不死是高名。\n瑶琴挂壁凝尘满，无復当年流水声。",
        "dynasty": "宋",
        "collection_info": null
    },
    {
        "title": "经睢阳有感",
        "author": "李昭玘",
        "content": "昔日经由一梦同，高楼虽在旧游空。\n东流不改当年水，白首已成今日翁。\n梁苑衣冠共黄壤，隋堤杨柳几春风。\n扁舟莫负南来兴，咫尺吴松落眼中。",
        "dynasty": "宋",
        "collection_info": null
    },
    {
        "title": "南游道中",
        "author": "李昭玘",
        "content": "玉鲙金虀昔未尝，几迴飞梦到沧浪。\n乡关望处归期晚，风水声中去路长。\n梅使南来问行驿，雁声北度下斜阳。\n囊钱未尽江湖近，拟买渔舟学漫郎。",
        "dynasty": "宋",
        "collection_info": null
    },
    {
        "title": "舟行阻雨",
        "author": "李昭玘",
        "content": "暮雨来何急，乘时助发生。\n水边千树暗，篷底一灯明。\n半夜起乡思，空陂闻雁声。\n春风故留客，不为阻归程。",
        "dynasty": "宋",
        "collection_info": null
    },
    {
        "title": "道中书怀三首  其一",
        "author": "李昭玘",
        "content": "竹树出平岸，人家藏远烟。\n片帆云度水，双桨雁随船。\n绿变春回地，寒生雨后天。\n前途尽佳境，得意且留连。",
        "dynasty": "宋",
        "collection_info": null
    },
    {
        "title": "道中书怀三首  其二",
        "author": "李昭玘",
        "content": "渐入临淮路，移舟每问津。\n行行风逆水，处处雨随人。\n啼鸟如留客，幽花忽见春。\n白鱼不论价，沽酒莫辞频。",
        "dynasty": "宋",
        "collection_info": null
    },
    {
        "title": "道中书怀三首  其三",
        "author": "李昭玘",
        "content": "平野青芜合，长桥绿树低。\n客愁须白酒，春意属黄鹂。\n落日乡关远，孤村烟水迷。\n清明能几日，却过浙江西。",
        "dynasty": "宋",
        "collection_info": null
    },
    {
        "title": "过盱眙宿慈氏寺",
        "author": "李昭玘",
        "content": "行役经旬不自聊，强将登览寄春醪。\n淮吞汴水长增急，城睍南峰不让高。\n贾客正来喧万井，夕阳初下舣千艘。\n明朝更作留连计，醉卧西窗听夜涛。",
        "dynasty": "宋",
        "collection_info": null
    },
    {
        "title": "宿慈氏遥碧斋有感",
        "author": "李昭玘",
        "content": "高僧邀我暂淹留，细话朱轓此屡游。\n不见清谈飞麈尾，空流悲泪拂银鈎。\n淮山胜绝千年在，人物才华一梦休。\n欲作招魂弔余恨，晚烟疏雨不胜愁。",
        "dynasty": "宋",
        "collection_info": null
    },
    {
        "title": "天长道中",
        "author": "李昭玘",
        "content": "细草眠黄犊，短篱穿绿杨。\n舂声鹁鸪急，田径蝍蛆长。\n地暖足春物，雨频宜水乡。\n羁怀不可话，倒橐酒须尝。",
        "dynasty": "宋",
        "collection_info": null
    },
    {
        "title": "久雨",
        "author": "李昭玘",
        "content": "苦雨经旬久，溟蒙势未收。\n细声来短盖，横点透重裘。\n涧曲水流急，峰深云气浮。\n此行吾自喜，所念老农忧。",
        "dynasty": "宋",
        "collection_info": null
    },
    {
        "title": "南峰閒步",
        "author": "李昭玘",
        "content": "足健会真赏，眼明逃世纷。\n风烟入诗画，杖屦逐僧云。\n水阔天疑尽，峰寒日易曛。\n羁人正愁思，城角不堪闻。",
        "dynasty": "宋",
        "collection_info": null
    },
    {
        "title": "登龙游寺",
        "author": "李昭玘",
        "content": "飞构起崔嵬，江晴宿雾开。\n风幡两州见，花供四天来。\n日月依峰转，鱼龙触石回。\n蓬壶在何处，更拟上层台。",
        "dynasty": "宋",
        "collection_info": null
    },
    {
        "title": "过虹县有作",
        "author": "李昭玘",
        "content": "老态倦羁旅，不堪行舸催。\n风高鸟横度，汀转树交回。\n雨过雾犹湿，春寒花未开。\n楚伧如见问，不为米南来。",
        "dynasty": "宋",
        "collection_info": null
    },
    {
        "title": "过淮",
        "author": "李昭玘",
        "content": "东风吹雨过淮滨，草木精神一番新。\n雁起沙堤烟隔水，寺藏松崦塔招人。\n荡胸长忆江湖月，瞇眼曾嫌京洛尘。\n谁道南来少知识，向人修竹特相亲。",
        "dynasty": "宋",
        "collection_info": null
    },
    {
        "title": "登平山堂",
        "author": "李昭玘",
        "content": "断槛欹檐风雨频，不逢心赏为重新。\n依稀迭嶂宛如画，憔悴垂杨今復春。\n一阕高歌长在耳，后来佳客復何人。\n悠然未尽云烟思，不见扬州十里尘。",
        "dynasty": "宋",
        "collection_info": null
    },
    {
        "title": "泊扬州城外",
        "author": "李昭玘",
        "content": "地占东南会，舟浮百货通。\n惺忪喜淮粲，啁哳困吴农。\n春唤雁俱北，水将人更东。\n吾庐杳何在，天末暮霞红。",
        "dynasty": "宋",
        "collection_info": null
    },
    {
        "title": "赠盱眙令王邦直",
        "author": "李昭玘",
        "content": "樽酒留连淮水边，一灯相对共茫然。\n退閒得计我华髮，抚字有声君壮年。\n幸有高情种松竹，可无余思落淮川。\n南金不用充行赆，古锦囊中乞数篇。",
        "dynasty": "宋",
        "collection_info": null
    },
    {
        "title": "还家有作",
        "author": "李昭玘",
        "content": "还家春已晚，风雨误归期。\n饮啖嬉儿笑，形容吠犬疑。\n江山犹似梦，巾箧谩多诗。\n未负东园醉，桃花正此时。",
        "dynasty": "宋",
        "collection_info": null
    },
    {
        "title": "和程适正见赠二首  其一",
        "author": "李昭玘",
        "content": "壮岁干名幸起家，十年蹭蹬一长嗟。\n凭陵初託风前鹢，淘汰终随浪底沙。\n没得玄机问黄檗，却将齐物付南华。\n感君怜我贻佳句，一段秋光照晚霞。",
        "dynasty": "宋",
        "collection_info": null
    },
    {
        "title": "和程适正见赠二首  其二",
        "author": "李昭玘",
        "content": "簿领栖迟嘆陆沈，滔滔何处觅知音。\n凌云词句豪难敌，似水交情老更深。\n鼷鼠饮河聊满腹，白云出岫本无心。\n从今收拾身閒计，洗竹锄花日醉吟。",
        "dynasty": "宋",
        "collection_info": null
    },
    {
        "title": "北园书事三首  其一",
        "author": "李昭玘",
        "content": "葛巾茅屋自为娱，门掩槐阴长夏初。\n聒聒难休鸠唤妇，飞飞不定燕将雏。\n绕池曳策携双鹤，架水浇花课小奴。\n麦饭满瓯葵数筯，丁宁车马肯来无。",
        "dynasty": "宋",
        "collection_info": null
    },
    {
        "title": "北园书事三首  其二",
        "author": "李昭玘",
        "content": "得丧有万理，古今犹一区。\n鹤鳬元自足，蛮触竟同枯。",
        "dynasty": "宋",
        "collection_info": null
    },
    {
        "title": "北园书事三首  其三",
        "author": "李昭玘",
        "content": "十年萧散愈身轻，弄笔翻书亦称情。\n当案忽闻缘壁堕，隔池遥见啄苔行。\n静疑多事非求福，老觉无心胜摄生。\n自爱吾庐人不到，何须谷口问归耕。",
        "dynasty": "宋",
        "collection_info": null
    },
    {
        "title": "赠子常二首  其一",
        "author": "李昭玘",
        "content": "幽兰一曲思无涯，炊熟黄粱日已斜。\n闭户终年心似水，读书万卷眼生花。\n汗流不舍浯溪刻，粮绝犹须北苑芽。\n束帛不来人已老，只将清白付吾家。",
        "dynasty": "宋",
        "collection_info": null
    },
    {
        "title": "赠子常二首  其二",
        "author": "李昭玘",
        "content": "本无机械亦非愚，自信沈冥与世疏。\n一段画图冬卧雪，平生乐事日翻书。\n田园无暇供余税，风雨何堪卷敝庐。\n笑杀贵人门下客，不逢此老曳长裾。",
        "dynasty": "宋",
        "collection_info": null
    },
    {
        "title": "赠故人刘器之待制",
        "author": "李昭玘",
        "content": "文史当年共讲磨，扁舟此地復经过。\n流年屈指梦相似，白髮论心喜倍多。\n寄眼偶怀梁苑雪，临风犹骇洞庭波。\n从今燕坐参空寂，却笑天人被佛魔。",
        "dynasty": "宋",
        "collection_info": null
    },
    {
        "title": "早秋书事二首  其一",
        "author": "李昭玘",
        "content": "正昼睡方起，门无雀可罗。\n风池乱荷盖，雨径满槐鹅。\n齿髮流年速，江湖归兴多。\n终期买船去，卧月扣舷歌。",
        "dynasty": "宋",
        "collection_info": null
    },
    {
        "title": "早秋书事二首  其二",
        "author": "李昭玘",
        "content": "尽日与琴语，经旬无客过。\n蝉移鹊争树，鱼散雨倾河。\n每悟酒如圣，不禁诗作魔。\n风声稍萧瑟，残热定无多。",
        "dynasty": "宋",
        "collection_info": null
    },
    {
        "title": "齿落",
        "author": "李昭玘",
        "content": "孽虫负固饱羶荤，摧折纔能绝祸根。\n每遇屠门惭大嚼，犹思梦泽欲平吞。\n初摇不为唇先丧，已脱翻惊舌尚存。\n莫与时人作嘲笑，不如缄口学无言。",
        "dynasty": "宋",
        "collection_info": null
    },
    {
        "title": "髮白有感",
        "author": "李昭玘",
        "content": "剪媙无多日，星星已数茎。\n不空年可讳，端与事俱生。\n安得马肝石，未尝甘露羹。\n有情怜陆展，解与小儿争。",
        "dynasty": "宋",
        "collection_info": null
    },
    {
        "title": "早秋",
        "author": "李昭玘",
        "content": "大暑不可怨，秋来终有时。\n露惊庭鹊睡，风动井梧枝。\n逐客长夜感，美人团扇悲。\n如何陶靖节，独与菊花期。",
        "dynasty": "宋",
        "collection_info": null
    },
    {
        "title": "赠汉臣",
        "author": "李昭玘",
        "content": "夫子以贫病，终身復冻饥。\n捉衿无可揽，数米不成炊。\n何以谢蟋蟀，独能留扊扅。\n徒劳问仓扁，王老是良医。",
        "dynasty": "宋",
        "collection_info": null
    },
    {
        "title": "八月十五日夜大雨",
        "author": "李昭玘",
        "content": "风伯遭谗不自停，鞭龙倒海势如倾。\n胸中洗尽三年渴，□□□□□□□。\n□□□□□□□，千仓嘉谷入新耕。\n野人亦有充饥幸，相见春绵满眼明。",
        "dynasty": "宋",
        "collection_info": null
    },
    {
        "title": "九月八日雨作",
        "author": "李昭玘",
        "content": "荡涤骄阳势已迴，徧流和气入根荄。\n檐间点急侵灯落，枕底声高带雁来。\n永夜故留人不寐，轻寒未放菊全开。\n明年麦价应如土，安用登高把酒杯。",
        "dynasty": "宋",
        "collection_info": null
    },
    {
        "title": "北园偶成二首  其一",
        "author": "李昭玘",
        "content": "游宦归来似繫匏，偶依河渚寄衡茅。\n以贫为乐漫喜酒，与世无求非绝交。\n倚杖静闻风过竹，枕书閒看燕争巢。\n却怜多事扬夫子，更为玄文作解嘲。",
        "dynasty": "宋",
        "collection_info": null
    },
    {
        "title": "北园偶成二首  其二",
        "author": "李昭玘",
        "content": "酒昏便书榻，诗瘦怯寒葅。\n志大怀千驷，功高忆五湖。\n□□□□□，□□□□□。\n何如一杯粥，晴日照吾庐。",
        "dynasty": "宋",
        "collection_info": null
    },
    {
        "title": "送春",
        "author": "李昭玘",
        "content": "终日无人昼掩扉，绿阴庭草自相依。\n轻寒晓觉池台静，半夜春随风雨归。\n恰似旧游鶑独语，略无余恨燕争飞。\n飘零不解东君意，却放杨花乱扑衣。",
        "dynasty": "宋",
        "collection_info": null
    },
    {
        "title": "有客携扇欲予题字因以一绝答之",
        "author": "李昭玘",
        "content": "平生自笑书成癖，运墨圆毫日几回。\n六角招人聊一戏，区区老媪復能来。",
        "dynasty": "宋",
        "collection_info": null
    },
    {
        "title": "和鲍辇七夕四绝  其一",
        "author": "李昭玘",
        "content": "织女黄姑天一隅，九清飞驭尽通衢。\n年年须作秋风约，此事朦胧信有无。",
        "dynasty": "宋",
        "collection_info": null
    },
    {
        "title": "和鲍辇七夕四绝  其二",
        "author": "李昭玘",
        "content": "奕奕流云度太虚，盛陈瓜果望天衢。\n尝闻刻楮三年久，一夕穿针乞得无。",
        "dynasty": "宋",
        "collection_info": null
    },
    {
        "title": "和鲍辇七夕四绝  其三",
        "author": "李昭玘",
        "content": "如何灵匹异人间，脉脉相望卒卒还。\n不用蛛丝争送巧，自知得拙半生閒。",
        "dynasty": "宋",
        "collection_info": null
    },
    {
        "title": "和鲍辇七夕四绝  其四",
        "author": "李昭玘",
        "content": "一水盈盈会合难，古今云路暂来还。\n几多灵鹊成桥去，独有栖乌月底閒。",
        "dynasty": "宋",
        "collection_info": null
    },
    {
        "title": "十月晦过舍弟庭玉处见诸人棋战方酣顷之復过集者皆散独枰尚在窗户閴然因成三篇呈子常汉臣  其一",
        "author": "李昭玘",
        "content": "妙手固多暇，忿兵终易穷。\n戏余归一笑，战罢失羣雄。\n风过雨雹息，天明星斗空。\n烂柯人已去，斜日上窗红。",
        "dynasty": "宋",
        "collection_info": null
    },
    {
        "title": "十月晦过舍弟庭玉处见诸人棋战方酣顷之復过集者皆散独枰尚在窗户閴然因成三篇呈子常汉臣  其二",
        "author": "李昭玘",
        "content": "一先虽自喜，百战亦须穷。\n狡兔有三窟，连鷄无两雄。\n霸成秦陌广，骑去楚营空。\n老子无知解，颓然醉颊红。",
        "dynasty": "宋",
        "collection_info": null
    },
    {
        "title": "十月晦过舍弟庭玉处见诸人棋战方酣顷之復过集者皆散独枰尚在窗户閴然因成三篇呈子常汉臣  其三",
        "author": "李昭玘",
        "content": "得失信偶尔，好谋徒自穷。\n前功竟何在，百战漫争雄。\n昧者甘守拙，高人成悟空。\n不如来饮酒，听唱小桃红。",
        "dynasty": "宋",
        "collection_info": null
    },
    {
        "title": "御试宿集英殿雨过有作呈敏甫学士",
        "author": "李昭玘",
        "content": "朝寒生广陌，宿雨涨方池。\n雾柳和鸦重，风帘为燕欹。\n□□□□□，□□□□□。\n多才恶摩诘，无日不成诗。",
        "dynasty": "宋",
        "collection_info": null
    },
    {
        "title": "子常生日无以为寿偶得团茶一餠因书拙诗一首藉之以献",
        "author": "李昭玘",
        "content": "比年方贡竞珍藏，肤理丰腴紫璧光。\n虬膂左回分绝格，蒻衣十袭护新香。\n贵人恩泽纔浮赐，俗骨尘埃不合尝。\n愿作诗翁千岁寿，乘风聊復发清狂。",
        "dynasty": "宋",
        "collection_info": null
    },
    {
        "title": "迎驾",
        "author": "李昭玘",
        "content": "端门万骑锦衣红，迤逦鸣矟下半空。\n天极奥居黄道北，瑶池归仗五云中。\n金舆影度长廊日，法曲声回广殿风。\n泗水昔年曾梦到，拜恩何幸接鹓鸿。",
        "dynasty": "宋",
        "collection_info": null
    },
    {
        "title": "喜晴寄张使君",
        "author": "李昭玘",
        "content": "使君仁术物同情，日望田畴祝颂成。\n夜滴未休心欲折，朝阳初放眼先明。\n比年岁熟多中上，此事边防繫重轻。\n食足讼稀真可乐，时倾杯酒话平生。",
        "dynasty": "宋",
        "collection_info": null
    },
    {
        "title": "无咎哀辞二首  其一",
        "author": "李昭玘",
        "content": "落落孤标气吐虹，青云指日黑头公。\n两行粉字平生尽，一曲龙吟万事空。\n夹路衣冠如昨日，故园桃李又春风。\n朱弦虽在知音绝，樽酒今谁笑语同。",
        "dynasty": "宋",
        "collection_info": null
    },
    {
        "title": "无咎哀辞二首  其二",
        "author": "李昭玘",
        "content": "才屈千人未易量，妙年文采已飞扬。\n终身祇得一麾守，后日空留万丈光。\n风驭不来成寂绝，玉楼何在隔苍茫。\n可堪回首鱼峰路，满崦青松照夕阳。",
        "dynasty": "宋",
        "collection_info": null
    },
    {
        "title": "送次膺赴诏二首  其一",
        "author": "李昭玘",
        "content": "辞章泛滥昔称雄，飘泊文园偶未逢。\n旧典铙歌归制作，盛时郊祀待形容。\n久无青眼怜高卧，新有宫词落九重。\n异日锦衣还故里，却寻莲社日相从。",
        "dynasty": "宋",
        "collection_info": null
    },
    {
        "title": "送次膺赴诏二首  其二",
        "author": "李昭玘",
        "content": "青云初上万人看，中路摧颓铩羽翰。\n一日驰声动黄阁，几回飞梦绕长安。\n翩翾丹凤来天上，寂寞双松倚岁寒。\n自笑白头冠尚在，十年尘土不堪弹。",
        "dynasty": "宋",
        "collection_info": null
    },
    {
        "title": "次膺哀辞三首  其一",
        "author": "李昭玘",
        "content": "翻然矫首奉恩除，却似当年擢第初。\n憔悴九衢林下客，光明一轴锦装书。\n冯陵河岳才无敌，绘画干坤思有余。\n方板赤虬何太迫，君王曾未识相如。",
        "dynasty": "宋",
        "collection_info": null
    },
    {
        "title": "次膺哀辞三首  其二",
        "author": "李昭玘",
        "content": "平昔弦觞浪自怡，暮年荐鹗有新知。\n蛾眉翻作黄昏哭，乐府空传白纻词。\n上国音尘随梦断，东山箫管结秋悲。\n风亭月观依然在，辽鹤归来復几时。",
        "dynasty": "宋",
        "collection_info": null
    },
    {
        "title": "次膺哀辞三首  其三",
        "author": "李昭玘",
        "content": "行止非人不自谋，飘然一叶信沉浮。\n踌躇去步迷三径，奄忽平生闭一丘。\n韶乐已闻更雅奏，瑶池尤喜近中秋。\n无人解写昇平事，惆怅骑鲸去不留。",
        "dynasty": "宋",
        "collection_info": null
    },
    {
        "title": "雨后二篇  其一",
        "author": "李昭玘",
        "content": "苦雨几十日，满庭多土花。\n行螺上墙屋，倒竹卧泥沙。\n澄景生凉吹，晴云变晚霞。\n却愁清夜梦，无计逐池蛙。",
        "dynasty": "宋",
        "collection_info": null
    },
    {
        "title": "雨后二篇  其二",
        "author": "李昭玘",
        "content": "一气不自息，四时如转丸。\n月流天宇静，风掠叶声干。\n纨扇已谢事，莎虫将戒寒。\n登临偶有得，不復计悲欢。",
        "dynasty": "宋",
        "collection_info": null
    },
    {
        "title": "赠汉老侄琴",
        "author": "李昭玘",
        "content": "邹峄孤桐不可寻，汧公旧斲万黄金。\n顾余久有沈舟志，知子尝怀欲炙心。\n便好安弦求妙趣，不须变雅作新音。\n席间弟子来倾耳，为问何人属意深。",
        "dynasty": "宋",
        "collection_info": null
    },
    {
        "title": "某氏挽辞二首  其一",
        "author": "李昭玘",
        "content": "翟茀朝初罢，升堂拜已非。\n凝尘孟光案，洒血老莱衣。\n奁镜悲鸾舞，庭萱感露晞。\n西风原上路，无復板舆归。",
        "dynasty": "宋",
        "collection_info": null
    },
    {
        "title": "某氏挽辞二首  其二",
        "author": "李昭玘",
        "content": "主馈齐家道，羞蘩肃妇功。\n疏封秦大国，致养汉三公。\n世事哀荣极，人生梦幻空。\n慈颜不可望，彤史有遗风。",
        "dynasty": "宋",
        "collection_info": null
    },
    {
        "title": "摘果",
        "author": "李昭玘",
        "content": "霜静百果熟，采摘将荐新。\n贮之黄金盘，绚烂如星陈。\n苞縢待嘉客，培溉昔已勤。\n君子务种德，所成非一身。\n公家有令恩，饤坐多惊人。\n纍纍万石富，长笑木奴贫。",
        "dynasty": "宋",
        "collection_info": null
    },
    {
        "title": "培花",
        "author": "李昭玘",
        "content": "惜花如曼容，蠹实害心腹。\n养之近胎祸，动绝。",
        "dynasty": "宋",
        "collection_info": null
    },
    {
        "title": "赞潏水先生",
        "author": "李昭玘",
        "content": "结交頼有紫髯翁，鹤骨崭崭烂修目。\n五言长城屹千丈，万卷书楼聊一读。",
        "dynasty": "宋",
        "collection_info": null
    },
    {
        "title": "春日游金明池",
        "author": "李昭玘",
        "content": "日有江湖思，坐无车马尘。\n横桥自照水，啼鸟不惊人。\n辇路晴飞絮，宫门暗锁春。\n多情老园吏，洒地喜相亲。",
        "dynasty": "宋",
        "collection_info": null
    },
    {
        "title": "观刘孝嗣写真",
        "author": "李昭玘",
        "content": "程生高价传两都，刘子骨相真丈夫。\n呼儿当轩试一展，噱噱指点相惊呼。\n此应前日坐头客，何乃不语严襟裾。\n胸中豪气不可状，但见粉墨无纡余。\n虎头食肉亦天赋，尺面封侯宜不诬。\n须知中令有真相，忽效香山悲故吾。\n凌烟功臣易磨灭，贞观学士犹传模。\n当时人物不易得，曾看风神有此无。",
        "dynasty": "宋",
        "collection_info": null
    },
    {
        "title": "观画",
        "author": "李昭玘",
        "content": "梦泽正天寒，南峰带秋色。\n诗人句不尽，余意传粉墨。\n年来两眼昏，吏牍苦侵迫。\n明窗展横素，刮膜谢砭石。\n往时蓬莱宫，图画灿东壁。\n拾遗老阴峭，思训丽春碧。\n经年一过眼，行绕不暇食。\n太行逢李生，笔势妙思索。\n未成真营丘，不俗已高格。\n安得十万钱，尽致鹅溪白。\n不须念衣裘，䃜灰日滋殖。\n写我江湖心，浩荡满千尺。",
        "dynasty": "宋",
        "collection_info": null
    },
    {
        "title": "深山",
        "author": "李昭玘",
        "content": "日出敛苍霭，雨余生晓凉。\n鸟啼人不见，花落树犹香。",
        "dynasty": "宋",
        "collection_info": null
    },
    {
        "title": "诗一首",
        "author": "李昭玘",
        "content": "託身深秋困泥沙，鼓腹垂颐暴水涯。\n天上月轮劳注想，草中咫尺有长蛇。",
        "dynasty": "宋",
        "collection_info": null
    },
    {
        "title": "中顶",
        "author": "李昭玘",
        "content": "策足穿云表，都无几尺天。\n人寰莽何在，万里一荒烟。",
        "dynasty": "宋",
        "collection_info": null
    },
    {
        "title": "回马岭",
        "author": "李昭玘",
        "content": "缓辔不可度，疾驱应更危。\n平生几两屐，解有慰人时。",
        "dynasty": "宋",
        "collection_info": null
    },
    {
        "title": "句  其一",
        "author": "李昭玘",
        "content": "日边雁带腊寒去，雪裏梅将春信来。",
        "dynasty": "宋",
        "collection_info": null
    },
    {
        "title": "句  其二",
        "author": "李昭玘",
        "content": "东林夫子知予意。",
        "dynasty": "宋",
        "collection_info": null
    },
    {
        "title": "临安自述  其一",
        "author": "赵期",
        "content": "尘生宫阙雾蒙蒙，万骑龙飞幸越中。\n在野三闾君不顾，乘轩卫鹤懿何功。\n虽知四海同文久，未合中原武备空。\n星落夜原妖气满，汉家麟阁待英雄。",
        "dynasty": "宋",
        "collection_info": null
    },
    {
        "title": "临安自述  其二",
        "author": "赵期",
        "content": "临安皓月色如珪，清景伤时一惨悽。\n未见山前归牧马，犹闻江上带征{马卑}。\n鲲为鱼队潜鳞困，鹤处鸡羣病翅低。\n正是四郊多垒日，波涛早晚静鲸鲵。",
        "dynasty": "宋",
        "collection_info": null
    },
    {
        "title": "感时",
        "author": "赵期",
        "content": "谁人共挽天河水，尽洗中原犬虏腥。\n角巾私第不復言，兵迨留守宗泽疏。",
        "dynasty": "宋",
        "collection_info": null
    },
    {
        "title": "自述  其一",
        "author": "赵期",
        "content": "万木阴中一草庐，溪风山月弄清虚。\n主人静坐心无物，读尽人间未见书。",
        "dynasty": "宋",
        "collection_info": null
    },
    {
        "title": "自述  其二",
        "author": "赵期",
        "content": "高山流水兴无穷，杖策携琴踏软红。\n莫怨子期呼不起，请君一曲奏南风。",
        "dynasty": "宋",
        "collection_info": null
    },
    {
        "title": "句",
        "author": "赵期",
        "content": "早向江南征义旅，星驰千里自嫌迟。",
        "dynasty": "宋",
        "collection_info": null
    },
    {
        "title": "昆山夜泊舟中遣怀",
        "author": "胡峄",
        "content": "念昔扶衰别故城，敢期身见稍休兵。\n连年防患秋更急，此节浮家夜亦行。\n梦裏不应追昨梦，生前聊復且偷生。\n空中鸟迹谁能记，万古由来一妄情。",
        "dynasty": "宋",
        "collection_info": null
    },
    {
        "title": "泊昆山",
        "author": "胡峄",
        "content": "疾风欺雨透蓬船，拥被和衣昼亦眠。\n儿女登临余脚力，更随明月遶山前。",
        "dynasty": "宋",
        "collection_info": null
    },
    {
        "title": "同仲南弟游慧聚寺",
        "author": "胡峄",
        "content": "政欲相携紫翠间，不堪风雨径催还。\n何时更上月华阁，细认真山与假山。",
        "dynasty": "宋",
        "collection_info": null
    },
    {
        "title": "过百家瀼",
        "author": "胡峄",
        "content": "风雨留人阻去程，扶衰上冢过清明。\n百家瀼裏犹掀簸，那得江神不世情。",
        "dynasty": "宋",
        "collection_info": null
    },
    {
        "title": "留题衡岳观",
        "author": "张兟",
        "content": "灵岳峰前游古观，此中何别蕊珠宫。\n五云仙客形皆异，十洞烟花景不同。\n炼药炉香金石气，醮星坛冷薜萝风。\n因闻大道修真诀，咫尺三清路可冲。",
        "dynasty": "宋",
        "collection_info": null
    },
    {
        "title": "五峰岩",
        "author": "张茂先",
        "content": "五峰岩窦倚层峦，偷暇登临到此山。\n泉石静中无俗客，楼台深处锁禅关。\n凭高林野依稀尽，望阔云天缭绕还。\n回首夕阳归去路，红尘随马转溪湾。",
        "dynasty": "宋",
        "collection_info": null
    },
    {
        "title": "句  其一",
        "author": "张茂先",
        "content": "重衾无暖气，挟纩如怀冰。",
        "dynasty": "宋",
        "collection_info": null
    },
    {
        "title": "句  其二",
        "author": "张茂先",
        "content": "德輶如羽。",
        "dynasty": "宋",
        "collection_info": null
    },
    {
        "title": "句  其三",
        "author": "张茂先",
        "content": "熠熠宵流。",
        "dynasty": "宋",
        "collection_info": null
    },
    {
        "title": "句  其四",
        "author": "张茂先",
        "content": "焕若春华敷。",
        "dynasty": "宋",
        "collection_info": null
    },
    {
        "title": "南禅寺",
        "author": "熊浚明",
        "content": "老榕挹翠拂双垣，流水相通郭外村。\n一竹便堪胜谓亩，千花应不羡桃源。\n渔樵小径斜通市，鸡犬谁家半掩门。\n最好风光孤坐处，亭亭海月破黄昏。",
        "dynasty": "宋",
        "collection_info": null
    },
    {
        "title": "句",
        "author": "熊浚明",
        "content": "卓笔一峰当殿阁，合围千嶂锁林泉。",
        "dynasty": "宋",
        "collection_info": null
    },
    {
        "title": "还家涂中",
        "author": "曾绎",
        "content": "疏林残岭起昏鸦，腊尽行人喜近家。\n江北江南春信早，傍篱穿竹见梅花。",
        "dynasty": "宋",
        "collection_info": null
    },
    {
        "title": "句",
        "author": "曾绎",
        "content": "已无丑扇几边乱，空见春鉏天际飞。",
        "dynasty": "宋",
        "collection_info": null
    },
    {
        "title": "斗南楼",
        "author": "朱师服",
        "content": "危构参寥廓，星躔耿北窗。\n战余尘没马，鱼散月澄江。\n迟暮怜孤客，宽閒乐此邦。\n坐中诗有待，端欲受谁降。",
        "dynasty": "宋",
        "collection_info": null
    },
    {
        "title": "句",
        "author": "朱师服",
        "content": "子牟心未老，愁上越王台。",
        "dynasty": "宋",
        "collection_info": null
    },
    {
        "title": "荐福院双柏",
        "author": "李常",
        "content": "当日双缣直万缗，买留柯叶拂星辰。\n上巢绝顶饶千鹤，下憩清阴可百人。",
        "dynasty": "宋",
        "collection_info": null
    },
    {
        "title": "送别吕子进自中舍出知睦州",
        "author": "张惇",
        "content": "篱鷃云鹏各有程，匆匆相别未忘情。\n恨君不在蓬窗底，共听萧萧夜雨声。",
        "dynasty": "宋",
        "collection_info": null
    },
    {
        "title": "梦中作",
        "author": "张惇",
        "content": "楚峡云娇宋玉愁，月明溪浄印银鈎。\n襄王定是思前梦，又抱霞衾上玉楼。",
        "dynasty": "宋",
        "collection_info": null
    },
    {
        "title": "题山宫法安院",
        "author": "章凭",
        "content": "山家门径锁寒松，更向烟萝第几重。\n幽鸟啼花归旧谷，应龙飞雨过前峰。\n分持皂盖歌千骑，入冠黄扉禄万钟。\n一见高吟重兴感，清名长在木阴浓。",
        "dynasty": "宋",
        "collection_info": null
    },
    {
        "title": "题灵康庙",
        "author": "章凭",
        "content": "山边清气拥祥氛，遗迹流传汉史存。\n金殿已颁新号美，剑崖犹隠旧痕昏。\n据檐焚鼎惊鱼市，浮盖呼风过海门。\n千里阴功诚不浅，纷纷余事岂须论。",
        "dynasty": "宋",
        "collection_info": null
    },
    {
        "title": "凝真宫",
        "author": "章凭",
        "content": "昔人腾碧落，余地扫岩隈。\n石壁云长在，松梢风自来。\n暗扉通浩荡，古蔓接崔嵬。\n更欲穷幽隠，仙源路已回。",
        "dynasty": "宋",
        "collection_info": null
    },
    {
        "title": "流花亭",
        "author": "章凭",
        "content": "亭榜得佳名，山鬟拥翠闉。\n风流传晋客，谈笑忆秦人。\n水出桃源路，花浮洞府春。\n未应迷俗驾，行处是通津。",
        "dynasty": "宋",
        "collection_info": null
    },
    {
        "title": "石桥",
        "author": "章凭",
        "content": "昔闻天台山，方广寺尤胜。\n石梁元自成，茶花随所应。\n见此绝世踪，嗟我拘三乘。\n更听寒泉声，不独发清兴。",
        "dynasty": "宋",
        "collection_info": null
    },
    {
        "title": "句",
        "author": "吴臧",
        "content": "葛巾竹杖閒来此，可是心清迹亦清。",
        "dynasty": "宋",
        "collection_info": null
    },
    {
        "title": "黄龙洞",
        "author": "林同叔",
        "content": "黄龙一洞与天通，仰视星辰目睫中。\n人去坛虚今已矣，祇留手植七株松。",
        "dynasty": "宋",
        "collection_info": null
    },
    {
        "title": "七星坛",
        "author": "林同叔",
        "content": "十年客梦忆南徐，玉案曾看绿篆书。\n今日星坛香一瓣，恍如身再到冲虚。",
        "dynasty": "宋",
        "collection_info": null
    },
    {
        "title": "九眼井",
        "author": "林同叔",
        "content": "幽人凿井住罗浮，暇日吾伊兴自由。\n仙鸟避吟来照影，九龙飞动碧云秋。",
        "dynasty": "宋",
        "collection_info": null
    },
    {
        "title": "莫道人",
        "author": "林同叔",
        "content": "万古烟霞隠石门，洞中别是一干坤。\n仙翁自不知年岁，山下于今几代孙。",
        "dynasty": "宋",
        "collection_info": null
    },
    {
        "title": "题栝苍洞宫",
        "author": "刘光",
        "content": "古洞藏真不记年，翠崖苍壁故依然。\n怪来一夜清无梦，身在仙家第十天。",
        "dynasty": "宋",
        "collection_info": null
    },
    {
        "title": "题南峰蓝光轩",
        "author": "刘光",
        "content": "百尺擎空窣堵波，羣峰奈此独高何。\n鼓钟鸣处是非外，天地望中苍翠多。\n閒看野云披玉柱，醉眠秋浪捲银河。\n问师乞取窗前月，一榻清风许我么。",
        "dynasty": "宋",
        "collection_info": null
    },
    {
        "title": "妙香堂",
        "author": "郑敦芳",
        "content": "山势巍巍千万重，来游仍觉思无穷。\n峰峦合匝溪如断，岩谷迴旋径忽通。\n石屋凄凉飞瀑布，竹窗虚寂洒香风。\n开轩无限峥嵘景，尽日閒观属远公。",
        "dynasty": "宋",
        "collection_info": null
    },
    {
        "title": "有怀杨冲远",
        "author": "雍冲",
        "content": "积雪盖重峰，岩松迷翠影。\n扶筇启静扉，耐此茅檐冷。\n幽涧冻鸣泉，钓翁立舴艋。\n伊人不可即，忧怀结怲怲。",
        "dynasty": "宋",
        "collection_info": null
    },
    {
        "title": "澹山岩  其一",
        "author": "张如远",
        "content": "试将□恳种青霄，遂话田畴万里焦。\n不是湫龙解兴雨，元来滴滴是心苗。",
        "dynasty": "宋",
        "collection_info": null
    },
    {
        "title": "澹山岩  其二",
        "author": "张如远",
        "content": "祷泽何妨抵死求，分明在处有神湫。\n只消一念精诚格，立使风雷布九州。",
        "dynasty": "宋",
        "collection_info": null
    },
    {
        "title": "澹山岩  其三",
        "author": "张如远",
        "content": "幽谷復来分外清，那堪雨过月华新。\n行将高谢浮名事，卜筑岩旁效子真。",
        "dynasty": "宋",
        "collection_info": null
    },
    {
        "title": "绝句",
        "author": "蹇汝明",
        "content": "我闻敬亭无足取，岑寂况在东南崖。\n声名一日遍宇宙，正以谢守诗瑰奇。",
        "dynasty": "宋",
        "collection_info": null
    },
    {
        "title": "题翰林滩",
        "author": "蹇汝明",
        "content": "滩崖犹刻翰林名，凿凿寒波潄玉声。\n游子凄其感今昔，临流不敢濯尘缨。",
        "dynasty": "宋",
        "collection_info": null
    },
    {
        "title": "建炎己酉冬自婺女携家至临海岁首泛舟憩天柱精舍谒吴君文叟山林感泉石之胜叹城邑之人沈酣势利不知山中之乐也",
        "author": "苏迟",
        "content": "列嶂峥嵘植翠屏，寒泉绿浄浸轩楹。\n衣巾清润玻瓈上，窗牖疏明图画成。\n尘世正趋名利域，山居不识鼓鼙声。\n莫年忧患将何适，暂喜沧浪可濯缨。",
        "dynasty": "宋",
        "collection_info": null
    },
    {
        "title": "偈",
        "author": "释杲",
        "content": "归宗会斩蛇，禾山解打鼓。\n万象与森罗，皆从这裏去。",
        "dynasty": "宋",
        "collection_info": null
    },
    {
        "title": "景阳井",
        "author": "王元甫",
        "content": "动地隋兵至，君王尚晏安。\n须知天下窄，不及井中宽。\n楼外锋交白，溪边血染丹。\n无情是残月，依旧照阑干。",
        "dynasty": "宋",
        "collection_info": null
    },
    {
        "title": "送外",
        "author": "谢氏",
        "content": "此去唯宜早早还，休教重起望夫山。\n君看湘水祠前竹，不是男儿泪染斑。",
        "dynasty": "宋",
        "collection_info": null
    },
    {
        "title": "予至寿阳道因访造华严论李长者旧居",
        "author": "杨谟",
        "content": "方山百里路崎岖，按部因寻长者庐。\n伏虎已归天女去，陇头新见万松株。",
        "dynasty": "宋",
        "collection_info": null
    },
    {
        "title": "琵琶泓",
        "author": "杨谟",
        "content": "晋城出郭十里余，嫩柳山花满岩麓。\n苍苔蹭蹬步亦艰，百丈悬崖挂层屋。\n老僧正睡门不闭，习习阴风起幽谷。\n耳聩不闻琵琶声，但见一泓春水绿。",
        "dynasty": "宋",
        "collection_info": null
    },
    {
        "title": "感春",
        "author": "慕容彦逢",
        "content": "桥门并驰道，车毂声摩空。\n重廊隔嚣鬨，阒若林峦中。\n黎明寮寀集，联骑纷蹄鬃。\n交情金兰契，晤语药石攻。\n翰墨时间作，辞气争豪雄。\n微踪幸接武，徒愧劳无功。\n轩窗鉴晴日，檐外鸣春虫。\n沉迷惊节物，饮啄嗟樊笼。\n沂风渐澹荡，璧水初冲融。\n坐想名园花，芳菲衒青红。\n儒宫异拘窘，胡为苦匆匆。\n来时招客醉，驾言与君同。",
        "dynasty": "宋",
        "collection_info": null
    },
    {
        "title": "夜深偶成",
        "author": "慕容彦逢",
        "content": "同舍诸稚子，初更坦腹眠。\n须臾起鼻息，汹汹如奔泉。\n而我忧且病，欲卧辄迁延。\n坐久觉疲倦，就枕如临渊。\n展转復长吁，情绪更凄然。\n睡思暂彷佛，征雁鸣九天。\n使我不能寐，体气宁不便。\n身心贵摄理，事累宜弃捐。\n而我无所答，泣涕但涟涟。\n是时月当午，素影隙中圆。",
        "dynasty": "宋",
        "collection_info": null
    },
    {
        "title": "昼卧偶成用前韵",
        "author": "慕容彦逢",
        "content": "我如边孝先，性爱日昼眠。\n眠眠曷能寐，愁思如涌泉。\n东风穆穆和，午影迟迟延。\n忧多首自旋，犹如瞰面渊。\n人皆喜春色，而我今犹然。\n叱奴启南窗，欹枕望青天。\n浮云来飘飘，飞鸟去还还。\n望眼无穷极，移卧窗之前。\n焉能梦栩栩，徒自腹便便。\n悠思慕范蠡，心形得两捐。\n轻舟泛五湖，短棹鼓清涟。\n规矩不我制，所意成方圆。",
        "dynasty": "宋",
        "collection_info": null
    },
    {
        "title": "读扬子",
        "author": "慕容彦逢",
        "content": "子云不偶时，晏如在空屋。\n席有玄虚文，门无权倖牍。\n法言讥异户，解嘲惧赤族。\n忿悱赋长杨，羞愧登天禄。\n立俗思徇道，制行依圣读。\n身死名不朽，馨香蔼兰菊。",
        "dynasty": "宋",
        "collection_info": null
    },
    {
        "title": "读陶渊明集",
        "author": "慕容彦逢",
        "content": "晋末何所似，波心跃长鲸。\n生民畏扰攘，蹙頞视欃枪。\n渊明当此时，弃爵务躬耕。\n葛巾漉家酎，杯干壶再倾。\n恢然聊寄傲，无心事将迎。\n眼底不足语，笔下漫摅情。\n襟怀有佳趣，落纸字字清。\n有如碎寒冰，贮之琉璃罃。\n又如湛秋水，含兹霜月明。\n秀气如可掬，妙理不可名。\n辞中有余意，此致尤更精。\n班豪诚可厌，曹侈无足评。\n斯文孰比拟，诵之清风生。",
        "dynasty": "宋",
        "collection_info": null
    },
    {
        "title": "三月雨霁游寿圣寺",
        "author": "慕容彦逢",
        "content": "新霁泽国凈，禽声落云天。\n精庐巧营构，重扉锁春妍。\n檐楹曳晴丝，池沼鸣细泉。\n卉木互凌没，铅华刷澄鲜。\n桧枞屹如削，榴樱开欲然。\n零蕊莓苔鲜，幽香杂兰荃。\n俛仰欣所遇，尘埃坐自捐。\n云何写轩旷，松风鸣素弦。",
        "dynasty": "宋",
        "collection_info": null
    },
    {
        "title": "留题圣寿院",
        "author": "慕容彦逢",
        "content": "休征日欲沉，晚风薄虚翠。\n深秋景物清，莲宫有佳致。\n疏林速凄凉，黄花弄明媚。\n山烟入寥廓，螽声失幽邃。\n翻经瞥闻音，扫叶不待篲。\n危轩逗寒色，飞禽示真意。\n勤役何足辞，妙观良可秘。\n归欤诚未央，尔耳悲所志。",
        "dynasty": "宋",
        "collection_info": null
    },
    {
        "title": "留题觉慈寺",
        "author": "慕容彦逢",
        "content": "勤役大无悰，驾言从胜游。\n萧萧野色凈，行行村径修。\n逶迤转隈隩，初见岩峦幽。\n乔木耸霄汉，风籁凌清秋。\n税鞅得精舍，云遶空中楼。\n檐楹列清障，下有百丈湫。\n红尘不到处，俛仰销百忧。\n喟然问圆顶，有此能乐不。",
        "dynasty": "宋",
        "collection_info": null
    },
    {
        "title": "留题智者寺",
        "author": "慕容彦逢",
        "content": "天工剖山腹，翻然纳虚秀。\n环冈插修荫，斜巅倚寒溜。\n危轩列层级，横梁跨深窦。\n浮烟羃轻缕，飞禽引鸣脰。\n冲襟得清盼，佳致绝纤垢。\n梦想脱冠来，尘缘苦相逗。",
        "dynasty": "宋",
        "collection_info": null
    },
    {
        "title": "留题婺州智者寺",
        "author": "慕容彦逢",
        "content": "宿雨虽乍晴，轻云犹出岫。\n春深卉木繁，千岩衒芳秀。\n谁云山径幽，涓涓响寒溜。\n时禽助好音，百啭引鸟脰。\n老僧邀客留，蒲帘捲圭窦。\n侧耳石鼎傍，蝇声辩汤候。\n茶品颇自修，击拂振襟袖。\n勤劬爇鑪香，挹试殆三嗅。\n稍定与之言，飘然出尘垢。\n坐久月华生，澄潭明列宿。",
        "dynasty": "宋",
        "collection_info": null
    },
    {
        "title": "和吴显道",
        "author": "慕容彦逢",
        "content": "泽国破秋仲，景物兆冬索。\n回飙卷林尾，宿雾泛寥廓。\n泮水还阛阇，层峦瞰篱落。\n启牖挹蒨葱，开径徒参错。\n虀盐虽寂寥，文史欣博约。\n论古到鸿荒，谈经愧穿凿。\n逸志想鸿冥，腼颜羞雉啄。\n于焉得真趣，豁若解其缚。\n环窗惟载籍，一视等糟粕。\n了了见本来，端如契圆觉。\n冲襟游汗漫，高步趋广莫。\n同心有名儒，摄官在戎幕。\n学识造渊醇，词章臻炳铄。\n良骥服盐车，白驹絷场藿。\n念昔始倾盖，考正于狐貉。\n韵宇凛可钦，标致湛无着。\n觞豆陪余欢，翰墨时间作。\n晨嬉风力劲，夜语霜威虐。\n屈指两炎凉，流年信迴薄。\n九重跻帝德，四海绝民瘼。\n南征奠蛮侮，西戍弭戎掠。\n吾道斯为亨，君才顾何怍。\n行当坐天禄，看书资笔削。\n不然冥成均，阐教助飞跃。\n冠绶追英游，林泉谢远诺。\n胡为怀故乡，逝将依负郭。\n古都富城市，比屋丽金雘。\n甲第临江壖，胜槩夺云壑。\n曲沟环渌塍，激涧度危彴。\n升高或扪萝，厉急辄遗屩。\n驯禽栖几席，幽花堕杯杓。\n渔樵频问讯，童稚杂欢噱。\n寻步陟兰屿，选胜望菌阁。\n此虽美无度，乌知乖所学。\n待时既韫玉，税驾宜振铎。\n忠告冀毋忽，投分匪轻託。\n野芹称美献，行潦资远酌。\n睠言效悃愊，岂止事嘲谑。\n知君须多暇，过我当如昨。\n茗饮无俗情，疏餐有真乐。\n论文穷九畴，议武贯三略。\n谁主復谁宾，此意良不恶。",
        "dynasty": "宋",
        "collection_info": null
    },
    {
        "title": "题诸暨王秀才华轩",
        "author": "慕容彦逢",
        "content": "卜居远喧阗，山中有清意。\n中为风月轩，周诗得标置。\n琴书道自乐，花柳春争媚。\n纷华非所事，安恬养天智。\n君家逸少后，芬芬今不坠。\n文章擅场屋，孝弟先闾比。\n小淹何足嗟，懿德天所秘。\n醖藉勿感慨，云雷起平地。",
        "dynasty": "宋",
        "collection_info": null
    },
    {
        "title": "次韵叶权之南宫春兴",
        "author": "慕容彦逢",
        "content": "三年客京华，雰埃侵鬓绿。\n花时岂相关，藜藿欣自足。\n故春锁胶庠，庭槐如兔目。\n沂风清昼吟，璧水泛晨瞩。\n今我復来兹，芳菲照华屋。\n日长帘幕深，欠伸倦晴燠。\n英英同舍郎，文采命骚仆。\n真想寄吟哦，诗坛令何肃。\n惟时届清明，千官赐休沐。\n我事未渠央，矧敢念归宿。\n何当榜贡书，诸生骇神速。\n君歌我乃赓，聊以慰局趣。",
        "dynasty": "宋",
        "collection_info": null
    },
    {
        "title": "再次前韵赠叶权之",
        "author": "慕容彦逢",
        "content": "广文新决科，恩袍斗春绿。\n香名满众耳，要路策高足。\n阿房得第五，中眉嗟志目。\n平明趋省门，容仪耸旁瞩。\n廪薄虽屡空，润身非润屋。\n朅来锁南宫，迨此东风燠。\n吟哦夜不休，立侍窘童仆。\n诗成字字清，华星点秋肃。\n中含不尽意，往往念归沐。\n遥知卧鸱夷，独酌慰斋宿。\n云谁可与饮，邻有三不速。\n篇卷正沉迷，当以从事趣。",
        "dynasty": "宋",
        "collection_info": null
    },
    {
        "title": "次韵答翟公巽见戏",
        "author": "慕容彦逢",
        "content": "鞘中长铗鸣，将军出天山。\n前驱七萃士，铁衣照朱颜。\n万马饮瀚海，丸泥封玉关。\n何必学孙吴，功成谈笑间。\n西顾浄无尘，仰视太白閒。\n归来佐天子，坐使淳风还。",
        "dynasty": "宋",
        "collection_info": null
    },
    {
        "title": "赠明智大师",
        "author": "慕容彦逢",
        "content": "上人真法器，根性宿明悟。\n阅书一再过，覆诵绝遗误。\n教乘浩无涯，秋毫析纷互。\n援证穷理窟，辞源百川注。\n晓堂列圆顶，瞻仰祛未晤。\n执热濯清风，中痟饮甘露。\n莹如壶中冰，洁如机上素。\n鳞角虽出羣，豹文方隠雾。",
        "dynasty": "宋",
        "collection_info": null
    },
    {
        "title": "送安宣义还雒阳",
        "author": "慕容彦逢",
        "content": "学省无吏窘，官稳如林丘。\n寮寀得之子，一语消百忧。\n虀盐对晨饷，菘韭余时羞。\n淡薄本同适，言归异初谋。\n亲庭奉喜庆，退有园池幽。\n乐事乃如此，揽执安肯留。\n尘区饶滞念，役役无时休。\n冲襟得高躅，视身等虚舟。\n嵩少多逸士，盍往从之游。\n相见试举似，此语颇胜不。",
        "dynasty": "宋",
        "collection_info": null
    },
    {
        "title": "送赵节推沿檄还乡",
        "author": "慕容彦逢",
        "content": "蚕月舒以长，麦天和更清。\n初荷吐香芽，新蒲生紫英。\n济济幕中客，眉间黄生明。\n膏车指乡国，言归奉寿觥。\n上堂拜嘉庆，喜雨沦飞甍。\n斑衣学古戏，芳兰逗春荣。\n世态今犹昔，万绪水火争。\n奔驰浪自苦，心胸沸庖烹。\n贤哉吾景崇，养志轻利名。\n效官求便郡，晨暮请安平。\n兹行天所佳，祥烟送晓征。\n要当感星聚，岂徒资月评。",
        "dynasty": "宋",
        "collection_info": null
    },
    {
        "title": "送曾正直",
        "author": "慕容彦逢",
        "content": "往岁别君去，匆匆殊未餍。\n来兹谐宿愿，一笑忘虀盐。\n俛仰復去我，促装难暂淹。\n重江逼潮信，挂席程欲兼。\n诸暨号繁剧，牒诉纷黎黔。\n君才古循吏，公庭耿秋蟾。\n借留适民愿，坐变六凉炎。\n政术久弥励，谣颂喧闾阎。\n朝廷方吁俊，延访降宸严。\n行矣决显用，此理君奚占。",
        "dynasty": "宋",
        "collection_info": null
    },
    {
        "title": "李县丞美替作此诗饯之",
        "author": "慕容彦逢",
        "content": "东阳见夫子，格调骇心目。\n相逢恨不早，请违何太速。\n咄咄空中字，便便榻间腹。\n暂留肠九回，言归日三卜。\n到家乐应颠，登舟喜堪掬。\n题桥释旧誓，弹冠俟新沐。\n偃蹇何足嗟，君看松与竹。",
        "dynasty": "宋",
        "collection_info": null
    },
    {
        "title": "友人有小石数颗以余酷爱将辍惠佳者唯求一诗赋以赠之",
        "author": "慕容彦逢",
        "content": "公子有佳石，丹碧非一状。\n磊磊不盈掬，巧夺三山状。\n贮以白玉斗，挹注秋滉瀁。\n有如澄江浄，隠映朝霞上。\n泮林官独冷，悦此助清旷。\n唯求诗句易，于焉窥雅尚。\n山阴昔换鹅，流传信非妄。",
        "dynasty": "宋",
        "collection_info": null
    },
    {
        "title": "同吕文刚吴邦献马子才赋白菊得采字",
        "author": "慕容彦逢",
        "content": "红紫春争妍，那復俟秋宰。\n兹花如端人，凌飙振辉彩。\n英英剪轻云，粲粲络珍琲。\n天清月色留，日淡霜华在。\n高标比松竹，芳气压兰茝。\n飘零饫夕餐，韡韡富晨采。\n中有神仙滋，收功逸而倍。\n调丹杂樗楮，服之毋豫怠。\n能驻好容颜，延龄向千载。\n事着抱朴书，刘生岂予绐。",
        "dynasty": "宋",
        "collection_info": null
    },
    {
        "title": "次韵张察推咏密印竹轩",
        "author": "慕容彦逢",
        "content": "卫尉才豪虽卓绝，溺志奢淫愧明哲。\n罗绮丛中醉復醒，趁拍佳人不成列。\n黄门侍郎天机深，傲世忘荣事高洁。\n侯印公主不解颜，好竹之心了无节。\n纷华必竟致青螺，恬澹有谁赓白雪。\n此君佳致识者稀，千古清风与明月。\n高僧欲现菩提心，种竹满轩功未彻。\n婵娟人共得观临，萧瑟师当知演说。\n率然相造师勿嗔，胜游本为吾僧设。\n对君不惜洛生吟，更待诗酣歌一阕。",
        "dynasty": "宋",
        "collection_info": null
    },
    {
        "title": "次韵鲜于学录太一宫海棠",
        "author": "慕容彦逢",
        "content": "巍巍楼观神君宅，昼锁眠鱼断人迹。\n嚣尘不到春自浓，海棠绕砌花如织。\n日窥绛彩艷朝霞，露浥芳苞点灵液。\n枝侵香雾拂桁梧，乘风欲斗蜿虹赩。\n都城三月赏花天，争骋纤骊并赭白。\n广文官冷苦无悰，偶到殊庭欣有得。\n娇娆初值欲开时，迴视羣葩澹无色。\n许昌风雅讥少陵，玉垒绕山夸蜀客。\n岂知移根古寿宫，瑶草华枝伴蕃殖。\n雨余浓丽应更妍，负赏牵吟心未息。",
        "dynasty": "宋",
        "collection_info": null
    },
    {
        "title": "赴省试到阙偶成",
        "author": "慕容彦逢",
        "content": "去年隋堤一丈雪，雪路苦寒那可行。\n行人畏寒兼畏滑，满蹊坚冰如鑑明。\n行装人与马成二，身不自惜旁人惊。\n崎岖千里到京阙，痛定回思双泪倾。\n伊予少小亲翰墨，应敌岂解前无勍。\n今者西来皆计吏，妄与羣俊争文鸣。\n无田归耕曷为养，得失未易秋毫轻。\n作歌聊用写情素，拥鼻微吟同洛生。",
        "dynasty": "宋",
        "collection_info": null
    },
    {
        "title": "兰溪叶宰以某阻水治山顶僧舍见邀作此诗以谢",
        "author": "慕容彦逢",
        "content": "月轮一夜离天毕，山川吐云翳朝日。\n飞廉吼空驰霹雳，雨势霶𩃱两溪溢。\n横流不復相望轶，浪花飞起三千尺。\n我时舣舟酣战栗，眼看民居半沉溺。\n邑令之贤谁等匹，为治公居寄家室。\n顾盼奔涛心暇逸，寓居恰倚青山脊。\n吁嗟此惊身未历，折腰远来甘恐惕。\n餐霞先生今铩翼，附郭相君无所食。\n愁霖谢子虽非敌，少宦徐郎良未怿。",
        "dynasty": "宋",
        "collection_info": null
    },
    {
        "title": "和岑运使题赵吏部容膝斋诗",
        "author": "慕容彦逢",
        "content": "公不见金谷楼台插寥廓，珠玑映出琉璃薄。\n满甑青螺甲第空，富贵回头惊旅泊。\n又不见渊明三径似元卿，蓝缕茅檐仅容着。\n心知侈汰非远谋，寄傲南窗安所託。\n二子熏莸古至今，遗臭传芬皆自作。\n中郎天机湛秋水，涵泳源流潄芳酌。\n小斋容膝思易安，顾盼俗缘嗟自缚。\n琴书对眼助清闲，杖履从人笑疏略。\n红尘一点不到处，只许炉香度帷箔。\n吁嗟淡静世所艰，此味要之属丘壑。\n能以膏粱甘寂寥，道德高风信玄邈。\n真长标置自非凡，区区乃念东山乐。\n见嗤逸少固所宜，讵识此生如寄殻。\n会须掩关友松菊，俗子扣门从剥啄。\n挥残麈尾虽可佳，弄绝韦编良不恶。",
        "dynasty": "宋",
        "collection_info": null
    },
    {
        "title": "为陈秀才题墨妙堂",
        "author": "慕容彦逢",
        "content": "宝池当几润滑并，蟾蜍玉窦寒泉倾。\n墨花泛泛花脚轻，云笺皎皎月色明。\n凝然嗣将先管城，一扫神怪吁难名。\n腾龙舞凤相回萦，倒日翻星草隶行。\n或如悬崖倚孤撑，又如脱兔驰万兵。\n猿攀虎怒势争鲸，奔蜃骇驶波浪惊。\n篆斯隶邈草伯英，钟蔡卫索更品评。\n逸少兼之集大成，寥寥千载无与京。\n鼠鬚蚕茧秘迹清，玉华遗言同誓盟。\n埋藏不计申与庚，模踪间出相光晶。\n太丘佳士天气清，访求宝字金满籯。\n编联轴卷纷纵横，名家诸妙皆有声。\n文余高致超八闳，深求众法窥忘情。\n会当临池染澄瀛，银鈎万字挥峥嵘。",
        "dynasty": "宋",
        "collection_info": null
    },
    {
        "title": "送叶朝奉",
        "author": "慕容彦逢",
        "content": "夫君才调天所旌，胸襟洞然秋月明。\n两以文章对集英，老拳再中匠者惊。\n割鷄已咏刘江陵，盘根错节君所轻。\n断蛟剸割无能撄，懿效翘然宜彙征。\n列章论荐仁且明，炎凉三岁歌有成。\n千室不放休车行，斑衣归学婴儿声。\n灵椿丹桂芬芷蘅，上堂献寿乐事并。\n余欢洽比赋丁丁，我之别兮不识情。\n君之爱我勤且诚，祝君转飞九万程，男儿功业贵峥嵘。",
        "dynasty": "宋",
        "collection_info": null
    },
    {
        "title": "上毛运使",
        "author": "慕容彦逢",
        "content": "人各有求心靡同，世路奔驰如捕风。\n我独不愿万户封，悁悁所愿识毛公。\n我公高才真国器，醖藉聪明天所秘。\n子师气格千里驹，广基文章一枝桂。\n学优入仕斯义荣，我公所至皆可称。\n来暮已歌廉叔度，去思还似谢吴兴。\n天心忧勤念方面，外台遴选皆英彦。\n我公所至绰有声，炯炯精金经百炼。\n昨夜使星入斗牛，鹊声晓送传书邮。\n报言有诏下天阙，公按滨江十四州。\n审报已真惊且喜，入户不知摧屐齿。\n拜尘潘子行有缘，倒屣蔡公何敢拟。\n自嗟此诚今未通，何时垂翅附冥鸿。\n眉间黄色已可庆，襟怀不復叹秋蓬。\n公不见张华一赋致高位，阮瞻三言得清议。\n刻画无盐虽有心，滓秽太清徒自愧。\n朝廷言路方坦夷，比年汉诏下天墀。\n所念渊明方为米，会须平子为玄题。",
        "dynasty": "宋",
        "collection_info": null
    },
    {
        "title": "答王及之贤良见寄",
        "author": "慕容彦逢",
        "content": "公圭侯印人所优，利锁名缰吾所羞。\n耿耿有怀非隠忧，思得佳士从之游。\n今年折腰来佐县，辞采接君心自见。\n怀刺过寻不问程，剥啄扣关谐所愿。\n谁云白首交如新，倾盖相逢如故人。\n囊中制作绝伦类，和璧隋珠无足珍。\n心醉归来书文室，却怪前宵梦椽笔。\n至音寂寞知者稀，安得论文永足日。\n可嗟吏道事奔驰，信信不见元紫芝。\n胸襟不復忧鄙吝，圆缄寄我愁霖诗。\n得诗三復云笺卷，喜气填膺光满面。\n一首能轻万户侯，绿髮幸交三语掾。\n我今尔耳何为哉，汗漫如君心自灰。\n为君挹尽双溪水，不发纤尘污两耳。",
        "dynasty": "宋",
        "collection_info": null
    },
    {
        "title": "醉歌行次韵",
        "author": "慕容彦逢",
        "content": "尝闻醉乡之乐真且全，青州从事乡之贤。\n杯铛三百沃轩旷，眼看万有心陶然。\n平生不识饮中趣，糟浆逆鼻忧颓颠。\n捧罂徒知咏酒颂，侧弁未始陪宾筵。\n丈人襟怀湛秋水，尘埃涤尽中恬渊。\n美哉家酿藏之久，誓可与饮无留涓。\n宴开设此杯中物，意如割炙何勤虔。\n欢诚感激忘既醉，是日饮兴轻金船。\n房栊蚕老舒长昼，郊野麦秀清和天。\n主人放怀客尽量，谈间标韵凌云烟。\n醉歌耳热匪吾事，两腋清风同玉川。\n愿言乘兹腾倒景，清都谒帝罗羣仙。\n酒阑逸思不可遏，笔端诗句如奔泉。",
        "dynasty": "宋",
        "collection_info": null
    },
    {
        "title": "求画",
        "author": "慕容彦逢",
        "content": "伯父有画美且都，丹青彷佛颜色渝。\n尘埃渍渍相染污，惟有笔画存规模。\n隔步看之有若无，想像人物沦烟芜。\n刲羊刺鹿皆糢糊，皮毛狼籍血盘盂。\n巨索悬鼎地为炉，薪火炎炎胜西隅。\n庖人握刀盼精麤，几上兽肉纵横铺。\n中有一人与众殊，戴帽被甲腰属镂。\n昂藏形貌长髭鬚，眼看手指如典徒。\n一奴秃首携酒壶，酌之饮众苏劳痡。\n众人得酒停烹屠，延颈饮之举两腢。\n有坛数级如闉阇，坛侧毅然一武夫。\n负弓韬矢手执殳，左右不敢肆阚𨵦。\n此是胡中祭天图，故应先日事庖厨。\n微生见之尝觊觎，好之不啻千金姝。",
        "dynasty": "宋",
        "collection_info": null
    },
    {
        "title": "赠宗室顺国军节度使开府仪同三司仲公",
        "author": "慕容彦逢",
        "content": "仪比公槐峻，恩分将钺华。\n楚诗能教子，沛易自名家。\n较艺联千佛，藏书阅五车。\n风猷齐往哲，岂谓史臣夸。",
        "dynasty": "宋",
        "collection_info": null
    },
    {
        "title": "挽赠开府仪同三司朱公二首  其一",
        "author": "慕容彦逢",
        "content": "戚畹联荣久，三朝慕遇隆。\n身虽居宠贵，志益守谦冲。\n闻誉扬中外，哀荣备始终。\n新阡标氏族，官是汉仪同。",
        "dynasty": "宋",
        "collection_info": null
    },
    {
        "title": "挽赠开府仪同三司朱公二首  其二",
        "author": "慕容彦逢",
        "content": "襄事涓辰吉，华旌拂晓参。\n车舆尊广陌，宅兆指遥岑。\n寂寂泉扃閟，冥冥隧路深。\n堪伤纯孝子，挥泪血霑襟。",
        "dynasty": "宋",
        "collection_info": null
    },
    {
        "title": "挽秘阁校理知湖州余使君二首  其一",
        "author": "慕容彦逢",
        "content": "桂籍冠羣英，惊人在一鸣。\n遡风淹鹢路，击水失鹏程。\n已协三刀梦，空嗟五鼓声。\n惟应文苑传，不愧史臣评。",
        "dynasty": "宋",
        "collection_info": null
    },
    {
        "title": "挽秘阁校理知湖州余使君二首  其二",
        "author": "慕容彦逢",
        "content": "惟昔都门别，于今岁屡更。\n周旋如昨日，慷慨叙平生。\n短牍方传鲤，长歌未报琼。\n仁贤何太啬，此理信谁明。",
        "dynasty": "宋",
        "collection_info": null
    },
    {
        "title": "和刘着作伟明贡院即事韵",
        "author": "慕容彦逢",
        "content": "簪绂千龄会，朝廷百度明。\n规摹追古治，符瑞协炎精。\n九叙民歌遂，三阶夜彩平。\n秉文称济济，乐育咏菁菁。\n经术渐摩久，人材长养成。\n礼闱参众听，文鉴肃羣情。\n预贡观能吏，来游尽硕生。\n胸襟穷底藴，头角竞峥嵘。\n蔌蔌珠玑堕，喧喧虎豹争。\n气衝牛斗动，词感鬼神惊。\n收视疑无我，湛思讵有声。\n袍纷晨雾委，帻岸宿云横。\n纳试庭除晚，遄归步武轻。\n身虽同脱鞅，心亦类摇旌。\n三级看鳞化，千金想睇迎。\n膏粱搜卫霍，行伍擢韩英。\n巧思怜金注，尘言沮海行。\n正迷花锦乱，忽睹玉壶清。\n奥义窥儒寝，纯音发帝茎。\n铅刀惭利割，瓦釜失虚鸣。\n已奏青钱选，初闻白雪赓。\n句从天外得，思与海同倾。\n相对一杯酒，当前二尺檠。\n诗坛瞻宿将，笔阵却骁兵。\n函剑腾秋紫，霜钟激夜铿。\n请降衔许璧，引过负廉荆。\n水落崖方露，犀燃怪自呈。\n川吟愁燕雀，林啸栗鼯鼪。\n莫逆谐心赏，相从与愿并。\n尘风传胜语，鼎浪阅名烹。\n待报迟星使，摅怀頼墨卿。\n何当启鱼钥，寒食尚留饧。",
        "dynasty": "宋",
        "collection_info": null
    },
    {
        "title": "蒋颖叔生日",
        "author": "慕容彦逢",
        "content": "宗派源流远，家声竹帛垂。\n灵晖钟岳渎，吉梦袭熊罴。\n夙擅乡评美，寻膺国士知。\n文章追往哲，学识判羣疑。\n试若穿杨叶，科如摘颔髭。\n绣衣趋观阙，霜简照轩墀。\n谏拂龙鳞逆，身探虎穴危。\n忠猷耸鸳鹭，直气慑狐狸。\n要路淹风鹢，丹心比日葵。\n使台专漕輓，帅阃肃边陲。\n久鬰公台望，初还辇毂时。\n缿筩争讼息，囊櫜寇攘衰。\n莲炬惊宵漏，花砖候晓曦。\n暂分方面寄，復演禁林词。\n廊庙先图任，枢衡遂倚毗。\n雍容承昼接，密勿奉畴咨。\n已冠中枢府，犹虚百斛姿。\n两轓将画鹿，五总旧名龟。\n儒效流弦吹，王功镂鼎彝。\n更增箕翼寿，余庆在庭芝。",
        "dynasty": "宋",
        "collection_info": null
    },
    {
        "title": "许冲元生日",
        "author": "慕容彦逢",
        "content": "良月当初吉，昌时叶半千。\n气钟奎壁粹，寿禀角亢全。\n殖学优前哲，香名自妙年。\n文章魁桂籍，风采冠樱筵。\n要路谐先据，清班阅屡迁。\n芸书雠甲乙，黼坐谒温宣。\n丹陛趋文石，彤庭咏绮钱。\n云梯滋稳步，风翮正孤骞。\n清切陪华跸，雍容进迩联。\n夜归惊宝烛，晓直候花砖。\n余力兼京辅，能声映简编。\n寇清桴鼓绝，讼息缿筩捐。\n入谢虽言迈，徂齐遽式遄。\n词林俄再入，政辖遂详延。\n鲠议违时去，丹心许国坚。\n赐环朝帝所，曳履上星躔。\n枢宪仍图旧，岩廊庆得贤。\n珥珰鸾渚上，鸣佩凤池边。\n默识通伦类，先几炳眇绵。\n龙辀迎舜日，鳌柱拱尧天。\n夹毂占轓鹿，飞冠兆冕蝉。\n鹤龄偕集木，龟算等巢莲。\n丙魏君臣契，韦平父子传。\n功成五福具，永作地行仙。",
        "dynasty": "宋",
        "collection_info": null
    },
    {
        "title": "恭和元日受宝诗二首  其一",
        "author": "慕容彦逢",
        "content": "圣主规模冠百王，考兹秦宝欲更张。\n玉因天授来殊域，工与神谋轶旧章。\n羣辟竦观称万寿，广廷昭受袭多祥。\n宸慈特纪千龄遇，诗似奎躔夜吐光。",
        "dynasty": "宋",
        "collection_info": null
    },
    {
        "title": "恭和元日受宝诗二首  其二",
        "author": "慕容彦逢",
        "content": "层墀班序列华绅，万岁声中八宝陈。\n映日浮筠盈黼座，如虹佳气绕枫宸。\n珍符休显光图牒，惠泽汪洋浃士民。\n天佑圣神方锡羡，从兹诸福与诗新。",
        "dynasty": "宋",
        "collection_info": null
    },
    {
        "title": "恭和御制回銮诗二首  其一",
        "author": "慕容彦逢",
        "content": "日转蓬瀛诏跸归，晚阴风色倍清微。\n从教小雨霑花润，不放纤尘傍辇飞。\n万井欢心陪盛观，盈涂嘉颂纪鸿徽。\n时和岁稔民同乐，古昔昇平似此稀。",
        "dynasty": "宋",
        "collection_info": null
    },
    {
        "title": "恭和御制回銮诗二首  其二",
        "author": "慕容彦逢",
        "content": "十万宫花簇马归，宜秋门道晚阴微。\n云随香雾相萦去，尘傍珠鞯不敢飞。\n盛事传为尧壤颂，熏风催入舜琴徽。\n年年池苑春如许，天子持盈燕幸稀。",
        "dynasty": "宋",
        "collection_info": null
    },
    {
        "title": "恭和御制幸池诗",
        "author": "慕容彦逢",
        "content": "乘时游豫属皇明，芝盖重临太液清。\n鹓鹭旧臣称寿斝，鱼龙嘉戏出僊瀛。\n长堤映柳千门启，翠水涵空一鑑平。\n天意自同民意乐，无知草木解欣荣。",
        "dynasty": "宋",
        "collection_info": null
    },
    {
        "title": "恭和御赐阳德观碧桃溪新竹诗",
        "author": "慕容彦逢",
        "content": "三千迸箨拂朝云，想见坤祇夜骏奔。\n嶰谷抡材闻古帝，桃溪呈瑞属神孙。\n如犀亟应丝纶命，带粉初萦雨露痕。\n欲测九重宸算永，会须亿万数灵根。",
        "dynasty": "宋",
        "collection_info": null
    },
    {
        "title": "恭和御制朵楼特宴之什",
        "author": "慕容彦逢",
        "content": "东阙岧峣宴特颁，楼前宝烛万星寒。\n鼓声泛乐鼍灵震，鑪篆回风翠凤盘。\n积有嘉祥占岁稔，宠因芳夕庆时安。\n厌厌既醉君恩重，归路繁华缓辔看。",
        "dynasty": "宋",
        "collection_info": null
    },
    {
        "title": "次韵祝通直甘露诗二首  其一",
        "author": "慕容彦逢",
        "content": "圣心天意两无违，露洒文昌若应机。\n甘自蜜房分瑞液，莹疑蟾窟借圆辉。\n遍装丛柳春争丽，高应晴空午不晞。\n岂止臣民胥鼓舞，故应殊裔亦心归。",
        "dynasty": "宋",
        "collection_info": null
    },
    {
        "title": "次韵祝通直甘露诗二首  其二",
        "author": "慕容彦逢",
        "content": "露液无声降自天，清英含味满丘园。\n日中垂溜真珠落，风后寒澌杂佩翻。\n呈瑞未央曾纪岁，袭芬仪凤亦更元。\n广寒应德彰嘉祉，臣子相看眉宇轩。",
        "dynasty": "宋",
        "collection_info": null
    },
    {
        "title": "恭和御制以节近嘉平时雪骤应诗",
        "author": "慕容彦逢",
        "content": "翳翳同云结晚阴，六花宵降耸瑶林。\n一犂共庆农畴足，四海安知帝力深。\n阳位涓成初奠玉，真祠昭谢正斋心。\n况当节纪嘉平近，时雪时旸自溥临。",
        "dynasty": "宋",
        "collection_info": null
    },
    {
        "title": "恭和御制元会之次日嘉雪应候锡宴于公相之第诗",
        "author": "慕容彦逢",
        "content": "三元盛礼冠年华，翼日朝堤雪覆沙。\n端为圣时调玉烛，故当余腊雨天花。\n万箱占瑞民胥庆，青辂迎春节尚遐。\n锡宴赐诗知有喜，自应和气浃潜芽。",
        "dynasty": "宋",
        "collection_info": null
    },
    {
        "title": "恭和御制以嘉雪愆候躬致恳祷精意上孚灵贶昭格己卯庚辰降雪盈尺赐相臣诗二首  其一",
        "author": "慕容彦逢",
        "content": "皇心闵雪正倾祈，盈尺呈祥靡愿违。\n润浃土膏占岁稔，和生民气敌鑪辉。\n千门琼瓦连云耸，九陌瑶花扑面飞。\n圣德格天超旷古，更须宸翰述沉几。",
        "dynasty": "宋",
        "collection_info": null
    },
    {
        "title": "恭和御制以嘉雪愆候躬致恳祷精意上孚灵贶昭格己卯庚辰降雪盈尺赐相臣诗二首  其二",
        "author": "慕容彦逢",
        "content": "嘉平纪月近正端，时雪时旸轸念宽。\n云色乍收银阙角，月华徐转綵旗竿。\n映阶积素光相射，迎吹余花舞向阑。\n最是三农知岁乐，欢欣无復叹祁寒。",
        "dynasty": "宋",
        "collection_info": null
    },
    {
        "title": "恭和御制喜雪",
        "author": "慕容彦逢",
        "content": "需宴宸章次第颁，祥霙宜入咏歌间。\n心知旦暮千龄遇，目睹声诗六义还。\n治格雨旸皆顺序，庆均朝野共怡颜。\n微臣叨预承恩列，赓和才菲若负山。",
        "dynasty": "宋",
        "collection_info": null
    },
    {
        "title": "恭和御制观傩诗",
        "author": "慕容彦逢",
        "content": "日近新正腊已残，冬冬傩鼓响晴寒。\n神资飒爽来羣祀，舞节蹁跹应七盘。\n门磔交修邦典备，物疵销尽里民安。\n欲知圣主忧勤意，深拜宸章仔细看。",
        "dynasty": "宋",
        "collection_info": null
    },
    {
        "title": "次韵和吴右丞恭览神宗皇帝御集诗",
        "author": "慕容彦逢",
        "content": "永裕规橅映万春，孝思今见圣心循。\n仁言尽集丝纶旧，细札初刊琬琰新。\n盛比钧天张九奏，丽如华衮绘三辰。\n迩僚拜赐荣怀甚，亦辍余编宠谏臣。",
        "dynasty": "宋",
        "collection_info": null
    },
    {
        "title": "次韵伯父元夕有感",
        "author": "慕容彦逢",
        "content": "往岁元宵寓帝京，天光黯淡雪奔腾。\n扬镳公子罗千骑，随计书生对一灯。\n旧事悠悠频入梦，新愁鬰鬰更填膺。\n低头懒看南轩月，拨尽炉灰对好朋。",
        "dynasty": "宋",
        "collection_info": null
    },
    {
        "title": "试灯日侍亲游戒珠寺",
        "author": "慕容彦逢",
        "content": "雪花新霁玉云閒，庆侍来游古蕺山。\n税驾且需明月上，捧觞徐戏綵衣还。\n楼台灯火青冥外，市井笙歌缥缈间。\n膝下欢娱谁与共，棣华相对醉酡颜。",
        "dynasty": "宋",
        "collection_info": null
    },
    {
        "title": "和中书梁侍郎君臣庆会阁赐御筵诗",
        "author": "慕容彦逢",
        "content": "巍巍层阁倚云开，阁上书从帝所来。\n率土士民瞻庆会，华筵樽俎幸参陪。\n宸文正比天文丽，春力应随笔力回。\n主圣臣贤千载遇，欲形歌颂愧非才。",
        "dynasty": "宋",
        "collection_info": null
    },
    {
        "title": "和中书梁侍郎喜雪赐御筵诗",
        "author": "慕容彦逢",
        "content": "康庄雪景曜重关，宴锡潭潭府第间。\n爱日似随人意出，祥风时泛乐声还。\n欢谣已见喧民俗，喜气遥知动帝颜。\n温诏许持金斝醉，戴恩同祝寿如山。",
        "dynasty": "宋",
        "collection_info": null
    },
    {
        "title": "和蒋秀才牡丹次韵",
        "author": "慕容彦逢",
        "content": "如霞如锦色何鲜，映日欹风特地妍。\n独占一春疑得势，平欺羣卉若当权。\n自知丽艷能倾国，须放香苞趁禁烟。\n花市试询桃李价，从今不直半分钱。",
        "dynasty": "宋",
        "collection_info": null
    },
    {
        "title": "次韵阮承书咏桃花菊六月开",
        "author": "慕容彦逢",
        "content": "怪来篱下欲成蹊，菊似桃花赏客迷。\n清郁虽同彭泽径，娇红全是武陵溪。\n露沾宿蘂金丝润，日炙繁英玉叶低。\n占断春光与秋色，熏风特地与留题。",
        "dynasty": "宋",
        "collection_info": null
    },
    {
        "title": "和余秀才游绿浄堂以诗见寄",
        "author": "慕容彦逢",
        "content": "佳名谁为牓岖岑，牵惹诗翁蹑屐寻。\n绿外清风先见竹，静中新啭不妨禽。\n沈酣山水真君事，汩没文书岂我心。\n待拨频烦聊一赏，振衣閒坐洛生吟。",
        "dynasty": "宋",
        "collection_info": null
    },
    {
        "title": "次韵题任承事清乐斋",
        "author": "慕容彦逢",
        "content": "尘襟涤尽更无余，两字名斋信起予。\n物外清标轻绂冕，閒中乐事付琴书。\n兰生阶砌青春好，槐覆门庭过客疏。\n更有孤吟写幽思，篇成浑似琢璠玙。",
        "dynasty": "宋",
        "collection_info": null
    },
    {
        "title": "咏蒋秀才西轩诗",
        "author": "慕容彦逢",
        "content": "园池佳处闢幽轩，西揖湖光入坐筵。\n药本自生芳草地，花阴长到夕阳天。\n就閒颇似陶潜径，适意何须范蠡船。\n此览清虚有真趣，不劳他境觅林泉。",
        "dynasty": "宋",
        "collection_info": null
    },
    {
        "title": "和元卿二首  其一",
        "author": "慕容彦逢",
        "content": "水根山脚最荒凉，子隠颓祠足感伤。\n廊庑倾颠春草绿，门庭寂静野花香。\n闻之自可成酸鼻，见此如何不断肠。\n追想旧踪徒怅望，淡烟浅露忽斜阳。",
        "dynasty": "宋",
        "collection_info": null
    },
    {
        "title": "和元卿二首  其二",
        "author": "慕容彦逢",
        "content": "荆吴豪俊最缤纷，功烈平西自出羣。\n节操不惭张御史，功名终似李将军。\n安仁句语聊书实，宣佩声猷更袭芬。\n岂谓千年有遗恨，数间颓屋枕溪垠。",
        "dynasty": "宋",
        "collection_info": null
    },
    {
        "title": "知县沈奉议所至榜双清于书室诸公篇咏甚多猥以见属辄赋四韵",
        "author": "慕容彦逢",
        "content": "燕居随处榜双清，借问何修称此名。\n迹似壶中冰莹洁，心如潭底月澄明。\n棠阴人散红尘静，炉篆香飘翠雾轻。\n不必林泉堪寄傲，林泉虽胜尚关情。",
        "dynasty": "宋",
        "collection_info": null
    },
    {
        "title": "和四十伯父见寄二首  其一",
        "author": "慕容彦逢",
        "content": "入夏情怀转不中，多愁多病愈乖慵。\n匡诗该博终难继，蒋径幽閒颇愿从。\n頼得古文消日月，更无佳友话心胸。\n吾宗幸有边经笥，却得时时一叩钟。",
        "dynasty": "宋",
        "collection_info": null
    },
    {
        "title": "和四十伯父见寄二首  其二",
        "author": "慕容彦逢",
        "content": "比来维日捧诗筒，久废吟哦觉懒慵。\n韵险不容更属和，意勤须索强随从。\n深思往往花盈睫，得句常常汗浃胸。\n万事始知关习否，赓酬本合类撞钟。",
        "dynasty": "宋",
        "collection_info": null
    },
    {
        "title": "答王贤良见寄仍次元韵",
        "author": "慕容彦逢",
        "content": "一观清表喜良俦，三惠佳章叹暗投。\n已骇谈锋倾海渎，復惊文怪埒蛇牛。\n敢将晚路轻王述，决有亨途待薛收。\n君欲献书真得计，我今亦作董生谋。",
        "dynasty": "宋",
        "collection_info": null
    },
    {
        "title": "游天章寺陪越帅邵司业京东漕吕侍讲通判钱承议行",
        "author": "慕容彦逢",
        "content": "路转湖天宿雾开，碧霞深处涌楼台。\n山川到午晴晖秀，林木先春绿意迴。\n舞凤宝书藏琬琰，换鹅尘迹锁莓苔。\n贱游不畏风霜动，拟看云尖送月来。",
        "dynasty": "宋",
        "collection_info": null
    },
    {
        "title": "和彦昇闻更声",
        "author": "慕容彦逢",
        "content": "蝶梦回来侧耳听，夜深风细转分明。\n嗟予触物徒劳感，顾尔于人岂有情。\n宰寺楼高声更远，楚天霜冷韵何清。\n因兹却忆南轩宿，兄弟之言悉至诚。",
        "dynasty": "宋",
        "collection_info": null
    },
    {
        "title": "题白沙驿壁",
        "author": "慕容彦逢",
        "content": "未忍歌归去，行当献子虚。\n自嗟渥洼种，垂耳服盐车。",
        "dynasty": "宋",
        "collection_info": null
    },
    {
        "title": "题婺州道傍水阁",
        "author": "慕容彦逢",
        "content": "劳生成底事，寸禄解萦人。\n阳羡溪山好，归欤未有因。",
        "dynasty": "宋",
        "collection_info": null
    },
    {
        "title": "留题婺州孝顺镇寺",
        "author": "慕容彦逢",
        "content": "处静未有计，徒劳真可伤。\n山僧应笑我，只为斗升忙。",
        "dynasty": "宋",
        "collection_info": null
    },
    {
        "title": "甲申十一月梦中咏假山",
        "author": "慕容彦逢",
        "content": "欲雨烟云凝，经秋苔藓多。\n凭君莫抛掷，留取伴吟哦。",
        "dynasty": "宋",
        "collection_info": null
    },
    {
        "title": "和王推官正月十三日游戒珠寺竹轩诗二首  其一",
        "author": "慕容彦逢",
        "content": "谁种篔筜翠扫天，拟将风月度流年。\n当轩便是真如境，到岸何须般若船。",
        "dynasty": "宋",
        "collection_info": null
    },
    {
        "title": "和王推官正月十三日游戒珠寺竹轩诗二首  其二",
        "author": "慕容彦逢",
        "content": "积雪满山寒不释，碧琅玕遶玉楼台。\n林梢清韵风吹到，檐底疏阴月送来。",
        "dynasty": "宋",
        "collection_info": null
    },
    {
        "title": "贡院即事  其一",
        "author": "慕容彦逢",
        "content": "自崇宁癸未叨备从班，距今十有四年间。\n五知贡举，文官花在试厅前。",
        "dynasty": "宋",
        "collection_info": null
    },
    {
        "title": "贡院即事  其二",
        "author": "慕容彦逢",
        "content": "文官花畔揖羣英，紫案香焚晓雾横。\n十四年间五知举，粉牌时拂旧题名。",
        "dynasty": "宋",
        "collection_info": null
    },
    {
        "title": "醴泉观宿斋诗",
        "author": "慕容彦逢",
        "content": "昔陪清跸款灵真，曾对疏篁演帝纶。\n十载重来浑似旧，惟应双鬓二毛新。",
        "dynasty": "宋",
        "collection_info": null
    },
    {
        "title": "月夜偶成示翟公巽二首  其一",
        "author": "慕容彦逢",
        "content": "一杯谁与细论文，对影成三更此君。\n却忆当年少陵客，空吟春木与江云。",
        "dynasty": "宋",
        "collection_info": null
    },
    {
        "title": "月夜偶成示翟公巽二首  其二",
        "author": "慕容彦逢",
        "content": "非关色相与声闻，此意如何举似君。\n真马不须鞭影露，本来谁道有迷云。",
        "dynasty": "宋",
        "collection_info": null
    },
    {
        "title": "和兵部何侍郎宜香闺五绝  其一",
        "author": "慕容彦逢",
        "content": "香如云彩出无心，一室初凝画舫深。\n静对氛氲永终日，谁知真相在清襟。",
        "dynasty": "宋",
        "collection_info": null
    },
    {
        "title": "和兵部何侍郎宜香闺五绝  其二",
        "author": "慕容彦逢",
        "content": "夕熏犹泛绛纱中，晓炷重添翠遶空。\n欲识芬芳何所似，百花丛裏度香风。",
        "dynasty": "宋",
        "collection_info": null
    },
    {
        "title": "和兵部何侍郎宜香闺五绝  其三",
        "author": "慕容彦逢",
        "content": "暗窗日色鉴重帏，香雾横襟进讲归。\n西学尚贤恩礼重，惟将经术赞沈几。",
        "dynasty": "宋",
        "collection_info": null
    },
    {
        "title": "和兵部何侍郎宜香闺五绝  其四",
        "author": "慕容彦逢",
        "content": "乡赋蒙收一日长，文闱恩地自宗房。\n抠衣获造芝兰室，犹认当年月桂香。",
        "dynasty": "宋",
        "collection_info": null
    },
    {
        "title": "和兵部何侍郎宜香闺五绝  其五",
        "author": "慕容彦逢",
        "content": "不问无言与有言，香山何事解闻禅。\n须知篆缕摇空处，便是重重说万缘。",
        "dynasty": "宋",
        "collection_info": null
    },
    {
        "title": "次韵上酬郭慎求长官",
        "author": "慕容彦逢",
        "content": "金盆驰问请阍人，邮信浮沈杳未闻。\n二十八言还寄我，一挥多谢管城君。",
        "dynasty": "宋",
        "collection_info": null
    },
    {
        "title": "次韵上酬四十伯父",
        "author": "慕容彦逢",
        "content": "南郭先生物外人，锵金佳制喜重闻。\n写成图轴閒来展，要似徽之爱此君。",
        "dynasty": "宋",
        "collection_info": null
    },
    {
        "title": "寄单季隠",
        "author": "慕容彦逢",
        "content": "别时新柳拂烟汀，已见黄花照眼明。\n却忆荆溪寒雨夜，笑听屐齿出相迎。",
        "dynasty": "宋",
        "collection_info": null
    },
    {
        "title": "题婺州多福寺壁",
        "author": "慕容彦逢",
        "content": "我仆虽劳日未央，秋风行色稻花香。\n归心那解同元亮，官况由来似伟长。",
        "dynasty": "宋",
        "collection_info": null
    },
    {
        "title": "和衡侄题孙德明墨梅",
        "author": "慕容彦逢",
        "content": "霜风栗烈砭人肌，又是江南梅发时。\n写影寻真未端的，此心隠处是南枝。",
        "dynasty": "宋",
        "collection_info": null
    },
    {
        "title": "上知府张朝请",
        "author": "慕容彦逢",
        "content": "我公政事谁与俦，宛似当年陈太丘。\n德星光芒临宝婺，和气熏蒸凌素秋。\n天理人为默相应，果见丰盈入讴咏。\n浙滨诸郡正忧劳，谷上三农独欢庆。\n雨调风若无乖愆，六穟三禾大有年。\n不须更看斗魁覆，赐自我公休论天。\n朝廷勤勤念方面，天以公从人主愿。\n返火还珠昔谩闻，多稌遗秉今纔见。\n德度恢恢真绝伦，北斗以南能几人。\n绣衣风宪荣光近，熊轼威仪恩命新。\n荆溪之子少也贱，为米折腰来佐县。\n五袴于今预蜀歌，三语何时同晋掾。\n公不见黄金百镒未为优，季布一诺百不愁。\n又不见李白不愿万户侯，惟愿一识韩荆州。\n贱子闻公名已久，今幸将身托趋走。\n短歌不惜赋渔阳，此声未便羞鸡口。",
        "dynasty": "宋",
        "collection_info": null
    },
    {
        "title": "示道三偈 随流",
        "author": "释清远",
        "content": "千圣灵踪百草头，车然放去号随流。\n后教万古无人识，笑杀沩山水牯牛。",
        "dynasty": "宋",
        "collection_info": null
    },
    {
        "title": "示道三偈 合辙",
        "author": "释清远",
        "content": "水中月是天边月，南北东西更无别。\n新罗打铁火星飞，烧着指头名合辙。",
        "dynasty": "宋",
        "collection_info": null
    },
    {
        "title": "示道三偈 双唱",
        "author": "释清远",
        "content": "坐断千差古路头，解开种岸济人舟。\n明明一句该羣象，善唱非声作么求。",
        "dynasty": "宋",
        "collection_info": null
    },
    {
        "title": "标指六偈 迷悟",
        "author": "释清远",
        "content": "迷者迷悟，悟者悟迷。\n迷悟同体，悟者方知。\n迷南为北，实情取则。\n北本是南，悟无移忒。\n返究迷缘，莫得来处。\n忽悟正方，迷復何去。\n其迷则迷，妄自高低。\n生死恶觉，枉受胶黐。\n达迷无妄，欢喜无量。\n杀无明贼，祇在一饷。\n一饷之间，冥通大千。\n直下了了，三际虚玄。\n无始时来，总由今日。\n尽未来际，更不寻觅。\n当念无念，灵光焰焰。\n灵焰腾辉，心智难掩。\n灵源荡碧，森罗普入。\n海印发明，非关动息。\n根尘不偶，心珠宁守。\n返不我观，出兮还有。\n有无齐出，无有踪迹。\n智用虽奇，犹遭悟觅。\n悟为法障，身招罔象。\n犴貉无风，徒劳展掌。\n祖父书契，本来家业。\n旧日风光，不妨要截。\n哆哆和和，依前疑着。\n元无病痛，何劳说药。\n足踏实地，开眼瞌睡。\n大地茫茫，会我如是。\n如是之法，不因迦叶。\n是谁儿孙，喃喃乱说。\n你解乱说，智者便瞥。\n此门广大，愚人自爇。\n自谤自爇，不干我事。\n我是痴人，汝能灵利。",
        "dynasty": "宋",
        "collection_info": null
    },
    {
        "title": "标指六偈 坐禅",
        "author": "释清远",
        "content": "心光虚映，体绝偏圆。\n金波匝匝，动寂常禅。\n念起念灭，不用止绝。\n任运滔滔，何曾起灭。\n起灭寂灭，现大迦叶。\n坐卧经行，未曾间歇。\n禅何不坐，坐何不禅。\n了得如是，始号坐禅。\n坐者何人，禅是何物。\n而欲坐之，用佛觅佛。\n佛不用觅，觅之转失。\n坐不我观，禅非外术。\n初心闹乱，未免回换。\n所以多方，教渠静观。\n端坐收神，初则纷纭。\n久久恬淡，虚闲六门。\n六门稍歇，于中分别。\n分别纔生，似成起灭。\n起灭转变，从自心现。\n还用自心，返观一徧。\n一返不再，圆光顶戴。\n灵焰腾辉，心心无碍。\n横该竖入，生死永息。\n一粒还丹，点金成汁。\n身心客尘，透漏无门。\n迷悟且说，逆顺休论。\n细思昔日，冷坐寻觅。\n虽然不别，也大狼籍。\n剎那凡圣，无人能信。\n匝地茫茫，大须谨慎。\n如其不知，端坐思惟。\n一日筑着，伏惟伏惟。",
        "dynasty": "宋",
        "collection_info": null
    },
    {
        "title": "标指六偈 入道",
        "author": "释清远",
        "content": "道本无瑕，拟心已差。\n纔生眹兆，徧界空花。\n若欲全举，除非直与。\n不用增添，现成规矩。\n洞彻根源，法法周圆。\n灵明法尔，妙绝言诠。\n言诠不得，得亦差忒。\n迥出根尘，古今取则。\n存不可见，亡兮对面。\n匪存匪亡，森罗自现。\n心外无法，法外无心。\n心法齐照，境智甚深。\n心忘照灭，境智同歇。\n一道通同，十方俱摄。\n生死涅槃，元无两般。\n四生六道，息苦停酸。\n平等大道，无有邪正。\n胡汉不来，欲何为镜。\n像虚镜皎，镜像斯照。\n像去镜亡，千圣非妙。\n此门难入，唯君自息。\n若入此门，半钱不直。\n不直半钱，万国争观。\n所以说云，大道体宽。",
        "dynasty": "宋",
        "collection_info": null
    },
    {
        "title": "标指六偈 见闻",
        "author": "释清远",
        "content": "见极垂光，听圆含响。\n若谓见闻，法成尘想。\n光流大千，响传沙界。\n对现全彰，无在不在。\n声不是声，色不是色。\n非色非声，山高水急。\n眼不可见，耳不可闻。\n非见非闻，宛尔见闻。\n见色闻声，脱出根尘。\n水月镜像，梦幻施陈。\n文殊宝剎，观音普门。\n周罗法界，唯子一人。\n身土交映，妙绝凡圣。\n本有天真，非病不病。\n长歌且唱，妙舞更夸。\n东西南北，示现空花。\n生死去来，去来生死。\n若不如是，多过多咎。\n兹言未谛，此语皆宗。\n标指若示，古人同风。",
        "dynasty": "宋",
        "collection_info": null
    },
    {
        "title": "标指六偈 水月",
        "author": "释清远",
        "content": "水月指陈，最疏最亲。\n若谓可见，还带重轮。\n月皎于上，水流于下。\n彼此非干，应缘何假。\n声回响转，垛成招箭。\n指喻孰明，标门谁辨。\n凡夫见闻，月皎水浑。\n心波业识，奔流苦门。\n二乘闻见，如镜中面。\n对像迷真，渠还未荐。\n水澄月映，孤光迥迥。\n灭此化城，更须前进。\n一月耀天，光吞大千。\n森罗顿现，亘尔无边。\n齐含宝月，交光廓彻。\n非中非外，一多融摄。\n毗卢性海，自他无碍。\n迷悟悟迷，相亡相在。\n一尘百亿，百亿一尘。\n奔走尘剎，不动本身。\n光亡月落，几人摸索。\n四十九年，浑用不着。\n丈夫壮志，自有行市。\n十字路头，看人失利。\n不忻诸圣，不厌凡夫。\n拈箕奉箒，跨马骑馿。\n若人笑我，我亦笑渠。\n更问如何，我不识书。",
        "dynasty": "宋",
        "collection_info": null
    },
    {
        "title": "标指六偈 语默",
        "author": "释清远",
        "content": "至道非言，言亦可传。\n可传何也，应物而宣。\n言虽应物，物自无物。\n无物之言，言音自没。\n绝言之语，妙应还普。\n道非晦明，语默同取。\n举復谁唱，物物虚旷。\n咸通大千，徧乎尘想。\n品类非一，同言异出。\n圆音落落，凡圣俱适。\n千品万类，熏含种智。\n故此一门，称无量义。\n山河宣演，草木扬音。\n长说无间，所谓甚深。\n深兮甚浅，不动情见。\n最省工夫，凡夫不荐。\n不荐最亲，妙义敷陈。\n欢言即笑，恚怒即嗔。\n嗔为金刚，喜为迦叶。\n华藏毗卢，心心相接。\n接兮可见，莫看背面。\n无字密言，从兹出现。\n现復谁论，非用耳闻。\n六根共户，妙偈星分。\n森罗经文，不出一尘。\n非舌非辩，雷转电奔。\n展之在手，何法不有。\n纵横三界，无一渗漏。\n时人不信，执言说病。\n依倚前尘，以为决定。\n决定是心，决定是尘。\n心尘所使，非自由人。\n诸圣苦口，随愚过咎。\n巧说多词，强为分剖。\n法无言说，汝须善别。\n舍离语言，生死自绝。\n凡夫闻此，无说过咎。\n取彼无言，冥然长久。\n端坐暗狱，以心相续。\n背却语言，犹如土木。\n舍有之无，落在邪途。\n有无俱病，二病俱祛。\n祛復何去，不离当处。\n当处不生，语默相取。\n取兮不知，是东是西。\n说即不说，不疑即疑。\n故称佛子，了事凡夫。\n是何凡夫，问取李胡。",
        "dynasty": "宋",
        "collection_info": null
    },
    {
        "title": "彼我不二",
        "author": "释清远",
        "content": "诸人行李处，非我君不能。\n我今凭子力，还与汝同心。\n彼我无差忒，超然绝古今。\n千差非止水，生死自平沉。\n对容谁不妙，拂袖省知音。\n不堕机前路，明明定浅深。\n其如未觉了，彼我徒自侵。",
        "dynasty": "宋",
        "collection_info": null
    },
    {
        "title": "动静常一",
        "author": "释清远",
        "content": "本自未常迷，何劳今日悟。\n守住寂寞城，知君还错悞。\n从前诸圣人，元是凡夫做。\n岂有别路岐，教人离忧苦。\n祇者生死中，即是佛去处。\n有人忽踏着，选甚浄秽土。\n一向不回头，唤之亦不顾。\n千圣不奈何，何不省言语。\n了却贪嗔痴，即是诸佛母。",
        "dynasty": "宋",
        "collection_info": null
    },
    {
        "title": "妙语方知",
        "author": "释清远",
        "content": "佛与祖师言，拈花示痴子。\n我今发此谈，何言颠倒尔。\n当人自天真，譬之秋潭水。\n一物着不得，岂用安名字。\n切莫向其中，认之还不是。\n不见须菩提，空空达彼彼。",
        "dynasty": "宋",
        "collection_info": null
    },
    {
        "title": "了妄元真",
        "author": "释清远",
        "content": "问汝贪嗔痴，家住在何处。\n我今要与汝，各各分头去。\n好好细思量，免被他官府。\n大者名为贪，养得二舍弟。\n三郎都一处，日夜共活计。\n令汝家户大，使汝善调制。\n子今苦厌我，我与子发誓。\n一要子自知，二要子依例。\n三要当处生，四要欢喜偈。\n与汝善和同，一一无凡秽。\n一觉一切了，何须去烦翳。\n我是诸佛母，十方及三世。",
        "dynasty": "宋",
        "collection_info": null
    },
    {
        "title": "物我无差",
        "author": "释清远",
        "content": "青山是我身，流水为我命。\n养之以四时，萧然自条正。\n覆育诸众生，六度自修省。\n栽花种菩提，拂石要安静。\n不见杨柳飞，自有蒲萄影。\n玩之且不厌，去亦无冤竞。\n一性一切性，娑婆大圆镜。",
        "dynasty": "宋",
        "collection_info": null
    },
    {
        "title": "同居善说",
        "author": "释清远",
        "content": "世人不识我，求我以形容。\n形容不相似，徒观纸上龙。\n若要识得我，问取主人翁。\n主人好家业，物物要安藏。\n六兄夸艺术，三母足温良。\n南厅善书算，北库多财粮。\n住来但觉久，懒去问张王。\n君若一识得，与汝同屋梁。",
        "dynasty": "宋",
        "collection_info": null
    },
    {
        "title": "美容可观",
        "author": "释清远",
        "content": "一别海山中，十年春草绿。\n相思在方寸，颜容皎如玉。\n音书杳不来，桃李繁且熟。\n唯有意中人，使我眉头蹙。",
        "dynasty": "宋",
        "collection_info": null
    },
    {
        "title": "妙容非睹",
        "author": "释清远",
        "content": "通身无影像，脱体露堂堂。\n不话非声色，何曾有短长。\n河沙恒徧现，故号法中王。\n优昙花正开，嗅着不闻香。",
        "dynasty": "宋",
        "collection_info": null
    },
    {
        "title": "延促自尔",
        "author": "释清远",
        "content": "春日春山裏，春事尽皆春。\n春光照春水，春气结春云。\n春客春情动，春诗春更新。\n唯有识春人，万劫元一春。",
        "dynasty": "宋",
        "collection_info": null
    },
    {
        "title": "寂体咸周",
        "author": "释清远",
        "content": "妙体无方具徧知，近邦远利绝毫釐。\n根尘应念周沙界，坐断毗卢发大机。",
        "dynasty": "宋",
        "collection_info": null
    },
    {
        "title": "应缘不错",
        "author": "释清远",
        "content": "法法无差是正修，见闻从此绝漂流。\n穷心未到忘心处，一聚根尘安得休。",
        "dynasty": "宋",
        "collection_info": null
    },
    {
        "title": "祖师地种花及总颂四首 地",
        "author": "释清远",
        "content": "性地本无生，因生说有地。\n流传古至今，非愚亦非智。",
        "dynasty": "宋",
        "collection_info": null
    },
    {
        "title": "祖师地种花及总颂四首 种",
        "author": "释清远",
        "content": "从昔未曾迷，于今何所悟。\n祇缘种性深，更亦无别路。",
        "dynasty": "宋",
        "collection_info": null
    },
    {
        "title": "祖师地种花及总颂四首 花",
        "author": "释清远",
        "content": "有种有心地，因缘花自开。\n要知成果处，却笑祖师来。",
        "dynasty": "宋",
        "collection_info": null
    },
    {
        "title": "祖师地种花及总颂四首 总",
        "author": "释清远",
        "content": "五叶花开后，山长水更深。\n乱云横谷口，游子谩追寻。",
        "dynasty": "宋",
        "collection_info": null
    },
    {
        "title": "六句偈六首 前念是凡",
        "author": "释清远",
        "content": "前念是凡，短布裁衫。\n长亭送客，落日张帆。",
        "dynasty": "宋",
        "collection_info": null
    },
    {
        "title": "六句偈六首 后念是圣",
        "author": "释清远",
        "content": "后念是圣，一拳打正。\n干戈丛裏，拾得性命。",
        "dynasty": "宋",
        "collection_info": null
    },
    {
        "title": "六句偈六首 前念非凡",
        "author": "释清远",
        "content": "前念非凡，语正言谗。\n天高海阔，毛羽毵毵。",
        "dynasty": "宋",
        "collection_info": null
    },
    {
        "title": "六句偈六首 后念非圣",
        "author": "释清远",
        "content": "后念非圣，万象明镜。\n不假熏修，本来清浄。",
        "dynasty": "宋",
        "collection_info": null
    },
    {
        "title": "六句偈六首 前念即凡",
        "author": "释清远",
        "content": "前念即凡，凡不能测。\n若人要知，终不指划。",
        "dynasty": "宋",
        "collection_info": null
    },
    {
        "title": "六句偈六首 后念即圣",
        "author": "释清远",
        "content": "后念即圣，圣不能知。\n铁牛过海，石女生儿。",
        "dynasty": "宋",
        "collection_info": null
    },
    {
        "title": "十忆偈 忆少林",
        "author": "释清远",
        "content": "一从三拜后，千古错流通。\n永日无人到，萧萧桧柏风。",
        "dynasty": "宋",
        "collection_info": null
    },
    {
        "title": "十忆偈 忆曹溪",
        "author": "释清远",
        "content": "叶落归根后，曹溪一滴深。\n山居人少到，真实好知音。",
        "dynasty": "宋",
        "collection_info": null
    },
    {
        "title": "十忆偈 忆南泉",
        "author": "释清远",
        "content": "一归方丈后，何处觅南泉。\n昨夜三更月，寒光照座前。",
        "dynasty": "宋",
        "collection_info": null
    },
    {
        "title": "十忆偈 忆赵州",
        "author": "释清远",
        "content": "不下禅床后，曾无善巧言。\n平常安乐事，今古谩流传。",
        "dynasty": "宋",
        "collection_info": null
    },
    {
        "title": "十忆偈 忆南阳",
        "author": "释清远",
        "content": "丹霞相访后，从此话南阳。\n草作青青色，春风任短长。",
        "dynasty": "宋",
        "collection_info": null
    },
    {
        "title": "十忆偈 忆双林",
        "author": "释清远",
        "content": "一入双林后，天宫事可猜。\n卖鱼人不厌，何处见如来。",
        "dynasty": "宋",
        "collection_info": null
    },
    {
        "title": "十忆偈 忆寒山",
        "author": "释清远",
        "content": "一住天台后，身单布亦穿。\n虽然筋骨露，歌笑不堪传。",
        "dynasty": "宋",
        "collection_info": null
    },
    {
        "title": "十忆偈 忆庞翁",
        "author": "释清远",
        "content": "石上栽花后，生涯自是春。\n若逢亲切问，端的不饶君。",
        "dynasty": "宋",
        "collection_info": null
    },
    {
        "title": "十忆偈 忆先师",
        "author": "释清远",
        "content": "一见先师后，堪悲復堪笑。\n为问何以然，八十重年少。",
        "dynasty": "宋",
        "collection_info": null
    },
    {
        "title": "十忆偈 忆伊余",
        "author": "释清远",
        "content": "忆着伊余后，呵呵笑未休。\n何人知此意，有语不堪酬。",
        "dynasty": "宋",
        "collection_info": null
    },
    {
        "title": "十可行十颂 宴坐",
        "author": "释清远",
        "content": "清虚之理竟无身，一念归根万法平。\n物我顿忘全体露，箇中殊不计功程。",
        "dynasty": "宋",
        "collection_info": null
    },
    {
        "title": "十可行十颂 入室",
        "author": "释清远",
        "content": "问道趋师印自心，入门端的访知音。\n此生不踏曹溪路，到老将何越古今。",
        "dynasty": "宋",
        "collection_info": null
    },
    {
        "title": "十可行十颂 普请",
        "author": "释清远",
        "content": "拈柴择菜师先匠，进业修身见古人。\n若到诸方须审实，龙门此法是通津。",
        "dynasty": "宋",
        "collection_info": null
    },
    {
        "title": "十可行十颂 粥饭",
        "author": "释清远",
        "content": "三下板鸣生死断，十声佛唱古今通。\n开单展钵亲明取，不可麤心昧苦空。",
        "dynasty": "宋",
        "collection_info": null
    },
    {
        "title": "十可行十颂 扫地",
        "author": "释清远",
        "content": "田地生尘便扫除，房廊萧洒共安居。\n装香扫地无余事，默耀韬光示智珠。",
        "dynasty": "宋",
        "collection_info": null
    },
    {
        "title": "十可行十颂 洗衣",
        "author": "释清远",
        "content": "临流洗浣莫疏慵，入众衣裳垢不中。\n上下邻肩熏炙久，身心动念肯消镕。",
        "dynasty": "宋",
        "collection_info": null
    },
    {
        "title": "十可行十颂 经行",
        "author": "释清远",
        "content": "石上林间鸟道平，斋余无事略经行。\n归来试问同心侣，今日如何作么生。",
        "dynasty": "宋",
        "collection_info": null
    },
    {
        "title": "十可行十颂 诵经",
        "author": "释清远",
        "content": "夜静更深自诵经，意中无恼睡魔惺。\n虽然暗室无人见，自有龙天侧耳听。",
        "dynasty": "宋",
        "collection_info": null
    },
    {
        "title": "十可行十颂 礼拜",
        "author": "释清远",
        "content": "礼佛为除憍慢垢，由来身业获清凉。\n玄沙有语堪归敬，是汝非他事理长。",
        "dynasty": "宋",
        "collection_info": null
    },
    {
        "title": "十可行十颂 道话",
        "author": "释清远",
        "content": "相逢话道莫虚头，大语高声笑上流。\n言下若能穷本末，肯将无义结朋俦。",
        "dynasty": "宋",
        "collection_info": null
    },
    {
        "title": "感兴二首  其一",
        "author": "释清远",
        "content": "空裏形骸梦裏身，梦中身世莫追寻。\n可怜一脉岩前水，流入人间古到今。",
        "dynasty": "宋",
        "collection_info": null
    },
    {
        "title": "感兴二首  其二",
        "author": "释清远",
        "content": "梦幻空花祇自知，潜思二十九年非。\n夕阳芳草曾行处，谁料红莲步步随。",
        "dynasty": "宋",
        "collection_info": null
    },
    {
        "title": "海会辞老和尚",
        "author": "释清远",
        "content": "来时无有语，去亦不知闻。\n此曲谁能和，轰轰出白云。",
        "dynasty": "宋",
        "collection_info": null
    },
    {
        "title": "和五祖老和尚寄铁牛歌",
        "author": "释清远",
        "content": "混沌未分先剖判，生成不假阴阳煅。\n头角前来是好牛，皮毛更不重更换。\n满目平田无寸草，饥餐渴饮无生老。\n威音王佛是如今，有甚众生可寻讨。\n哮吼一声天地动，达人见处吾无用。\n坐断毗卢世界宽，自是衲僧眼皮重。\n一遇知音和始齐，自余总是闲陪从。",
        "dynasty": "宋",
        "collection_info": null
    },
    {
        "title": "山偈",
        "author": "释清远",
        "content": "动境徧娑婆，以之成逼迫。\n安心一处坐，从是虚生白。\n逼迫何逼迫，膏火煎魂魄。\n虚白何虚白，广教扬孤翮。\n良哉静者心，四海犹为窄。\n匹彼在动士，天地何辽隔。\n故兹审观究，二者俱介僻。\n弃彼而奔此，安得有深益。\n乐者自何至，苦者自何适。\n苦乐忘根绪，由夫征路陌。\n路陌苟不征，躭躭本家宅。\n昔未厌瓦砾，今岂重金璧。\n金璧有所重，瓦砾未可掷。\n瓦砾谓金璧，杀盗应非逆。\n金璧谓瓦砾，圣贤失踪迹。\n金璧而金璧，瓦砾而瓦砾。\n苦乐各平等，法法无假借。\n大空离众念，真实无改易。\n乐而无乐相，苦亦无苦迹。\n苦乐同十虚，心门广开闢。\n龙吟而凤鸣，天渊发金液。\n人不念诸道，饥口枉求食。\n一也及夫此，曹溪称上客。\n因思贤圣人，不寐彻残夕。\n时哉各勉旃，升沉在咫尺。",
        "dynasty": "宋",
        "collection_info": null
    },
    {
        "title": "题四面法智禅师塔",
        "author": "释清远",
        "content": "珍重灵知者，绵绵亘古今。\n人居千圣外，塔锁乱云深。\n碧落杉松色，丹崖虎豹音。\n回光如到此，必也见师心。",
        "dynasty": "宋",
        "collection_info": null
    },
    {
        "title": "与太平四面夜坐",
        "author": "释清远",
        "content": "城中应接同摩诘，云外无心似老卢。\n月白风清深夜坐，出家全不费工夫。",
        "dynasty": "宋",
        "collection_info": null
    },
    {
        "title": "示看经僧",
        "author": "释清远",
        "content": "句义纵横那畔彰，五千余卷总含藏。\n如何不觅根头意，空看枝边木叶黄。",
        "dynasty": "宋",
        "collection_info": null
    },
    {
        "title": "读传灯录二首  其一",
        "author": "释清远",
        "content": "虚名虚说传来久，真语真踪示后人。\n虚实灼然知下落，清风千古见芳尘。",
        "dynasty": "宋",
        "collection_info": null
    },
    {
        "title": "读传灯录二首  其二",
        "author": "释清远",
        "content": "家家门前火把子，半夜愚夫说相似。\n碧天如水月如鈎，古今流落闲名字。",
        "dynasty": "宋",
        "collection_info": null
    },
    {
        "title": "示栽松僧",
        "author": "释清远",
        "content": "一寸灵苗手自栽，前岗后陇作良材。\n敢将不朽传他日，唯把青青示后来。",
        "dynasty": "宋",
        "collection_info": null
    },
    {
        "title": "山中偶作三首  其一",
        "author": "释清远",
        "content": "分明不了却成迷，无限风光付与谁。\n若得家山田地稳，自然处处不思议。",
        "dynasty": "宋",
        "collection_info": null
    },
    {
        "title": "山中偶作三首  其二",
        "author": "释清远",
        "content": "旧事成空莫可追，旧心将把再思惟。\n古今不隔丝毫许，会得如斯也大奇。",
        "dynasty": "宋",
        "collection_info": null
    },
    {
        "title": "山中偶作三首  其三",
        "author": "释清远",
        "content": "休处言休便好休，五湖踪迹任遨游。\n莫嫌活计无多子，此箇牟尼用到头。",
        "dynasty": "宋",
        "collection_info": null
    },
    {
        "title": "示众",
        "author": "释清远",
        "content": "求心心未谛，等人人不来。\n岩花晓来雨，寂寞为谁开。",
        "dynasty": "宋",
        "collection_info": null
    },
    {
        "title": "三句颂",
        "author": "释清远",
        "content": "禹穴龙门寺，探珠欲问龙。",
        "dynasty": "宋",
        "collection_info": null
    },
    {
        "title": "读灵源十二时歌",
        "author": "释清远",
        "content": "一日日，一时时。\n龙门老，心自知。",
        "dynasty": "宋",
        "collection_info": null
    },
    {
        "title": "师常以六隻骰子示禅人六面皆六点復作三颂  其一",
        "author": "释清远",
        "content": "六隻骰子满盆红，不用安排祇么通。\n拟欲进前求解会，大似西行却向东。",
        "dynasty": "宋",
        "collection_info": null
    },
    {
        "title": "师常以六隻骰子示禅人六面皆六点復作三颂  其二",
        "author": "释清远",
        "content": "六隻骰子满盆红，尘墨河沙用莫穷。\n谁能解展金刚手，祖佛亲来亦扫修。",
        "dynasty": "宋",
        "collection_info": null
    },
    {
        "title": "师常以六隻骰子示禅人六面皆六点復作三颂  其三",
        "author": "释清远",
        "content": "六隻骰子满盆红，马载馿驼一掷空。\n赫赤穷来无可赛，请君从此现神通。",
        "dynasty": "宋",
        "collection_info": null
    },
    {
        "title": "迷逢达磨",
        "author": "释清远",
        "content": "信步游梁魏，乘时别少林。\n长安车马客，无限利名心。",
        "dynasty": "宋",
        "collection_info": null
    },
    {
        "title": "因法眼颂",
        "author": "释清远",
        "content": "呪咀毒药，形声之逆。\n眼耳若通，本人何适。\n根问本人何所适，涂割等平忘顺逆。\n有为虽僞性常真，法法无依称善吉。",
        "dynasty": "宋",
        "collection_info": null
    },
    {
        "title": "无情说法",
        "author": "释清远",
        "content": "无情说法异盲聋，听得之人眼耳通。\n不但近尘并远剎，十方度尽显全功。",
        "dynasty": "宋",
        "collection_info": null
    },
    {
        "title": "寒食礼先师真五首  其一",
        "author": "释清远",
        "content": "云水参寻访此宗，十年磨刮太虚空。\n区区力尽还依旧，方知万法本来同。",
        "dynasty": "宋",
        "collection_info": null
    },
    {
        "title": "寒食礼先师真五首  其二",
        "author": "释清远",
        "content": "一悟吾师心便息，信门入处还无入。\n二十年中事密如，向人殊不劳心力。",
        "dynasty": "宋",
        "collection_info": null
    },
    {
        "title": "寒食礼先师真五首  其三",
        "author": "释清远",
        "content": "前人说法后人听，由来两箇总无情。\n祇缘口耳都相似，所以流通道自成。",
        "dynasty": "宋",
        "collection_info": null
    },
    {
        "title": "寒食礼先师真五首  其四",
        "author": "释清远",
        "content": "去人去矣叮咛嘱，住者相承无断续。\n若遇知音一和时，乃知去住常充足。",
        "dynasty": "宋",
        "collection_info": null
    },
    {
        "title": "寒食礼先师真五首  其五",
        "author": "释清远",
        "content": "清明寒食与诸人，共礼先师不动身。\n万法本闲心亦尔，将来谁是得吾真。",
        "dynasty": "宋",
        "collection_info": null
    },
    {
        "title": "和珪首座二颂  其一",
        "author": "释清远",
        "content": "祇论亲切不论时，回笑诸方陷虎机。\n一句未容开口对，片帆先逐便风归。\n头头有路堪行履，物物无差莫弃违。\n不见黄梅足奇士，卢公却得祖师衣。",
        "dynasty": "宋",
        "collection_info": null
    },
    {
        "title": "和珪首座二颂  其二",
        "author": "释清远",
        "content": "媿尔相求识岁寒，不嫌危磴路千盘。\n归堂一剳曾亲访，闭户深山肯自瞒。\n月下篇章应独和，壶中天地共谁看。\n临机大用全收放，何必区区握雪团。",
        "dynasty": "宋",
        "collection_info": null
    },
    {
        "title": "送郭大夫知鉅野",
        "author": "释清远",
        "content": "东归半载渔樵乐，北去三年父母来。\n金马玉堂弹指入，宝楼香阁一时开。",
        "dynasty": "宋",
        "collection_info": null
    },
    {
        "title": "题陈子美息阴堂",
        "author": "释清远",
        "content": "湛湛寒溪迭迭山，息阴投老得身闲。\n武陵花好春常在，渔棹歌清事不关。\n眼底儿孙从富贵，罇前鬓髮任斓斑。\n天机日有真消息，频许禅僧共往还。",
        "dynasty": "宋",
        "collection_info": null
    },
    {
        "title": "题孙钦之养素轩",
        "author": "释清远",
        "content": "善养不教声色乱，素丝无染是天真。\n有时来此轩中坐，作箇忘机混沌人。",
        "dynasty": "宋",
        "collection_info": null
    },
    {
        "title": "智海化士乞颂",
        "author": "释清远",
        "content": "乞食山城归帝里，毗耶钵饭香而美。\n莫念故园桃李春，更参上国西来旨。",
        "dynasty": "宋",
        "collection_info": null
    },
    {
        "title": "示围炉僧",
        "author": "释清远",
        "content": "炉边静坐默无言，勿论麤疏若市廛。\n冷暖此中看火色，祖师心印为亲传。",
        "dynasty": "宋",
        "collection_info": null
    },
    {
        "title": "题徐四翁壁",
        "author": "释清远",
        "content": "徐翁活计天真，年老无喜无嗔。\n参取面前桑树，干坤不出一尘。",
        "dynasty": "宋",
        "collection_info": null
    },
    {
        "title": "题祇园庵",
        "author": "释清远",
        "content": "祇园谁住此，谓是镢头通。\n物外庵边竹，人间耳畔风。\n露畦青戢戢，烟浦绿蒙蒙。\n祇箇潜心处，分明古者同。",
        "dynasty": "宋",
        "collection_info": null
    },
    {
        "title": "夏散辄病既病且恼因书山偈示一一禅者",
        "author": "释清远",
        "content": "万劫一瞬视，尘沙不动移。\n若为论过未，併总入无时。\n海阔波仍匝，心通佛可齐。\n床头木枕子，推出恐人迷。",
        "dynasty": "宋",
        "collection_info": null
    },
    {
        "title": "题侍者寮香林阁",
        "author": "释清远",
        "content": "葛厨松枕午窗凉，卧看风云草木香。\n弹指徧游尘剎尽，故山归路笑羊肠。",
        "dynasty": "宋",
        "collection_info": null
    },
    {
        "title": "送常侍者西归省亲",
        "author": "释清远",
        "content": "本从绵竹过南方，依前归入绵竹去。\n井舍犹为旧日居，山川不改当时处。\n邻人见之莫惊愕，亲里欢迎断思虑。\n有问南方所得时，瘦藤为我聊轻据。",
        "dynasty": "宋",
        "collection_info": null
    },
    {
        "title": "小师崇坚乞偈",
        "author": "释清远",
        "content": "事办须寻道，方明尔本来。\n禅关无锁钥，祇要用心开。",
        "dynasty": "宋",
        "collection_info": null
    },
    {
        "title": "龙门偶作五首  其一",
        "author": "释清远",
        "content": "明月何皎皎，永夜入我室。\n照出万古心，念此百年质。\n隔窗风露泫，拥毳衣衾密。\n迟迟不能寐，余光在东壁。",
        "dynasty": "宋",
        "collection_info": null
    },
    {
        "title": "龙门偶作五首  其二",
        "author": "释清远",
        "content": "叨叨林鸟啼，披衣中夜坐。\n拨火悟平生，穷神归破堕。\n事皎人自迷，曲淡谁能和。\n念之永不忘，门开少来过。",
        "dynasty": "宋",
        "collection_info": null
    },
    {
        "title": "龙门偶作五首  其三",
        "author": "释清远",
        "content": "呜呜鼯鼠啼，时人皆不喜。\n得意即相呼，意去当自止。\n吉凶由之生，吾未见其理。\n此言如未闻，大梅有宗旨。",
        "dynasty": "宋",
        "collection_info": null
    },
    {
        "title": "龙门偶作五首  其四",
        "author": "释清远",
        "content": "初夜凉生早，微云卷太空。\n灯悬松竹露，帘捲薜萝风。\n可笑千年事，能将一念通。\n相逢禅客间，细细话吾宗。",
        "dynasty": "宋",
        "collection_info": null
    },
    {
        "title": "龙门偶作五首  其五",
        "author": "释清远",
        "content": "每念心中事，频开掌内珠。\n欲凭天上雁，待寄水中鱼。\n此意终难写，斯言不可书。\n含毫竟寂寞，遶屋树扶疏。",
        "dynasty": "宋",
        "collection_info": null
    },
    {
        "title": "题灵光台壁  其一",
        "author": "释清远",
        "content": "吾初欲作真常语，更恐真常暗流注。\n不如不语人共知，人欲知之反劳虑。\n崖头浮图示其相，台上野云飞不住。\n周游独步或可追，锦绣谷中归舍去。",
        "dynasty": "宋",
        "collection_info": null
    },
    {
        "title": "题灵光台壁  其二",
        "author": "释清远",
        "content": "百骸溃散此日言，一物长灵异时语。\n此日长灵犹可知，异时溃散凭谁举。\n可知所以有生灭，解举方能忘取与。\n光明寂照徧河沙，慎勿于中论尔汝。",
        "dynasty": "宋",
        "collection_info": null
    },
    {
        "title": "花山",
        "author": "释清远",
        "content": "石龟不念岁月古，旧记已灭名尚留。\n道傍苍木老霜雪，涧畔野草随春秋。\n讹传细读华阳传，灵迹独闻姚比丘。\n可凭定力验今昔，人间万事徒悠悠。",
        "dynasty": "宋",
        "collection_info": null
    },
    {
        "title": "木鱼",
        "author": "释清远",
        "content": "无端击此沟中断，钟鼓相参无杂乱。\n能闻所闻非二缘，以此及此通回换。\n凡夫何故作追攀，达士若为成智观。\n可怜流入萨婆若，醉眠尚尔排鱼贯。",
        "dynasty": "宋",
        "collection_info": null
    },
    {
        "title": "读经",
        "author": "释清远",
        "content": "不染而染妄本虚，染而不染悉无余。\n本虚自是能成事，体浄何妨应万殊。\n断妄证真心岂息，非真非妄智还迂。\n了真了妄如无碍，自在圆明始是珠。",
        "dynasty": "宋",
        "collection_info": null
    },
    {
        "title": "不寐",
        "author": "释清远",
        "content": "毗耶离城居士家，环堵十笏容河沙。\n八万四千高座众，咄嗟已办熏天花。\n迢迢不到迷是障，念念常入心无差。\n须弥卢山四大海，我见如一粟与麻。",
        "dynasty": "宋",
        "collection_info": null
    },
    {
        "title": "早起",
        "author": "释清远",
        "content": "老来愈见心无事，夜永偏知胆更凉。\n浅浅地炉犹有火，依依山月尚临墙。\n试将寂灭那伽定，暗写雕虫篆刻章。\n刚被啼鷄忽惊断，一时归入正思量。",
        "dynasty": "宋",
        "collection_info": null
    },
    {
        "title": "起晚",
        "author": "释清远",
        "content": "展脚缩脚饥鼠啼，合眼开眼重露晞。\n觉来始了梦时事，梦处宁容觉后知。\n瞬息黄粱犹未熟，翩翻蝴蝶正狂飞。\n披衣独坐日正午，试问何如半夜时。",
        "dynasty": "宋",
        "collection_info": null
    },
    {
        "title": "游定明塔院作二颂  其一",
        "author": "释清远",
        "content": "大士安禅地，千松塔院春。\n门深松桧老，事古岁时新。\n人礼香灯夜，鸟啼花雨晨。\n祇应禅石上，去住亦通神。",
        "dynasty": "宋",
        "collection_info": null
    },
    {
        "title": "游定明塔院作二颂  其二",
        "author": "释清远",
        "content": "白塔云中路，晴空鸟外檐。\n好山长入望，终日坐无厌。\n几箇竹生石，数枝花映帘。\n长安曾未到，神力动飞潜。",
        "dynasty": "宋",
        "collection_info": null
    },
    {
        "title": "因举楞严经七处征心成颂",
        "author": "释清远",
        "content": "善逝明知直不邪，要穷妄识是空花。\n故令庆喜推心目，胜相初观始出家。\n在内何缘昧肝胃，相知在外又成差。\n琉璃比眼还同境，闭障开明未有涯。\n合处随生难定体，根尘兼带转蓬麻。\n世间一切都无着，水陆空行作翳瑕。\n七处无归全失措，从兹始得徧河沙。",
        "dynasty": "宋",
        "collection_info": null
    },
    {
        "title": "述怀示学者",
        "author": "释清远",
        "content": "细思五十三年事，併入初中后夜心。\n须信剎那通过未，更无毫髮作追寻。\n随消旧业根先断，永绝新殃道已深。\n此是安身立命处，故吹一曲报知音。",
        "dynasty": "宋",
        "collection_info": null
    },
    {
        "title": "病中示光道者",
        "author": "释清远",
        "content": "我病无形不可见，曼殊室利得深知。\n再三若欲通消息，推出床头木枕儿。",
        "dynasty": "宋",
        "collection_info": null
    },
    {
        "title": "蒋山送无着道人归舒州",
        "author": "释清远",
        "content": "已礼云中塔，更瞻堂上师。\n方思江水北，共集定林西。\n一句无多子，千差永不疑。\n到家勤爱护，此道少人知。",
        "dynasty": "宋",
        "collection_info": null
    },
    {
        "title": "送禅人入京",
        "author": "释清远",
        "content": "千人丛与万人丛，无喜无嗔耳目通。\n要识太原孚上座，六街钟鼓闹冬冬。",
        "dynasty": "宋",
        "collection_info": null
    },
    {
        "title": "再得旨退褒山成三偈代违和守钱公  其一",
        "author": "释清远",
        "content": "住山久有烟霞疾，得请放还麋鹿羣。\n厚意于公殊未报，深禅聊復对炉熏。",
        "dynasty": "宋",
        "collection_info": null
    },
    {
        "title": "再得旨退褒山成三偈代违和守钱公  其二",
        "author": "释清远",
        "content": "公家忠靖有遗德，乃与定明开道缘。\n异世今时岂人意，一麾千里是家传。",
        "dynasty": "宋",
        "collection_info": null
    },
    {
        "title": "再得旨退褒山成三偈代违和守钱公  其三",
        "author": "释清远",
        "content": "出岫油然亦乘兴，倦飞随意即知还。\n有心知到无心域，鸟恋故林云在山。",
        "dynasty": "宋",
        "collection_info": null
    },
    {
        "title": "释迦如来出山像赞",
        "author": "释清远",
        "content": "妙色非身，形容乃普。\n阎浮未下，双林已睹。\n旷济功深，六年行苦。\n尘沙相好，万亿剎土。\n众生心浄，佛日常午。\n正念蒙光，迷人外取。\n雕檀写㲲，像未孩乳。\n今兹范模，传从乃古。\n象步出山，智珠河吐。\n水月顿澄，豁开觉户。\n瞻之仰之，岂敢自侮。\n常在不灭，此言手舞。",
        "dynasty": "宋",
        "collection_info": null
    },
    {
        "title": "观音像赞二首  其一",
        "author": "释清远",
        "content": "旷大劫来离众苦，心心永断诸分别。\n闻处真闻实不闻，说时虽说常无说。\n法身普现凡圣等，耳根采听音声绝。\n娑婆最有大因缘，一念清凉除恼热。",
        "dynasty": "宋",
        "collection_info": null
    },
    {
        "title": "观音像赞二首  其二",
        "author": "释清远",
        "content": "旷大劫来不虚妄，言言故得皆真实。\n应念蒙光迅电飞，寻声救苦奔风疾。\n千章万句离文字，异韵殊音垂秘密。\n现相宣扬遇此时，见闻颖脱欣今日。",
        "dynasty": "宋",
        "collection_info": null
    },
    {
        "title": "天台三大士像赞",
        "author": "释清远",
        "content": "岩岩天台，旷阔寰宇。\n大士不我，毫端莫取。\n蜀客心狂，纤尘一缕。\n屈指拊掌，松石猛虎。\n生涯何有，流传今古。\n静对虚堂，非谓无补。",
        "dynasty": "宋",
        "collection_info": null
    },
    {
        "title": "达磨大师赞",
        "author": "释清远",
        "content": "振摇梁魏，斟酌皮髓。\n孰云西来，空椁而已。\n素壁虚堂，少林熊耳。",
        "dynasty": "宋",
        "collection_info": null
    },
    {
        "title": "百丈大师赞",
        "author": "释清远",
        "content": "慧灯续传，福庭宜敞。\n常住世间，水月镜像。\n是谓丛林，大智百丈。",
        "dynasty": "宋",
        "collection_info": null
    },
    {
        "title": "杨岐和尚赞",
        "author": "释清远",
        "content": "闹市竿头呈戏，众眼曾惊。\n栗棘蒲上横吞，诸方尽畏。\n宜阳秀水，萍实杨岐。\n雨过云横，天高地下。",
        "dynasty": "宋",
        "collection_info": null
    },
    {
        "title": "白云端和尚赞",
        "author": "释清远",
        "content": "纲纪着明，不忘付授。\n浄空无际，如日处昼。\n欲究根源，瞻之龙岫。",
        "dynasty": "宋",
        "collection_info": null
    },
    {
        "title": "五祖演和尚赞",
        "author": "释清远",
        "content": "遇冤则亲，传虚果当。\n刚硬齿牙，生铁肠臟。\n风清淮楚，道实宗匠。\n不有智悲，子孙安嚮。",
        "dynasty": "宋",
        "collection_info": null
    },
    {
        "title": "浮山圆鉴和尚赞",
        "author": "释清远",
        "content": "并汾铁骑，老息荒丘。\n云施雨罢，花落水流。",
        "dynasty": "宋",
        "collection_info": null
    },
    {
        "title": "褒山定明禅师赞",
        "author": "释清远",
        "content": "四海称唐，师出华阳。\n不起燕坐，翱翔帝乡。\n名与山俱，道逐时芳。\n济民助国，能雨能旸。\n贫者获富，热者得凉。\n羣蒙所归，实在不亡。",
        "dynasty": "宋",
        "collection_info": null
    },
    {
        "title": "悟首座图余幻质復求为赞",
        "author": "释清远",
        "content": "廓然无圣，俨尔有容。\n明明绝眹，密密垂踪。\n昔也怀宝，枯木藏龙。\n今其示人，巨岳乔松。\n龙吞万类，松茂三冬。\n神而不改，风云必从。\n吾形既得，尔道自钟。\n褒斜路险，汉水朝宗。",
        "dynasty": "宋",
        "collection_info": null
    },
    {
        "title": "珪首座求赞",
        "author": "释清远",
        "content": "如珪如璋，惟子非我。\n且陋且拙，在余是可。\n子今传余，拙则成奇。\n物感神会，形动心随。\n凝云不飞，寒月下映。\n孰谓之凡，孰谓之圣。\n余犹尔也，奇拙同贯。\n嘻嘻期文，大朴未散。",
        "dynasty": "宋",
        "collection_info": null
    },
    {
        "title": "顺知藏求赞",
        "author": "释清远",
        "content": "色裏胶青不见形，影中所以邈吾真。\n吾真定有非形碍，为对凡夫显幻尘。\n尘既显，道弥新，不贵西来彼上人。",
        "dynasty": "宋",
        "collection_info": null
    },
    {
        "title": "渊禅人求赞",
        "author": "释清远",
        "content": "似余似余，类我类我。\n我復谓谁，如火与火。\n描邈不就，迎随不果。\n写出龙门，衲僧灾祸。",
        "dynasty": "宋",
        "collection_info": null
    },
    {
        "title": "如大师求赞",
        "author": "释清远",
        "content": "比类则疏，现形仍普。\n得在一瞬，照穷千古。\n云起吟龙，风生啸虎。\n赞之绝辞，瞻焉奚睹。",
        "dynasty": "宋",
        "collection_info": null
    },
    {
        "title": "贤监院求赞",
        "author": "释清远",
        "content": "徧界不藏，毫端独妙。\n纵未嚬呻，已先微笑。\n吾子识也，水月斯照。\n纤尘不遗，是为宗要。",
        "dynasty": "宋",
        "collection_info": null
    },
    {
        "title": "肱维那求赞",
        "author": "释清远",
        "content": "识余者谁，请观端的。\n孰云丹青，谩劳寻觅。\n断云架巘，皎月在壁。\n昭尔惺惺，悟兹寂寂。",
        "dynasty": "宋",
        "collection_info": null
    },
    {
        "title": "勤禅人求赞",
        "author": "释清远",
        "content": "沧溟一滴咸无际，厚地纤尘广有余。\n何事陋容人写得，祇缘踪迹在龙舒。",
        "dynasty": "宋",
        "collection_info": null
    },
    {
        "title": "昕侍者求赞",
        "author": "释清远",
        "content": "吾行尔随，吾唤尔应。\n唯随与应，不欠不剩。\n因吾识尔，此像果亲。\n静而瞻之，道实绝伦。",
        "dynasty": "宋",
        "collection_info": null
    },
    {
        "title": "元侍者求赞",
        "author": "释清远",
        "content": "道虽光明，形则山野。\n提折脚铛，住深兰若。\n拙韵无取，陋容谁写。\n常在左右，觉元侍者。",
        "dynasty": "宋",
        "collection_info": null
    },
    {
        "title": "小师崇戒求赞",
        "author": "释清远",
        "content": "似即疏，比仍失。\n廓尔空，皎然日。\n顾丹青，写容质。\n谁使之，省寻觅。",
        "dynasty": "宋",
        "collection_info": null
    },
    {
        "title": "无着道人求赞",
        "author": "释清远",
        "content": "植杖望云何处，空山独立凝情。\n媿我萧然无物，谢伊装点相成。",
        "dynasty": "宋",
        "collection_info": null
    },
    {
        "title": "冯济川教授求赞",
        "author": "释清远",
        "content": "天地无物我无物，隠显空云随出没。\n此间谁是悟玄人，霹雳光中轰一咄。",
        "dynasty": "宋",
        "collection_info": null
    },
    {
        "title": "吴公明求赞",
        "author": "释清远",
        "content": "欲识坦然老，乃是龙门人。\n声名落四方，坐卧今十春。\n会见移庵去，何妨邈形真。\n平生香火缘，对比即神通。",
        "dynasty": "宋",
        "collection_info": null
    },
    {
        "title": "张公寿求赞",
        "author": "释清远",
        "content": "首到东山，晚亲龙岫。\n岁经寒暑，人非新旧。\n涂毒长鸣，优昙勿嗅。\n静对终日，弟子公寿。",
        "dynasty": "宋",
        "collection_info": null
    },
    {
        "title": "戴巨济求赞",
        "author": "释清远",
        "content": "画出人皆识，相逢道更亲。\n起云峰后路，记得往来频。",
        "dynasty": "宋",
        "collection_info": null
    },
    {
        "title": "龙门常住图师真知事求赞",
        "author": "释清远",
        "content": "寥廓无状，孰为龙门。\n有指南路，绝刀斧痕。\n因缘去住，任物所论。\n黄竹寒湫，晓而復昏。",
        "dynasty": "宋",
        "collection_info": null
    },
    {
        "title": "颂古六十二首  其一",
        "author": "释清远",
        "content": "杲日连天照有无，孰云善逝坐跏趺。\n如今要见当年事，邪正犹来在半途。",
        "dynasty": "宋",
        "collection_info": null
    },
    {
        "title": "颂古六十二首  其二",
        "author": "释清远",
        "content": "法王法令若为酬，潦倒文殊强出头。\n负累释迦犹可事，至今千古闹啾啾。",
        "dynasty": "宋",
        "collection_info": null
    },
    {
        "title": "颂古六十二首  其三",
        "author": "释清远",
        "content": "百万人天望举扬，拈花微笑大乖张。\n几多业识茫茫者，问着劳生沸似汤。",
        "dynasty": "宋",
        "collection_info": null
    },
    {
        "title": "颂古六十二首  其四",
        "author": "释清远",
        "content": "若有丝毫付与人，可师何得更全身。\n人间天上迷逢处，八两元来是半斤。",
        "dynasty": "宋",
        "collection_info": null
    },
    {
        "title": "颂古六十二首  其五",
        "author": "释清远",
        "content": "非风幡动唯心动，大海波澜常汹涌。\n鱼龙出没任昇沉，生死圣凡无别共。\n无别共底怎么样，祖佛傍观空合掌。",
        "dynasty": "宋",
        "collection_info": null
    },
    {
        "title": "颂古六十二首  其六",
        "author": "释清远",
        "content": "潦倒江湖上，竿头事可咍。\n一回浮子动，又是上鈎来。",
        "dynasty": "宋",
        "collection_info": null
    },
    {
        "title": "颂古六十二首  其七",
        "author": "释清远",
        "content": "草裏寻常万万千，报云飞去岂徒然。\n鼻头是甚闲皮草，十字纵横一任穿。",
        "dynasty": "宋",
        "collection_info": null
    },
    {
        "title": "颂古六十二首  其八",
        "author": "释清远",
        "content": "一回思想一伤神，不觉翻然笑转新。\n云在岭头闲不彻，水流涧下太忙生。",
        "dynasty": "宋",
        "collection_info": null
    },
    {
        "title": "颂古六十二首  其九",
        "author": "释清远",
        "content": "挂得帆来遇便风，须臾千里到家乡。\n临门上岸逢妻子，欢喜情怀不可当。",
        "dynasty": "宋",
        "collection_info": null
    },
    {
        "title": "颂古六十二首  其一○",
        "author": "释清远",
        "content": "挂拂遭呵耳便聋，衲僧奚若验宗风。\n金刚脑后抽生铁，华岳三峰倒卓空。",
        "dynasty": "宋",
        "collection_info": null
    },
    {
        "title": "颂古六十二首  其一一",
        "author": "释清远",
        "content": "家肥生孝子，国霸有谋臣。\n拳头劈口槌，未到无儿孙。",
        "dynasty": "宋",
        "collection_info": null
    },
    {
        "title": "颂古六十二首  其一二",
        "author": "释清远",
        "content": "开田说大义，后人莫容易。\n百丈总持门，淡而还有味。",
        "dynasty": "宋",
        "collection_info": null
    },
    {
        "title": "颂古六十二首  其一三",
        "author": "释清远",
        "content": "打麵还他州土麦，唱歌须是帝乡人。\n现成财本成家者，多见饥寒在子孙。",
        "dynasty": "宋",
        "collection_info": null
    },
    {
        "title": "颂古六十二首  其一四",
        "author": "释清远",
        "content": "大雄山下斑斑虎，触着伤人谁敢顾。\n亲遭一口老婆心，何曾用着腰间斧。",
        "dynasty": "宋",
        "collection_info": null
    },
    {
        "title": "颂古六十二首  其一五",
        "author": "释清远",
        "content": "相见言谈理不亏，等闲转面便相辉。\n毕竟水须朝海去，到头云定觅山归。",
        "dynasty": "宋",
        "collection_info": null
    },
    {
        "title": "颂古六十二首  其一六",
        "author": "释清远",
        "content": "大唐国裏无禅师，不许会兮祇许知。\n着肉汗衫如脱了，方知棒喝诳愚痴。",
        "dynasty": "宋",
        "collection_info": null
    },
    {
        "title": "颂古六十二首  其一七",
        "author": "释清远",
        "content": "彼此老来谁记得，人前各自强惺惺。\n一坑未免俱埋却，几个如今眼子青。",
        "dynasty": "宋",
        "collection_info": null
    },
    {
        "title": "颂古六十二首  其一八",
        "author": "释清远",
        "content": "问答分明是切磋，几人于此见詨讹。\n少年俱决龙蛇阵，潦倒同吟稚子歌。",
        "dynasty": "宋",
        "collection_info": null
    },
    {
        "title": "颂古六十二首  其一九",
        "author": "释清远",
        "content": "相见锦江头，相携上酒楼。\n会医还少病，知分不多愁。",
        "dynasty": "宋",
        "collection_info": null
    },
    {
        "title": "颂古六十二首  其二○",
        "author": "释清远",
        "content": "八面当风祇这是，拂袖之谈动天地。\n堪爱卖身王老师，不作贱兮不作贵。",
        "dynasty": "宋",
        "collection_info": null
    },
    {
        "title": "颂古六十二首  其二一",
        "author": "释清远",
        "content": "南北东西无不利，令人深爱老南泉。\n眉毛撕繫如相似，鼻孔辽天不着穿。",
        "dynasty": "宋",
        "collection_info": null
    },
    {
        "title": "颂古六十二首  其二二",
        "author": "释清远",
        "content": "禅床惊震被搽糊，惹得儿孙不丈夫。\n拄杖劈头连打出，也教知道赤鬚胡。",
        "dynasty": "宋",
        "collection_info": null
    },
    {
        "title": "颂古六十二首  其二三",
        "author": "释清远",
        "content": "祖佛场中不展戈，后人刚地起詨讹。\n道泰不传天子令，时清休唱太平歌。",
        "dynasty": "宋",
        "collection_info": null
    },
    {
        "title": "颂古六十二首  其二四",
        "author": "释清远",
        "content": "五色狸奴尽力争，及乎按剑总生盲。\n分身两处重相为，直得悲风动地生。",
        "dynasty": "宋",
        "collection_info": null
    },
    {
        "title": "颂古六十二首  其二五",
        "author": "释清远",
        "content": "安国安家不在兵，鲁连一箭亦多情。\n三千剑客今何在，独许庄周致太平。",
        "dynasty": "宋",
        "collection_info": null
    },
    {
        "title": "颂古六十二首  其二六",
        "author": "释清远",
        "content": "同气相求事可论，一回见面一欢情。\n两行何处闲文字，一队谁家好弟兄。",
        "dynasty": "宋",
        "collection_info": null
    },
    {
        "title": "颂古六十二首  其二七",
        "author": "释清远",
        "content": "骨裏皮兮皮裏骨，大隋老子无窠窟。\n上士闻之笑未休，中流特地生疑惑。",
        "dynasty": "宋",
        "collection_info": null
    },
    {
        "title": "颂古六十二首  其二八",
        "author": "释清远",
        "content": "老大宗师竖指头，一生用得最风流。\n玄沙拗折无人会，年来年去冷飕飕。",
        "dynasty": "宋",
        "collection_info": null
    },
    {
        "title": "颂古六十二首  其二九",
        "author": "释清远",
        "content": "黄金为骨玉为棱，莫把他家此日寻。\n多少从来悟心匠，尽将底事继威音。",
        "dynasty": "宋",
        "collection_info": null
    },
    {
        "title": "颂古六十二首  其三○",
        "author": "释清远",
        "content": "池阳何处得扪摸，后代商量苦也无。\n古人刚地成多事，敢问如今会也无。",
        "dynasty": "宋",
        "collection_info": null
    },
    {
        "title": "颂古六十二首  其三一",
        "author": "释清远",
        "content": "密密堂堂早二三，本来无物更何堪。\n痴人见了生欢喜，作者相逢满面惭。",
        "dynasty": "宋",
        "collection_info": null
    },
    {
        "title": "颂古六十二首  其三二",
        "author": "释清远",
        "content": "悟人千箇道无忧，肯信遭他第二头。\n寂寞山花寒食后，夕阳西去水东流。",
        "dynasty": "宋",
        "collection_info": null
    },
    {
        "title": "颂古六十二首  其三三",
        "author": "释清远",
        "content": "长连床上狐屎尿，三圣堂前狗吠春。\n跳出金牛窠窟子，月明照见夜行人。",
        "dynasty": "宋",
        "collection_info": null
    },
    {
        "title": "颂古六十二首  其三四",
        "author": "释清远",
        "content": "玄沙三种病人，有理不在高声。\n引得香严老子，走来树上悬身。",
        "dynasty": "宋",
        "collection_info": null
    },
    {
        "title": "颂古六十二首  其三五",
        "author": "释清远",
        "content": "祸福威严不自灵，残杯冷炙享何人。\n一从去后无消息，野老犹敲祭鼓声。",
        "dynasty": "宋",
        "collection_info": null
    },
    {
        "title": "颂古六十二首  其三六",
        "author": "释清远",
        "content": "春寒料峭，冻杀年少。\n切忌参商，别无奇妙。\n低头侍奉，欢喜问讯。\n佛法商量，伤子性命。",
        "dynasty": "宋",
        "collection_info": null
    },
    {
        "title": "颂古六十二首  其三七",
        "author": "释清远",
        "content": "赵州言勘破，笑杀老禅和。\n院主鬚眉落，南泉打粥锅。\n赵州勘破，却成罪过。\n大地众生，千箇万箇。",
        "dynasty": "宋",
        "collection_info": null
    },
    {
        "title": "颂古六十二首  其三八",
        "author": "释清远",
        "content": "醉眠醒卧不归家，一身流落在天涯。\n祖佛位中留不住，夜来依旧宿芦花。",
        "dynasty": "宋",
        "collection_info": null
    },
    {
        "title": "颂古六十二首  其三九",
        "author": "释清远",
        "content": "一问当机绝异同，定干坤箭验勋功。\n轰轰一掌胲腮下，笑杀雄山者老翁。",
        "dynasty": "宋",
        "collection_info": null
    },
    {
        "title": "颂古六十二首  其四○",
        "author": "释清远",
        "content": "春至是花开，朱颜安在哉。\n可怜园裏色，不入镜中来。",
        "dynasty": "宋",
        "collection_info": null
    },
    {
        "title": "颂古六十二首  其四一",
        "author": "释清远",
        "content": "春来依旧一枝枝，同地同天道不疑。\n未彻之言人莫问，令余特地笑嘻嘻。",
        "dynasty": "宋",
        "collection_info": null
    },
    {
        "title": "颂古六十二首  其四二",
        "author": "释清远",
        "content": "擘开华岳连天色，放出黄河到海声。\n瞎馿死后蒿枝折，大地如今有几人。",
        "dynasty": "宋",
        "collection_info": null
    },
    {
        "title": "颂古六十二首  其四三",
        "author": "释清远",
        "content": "奉君三顿曲周遮，屈辱云门老作家。\n渡水穿云五湖客，欲将何物当生涯。",
        "dynasty": "宋",
        "collection_info": null
    },
    {
        "title": "颂古六十二首  其四四",
        "author": "释清远",
        "content": "云门答餬餠，言前句后领。\n馿鞍爷下颔，到了终不省。\n塞却你咽喉，把将餬餠来。",
        "dynasty": "宋",
        "collection_info": null
    },
    {
        "title": "颂古六十二首  其四五",
        "author": "释清远",
        "content": "杨子江头杨柳春，杨花愁杀渡头人。\n一声残笛离亭晚，君向潇湘我向秦。",
        "dynasty": "宋",
        "collection_info": null
    },
    {
        "title": "颂古六十二首  其四六",
        "author": "释清远",
        "content": "数目分明举即难，衲僧无不胆毛寒。\n须知更有壶中路，但向须弥顶外看。",
        "dynasty": "宋",
        "collection_info": null
    },
    {
        "title": "颂古六十二首  其四七",
        "author": "释清远",
        "content": "万象之中独露身，一回相见一回嗔。\n东西南北吾皇化，莫向江头苦问津。",
        "dynasty": "宋",
        "collection_info": null
    },
    {
        "title": "颂古六十二首  其四八",
        "author": "释清远",
        "content": "鳌山成道足人传，莫是从前话不圆。\n頼有玄沙知始末，徧身红烂在渔船。",
        "dynasty": "宋",
        "collection_info": null
    },
    {
        "title": "颂古六十二首  其四九",
        "author": "释清远",
        "content": "老大宗师没巴鼻，养狗之缘太儿戏。\n夺牌禅客如到来，铅刀争及吹毛利。",
        "dynasty": "宋",
        "collection_info": null
    },
    {
        "title": "颂古六十二首  其五○",
        "author": "释清远",
        "content": "欲求佛法往南方，老大宗师为举扬。\n山花满地虽狼藉，一阵风来一阵香。",
        "dynasty": "宋",
        "collection_info": null
    },
    {
        "title": "颂古六十二首  其五一",
        "author": "释清远",
        "content": "宗师方便太慈悲，是汝之言实古锥。\n万里神光腾顶后，肯将生死吓愚痴。",
        "dynasty": "宋",
        "collection_info": null
    },
    {
        "title": "颂古六十二首  其五二",
        "author": "释清远",
        "content": "在途在舍若为酬，莫把先师一例求。\n雄雄宇宙如王者，未免半边无髑髅。",
        "dynasty": "宋",
        "collection_info": null
    },
    {
        "title": "颂古六十二首  其五三",
        "author": "释清远",
        "content": "犊牛生子颇相谙，两眼通红色似蓝。\n把火照来无觅处，大家普请一时参。",
        "dynasty": "宋",
        "collection_info": null
    },
    {
        "title": "颂古六十二首  其五四",
        "author": "释清远",
        "content": "赵州一椀茶，验尽当行家。\n一期虽似好，争免事如麻。",
        "dynasty": "宋",
        "collection_info": null
    },
    {
        "title": "颂古六十二首  其五五",
        "author": "释清远",
        "content": "师真丑拙不堪呈，用尽身心笑杀人。\n彼中莫觅丝头意，白鼻昆崙贺新正。",
        "dynasty": "宋",
        "collection_info": null
    },
    {
        "title": "颂古六十二首  其五六",
        "author": "释清远",
        "content": "出得出不得，初不离是定。\n圣者起凡情，凡人而乃圣。\n倒用与横拈，扶邪及显正。\n春雨春风竹户凉，落花啼鸟千峰静。",
        "dynasty": "宋",
        "collection_info": null
    },
    {
        "title": "颂古六十二首  其五七",
        "author": "释清远",
        "content": "平生心胆向人倾，到此门中有几人。\n别后都城旧知己，暖烟斜日又黄昏。",
        "dynasty": "宋",
        "collection_info": null
    },
    {
        "title": "颂古六十二首  其五八",
        "author": "释清远",
        "content": "佛手馿脚生缘，黄龙元无此语。\n直饶恁么知之，我侬亦未相许。\n奉报四海禅人，第一不得错举。",
        "dynasty": "宋",
        "collection_info": null
    },
    {
        "title": "颂古六十二首  其五九",
        "author": "释清远",
        "content": "着眼看来宁免瞎，全身何用佩金鱼。\n黄龙意气雄豪甚，祇为他家不识书。",
        "dynasty": "宋",
        "collection_info": null
    },
    {
        "title": "颂古六十二首  其六○",
        "author": "释清远",
        "content": "尽力不柰何，按牛头吃草。\n若无锦绣文，难以论嘉藻。",
        "dynasty": "宋",
        "collection_info": null
    },
    {
        "title": "颂古六十二首  其六一",
        "author": "释清远",
        "content": "何故唤作手，衲僧难开口。\n拟议自颟顸，可怜大蒙斗。",
        "dynasty": "宋",
        "collection_info": null
    },
    {
        "title": "颂古六十二首  其六二",
        "author": "释清远",
        "content": "彼此且无相负累，行人无不失鈎锥。\n虽然不瞎众生眼，也好拳头劈口槌。",
        "dynasty": "宋",
        "collection_info": null
    },
    {
        "title": "偈颂一一二首  其一",
        "author": "释清远",
        "content": "世尊拈花，迦叶微笑。\n亲切亲切，省要省要。\n眼目定动，料料掉掉。\n为报先生，莫打之遶。",
        "dynasty": "宋",
        "collection_info": null
    },
    {
        "title": "偈颂一一二首  其二",
        "author": "释清远",
        "content": "两岸芦花一叶舟，凉风深夜月如鈎。\n丝纶千尺慵抛放，归到家山即便休。",
        "dynasty": "宋",
        "collection_info": null
    },
    {
        "title": "偈颂一一二首  其三",
        "author": "释清远",
        "content": "挥戈佛日不西流，照彻人间洞九幽。\n从此安居无一事，休将玄妙挂心头。",
        "dynasty": "宋",
        "collection_info": null
    },
    {
        "title": "偈颂一一二首  其四",
        "author": "释清远",
        "content": "昨朝六月二十六，无角铁牛生四足。\n哮吼一声人未知，撼动天关并地轴。\n隻履又西归，唱罢胡家曲。\n可怜末后太分明，无限清声徧溪谷。",
        "dynasty": "宋",
        "collection_info": null
    },
    {
        "title": "偈颂一一二首  其五",
        "author": "释清远",
        "content": "棒喝齐施古佛宗，三玄三要绝狐踪。\n白云消散青山在，明月芦花对蓼红。",
        "dynasty": "宋",
        "collection_info": null
    },
    {
        "title": "偈颂一一二首  其六",
        "author": "释清远",
        "content": "浄名居士在家人，不二门深入者亲。\n一钵上方香积饭，寥寥千古转通津。",
        "dynasty": "宋",
        "collection_info": null
    },
    {
        "title": "偈颂一一二首  其七",
        "author": "释清远",
        "content": "一与山门作境致，见者顿超无学地。\n二与后人作标牓，凡圣悟迷皆一样。\n若是丛林向上关，有人踏着喜无量。",
        "dynasty": "宋",
        "collection_info": null
    },
    {
        "title": "偈颂一一二首  其八",
        "author": "释清远",
        "content": "少室无言语，曹溪有消息。\n可怜门大开，而人不能入。\n苍龙得云雨，猛虎生羽翼。\n但解自承当，何劳问知识。",
        "dynasty": "宋",
        "collection_info": null
    },
    {
        "title": "偈颂一一二首  其九",
        "author": "释清远",
        "content": "总记不得，天花满裓。\n纵有千言，不如一默。",
        "dynasty": "宋",
        "collection_info": null
    },
    {
        "title": "偈颂一一二首  其一○",
        "author": "释清远",
        "content": "木伎机，石女儿。\n三冬阳气盛，六月降霜时。\n有语非干舌，无言切要词。\n会我最后句，出世少人知。\n午斋晨粥无余事，笺茗炉香话道奇。",
        "dynasty": "宋",
        "collection_info": null
    },
    {
        "title": "偈颂一一二首  其一一",
        "author": "释清远",
        "content": "普光明殿在人间，凡圣交罗绝往还。\n若向一尘亲得见，毫光照处奉慈颜。",
        "dynasty": "宋",
        "collection_info": null
    },
    {
        "title": "偈颂一一二首  其一二",
        "author": "释清远",
        "content": "大众尽皆云集，僧堂横吞佛殿。\n露柱倒挂灯笼，天高地厚，月白风清。\n雨顺风调，河清海晏。\n饥则共君餐苦菜，渴则与子饮寒泉。\n直饶天外雨花飞，争似归堂吃茶去。",
        "dynasty": "宋",
        "collection_info": null
    },
    {
        "title": "偈颂一一二首  其一三",
        "author": "释清远",
        "content": "台山路上，过客全稀。\n破竈堂前，感恩无地。\n雪埋庭柏，冰锁偃溪。\n虽在南方火炉头，不入他家虀瓮裏。",
        "dynasty": "宋",
        "collection_info": null
    },
    {
        "title": "偈颂一一二首  其一四",
        "author": "释清远",
        "content": "露柱多年出家，灯笼久已落髮。\n佛殿坚持禁戒，三门近得休歇。\n大事本来平等无着，清凉满月度尽草木，丛林一似阳和齐发。",
        "dynasty": "宋",
        "collection_info": null
    },
    {
        "title": "偈颂一一二首  其一五",
        "author": "释清远",
        "content": "万物咸新论故乡，抬眸元是旧爷娘。\n先春花发馨香远，物外山河日月长。",
        "dynasty": "宋",
        "collection_info": null
    },
    {
        "title": "偈颂一一二首  其一六",
        "author": "释清远",
        "content": "悟时此事元来易，迷后斯门实大难。\n处处绿杨堪繫马，家家门口透长安。",
        "dynasty": "宋",
        "collection_info": null
    },
    {
        "title": "偈颂一一二首  其一七",
        "author": "释清远",
        "content": "三月初三二月二，不坏假名谈大义。\n众生役役趁光阴，道流所以为虚弃。\n二月念九三月一，摩诃般若波罗蜜。\n假使多闻达古今，历劫何曾异今日。",
        "dynasty": "宋",
        "collection_info": null
    },
    {
        "title": "偈颂一一二首  其一八",
        "author": "释清远",
        "content": "如来妙色身，真实难藏覆。\n不挂本来衣，岂着娘生袴。\n无忧树下降生时，南北东西行七步。\n行七步，度尽众生无所度。",
        "dynasty": "宋",
        "collection_info": null
    },
    {
        "title": "偈颂一一二首  其一九",
        "author": "释清远",
        "content": "昨日如来垂法雨，今朝法雨洗如来。\n了然一味无差别，云外青山朵朵开。\n欲报如来深恩，殿上重新浴过。",
        "dynasty": "宋",
        "collection_info": null
    },
    {
        "title": "偈颂一一二首  其二○",
        "author": "释清远",
        "content": "龙门结夏胜诸方，大地山河为举扬。\n若向九旬参得透，更无佛法可商量。",
        "dynasty": "宋",
        "collection_info": null
    },
    {
        "title": "偈颂一一二首  其二一",
        "author": "释清远",
        "content": "了知一，万事毕，释迦弥勒欣今日。\n但得心安是处安，无灾无难无今昔。\n要知佛法根源，记取五月初一。",
        "dynasty": "宋",
        "collection_info": null
    },
    {
        "title": "偈颂一一二首  其二二",
        "author": "释清远",
        "content": "入得龙门事事奇，闻声见色不思议。\n山青水绿缘何事，尽是诸人力使之。",
        "dynasty": "宋",
        "collection_info": null
    },
    {
        "title": "偈颂一一二首  其二三",
        "author": "释清远",
        "content": "先师当年末后句，与人皮下挑出刺。\n譬如六月日中冰，销镕处处皆相似。\n后来听响各流传，更加一二与三四。\n箇中孰是无耳人，明见去来不生死。",
        "dynasty": "宋",
        "collection_info": null
    },
    {
        "title": "偈颂一一二首  其二四",
        "author": "释清远",
        "content": "世人尽道路行难，本分真金入火看。\n炼去炼来金体浄，一槌打作玉栏干。",
        "dynasty": "宋",
        "collection_info": null
    },
    {
        "title": "偈颂一一二首  其二五",
        "author": "释清远",
        "content": "一竿一笠一蓑衣，急水滩头下钓丝。\n鈎上锦鳞容易得，芦花深处月明归。",
        "dynasty": "宋",
        "collection_info": null
    },
    {
        "title": "偈颂一一二首  其二六",
        "author": "释清远",
        "content": "打动龙门鼓，唤起铁馂馅。\n请君一咬破，山僧岂相赚。\n先师曾得力，滋味今不减。\n若也不柰何，好箇铁馂馅。",
        "dynasty": "宋",
        "collection_info": null
    },
    {
        "title": "偈颂一一二首  其二七",
        "author": "释清远",
        "content": "亲从家裏来，家中何所有。\n持此一片石，广大坚且久。\n灵山曾献佛，帝释聊举手。\n心中出何物，安乐并长寿。",
        "dynasty": "宋",
        "collection_info": null
    },
    {
        "title": "偈颂一一二首  其二八",
        "author": "释清远",
        "content": "圆明了知，不由心念。\n抵死要道，堕坑落堑。",
        "dynasty": "宋",
        "collection_info": null
    },
    {
        "title": "偈颂一一二首  其二九",
        "author": "释清远",
        "content": "容颜甚奇妙，光明照十方。\n我适曾供养，今復还亲觐。",
        "dynasty": "宋",
        "collection_info": null
    },
    {
        "title": "偈颂一一二首  其三○",
        "author": "释清远",
        "content": "拟思量，何劫悟。\n不思量，终莽卤。\n欲思不思踏破时，万里无云常显露。\n常显露，妙用恒沙非旦暮。",
        "dynasty": "宋",
        "collection_info": null
    },
    {
        "title": "偈颂一一二首  其三一",
        "author": "释清远",
        "content": "来来去去去来时，去去来来离觉知。\n了得去来无罣碍，方知尘劫不思议。",
        "dynasty": "宋",
        "collection_info": null
    },
    {
        "title": "偈颂一一二首  其三二",
        "author": "释清远",
        "content": "徧界不藏全体露，丝毫有见事还差。\n会中谁是先陀客，不动纤尘便到家。",
        "dynasty": "宋",
        "collection_info": null
    },
    {
        "title": "偈颂一一二首  其三三",
        "author": "释清远",
        "content": "独自坐方信，西来有达磨。\n独自行不用，红莲足下生。\n独自语分明，向谁谁肯许。\n独自参剎剎，尘尘示指南。\n相逢相问穷端的，莫道山僧解放憨。",
        "dynasty": "宋",
        "collection_info": null
    },
    {
        "title": "偈颂一一二首  其三四",
        "author": "释清远",
        "content": "昔人已乘白云去，此地空余绿水流。\n绿水一去不復返，白云千载空悠悠。\n湖南旧说老杨岐，失却金毛师子儿。\n江南江北无觅处，龙门今日顺风吹。\n顺风吹，啰啰哩，水急风高下钓矶。",
        "dynasty": "宋",
        "collection_info": null
    },
    {
        "title": "偈颂一一二首  其三五",
        "author": "释清远",
        "content": "鸟从空裏飞，人向心中住。\n人死心宛然，鸟没空何预。\n人生一过鸟，此心实可据。\n但自了其心，无劳问来去。",
        "dynasty": "宋",
        "collection_info": null
    },
    {
        "title": "偈颂一一二首  其三六",
        "author": "释清远",
        "content": "龙门别无奇妙，刚谓单传心要。\n岂惟浅水无鱼，拨剔全无孔窍。\n二时展钵开单，逐日屙屎送尿。\n万事与人一般，子细看来好笑。",
        "dynasty": "宋",
        "collection_info": null
    },
    {
        "title": "偈颂一一二首  其三七",
        "author": "释清远",
        "content": "会既少，举尤难，丛林虽有日凋残。\n若欲明斯旨，应须离念看。\n一人如领解，大众尽心安。",
        "dynasty": "宋",
        "collection_info": null
    },
    {
        "title": "偈颂一一二首  其三八",
        "author": "释清远",
        "content": "狸奴白牯念摩诃，猫儿狗子长相见。\n诸禅客，荐不荐。\n若言自性本圆明，大似扪空追闪电。",
        "dynasty": "宋",
        "collection_info": null
    },
    {
        "title": "偈颂一一二首  其三九",
        "author": "释清远",
        "content": "不动龙门内，行参古佛机。\n亲逢渠面目，肯话自容仪。\n凡圣心平等，高低路坦夷。\n丹霞烧木佛，院主落鬚眉。",
        "dynasty": "宋",
        "collection_info": null
    },
    {
        "title": "偈颂一一二首  其四○",
        "author": "释清远",
        "content": "正当恁么时，历劫不曾迷。\n步步超三界，归家顿绝疑。",
        "dynasty": "宋",
        "collection_info": null
    },
    {
        "title": "偈颂一一二首  其四一",
        "author": "释清远",
        "content": "几回生，几回死，生死悠悠无定止。\n自从顿悟了无生，于诸荣辱何忧喜。",
        "dynasty": "宋",
        "collection_info": null
    },
    {
        "title": "偈颂一一二首  其四二",
        "author": "释清远",
        "content": "五色灯光眚所成，但除其眚莫除尘。\n若言本眼何曾眚，乃是临河渴死人。",
        "dynasty": "宋",
        "collection_info": null
    },
    {
        "title": "偈颂一一二首  其四三",
        "author": "释清远",
        "content": "劫火威音前，虽有一壶天。\n御楼看射猎，不是刈茅田。",
        "dynasty": "宋",
        "collection_info": null
    },
    {
        "title": "偈颂一一二首  其四四",
        "author": "释清远",
        "content": "腊月扇子功勋绝，浩浩凉风动寥泬。\n岂止炎蒸六月天，暂时与君解烦热。",
        "dynasty": "宋",
        "collection_info": null
    },
    {
        "title": "偈颂一一二首  其四五",
        "author": "释清远",
        "content": "泡幻同无碍，如何不了悟。\n眼裏瞳人吹叫子，达法在其中。\n非今亦非古，六隻骰子满盆红。",
        "dynasty": "宋",
        "collection_info": null
    },
    {
        "title": "偈颂一一二首  其四六",
        "author": "释清远",
        "content": "诸人未到龙门山，将道龙门在世间。\n既到龙门心自在，杉松拂拂水潺潺。",
        "dynasty": "宋",
        "collection_info": null
    },
    {
        "title": "偈颂一一二首  其四七",
        "author": "释清远",
        "content": "龙门三月半，大鼓声声唤。\n唤得一时来，特地生迷乱。",
        "dynasty": "宋",
        "collection_info": null
    },
    {
        "title": "偈颂一一二首  其四八",
        "author": "释清远",
        "content": "收得本名度牒，踏遍自己山川。\n闻有龙门长老，走来学道参禅。\n恁么惺惺汉子，如何立地瞌眠。\n忽然睡醒眼开，元来天生自然。",
        "dynasty": "宋",
        "collection_info": null
    },
    {
        "title": "偈颂一一二首  其四九",
        "author": "释清远",
        "content": "思无思思，万邪一正。\n不识玄旨，徒劳念静。",
        "dynasty": "宋",
        "collection_info": null
    },
    {
        "title": "偈颂一一二首  其五○",
        "author": "释清远",
        "content": "作无作作，贯色通声。\n水中盐味，不见其形。",
        "dynasty": "宋",
        "collection_info": null
    },
    {
        "title": "偈颂一一二首  其五一",
        "author": "释清远",
        "content": "言无言言，不费唇舌。\n未说之法，林中之叶。",
        "dynasty": "宋",
        "collection_info": null
    },
    {
        "title": "偈颂一一二首  其五二",
        "author": "释清远",
        "content": "龙门潦倒，告报诸人。\n既然如是，何故因循。",
        "dynasty": "宋",
        "collection_info": null
    },
    {
        "title": "偈颂一一二首  其五三",
        "author": "释清远",
        "content": "一叶飘瓢水上归，姑苏春色照岩扉。\n坐禅片石重来看，却笑山云拂藓衣。",
        "dynasty": "宋",
        "collection_info": null
    },
    {
        "title": "偈颂一一二首  其五四",
        "author": "释清远",
        "content": "杜顺文殊事可知，定光如来老大隋。\n张三李四何王赵，问你渠今是阿谁。\n廛市卖鱼忘进趣，案头分肉露全机。\n男儿锁子黄金骨，苦痛无明堕污泥。",
        "dynasty": "宋",
        "collection_info": null
    },
    {
        "title": "偈颂一一二首  其五五",
        "author": "释清远",
        "content": "登龙门下无凡客，不假风雷自有奇。\n三月进修从此始，经行宴坐可思议。",
        "dynasty": "宋",
        "collection_info": null
    },
    {
        "title": "偈颂一一二首  其五六",
        "author": "释清远",
        "content": "十方世界龙门寺，大地山河是学徒。\n随顺众缘成解脱，算来全不费工夫。",
        "dynasty": "宋",
        "collection_info": null
    },
    {
        "title": "偈颂一一二首  其五七",
        "author": "释清远",
        "content": "岂可唤钟作瓮，终不指鹿为马。\n善人难犯，水银无假。\n冷地忽然觑破，管取一时放下。",
        "dynasty": "宋",
        "collection_info": null
    },
    {
        "title": "偈颂一一二首  其五八",
        "author": "释清远",
        "content": "龙门若为作端午，打动众人涂毒鼓。\n髑髅破后遣谁闻，鉴觉尽时敢言普。\n是谓南山鼈鼻蛇，好箇大雄白额虎。\n可怜开眼觅眼人，吓日光中寻入路。",
        "dynasty": "宋",
        "collection_info": null
    },
    {
        "title": "偈颂一一二首  其五九",
        "author": "释清远",
        "content": "飘飘飖飖杨柳花，红红赤赤远天霞。\n屈屈曲曲龙门路，僻僻静静野僧家。\n尚不心头怀胜解，谁能劫外筭河沙。\n休粮方子斋兼粥，任运还乡苦涩茶。",
        "dynasty": "宋",
        "collection_info": null
    },
    {
        "title": "偈颂一一二首  其六○",
        "author": "释清远",
        "content": "七七四十九，面南看北斗。\n死去与生来，泥牛大哮吼。",
        "dynasty": "宋",
        "collection_info": null
    },
    {
        "title": "偈颂一一二首  其六一",
        "author": "释清远",
        "content": "骨还父，肉还母。\n何者是身，分明听取。\n山河国土现全躯，十方世界在裏许。\n万劫千生绝去来，山僧此说非言语。",
        "dynasty": "宋",
        "collection_info": null
    },
    {
        "title": "偈颂一一二首  其六二",
        "author": "释清远",
        "content": "总别同异兼成坏，祇是山僧与众人。\n高广须弥入芥子，无边剎海在微尘。\n昼復夜，秋復春，境寂心融事事真。\n七宝大车既如此，去来语默莫因循。",
        "dynasty": "宋",
        "collection_info": null
    },
    {
        "title": "偈颂一一二首  其六三",
        "author": "释清远",
        "content": "𮭗𮭗鸟，守空池。\n鱼从脚下过，𮭗𮭗总不知。",
        "dynasty": "宋",
        "collection_info": null
    },
    {
        "title": "偈颂一一二首  其六四",
        "author": "释清远",
        "content": "赵州不见南泉，山僧不识五祖。\n甜瓜彻蒂自甜，苦瓠连根自苦。",
        "dynasty": "宋",
        "collection_info": null
    },
    {
        "title": "偈颂一一二首  其六五",
        "author": "释清远",
        "content": "尊者憍陈如，九旬最亲切。\n老少幸相依，上下皆欢悦。\n瞻听离闻见，承览亦超绝。\n四海五湖人，勿谓真机泄。",
        "dynasty": "宋",
        "collection_info": null
    },
    {
        "title": "偈颂一一二首  其六六",
        "author": "释清远",
        "content": "开一片田，密密绵绵。\n两顿粥饭，其道自办。\n山僧一夏，与诸人相见。\n自是诸人不荐，若或荐成一片。\n是什么一片，看取当门箭。",
        "dynasty": "宋",
        "collection_info": null
    },
    {
        "title": "偈颂一一二首  其六七",
        "author": "释清远",
        "content": "一漏逗，二漏逗，三漏逗，用意搀前先在后。\n莫于佛祖结冤亲，好看衣珠常离垢。\n家中人，斗头走，淮南笑杀龙门叟。\n有人若会笑因由，眼似铜铃大如斗。",
        "dynasty": "宋",
        "collection_info": null
    },
    {
        "title": "偈颂一一二首  其六八",
        "author": "释清远",
        "content": "木平山裏人，貌古言復少。\n相看陌路同，论心秋月皎。\n坏衲线非蚕，助歌声有鸟。\n城郭今日来，一沤曾已晓。",
        "dynasty": "宋",
        "collection_info": null
    },
    {
        "title": "偈颂一一二首  其六九",
        "author": "释清远",
        "content": "一沤未发时，宝盖向空垂。\n瑞色飘飘起，香风拂拂吹。\n何劳轻举拂，不假略扬眉。\n五百曾亲献，如来印可之。",
        "dynasty": "宋",
        "collection_info": null
    },
    {
        "title": "偈颂一一二首  其七○",
        "author": "释清远",
        "content": "百丈说大义，辛勤事可知。\n龙门无道理，大众绝狐疑。\n帝力干坤重，君恩雨露垂。\n有人相借问，云外略扬眉。",
        "dynasty": "宋",
        "collection_info": null
    },
    {
        "title": "偈颂一一二首  其七一",
        "author": "释清远",
        "content": "鼓声纔动，法义已周。\n大众上来，寻光而至。\n山野高提祖印，诸人共息狐疑。\n直须倒岳倾湫，切莫寻枝摘叶。",
        "dynasty": "宋",
        "collection_info": null
    },
    {
        "title": "偈颂一一二首  其七二",
        "author": "释清远",
        "content": "南阎浮提人，就中多闹乱。\n无想四禅天，根性最迟缓。\n迟速不同伦，染浄难回换。\n两箇五伯文，元来是一贯。\n贯贯，哑子拍手高声唤，聋人听得佯不管。\n天明日出是夜半，智者大师谭止观。",
        "dynasty": "宋",
        "collection_info": null
    },
    {
        "title": "偈颂一一二首  其七三",
        "author": "释清远",
        "content": "死心心已死，心死死由生。\n拗折黄龙角，翻身卧地行。",
        "dynasty": "宋",
        "collection_info": null
    },
    {
        "title": "偈颂一一二首  其七四",
        "author": "释清远",
        "content": "虚名虚相，谷音鑑像。\n弃而不修，岂明幻妄。\n少不努力，老矣惆怅。\n静以思之，随机称量。",
        "dynasty": "宋",
        "collection_info": null
    },
    {
        "title": "偈颂一一二首  其七五",
        "author": "释清远",
        "content": "一叶落，天下春。\n无路寻思笑杀人。\n下是天，上是地，此言不入时流意。\n南作北，东作西，动而止，喜而悲。\n蛇头蝎尾一试之，猛虎口裏活雀儿。",
        "dynasty": "宋",
        "collection_info": null
    },
    {
        "title": "偈颂一一二首  其七六",
        "author": "释清远",
        "content": "眉毛眼睫最相亲，鼻孔唇皮作近邻。\n至近因何不相见，都缘一体是全身。",
        "dynasty": "宋",
        "collection_info": null
    },
    {
        "title": "偈颂一一二首  其七七",
        "author": "释清远",
        "content": "昔开正续铭，今示真归告。\n一路涅槃门，行说皆亲到。\n明然临济灯，妙唱黄龙道。\n空海久澄虚，云涛方浩浩。",
        "dynasty": "宋",
        "collection_info": null
    },
    {
        "title": "偈颂一一二首  其七八",
        "author": "释清远",
        "content": "西瞿耶尼打鼓，南瞻部州上堂。\n大众十方齐至，等閒野客称扬。\n此声徧满十方，照破闻见色香。\n堪笑释迦老子，等閒动地放光。",
        "dynasty": "宋",
        "collection_info": null
    },
    {
        "title": "偈颂一一二首  其七九",
        "author": "释清远",
        "content": "何处求通达，疑根自不凡。\n顿明心即佛，徒觉海非咸。\n善财楼阁路，日进丹霄步。\n凡夫云未然，我道常披露。",
        "dynasty": "宋",
        "collection_info": null
    },
    {
        "title": "偈颂一一二首  其八○",
        "author": "释清远",
        "content": "大丈夫，秉慧剑，般若锋兮金刚焰。\n非道能摧外道心，早曾落却天魔胆。",
        "dynasty": "宋",
        "collection_info": null
    },
    {
        "title": "偈颂一一二首  其八一",
        "author": "释清远",
        "content": "虑而解，思而知，孤灯难并太阳辉。\n不是心，不是佛，为君扫荡精灵窟。\n摩天鹞子入云飞，千里万里祇一突。",
        "dynasty": "宋",
        "collection_info": null
    },
    {
        "title": "偈颂一一二首  其八二",
        "author": "释清远",
        "content": "不起疏慵不进修，实无言说实无求。\n夺饥人口中之食，驱耕者手裏之牛。\n真快活，百无忧。\n自是不归归便得，五湖风流拍天流。",
        "dynasty": "宋",
        "collection_info": null
    },
    {
        "title": "偈颂一一二首  其八三",
        "author": "释清远",
        "content": "若论佛，祇是当人更无物。\n若论顶，昼夜舒光照前境。\n若论心，看时无相用时深。\n若论经，解语能言不是声。\n若论斋，所为所作尽和谐。\n若论愿，犹如身在龙门院。\n若论了，无虑无疑心皎皎。\n心皎皎，增添福寿灾殃少。\n论量功德广难思，须弥未大沧溟小。",
        "dynasty": "宋",
        "collection_info": null
    },
    {
        "title": "偈颂一一二首  其八四",
        "author": "释清远",
        "content": "一二三四五六七，讽诵受持皆秘密。\n如人亲入宝山中，一切珍奇从此出。",
        "dynasty": "宋",
        "collection_info": null
    },
    {
        "title": "偈颂一一二首  其八五",
        "author": "释清远",
        "content": "道可学耶实不可学，心可悟耶实不可悟。\n不学不悟，真机全露。\n明月娑婆，浮生旦暮。\n眼若不睡诸梦除，古今出入无门户。",
        "dynasty": "宋",
        "collection_info": null
    },
    {
        "title": "偈颂一一二首  其八六",
        "author": "释清远",
        "content": "山僧略升此座，大众永息狐疑。\n各各金毛师子，去来哮吼全威。\n临济高声连喝，德山拈棒痛槌。\n纵有一言半句，终不别作路歧。",
        "dynasty": "宋",
        "collection_info": null
    },
    {
        "title": "偈颂一一二首  其八七",
        "author": "释清远",
        "content": "出门便是草，闲杀龙门老。\n北去礼文殊，南来登五老。\n鬓髮已苍浪，言归恨不早。\n独立秋风前，相思望江岛。\n好，好，不用更寻讨。",
        "dynasty": "宋",
        "collection_info": null
    },
    {
        "title": "偈颂一一二首  其八八",
        "author": "释清远",
        "content": "什么物，恁么来，休将明镜挂高台。\n什么物，恁么去，分明不用当头举。\n举得分明得更难，澄潭不许苍龙盘。\n便恁会，太无端，华藏毗卢世界宽。",
        "dynasty": "宋",
        "collection_info": null
    },
    {
        "title": "偈颂一一二首  其八九",
        "author": "释清远",
        "content": "释迦世尊已成正觉，弥勒大士当来下生。\n老卢持过岭南，达磨携来东土。\n各谓度生已毕，我愿云周如何。\n六道四生犹在，土石诸山未殒。\n浄妙国土不逢，为是愿力未充。\n为是业果难尽，为復别有道理。\n若不同床睡，焉知被底穿。",
        "dynasty": "宋",
        "collection_info": null
    },
    {
        "title": "偈颂一一二首  其九○",
        "author": "释清远",
        "content": "空生不解岩中坐，春暖桃花树树红。\n漏泄天机无觅处，都缘露柱挂灯笼。\n灯笼灯笼，却有古风。\n露柱露柱，善解提举。\n一旦师姑是女儿，大悟堂中吃茶去。",
        "dynasty": "宋",
        "collection_info": null
    },
    {
        "title": "偈颂一一二首  其九一",
        "author": "释清远",
        "content": "心是根，法是尘，两种犹如镜上痕。\n痕垢尽时光始现，心法双亡性即真。\n根尘既谢，镜光现前。\n心法双亡，如何则是。\n赤肐𩪸身无妄想，眼闻耳见离攀缘。",
        "dynasty": "宋",
        "collection_info": null
    },
    {
        "title": "偈颂一一二首  其九二",
        "author": "释清远",
        "content": "迎日出门去，已觉披烟雾。\n冒月望山归，重露湿禅衣。\n心悄悄，步迟迟。\n无孔笛，再三吹。\n哩哩逻，逻逻哩。\n游子乍闻征袖湿，佳人犹唱翠眉低。\n君更听，莫狐疑。",
        "dynasty": "宋",
        "collection_info": null
    },
    {
        "title": "偈颂一一二首  其九三",
        "author": "释清远",
        "content": "海门山，长安道，茫茫烟水连芳草。\n楼头客，马上郎，一听落梅悲故乡。\n春风过眼花飞尽，蝴蝶翩翩过短墙。\n君更听，是何章。",
        "dynasty": "宋",
        "collection_info": null
    },
    {
        "title": "偈颂一一二首  其九四",
        "author": "释清远",
        "content": "帝力丘山重，君恩宇宙宽。\n不才何以报，处处得心安。",
        "dynasty": "宋",
        "collection_info": null
    },
    {
        "title": "偈颂一一二首  其九五",
        "author": "释清远",
        "content": "褒禅乍住太干枯，月白风清入画图。\n人间纵有千般乐，不及今朝事事无。",
        "dynasty": "宋",
        "collection_info": null
    },
    {
        "title": "偈颂一一二首  其九六",
        "author": "释清远",
        "content": "云中石塔摩星斗，定明禅师大张口。\n是你之言若解参，不必腰包天下走。\n鸟对初阳自在啼，犬逢生汉连声吼。",
        "dynasty": "宋",
        "collection_info": null
    },
    {
        "title": "偈颂一一二首  其九七",
        "author": "释清远",
        "content": "祇知今日明朝，不觉今朝明日。\n事事一似安排，箭箭自然中的。\n甜者甜于黄连，苦者苦过白蜜。\n吃得者般滋味，不妨逻逻哩哩。",
        "dynasty": "宋",
        "collection_info": null
    },
    {
        "title": "偈颂一一二首  其九八",
        "author": "释清远",
        "content": "天得一，斗牛女虚危室毕。\n地得一，草木山河并土石。\n君得一，上下四维无等匹。\n万象森罗影现中，一颗圆明光的历。\n有欢荣，有愁戚。\n或冤亲，或顺逆。\n富且贵，贫且乞。\n万样千般谁运为，空谷之声随应出。\n鸳鸯绣了任君看，不露金针太绵密。\n褒禅奉劝各回头，莫待临行却啾唧。\n识取摩诃般若光，万古悠悠是今日。",
        "dynasty": "宋",
        "collection_info": null
    },
    {
        "title": "偈颂一一二首  其九九",
        "author": "释清远",
        "content": "东西南北四方人，地阔天遥最是亲。\n衡岳天台连魏阙，轻轻弹指不劳神。",
        "dynasty": "宋",
        "collection_info": null
    },
    {
        "title": "偈颂一一二首  其一○○",
        "author": "释清远",
        "content": "定明妙应禅师，说法如云如雨。\n不是时人不闻，又非不善其语。\n如斯一味灵通，过了几多寒暑。\n纵逢败种焦芽，方便一时救取。",
        "dynasty": "宋",
        "collection_info": null
    },
    {
        "title": "偈颂一一二首  其一○一",
        "author": "释清远",
        "content": "雨从何来，不须寻讨。\n徧满虚空，拔济枯槁。\n定明妙应灵通，知府舍人台造。\n真箇是为雨为霖，莫不为忻为好。",
        "dynasty": "宋",
        "collection_info": null
    },
    {
        "title": "偈颂一一二首  其一○二",
        "author": "释清远",
        "content": "抵死要行云水脚，刚然求悟本来心。\n为蛇画足劳筋骨，辜负青山绿水深。",
        "dynasty": "宋",
        "collection_info": null
    },
    {
        "title": "偈颂一一二首  其一○三",
        "author": "释清远",
        "content": "一去一来松上鹤，半开半合岭头云。\n搘筇独立千峰外，唯把南山祝圣君。",
        "dynasty": "宋",
        "collection_info": null
    },
    {
        "title": "偈颂一一二首  其一○四",
        "author": "释清远",
        "content": "君命重宣降薜萝，不容静处萨婆诃。\n襕衫席帽寒酸甚，又向人前唱哩啰。\n去年梅，今岁柳，颜色馨香依旧。\n人渐老，水长流，无心道合头。",
        "dynasty": "宋",
        "collection_info": null
    },
    {
        "title": "偈颂一一二首  其一○五",
        "author": "释清远",
        "content": "尽力放不下，着力担不起。\n将谓一物无，元是自家底。\n见得自家底，心中大欢喜。\n自兹家业兴，一举九万里。",
        "dynasty": "宋",
        "collection_info": null
    },
    {
        "title": "偈颂一一二首  其一○六",
        "author": "释清远",
        "content": "未达境惟心，起种种分别。\n达境唯心已，分别即不生。\n分别既不生，便舍外尘相。",
        "dynasty": "宋",
        "collection_info": null
    },
    {
        "title": "偈颂一一二首  其一○七",
        "author": "释清远",
        "content": "放得下，好脱洒。\n放不下，牛拽杷。\n堪笑诸方老古锥，打鼓说禅无尾欛。\n无尾欛，不惊怕。\n不惊怕，可嗟讶。\n解踏毗卢顶上行，不言亦自传天下。",
        "dynasty": "宋",
        "collection_info": null
    },
    {
        "title": "偈颂一一二首  其一○八",
        "author": "释清远",
        "content": "归根得旨復何论，洞口秦人半掩门。\n花落已随流水远，空留羃羃野云屯。",
        "dynasty": "宋",
        "collection_info": null
    },
    {
        "title": "偈颂一一二首  其一○九",
        "author": "释清远",
        "content": "玄沙白纸费封题，一听雷音万仞低。\n慰释私怀已无量，那堪更唱逻罗哩。",
        "dynasty": "宋",
        "collection_info": null
    },
    {
        "title": "偈颂一一二首  其一一○",
        "author": "释清远",
        "content": "一手不独拍，两手鸣掴掴。\n举意超情念，相看同路陌。\n摩云钟阜高，徧界乌轮赫。\n妙机速雷电，神珠不在额。\n珍重人天大导师，衲僧一见丧魂魄，何也谁敢正眼觑着。",
        "dynasty": "宋",
        "collection_info": null
    },
    {
        "title": "偈颂一一二首  其一一一",
        "author": "释清远",
        "content": "暂下莲峰轻屈指，光阴倏尔又三年。\n虽然不隔丝毫许，争似躬亲到座前。",
        "dynasty": "宋",
        "collection_info": null
    },
    {
        "title": "偈颂一一二首  其一一二",
        "author": "释清远",
        "content": "一二三，无言童子口喃喃。\n三二一，上下四维无等匹。\n衲僧活计绝丝毫，万古徽猷是今日。",
        "dynasty": "宋",
        "collection_info": null
    },
    {
        "title": "以偈美世奇首座",
        "author": "释清远",
        "content": "有道只因频退步，谦和元自惯回光。\n不知已在青云上，尤更将身入众藏。",
        "dynasty": "宋",
        "collection_info": null
    },
    {
        "title": "别僧演",
        "author": "释清远",
        "content": "西别岷峨路五千，幸携瓶锡礼高禅。\n不材虽见频挥斧，钝足难谙再举鞭。\n深咸恩光同日月，未能踪迹上林泉。\n明朝且出山前去，他日重来会有缘。",
        "dynasty": "宋",
        "collection_info": null
    },
    {
        "title": "以偈问清远禅师",
        "author": "僧某",
        "content": "劫火威音前，别是一壶天。\n御楼前射猎，不是刈荒田。",
        "dynasty": "宋",
        "collection_info": null
    },
    {
        "title": "苍梧即事",
        "author": "谢孚",
        "content": "近岸江声急，孤舟下杳冥。\n峡泉飞暴雨，滩石走羣星。\n水有潇湘色，猿同巴蜀听。\n令人思舜德，一望九疑青。",
        "dynasty": "宋",
        "collection_info": null
    },
    {
        "title": "送宋朝请倅邢州",
        "author": "蔡薿",
        "content": "布衣初喜得相从，淡薄情怀老更同。\n春酒杯盘花烂漫，夜堂灯火雪冥蒙。\n家传辞藻喧时誉，地近乡枌识土风。\n早晚汉庭褒一鹗，待看霜翮上秋空。",
        "dynasty": "宋",
        "collection_info": null
    },
    {
        "title": "句",
        "author": "蔡薿",
        "content": "云藏北固山头寺，烟锁南徐水际楼。",
        "dynasty": "宋",
        "collection_info": null
    },
    {
        "title": "至猪鈎沙",
        "author": "蔡莱",
        "content": "江树栖烟暝色浮，波声不动月华流。\n浪花千顷潮平岸，兴入春风万斛舟。",
        "dynasty": "宋",
        "collection_info": null
    },
    {
        "title": "西宫",
        "author": "蔡莱",
        "content": "云兴霞蔚控千山，势压江南广殿寒。\n风偃万松斜日晚，卧看风雨落人间。",
        "dynasty": "宋",
        "collection_info": null
    },
    {
        "title": "藏云轩",
        "author": "蔡莱",
        "content": "山边畏景欲流金，山下浮埃几度深。\n水宿岩栖得真乐，可无余事到商林。",
        "dynasty": "宋",
        "collection_info": null
    },
    {
        "title": "赠孙至丰",
        "author": "黄葆光",
        "content": "劝农因到好溪头，把酒相看忆旧游。\n三十年来如一梦，可怜空负钓鱼舟。",
        "dynasty": "宋",
        "collection_info": null
    },
    {
        "title": "留题开善精舍",
        "author": "刘韐",
        "content": "琴书收拾去，回首谢禅关。\n紫绍搜裼切，青云咫尺间。\n子牟趋魏阙，文靖起东山。\n共约重游日，春风昼锦还。",
        "dynasty": "宋",
        "collection_info": null
    },
    {
        "title": "紫云岩",
        "author": "刘韐",
        "content": "万迭青山入画图，最高高处着浮屠。\n薄云弄日明还暗，小雨飞空有却无。\n山鸟避人疑俗驾，道人好客点云腴。\n我来一笑忘尘虑，倒载归欤日欲晡。",
        "dynasty": "宋",
        "collection_info": null
    },
    {
        "title": "梦野亭",
        "author": "唐恪",
        "content": "云梦泽南古景陵，登临聚景在幽亭。\n几重湛湛陂湖绿，万迭阴阴桑柘青。",
        "dynasty": "宋",
        "collection_info": null
    },
    {
        "title": "赠泉州谢事五老",
        "author": "陆藻",
        "content": "五老三百九十七，俱生仁祖承平时。\n名齐庐阜久传世，身异商山深采芝。",
        "dynasty": "宋",
        "collection_info": null
    },
    {
        "title": "句",
        "author": "陆藻",
        "content": "轩前山色依然绿，轩下泉声潄玉寒。",
        "dynasty": "宋",
        "collection_info": null
    },
    {
        "title": "西岩寺",
        "author": "翁彦国",
        "content": "涧行屈曲似乘槎，流水漂裙乱晓霞。\n紫翠堆中访萧寺，隔溪烟树两三家。",
        "dynasty": "宋",
        "collection_info": null
    },
    {
        "title": "诗一首",
        "author": "翁彦国",
        "content": "新经牛渚弃星槎，倒影光中蹙紫霞。\n竹马儿童休借问，君恩还许过吾家。",
        "dynasty": "宋",
        "collection_info": null
    },
    {
        "title": "贵州",
        "author": "陈遘",
        "content": "冬来行部驾轺车，一日之间气候殊。\n朝衣驼裘暮挥扇，未应岚瘴得全无。",
        "dynasty": "宋",
        "collection_info": null
    },
    {
        "title": "述怀",
        "author": "陈遘",
        "content": "不觉霜飞上鬓毛，引杯看剑兴犹豪。\n胸开万古天风荡，目拭三山海月高。\n投阁羞称扬子易，啜醨爱读楚人骚。\n媕婀莫遣无生气，搘住干坤在我曹。",
        "dynasty": "宋",
        "collection_info": null
    },
    {
        "title": "题李西杰水竹居",
        "author": "刘章",
        "content": "在昔香山老，水友而竹师。\n心虚是师道，性静友亦宜。\n孰谓物理妙，乃为高贤资。\n佳哉陇西子，结屋溪之湄。\n溪上亦何有，有竹如在淇。\n涓涓峙寒碧，澄澄烛须眉。\n微风一披拂，杂佩声参差。\n俄顷万籁寂，粹然淡余姿。\n可但子师友，我方师友之。\n未到三嘆息，徒劳形梦思。",
        "dynasty": "宋",
        "collection_info": null
    },
    {
        "title": "偈",
        "author": "释智才",
        "content": "舜日重明四海清，满天和气乐昇平。\n延祥柱杖生欢喜，掷地山呼万岁声。",
        "dynasty": "宋",
        "collection_info": null
    },
    {
        "title": "集众付寺事偈",
        "author": "释智才",
        "content": "戊午中秋之日，出家住持事毕。\n临行自己尚无，有甚虚空可觅。",
        "dynasty": "宋",
        "collection_info": null
    },
    {
        "title": "颂古二首 沩山百年后，向山前檀越家作一头水牯牛去。",
        "author": "释智才",
        "content": "翻手书空字已成，忙忙人向两头争。\n屈原不是寻渔父，千古谁人论独醒。",
        "dynasty": "宋",
        "collection_info": null
    },
    {
        "title": "颂古二首 玄沙白纸",
        "author": "释智才",
        "content": "踏翻渔艇成家业，笑出芦华月正圆。\n地阔天长三幅纸，同风千里为重宣。",
        "dynasty": "宋",
        "collection_info": null
    },
    {
        "title": "己酉岁十一月二十六日避寇至龙潭院十二月十五日作五首  其一",
        "author": "洪炎",
        "content": "径转桥横水，林深寺据山。\n钟鱼告阒寂，松竹媚孱颜。\n避地欣有託，依僧成暂閒。\n东归路不隔，片片陇云还。",
        "dynasty": "宋",
        "collection_info": null
    },
    {
        "title": "己酉岁十一月二十六日避寇至龙潭院十二月十五日作五首  其二",
        "author": "洪炎",
        "content": "突兀山椒寺，披榛二百年。\n剎从吾祖卜，席是里僧传。\n溪送无尽水，林供不断烟。\n囊中有余粒，假息且安眠。",
        "dynasty": "宋",
        "collection_info": null
    },
    {
        "title": "己酉岁十一月二十六日避寇至龙潭院十二月十五日作五首  其三",
        "author": "洪炎",
        "content": "潭黑蛟龙宅，山青虎豹林。\n隠忧何日了，淹泊见冬深。\n薄雪恨还积，疏梅冷不禁。\n平生一樽酒，衰病废孤斟。",
        "dynasty": "宋",
        "collection_info": null
    },
    {
        "title": "己酉岁十一月二十六日避寇至龙潭院十二月十五日作五首  其四",
        "author": "洪炎",
        "content": "杀气缠中土，妖征出泰阶。\n架桥凌禹穴，投策暗秦淮。\n匪兕歌何苦，非熊愿亦乖。\n申胥虽有泪，无地寄余怀。",
        "dynasty": "宋",
        "collection_info": null
    },
    {
        "title": "己酉岁十一月二十六日避寇至龙潭院十二月十五日作五首  其五",
        "author": "洪炎",
        "content": "宵旰忧虽切，咨谋策靡长。\n筑坛推骑劫，假节得糜芳。\n已矣重江险，哀哉古豫章。\n蓬茅今在否，矫首恨难忘。",
        "dynasty": "宋",
        "collection_info": null
    },
    {
        "title": "次韵郑公实见赠二诗  其一",
        "author": "洪炎",
        "content": "郑侯风概似虞熏，醉饱初疑对苾芬。\n一日君尝南浦水，六年我踏宝峰云。\n诗情赋物已闻命，山色溪光傥见分。\n羣盗何曾念王粲，相逢聊喜见斯文。",
        "dynasty": "宋",
        "collection_info": null
    },
    {
        "title": "次韵郑公实见赠二诗  其二",
        "author": "洪炎",
        "content": "百濯生香真宝熏，中泠取水挹清芬。\n素娥影落秋宵月，白鹤翎翻春昼云。\n俗客来依禅客住，林花自与雨花分。\n扶倾不假迂儒力，敢倚笔端能缀文。",
        "dynasty": "宋",
        "collection_info": null
    },
    {
        "title": "宝峰读驹父壁间诗次其韵二首  其一",
        "author": "洪炎",
        "content": "兔迒通一线，笋舆度千寻。\n隔林见潭影，迎客有铃音。\n梵呗出广殿，飞舞来珍禽。\n履此胜绝境，一清尘虑心。",
        "dynasty": "宋",
        "collection_info": null
    },
    {
        "title": "宝峰读驹父壁间诗次其韵二首  其二",
        "author": "洪炎",
        "content": "仲氏趣玄远，造诣非尺寻。\n谁云干戈际，获睹金玉音。\n七日南山雾，一鸣幽谷禽。\n依然拂尘壁，愁绝见予心。",
        "dynasty": "宋",
        "collection_info": null
    },
    {
        "title": "次韵公实感遇",
        "author": "洪炎",
        "content": "求田问舍转头空，十口无家寄栗蓬。\n得失自怜婴世网，是非都欲问天公。\n绵绵不解溪边雨，淅淅无情松下风。\n頼有诗人排闷作，且吟佳句任穷通。",
        "dynasty": "宋",
        "collection_info": null
    },
    {
        "title": "次韵公实雷雨",
        "author": "洪炎",
        "content": "惊雷势欲拔三山，急雨声如倒百川。\n但作奇寒侵客梦，若为一震静胡烟。\n田园荆棘漫流水，河洛腥羶今几年。\n拟扣九关笺帝所，人非大手笔非椽。",
        "dynasty": "宋",
        "collection_info": null
    },
    {
        "title": "次韵公实喜晴二首  其一",
        "author": "洪炎",
        "content": "冻雨连三日，春膏过一犂。\n寺桥杯渡水，村径橇行泥。\n燠若生旸谷，寒收岂石犀。\n欲穷洪范理，夕室有青藜。",
        "dynasty": "宋",
        "collection_info": null
    },
    {
        "title": "次韵公实喜晴二首  其二",
        "author": "洪炎",
        "content": "持璧还投鹊，镕金恨作犂。\n行吟乘晓月，扶杖入春泥。\n愿学怀文豹，终惭秃角犀。\n徒歌无好语，野饭只羹藜。",
        "dynasty": "宋",
        "collection_info": null
    },
    {
        "title": "冯太冲置酒即事次公实韵",
        "author": "洪炎",
        "content": "故人同客寓，萧寺近清明。\n春事一樽酒，夜阑三尺檠。\n风流孔北海，文字汉西京。\n苦劝加餐饭，年来太瘦生。",
        "dynasty": "宋",
        "collection_info": null
    },
    {
        "title": "山中闻杜鹃",
        "author": "洪炎",
        "content": "山中二月闻杜鹃，百草争芳已销歇。\n绿阴初不待熏风，啼鸟区区自流血。\n北窗移灯欲三更，南山高林时一声。\n言归汝亦无归处，何用多言伤我情。",
        "dynasty": "宋",
        "collection_info": null
    },
    {
        "title": "宝峰笋用公实韵",
        "author": "洪炎",
        "content": "绕寺千林笋，高低逐涧丘。\n参差舒凤尾，突兀长猫头。\n入鼎资甘脆，残杯且罢休。\n会须堪小艇，裁作海楂浮。",
        "dynasty": "宋",
        "collection_info": null
    },
    {
        "title": "公实示閒字韵诗怅然有感次韵奉和三首  其一",
        "author": "洪炎",
        "content": "晴晖生燠雨生寒，朱夏阳春季孟间。\n断雁哀猿金马客，落花流水石门山。\n早知蚁穴成何事，欲棹渔舟去不还。\n昭氏有琴无作止，亏成都任一机关。",
        "dynasty": "宋",
        "collection_info": null
    },
    {
        "title": "公实示閒字韵诗怅然有感次韵奉和三首  其二",
        "author": "洪炎",
        "content": "辍哭人歌行路难，畏人无地出人间。\n欣逢北海孙宾石，犹是江南庾子山。\n野草离离随意绿，羣鳬泛泛倦飞还。\n一川烟草松萝外，何处梯云叩九关。",
        "dynasty": "宋",
        "collection_info": null
    },
    {
        "title": "公实示閒字韵诗怅然有感次韵奉和三首  其三",
        "author": "洪炎",
        "content": "此国非燕南赵北，我琴无濮上桑间。\n劳生聊作梦中梦，苦语莫酬山復山。\n触石白云数峰起，照人明月一钩还。\n德星已为荀陈聚，紫气休浮函谷关。",
        "dynasty": "宋",
        "collection_info": null
    },
    {
        "title": "载酒邀公实同过西园食枇杷次公实韵",
        "author": "洪炎",
        "content": "有美枇杷子，三珍共一时。\n朱樱梁苑早，卢橘蜀都迟。\n载酒宁辞病，窥园似好奇。\n酬君要佳句，从古未题诗。",
        "dynasty": "宋",
        "collection_info": null
    },
    {
        "title": "公实再赋枇杷次韵二首  其一",
        "author": "洪炎",
        "content": "连云葱蒨外，佳树枇杷林。\n味极东南美，恩知雨露深。\n山夫琢栗玉，谷鸟避丸金。\n永日羁栖意，兹焉一慰心。",
        "dynasty": "宋",
        "collection_info": null
    },
    {
        "title": "公实再赋枇杷次韵二首  其二",
        "author": "洪炎",
        "content": "醽醁尊中酒，枇杷云外林。\n甘餐千颗尽，软语一杯深。\n老境宜扶杖，交情得断金。\n遗民伐荻去，真处即吾心。",
        "dynasty": "宋",
        "collection_info": null
    },
    {
        "title": "公实作暴雨诗次其韵",
        "author": "洪炎",
        "content": "民生惟播殖，天意在农深。\n一夜盆倾雨，千家粒食心。\n知时占聚蚁，催种有鸣禽。\n喜是田间语，青青刺水鍼。",
        "dynasty": "宋",
        "collection_info": null
    },
    {
        "title": "次韵即事二首  其一",
        "author": "洪炎",
        "content": "自愧山林士，来炊萧寺烟。\n怨惊寄猿鹤，飞跃任鱼鸢。\n咄咄空中字，昏昏醉后眠。\n摛文非孟子，何以差狂颠。",
        "dynasty": "宋",
        "collection_info": null
    },
    {
        "title": "次韵即事二首  其二",
        "author": "洪炎",
        "content": "寄榻逢僧夏，登场喜麦秋。\n一风将浃日，四月尚重裘。\n去矣吁何及，归欤幸少休。\n雨晴寒自戢，桂魄更添愁。",
        "dynasty": "宋",
        "collection_info": null
    },
    {
        "title": "次韵野步",
        "author": "洪炎",
        "content": "意行无远近，山径自横斜。\n烟月生晴岭，风幡接暮霞。\n影归巢幕燕，声散宿林鸦。\n屣履相随处，僧垣即是家。",
        "dynasty": "宋",
        "collection_info": null
    },
    {
        "title": "游都梁山",
        "author": "洪炎",
        "content": "风吹古渡口，云满都梁山。\n执热厌偪仄，幽寻上孱颜。\n清泉似石乳，滴沥岩窦间。\n乞此一瓢饮，为祛千载烦。\n山灵知我意，殷然下层峦。\n散空作急雨，抉石出甘寒。\n一酌荡齿颊，三咽萦肺肝。\n轻躯变滞骨，尘鞅思灵关。\n来当踏云至，去当御风还。\n再拜谢神休，幸汝不我悭。",
        "dynasty": "宋",
        "collection_info": null
    },
    {
        "title": "四月二十三日晚同太冲表之公实野步",
        "author": "洪炎",
        "content": "四山矗矗野田田，近是人烟远是村。\n鸟外疏钟灵隠寺，花边流水武陵源。\n有逢即画元非笔，所见皆诗本不言。\n閒看插秧欲忘返，杖藜徙倚到黄昏。",
        "dynasty": "宋",
        "collection_info": null
    },
    {
        "title": "野步",
        "author": "洪炎",
        "content": "散策寻溪偶缓行，羁栖愁眼忽双明。\n非烟羃羃平芜合，倒影层层远翠横。\n鸥鹭低飞映山去，江湖一诺百金轻。\n直知已造洞天内，身在人间却自惊。",
        "dynasty": "宋",
        "collection_info": null
    },
    {
        "title": "石门中夏雨寒",
        "author": "洪炎",
        "content": "五年胡骑秽中原，四月江南尚薄寒。\n入昴谁能移太白，来朝我亦见呼韩。\n灌坛风雨行将戢，陋巷箪瓢且自宽。\n红日再中天地正，泥涂不辱汉衣冠。",
        "dynasty": "宋",
        "collection_info": null
    },
    {
        "title": "次韵即事",
        "author": "洪炎",
        "content": "端居入夏愁更新，不数多愁过一春。\n蹑虚难同若士去，取醉但与索郎亲。\n朝天几日车同轨，击地共唱胡无人。\n自许世才非管乐，聊将心事比雷陈。",
        "dynasty": "宋",
        "collection_info": null
    },
    {
        "title": "尝白酒用糜韵",
        "author": "洪炎",
        "content": "竹叶榴花久擅场，一尊云液胜椒浆。\n人惟任达常中圣，药自消忧不作狂。\n满泛冰甆无别色，错斟瓶水有真香。\n祇应剩醖逡巡酒，始耐仙山日月长。",
        "dynasty": "宋",
        "collection_info": null
    },
    {
        "title": "庚戌岁六月四日至洪城旧庐无復尺椽怅然伤怀用丙午岁迁居诗韵",
        "author": "洪炎",
        "content": "南州一炬火，我归无所归。\n六月下惊湍，一叶正復敧。\n空城何所有，城阙双阖扉。\n遗氓四五辈，𥈭眙虫鸟栖。\n潭潭大都府，灰灭余空基。\n委重者谁子，汝实凡且卑。\n蝼蚁轻民命，泥沙捐国赀。\n犬狼肆噬啮，驱逐乃其宜。\n胡为使羣吠，如恶草蔓滋。\n哀哉三万室，钟此百六期。\n故居不可识，将是復疑非。\n阶前手种花，自怜託根微。\n露草相对泣，吟风作悲诗。\n人言城门火，鱼祸自靡遗。\n我亦无泪哭，且復一解颐。",
        "dynasty": "宋",
        "collection_info": null
    },
    {
        "title": "病间和公实饮酒诗",
        "author": "洪炎",
        "content": "忧每伤人人亦忧，花蒙两眼雪蒙头。\n干戈满地不可触，蓑笠为家何处浮。\n秋入鸣蝉催暑去，酒如凝露与清谋。\n写成庾信江南赋，更续相如老倦游。",
        "dynasty": "宋",
        "collection_info": null
    },
    {
        "title": "戏和公实感秋对酒",
        "author": "洪炎",
        "content": "青山爱客长青眼，白水知时泛白云。\n少日悲欢纔一瞬，中星寒暑又平分。\n稻粱狼藉余栖亩，雀鼠穿窬自立勋。\n一叶已惊秋意早，映阶黄落更纷纷。",
        "dynasty": "宋",
        "collection_info": null
    },
    {
        "title": "次韵公实七月一日雨感怀二首  其一",
        "author": "洪炎",
        "content": "平生离俗得閒多，素髮惊秋奈老何。\n宾从盘飧惟白石，意行供帐有青萝。\n御风独往松三径，踏月空归雪一蓑。\n短布单衣穷至骭，醉吟不作饭牛歌。",
        "dynasty": "宋",
        "collection_info": null
    },
    {
        "title": "次韵公实七月一日雨感怀二首  其二",
        "author": "洪炎",
        "content": "日日愁随万绪多，遣愁不去若愁何。\n文书引睡翻黄卷，福地求生访绿萝。\n酒厌银瓶聊注瓦，衣辞锦袄且披蓑。\n五更风雨作金石，助我贯珠商颂歌。",
        "dynasty": "宋",
        "collection_info": null
    },
    {
        "title": "将去宝峰诵老杜更欲投何处赋五言三首  其一",
        "author": "洪炎",
        "content": "更欲投何处，干坤老病身。\n穷愁但有骨，栖泊渺无津。\n岩穴探幽薮，人烟隔几秦。\n驱车上九折，回首想伤神。",
        "dynasty": "宋",
        "collection_info": null
    },
    {
        "title": "将去宝峰诵老杜更欲投何处赋五言三首  其二",
        "author": "洪炎",
        "content": "更欲投何处，穷猿不择林。\n低回竹柏语，惨戚钟鱼心。\n邑邑出门泪，行行度岭吟。\n西江如可吸，在处海潮音。",
        "dynasty": "宋",
        "collection_info": null
    },
    {
        "title": "将去宝峰诵老杜更欲投何处赋五言三首  其三",
        "author": "洪炎",
        "content": "更欲投何处，仙山不可窥。\n欲寻吴许迹，默与绮园期。\n裹饭随妻子，清秋问路歧。\n神真有汲引，逸驾或容追。",
        "dynasty": "宋",
        "collection_info": null
    },
    {
        "title": "弈棋绝句二首  其一",
        "author": "洪炎",
        "content": "新秋遣闷只围棋，病不衔杯亦废诗。\n对局萧然两无语，箇中君子有争时。",
        "dynasty": "宋",
        "collection_info": null
    },
    {
        "title": "弈棋绝句二首  其二",
        "author": "洪炎",
        "content": "鹭落寒江鸦点汀，晴窗飞雹击槃声。\n方圆动静随机见，清簟疏帘眼倍明。",
        "dynasty": "宋",
        "collection_info": null
    },
    {
        "title": "又迭前韵二首  其一",
        "author": "洪炎",
        "content": "白日惟销一局棋，揽棋还诵李侯诗。\n旁观不作千年计，会有局成柯烂时。",
        "dynasty": "宋",
        "collection_info": null
    },
    {
        "title": "又迭前韵二首  其二",
        "author": "洪炎",
        "content": "棋局醒心过博局，棋声娱耳胜琴声。\n少年此戏殊不恶，坐隠时闻夜达明。",
        "dynasty": "宋",
        "collection_info": null
    },
    {
        "title": "再赋弈棋五首  其一",
        "author": "洪炎",
        "content": "荆璞玉为子，井文楸作枰。\n有求惟别墅，不喜得宣城。\n跕跕飞鸢堕，丁丁伐木声。\n破愁逢一笑，无地着亏成。",
        "dynasty": "宋",
        "collection_info": null
    },
    {
        "title": "再赋弈棋五首  其二",
        "author": "洪炎",
        "content": "祇园三日雨，碧涧一枰秋。\n试问酒中趣，何如林下幽。\n从他着虎口，寻我镇神头。\n惟悟争先法，当机与手谋。",
        "dynasty": "宋",
        "collection_info": null
    },
    {
        "title": "再赋弈棋五首  其三",
        "author": "洪炎",
        "content": "不作丹朱戏，难禁清昼长。\n敢言白玉局，聊取紫罗囊。\n角道空传记，乘除自有方。\n儿童争画纸，漫学老夫狂。",
        "dynasty": "宋",
        "collection_info": null
    },
    {
        "title": "再赋弈棋五首  其四",
        "author": "洪炎",
        "content": "眉山非快手，弈胜亦欣然。\n变态一翻覆，几微繫后先。\n陶公虑太过，雪女慧堪怜。\n张弛诚吾道，斯文许尔贤。",
        "dynasty": "宋",
        "collection_info": null
    },
    {
        "title": "再赋弈棋五首  其五",
        "author": "洪炎",
        "content": "凝神迷远躅，致一有全功。\n皎皎妇姑月，冥冥鸿鹄风。\n置君愚宁子，议乐哂温公。\n谁谓商山老，飘然到橘中。",
        "dynasty": "宋",
        "collection_info": null
    },
    {
        "title": "越王山二首  其一",
        "author": "洪炎",
        "content": "朝登万仞冈，夕宿云霞间。\n越王昔何时，税驾宅此山。\n山巅有石室，险绝未可攀。\n烟树相映带，尚想飙轮还。\n文吴二仙子，腾踔跨两斑。\n俯仰五百秋，下视悲人寰。\n王室久荡析，世路方孔艰。\n我寻真人居，荷锄芟蓬菅。\n林泉依福地，樵汲闯灵关。\n庶以远兵革，返兹后死颜。",
        "dynasty": "宋",
        "collection_info": null
    },
    {
        "title": "越王山二首  其二",
        "author": "洪炎",
        "content": "越王名兹山，无復车马迹。\n绝顶有佳处，轩然大盘石。\n灵洞閟其中，神池荡其侧。\n云气朝夕生，合散一瞬息。\n吾闻王子搜，隠遁辞越国。\n玉舆去不返，丹竈鏁荆棘。\n二仙出季世，故老犹记识。\n遗踪落人间，不稽传宝墨。\n我睎伯夷清，愿作老聃役。\n脱身尘𡏖外，捄暍获三益。",
        "dynasty": "宋",
        "collection_info": null
    },
    {
        "title": "岭云",
        "author": "洪炎",
        "content": "吾居半山上，绕屋犹峻岭。\n举头即见之，坐卧作墙屏。\n忽復不可求，澒洞云万顷。\n初疑岸谷变，身不践人境。\n俄顷如故常，突兀在屋顶。\n隠现须臾间，变态莫记省。\n烟霞成痼疾，终日常炯炯。\n早阅金丹诀，未办卜竈井。\n世乱一丘壑，斯志或可逞。\n鸣猿落空岩，翥鹤扬晴影。\n石泉漱芳润，草木皆秀整。\n洞天有归路，未往心已领。",
        "dynasty": "宋",
        "collection_info": null
    },
    {
        "title": "从宝峰长老惟足求猫头笋",
        "author": "洪炎",
        "content": "不识猫头笋，还思马祖山。\n庭兰生旧茁，綳锦换新斑。\n藴玉争怀宝，登盘想饫餐。\n分甘须剩劚，远助一瓢箪。",
        "dynasty": "宋",
        "collection_info": null
    },
    {
        "title": "食榧子",
        "author": "洪炎",
        "content": "若榴资彭粮，榧实伐彭兵。\n三彭穴身中，各以尸自名。\n伺隙戕所託，睢盱为己荣。\n仙山无凡木，榧林高且清。\n八月实纍纍，斗量亦囊盛。\n盈盘得恣食，不与汝粮并。\n嗟汝小黠耳，安所逃汝生。\n蚤读黄老书，五牙漱琅英。\n虽微玉山果，知汝久已行。\n丧乱食不足，长饥病所婴。\n蟠桃未能致，橡栗庶可营。\n作诗颂榧子，期子以主盟。",
        "dynasty": "宋",
        "collection_info": null
    },
    {
        "title": "十月十五日山中下视云气自山椒出已而瀰漫咫尺不辨岩谷戏成五言一首",
        "author": "洪炎",
        "content": "一岁下元日，千山小雪天。\n云层生远壑，雨渰隔平川。\n放牧虚横笛，樵苏乐静眠。\n遥知载酒客，无路到斋前。",
        "dynasty": "宋",
        "collection_info": null
    },
    {
        "title": "十月十六日",
        "author": "洪炎",
        "content": "云气依然合，山蹊旧不通。\n虀盐犹可问，牢醴顿成空。\n细觅泉声外，疏篱犬吠中。\n无人披宿雾，采药过庞公。",
        "dynasty": "宋",
        "collection_info": null
    },
    {
        "title": "南城邓氏亭",
        "author": "洪炎",
        "content": "小麦青青山一曲，江南千里伤春目。\n盱母江头唤渡人，遥指麻源第三谷。\n裹盐包饭各匆匆，回首烟霞楼观中。\n诗成更觅羊何和，犹是前身内史公。",
        "dynasty": "宋",
        "collection_info": null
    },
    {
        "title": "游麻姑山仙都观",
        "author": "洪炎",
        "content": "浥露出南郭，遵涂眄西岭。\n幽寻不惮远，陟巘造殊境。\n悬瀑泻天路，高斋跨参井。\n麻姑固神人，上下凌倒景。\n逸驾不容追，遗踪抟尘影。\n仙坛独岿然，藓蚀此山顶。\n古屋鸣鸺鹠，污池浴蛙黾。\n葛颜有异闻，源委邈难省。\n空余丰碑字，欻若猊骥骋。\n永言赏心遇，所乐尘务屏。\n濯缨欲师孔，斲鼻还思郢。\n安得斯人徒，置论挈裘领。\n圣真岂远而，炯炯金在矿。\n九渊孕明月，七返閟神鼎。\n至道如可求，汲深愿修绠。",
        "dynasty": "宋",
        "collection_info": null
    },
    {
        "title": "静思院上元日二首  其一",
        "author": "洪炎",
        "content": "麻姑山换越王山，忆昨下元今上元。\n老去休惊长客寓，春来不拟问田园。\n畏途豺虎中原近，挟日风云四海昏。\n梦绕潇湘无落处，凭谁楚些与招魂。",
        "dynasty": "宋",
        "collection_info": null
    },
    {
        "title": "静思院上元日二首  其二",
        "author": "洪炎",
        "content": "欲趋严跸万重山，且酌清尊庆改元。\n穑事何时销剑戟，贤书不用到丘园。\n伤心华屋灯如昼，触眼荒涂犬吠昏。\n今日江东须管仲，可怜穷寇尚游魂。",
        "dynasty": "宋",
        "collection_info": null
    },
    {
        "title": "云溪院",
        "author": "洪炎",
        "content": "水竹依山住，烟霞并舍分。\n秋添中夜雨，冷浸一溪云。\n满目干戈地，关心鸟兽羣。\n归涂如可问，猛犬莫狺狺。",
        "dynasty": "宋",
        "collection_info": null
    },
    {
        "title": "二月十二日偶成",
        "author": "洪炎",
        "content": "金溪东行二十里，高即登山下临水。\n乱山中断水横流，水际招提对山起。\n丹青像设半泥涂，野僧一饭无钟鱼。\n散策闲寻笋蕨芽，密林时逢桃李花。",
        "dynasty": "宋",
        "collection_info": null
    },
    {
        "title": "信州逢寒食",
        "author": "洪炎",
        "content": "客行寒食路，春晚上饶城。\n野寺鸟乌乐，山蹊荆棘生。\n人随乘雁集，地隔一牛鸣。\n俛首征途内，官曹何日清。",
        "dynasty": "宋",
        "collection_info": null
    },
    {
        "title": "题盛彦光邱壑轩",
        "author": "洪炎",
        "content": "盛子卜居南涧滨，开轩自比葛天民。\n一丘一壑有能事，三浴三熏无俗尘。\n閒逐逸人同执射，偶逢渔父亦垂纶。\n此轩成毁吾何预，画着岩间恐未真。",
        "dynasty": "宋",
        "collection_info": null
    },
    {
        "title": "代简呈信州李使君",
        "author": "洪炎",
        "content": "万斛谁能破客愁，一尊风味泛醇酘。\n中丞自许怜渔父，鬲上无端住督邮。\n必使索郎频有顾，也知欢伯解消忧。\n苏州刺史诗盈卷，还忆山僧冷病不。",
        "dynasty": "宋",
        "collection_info": null
    },
    {
        "title": "晓发鹅湖",
        "author": "洪炎",
        "content": "万松参岭路，千亩动春耕。\n不復红鹅下，空余碧涧横。\n佛扃穿缥缈，仙驭锁峥嵘。\n道释分殊境，篮舆许我行。",
        "dynasty": "宋",
        "collection_info": null
    },
    {
        "title": "古田县",
        "author": "洪炎",
        "content": "勾吴于越通舟车，南走瓯闽城百余。\n凿山架桥穷奥区，班春不行犹一墟。\n此邦自与桃源并，不能深藏即人境。\n五百年间阅战争，淳朴散尽狙诈生。",
        "dynasty": "宋",
        "collection_info": null
    },
    {
        "title": "次韵和古田县丞方景南见惠诗",
        "author": "洪炎",
        "content": "疏慵我似海鸥闲，文采君如雾豹斑。\n不省流离思乐土，深知嚮往愧高山。\n低飞乳燕声相接，小叩华鲸梦亦还。\n共看围棋欲终日，忘年初在立谈间。",
        "dynasty": "宋",
        "collection_info": null
    },
    {
        "title": "游石鼓山涌泉院",
        "author": "洪炎",
        "content": "昔闻石鼓鸣，今作石鼓游。\n击拊久已息，甲兵殊未休。\n精庐庄严海，百室云雾浮。\n维时当长夏，萧飒如凉秋。\n高崖不见日，老木枝相樛。\n灵泉发嵌窦，下注千仞沟。\n向来经行人，颇以名字留。\n俯仰百年内，磨镌遍岩幽。\n石桥可坐卧，清绝无等俦。\n众山合沓来，响答相献酬。\n虽逢会心欣，未弭当世忧。\n不知稽山上，復有胜处不。\n六飞尚东巡，狐兔穴中州。\n戈鋋塞河洛，冠盖集闽瓯。\n堕此吠雪国，烈火烂不收。\n炎飙方焚轮，赫曦欲停辀。\n微生类焦谷，兹焉得依投。\n一乘凌风翰，濯缨天汉流。",
        "dynasty": "宋",
        "collection_info": null
    },
    {
        "title": "石湖院",
        "author": "洪炎",
        "content": "古木参天水一沟，潮来曲折可藏舟。\n招提密映晴岚起，沧海潜通夜气浮。\n丹荔荐盘惊北客，赤蟳供馔识炎洲。\n却疑江左知名士，不作乘桴浩荡游。",
        "dynasty": "宋",
        "collection_info": null
    },
    {
        "title": "初食生荔枝二首  其一",
        "author": "洪炎",
        "content": "六月寓闽山，初逢荔子丹。\n皱红分颗颗，凝白作团团。\n品目诚无限，珍甘拟亦难。\n不劳走马使，安坐得加餐。",
        "dynasty": "宋",
        "collection_info": null
    },
    {
        "title": "初食生荔枝二首  其二",
        "author": "洪炎",
        "content": "独擅东南美，谁知十八娘。\n笑颦俱有味，朱粉不迷香。\n璀璨珠生掌，清泠露入囊。\n风流须第一，饤座每难忘。",
        "dynasty": "宋",
        "collection_info": null
    },
    {
        "title": "秋日登万岁寺平远台次糜韵",
        "author": "洪炎",
        "content": "山川信美自愁多，岭海穷途可若何。\n倦客难寻越绝记，畸人但唱郢中歌。\n天香不入伊蒲塞，佛水犹开优钵罗。\n还是浮云韬白日，凤凰台上一经过。",
        "dynasty": "宋",
        "collection_info": null
    },
    {
        "title": "次韵和了信上座",
        "author": "洪炎",
        "content": "天公下观戏鱼龙，分披惇物隳岱宗。\n尘沙欲枯罔象眼，酒醴难浇磊块胸。\n会稽之南曰闽海，东行万里因雄风。\n二儿得邑古长乐，意拟分治三山中。\n门张雀罗即我室，弔影不识求羊踪。\n担簦挟卷者谁氏，捉笔言诗有此公。\n纷纷道旁皆苦李，辛酸交攻无復理。\n入林初闻薝卜香，知味自觉醍醐美。\n今时杜陵见老人，他日汤休望吾子。\n我观蓬壶纔一水，桐柏罗浮相对起。\n赤乌衔符得宝书，青鸟拂檐来报喜。\n君能无事如懒残，吾儿傥不惭张底。",
        "dynasty": "宋",
        "collection_info": null
    },
    {
        "title": "题团栾图",
        "author": "洪炎",
        "content": "一老灭尘虑，七儿同静缘。\n境超法界观，身作地行仙。\n男女非殊相，丹青亦浪传。\n襄阳聚首话，犹是在家禅。",
        "dynasty": "宋",
        "collection_info": null
    },
    {
        "title": "社日宇文德和送酒次糜韵",
        "author": "洪炎",
        "content": "羁游苦似泽藏山，老境难希药驻颜。\n日日寻香穿窈窕，行行止渴漱潺湲。\n忽闻欢伯来倾盖，无数愁城尽斩关。\n多谢天公爱狂客，九衢忙裏独偷闲。",
        "dynasty": "宋",
        "collection_info": null
    },
    {
        "title": "次韵许子大王丰父圆明送春之作",
        "author": "洪炎",
        "content": "鶗鴂能愁物外人，芳菲聊借梦中身。\n要知琼刃非凡骨，信有金庭不尽春。\n伯雅相将浮鸭绿，素娥应共踏蟾银。\n休惊丽句同仙授，王许从来侍帝宸。",
        "dynasty": "宋",
        "collection_info": null
    },
    {
        "title": "次韵许子大李丞相宅牡丹芍药诗",
        "author": "洪炎",
        "content": "山丹丽质冠年华，復有余容殿百花。\n看取三春如转影，折来一笑是生涯。\n绮罗不妒倾城色，蜂蝶难窥上相家。\n京国十年昏病眼，可怜风雨落朝霞。",
        "dynasty": "宋",
        "collection_info": null
    },
    {
        "title": "福州程使君止戈堂二首  其一",
        "author": "洪炎",
        "content": "瓯山闽海两高深，幕府同开阅古今。\n堂号止戈贤守意，郡名长乐圣君心。\n行看铸剑为农器，即有飞鸮集泮林。\n比日东南是洙泗，喜闻弦诵发清音。",
        "dynasty": "宋",
        "collection_info": null
    },
    {
        "title": "福州程使君止戈堂二首  其二",
        "author": "洪炎",
        "content": "跳梁山谷有顽民，电扫风除一聚尘。\n排闼江山千里眼，满庭桃李四时春。\n定知当宁思龚遂，政恐攀舆借寇恂。\n谁是诸侯老宾客，酣歌应许杜陵人。",
        "dynasty": "宋",
        "collection_info": null
    },
    {
        "title": "闻师川谏议至漳州作建除字诗十二韵迓之",
        "author": "洪炎",
        "content": "建武下诏书，海峤识明主。\n除吏得阳城，所喜逸民举。\n满腹怀经纶，笔间含露雨。\n平生相期心，中兴尔乎取。\n定交自畴昔，契阔及再暑。\n执热子南来，五月憩漳浦。\n破啼谋一笑，预置风月俎。\n危言傥可陈，正学当尽吐。\n成亏在须臾，得失宜熟数。\n收功谢王魏，取道迹傅吕。\n开兹众正路，慰彼苍生苦。\n闭关拒他盗，拂席招巢许。",
        "dynasty": "宋",
        "collection_info": null
    },
    {
        "title": "坐上呈师川有怀驹父",
        "author": "洪炎",
        "content": "上坡谏议立清班，入奉威颜咫尺天。\n仲氏三山久憔悴，征君五岭亦迍邅。\n欣逢白鹤归华表，更想黄能出羽渊。\n客舍一樽双泪落，相逢里社復何年。",
        "dynasty": "宋",
        "collection_info": null
    },
    {
        "title": "师川见和再用元韵",
        "author": "洪炎",
        "content": "河洛中秋已凛然，瓯闽八月尚炎天。\n方怀许国忠言切，不计归途道里邅。\n子产未能忘季札，太阿应必待龙渊。\n树人树木有明算，谁谓百年同十年。",
        "dynasty": "宋",
        "collection_info": null
    },
    {
        "title": "铅山县石井院",
        "author": "洪炎",
        "content": "两年再踏铅山路，今日初尝石井泉。\n碧玉岩边瀹汤餠，全胜五鼎击肥鲜。",
        "dynasty": "宋",
        "collection_info": null
    },
    {
        "title": "初入浙中三首  其一",
        "author": "洪炎",
        "content": "松竹笼官道，牛羊食野田。\n岊山低送客，荡水远涵天。\n乍听吴儿语，初逢伧父船。\n平生足未历，聊以慰华颠。",
        "dynasty": "宋",
        "collection_info": null
    },
    {
        "title": "初入浙中三首  其二",
        "author": "洪炎",
        "content": "我生豫章汭，游宦在京华。\n百粤非吾土，三吴亦尔家。\n客星严濑钓，西子越溪纱。\n一洗眵昏眼，如乘上汉槎。",
        "dynasty": "宋",
        "collection_info": null
    },
    {
        "title": "初入浙中三首  其三",
        "author": "洪炎",
        "content": "山村柿栗熟，客舍稻粱秋。\n池足能言鸭，蹊多喘月牛。\n如闻息战斗，剩欲起歌讴。\n鼓檝临江誓，谁为祖豫州。",
        "dynasty": "宋",
        "collection_info": null
    },
    {
        "title": "立秋日上饶郡偶成二首  其一",
        "author": "洪炎",
        "content": "承明非厌直，衰疾自投闲。\n江汉蒸炊内，盘盂嗒哈间。\n层冰万里梦，谒帝九重关。\n愿借抟风翼，追游物外山。",
        "dynasty": "宋",
        "collection_info": null
    },
    {
        "title": "立秋日上饶郡偶成二首  其二",
        "author": "洪炎",
        "content": "平生逃暑饮，病着不濡唇。\n熨齿甘瓜冷，流匙香粒匀。\n加餐虽意决，对案已眉颦。\n却叹廉颇老，犹为善饭人。",
        "dynasty": "宋",
        "collection_info": null
    },
    {
        "title": "盛彦光次韵见和復用前韵因以自嘆  其一",
        "author": "洪炎",
        "content": "星织乌同织，鹤闲鸥亦闲。\n问君离俗久，何事落人间。\n末伏秋无雨，残歊昼掩关。\n寒泉聊洗耳，清冷似吾山。",
        "dynasty": "宋",
        "collection_info": null
    },
    {
        "title": "盛彦光次韵见和復用前韵因以自嘆  其二",
        "author": "洪炎",
        "content": "凉飙将透齿，烈火谢燋唇。\n壁织梭梭应，檐珠颗颗匀。\n隠忧成独乐，浅笑换深颦。\n更上藐姑射，问途冰雪人。",
        "dynasty": "宋",
        "collection_info": null
    },
    {
        "title": "梦中作四言用前韵二首  其一",
        "author": "洪炎",
        "content": "事有怕爱，语分忙闲。\n左右前后，内外中间。\n青云千里，紫气浮关。\n五星东井，微臣北山。",
        "dynasty": "宋",
        "collection_info": null
    },
    {
        "title": "梦中作四言用前韵二首  其二",
        "author": "洪炎",
        "content": "鶂鶂珍腿，猩猩美唇。\n醴齐调适，勺药和匀。\n老商嬉笑，西施解颦。\n倦龟若士，翳桑饿人。",
        "dynasty": "宋",
        "collection_info": null
    },
    {
        "title": "再次四言韵二首  其一",
        "author": "洪炎",
        "content": "执虎入圈，絷驹在闲。\n志六合外，身十亩间。\n组繫单于，泥封函关。\n乐我丛桂，淮南小山。",
        "dynasty": "宋",
        "collection_info": null
    },
    {
        "title": "再次四言韵二首  其二",
        "author": "洪炎",
        "content": "鲁兄卫弟，虞齿虢唇。\n倚伏相因，否泰惟匀。\n履兹艰虞，慎厥笑颦。\n水清见石，天定胜人。",
        "dynasty": "宋",
        "collection_info": null
    },
    {
        "title": "三次四言韵二首  其一",
        "author": "洪炎",
        "content": "入圣有域，存诚以闲。\n德不德上，材不材间。\n堂上不粪，门设常关。\n鄙哉丘垤，覆篑为山。",
        "dynasty": "宋",
        "collection_info": null
    },
    {
        "title": "三次四言韵二首  其二",
        "author": "洪炎",
        "content": "编贝皓齿，含朱绛唇。\n甄陶圆熟，琢削细匀。\n不笑不言，倚席以颦。\n商略有此，为若而人。",
        "dynasty": "宋",
        "collection_info": null
    },
    {
        "title": "秋分日偶成",
        "author": "洪炎",
        "content": "洪崖山下一臞儒，碧玉岩边抱病夫。\n永日翛然无復事，人欺憔悴鬼揶揄。",
        "dynasty": "宋",
        "collection_info": null
    },
    {
        "title": "曾仲共和予春日登滕王阁诗盖旧诗也復次韵",
        "author": "洪炎",
        "content": "西江东畔见江楼，江月江风万斛愁。\n试问海潮应念我，为将双泪到南州。",
        "dynasty": "宋",
        "collection_info": null
    },
    {
        "title": "蜡梅",
        "author": "洪炎",
        "content": "见江楼下蜡梅花，香扑金尊醉落霞。\n独依东风如梦觉，一枝春色别人家。",
        "dynasty": "宋",
        "collection_info": null
    },
    {
        "title": "人日",
        "author": "洪炎",
        "content": "开岁逢人日，吾衰不梦周。\n家书生远恨，客舍起离忧。\n朔雪惊南服，江梅笑陇头。\n谁能结綵胜，一为散春愁。",
        "dynasty": "宋",
        "collection_info": null
    },
    {
        "title": "钟乳",
        "author": "洪炎",
        "content": "钟乳宜为粉，扶衰老所便。\n缄藏鹅管细，冶炼玉丸坚。\n石髓诚难值，云腴恐浪传。\n刀圭聊已疾，未敢议真仙。",
        "dynasty": "宋",
        "collection_info": null
    },
    {
        "title": "叶少藴出示郑先觉阅骏图为作长歌",
        "author": "洪炎",
        "content": "丹青得名曹将军，画马已来无復人。\n诸生韩干受肉法，绝足亦传沙苑真。\n儒林望郎李公麟，曹韩復生能与邻。\n心胸可纳天西极，纨素频空粪北羣。\n郑生晚识李侯比，自许笔端轻万里。\n山川初出大宛城，翰墨犹沾渥洼水。\n汗血歕沙指顾间，雾鬣风鬃卷中起。\n戏成十马皆龙材，前有飞黄后山子。\n叶公好尚有祖风，苦爱真龙似画龙。\n千金不惜市骏骨，睥睨神物秋毫中。\n英雄尝闻妾换马，意气欲将诗换画。\n诗工画妙两崛奇，谷量马观未论价。\n公诗自是生骅骝，恨公不身亲李侯，向来曹韩空白头。",
        "dynasty": "宋",
        "collection_info": null
    },
    {
        "title": "和曾仲共大风折木歌",
        "author": "洪炎",
        "content": "疾风岌嶪土囊口，阳崖中裂阴崖吼。\n南山乔木大百围，顷刻翦伐如断臼。\n修枝偃蹇掷龙蛇，直干崩山塞岩岫。\n干云蔽日扫地空，掣电奔霆翻覆手。\n山灵掩泣惋惜深，匠石含悲涕洟久。\n折臂而公黥而王，精金当镕玉当剖。\n断木刳为浮海航，路指银河上牛斗。\n委余犹得宫殿材，琐细亦蒙梁栋取。\n万斛之舟可弗论，大厦帡幪此焉有。\n狂飙卷空欲奚为，寿被金石长不朽。\n天生大材将有用，乖逢相因孰先后。\n嗟尔干枫与枯柳，摧折为薪尚谁咎。",
        "dynasty": "宋",
        "collection_info": null
    },
    {
        "title": "楚州阻水涨怀汪信民吕居仁二士四言",
        "author": "洪炎",
        "content": "大江北理，长淮西逝。\n厥隩射阳，城邑岳峙。\n凿渠而漕，首淮江尾。\n舳舻岢峨，连樯千里。\n青雀翩翩，彩虹嶷嶷。\n梁跼舟蹐，限兹潢水。\n昔我至止，得二国士。\n箪瓢相乐，汪吕氏子。\n于今几年，乖隔生死。\n梗泛萍飘，乃復于此。\n菱花浄吐，鹭羽徐起。\n如欲我留，盼睐以喜。\n俯仰山川，感念成毁。\n一瞬千古，寓非予耻。",
        "dynasty": "宋",
        "collection_info": null
    },
    {
        "title": "奉送驹父师川二郎中赴召四言",
        "author": "洪炎",
        "content": "火中暑退，庚伏在娄。\n赫炽方炎，金石欲流。\n之二大夫，服章紑紑。\n文昌台郎，祗命是忧。\n中江有舳，中涂有辀。\n风樯雨毂，长夏为秋。\n白云在天，崒如岩丘。\n倏忽西东，不我告谋。\n翩翩者鹄，俯瞩鱼游。\n将逝復止，矫影河洲。\n嗟予去国，三葛于休。\n止车生耳，永谢鸣驺。\n挥袂江干，长啸林幽。",
        "dynasty": "宋",
        "collection_info": null
    },
    {
        "title": "迁居",
        "author": "洪炎",
        "content": "从宦三十载，故山凡几归。\n昔归尚有屋，再归已倾欹。\n今归但乔木，竹落荆薪扉。\n上为鹳鸟都，下为鸡犬栖。\n相彼东北隅，三亩以为基。\n积块与运甓，实漥而培庳。\n成兹道傍舍，空我橐中赀。\n堂室敢即安，牖户适所宜。\n嘉树三四株，当窗发华滋。\n馨香入怀袖，似与迁徙期。\n我今六十老，岂不知前非。\n咨谋愚见拾，就列筋力微。\n窃食奉祠禄，永负伐檀诗。\n松楸幸在望，邻曲不见遗。\n葛巾随里社，庶以保期颐。",
        "dynasty": "宋",
        "collection_info": null
    },
    {
        "title": "次韵公实与用中夜话",
        "author": "洪炎",
        "content": "贤哉郑圃客，去为五浆惊。\n解榻栖云表，开窗纳水声。\n忽逢京国旧，相对夜灯明。\n叹息胡证老，犹思摘铁檠。",
        "dynasty": "宋",
        "collection_info": null
    },
    {
        "title": "玉女峰",
        "author": "洪炎",
        "content": "玉女何时见，兹峰独挺羣。\n古容余佛座，虚室但鑪熏。\n林隠投壶电，山藏出岫云。\n自惭非屈宋，欲赋不成文。",
        "dynasty": "宋",
        "collection_info": null
    },
    {
        "title": "再任秘书少监",
        "author": "洪炎",
        "content": "再入兰台逢旧史，重游东观阅新书。\n家徒四壁今无屋，谁为君王奏子虚。",
        "dynasty": "宋",
        "collection_info": null
    },
    {
        "title": "绝句",
        "author": "洪炎",
        "content": "桃花浪打散花楼，南浦西山送客愁。\n为理伊州十二迭，缓歌声裏看洪州。",
        "dynasty": "宋",
        "collection_info": null
    },
    {
        "title": "逍遥阁",
        "author": "洪炎",
        "content": "杰阁龙楼依翠微，中秋午夜望清辉。\n桂枝委地三千尺，柏影垂坛四十围。\n箫鼓或疑风雨下，云霞犹想锦帆飞。\n只今井臼依然在，不见归来丁令威。",
        "dynasty": "宋",
        "collection_info": null
    },
    {
        "title": "玉女峰",
        "author": "洪炎",
        "content": "曾折山花献阿魔，茫茫仙意果如何。\n千年旧迹今芜没，惟有长松挂茑萝。",
        "dynasty": "宋",
        "collection_info": null
    },
    {
        "title": "句",
        "author": "洪炎",
        "content": "处世真同逐队鱼。",
        "dynasty": "宋",
        "collection_info": null
    },
    {
        "title": "存目",
        "author": "洪炎",
        "content": "诗题：胡伟《宫词集句》句首：不应青女妒容华。",
        "dynasty": "宋",
        "collection_info": null
    },
    {
        "title": "久阴初晴奉陪宫使枢密观梅",
        "author": "范冲",
        "content": "扫尽阴氛尽见春，荒山风物一时新。\n谪仙自是和羹手，聊与梅花作主人。",
        "dynasty": "宋",
        "collection_info": null
    },
    {
        "title": "石桥  其一",
        "author": "范冲",
        "content": "石梁杰出望南州，登览从公破旅愁。\n棋罢未应消一日，人归无奈已千秋。\n尘缨自喜临流濯，车辖仍逢好事投。\n莫怪神仙近如许，当年此地绝深幽。",
        "dynasty": "宋",
        "collection_info": null
    },
    {
        "title": "石桥  其二",
        "author": "范冲",
        "content": "秋风吹上景华天，醉梦醒来一洒然。\n万古林泉招我老，百年风雨復谁怜。\n顿除热恼初无病，剩买安闲不用钱。\n寻得青霞是归处，漫修岩穴小乘禅。",
        "dynasty": "宋",
        "collection_info": null
    },
    {
        "title": "赠永平寺僧了空",
        "author": "范冲",
        "content": "几回飞锡入红尘，一任随缘自在身。\n琢句不妨明日用，援琴谁与听阳春。\n扬眉瞬目如相委，捧腹狂歌即是真。\n汤餠藜羹奉朝夕，自怜担板小乘人。",
        "dynasty": "宋",
        "collection_info": null
    },
    {
        "title": "建宁丹青阁",
        "author": "赵岍",
        "content": "跨壑飞檐屋数楹，上横山色下溪声。\n等闲题作丹青阁，未必丹青画得成。",
        "dynasty": "宋",
        "collection_info": null
    },
    {
        "title": "句",
        "author": "赵岍",
        "content": "美景天湖呈六六。",
        "dynasty": "宋",
        "collection_info": null
    },
    {
        "title": "自舂陵还题驿舍壁",
        "author": "朱辂",
        "content": "邵陵北望几劳魂，白首慈亲日倚门。\n云外归鸿如可托，平安先为慰晨昏。",
        "dynasty": "宋",
        "collection_info": null
    },
    {
        "title": "任桂阳监使挂冠养母述怀",
        "author": "朱辂",
        "content": "勇退无心恋一麾，叩阍乞得侍庭闱。\n二千石禄人皆羡，九十慈亲古亦稀。\n东阁虽无文举酒，北堂幸有老莱衣。\n黄粱未熟浑閒事，且卧南山饱蕨薇。",
        "dynasty": "宋",
        "collection_info": null
    },
    {
        "title": "仁寿楼",
        "author": "徐庚",
        "content": "拨置南荒果是非，性真全取未生时。\n前溪流水日夜逝，楼上主人浑不知。",
        "dynasty": "宋",
        "collection_info": null
    },
    {
        "title": "题阊门外小寺壁",
        "author": "寇国宝",
        "content": "黄叶西陂水漫流，籧篨风急滞扁舟。\n夕阳暝色来千里，人语鷄声共一丘。",
        "dynasty": "宋",
        "collection_info": null
    },
    {
        "title": "寄谢无逸",
        "author": "汪革",
        "content": "问讯江南谢康乐，溪堂春木想扶疏。\n高谈何日看挥麈，安步从来可当车。\n但得丹霞访庞老，何须狗监荐相如。\n新年更励于陵节，妻子同鉏五亩蔬。",
        "dynasty": "宋",
        "collection_info": null
    },
    {
        "title": "和吕居仁春日",
        "author": "汪革",
        "content": "晏坐黉堂一事无，居官萧散似相如。\n偶违浊酒风前约，不见繁英雨后疏。",
        "dynasty": "宋",
        "collection_info": null
    },
    {
        "title": "代荥阳公作张先生哀词",
        "author": "汪革",
        "content": "惟古制行，必中庸兮。\n降及末世，戾不通兮。\n首阳柱下，更拙工兮。",
        "dynasty": "宋",
        "collection_info": null
    },
    {
        "title": "贤女浦  其一",
        "author": "汪革",
        "content": "贤女标名几度秋，行人抚事至今愁。\n湘云楚雨知何处，月冷风悲江自流。",
        "dynasty": "宋",
        "collection_info": null
    },
    {
        "title": "贤女浦  其二",
        "author": "汪革",
        "content": "女子能留身后名，包羞忍耻漫公卿。\n可怜呜咽滩头水，浑似曹娥江上声。",
        "dynasty": "宋",
        "collection_info": null
    },
    {
        "title": "岁暮书堂",
        "author": "汪革",
        "content": "霜重阶铺纨，风凛肌生粟。\n心庄耳目清，思虑无由俗。",
        "dynasty": "宋",
        "collection_info": null
    },
    {
        "title": "诗一首",
        "author": "汪革",
        "content": "富贵空中花，文章木上瘿。\n要知真实地，惟有华严境。",
        "dynasty": "宋",
        "collection_info": null
    },
    {
        "title": "句  其一",
        "author": "汪革",
        "content": "釜星晚杂出，雨脚晨可歇。",
        "dynasty": "宋",
        "collection_info": null
    },
    {
        "title": "句  其二",
        "author": "汪革",
        "content": "紫闼青云俱未遂。",
        "dynasty": "宋",
        "collection_info": null
    },
    {
        "title": "赠翠微主僧冲邈",
        "author": "姚舜明",
        "content": "僧腊俗年俱老大，儒书佛教旧精勤。\n姑苏一万披缁客，四事无如彼上人。",
        "dynasty": "宋",
        "collection_info": null
    },
    {
        "title": "三江亭",
        "author": "蒋璇",
        "content": "安仁不放二毛侵，爽气凌虚玉万寻。\n谈笑薄施三昧手，登临谁会五湖心。\n倦游方戢冲天翼，高赋难赓掷地金。\n怪得朝云飞画栋，夜来曾听老龙吟。",
        "dynasty": "宋",
        "collection_info": null
    },
    {
        "title": "诗一首",
        "author": "林虙",
        "content": "我公道德祖东丘，志小全吴见此游。\n远意最称包万里，佳名直欲付千秋。\n眷怜今日踰文献，友爱终身负道州。\n扶病强随都骑去，回肠百折伴江流。",
        "dynasty": "宋",
        "collection_info": null
    },
    {
        "title": "句",
        "author": "胡伸",
        "content": "谁能分梦觉，真妄两悠悠。",
        "dynasty": "宋",
        "collection_info": null
    },
    {
        "title": "河朔同官倡和用山字韵",
        "author": "胡直孺",
        "content": "章句飘飘续小山，古风萧瑟笔追还。\n海鹏共击三千里，铁马同归十二闲。\n功业会看钟鼎上，声华已在搢绅间。\n他年记忆怜衰老，为报西川引一班。",
        "dynasty": "宋",
        "collection_info": null
    },
    {
        "title": "与刘邦直",
        "author": "胡直孺",
        "content": "梦魂南北昧平生，邂逅相逢意已倾。\n楚国山川千迭远，隋堤烟雨一帆轻。\n我无健笔翻三峡，君有长才肃五兵。\n同是行人更分首，不堪风树作秋声。",
        "dynasty": "宋",
        "collection_info": null
    },
    {
        "title": "送春",
        "author": "胡直孺",
        "content": "含酸梅子渐生仁，鶑老花飞迹已陈。\n一夜南风摇斗柄，明朝烟柳不关春。",
        "dynasty": "宋",
        "collection_info": null
    },
    {
        "title": "春日",
        "author": "胡直孺",
        "content": "风云吹絮柳飞花，睡起钩帘日半斜。\n四海随人双燕子，相逢处处作生涯。",
        "dynasty": "宋",
        "collection_info": null
    },
    {
        "title": "讥章持",
        "author": "绍圣时人",
        "content": "何处难忘酒，南宫放榜时。\n有才如杜牧，无势似章持。\n不取通经士，先收执政儿。\n此时无一盏，何以展愁眉。",
        "dynasty": "宋",
        "collection_info": null
    },
    {
        "title": "纪梦八诗  其一",
        "author": "刘允",
        "content": "银筑层台玉砌成，五云深映百花明。\n兽环响彻重门启，无限青娥喜笑迎。",
        "dynasty": "宋",
        "collection_info": null
    },
    {
        "title": "纪梦八诗  其二",
        "author": "刘允",
        "content": "青鬟前引度回廊，帘捲云间旧院堂。\n松桂满庭龟鹤在，俨然丰观道家装。",
        "dynasty": "宋",
        "collection_info": null
    },
    {
        "title": "纪梦八诗  其三",
        "author": "刘允",
        "content": "徐入东堂百步余，虚堂犹记旧来居。\n窗纱掩映琼籤轴，尽是当时读遍书。",
        "dynasty": "宋",
        "collection_info": null
    },
    {
        "title": "纪梦八诗  其四",
        "author": "刘允",
        "content": "曈眬瑞日照觚棱，溶曳祥烟远栋甍。\n松桧雅知人趣尚，风来偏作步虚声。",
        "dynasty": "宋",
        "collection_info": null
    },
    {
        "title": "纪梦八诗  其五",
        "author": "刘允",
        "content": "侧金坛畔虬松老，甃玉池边绶虉长。\n吟折紫芝香满手，数声鸣凤在修篁。",
        "dynasty": "宋",
        "collection_info": null
    },
    {
        "title": "纪梦八诗  其六",
        "author": "刘允",
        "content": "兽炉烟和百花香，玉叶琼枝倚两旁。\n一曲云和鸾鹤舞，劝人争捧九霞觞。",
        "dynasty": "宋",
        "collection_info": null
    },
    {
        "title": "纪梦八诗  其七",
        "author": "刘允",
        "content": "云母屏间看旧题，醉吟阿母碧桃枝。\n羣仙指点未题处，更乞凌虚白鹤词。",
        "dynasty": "宋",
        "collection_info": null
    },
    {
        "title": "纪梦八诗  其八",
        "author": "刘允",
        "content": "步出朱宫日渐移，青鬟罗拜问归期。\n尘缘若断人间世，看取蟠桃正熟时。",
        "dynasty": "宋",
        "collection_info": null
    },
    {
        "title": "梦中作  其一",
        "author": "刘允",
        "content": "刘郎平昔志烟霞，时到云山隠士家。\n除却松篁芝朮外，川源远近遍桃花。",
        "dynasty": "宋",
        "collection_info": null
    },
    {
        "title": "梦中作  其二",
        "author": "刘允",
        "content": "尽日看山不厌山，白云飞去又飞还。\n傍人莫指云相似，云自无心我自闲。",
        "dynasty": "宋",
        "collection_info": null
    },
    {
        "title": "又五言绝句一首",
        "author": "刘允",
        "content": "武陵源上雪，片片杂云霞。\n惟有雪中桃，长开三尺花。",
        "dynasty": "宋",
        "collection_info": null
    },
    {
        "title": "韩山",
        "author": "刘允",
        "content": "惆怅昌黎去不还，小亭牢落古松间。\n月明夜静神游处，三十二峰江上山。",
        "dynasty": "宋",
        "collection_info": null
    },
    {
        "title": "皇恩寺",
        "author": "陈之邵",
        "content": "老桧乔松路屈盘，翚飞金碧照岩端。\n僧寻翠巘曾挥锡，客厌红尘屡解鞍。\n望断四天春野阔，梦回一枕夜涛寒。\n阳休况是多佳句，吟罢碧云时倚阑。",
        "dynasty": "宋",
        "collection_info": null
    },
    {
        "title": "寿时相",
        "author": "陈汝锡",
        "content": "五百年间瑞气钟，堂堂皎月众星中。\n甄陶四海规模大，心膂三朝体貌隆。\n寿杖终扶黄髮老，衮衣今拜黑头公。\n彭聃岂足延遐算，愿助昇平到不穷。",
        "dynasty": "宋",
        "collection_info": null
    },
    {
        "title": "寿周侍讲",
        "author": "陈汝锡",
        "content": "我闻仙翁山，秀色媚岗岭。\n昔人已仙去，飞步凌绝顶。\n世缘磨不尽，一念堕尘境。\n先生岂其人，骨相倍清整。\n神钟金茎秀，气与霜月冷。\n词源倒三峡，笔力扛九鼎。\n书林知几年，文字浩千顷。\n谈经动旒纩，屡被前席请。\n当随凤阁班，径步花砖影。\n胡为罢劝讲，禁幄出扬秉。\n一麾眇淮甸，素髮欲随领。\n先生谪仙人，寿与龟鹤等。\n富贵要长年，功名看晚景。\n未须叹淹回，住世日月永。",
        "dynasty": "宋",
        "collection_info": null
    },
    {
        "title": "寿刘漕二首  其一",
        "author": "陈汝锡",
        "content": "清熏应候贡微凉，瑞霭蟠空报吉祥。\n仙籍挂名书富贵，彩毫叶梦送文章。\n眉间已有阴功色，肘后何须不老方。\n节物也随人意好，荷花争入寿樽香。",
        "dynasty": "宋",
        "collection_info": null
    },
    {
        "title": "寿刘漕二首  其二",
        "author": "陈汝锡",
        "content": "碧槐风细篆烟清，绿芰香浓寿酒倾。\n眉上嵩衡元秀整，胸中泾渭太分明。\n巨材阅世三千岁，修翮抟风九万程。\n积粟流钱皆细事，异时钟鼎看功名。",
        "dynasty": "宋",
        "collection_info": null
    },
    {
        "title": "石门山",
        "author": "陈汝锡",
        "content": "落帆倚芳洲，冷日衔翠壁。\n沙平野步稳，不费支筇力。\n邂逅到幽洞，云水已昏夕。\n阴崖上苍穹，杳不见辙迹。\n岩前月色薄，细路稍有觅。\n瀑泉号秋声，飞练不计尺。\n僧房得少憩，坐久耳方寂。\n河梁谪仙人，握手见胸臆。\n囊无一钱看，志有万里适。\n拄颊望西山，琢句愈工绩。\n同游得二妙，笔障亦劲敌。\n笑谈颇倾坐，酬唱屡即席。\n顾予舌本强，咀嚼觉清液。\n林泉信幽奇，岁月尤迅亟。\n兹游莫辞频，能着几两屐。",
        "dynasty": "宋",
        "collection_info": null
    },
    {
        "title": "句",
        "author": "陈汝锡",
        "content": "闲愁莫浪遣，留为痛饮资。",
        "dynasty": "宋",
        "collection_info": null
    },
    {
        "title": "流花亭",
        "author": "陈与京",
        "content": "丹雘依岩腹，翚飞枕碧闉。\n应教临水客，频问种桃人。\n野色低笼日，溪光长占春。\n仙槎消息便，咫尺到龙津。",
        "dynasty": "宋",
        "collection_info": null
    },
    {
        "title": "瑞莲桥即九曲池和王肱原韵",
        "author": "周公弼",
        "content": "石门双峙耸前蹊，溪白疑藏照水犀。\n古木万株清露染，晓风千迭瑞烟迷。\n虚岩伏虎和风啸，峻壁闻猿向晚啼。\n更有淡轩轩上趣，妙缘真觉证菩提。",
        "dynasty": "宋",
        "collection_info": null
    },
    {
        "title": "观临淮双头白莲图",
        "author": "周知微",
        "content": "君不学叔隗季隗南归晋，又不学大乔小乔东入吴。\n一种桃根与桃叶，若为化作双芙渠。\n临淮政成有余暇，坐令华屋生潇洒。\n鹅溪一幅万里宽，移得浙川入图画。\n天空水阔江茫茫，想见女英与娥皇。\n九疑云深苍梧远，冰姿玉泣不成妆。\n苦心抱恨何时了，香骨应甘没秋草。\n不如回首谢秋风，分作尹邢来汉宫。",
        "dynasty": "宋",
        "collection_info": null
    },
    {
        "title": "浮萍",
        "author": "周知微",
        "content": "小靥浮青水拍堤，堤边草色更相宜。\n一番谷雨晚晴后，万点杨花春尽时。\n解与曲池藏宝鑑，不教新月妒蛾眉。\n怪来别岸波光阔，知是渔郎艇子移。",
        "dynasty": "宋",
        "collection_info": null
    },
    {
        "title": "题龟山",
        "author": "周知微",
        "content": "迢迢绿树淮天晓，霭霭红霞海日晴。\n遥望四山云接水，碧峰千点数帆轻。",
        "dynasty": "宋",
        "collection_info": null
    },
    {
        "title": "句  其一",
        "author": "周知微",
        "content": "疾风暴雨悲游子，峻岭崇山非故乡。",
        "dynasty": "宋",
        "collection_info": null
    },
    {
        "title": "句  其二",
        "author": "周知微",
        "content": "后车鶑燕春声早，前骑熊罴夜气遒。",
        "dynasty": "宋",
        "collection_info": null
    },
    {
        "title": "句  其三",
        "author": "周知微",
        "content": "暮天斜去空成字，远地频来不寄书。",
        "dynasty": "宋",
        "collection_info": null
    },
    {
        "title": "拟梅轩三首  其一",
        "author": "吴幵",
        "content": "阴阴绿叶不胜垂，着子全多欲压枝。\n自得君王一留顾，故应雨露亦饶滋。",
        "dynasty": "宋",
        "collection_info": null
    },
    {
        "title": "拟梅轩三首  其二",
        "author": "吴幵",
        "content": "五月霏霏雨不开，若耶溪畔摘楞梅。\n朱丸忽向云窗见，疑是灵根越岭来。",
        "dynasty": "宋",
        "collection_info": null
    },
    {
        "title": "拟梅轩三首  其三",
        "author": "吴幵",
        "content": "谁将蜜渍借微酸，小摘曾闻修玉盘。\n争似江南风致在，瓶红初向绿阴看。",
        "dynasty": "宋",
        "collection_info": null
    },
    {
        "title": "句  其一",
        "author": "吴幵",
        "content": "李衡千树橘，张翰一渔舟。",
        "dynasty": "宋",
        "collection_info": null
    },
    {
        "title": "句  其二",
        "author": "吴幵",
        "content": "木落千山瘦，天高一雁横。",
        "dynasty": "宋",
        "collection_info": null
    },
    {
        "title": "句  其三",
        "author": "吴幵",
        "content": "鸟声催暮急，山气欲晴寒。",
        "dynasty": "宋",
        "collection_info": null
    },
    {
        "title": "句  其四",
        "author": "吴幵",
        "content": "鸣玉不妨风细细，琐窗时借月娟娟。",
        "dynasty": "宋",
        "collection_info": null
    },
    {
        "title": "句  其五",
        "author": "吴幵",
        "content": "星斗垂光烛紫坛。",
        "dynasty": "宋",
        "collection_info": null
    },
    {
        "title": "句  其六",
        "author": "吴幵",
        "content": "欲识懽心从四海，钧天一曲引回銮。",
        "dynasty": "宋",
        "collection_info": null
    },
    {
        "title": "句  其七",
        "author": "吴幵",
        "content": "纷纶委贶知旁达，渗漉流恩亦下蟠。",
        "dynasty": "宋",
        "collection_info": null
    },
    {
        "title": "感梦口占二绝  其一",
        "author": "倪昱",
        "content": "谁谓仙家隔一方，神游原不闭毫芒。\n归来谩话长年事，老不饶人白鬓苍。",
        "dynasty": "宋",
        "collection_info": null
    },
    {
        "title": "感梦口占二绝  其二",
        "author": "倪昱",
        "content": "死生常事不须愁，我亦无心任去留。\n人事重来聊尔尔，浊醪脱粟外何求。",
        "dynasty": "宋",
        "collection_info": null
    },
    {
        "title": "登华顶峰",
        "author": "鲍朝宾",
        "content": "篮舆直上八重峰，千里秋蟾咫尺中。\n寄语尘寰高会者，清光不与世间同。",
        "dynasty": "宋",
        "collection_info": null
    },
    {
        "title": "登南山",
        "author": "赵伯纯",
        "content": "少陵云间诗，重岩班菊蕊。\n二章刻岩腹，千载今可视。",
        "dynasty": "宋",
        "collection_info": null
    },
    {
        "title": "句",
        "author": "赵伯光",
        "content": "谁云岭外皆炎热，此是西南第一州。",
        "dynasty": "宋",
        "collection_info": null
    },
    {
        "title": "句",
        "author": "赵伯琳",
        "content": "为嫌陶令醉，来伴屈原醒。",
        "dynasty": "宋",
        "collection_info": null
    },
    {
        "title": "岁熟",
        "author": "赵彦迈",
        "content": "蕞地曾无一掌平，由来作郡亦强名。\n峰连万翠山横障，川合三溪水遶城。",
        "dynasty": "宋",
        "collection_info": null
    },
    {
        "title": "句",
        "author": "赵彦迈",
        "content": "风俗连巴楚，封疆接播溱。",
        "dynasty": "宋",
        "collection_info": null
    },
    {
        "title": "株林山却笠岭",
        "author": "周因",
        "content": "万迭青山锁翠烟，山间别是一家天。\n须臾却笠乘云去，已是浮生七百年。",
        "dynasty": "宋",
        "collection_info": null
    },
    {
        "title": "子期岩",
        "author": "周因",
        "content": "闻得当年华子期，闲敲石鼓动人时。\n云门却笠人何在，不见临流别世诗。",
        "dynasty": "宋",
        "collection_info": null
    },
    {
        "title": "无余居士斋壁有沈传师游道山岳麓诗石刻穆仲等和之因亦次韵",
        "author": "司马朴",
        "content": "湘西胜景岂易论，羣山腾闯万里奔。\n鹤泉一麓骞鹏噣，松风十里藏祇园。\n当时侍御偶题写，笔力孰敢争雄尊。\n东京少年妙词藻，南阳旧族齐阴樊。\n天心月胁出奇语，使我展读忘朝昏。\n差差戈剑隠一敌，落落旗鼓严千屯。\n无余居士厉幽志，细研六艺方专门。\n冻骭娇儿惯肠苋，啼饥瘦妇余泪痕。\n惟君德义允相惬，每穷道妙角与根。\n他人劝酒惊逐魂，二子频酌勤空樽。\n醉中诗成渺江海，风外幡影徒飞翻。\n卷藏箧笥已戢戢，风生襟袖何轩轩。\n嗟乎我亦有余腐，陋哉羊政囚华元。",
        "dynasty": "宋",
        "collection_info": null
    },
    {
        "title": "句",
        "author": "司马朴",
        "content": "积雪日出杲，雪飞梅已残。\n朋游要及时，阁邻有遐观。\n乘此芜秽平，快览天宇宽。\n霁色混银界，旷望连江干。\n山如白毫相，滉溢清扬端。\n一气转浩渺，万里皆瀰漫。\n优哉赋梁苑，想像排广寒。",
        "dynasty": "宋",
        "collection_info": null
    },
    {
        "title": "句  其一",
        "author": "张氏",
        "content": "莫讶泪频滴，都缘心未灰。",
        "dynasty": "宋",
        "collection_info": null
    },
    {
        "title": "句  其二",
        "author": "张氏",
        "content": "满目烟含芳草绿，倚兰露泣海棠红。",
        "dynasty": "宋",
        "collection_info": null
    },
    {
        "title": "句  其三",
        "author": "张氏",
        "content": "尊前独垂泪，应为未灰心。",
        "dynasty": "宋",
        "collection_info": null
    },
    {
        "title": "吴江太湖笠泽虹桥诗二首  其一",
        "author": "范致君",
        "content": "欲自荆溪泛太湖，三月风涛正可虞。\n却自姑苏操小艇，吴松江下买莼鲈。",
        "dynasty": "宋",
        "collection_info": null
    },
    {
        "title": "吴江太湖笠泽虹桥诗二首  其二",
        "author": "范致君",
        "content": "黛泼峰峦安用染，镜澄湖面不须磨。\n已惊张翰鲈如玉，想见西施髻似螺。",
        "dynasty": "宋",
        "collection_info": null
    },
    {
        "title": "吕公洞",
        "author": "范致君",
        "content": "朝游北海暮瀛洲，仙佩何年到此游。\n安得相从问丹诀，春风同醉岳阳楼。",
        "dynasty": "宋",
        "collection_info": null
    },
    {
        "title": "竹林寺",
        "author": "范致君",
        "content": "竹林深处有招提，静掩禅关过客稀。\n薝卜花开春欲暮，泠泠钟磬白云低。",
        "dynasty": "宋",
        "collection_info": null
    },
    {
        "title": "散金歌",
        "author": "范致虚",
        "content": "北人半是南朝民，食禄南朝终为君。\n失意暂时辞汉主，彷徨不忍痛思亲。",
        "dynasty": "宋",
        "collection_info": null
    },
    {
        "title": "与运使桑景询",
        "author": "范致虚",
        "content": "参旗井钺出西秦，纠合诸侯付老臣。\n风引旆旌趋魏阙，雪晴宇宙灭天尘。\n寒威等却边人惧，炎运方隆庙略神。\n已见旄头坠天外，乞身当喜及今春。",
        "dynasty": "宋",
        "collection_info": null
    },
    {
        "title": "题保禄寺铁龙亭",
        "author": "范致虚",
        "content": "数载诗书居保禄，至今常是忆单溪。\n几偎石瓮凭栏在，静听山禽绕树啼。\n岩溜潺湲清入骨，林间红白闻行提。\n吟诗聊写遥相寄，为向铁龙亭上题。",
        "dynasty": "宋",
        "collection_info": null
    },
    {
        "title": "阳台山",
        "author": "范致虚",
        "content": "伤心独立阳台望，暮雨凄凉宋玉情。\n极目草深云梦泽，连天水阔汉阳城。\n当年楚国山犹在，千古襄王梦不成。\n往事悠悠魂已断，高唐今日有虚名。",
        "dynasty": "宋",
        "collection_info": null
    },
    {
        "title": "和公城",
        "author": "范致虚",
        "content": "筑垒山前捍道冲，保全黎庶着仁功。\n寒鸦也解知恩泽，来往飞鸣古堑中。",
        "dynasty": "宋",
        "collection_info": null
    },
    {
        "title": "甑山城",
        "author": "范致虚",
        "content": "朱伺屯兵古战场，甑山城堞久凄凉。\n閒来搔手高冈上，万里碧天秋思长。",
        "dynasty": "宋",
        "collection_info": null
    },
    {
        "title": "雨晴登楼",
        "author": "范致虚",
        "content": "自从南北避胡尘，怀抱衰残不復新。\n万里家乡常入梦，一帘风雨最关春。\n红疏绿暗能伤客，江静山明却慰人。\n老去也知登览倦，闭门僵卧动经旬。",
        "dynasty": "宋",
        "collection_info": null
    },
    {
        "title": "泛松江",
        "author": "范致虚",
        "content": "黛泼峰峦安用染，镜澄湖面不须磨。\n已惊张翰鲈如玉，想见西施髻如螺。\n目断楼高知水阔，云开山尽见天多。\n吾家本是烟波主，好律渔翁一曲歌。",
        "dynasty": "宋",
        "collection_info": null
    },
    {
        "title": "句  其一",
        "author": "范致虚",
        "content": "回首阳台汉川路，隔江烟雨暗渔簑。",
        "dynasty": "宋",
        "collection_info": null
    },
    {
        "title": "句  其二",
        "author": "范致虚",
        "content": "潋滟郎官水，崔巍大别山。",
        "dynasty": "宋",
        "collection_info": null
    },
    {
        "title": "游永丰寺",
        "author": "刘韫",
        "content": "古寺峥嵘隠翠微，茂林修竹正依依。\n买山也作他年计，何必傍人□是非。",
        "dynasty": "宋",
        "collection_info": null
    },
    {
        "title": "金精",
        "author": "刘韫",
        "content": "空山何代落星躔，今作阳灵小洞天。\n试觅丹梯攀绝壁，遥寻绛阙在层巅。\n霜戈杂沓兵初合，霞佩飘摇女已仙。\n灵迹羽人同指点，身轻我欲便凌烟。",
        "dynasty": "宋",
        "collection_info": null
    },
    {
        "title": "场南寺",
        "author": "刘韫",
        "content": "晓起阴霾喜绝收，急快扶酒为春留。\n落花千点野亭寂，啼鸟一声春寺幽。\n施食台高禽易啄，长明灯暗鼠潜偷。\n山僧摘茗吹茶竈，留客殷勤学道州。",
        "dynasty": "宋",
        "collection_info": null
    },
    {
        "title": "偈",
        "author": "释景淳",
        "content": "怕寒懒剃髼松髮，爱暖频添榾柮柴。\n破衲伽黎撩乱搭，谁能劳力强安排。",
        "dynasty": "宋",
        "collection_info": null
    },
    {
        "title": "偈",
        "author": "释道渊",
        "content": "香山有箇话头，弥满四大神州。\n若以佛法批判，还如认马作牛。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释崇哲",
        "content": "妙体堂堂触处彰，快须回首便承当。\n今朝对众全分付，莫道侬家有覆藏。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释崇哲",
        "content": "山僧有三印，更无增减剩。\n觌面便相呈，能转凡成圣。\n一印印空，日月星辰列下风。\n一印印泥，头头物物显真机。\n一印印水，捩转鱼龙头作尾。\n三印分明体一同，看来非赤亦非红。\n互换高低如不荐，青山依旧白云中。",
        "dynasty": "宋",
        "collection_info": null
    },
    {
        "title": "偈",
        "author": "僧某",
        "content": "一水吞空远，三峰峭壁危。\n猊台重拂拭，共喜主人归。",
        "dynasty": "宋",
        "collection_info": null
    },
    {
        "title": "偈七首  其一",
        "author": "释继成",
        "content": "茫茫尽是觅佛汉，举世难寻闲道人。\n棒喝交驰成药忌，了亡药忌未天真。",
        "dynasty": "宋",
        "collection_info": null
    },
    {
        "title": "偈七首  其二",
        "author": "释继成",
        "content": "昆崙奴着铁袴，打一棒行一步。\n争似火中钓鼈，日裏藏冰。\n阴影间翻魍魉，虚空缚杀麻绳。",
        "dynasty": "宋",
        "collection_info": null
    },
    {
        "title": "偈七首  其三",
        "author": "释继成",
        "content": "狭路相逢且莫疑，电光石火已迟迟。\n若教直下三心彻，祇在如今一饷时。",
        "dynasty": "宋",
        "collection_info": null
    },
    {
        "title": "偈七首  其四",
        "author": "释继成",
        "content": "举不顾，即差互。\n拟思量，何劫悟。\n兔角杖头挑法界，龟毛拂子舞三台。",
        "dynasty": "宋",
        "collection_info": null
    },
    {
        "title": "偈七首  其五",
        "author": "释继成",
        "content": "鼻裏音声耳裏香，眼中咸淡舌玄黄。\n意能觉触身分别，冰室如春九夏凉。",
        "dynasty": "宋",
        "collection_info": null
    },
    {
        "title": "偈七首  其六",
        "author": "释继成",
        "content": "葵花随日转，犀纹玩月生。\n香枫化老人，螟𧕅成蜾{虫嬴}。",
        "dynasty": "宋",
        "collection_info": null
    },
    {
        "title": "偈七首  其七",
        "author": "释继成",
        "content": "一念心清浄，佛居魔王殿。\n一念恶心生，魔王居佛殿。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释继成",
        "content": "太阳门下，日日三秋，从东过西。\n明月堂前，时时九夏，指鹿为马。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释继成",
        "content": "擒虎兕，剉于菟。\n坐断千圣路头，打破群魔境界。",
        "dynasty": "宋",
        "collection_info": null
    },
    {
        "title": "颂古四首 夹山境话。",
        "author": "释继成",
        "content": "古路雪深覆，好山云更遮。\n雁声天外急，游子夜还家。",
        "dynasty": "宋",
        "collection_info": null
    },
    {
        "title": "颂古四首 德山托钵。",
        "author": "释继成",
        "content": "巫峡山头窈窕女，朝为行云暮为雨。\n王孙一见空断肠，便作红霞隠身去。",
        "dynasty": "宋",
        "collection_info": null
    },
    {
        "title": "颂古四首 女子出定。",
        "author": "释继成",
        "content": "文殊头白，罔明头黑。\n女子冶容，瞿昙是贼。\n山僧不犯锋芒，直下并赃捉获。",
        "dynasty": "宋",
        "collection_info": null
    },
    {
        "title": "颂古四首 龙牙问翠微临济佛法大意。",
        "author": "释继成",
        "content": "驾与青龙不解骑，人人尽道阿师痴。\n烂泥中有伤人刺，三度曾施陷虎机。",
        "dynasty": "宋",
        "collection_info": null
    },
    {
        "title": "偈",
        "author": "释彦孜",
        "content": "若是谛当汉，通身无隔碍。\n举措绝毫釐，把手出红尘。\n拨开向上窍，当头札定，不犯锋棱。\n转握将来，应用恰好。\n丝毫不漏，函盖相应。\n任是诸佛诸祖，觑着寒毛卓竖。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释法真",
        "content": "芦峰深处无人到，门前雪压枯松倒。\n板声惊起梦中人，一条古路清风扫。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释法真",
        "content": "欲明向上事，须具顶门眼。\n若具顶门眼，始契出家心。\n既契出家心，常具顶门眼。",
        "dynasty": "宋",
        "collection_info": null
    },
    {
        "title": "会顶门眼偈",
        "author": "释法真",
        "content": "四京人着衣吃饭，两浙人饱暖自如。\n通玄峰顶香风清，花发蟠桃三四株。",
        "dynasty": "宋",
        "collection_info": null
    },
    {
        "title": "偈颂十五首  其一",
        "author": "释慧方",
        "content": "圆伊三点未轻酬，句句无私即便休。\n点的锋芒徒拟议，明明端的不当头。",
        "dynasty": "宋",
        "collection_info": null
    },
    {
        "title": "偈颂十五首  其二",
        "author": "释慧方",
        "content": "律管吹灰是此辰，应当识取看牛人。\n心田耕徧无余地，须信灵苗不犯春。",
        "dynasty": "宋",
        "collection_info": null
    },
    {
        "title": "偈颂十五首  其三",
        "author": "释慧方",
        "content": "山河大地，灯笼露柱。\n厨库三门，皆是光境。",
        "dynasty": "宋",
        "collection_info": null
    },
    {
        "title": "偈颂十五首  其四",
        "author": "释慧方",
        "content": "要会入门句，未语先分付。\n直下苦精神，不必通回互。",
        "dynasty": "宋",
        "collection_info": null
    },
    {
        "title": "偈颂十五首  其五",
        "author": "释慧方",
        "content": "回首光阴若转蓬，看看九夏又将终。\n快须悟取玄中句，莫逐情尘枉用功。",
        "dynasty": "宋",
        "collection_info": null
    },
    {
        "title": "偈颂十五首  其六",
        "author": "释慧方",
        "content": "瑞雪飘空，银蟾出海。\n曹山异中见异，庞公手裏明机。\n一箇觌面全提，一箇通途叶妙。",
        "dynasty": "宋",
        "collection_info": null
    },
    {
        "title": "偈颂十五首  其七",
        "author": "释慧方",
        "content": "第一玄，拶破髑髅前。\n第二玄，照用在机先。\n第三玄，物我两俱全。\n第一要，箇中明得兆。\n第二要，机俊未为妙。\n第三要，觌面须回照。",
        "dynasty": "宋",
        "collection_info": null
    },
    {
        "title": "偈颂十五首  其八",
        "author": "释慧方",
        "content": "日炙风吹知几年，玄中密意妙难传。\n当机若见首山老，直下应须了目前。",
        "dynasty": "宋",
        "collection_info": null
    },
    {
        "title": "偈颂十五首  其九",
        "author": "释慧方",
        "content": "令人翻忆老云门，问答全超未足论。\n棒下责情还会否，夜深明月照前村。",
        "dynasty": "宋",
        "collection_info": null
    },
    {
        "title": "偈颂十五首  其一○",
        "author": "释慧方",
        "content": "露柱患痈疖，灯笼却皱眉。\n箇中无限意，曾不堕闻思。",
        "dynasty": "宋",
        "collection_info": null
    },
    {
        "title": "偈颂十五首  其一一",
        "author": "释慧方",
        "content": "吹毛宝剑当机妙，切玉如泥孰可猜。\n不犯锋芒全正令，法王心印为君开。",
        "dynasty": "宋",
        "collection_info": null
    },
    {
        "title": "偈颂十五首  其一二",
        "author": "释慧方",
        "content": "十字街中六不收，本来面目绝踪由。\n纵饶悟得分明去，已落侬家第二头。",
        "dynasty": "宋",
        "collection_info": null
    },
    {
        "title": "偈颂十五首  其一三",
        "author": "释慧方",
        "content": "一住禾山又八年，临岐一句妙难传。\n后宵欲见云岩老，云绽青天月正圆。",
        "dynasty": "宋",
        "collection_info": null
    },
    {
        "title": "偈颂十五首  其一四",
        "author": "释慧方",
        "content": "第一玄，直透威音前。\n第二玄，曾不落正偏。\n第三玄，照用两俱全。",
        "dynasty": "宋",
        "collection_info": null
    },
    {
        "title": "偈颂十五首  其一五",
        "author": "释慧方",
        "content": "铜壶送客归家去，玉漏催人好坐禅。\n何事金吾不惜夜，心灯徧界为君燃。",
        "dynasty": "宋",
        "collection_info": null
    },
    {
        "title": "赵州勘婆",
        "author": "释慧方",
        "content": "两重问答绝聱讹，赵老于中却勘婆。\n若不全身探虎穴，安能彻底验仙陀。",
        "dynasty": "宋",
        "collection_info": null
    },
    {
        "title": "百丈野狐",
        "author": "释慧方",
        "content": "百丈堂前验野狐，还如水上捺葫芦。\n而今到处全机入，便好当场捋虎鬚。",
        "dynasty": "宋",
        "collection_info": null
    },
    {
        "title": "大隋盖龟",
        "author": "释慧方",
        "content": "千古清声老大随，机锋壁立杳难窥。\n未能直下超凡圣，只道将鞋盖却龟。",
        "dynasty": "宋",
        "collection_info": null
    },
    {
        "title": "女子出定",
        "author": "释慧方",
        "content": "当机密荐箇中玄，女子何因坐佛前。\n切莫途中为解碍，刻舟求剑实徒然。",
        "dynasty": "宋",
        "collection_info": null
    },
    {
        "title": "诸佛居何国土",
        "author": "释慧方",
        "content": "千佛灵踪莫别求，长沙机转有来由。\n要知觌体难藏处，黄鹤楼前鹦鹉洲。",
        "dynasty": "宋",
        "collection_info": null
    },
    {
        "title": "曹山雪中因缘",
        "author": "释慧方",
        "content": "群峰雪覆已超然，绝顶宁同一色边。\n傥向异中能辨异，虽居偏位不成偏。\n入尘直截须明要，在类还殊密造玄。\n欲混千差通不犯，曹山穿过髑髅前。",
        "dynasty": "宋",
        "collection_info": null
    },
    {
        "title": "保福签瓜",
        "author": "释慧方",
        "content": "古今时节正相欢，指外明机没异端。\n未入口时先识味，已签瓜处被渠瞒。\n大原接处当头崄，保福拈来却放难。\n若也未能超影响，尽从死活句中看。",
        "dynasty": "宋",
        "collection_info": null
    },
    {
        "title": "玄沙指虎",
        "author": "释慧方",
        "content": "欲识玄沙虎，觌面是谁睹。\n直下透牢关，全机超佛祖。",
        "dynasty": "宋",
        "collection_info": null
    },
    {
        "title": "酬徐枢密三问  其一",
        "author": "释慧方",
        "content": "拟将心意学玄宗，妙用纵横触处通。\n捩转箇中关捩子，休论南北与西东。",
        "dynasty": "宋",
        "collection_info": null
    },
    {
        "title": "酬徐枢密三问  其二",
        "author": "释慧方",
        "content": "或有恐怖或断疑，双明一句绝针锥。\n于兹切莫生欣厌，觌面还须眼似眉。",
        "dynasty": "宋",
        "collection_info": null
    },
    {
        "title": "酬徐枢密三问  其三",
        "author": "释慧方",
        "content": "众生病故维摩病，妙见全提越我人。\n既了病源无箇事，何如示现宰官身。",
        "dynasty": "宋",
        "collection_info": null
    },
    {
        "title": "和蒋运使三颂  其一",
        "author": "释慧方",
        "content": "未下山来已见，箇中法法全真。\n大地都是自己，觌面更无别人。",
        "dynasty": "宋",
        "collection_info": null
    },
    {
        "title": "和蒋运使三颂  其二",
        "author": "释慧方",
        "content": "了得为官勋业，便是祖佛门风。\n心外实无一法，孰云旷劫难逢。",
        "dynasty": "宋",
        "collection_info": null
    },
    {
        "title": "和蒋运使三颂  其三",
        "author": "释慧方",
        "content": "此去欲寻相见，大千俱是禾山。\n彻底洞明这箇，廓然超过八还。",
        "dynasty": "宋",
        "collection_info": null
    },
    {
        "title": "和董承事三颂见别  其一",
        "author": "释慧方",
        "content": "道存愈远却弥亲，去住情忘尚隔津。\n直下是家归甚处，大千全现本来人。",
        "dynasty": "宋",
        "collection_info": null
    },
    {
        "title": "和董承事三颂见别  其二",
        "author": "释慧方",
        "content": "顺水张帆息浪花，截流一句不周遮。\n已登彼岸无余事，入海谁能更筭沙。",
        "dynasty": "宋",
        "collection_info": null
    },
    {
        "title": "和董承事三颂见别  其三",
        "author": "释慧方",
        "content": "长忆当年陆大夫，同根底事强分疏。\n道人固有超然句，虽别应难不见渠。",
        "dynasty": "宋",
        "collection_info": null
    },
    {
        "title": "古镜铭",
        "author": "释慧方",
        "content": "有古菱花，物来斯现。\n演若倍瞻，仰山亲荐。\n迷悟虽殊，寒光不变。\n恶像弗祛，丽质奚羡。\n历照千差，肯随物转。\n觑破前尘，是谁对面。",
        "dynasty": "宋",
        "collection_info": null
    },
    {
        "title": "和灵源和尚善护颂",
        "author": "释慧方",
        "content": "灵性包群象，千年寿最优。\n既知身是幻，何用殻埋头。\n护惜虽深固，推迁已密流。\n大随鞋盖处，若箇辨踪由。",
        "dynasty": "宋",
        "collection_info": null
    },
    {
        "title": "送禅人化缘转藏",
        "author": "释慧方",
        "content": "经头以字孰能测，举起分明好消息。\n劳生未晓直截机，双林大士运神力。\n括囊五教妙全提，高张八面真奇特。\n汝行如是化檀那，推转机关超奥域。",
        "dynasty": "宋",
        "collection_info": null
    },
    {
        "title": "送化士",
        "author": "释慧方",
        "content": "青春条风至，无情阐化机。\n法本自何来，要当探极微。\n只在红尘中，忽见胜珠玑。\n虽然皆旧物，争奈昔人非。",
        "dynasty": "宋",
        "collection_info": null
    },
    {
        "title": "禅人呈雪窦顶相求赞",
        "author": "释慧方",
        "content": "勘破北塔归来，接得铁佛即透。\n分明觌面全彰，不可唤作雪窦。",
        "dynasty": "宋",
        "collection_info": null
    },
    {
        "title": "禅人写余真求赞  其一",
        "author": "释慧方",
        "content": "打破直要坐禅，佛祖亦须超越。\n若言祇这便是，大似水中捉月。",
        "dynasty": "宋",
        "collection_info": null
    },
    {
        "title": "禅人写余真求赞  其二",
        "author": "释慧方",
        "content": "古松怪石，全体是我。\n若谓一如，莫教话堕。",
        "dynasty": "宋",
        "collection_info": null
    },
    {
        "title": "偈",
        "author": "释祖秀",
        "content": "枯木岩前夜放华，铁牛依旧卧烟沙。\n侬家鞭影重拈出，一念回心便到家。",
        "dynasty": "宋",
        "collection_info": null
    },
    {
        "title": "自像赞",
        "author": "释齐谧",
        "content": "箇汉灰头土面，寻常不欲露现。\n而今写出人前，大似虚空着箭。\n怨怨，可惜人间三尺绢。",
        "dynasty": "宋",
        "collection_info": null
    },
    {
        "title": "题佛鉴禅师语录后",
        "author": "释慧古",
        "content": "流水高山不在弦，等闲成曲又成篇。\n列珊瑚树枝枝好，撒水银珠颗颗圆。\n挥落禅关无少滞，增添衲子几重冤。\n拟于纸上明端的，争似当机自造玄。",
        "dynasty": "宋",
        "collection_info": null
    },
    {
        "title": "咨叩有省呈黄龙清禅师偈",
        "author": "戴道纯",
        "content": "杳冥源底全机处，一片心花露印纹。\n知是几生曾供养，时时微笑动香云。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释咸静",
        "content": "气候欲流金，炎威将铄石。\n扇子摇明月，云片耸奇峰。\n蚕成茧而麦渐收，笋抽簪而梅已熟。\n熏风习习，逝水滔滔。\n鹊噪森松，鶑啼修竹。\n观音势至，文殊普贤。\n有愿必从，无剎不现。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释咸静",
        "content": "匣中宝剑，袖裏金锤。\n时节既彰，莫辞拈出。\n击开关锁，斩断葛藤。\n令他跳出生死门，惊过荆棘路。\n人人似生师子，箇箇如活大虫。\n休教着布过他州，直待还乡衣昼锦。",
        "dynasty": "宋",
        "collection_info": null
    },
    {
        "title": "临终偈",
        "author": "释咸静",
        "content": "弄罢影戏，七十一载。\n更问如何，回来别赛。",
        "dynasty": "宋",
        "collection_info": null
    },
    {
        "title": "颂古四首 勘婆二 其一",
        "author": "释咸静",
        "content": "婆子只知指路，鸡犬被人偷去。\n直待赵州勘了，这回紧闭门户。",
        "dynasty": "宋",
        "collection_info": null
    },
    {
        "title": "颂古四首 勘婆二 其二",
        "author": "释咸静",
        "content": "赵州老老大大，不解山中打坐。\n自言去勘婆了，倒被婆子勘破。",
        "dynasty": "宋",
        "collection_info": null
    },
    {
        "title": "颂古四首 犀牛扇",
        "author": "释咸静",
        "content": "扇上犀牛从古画，索来既破要元牛。\n纵教戴子重描出，不是当时那一头。",
        "dynasty": "宋",
        "collection_info": null
    },
    {
        "title": "颂古四首 四不迁",
        "author": "释咸静",
        "content": "掐珠不念佛，开眼不见色。\n吃饭谁择日，任东西南北。",
        "dynasty": "宋",
        "collection_info": null
    },
    {
        "title": "拟寒山自述  其一",
        "author": "释咸静",
        "content": "多见拟寒山，不然拟拾得。\n冲天各有志，拟彼復何益。\n居山山色翠，临水水声长。\n风华与雪月，时处自歌扬。",
        "dynasty": "宋",
        "collection_info": null
    },
    {
        "title": "拟寒山自述  其二",
        "author": "释咸静",
        "content": "颇忆未参禅，教中听十年。\n昼夜数他宝，何曾得半钱。\n发志出行脚，遍求无病药。\n及至休歇时，依旧没鞋着。",
        "dynasty": "宋",
        "collection_info": null
    },
    {
        "title": "拟寒山自述  其三",
        "author": "释咸静",
        "content": "行时唯信脚，到处便为家。\n午饭随麤细，三衣乱掩遮。\n空名耳裏水，微利眼中砂。\n一觉黄昏睡，金鸟出{氵毒}涯。",
        "dynasty": "宋",
        "collection_info": null
    },
    {
        "title": "拟寒山自述  其四",
        "author": "释咸静",
        "content": "目述自高吟，自高非倨傲。\n高怀肯随动，幽鸟徒轻噪。\n无水定无源，有烟必有竈。\n天堂并地狱，自作还自报。",
        "dynasty": "宋",
        "collection_info": null
    },
    {
        "title": "拟寒山自述  其五",
        "author": "释咸静",
        "content": "近见一般人，堂堂似佛祖。\n入室求知识，为明生死事。\n问汝莫是贼，当时面如土。\n语言勿生嗔，只箇是生死。",
        "dynasty": "宋",
        "collection_info": null
    },
    {
        "title": "拟寒山自述  其六",
        "author": "释咸静",
        "content": "参禅脱生死，辄莫被魔使。\n八风一任吹，六尘终不污。\n非语乱如麻，截断众流句。\n仰面看青天，立地超佛祖。",
        "dynasty": "宋",
        "collection_info": null
    },
    {
        "title": "拟寒山自述  其七",
        "author": "释咸静",
        "content": "五更一盂粥，辰时一顿饭。\n昼夜两觉眠，一日事俱辨。\n毁我还自毁，赞我还自赞。\n是非与荣辱，红炉赤金弹。",
        "dynasty": "宋",
        "collection_info": null
    },
    {
        "title": "拟寒山自述  其八",
        "author": "释咸静",
        "content": "良田着力耕，自利復利故。\n莫栽荆棘树，子孙没出路。\n仁者爱安仁，狡佞生嫉妬。\n劝汝早回头，翻覆面前觑。",
        "dynasty": "宋",
        "collection_info": null
    },
    {
        "title": "拟寒山自述  其九",
        "author": "释咸静",
        "content": "莫笑我自述，麤言无义理。\n岂为骋文辞，因笔写其志。\n百年呼吸间，何用苦较计。\n劝汝莫痴毒，无常忽忽至。",
        "dynasty": "宋",
        "collection_info": null
    },
    {
        "title": "拟寒山自述  其一○",
        "author": "释咸静",
        "content": "一曲乐昇平，非关啰哩棱。\n山河俱属宋，云水且饶僧。\n时击松风磬，长然涧月灯。\n愿王似南岳，万世碧层层。",
        "dynasty": "宋",
        "collection_info": null
    },
    {
        "title": "十二时  其一",
        "author": "释咸静",
        "content": "半夜子，心境俱忘正莽卤。\n捻转天关万象移，泥牛入海谁亲睹。",
        "dynasty": "宋",
        "collection_info": null
    },
    {
        "title": "十二时  其二",
        "author": "释咸静",
        "content": "鸡鸣丑，一声相报无前后。\n惊觉腾腾梦裏身，释迦老子交横走。",
        "dynasty": "宋",
        "collection_info": null
    },
    {
        "title": "十二时  其三",
        "author": "释咸静",
        "content": "平旦寅，翠竹黄华拂眼明。\n灵禽异兽争嘲哄，总解回头转眼睛。",
        "dynasty": "宋",
        "collection_info": null
    },
    {
        "title": "十二时  其四",
        "author": "释咸静",
        "content": "日出卯，紫雾红霞腾海岛。\n挤排无限利名人，出门忘却衣中宝。",
        "dynasty": "宋",
        "collection_info": null
    },
    {
        "title": "十二时  其五",
        "author": "释咸静",
        "content": "食时辰，掌钵徒劳入市巡。\n若将心受檀那饭，也似无功食禄人。",
        "dynasty": "宋",
        "collection_info": null
    },
    {
        "title": "十二时  其六",
        "author": "释咸静",
        "content": "禺中巳，选甚淫坊并酒肆。\n回头便是出尘人，翻笑曼殊携庆喜。",
        "dynasty": "宋",
        "collection_info": null
    },
    {
        "title": "十二时  其七",
        "author": "释咸静",
        "content": "日南午，卓然独耀无今古。\n粪埽堆头玉马嘶，瑠璃殿上金刚舞。",
        "dynasty": "宋",
        "collection_info": null
    },
    {
        "title": "十二时  其八",
        "author": "释咸静",
        "content": "日昳未，万树千峰影斜坠。\n兔角龟毛遶市寻，贵卖还思买时贵。",
        "dynasty": "宋",
        "collection_info": null
    },
    {
        "title": "十二时  其九",
        "author": "释咸静",
        "content": "晡时申，一日三分过二分。\n直饶省得来时路，到家急急也黄昏。",
        "dynasty": "宋",
        "collection_info": null
    },
    {
        "title": "十二时  其一○",
        "author": "释咸静",
        "content": "日入酉，残霞返照门前柳。\n无声一曲牧童归，背跨牛儿师子吼。",
        "dynasty": "宋",
        "collection_info": null
    },
    {
        "title": "十二时  其一一",
        "author": "释咸静",
        "content": "黄昏戌，角韵钟声遐迩一。\n要会闻復翳根除，补陀岩上寻弥勒。",
        "dynasty": "宋",
        "collection_info": null
    },
    {
        "title": "十二时  其一二",
        "author": "释咸静",
        "content": "人定亥，念念无常剎那快。\n回光省取不迁心，坐照十虚谁对待。",
        "dynasty": "宋",
        "collection_info": null
    },
    {
        "title": "拄杖歌",
        "author": "释咸静",
        "content": "谁人无一条拄杖，我家收底丑模样。\n彻头彻尾节目深，从生至老筋骸壮。\n不须修，何须漆，体段自然成箇格。\n或行或坐尽随身，或倚或携还任力。\n抛一抛，卓一卓，三界魔王顿惊愕。\n雨云雷电匝长空，展尽神通难揣摸。\n有时收，有时用，纵夺临机恣拈弄。\n傥蒙上士入门来，一棒打教知痒痛。\n说道理，没人情，动着教伊祸患生。\n休夸昔日化龙势，谩说当年解虎声。\n挑日月，吞干坤，划开一路涅槃门。\n大丈夫儿须执捉，一言不契命难存。",
        "dynasty": "宋",
        "collection_info": null
    },
    {
        "title": "偈十二首  其一",
        "author": "释本才",
        "content": "上封一句，海墨难诠。\n墙壁瓦砾，昼夜流传。\n若住听莹，鹞子冲天。",
        "dynasty": "宋",
        "collection_info": null
    },
    {
        "title": "偈十二首  其二",
        "author": "释本才",
        "content": "当阳不显迹，文彩未生前。\n只箇平常处，壶中别是天。\n别是天，唯自到，缓行急行俱蹉过。\n红尘数尽去来人，李白元是痴措大。",
        "dynasty": "宋",
        "collection_info": null
    },
    {
        "title": "偈十二首  其三",
        "author": "释本才",
        "content": "色本殊质像，声元异乐苦。\n眼耳绝见闻，半夜日轮午。\n日输午，与谁说，休向虚空重钉橛。\n烱烱森罗相对看，如浄琉璃含宝月。\n无智人前莫说，打汝头破脑裂。",
        "dynasty": "宋",
        "collection_info": null
    },
    {
        "title": "偈十二首  其四",
        "author": "释本才",
        "content": "二由一有，一亦莫守。\n拂子朝到西天，暮归唐土。\n也无佛，也无祖，夜半日输正当午。\n露柱灯笼𡎺着时，谁道黄金如粪土。",
        "dynasty": "宋",
        "collection_info": null
    },
    {
        "title": "偈十二首  其五",
        "author": "释本才",
        "content": "清机历掌，同道方知，格外称提。\n徒劳䧟啄，句中有句。\n埋没已灵，句中无句。\n藏身北斗，拈灯笼向佛殿裏。\n即且置将三门来，灯笼上又作么生。\n自是觑不见，刚道有遮护。",
        "dynasty": "宋",
        "collection_info": null
    },
    {
        "title": "偈十二首  其六",
        "author": "释本才",
        "content": "智身迥出先天地，大用纵横不易知。\n鼓舞灵源宣众妙，人间天上仰无为。",
        "dynasty": "宋",
        "collection_info": null
    },
    {
        "title": "偈十二首  其七",
        "author": "释本才",
        "content": "鸡鸣丑，一颗圆光明已久。\n忽然抖擞起来时，问着依前还漏逗。\n还漏逗，拟欲藏身北斗前，应须合掌南辰后。",
        "dynasty": "宋",
        "collection_info": null
    },
    {
        "title": "偈十二首  其八",
        "author": "释本才",
        "content": "三界无法，何处求心。\n四大本空，佛依何住。\n直得清寥寥白滴滴，犹是真常流注。",
        "dynasty": "宋",
        "collection_info": null
    },
    {
        "title": "偈十二首  其九",
        "author": "释本才",
        "content": "上无攀仰，下绝已躬。\n唤起怀州牛吃禾，捺下益州马腹胀。\n从教天下觅医人，炙猪左膊上。\n奇，奇，是是非非总不知。\n梦回瞥起临明镜，洎被张公错画眉。",
        "dynasty": "宋",
        "collection_info": null
    },
    {
        "title": "偈十二首  其一○",
        "author": "释本才",
        "content": "诸佛放光明，助发真实相。\n希有诸比丘，是中无比况。",
        "dynasty": "宋",
        "collection_info": null
    },
    {
        "title": "偈十二首  其一一",
        "author": "释本才",
        "content": "袖裏暂闲医国手，岸巾来访卧云人。\n相逢一笑千峰顶，高下森罗百亿身。\n相逢一笑，万壑风清。\n大冶精金，应无变色。\n黄檗昔遇裴相国，当头一札，冷暖自知。\n睦州久契陈尚书，剖露肝肠，清虚廓落。\n正当今日，宾主互换。\n觌体唱酬，似空藏空，如镜照镜。\n芥子拈来敲石窟，须知渠是箇中人。",
        "dynasty": "宋",
        "collection_info": null
    },
    {
        "title": "偈十二首  其一二",
        "author": "释本才",
        "content": "画餠不足以充饥，大羹必资于敏手。\n浄瓶趯倒，目前赢得大沩山。\n铁钵擎来，八万毛孔皆香发。\n口吞三世即且置，铁牛不食连鞭草。\n机梭不犯风云势，石笋从教劫外抽。",
        "dynasty": "宋",
        "collection_info": null
    },
    {
        "title": "偈十二首  其一三",
        "author": "释本才",
        "content": "秋风浩浩来，芙蓉花半开。\n秋风萧萧去，黄叶填山路。\n大块本无私，恩威各有遇。\n藏头白海头黑，明眼衲僧辨不得。",
        "dynasty": "宋",
        "collection_info": null
    },
    {
        "title": "颂古二首 达磨见梁武帝。",
        "author": "释本才",
        "content": "远泛鲸波入大梁，廓然无圣对君王。\n可怜径寸无人鑑，却与相如依旧藏。",
        "dynasty": "宋",
        "collection_info": null
    },
    {
        "title": "颂古二首 宝寿开堂，三圣推出一僧。",
        "author": "释本才",
        "content": "丰城收宝剑，宇宙识人稀。\n不入张华手，焉能别是非。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释本才",
        "content": "达磨未来，怀藏至宝，顶髻有珠。\n达磨既来，卞和刖足，杨朱途穷。\n拟议之间，知君罔措。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释本才",
        "content": "一法有形该动植，百川湍激竞朝宗。\n昭琴不鼓云天淡，想像毗耶老病翁。",
        "dynasty": "宋",
        "collection_info": null
    },
    {
        "title": "颂古二首 风幡。",
        "author": "释本才",
        "content": "指出风幡俱不是，直言心动亦还非。\n夜来一片曹溪月，却照侬家旧翠微。",
        "dynasty": "宋",
        "collection_info": null
    },
    {
        "title": "颂古二首 大禅佛参仰山后到霍山。",
        "author": "释本才",
        "content": "子陵滩水急如弦，摸得黄鱼缩项鳊。\n提向市中频索价，他家不着半分钱。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释本才",
        "content": "彻，彻，大海干枯，虚空迸裂。\n四方八面绝遮拦，万象森罗齐漏泄。",
        "dynasty": "宋",
        "collection_info": null
    },
    {
        "title": "偈",
        "author": "释空",
        "content": "十方无壁落，四面亦无门。\n浄裸裸，赤洒洒，没可把。",
        "dynasty": "宋",
        "collection_info": null
    },
    {
        "title": "野狐话颂",
        "author": "释空",
        "content": "含血噀人，先污其口。\n百丈野狐，失头狂走。\n蓦地唤回，打个筋斗。",
        "dynasty": "宋",
        "collection_info": null
    },
    {
        "title": "颂古 柏树。",
        "author": "释空",
        "content": "打人駡人易，劝人休却难。\n不识饶人处，急水下高滩。",
        "dynasty": "宋",
        "collection_info": null
    },
    {
        "title": "太平曲",
        "author": "释普初",
        "content": "无为而为，神而化之。\n洒德雨以霶霈，鼓仁风而雍熙。\n民如野鹿，上如标枝。\n十八子，知不知。\n哩哩啰，啰啰哩。",
        "dynasty": "宋",
        "collection_info": null
    },
    {
        "title": "偈",
        "author": "释从密",
        "content": "开口不是禅，合口不是道。\n踏步拟进前，全身落荒草。",
        "dynasty": "宋",
        "collection_info": null
    },
    {
        "title": "偈",
        "author": "释宗密",
        "content": "休把庭华类此身，庭华落后更逢春。\n此身一往知何处，三界茫茫愁杀人。",
        "dynasty": "宋",
        "collection_info": null
    },
    {
        "title": "偈",
        "author": "知和庵主",
        "content": "竹笕二三升野水，松窗七五片闲云。\n道人活计祇如此，留与人间作见闻。",
        "dynasty": "宋",
        "collection_info": null
    },
    {
        "title": "宝积寺",
        "author": "刘芑",
        "content": "宝积重来异昔年，修廊千步闢山边。\n南分灵派渠行玉，北敞高台花雨天。\n日照青林犹带润，云收翠崦尚藏烟。\n庞眉老子升猊坐，不惜家风示众贤。",
        "dynasty": "宋",
        "collection_info": null
    },
    {
        "title": "偈",
        "author": "释普崇",
        "content": "非风非幡无处着，是风是幡无着处。\n辽天俊鹘悉迷踪，踞地金毛还失措。\n呵呵呵，悟不悟。\n令人转忆谢三郎，一丝独钓寒江雨。",
        "dynasty": "宋",
        "collection_info": null
    },
    {
        "title": "酬普首座偈",
        "author": "释持",
        "content": "性空老人何快活，只有三衣并一钵。\n丛林端的死心儿，见胆开谈心豁豁。\n有时吹笛当言说，一声吹落西江月。\n桃花庵中快活时，往往观者舞不彻。\n甚道理，能欢悦，摇手向人应道别。\n堪笑无人知此意，尽道称锤硬似铁。\n难瞒唯有当行家，为报临机莫漏泄。",
        "dynasty": "宋",
        "collection_info": null
    },
    {
        "title": "悼普首座偈",
        "author": "释持",
        "content": "僧不僧，俗不俗，曾得死心亲付嘱。\n平生知命只逍遥，行道苦无清浄福。\n东西南北放痴憨，七十七年𢝘怪足。\n黍桶裏着到，波涛裏洗浴，个中谁会无生曲。\n随潮流去又流归，莫是庵前恋筇竹。\n呵呵呵，老大哥，快活谁人奈汝何。",
        "dynasty": "宋",
        "collection_info": null
    },
    {
        "title": "偈",
        "author": "释持",
        "content": "休将碧落中秋节，来并曹溪无相月。\n冷淡无关玉兔光，虚明直透银蟾穴。\n圆不圆，缺不缺，一道灵光无间歇。\n照人何处不分明，直下承当眼添屑。\n本无生，亦无灭，只有休心最亲切。\n采石江头弄影时，谪仙到此空颠蹶。",
        "dynasty": "宋",
        "collection_info": null
    },
    {
        "title": "中秋不见月偈",
        "author": "释持",
        "content": "悟心容易息心难，息得心源到处闲。\n斗转星移天欲晓，白云依旧覆青山。",
        "dynasty": "宋",
        "collection_info": null
    },
    {
        "title": "嘲妙普偈",
        "author": "释持",
        "content": "咄哉老性空，刚要馁鱼鼈。\n去不索性去，祇管向人说。",
        "dynasty": "宋",
        "collection_info": null
    },
    {
        "title": "偈",
        "author": "释益",
        "content": "一叶落，天下秋。\n一尘起，大地收。\n一法透，万法周。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释銮",
        "content": "众卖华兮独卖松，青青颜色不如红。\n算来终不与时合，归去来兮翠霭中。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释銮",
        "content": "遁迹隠高峰，高峰又不容。\n不如归锦里，依旧卖青松。",
        "dynasty": "宋",
        "collection_info": null
    },
    {
        "title": "偈",
        "author": "释希明",
        "content": "林叶纷纷落，干坤报早秋。\n分明西祖意，何用更驰求。",
        "dynasty": "宋",
        "collection_info": null
    },
    {
        "title": "偈",
        "author": "释道完",
        "content": "古人见此月，今人见此月。\n此月镇常存，古今人还别。\n若人心似月，碧潭光皎洁。\n决定是心源，此说更无说。",
        "dynasty": "宋",
        "collection_info": null
    },
    {
        "title": "偈",
        "author": "释了常",
        "content": "等闲放下，佛手掩不住。\n特地收来，大地绝纤埃。\n向君道，莫疑猜，处处头头见善财。\n锤下分明如得旨，无限劳生眼自开。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释慧照",
        "content": "龙安山下，道路纵横。\n兜率宫中，楼阁重迭。\n虽非天上，不是人间。\n到者心安，全忘诸念。\n善行者不移双足，善入者不动双扉。\n自能笑傲烟萝，谁管坐消岁月。\n莫教推落岩前石，打破下方遮日云。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释慧照",
        "content": "端午龙安亦鼓桡，青山云裏得逍遥。\n饥餐渴饮无穷乐，谁爱争先夺锦标。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释慧照",
        "content": "兜率都无伎俩，也斅诸方榜样。\n五日一度升堂，起动许多龙象。\n禅道佛法又无，到此将何供养。\n须知达磨西来，分付一条拄杖。",
        "dynasty": "宋",
        "collection_info": null
    },
    {
        "title": "偈",
        "author": "释智尧",
        "content": "捏土定千钧，秤头不立蝇。\n箇中些子事，走杀岭南能。",
        "dynasty": "宋",
        "collection_info": null
    },
    {
        "title": "和忠道者牧牛颂",
        "author": "释天游",
        "content": "两角指天，四足踏地。\n拽断鼻绳，牧甚屎屁。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释天游",
        "content": "质库何曾解典牛，祇缘价重实难酬。\n想君本领无多子，毕竟难禁这一头。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释天游",
        "content": "三百五百，铜头铁额。\n木笛横吹，谁来接拍。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释天游",
        "content": "宝峰有一诀，对众分明说。\n昨夜三更前，乌龟吞却鼈。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释天游",
        "content": "晷运推移，日南长至。\n布裩不洗，无来换替。\n大小玉泉，无风浪起。\n云岩路见不平，直下一锤粉碎。",
        "dynasty": "宋",
        "collection_info": null
    },
    {
        "title": "辞众颂",
        "author": "释宗印",
        "content": "四十九年，一场热鬨。\n八十七春，老汉独弄。\n谁少谁多，一般作梦。\n归去来兮，梅梢雪重。",
        "dynasty": "宋",
        "collection_info": null
    },
    {
        "title": "投机颂",
        "author": "释崇真",
        "content": "万年仓裏曾饥馑，大海中住尽长渴。\n当初寻时寻不见，如今避时避不得。",
        "dynasty": "宋",
        "collection_info": null
    },
    {
        "title": "颂",
        "author": "释智",
        "content": "吃官酒，卧官阶。\n当处死，当处埋。\n沙场无限英灵汉，堆山积岳露尸骸。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释德週",
        "content": "举体露堂堂，十分无罣碍。\n千圣不能传，万灵咸顶戴。\n拟欲共商量，开口百杂碎。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释德週",
        "content": "回互不回互，觑见没可睹。\n透出祖师关，踏断人天路。\n呵呵呵，悟不悟，落花流水知何处。",
        "dynasty": "宋",
        "collection_info": null
    },
    {
        "title": "偈",
        "author": "释子经",
        "content": "和气生枯枿，寒云散远郊。\n木人占吉兆，夜半露龟爻。",
        "dynasty": "宋",
        "collection_info": null
    },
    {
        "title": "偈",
        "author": "释昙清",
        "content": "杀父杀母，佛前忏悔。\n杀佛杀祖，不消忏悔。\n为甚么不消忏悔，且得冤家解脱。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释仪",
        "content": "莫分彼我，彼我无殊。\n困鱼止泺，病鸟栖芦。\n逡巡不进泥中履，争得先生一卷书。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释仪",
        "content": "无相如来示现身，破魔兵众绝纤尘。\n七星斜映风生处，四海还归旧主人。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释仪",
        "content": "万派横流总向东，超然八面自玲珑。\n万人胆破沙场上，一箭双雕落碧空。",
        "dynasty": "宋",
        "collection_info": null
    },
    {
        "title": "偈",
        "author": "释辩",
        "content": "不是心，不是佛，不是物，钻天鹞子辽天鹘。\n不度火，不度水，不度炉，离弦箭发没回途。\n直饶会得十分去，笑倒西来碧眼胡。",
        "dynasty": "宋",
        "collection_info": null
    },
    {
        "title": "偈",
        "author": "释海评",
        "content": "灯笼上作舞，露柱裏藏身。\n深沙神恶发，昆崙奴生嗔。\n一句合头语，万劫堕迷津。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释瑞仙",
        "content": "吾心似秋月，碧潭清皎洁。\n无物堪比伦，教我如何说。\n堪嗟古人心，难与今人说。\n语与时人同，意与时人别。\n今人不会古人意，今日教我如何说。\n直饶会得寒山意，秋月碧潭犹未彻。\n此夜一轮明皎洁，纵目观瞻不是月。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释瑞仙",
        "content": "棚头鼓未鸣，部乐未抹抢。\n竿木逞伎俩，着忙出定场。\n懡㦬便回去，一段最光扬。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释瑞仙",
        "content": "三箇橐驼两隻脚，日行万里趁不着。\n而今收在玉泉山，不许时人乱斟酌。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释法清",
        "content": "万柳千华暖日开，一华端有一如来。\n妙谈不二虚空藏，动着微言徧九垓。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释法清",
        "content": "万仞崖头曾借路，百千禅侣尽生疑。\n只因满眼多巘崄，不识天然却问谁。",
        "dynasty": "宋",
        "collection_info": null
    },
    {
        "title": "和冯济川题枯髅图",
        "author": "释法清",
        "content": "形骸在此，其人何在。\n日炙风吹，掩彩掩彩。",
        "dynasty": "宋",
        "collection_info": null
    },
    {
        "title": "偈",
        "author": "法因庵主",
        "content": "岩上桃华开，华从何处来。\n灵云纔一见，回首舞三台。",
        "dynasty": "宋",
        "collection_info": null
    },
    {
        "title": "偈",
        "author": "释圆慧",
        "content": "达磨正宗，衲僧巴鼻。\n堪嗟迷者成群，开眼瞌睡。\n头上是天，脚下是地。\n耳朵闻声，鼻孔出气。\n敢问云堂之徒，时中甚么安置。\n可怜双林傅大士，却言祇这语声是。",
        "dynasty": "宋",
        "collection_info": null
    },
    {
        "title": "偈",
        "author": "释宗泰",
        "content": "会了唤作禅，未悟果然难。\n难难，目前隔箇须弥山。\n悟了易，易易，信口道来无不是。",
        "dynasty": "宋",
        "collection_info": null
    },
    {
        "title": "题李伯时画黄知命骑馿图",
        "author": "邢居实",
        "content": "长安城头乌夜栖，长安道上行人稀。\n浮云卷尽暮天碧，但见明月流清辉。\n君独骑馿向何处，头上倒着白接䍦。\n长吟搔首望明月，不学山翁醉似泥。\n到得城中灯火闹，小儿拍手拦街笑。\n道傍观者那得知，相逢疑是商山皓。\n龙眠居士画无比，摇毫弄笔长风起。\n酒酣闭目望穷途，纸上轩昂无乃似。\n君不学长安游侠夸年少，臂鹰挟弹章台道。\n君不能提携长剑取灵武，指挥猛士驱貔虎。\n胡为脚踏梁宋尘，终日飘飘无定所。\n武陵桃源春欲暮，白水青山起烟雾。\n竹杖芒鞋归去来，头巾任挂三花树。",
        "dynasty": "宋",
        "collection_info": null
    },
    {
        "title": "寄陈履常",
        "author": "邢居实",
        "content": "十年客京洛，衣袂多黄尘。\n所交尽才彦，唯子情相亲。\n会合能几日，欢乐何遽央。\n春风东北来，飘我西南翔。\n骊驹已在门，白日行且晚。\n停觞不能饮，将去更復返。\n把腕捋髭鬚，悲啼类儿女。\n人生非鹿豕，安得常羣聚。\n朝别河上梁，暮涉关山道。\n匹马逐飞蓬，离恨如春草。\n去去日已远，行行泪横脸。\n昨日同袍友，今朝异乡客。\n来时城南陌，始见梅花白。\n回首汉江头，黄梅已堪摘。\n杖策登高城，极目迥千里。\n落日下青山，但见白云起。\n远望岂当归，长歌涕如雨。\n归心如明月，幽梦过颍汝。\n抱膝长相思，故人安可见。\n忽枉数行书，彷佛如对面。\n纷纭辇毂下，冠盖争驰逐。\n吹嘘多贤豪，肯復念幽独。\n空斋听夜雨，深竹闻子规。\n此情不可道，此心君讵知。",
        "dynasty": "宋",
        "collection_info": null
    },
    {
        "title": "雨后出城马上作",
        "author": "邢居实",
        "content": "既雨天气佳，微云淡如扫。\n欲寻烟际钟，骑马河边草。\n紫椹饱黄鹂，人家夏蚕老。\n田妇踏缫车，隔篱语音好。\n嗟我一何愚，读书浪枯槁。\n不及此中人，中年客长道。",
        "dynasty": "宋",
        "collection_info": null
    },
    {
        "title": "秋风三迭寄秦少游  其一",
        "author": "邢居实",
        "content": "秋风夕起兮白露为霜，草木憔悴兮窃独悲此众芳。\n明月皎皎兮照空房，昼日苦短兮夜未央。\n有美一人兮天一方，欲往从之兮路渺茫。\n登山无车兮涉水无航，愿言思子兮使我心伤。",
        "dynasty": "宋",
        "collection_info": null
    },
    {
        "title": "秋风三迭寄秦少游  其二",
        "author": "邢居实",
        "content": "秋风淅淅兮云冥冥，鸱枭昼号兮蟋蟀夜鸣。\n岁月徂迈兮忽如流星，少壮几时兮老冉冉其相仍。\n展转反侧兮从夜达明，怅独处此兮谁适为情。\n长歌激烈兮涕泣交零，愿言思子兮使我心怦。",
        "dynasty": "宋",
        "collection_info": null
    },
    {
        "title": "秋风三迭寄秦少游  其三",
        "author": "邢居实",
        "content": "秋风浩荡兮天宇高，羣山逶迤兮溪谷寂寥。\n登高望远兮不自聊，驾言适野兮谁与游遨。\n空原无人兮四顾萧条，猨狖与伍兮麋鹿为曹。\n浮云千里兮归路遥，愿言思子兮使我心劳。",
        "dynasty": "宋",
        "collection_info": null
    },
    {
        "title": "明妃引",
        "author": "邢居实",
        "content": "汉宫有女颜如玉，浅画蛾眉远山绿。\n披香殿裏夜吹笙，未央宫中朝理曲。\n绛纱蒙笼双蜡烛，箫鼓声传春漏促。\n玉辇三更别院归，夜深月照黄金屋。\n莓苔满院无行迹，总为君王未相识。\n上天仙人骨法别，人间画工画不得。\n嫣然一笑金舆侧，玉貌三千敛颜色。\n罗帏绣户掩风香，一朝远嫁单于国。\n金凤罗衣为谁缕，长袖弓弯不堪舞。\n一别昭阳旧院花，泪洒臙脂作红雨。\n回头不见云间阙，黄河半渡新冰滑。\n马蹄已踏辽碣尘，天边尚挂长门月。\n黄沙不似长安道，薄暮微云映衰草。\n羌人马上鸣胡笳，绿髮朱颜为君老。\n西风萧萧郅水寒，啼痕不断几阑干。\n年年看尽南飞雁，一去天涯竟不还。\n少年将军健如虎，日夕撞钟搥大鼓。\n宝刀生涩旌旗捲，汉宫嫁尽婵娟女。\n寂寞边城日将暮，三尺角弓调白羽。\n安得猛士霍嫖姚，缚取呼韩作编户。",
        "dynasty": "宋",
        "collection_info": null
    },
    {
        "title": "和黄鲁直平原郡斋秋还二首  其一",
        "author": "邢居实",
        "content": "木落天高忆旧居，几时归去带经锄。\n黄花烂漫无人折，柿叶翻红正好书。",
        "dynasty": "宋",
        "collection_info": null
    },
    {
        "title": "和黄鲁直平原郡斋秋还二首  其二",
        "author": "邢居实",
        "content": "目送愁云尽日愁，寒来着破旧貂裘。\n凭谁说与西风道，留取花间点缀秋。",
        "dynasty": "宋",
        "collection_info": null
    },
    {
        "title": "送晁以道",
        "author": "邢居实",
        "content": "君官泰山北，我住汉江东。\n异国俱为客，清樽恨不同。",
        "dynasty": "宋",
        "collection_info": null
    },
    {
        "title": "枣阳道中",
        "author": "邢居实",
        "content": "春仲赋南征，岁暮復北走。\n区区徒尔为，惭愧道旁堠。\n岐路剧羊肠，重岗九十九。\n马疲须着鞭，袖短难藏手。\n与君从此别，把袂倚衰柳。\n百年但如斯，不日成老丑。\n我本四方人，飘泊谁为偶。\n有意问山神，此生復来否。",
        "dynasty": "宋",
        "collection_info": null
    },
    {
        "title": "秋日泛舟走笔呈同游诸公",
        "author": "邢居实",
        "content": "秋波潋滟泛横溪，小楫轻舟逐浪移。\n远浦遥山俱惨淡，浴鳬飞鹭共差池。\n苦嫌斜日侵棋局，安得长竿理钓丝。\n归去倾家新酿酒，还须来趁菊花时。",
        "dynasty": "宋",
        "collection_info": null
    },
    {
        "title": "句  其一",
        "author": "邢居实",
        "content": "微意平生在江海，尘冠今日为君弹。",
        "dynasty": "宋",
        "collection_info": null
    },
    {
        "title": "句  其二",
        "author": "邢居实",
        "content": "高歌感人心，心悲将柰何。",
        "dynasty": "宋",
        "collection_info": null
    },
    {
        "title": "豫章行",
        "author": "谢逸",
        "content": "豫章栋梁材，託身南山阿。\n王者建大厦，匠氏施斧柯。\n万夫挽不行，留滞在河浒。\n自非浪滔天，何由至王所。\n根虽埋土中，叶已随风飞。\n惟余爨下柯，那得復相依。\n风吹兼雨打，日居復月诸。\n誓朽泥涂间，不及栎与樗。\n匠氏慎无悔，豫章当自宽。\n人生类如此，才难圣所嘆。",
        "dynasty": "宋",
        "collection_info": null
    },
    {
        "title": "读陶渊明集",
        "author": "谢逸",
        "content": "渊明从远公，了此一大事。\n下视区中贤，略不可人意。\n不如归田园，万事付一醉。\n挥觞赋新诗，诗成聊自慰。\n初不求世售，世亦不我贵。\n意到语自工，心真理亦邃。\n何必闻虞韶，读此可忘味。\n我欲追其韵，恨无三尺喙。\n嗟嘆之不足，作诗示同志。",
        "dynasty": "宋",
        "collection_info": null
    },
    {
        "title": "和王立之见赠四首  其一",
        "author": "谢逸",
        "content": "王子遗我诗，五言若长城。\n谁谓永嘉末，復闻正始声。\n咄嗟千人废，雍容一坐倾。\n端能励节义，何必五鼎烹。",
        "dynasty": "宋",
        "collection_info": null
    },
    {
        "title": "和王立之见赠四首  其二",
        "author": "谢逸",
        "content": "蛙蛤没泥涂，鲵鳅游畎浍。\n岂知北溟鲲，翱翔九霄外。\n长安夸奢子，奔走逐冠盖。\n古寺有佳人，幽吟发清籁。",
        "dynasty": "宋",
        "collection_info": null
    },
    {
        "title": "和王立之见赠四首  其三",
        "author": "谢逸",
        "content": "按剑毛先生，睨柱蔺相如。\n欲市万世名，非由十斛珠。\n善养浩然气，外泽心不臞。\n桃花自春风，何用赋玄都。",
        "dynasty": "宋",
        "collection_info": null
    },
    {
        "title": "和王立之见赠四首  其四",
        "author": "谢逸",
        "content": "钟鸣戒夜行，途远畏日暮。\n王良鞭骥子，一跃仅十步。\n怪事书咄咄，白髮生故故。\n未暇陈九事，亟归读四库。",
        "dynasty": "宋",
        "collection_info": null
    },
    {
        "title": "和徐教授与董元达",
        "author": "谢逸",
        "content": "徐穉卧不起，青衫老柴门。\n仲舒着繁露，要明王道尊。\n相逢非竟日，此怀谁与论。\n朗咏鄱阳篇，江南烟雨昏。",
        "dynasty": "宋",
        "collection_info": null
    },
    {
        "title": "吴迪吉载酒永安寺会者十一分韵赋诗以字为韵予用逸字",
        "author": "谢逸",
        "content": "延陵多贤孙，杰然者迪吉。\n上书因自讼，宾客禁私觌。\n瞑目数归期，闭口防罚直。\n谒告呼朋侪，笑谈洗忧戚。\n开樽青莲界，逍遥以永日。\n翩翩客鼎来，草草筵初秩。\n子珍乐易人，开谈见胸臆。\n宗鲁与人交，坦然无畛域。\n君泽学古谈，论议简而质。\n伯更廊庙具，绿髮居师席。\n泽民泮水英，每试辄中的。\n叔野饱书史，胸中万卷积。\n文美秉天机，温如苍玉璧。\n文康气雄豪，目睨天宇窄。\n中邦最清修，操履有绳尺。\n乐之似长康，痴绝故无匹。\n坐客皆奇才，椎钝莫如逸。\n诸人或见赏，颇爱性真率。\n不求身后名，但喜杯中物。\n世故了不知，一醉吾事毕。",
        "dynasty": "宋",
        "collection_info": null
    },
    {
        "title": "谢吴迪吉以麻源桃实法制黄精见遗",
        "author": "谢逸",
        "content": "平生刚直心，真率类狂绞。\n居首富儿门，肉食亦不饱。\n北堂老髮垂，喜惧我心搅。\n瘦妻首飞蓬，敢谓美而佼。\n妇姑宵不寐，清饿常至卯。\n幸頼亲友人，馈送亦稍稍。\n崔嵬华子冈，秀岭横参昴。\n木桃芘菟竹，岁永樛枝挠。\n千年采掇余，曾近麻姑爪。\n喧喧声利区，献酬呈狯狡。\n分甘及衡门，古心君独拗。\n作诗报嘉惠，质野言非巧。",
        "dynasty": "宋",
        "collection_info": null
    },
    {
        "title": "游逍遥寺以野寺江天豁山扉花木幽为韵探得山字",
        "author": "谢逸",
        "content": "进不骄富贵，立朝如在山。\n退若羞贫贱，林泉作阓阛。\n喧静本无相，了在一念间。\n人皆谙此理，何事可作难。\n每月一会面，十客九不閒。\n良时况易失，逝者不復还。\n老境不汝贷，毛髮半已斑。\n游从皆胜事，栖息况禅关。\n兹会若不勉，对客恐厚颜。\n诸人胸旷达，高韵不可攀。\n此意固同晓，作诗勉我顽。",
        "dynasty": "宋",
        "collection_info": null
    },
    {
        "title": "游文美清旷亭各以字为韵",
        "author": "谢逸",
        "content": "人生一月间，开口笑几日。\n况復岁云暮，在堂悲蟋蟀。\n胡不为强欢，唧唧復唧唧。\n吾徒尘外姿，开怀见真率。\n达如商山皓，清若竹林逸。\n相逢各拊掌，一笑万事失。\n主人清旷士，作堂记其实。\n愿无负此堂，不为势利怵。\n时时叙离阔，中散志意毕。",
        "dynasty": "宋",
        "collection_info": null
    },
    {
        "title": "怀李希声",
        "author": "谢逸",
        "content": "木落野空旷，天迥江湖深。\n登楼眺遐荒，朔风吹壮襟。\n望望不能去，勤我思贤心。\n此心何所思，思我逍遥子。\n挂冠卧秋斋，阅世齐愠喜。\n念昔造其室，微言契名理。\n击考天玉球，四坐清音起。\n别来越三祀，洋洋犹在耳。\n宵长梦寐勤，月明渡淮水。",
        "dynasty": "宋",
        "collection_info": null
    },
    {
        "title": "送临川教授叶端仁赴阙  其一",
        "author": "谢逸",
        "content": "丸丸松柏林，结根临古道。\n未逢匠石徒，岁久空合抱。\n圣人建明堂，良材日登造。\n左右乏先容，地遥安可到。\n愿言励岁寒，不改雪霜操。",
        "dynasty": "宋",
        "collection_info": null
    },
    {
        "title": "送临川教授叶端仁赴阙  其二",
        "author": "谢逸",
        "content": "嘉林有石龟，视尾知千龄。\n支床气愈老，巢莲身始轻。\n钻灼占休咎，胸中疑惑明。\n纳锡藏太卜，决策安朝廷。\n吾徒昧倚伏，祸福何由征。",
        "dynasty": "宋",
        "collection_info": null
    },
    {
        "title": "同吴迪吉汪信民游西塔寺分韵赋诗以荷花日落酣为韵探得荷花字  其一",
        "author": "谢逸",
        "content": "曲肱清梦残，晓鼓喧鸣鼍。\n披衣步庭除，白露倾圆荷。\n俄闻剥啄声，佳客来相过。\n为言城市喧，邀我游山阿。\n步入青莲界，诸峰鬰嵯峨。\n清香郁软语，竟日同婆娑。\n吾人嗜好僻，与世殊臼窠。\n兹游慎勿广，恐为俗客呵。",
        "dynasty": "宋",
        "collection_info": null
    },
    {
        "title": "同吴迪吉汪信民游西塔寺分韵赋诗以荷花日落酣为韵探得荷花字  其二",
        "author": "谢逸",
        "content": "林间露警鹤，城头日翻鸦。\n荷香晓逾清，山色秋更佳。\n寺有老比丘，视世如虚花。\n茶香语有味，境静思无邪。\n夕阳动归兴，天末散余霞。\n徘徊不忍去，南楼吹晓笳。\n更约秋夜来，小船卧蒹葭。",
        "dynasty": "宋",
        "collection_info": null
    },
    {
        "title": "游西塔寺分韵得异字",
        "author": "谢逸",
        "content": "天刑不可解，何以补我劓。\n同访老比丘，步至城南寺。\n脱冠饭其腹，咀嚼风雨驶。\n四壁吼怒雷，稍稍众客睡。\n而余与汪侯，敬咨第一义。\n山僧笑不答，饮食自知味。\n岂无一樽酒，把盏得竟醉。\n不知虚静中，自有无穷意。\n赋诗非不工，聊以助游戏。\n莫学玉川子，弄笔嘲同异。",
        "dynasty": "宋",
        "collection_info": null
    },
    {
        "title": "游西塔寺分韵得溪字",
        "author": "谢逸",
        "content": "绿篠蒙修涂，圆荷媚清溪。\n步屧便清风，欻见古招提。\n入门眼界浄，端如刮金篦。\n升堂各趺坐，野语无町畦。\n吾徒性真率，可追阮与嵇。\n安能触世网，瓮底藏酰鸡。\n爱此清旷境，不知夕阳西。\n归骑去联翩，城头乌夜啼。",
        "dynasty": "宋",
        "collection_info": null
    },
    {
        "title": "与诸友游南湖分韵得红字",
        "author": "谢逸",
        "content": "不通泮宫籍，端居常屡空。\n贫知俗益薄，老觉书有功。\n寂无裹饭客，门前翳蒿蓬。\n平生眼底人，粗知吾困穷。\n招呼城南游，饭我枵肠空。\n亭午得一饱，哦诗和秋虫。\n扪腹步南湖，缓带披凉风。\n渐见波心莲，颇忆新妆红。\n徐酌穆生醴，宛如和露浓。\n三咽不知味，百盏无醉容。\n但可胜茶汤，留饷东坡翁。\n儒生本酸寒，独处罹百凶。\n不谒魏元君，粗免恶少攻。",
        "dynasty": "宋",
        "collection_info": null
    },
    {
        "title": "送鹿好古",
        "author": "谢逸",
        "content": "邑小民事简，琴樽有余欢。\n才高气虽雄，心夷神自闲。\n吐辞如春风，万象生笔端。\n向识杏坛老，不应嘆才难。\n山近雪云密，风动梅香寒。\n铜龙晓鼓鸣，画舸扬漪澜。\n丈夫重离别，感慨伤朱颜。\n努力事明主，慎勿轻挂冠。",
        "dynasty": "宋",
        "collection_info": null
    },
    {
        "title": "送李明道",
        "author": "谢逸",
        "content": "我老不闻道，抱疴卧蓬室。\n有客晨叩门，竦若秋山直。\n借问为谁何，吾祖乃太白。\n倾怀露底藴，始恨晚相得。\n时时出诗语，词源极湍激。\n格律竟不凡，窥祖见窗壁。\n飘然别我去，此道谁知识。\n世岂乏金龟，恐无贺宾客。",
        "dynasty": "宋",
        "collection_info": null
    },
    {
        "title": "送吴秀才赴辟廱",
        "author": "谢逸",
        "content": "吾家阿连诗，美如青精饭。\n君尝从之游，剩馥润青简。\n我老世所憎，百推无一挽。\n君独频叩门，问我句中眼。\n此行赴功名，旧习暂锄铲。\n霜清山驿寒，酒醒夜闻雁。\n挑灯诵我诗，聊供一笑莞。",
        "dynasty": "宋",
        "collection_info": null
    },
    {
        "title": "金溪董秀彦孚闻竹溪六逸之风而悦之作堂面修竹名之曰逸乞余文表章其义予病不能苦思作五言诗以遗之",
        "author": "谢逸",
        "content": "太白列仙人，名缀云房籍。\n天上官长严，宁为世间客。\n醉揖巢父辈，相从竹溪逸。\n朝衫不上船，拜舞堕巾帻。\n气吞高力士，傲睨天地窄。\n董侯慕斯人，作堂榜其壁。\n流俗嗜声利，如舐刀上蜜。\n慎勿徇流俗，与侯併为七。",
        "dynasty": "宋",
        "collection_info": null
    },
    {
        "title": "和王闲叟见赠兼简李商老",
        "author": "谢逸",
        "content": "绿髮工词章，白头困州县。\n老气吞儿曹，胸中书万卷。\n遗我盈把珠，璀璨辉组练。\n何时游匡庐，登堂识君面。\n更邀谪仙人，共醉山间院。\n愿君出樊素，可供一笑倩。",
        "dynasty": "宋",
        "collection_info": null
    },
    {
        "title": "和洪老赠寂大师",
        "author": "谢逸",
        "content": "道人居笑庵，游戏大海寂。\n鈎深无近用，镜古有精识。\n运筹不减良，任侠颇如剧。\n未传东土衣，不通左阶籍。\n归自丹霞山，闭门不浪出。\n室中拂未秉，户外屦已积。\n非关一念致，要是三昧力。\n迭衾洗钵外，何以度永日。\n孤坐老此生，恐为世情测。\n谈笑作佛事，岂不胜占毕。\n垂手试入廛，贪夫愿投璧。\n大木倒百围，山灵不敢惜。\n壮观佛宇丽，鬼工莫俦匹。\n众生嗜欲利，如儿舐刀蜜。\n睹此大庄严，一瞬万缘失。\n何时却闭门，养此幻化质。\n老大百不知，面带黄瓜色。",
        "dynasty": "宋",
        "collection_info": null
    },
    {
        "title": "观蔡规画山水图",
        "author": "谢逸",
        "content": "蔡生老江南，山水涵眼界。\n挥洒若无心，笔端生万怪。\n树杪耸烟鬟，云端悬缟带。\n繫舟枯柳根，茅屋临清派。\n扫壁挂高堂，肃肃起清籁。\n君名定不朽，第恐缣素败。",
        "dynasty": "宋",
        "collection_info": null
    },
    {
        "title": "题捉玉轩",
        "author": "谢逸",
        "content": "剑池渺人物，孙子剑池杰。\n身不满五尺，胸次极岑绝。\n客来捉玉麈，清谈霏锯屑。\n至道初不烦，弹指万缘灭。\n端能领此意，麈柄行当折。\n对客了忘言，真成温伯雪。",
        "dynasty": "宋",
        "collection_info": null
    },
    {
        "title": "题止蘧轩",
        "author": "谢逸",
        "content": "天籁号万窍，水石相吐吞。\n俛仰一瞬间，羣动了无痕。\n乃知性分内，喧静本同根。\n君独诣此理，怀抱清而温。\n谈笑民事办，庭无鳬鹜喧。\n隠几饯日夕，隙月窥黄昏。",
        "dynasty": "宋",
        "collection_info": null
    },
    {
        "title": "汪文彬载酒率诸人过予溪堂观芝草以煌煌灵芝一年三秀为韵探得煌字",
        "author": "谢逸",
        "content": "天瑞必应诚，和气可致祥。\n我如拆袜线，平生无寸长。\n胡为蓬荜下，灵芝秀煌煌。\n诸人喜事者，载酒来溪堂。\n环观三嘆息，作诗助揄扬。\n似闻天道远，吉凶命靡常。\n在德虽为瑞，无德恐为殃。\n愿服朋友戒，修德敢怠荒。",
        "dynasty": "宋",
        "collection_info": null
    },
    {
        "title": "敝庐遣兴",
        "author": "谢逸",
        "content": "无客且闭门，有兴即赋诗。\n盘餐随厚薄，妻儿同饱饥。\n读书不求解，识字不必奇。\n拂榻卧清昼，隠几消良时。\n林鶑韵古木，萍鱼闯幽池。\n敝庐亦足乐，陶令真吾师。",
        "dynasty": "宋",
        "collection_info": null
    },
    {
        "title": "与诸人分韵咏古碑探得罗池庙记以池字为韵",
        "author": "谢逸",
        "content": "德不盖当代，名欲万世垂。\n刻石期后人，石与名俱隳。\n子厚名世士，投荒死南夷。\n柳民怀遗爱，作庙临罗池。\n韩公记其事，沈子书其词。\n韩词昭万古，沈诗妙一时。\n名实两无愧，后世传不疑。\n古人共閒燕，翰墨相娱嬉。\n食不设寒具，玩此前贤碑。\n愿作集古录，模楷欧少师。",
        "dynasty": "宋",
        "collection_info": null
    },
    {
        "title": "王立之园亭七咏 顿有亭",
        "author": "谢逸",
        "content": "富贵幻天机，饥寒撼关楗。\n参前横利害，俗眼青白眩。\n苏黄两玉人，落笔传九县。\n向来窜遐荒，弃捐若秋扇。\n王侯介如石，乃心不可转。\n投之古锦囊，不遗俗子翫。\n近来夸奢子，嗜好亦稍变。\n有客来借观，君无唾其面。\n酌酒对银钩，吞声勿復辩。",
        "dynasty": "宋",
        "collection_info": null
    },
    {
        "title": "王立之园亭七咏 漱醉亭",
        "author": "谢逸",
        "content": "我家北斗南，卜居近山坞。\n浚井得清泉，凿池不择土。\n京城井鳞鳞，厥味半甘苦。\n谁知城南园，有泉白如乳。\n门前车马喧，客醉日亭午。\n呼童转辘轳，铜瓶挂修组。\n漱齿得甘凉，如风涤烦暑。\n心清谈辩驶，舌端洒飞雨。\n但恐醉復醒，君眠客不去。",
        "dynasty": "宋",
        "collection_info": null
    },
    {
        "title": "王立之园亭七咏 大裘轩",
        "author": "谢逸",
        "content": "小人拙生事，三冬卧无帐。\n忍寒东窗底，坐待朝曦上。\n徐徐晨光晞，稍稍气血畅。\n熏然四体和，恍若醉春酿。\n此法秘勿传，不易车百两。\n君胡得此法，开轩亦东向。\n苏公名大裘，意岂在万丈。\n但观名轩心，人人如挟纩。",
        "dynasty": "宋",
        "collection_info": null
    },
    {
        "title": "王立之园亭七咏 泠然斋",
        "author": "谢逸",
        "content": "枕簟置一榻，几杖置一筵。\n扫空浄如水，洗心学僧禅。\n何必快哉风，襟怀自泠然。\n是身岂无垢，要以道洗湔。\n傥不念清凉，恐为烦暑缠。\n虽居土囊口，内热如烹煎。\n我自悟此理，三伏扇可捐。\n定知与列子，相友以忘年。",
        "dynasty": "宋",
        "collection_info": null
    },
    {
        "title": "王立之园亭七咏 介庵",
        "author": "谢逸",
        "content": "庵居已是介，又以介名庵。\n胡为酷好介，毋乃在律贪。\n人生要当介，君侯恐不堪。\n富贵不相贷，安得坐禅龛。\n客去自无事，客来不妨谈。\n但能了诸幻，起卧俱无惭。\n慎勿作住想，如茧缚老蚕。\n兴来出庵去，丛林禅可参。",
        "dynasty": "宋",
        "collection_info": null
    },
    {
        "title": "王立之园亭七咏 载酒堂",
        "author": "谢逸",
        "content": "平生扬子云，识字造奇古。\n时有好事人，载酒问训诂。\n君乃贵公子，趣向亦如许。\n读书如鸡鸣，勤不乱风雨。\n亦有问字客，携壶就君语。\n君初不作难，应答了无忤。\n户外屦如云，作堂蔽寒暑。\n林甫端能来，勿与谈杕杜。",
        "dynasty": "宋",
        "collection_info": null
    },
    {
        "title": "王立之园亭七咏 永日亭",
        "author": "谢逸",
        "content": "静坐寂无事，一日似两日。\n闻之东坡公，此语妙无匹。\n晨漱夕曲肱，百年过如掷。\n投身声利场，更觉居诸疾。\n而君定何人，能使羲轮轶。\n虽无挥日戈，自得鲁阳术。\n但见弦望移，了不记甲乙。\n优游聊卒岁，何必日鼓瑟。",
        "dynasty": "宋",
        "collection_info": null
    },
    {
        "title": "月中观梅花怀月上人",
        "author": "谢逸",
        "content": "梅清不受尘，月浄本无垢。\n微风更解事，排遣香入牖。\n倏思阿明语，清与此花偶。\n天资已超轶，况得善师友。\n洞然胸明白，欲扫不容帚。\n客来相视笑，不知语出口。\n平生憎俗人，未语辄先呕。\n不逢屈突生，宁食艾三斗。\n乃知我辈中，如师亦稀有。\n但想月中梅，作诗清如昼。",
        "dynasty": "宋",
        "collection_info": null
    },
    {
        "title": "赠权师",
        "author": "谢逸",
        "content": "权师纯孝人，精诚动坤轴。\n庐墓冽寒泉，色照师眼绿。\n守此不动心，种彼无瑕玉。\n湛浄涵一德，清凉压三伏。\n漱齿回余甘，烹茶发新馥。\n浣衣颒面余，灌溉蔬畦足。\n他年功用成，虹气森岩谷。\n何时怀璧来，不必藏韫椟。\n摩挲坏衲中，出示老尊宿。",
        "dynasty": "宋",
        "collection_info": null
    },
    {
        "title": "夏夜杂兴  其一",
        "author": "谢逸",
        "content": "飞飞空中萤，晔晔扬其光。\n假此寸草资，乘阴争炜煌。\n胶胶鸡既鸣，杲杲升扶桑。\n神奇復臭腐，尔生何可长。",
        "dynasty": "宋",
        "collection_info": null
    },
    {
        "title": "夏夜杂兴  其二",
        "author": "谢逸",
        "content": "零露栖圆荷，月明清洒洒。\n旋转如走丸，细碎不盈把。\n劲风度横塘，珠玑毕倾泻。\n胡不被蓼萧，徽音播诗雅。",
        "dynasty": "宋",
        "collection_info": null
    },
    {
        "title": "夏夜杂兴  其三",
        "author": "谢逸",
        "content": "蚯蚓本微虫，託生在泥滓。\n饮泉食槁壤，既饱鸣自恣。\n躯小无他肠，气尽声乃止。\n虽无招忧累，奈何聒吾耳。",
        "dynasty": "宋",
        "collection_info": null
    },
    {
        "title": "夏夜杂兴  其四",
        "author": "谢逸",
        "content": "青青棘篱蔓，碧色侵琅玕。\n嶷嶷枝叶茂，萦纡矛戟间。\n风露岂不佳，弱质危难安。\n愿言依松柏，永与同岁寒。",
        "dynasty": "宋",
        "collection_info": null
    },
    {
        "title": "夏夜杂兴  其五",
        "author": "谢逸",
        "content": "飞蚊鼓翅鸣，薨薨喧室中。\n敢憎声似雷，实惮喙如锋。\n饮血虽可饱，噬肤竟何功。\n得时不足贵，少皞行西风。",
        "dynasty": "宋",
        "collection_info": null
    },
    {
        "title": "夏夜杂兴  其六",
        "author": "谢逸",
        "content": "翳翳庭中草，琐细不可名。\n风来徒自偃，雨过胡为青。\n芟夷去根本，勿使復滋荣。\n竟无补世事，区区何所生。",
        "dynasty": "宋",
        "collection_info": null
    },
    {
        "title": "夏夜杂兴  其七",
        "author": "谢逸",
        "content": "燕燕巢梁端，飘摇畏风雨。\n永夜不得眠，啾啾子求哺。\n秋风毛羽成，分飞不相顾。\n慎勿毁其室，此室安且固。",
        "dynasty": "宋",
        "collection_info": null
    },
    {
        "title": "夏夜杂兴  其八",
        "author": "谢逸",
        "content": "窗前两梧桐，清阴覆东墙。\n孙枝络珊瑚，圭叶裁琳琅。\n良材中琴瑟，幽栖期凤凰。\n愿先海岱贡，移根栽峄阳。",
        "dynasty": "宋",
        "collection_info": null
    },
    {
        "title": "夏夜杂兴  其九",
        "author": "谢逸",
        "content": "姮娥驾望舒，余光粲天步。\n飞廉鼓清籁，萧萧响庭户。\n身欲从之游，怅望不能去。\n哦诗广九辩，庶几托风赋。",
        "dynasty": "宋",
        "collection_info": null
    },
    {
        "title": "送曾伯长",
        "author": "谢逸",
        "content": "曾侯江南英，文章有家法。\n坚壁仁义涂，势若太山压。\n跫然过我语，如热得清箑。\n为言行赴官，扁舟泛苕霅。\n炙手公卿门，眼底端不乏。\n吾人倘闻道，执圭同荷锸。\n谓予言不信，捧盘与君歃。",
        "dynasty": "宋",
        "collection_info": null
    },
    {
        "title": "送汪叔野  其一",
        "author": "谢逸",
        "content": "汪子躯干小，劲气横秋霜。\n纍纍诸儒中，轩然无老苍。\n平生读书功，短檠照夜窗。\n相从近两年，觉我旧学荒。\n为言将远适，随兄泛潇湘。\n欲濯尘土心，胸怀吞九江。\n愿言勉此志，无为忧患伤。\n待得秋雁飞，寄书来草堂。",
        "dynasty": "宋",
        "collection_info": null
    },
    {
        "title": "送汪叔野  其二",
        "author": "谢逸",
        "content": "两汪皆于菟，季也何其怒。\n三年屏鲜腴，藜藿未尝饫。\n铁心不可拗，出语等刀锯。\n贪夫既激昂，壮士亦惊顾。\n落笔波涛翻，可接乃兄武。\n科名盖余事，文章徒媚妩。\n欲筑平生基，更师黄叔度。",
        "dynasty": "宋",
        "collection_info": null
    },
    {
        "title": "哭陈居士",
        "author": "谢逸",
        "content": "国欲求忠臣，忠臣乃孝子。\n为臣若不忠，泉下颡有泚。\n居士邱园英，参禅得佛髓。\n家有两男儿，孝秀冠闾里。\n大儿守名教，小儿饱书史。\n颀然诸子孙，眉目皆可喜。\n人言居士亡，居士实不死。",
        "dynasty": "宋",
        "collection_info": null
    },
    {
        "title": "翻经台",
        "author": "谢逸",
        "content": "吾祖牧临汝，滞讼清公庭。\n胥吏退雁鹜，疏帘挂寒厅。\n鼓角唤幽梦，草色池塘青。\n双旌引五马，驾言出郊垧。\n足蹑云端屐，手展贝叶经。\n税驾妙高台，几砚陈轩櫺。\n朱墨纷在眼，梵宇森如星。\n台倾人已寂，声名蔼余馨。\n想公忘言处，角挂山中羚。",
        "dynasty": "宋",
        "collection_info": null
    },
    {
        "title": "三益斋诗",
        "author": "谢逸",
        "content": "元龙湖海豪，盖代声籍籍。\n只今观耳孙，才皆万夫敌。\n叔兮美无度，伯也古遗直。\n当年种玉翁，什袭裹双璧。\n期公垂天云，佐郡试戢翼。\n尚开柴桑径，引领望三益。\n尝闻筑燕台，千里走乐剧。\n市骨捐千金，廐乘尽虎脊。\n公乃真好事，屣履见逢掖。\n定知子舆辈，一笑皆莫逆。",
        "dynasty": "宋",
        "collection_info": null
    },
    {
        "title": "游西塔寺分韵赋诗怀汪信民以渊明停云诗岂无他人念子实多为韵探得念字",
        "author": "谢逸",
        "content": "昨夜山头月，照我杯潋滟。\n今朝云外山，寸碧若新染。\n人境两清绝，座客只君欠。\n俗子百无用，胜士一可念。\n君如苕溪女，不粧有幽艷。\n又如白堕醪，虽久味愈酽。\n雄文山有云，高论圭无玷。\n胸怀极坦夷，了不限城堑。\n胡不侍明光，峨冠佩长剑。\n宁甘广文冷，青灯对铅椠。\n何当襥被归，莫待孟光窆。\n放杖先生席，罢趋邦君坫。\n晚行蝉噪山，晓起鸡号店。\n到家先过我，信若符节验。\n门前马未嘶，屋上乌可占。\n呼儿拂几席，唤妇熨襦襜。\n欲具韩子餐，恐乏鱼菜赡。\n但当蒸瓠壶，莫笑卢公俭。\n老气得酒豪，灰寒尚復焰。\n虚心叩至道，膏肓待君砭。",
        "dynasty": "宋",
        "collection_info": null
    },
    {
        "title": "游西塔寺分韵咏双莲以太华峰头玉井莲为韵探得华字",
        "author": "谢逸",
        "content": "元君始云翔，华姑继羽化。\n独留曾与黎，高风配崧华。\n不随二女嫔，岂羡两乔嫁。\n尚余脂泽念，多生缘未谢。\n化为芬利陀，耦立远公社。\n翠趺分双歧，并萼肩相亚。\n挹袖熏风晨，携手凉月夜。\n交枝艷散霞，同气香飘麝。\n疏影竞清妍，幽姿斗閒暇。\n何时各零落，秋高霜露下。\n洗妆见冰肌，乘云返姑射。\n此论传者谁，黄鹄为予话。",
        "dynasty": "宋",
        "collection_info": null
    },
    {
        "title": "游西塔寺探得王夷甫玉柄麈尾以柄字为韵",
        "author": "谢逸",
        "content": "宁馨捉麈手，玉色相辉映。\n携持宾满堂，韵与谈俱胜。\n温润德堪比，鲜洁面可镜。\n扣几声逾清，指月色弥莹。\n名压范增斗，价重齐侯磬。\n晋朝妙人物，此公名最盛。\n风流固足赏，不救当时病。\n虽云王谢许，我老独不称。\n肉缓形颇秽，语拙存直性。\n但慕杜陵翁，长镵白木柄。",
        "dynasty": "宋",
        "collection_info": null
    },
    {
        "title": "拟岘台  其一",
        "author": "谢逸",
        "content": "耿耿抱孤韵，寂寂扃柴扉。\n束书卧环堵，交游车马稀。\n风流佳公子，妙龄秉天机。\n邀予步层台，目送孤鸿飞。\n山影漾清渚，翠色侵人衣。\n渔浦晚烟暝，霁雰蒙夕晖。\n静言思叔子，怅然澹忘归。\n坐有庖丁手，奏刀心术微。\n万象含毫端，缣素聊一挥。\n古来胜达士，欻如朝露晞。\n吾人各勉力，毋为邹湛讥。",
        "dynasty": "宋",
        "collection_info": null
    },
    {
        "title": "拟岘台  其二",
        "author": "谢逸",
        "content": "取友遍四海，江夏真无双。\n怜我守幽独，闭门卧北窗。\n折简呼胜士，炊黍羞羊腔。\n相邀出蓬荜，登高临大江。\n江山拟岘首，清绝冠此邦。\n岂惟慕叔子，耆旧皆敦庞。\n蛰龙卧诸葛，雏凤伏老庞。\n寂寞千载后，斯人可心降。\n愿言各努力，勿立憍慢幢。",
        "dynasty": "宋",
        "collection_info": null
    },
    {
        "title": "端溪砚",
        "author": "谢逸",
        "content": "琢雕山骨奇，磨礲发光炯。\n体润云气生，寒泉洌幽井。\n平生心腹交，陈玄及毛颖。\n德重不倾侧，中虚且渊静。\n置之棐几间，吾身日三省。",
        "dynasty": "宋",
        "collection_info": null
    },
    {
        "title": "吴子珍家分韵咏席上果探得橘子以橘字为韵",
        "author": "谢逸",
        "content": "巴邛清霜后，独余两大橘。\n一朝剖而食，四老欣然出。\n乃知避世士，退藏务深密。\n吾邦富此果，味不数萍实。",
        "dynasty": "宋",
        "collection_info": null
    },
    {
        "title": "寄洪驹父戏效其体",
        "author": "谢逸",
        "content": "令尹吴楚豪，奇胸开八窗。\n人物秀春柳，诗句妙澄江。\n筑室名壁阴，凿牖延朱光。\n呻吟六艺学，心醉倚胡床。\n毛锥摘秋颖，茧纸截水苍。\n浑洒有能事，着勋翰墨场。\n翼翼鲁泮宫，国士征无双。\n行且职教事，儒风成一邦。",
        "dynasty": "宋",
        "collection_info": null
    },
    {
        "title": "寄徐师川戏效其体",
        "author": "谢逸",
        "content": "不见徐侯久，梦绕西山阳。\n斯人天下士，秀拔无等双。\n捉麈望青天，意气吞八荒。\n平生学古功，胸次罗典章。\n商略造理窟，清论排风霜。\n弄笔有佳思，哦诗怀漫郎。\n恐非江湖客，黑头侍明光。\n不忘温处士，羣书亦可将。",
        "dynasty": "宋",
        "collection_info": null
    },
    {
        "title": "怀吕聘君",
        "author": "谢逸",
        "content": "彼美邱园秀，风韵何洒落。\n考槃盱水湄，贫贱不陨穫。\n冰椀荐溪毛，缟衣佩兰若。\n和峤松森森，王恭柳濯濯。\n文采南山豹，野逸青田鹤。\n独振大雅音，黄钟在牛铎。\n绿萝结春阴，修篁解夏箨。\n登山挹飞溜，自得仁智乐。\n頼有好事人，携酒慰寂寞。\n王路今坦夷，胡为束高阁。\n堆盘烂生光，纍纍照巾羃。\n香雾欲噀人，未食先流液。\n何当见四老，授我隠居术。",
        "dynasty": "宋",
        "collection_info": null
    },
    {
        "title": "伤徐文学",
        "author": "谢逸",
        "content": "鶢鶋止鲁郊，岂乐太牢具。\n冥冥万里鸿，弋人何敢慕。\n东海儒林秀，落笔妙词赋。\n蹭蹬江湖秋，低徊老韦布。\n晚从使者举，奉檄喜而惧。\n白髮照青衫，奄忽死中路。\n功名安在哉，竟以儒冠误。\n去就各有时，寿夭亦无据。\n竚立倚江楼，注目烟村暮。",
        "dynasty": "宋",
        "collection_info": null
    },
    {
        "title": "怀汪信民",
        "author": "谢逸",
        "content": "长沙隔重湖，苍莽无四壁。\n骚魂驾鬼车，月黑阴火赤。\n念彼泮宫老，官居寄禅寂。\n虽绾参军绶，尚带山林色。\n萧然列仙癯，粹气润圭璧。\n坐见屈在墙，作诗弔沈溺。\n鄙夫不解事，勇退如六鹢。\n安得快哉风，吹我垂天翼。\n不假蜚霞佩，置身在君侧。",
        "dynasty": "宋",
        "collection_info": null
    },
    {
        "title": "怀汪信民村居",
        "author": "谢逸",
        "content": "金风吐商管，秀色浮山椒。\n苔干石骨瘦，水落溪毛凋。\n埃尘暗箯舆，风霜缁客貂。\n藜羹浥野饭，松醪酌村瓢。\n会当对榻语，竹坞风萧萧。\n浣肠去旧学，词源涌春潮。",
        "dynasty": "宋",
        "collection_info": null
    },
    {
        "title": "送胡民望入京",
        "author": "谢逸",
        "content": "龟以气而寿，龙以仁而灵。\n蛇以无足行，蚓以无肠鸣。\n大哉天地间，百怪不可名。\n洋洋西津水，念子行西征。\n与道如有闻，雁来当寄声。",
        "dynasty": "宋",
        "collection_info": null
    },
    {
        "title": "寄洪龟父戏效其体  其一",
        "author": "谢逸",
        "content": "落落匡山老，晴江莹眉宇。\n问道崆峒墟，枯槎泛江浒。\n归欤谢远游，曲肱卧环堵。\n磅礴万物表，动植见吞吐。\n曜灵旋磨蚁，四气遽如许。\n咄咄千载事，俯仰变今古。\n安得仙人杖，颓龄为君拄。",
        "dynasty": "宋",
        "collection_info": null
    },
    {
        "title": "寄洪龟父戏效其体  其二",
        "author": "谢逸",
        "content": "幡然起东皋，曳裾入西洛。\n且捧毛义檄，莫蹑虞卿屩。\n智囊发新縢，经笥启尘钥。\n治国端有计，何惜万金药。\n回睨黄公垆，夐尔河山邈。",
        "dynasty": "宋",
        "collection_info": null
    },
    {
        "title": "八月十五夜与诸友游南湖玩月",
        "author": "谢逸",
        "content": "黄昏出东门，月在房心间。\n步绕古柳堤，疏影迷清湾。\n趺坐湖上亭，物肃景自闲。\n桂影摇浊醪，波光照酡颜。\n高怀浩无际，妙语险莫攀。\n夜深风露冷，投宿敲禅关。\n时闻桥下泉，决决鸣佩环。\n兹游寻旧约，正朔已七颁。\n缅想泮宫老，邈在淮南山。",
        "dynasty": "宋",
        "collection_info": null
    },
    {
        "title": "中秋与二三子赏月分韵得中字",
        "author": "谢逸",
        "content": "雨洗天宇凈，微云捲凉风。\n今夕定何夕，月圆秋气中。\n惊雁掠沙水，寒鸦绕梧桐。\n嘉我二三子，笑语春冰融。\n酒酣吐秀句，醉笔翩征鸿。\n夜阑灯光乱，清影栖房栊。\n似闻霓裳曲，笛声吟老龙。",
        "dynasty": "宋",
        "collection_info": null
    },
    {
        "title": "游西塔寺分韵得处字",
        "author": "谢逸",
        "content": "西风脱木叶，感时煎百虑。\n痴坐北窗底，哦诗不能句。\n同舍二三子，邀我城南去。\n风于湖上亭，临流坐箕踞。\n菡萏晚红垂，冷香袭巾屦。\n湖西青莲界，竹阴有微路。\n老僧迎我笑，洗钵供匕箸。\n斋厨野饭香，园蔬摘朝露。\n清言洗心胸，幸免杯酒污。\n人生会合难，驶若风中雾。\n明晨想兹游，凄凉在何处。",
        "dynasty": "宋",
        "collection_info": null
    },
    {
        "title": "怀季智伯以洪龟父赠智伯诗气盖关中季子心为韵探得盖字",
        "author": "谢逸",
        "content": "初闻季子贤，词源涨万派。\n未倒蔡邕屣，先倾程本盖。\n自从得斯人，议论颇宏大。\n迩来卧苫块，病骨剧疲瘵。\n兹游独不预，颇觉气宇隘。\n平生憎俗物，每见意即败。\n后会君强起，免食三年艾。",
        "dynasty": "宋",
        "collection_info": null
    },
    {
        "title": "集西塔寺怀亡友汪信民以言念君子温其如玉为韵探得念字",
        "author": "谢逸",
        "content": "祸福初无门，吉凶本不僭。\n跖寿颜夭折，此理竟谁验。\n贵不啬谗邪，富独饶聚敛。\n施施骄妻妾，百索无一欠。\n贞士抱清真，藜藿常不餍。\n人生鬼揶揄，奄忽就窀窆。\n吾友汪夫子，才力百夫赡。\n独立流俗中，如山不可堑。\n青衫困冷官，半世守寒俭。\n自从斯人亡，吾生良可厌。\n弦绝伯牙琴，墓挂徐卿剑。\n但余清溪编，万丈垂光焰。\n朝来雨新霁，湖波清潋滟。\n禅堂凈巾屦，僧榻凉枕簟。\n追寻旧游踪，历历皆可念。\n矢诗寓一哀，苦泪渍铅椠。",
        "dynasty": "宋",
        "collection_info": null
    },
    {
        "title": "和陈倅宜黄书事",
        "author": "谢逸",
        "content": "鄙夫拙生事，日晚儿号冬。\n白驹穿瓮牖，曲肱起犹慵。\n懒惰百无营，有酒时復中。\n孰知廊庙具，征骖犯寒风。\n行役岂不苦，王事不我容。\n劳佚虽有命，造物似不公。\n仰羡冲天鹤，孤飞邈难从。\n頼有云外山，所至如迎逢。\n是中有深意，高怀可默通。\n何当浮大白，一醉百念空。",
        "dynasty": "宋",
        "collection_info": null
    },
    {
        "title": "冬至日陈倅席上分赋一阳来復探得復字",
        "author": "谢逸",
        "content": "阳进君子升，阴退小人伏。\n此理洞然明，不疑更何卜。\n微和回根荄，余光借草木。\n但看堂前梅，南枝已芬馥。\n东斋况虚明，樽有荔枝绿。\n灯花不予欺，玉虫间金粟。\n吾道行将伸，斯言可三復。",
        "dynasty": "宋",
        "collection_info": null
    },
    {
        "title": "嘲潘邠老未娶",
        "author": "谢逸",
        "content": "潘侯平生心，初不喜婚宦。\n中年又丧妻，二子尚幼丱。\n孤灯秋梦寒，颇思美目盼。\n初时似不堪，既久亦习惯。\n斯人天机深，坚壁却忧患。\n浊醪只独斟，布衣谁补绽。\n岂不溉釜鬵，无人煮藜苋。\n买婢供使令，颇遭俗子讪。\n北风吹枯桑，天寒岁云晏。\n人生不百年，一世如梦幻。\n勿谓渊泉深，巨鱼亦可汕。\n何当呼蹇修，便可买羔雁。\n中馈端有人，嫁娶岂难办。\n为君乞樊素，伴我老山涧。",
        "dynasty": "宋",
        "collection_info": null
    },
    {
        "title": "陈倅席上分韵得我字",
        "author": "谢逸",
        "content": "竹林墙外梢，梅蘂檐前朵。\n万籁寂无声，夜阑耿灯火。\n通守尘外姿，体道忘人我。\n邀客文字饮，麈风清四座。\n酒酣诵新诗，老气激衰惰。\n公诗如天骥，逸韵谢缰锁。\n小人窘驽足，十步常九跛。\n愿公勤鞭策，他年逢饭颗。",
        "dynasty": "宋",
        "collection_info": null
    },
    {
        "title": "夜过朱仲观饮明日雪作",
        "author": "谢逸",
        "content": "夜饮锦瑟傍，歌吹盈耳根。\n归闻窗外竹，摵摵风叶喧。\n梦觉室生白，晓起欲填门。\n平地委璀璨，虚亭舞翩翻。\n洒树轻復扬，触幔急且掀。\n望远恐连云，积厚疑压坤。\n光动浮屋椽，影乱纷池盆。\n散漫迷大江，依稀认前村。\n雀噤咮自束，鸦湿翅不鶱。\n把玩手欲龟，咀嚼舌必扪。\n风党怒未解，火媒寒不温。\n檐有冰柱悬，门无屐齿痕。\n游倦不访戴，愁多惟卧袁。\n何时天宇霁，炙背负晴暄。\n王门若可拟，持以献至尊。",
        "dynasty": "宋",
        "collection_info": null
    },
    {
        "title": "广寿寺",
        "author": "谢逸",
        "content": "学道护心城，养生戒眉斧。\n静知世味薄，老惬野僧语。\n散步给孤园，邀我会心侣。\n尘清不瞇眼，境静可冰暑。\n莲社宗远公，竹溪仰巢父。\n此道不异世，今人岂媿古。\n当念贫时交，重勿弃如土。",
        "dynasty": "宋",
        "collection_info": null
    },
    {
        "title": "龙沙词五迭赠清逸先生",
        "author": "谢逸",
        "content": "雁云蜚兮鲤沉，高者可弋兮下可罾。\n龙沙之上足以忘机兮，于以观鱼鸟之情。\n修眉浮空兮，鉴寒濑之澄凝，茹紫芝兮濯缨。\n逍遥乎龙沙之上兮，可乐者山水之情。\n草芊芊兮垂柳阴阴，黄落兮霜寒露零。\n龙沙之上足以忘怀兮，于以观草木之情。\n秋风兮月明，吹我衣裳兮照吾曲肱。\n逍遥乎龙沙之上兮，可乐者风月之情。\n百夫逐鹿兮，失得之营心。\n有鹿兮虽竭蹷其何悲。\n向知鹿不吾得兮，曾不如其已。\n不吾得则已兮，又何有于龙沙之君子也。",
        "dynasty": "宋",
        "collection_info": null
    },
    {
        "title": "寄题高彦应长官碧鲜阁",
        "author": "谢逸",
        "content": "先生手种千竿竹，俨如壮士衣冠肃。\n林端结阁挹清风，阁上幽人峙双玉。\n春风飞尽玄都花，秋霜半落平泉木。\n试傍池边访此君，雪虐风饕不改绿。\n我有惠施书五车，不解子山愁万斛。\n何时一醉藉清影，更邀明月同君宿。",
        "dynasty": "宋",
        "collection_info": null
    },
    {
        "title": "汪信民顷赴符离约谒告还家为盛集戏作诗嘲之以助一笑仍率诸友同赋",
        "author": "谢逸",
        "content": "君如霜鹘精爽老，目睨云霄长侧脑。\n不种河阳满县花，手披泮水收芹藻。\n闭门较艺防请谒，门外宾朋迹如扫。\n饥肠得酒吼怒雷，牙颊生烟喉吻燥。\n青灯枕上梦蛾眉，惊魄酷怕寒砧捣。\n纵未休粮仙骨轻，丹田亦合生梨枣。\n归来清狂尚未减，怀抱向人辄倾倒。\n不作孟公投辖饮，乃欲悲吟效郊岛。\n明年东风破柳条，万里晴江波浩浩。\n此时扁舟挽不留，依旧儒官守枯槁。\n只今有酒不浪饮，迎腊寒梅为谁好。\n相将风雪不饶人，拂面飞花故相恼。\n期君三日不如盟，定作回波嘲栲栳。",
        "dynasty": "宋",
        "collection_info": null
    },
    {
        "title": "访吴子珍新居",
        "author": "谢逸",
        "content": "岁晚穷愁催急晷，吾人学道心如水。\n共访延陵季子孙，呼儿酌酒烹双鲤。\n新有扬雄宅一区，旧闻孟母邻三徙。\n卜居清旷慕长统，近市喧嚣惭晏子。\n但得门容长者车，何须声有尚书履。\n他年羔雁列君庭，吉士恐为君子使。",
        "dynasty": "宋",
        "collection_info": null
    },
    {
        "title": "送子侃禅师",
        "author": "谢逸",
        "content": "薛老峰前古游侠，脱冠卖剑翦鬚鬣。\n闭关孤坐百念空，面上老色如秋叶。\n飘然飞锡华子冈，浪逐西风移步屧。\n摄衣升堂搥大鼓，是中不赏啬夫喋。\n四众围绕如堵墙，要观霹雳飞牙颊。\n人生一梦几时觉，相逢栩栩皆蝴蝶。\n何当蜡屐从师游，遮莫冯驩老弹铗。",
        "dynasty": "宋",
        "collection_info": null
    },
    {
        "title": "丈轩诗",
        "author": "谢逸",
        "content": "谪仙独立风埃外，函丈席间藏法界。\n食前不愧孟子讥，容膝尚笑陶生隘。\n若知北斗可藏身，定是须弥堪纳芥。\n不容广坐九百万，谁信维摩室本大。",
        "dynasty": "宋",
        "collection_info": null
    },
    {
        "title": "游宝应寺分咏古蹟探得颜鲁公戒坛碑以坛字为韵",
        "author": "谢逸",
        "content": "鲁公虹气胸中蟠，发为心画妙笔端。\n严如礼乐陈太庙，肃若朝会罗千官。\n想见诮杞叱希烈，不忧米罄无晨餐。\n曩凭熊轼守此土，浮屠受戒升高坛。\n手磨苍珉纪岁月，大书深刻期不刓。\n至今父老见必拜，尚余堕泪碑斓斑。\n争摹墨本走四海，购求不惜千金殚。\n挂之虚堂拂尘壁，凛然六月阴风寒。\n岂惟贼臣敛衽避，厉鬼不得神其姦。",
        "dynasty": "宋",
        "collection_info": null
    },
    {
        "title": "送董元达",
        "author": "谢逸",
        "content": "读书不作儒生酸，跃马西入金城关。\n塞垣苦寒风气恶，归来面皱鬚眉斑。\n先皇召见延和殿，议论慷慨天开颜。\n谤书盈箧不復辩，脱身来看江南山。\n长江滚滚蛟龙怒，扁舟此去何当还。\n大梁城裏定相见，玉川破屋应数间。",
        "dynasty": "宋",
        "collection_info": null
    },
    {
        "title": "寄题黄文昌觞咏亭",
        "author": "谢逸",
        "content": "门前五柳陶渊明，归卧柴桑呼不醒。\n锦官城西杜少陵，醉挹浣花溪水横。\n几杖颠倒杯盘倾，似闻殷殷金石声。\n乃知达士未忘情，一觞一咏有余清。\n银杯落手新诗成，仰视寥廓鸿冥冥。\n富贵于我浮云轻，兴来慎勿骑长鲸。\n人言唯君可卿卿。",
        "dynasty": "宋",
        "collection_info": null
    },
    {
        "title": "送姜和父",
        "author": "谢逸",
        "content": "掠眼年光洒飞雹，三载从游只如昨。\n似闻买船修水来，俄见呼童理归橐。\n酸寒自是临川尉，况值凶年羣盗作。\n干戈陌上玩经史，金鼓声中挹杯杓。\n上官喑呜百吏怖，人皆唯唯君谔谔。\n此行作邑乱山中，安得校书天禄阁。\n归谒黄龙老比邱，乞取囊中万金药。\n吾体溃闷假双井，信信致之亦不恶。",
        "dynasty": "宋",
        "collection_info": null
    },
    {
        "title": "送赵德甫侍亲淮东",
        "author": "谢逸",
        "content": "茂陵少年白面郎，手携五弦望八荒。\n欹帆侧柁转天末，瞿塘滟滪一苇航。\n向来问字识扬子，年未二十如老苍。\n林花蜚尽春事了，粲然一笑西山阳。\n幅巾相从竟日坐，虚堂扫地焚清香。\n人物已共远峰秀，谈辩更与熏风凉。\n黄梅雨洗天界凈，驱车出门指太行。\n朝侯暮烹不足道，人生离别安得常。\n丈夫许与重气义，儿女惜别徒惨伤。\n观君潇洒负奇气，恐是天厩真乘黄。\n愿言待价无速售，世间驵侩皆王良。",
        "dynasty": "宋",
        "collection_info": null
    },
    {
        "title": "送狄朝议",
        "author": "谢逸",
        "content": "狄公鹗立横清秋，真气端能回万牛。\n平生作郡有老手，退食燕寝清香浮。\n鞭笞得名亦不恶，一官何足偿百忧。\n岂如清浄政不挠，男耕女桑民力优。\n小人琐琐不足录，恶诗蒙公三过读。\n自闻归棹理江干，北望伤怀何刺促。\n胡不强为此邦留，悬知季月当泛菊。\n愿言他日持节来，一洗苍生愁万斛。",
        "dynasty": "宋",
        "collection_info": null
    },
    {
        "title": "游逍遥寺咏庭前柏树以老杜病柏诗偃蹙龙虎姿生当风云会为韵得蹙字",
        "author": "谢逸",
        "content": "岁寒在天知后凋，受命于地禀正独。\n楂枒枝干撑青冥，凛然正色不可辱。\n霹雳霁威霜雪避，奴视椅桐友松竹。\n孔明庙边冻蚁食，御史台中老乌宿。\n何如结根阿兰那，叶映高僧胡眼绿。\n楚多楩柟剪伐尽，大国要材梁夏屋。\n何时匠石运斤风，不使龙姿久偃蹙。\n反观樗栎老臃肿，永保天年长受福。",
        "dynasty": "宋",
        "collection_info": null
    },
    {
        "title": "送惠洪上人",
        "author": "谢逸",
        "content": "真凈养儿如养羊，败羣者去羊不伤。\n洪师斗擞蔬笋气，白昼穴我夫子墙。\n粥鱼斋鼓了无碍，坐禅不废谈文章。\n老师颔之笑不语，坏衲百孔穿寒光。\n洞庭风号波浪吼，笑揖逐客谈船窗。\n六月赤脚登大庾，黄茆瘴裏餐槟榔。\n天宫不合困两鸟，洪徐接翼鸣南昌。\n毛羣羽族不敢喘，师乃啁唽鸣其旁。\n欻起四明狂客念，扬澜恨不一苇航。\n男儿行役良自苦，水有鲛鰐陆豺狼。\n何当啖芋拨牛粪，拗折拄杖挂钵囊。",
        "dynasty": "宋",
        "collection_info": null
    },
    {
        "title": "怀李方叔",
        "author": "谢逸",
        "content": "儒林丈人称两苏，一言为重轻璠玙。\n见君诵诗出险语，抚掌绝倒徒惊呼。\n贵耳贱目亦不恶，虎豹何殊犬羊鞟。\n劝君掩舌卧衡门，莫赋悲秋任摇落。",
        "dynasty": "宋",
        "collection_info": null
    },
    {
        "title": "送李希颜",
        "author": "谢逸",
        "content": "长安少年清似玉，腰垂黄金双鬓绿。\n吹嘘气焰高岑楼，胡不容公置一足。\n脑脂遮眼卧三年，满榻秋风对修竹。\n户内殷殷金石声，牙籤插架三万轴。\n笺诗作传起凡例，断简残编纷在目。\n题舆粤国正秋风，石瘦水清山诘曲。\n先声霹雳挟仁气，父老欢呼胥吏肃。\n莫思莼菜赋归欤，天上要公调鼎餗。",
        "dynasty": "宋",
        "collection_info": null
    },
    {
        "title": "送袁公发",
        "author": "谢逸",
        "content": "袁公落笔清如风，妙龄场屋声摩空。\n陆沉簿领三十载，晚节自号无求翁。\n朝廷公卿半亲旧，谁能挽致青云中。\n参天老柏耐霜雪，始知不与萧艾同。\n俛首下邑亦良苦，此行定入明光宫。",
        "dynasty": "宋",
        "collection_info": null
    },
    {
        "title": "送谭子仁游太学",
        "author": "谢逸",
        "content": "沓沓举子万马奔，倾动场屋风尘昏。\n失身白袍青幕底，平生干没三家村。\n今君触热去乡县，矫如野鹤离鸡羣。\n笔端万字洒飞雹，岂畏食叶春蚕喧。\n广文先生倒屣待，三舍弟子气可吞。\n琴书在笥马在门，看看山上復有山。\n愿君莫忘大刀头，何年驷马君当还。",
        "dynasty": "宋",
        "collection_info": null
    },
    {
        "title": "豫章别李元中宣德",
        "author": "谢逸",
        "content": "旧闻诸李隠龙眠，伯时已老元中少。\n一行作吏各天涯，故人落落疏星晓。\n西山影裏识君面，碧照章江眸子瞭。\n向来问道渺多歧，只今领略归玄妙。\n老凤垂头噤不语，古木槎枒噪春鸟。\n身在幕府心江湖，左胥右律但坐啸。\n第愁一叶钓鱼舟，不容七尺堂堂表。\n我今归卧灵谷云，君应紫禁鶑花绕。\n相思有梦到茅斋，细雨青灯坐林杪。",
        "dynasty": "宋",
        "collection_info": null
    },
    {
        "title": "与诸友访黄宗鲁宗鲁置酒于思猷亭席上分韵赋思猷亭诗各以姓为韵予得谢字",
        "author": "谢逸",
        "content": "我见俗子避百舍，一钱不直灌夫駡。\n灵谷峰前汝水湄，谁信无双有江夏。\n平生眼底无可人，子猷粗与吾同社。\n故栽修竹共岁寒，不与繁花斗荣谢。\n疏阴时过少陵樽，斜枝最入萧郎画。\n强排风雨作寒声，巧留雪月延深夜。\n三伏炎蒸自可逃，一榻清凉那肯借。\n愿言闭关谢俗子，勿与此曹俱日化。\n但得风味如晋人，纵无此君自潇洒。",
        "dynasty": "宋",
        "collection_info": null
    },
    {
        "title": "从黄宗鲁乞怪石",
        "author": "谢逸",
        "content": "织女支机弃不用，老卢坠腰谁见收。\n君从何处得此石，恐有鬼物为君偷。\n不堪压作捣练石，仆在墙东如卧牛。\n何如置我清溪上，奇峰崒嵂临清流。\n鄙夫鬚髯锐如戟，青眸皓齿不我俦。\n惟有泉石肯相伴，不索吾米无所求。\n何时突兀入眼界，白头相对忘百忧。",
        "dynasty": "宋",
        "collection_info": null
    },
    {
        "title": "代送柳权郡",
        "author": "谢逸",
        "content": "河东夫子文中虎，笔端挥洒如飞雨。\n余波覃及百世孙，翰墨风流照今古。\n文章清丽有典则，胸怀恢廓无城府。\n拥麾山郡民气和，万顷黄云富禾黍。\n公余雅会罗嘉宾，高论峥嵘挥玉麈。\n皂盖双旌别汝江，去作他邦民父母。\n伫看祖席列岐亭，梅影横斜媚村坞。\n定知玉诏下丹墀，宰府要公调鼎俎。",
        "dynasty": "宋",
        "collection_info": null
    },
    {
        "title": "送邹元佐还乡",
        "author": "谢逸",
        "content": "白云英英天末飞，红蕖脉脉涧底静。\n北堂姑老冢妇勤，邹侯感物动幽兴。\n蹔将平生说诗口，试言祸福知天命。\n五行推步聊復尔，恐君胸中有水镜。",
        "dynasty": "宋",
        "collection_info": null
    },
    {
        "title": "送高彦应",
        "author": "谢逸",
        "content": "小儒百鸟喧春风，大儒老凤栖梧桐。\n诸生谈经用一律，夫子不答如病聋。\n乃知胸次有妙理，此心矫矫谁与同。\n临川决曹亦良苦，三年掉臂桁杨中。\n悬知此行不落寞，陛下近用韩相公。",
        "dynasty": "宋",
        "collection_info": null
    },
    {
        "title": "题许邦基却俗轩诗",
        "author": "谢逸",
        "content": "流俗纷纷何足却，尔曹百辈吾能着。\n虽同一床各做梦，政恐不妨人作乐。\n俗客自与此君疏，竹洞何曾有关钥。\n但邀明月对君饮，莫管门前可罗雀。",
        "dynasty": "宋",
        "collection_info": null
    },
    {
        "title": "次张邦式韵",
        "author": "谢逸",
        "content": "君家剑气干牛斗，焰焰寒光半天倚。\n胡不长携西入秦，曳裾侯门飒珠履。\n奈何俛首桁杨间，手决大狱如倾水。\n不向南楼按歌舞，乃提健笔夸豪靡。\n独步诗坛数挑战，虽欲争锋吾老矣。\n晚来搜揽饥腹空，戏抱添丁玩岐嶷。\n苍头剥啄叩我门，急得长篇惊抚几。\n嗟予敢望幼度才，哦诗粗可玄晖比。\n紫囊成坏本来空，心悟香严聊尔尔。\n君如暂辍画眉手，我亦闭关防折齿。",
        "dynasty": "宋",
        "collection_info": null
    },
    {
        "title": "再用前韵",
        "author": "谢逸",
        "content": "我家端无一囊钱，骯脏赵生门可倚。\n黄绶丛中识君面，眼前如见曲阜履。\n兴来曳杖叩斋扉，清坐焚香淡如水。\n有时造语出瑰奇，要令墨客皆风靡。\n仰观乔木俯流泉，因念吾生行已矣。\n台若君才万夫特，风仪秀整秋山嶷。\n行看待诏金马门，安得嗒然长隠几。\n功名他日似留侯，岂与风流京兆比。\n昨朝篇末画眉句，始悟前言戏之耳。\n不如共访弥天释，真成四海习凿齿。",
        "dynasty": "宋",
        "collection_info": null
    },
    {
        "title": "雪",
        "author": "谢逸",
        "content": "春云结成三日霖，朔风吹作一尺雪。\n纷纷委地玉花乱，皎皎照户虹光发。\n一樽相对老孟光，寒窗痴坐灯明灭。\n踏雪观梅亦不恶，月夜西楼更清绝。",
        "dynasty": "宋",
        "collection_info": null
    },
    {
        "title": "岁晚书怀",
        "author": "谢逸",
        "content": "莫事休休復莫莫，草木归根定摇落。\n穷冬日月任峥嵘，寒士胸怀要恢廓。\n人言张仪舌尚在，我惭祖逖鞭先着。\n君如端为梅花归，请脱青衫对花酌。",
        "dynasty": "宋",
        "collection_info": null
    },
    {
        "title": "晚晴",
        "author": "谢逸",
        "content": "轻云朝作雨，丽日晚开晴。\n岸草葱葱碧，溪流泯泯清。\n沙汀眠白鹭，烟树啭黄鶑。\n涉世心无竞，支颐眼暂明。",
        "dynasty": "宋",
        "collection_info": null
    },
    {
        "title": "寄李彬",
        "author": "谢逸",
        "content": "昔日陶彭泽，何尝见督邮。\n江淮宽运漕，幕府得优游。\n故旧谁青眼，功名要黑头。\n相思怀抱恶，注目倚南楼。",
        "dynasty": "宋",
        "collection_info": null
    },
    {
        "title": "客至",
        "author": "谢逸",
        "content": "曲肱秋梦觉，剥啄打门声。\n鹊噪柳阴乱，鸡喧藤架倾。\n写诗无阿买，联句有弥明。\n饮罢各分袂，月凉风露清。",
        "dynasty": "宋",
        "collection_info": null
    },
    {
        "title": "秋日书怀",
        "author": "谢逸",
        "content": "骤雨池塘涨，飘风枕簟凉。\n野田肥雁鹜，官柳噪蜩螗。\n岁月书千古，功名酒一觞。\n尘缨如可濯，携女泛沧浪。",
        "dynasty": "宋",
        "collection_info": null
    },
    {
        "title": "黄通理邀游南湖",
        "author": "谢逸",
        "content": "不踏南湖路，端居两见春。\n浮花空过眼，浊酒漫濡唇。\n曳杖惟今日，开樽有故人。\n何须推物理，行乐及佳辰。",
        "dynasty": "宋",
        "collection_info": null
    },
    {
        "title": "汪信民载酒令表弟吴迪吉邀予同游南湖  其一",
        "author": "谢逸",
        "content": "古人多龃龉，吾党故徘徊。\n表弟邀予出，参军载酒来。\n南湖未新柳，东巷且残梅。\n但恐辟书至，将军幕府开。",
        "dynasty": "宋",
        "collection_info": null
    },
    {
        "title": "汪信民载酒令表弟吴迪吉邀予同游南湖  其二",
        "author": "谢逸",
        "content": "东府文虽下，西津艇未横。\n莫愁官长駡，且伴老夫行。\n饮酒旧无敌，能诗新有声。\n此樽谁可使，待倩许飞琼。",
        "dynasty": "宋",
        "collection_info": null
    },
    {
        "title": "睡起",
        "author": "谢逸",
        "content": "地僻市声远，林深荒径迷。\n家贫惟饭豆，肉贵但羹藜。\n假贷烦邻里，经营愧老妻。\n曲肱聊自乐，午梦破鸣鸡。",
        "dynasty": "宋",
        "collection_info": null
    },
    {
        "title": "月夜与儿曹露坐庭中",
        "author": "谢逸",
        "content": "夜凉云幕捲，人静荜门扃。\n扫叶风生砌，鈎帘月可庭。\n秋怀因酒壮，老眼对儿青。\n远愧荀陈氏，应无聚德星。",
        "dynasty": "宋",
        "collection_info": null
    },
    {
        "title": "社日",
        "author": "谢逸",
        "content": "雨柳垂垂叶，风溪澹澹纹。\n清欢唯煮茗，美味祇羹芹。\n饮不遭田父，归无遗细君。\n东皋农事作，举趾待耕耘。",
        "dynasty": "宋",
        "collection_info": null
    },
    {
        "title": "南归渡江去家稍近喜而有作",
        "author": "谢逸",
        "content": "晚渡江南岸，村村水竹居。\n归心先倦鸟，乐事羡游鱼。\n去国清明后，还家谷雨初。\n悬知农务急，弛担把犁锄。",
        "dynasty": "宋",
        "collection_info": null
    },
    {
        "title": "八月十六日夜玩月南湖用老杜韵",
        "author": "谢逸",
        "content": "月减一分魄，风生万壑秋。\n山烟连野白，湖水接天流。\n妙语怀支遁，清歌欠莫愁。\n漥樽聊共酌，无羡玉为舟。",
        "dynasty": "宋",
        "collection_info": null
    },
    {
        "title": "与宗野宗朴二稚子观蔬圃  其一",
        "author": "谢逸",
        "content": "干禄心无竞，谋生计已疏。\n老催吾学圃，贫减汝观书。\n细雨同移果，清霜共挽蔬。\n何时江海去，蓑笠伴舂锄。",
        "dynasty": "宋",
        "collection_info": null
    },
    {
        "title": "与宗野宗朴二稚子观蔬圃  其二",
        "author": "谢逸",
        "content": "闭户无宾客，忘忧頼玉鱼。\n迂疏皆识我，贫贱不关渠。\n散步惟荒圃，端居且敝庐。\n但知师羯末，未可笑宣舒。",
        "dynasty": "宋",
        "collection_info": null
    },
    {
        "title": "拟岘台",
        "author": "谢逸",
        "content": "董奉山中种杏，玄都观裏栽桃。\n清旷孰如此地，登临况是吾曹。\n城下一江水碧，江边百尺台高。\n倦蝶舞酣花坞，惊鸥飞掠鱼舠。\n客子自来如燕，世事相黏若蚝。\n何当有酒径醉，凉州不博葡萄。",
        "dynasty": "宋",
        "collection_info": null
    },
    {
        "title": "潜心堂",
        "author": "谢逸",
        "content": "潜心便是觅安心，立雪何烦问少林。\n羽扇纶巾延客晚，蒲团禅板坐更深。\n要先舟壑藏时悟，莫向风幡动处寻。\n试抉孤峰云一寸，与民三日作春霖。",
        "dynasty": "宋",
        "collection_info": null
    },
    {
        "title": "和陈仲邦野步城西",
        "author": "谢逸",
        "content": "寺近仙坛西復西，醉中信足路应迷。\n鸣条风劲凋蒲柳，掠岸云低乱鹄鹥。\n檐外檀栾森翠巘，门前略彴跨清溪。\n葛巾藜杖真潇散，何必狨鞍鞚月题。",
        "dynasty": "宋",
        "collection_info": null
    },
    {
        "title": "寄幼槃弟",
        "author": "谢逸",
        "content": "北阙弓旌未见招，茅亭高卧对山椒。\n诗成稚子应能诵，酒熟邻翁渐可邀。\n宁似杜陵长蹭蹬，不依严武更逍遥。\n细思洗马池边路，便是成都万里桥。",
        "dynasty": "宋",
        "collection_info": null
    },
    {
        "title": "寄徐师川",
        "author": "谢逸",
        "content": "司业端能乞酒钱，谁忧坐客冷无毡。\n相望建业只千里，不见徐侯今七年。\n江水江花同臭味，海南海北各山川。\n试问烟波何处好，老夫欲理钓鱼船。",
        "dynasty": "宋",
        "collection_info": null
    },
    {
        "title": "暮春感怀",
        "author": "谢逸",
        "content": "雨退飞廉决怒云，百花凈尽扫埃尘。\n大千沙界干坤阔，一段江山日月新。\n浩荡烟波鲸海晚，漰腾雪浪锦城春。\n谁人独采南山蕨，窗外休呼祁孔宾。",
        "dynasty": "宋",
        "collection_info": null
    },
    {
        "title": "送朱世英  其一",
        "author": "谢逸",
        "content": "妙凈光云覆八荒，经行聚落得清凉。\n阎浮檀水心无染，优钵罗花体自香。\n赤舄未容趋北阙，绿槐先已兆东墙。\n应真外见中和色，岂在眉间一点黄。",
        "dynasty": "宋",
        "collection_info": null
    },
    {
        "title": "送朱世英  其二",
        "author": "谢逸",
        "content": "漠漠熏风锦旆翻，綵衣聊復殿名藩。\n行藏有道朱弦直，表裏无瑕白玉温。\n燕寝妙香凝碧缕，夜谈孤月落金盆。\n试将执拂拈槌手，行秉玄圭侍至尊。",
        "dynasty": "宋",
        "collection_info": null
    },
    {
        "title": "送朱世英  其三",
        "author": "谢逸",
        "content": "短褐登门每自惭，仅同太史滞周南。\n沈迷晚学三无漏，懒慢长疑七不堪。\n平日漫悬高士榻，此行应共德公谈。\n他年解组归来日，尚许南荣见老聃。",
        "dynasty": "宋",
        "collection_info": null
    },
    {
        "title": "怀吴迪吉",
        "author": "谢逸",
        "content": "朔风吹鬓幅巾斜，饭了呼童碾露芽。\n竹影萧萧围我舍，溪流渺渺对君家。\n古心莫为世情改，老眼聊凭文字遮。\n安得一蓑烟雨裏，小船载酒卧芦花。",
        "dynasty": "宋",
        "collection_info": null
    },
    {
        "title": "送汪叔野水芝法醖",
        "author": "谢逸",
        "content": "屏居不到日边久，安得黄封印赤泥。\n折遍溪堂红菡萏，酿成湘酎碧玻璃。\n洞庭春色名应减，道院丹泉价益低。\n聊挹小樽供寿母，烦君自注玉东西。",
        "dynasty": "宋",
        "collection_info": null
    },
    {
        "title": "用汪信民韵送叔野迎妇山阳",
        "author": "谢逸",
        "content": "凉月凄风透客衣，离亭无奈角声悲。\n解围未设王家障，举案先齐孟氏眉。\n青眼难兄嗟久别，白头寿母梦相思。\n胸中若有功名念，莫待钟鸣漏尽时。",
        "dynasty": "宋",
        "collection_info": null
    },
    {
        "title": "与高彦应司理游南湖",
        "author": "谢逸",
        "content": "飞花瞇目乱纷纷，细草裙腰绿映门。\n山色入帘清可挹，湖光照座冷无痕。\n揄扬春色烦诗句，排遣愁情頼酒樽。\n预想明年君去后，沙寒竹凈野烟昏。",
        "dynasty": "宋",
        "collection_info": null
    },
    {
        "title": "陪通守承议游铁山书堂",
        "author": "谢逸",
        "content": "斩新气象旧书堂，堂裏幽人璧一双。\n雨洗花光红绕舍，风摇竹影碧含窗。\n山横云外青螺髻，树列檐前翠羽幢。\n城上乌啼归棹急，笛声嘹亮月澄江。",
        "dynasty": "宋",
        "collection_info": null
    },
    {
        "title": "次王直方承务见寄韵",
        "author": "谢逸",
        "content": "知君才是出羣雄，怜我生涯独转蓬。\n稚子凄凉缘岁恶，鄙夫寂寞坐诗穷。\n百年鼎鼎风埃裏，万事悠悠醉眼中。\n幸有孟光堪举案，退居真欲效梁鸿。",
        "dynasty": "宋",
        "collection_info": null
    },
    {
        "title": "陪王守游明水  其一",
        "author": "谢逸",
        "content": "雨后山川秀满溪，洞门疑是辟尘犀。\n白沙翠竹溪光浄，细草幽花野径迷。\n閒步禅林思蝶化，倦骑朝马听鸡啼。\n使君自得真消息，祖令须烦大士提。",
        "dynasty": "宋",
        "collection_info": null
    },
    {
        "title": "陪王守游明水  其二",
        "author": "谢逸",
        "content": "山拥云鬟扫夕霏，千林浮翠髮初晞。\n雷音震谷朱轮转，霞影摇空綵旆飞。\n晓雾拂襟怜冉弱，晚风掀袂爱清微。\n夕阳楼上吹笳管，归骑遥瞻两塔巍。",
        "dynasty": "宋",
        "collection_info": null
    },
    {
        "title": "同信民出城南访正叔共约南湖之游至今不果信民即有长沙之行恐遂爽约戏作诗以督之",
        "author": "谢逸",
        "content": "初见南湖冻未消，只今流水又平桥。\n驱除腊雪烦梅蘂，收拾春风倩柳条。\n岂有故人行作别，不将樽酒慰无聊。\n府中诸史皆英妙，早晚相从幸见招。",
        "dynasty": "宋",
        "collection_info": null
    },
    {
        "title": "又饮西塔寺游南湖用老杜城西陂泛舟诗为韵",
        "author": "谢逸",
        "content": "未访稽山棹酒船，先寻小有洞中天。\n葛巾藜杖轻轩冕，盂饭盘蔬鄙饩牵。\n巢父掉头休入海，焦生雄辩且惊筵。\n老僧瀹茗供清兴，旋拾枯松煮涧泉。",
        "dynasty": "宋",
        "collection_info": null
    },
    {
        "title": "送梭山朱道人",
        "author": "谢逸",
        "content": "不随俗客老尘寰，晚节逍遥水石间。\n独佩药囊来泽国，只留丹竈在梭山。\n身如野鹤更无侣，心似白云长是闲。\n若见刘仙问消息，幸分余粒及衰颜。",
        "dynasty": "宋",
        "collection_info": null
    },
    {
        "title": "次韵汪信民见寄",
        "author": "谢逸",
        "content": "直道逢人多龃龉，高怀向我最恢疏。\n不贪但守司城宝，无泽应辞季武车。\n池种青莲看妙浄，庭栽翠竹悟真如。\n何年来过溪堂饭，小圃携篮自摘蔬。",
        "dynasty": "宋",
        "collection_info": null
    },
    {
        "title": "送常老住疏山",
        "author": "谢逸",
        "content": "师住疏山祇树园，卧观云气起江村。\n百年鼎鼎春风转，一钵垂垂老眼昏。\n古殿横空森铁凤，夜潭翻浪落金盆。\n何时繫缆西峰下，松柏阴中独叩门。",
        "dynasty": "宋",
        "collection_info": null
    },
    {
        "title": "闻秦少仪病愈",
        "author": "谢逸",
        "content": "平生四海秦少仪，造化小儿何苦之。\n端能浸假求鸮炙，定不泣涕眠牛衣。\n问梦是想理既剖，杯中有蛇心不疑。\n何时过我举玉趾，不用门生并二儿。",
        "dynasty": "宋",
        "collection_info": null
    },
    {
        "title": "游泉庵寺怀璧上人以徐飞锡杖出风尘为韵探得徐字",
        "author": "谢逸",
        "content": "年少谈王陋汉儒，笔端万字压严徐。\n昔为酒客鶑花绕，今作禅林水竹居。\n贱子已捐干禄学，故人休草绝交书。\n春风纵棹游萧寺，北望淮山正忆渠。",
        "dynasty": "宋",
        "collection_info": null
    },
    {
        "title": "寄洪驹父兼简潘子真徐师川",
        "author": "谢逸",
        "content": "洪家兄弟皆英妙，仲氏文章独起予。\n天末何人怀太白，日边谁子荐相如。\n东湖水落蛙声窘，南浦云横雁影疏。\n莫忆归鸿挥老泪，强裁诗句和潘徐。",
        "dynasty": "宋",
        "collection_info": null
    },
    {
        "title": "寄徐师川",
        "author": "谢逸",
        "content": "门外荒园一亩余，长抛笔砚把犁鉏。\n天边风露秋期近，海外交游音信疏。\n扬子家贫惟嗜酒，嵇康性懒不便书。\n龙沙江水连天阔，尺素何当寄鲤鱼。",
        "dynasty": "宋",
        "collection_info": null
    },
    {
        "title": "和詹存中种竹",
        "author": "谢逸",
        "content": "斸地移根未满林，庭前俄见影阴森。\n晚烟漠漠玉双峙，夜雨萧萧龙一吟。\n劲节扶疏真耐老，高才洒落少知音。\n参军吏隠世情薄，只有此君同我心。",
        "dynasty": "宋",
        "collection_info": null
    },
    {
        "title": "闻徐师川自京师归豫章",
        "author": "谢逸",
        "content": "九衢尘裏无停辀，君居陋巷不出游。\n满城恶少弋鳬雁，对面故人风马牛。\n别后梦寒灯火夜，归来眼冷江湖秋。\n冯驩老大食不饱，起视八荒提蒯缑。",
        "dynasty": "宋",
        "collection_info": null
    },
    {
        "title": "舟中不寝奉怀齐安潘大临蕲春林敏功",
        "author": "谢逸",
        "content": "病夫不寐百忧集，起视斗柄东南倾。\n山林畏隹万壑笑，天地黯惨孤舟横。\n此身老矣几寒暑，四海茫然谁弟兄。\n江西米贵斗三百，好去淮南访友生。",
        "dynasty": "宋",
        "collection_info": null
    },
    {
        "title": "和陈倅泛舟寄莹中德翁印老  其一",
        "author": "谢逸",
        "content": "欲寻靖节访东皋，復忆禅翁隠妙高。\n月送征鸿遵露渚，舟随飞鹭掠云涛。\n知公气压陈惊座，顾我诗惭谢法曹。\n胆落旧闻温御史，至今蛟兽尚腾逃。",
        "dynasty": "宋",
        "collection_info": null
    },
    {
        "title": "和陈倅泛舟寄莹中德翁印老  其二",
        "author": "谢逸",
        "content": "澹云疏雨羃平皋，楼卧元龙百尺高。\n红旆已飞居易舫，赤心宁畏子胥涛。\n但知守道师前辈，未忍低头效此曹。\n天遣数公慰人望，万年富贵恐难逃。",
        "dynasty": "宋",
        "collection_info": null
    },
    {
        "title": "和陈倅灵壁寄莹中二首  其一",
        "author": "谢逸",
        "content": "汴上相逢舣画桡，清愁万斛若冰消。\n弟兄直谅推三友，父子公忠擅四朝。\n对镜如如皆般若，开谈句句尽参寥。\n要知往事多虚幻，看取钱塘八月潮。",
        "dynasty": "宋",
        "collection_info": null
    },
    {
        "title": "和陈倅灵壁寄莹中二首  其二",
        "author": "谢逸",
        "content": "风搅张园万木摇，黯然分袂客魂消。\n更无余念留胸次，但有孤忠报圣朝。\n千里烟波舟泛泛，百年事业古寥寥。\n新诗吟就谁能写，安得巴东遇李潮。",
        "dynasty": "宋",
        "collection_info": null
    },
    {
        "title": "重阳示万同德",
        "author": "谢逸",
        "content": "晚起无营着帽迟，萧疏霜鬓任风吹。\n病怀王子同倾酒，愁忆潘郎共赋诗。\n宁效骚人餐菊蘂，敢希朝士赐萸枝。\n白衣不至惭元亮，空对门生与二儿。",
        "dynasty": "宋",
        "collection_info": null
    },
    {
        "title": "郊行书事",
        "author": "谢逸",
        "content": "斩新气象晓怀清，拂面西风卯酒醒。\n万物归根秋寂寂，大田多稼雨冥冥。\n独逢隔水一山碧，不觉举头双眼青。\n预想明年生事足，不烦结柳使奴星。",
        "dynasty": "宋",
        "collection_info": null
    },
    {
        "title": "次董之南韵",
        "author": "谢逸",
        "content": "门外远山肤寸碧，堂前溪水半篙深。\n仰看老鹤有清兴，静听幽琴无俗音。\n三釜及亲君养志，一瓢在巷我甘心。\n向平婚嫁何年毕，杖策长随支道林。",
        "dynasty": "宋",
        "collection_info": null
    },
    {
        "title": "次季智伯韵",
        "author": "谢逸",
        "content": "薄有田园百不忧，诗书自乐更无求。\n形容风月三千首，笑傲林泉四十秋。\n岂意骑鲸寻李白，真成梦蝶化庄周。\n谁能倒激西江水，洗我胸中万斛愁。",
        "dynasty": "宋",
        "collection_info": null
    },
    {
        "title": "寄饶葆光",
        "author": "谢逸",
        "content": "先生骨相不封侯，卜居但得林塘幽。\n家藏蠹简几千卷，手校韦编三十秋。\n相知四海孰青眼，高卧一庵今白头。\n襄阳耆旧节独苦，只有庞公不入州。",
        "dynasty": "宋",
        "collection_info": null
    },
    {
        "title": "和饶正叔梅花",
        "author": "谢逸",
        "content": "疏影横斜月色新，肌肤清瘦不禁春。\n侵凌腊雪寒先觉，漏洩东风信最真。\n光滉妆台人未起，香迷野径蝶难亲。\n飘零点破苍苔地，安得灵犀为辟尘。",
        "dynasty": "宋",
        "collection_info": null
    },
    {
        "title": "与诸人集陈公美书堂观雪以朔雪洗尽烟岚昏为韵探得烟字",
        "author": "谢逸",
        "content": "踏雪敲门媿履穿，孟公饮我酒盈船。\n捲帘光动山人帐，入户寒侵坐客毡。\n急洒江村迷静练，深藏茅舍认孤烟。\n明年策马长安去，谁念清吟孟浩然。",
        "dynasty": "宋",
        "collection_info": null
    },
    {
        "title": "王立之寄书言其子阿宜渐学作诗及问余稚子梦玉安否作诗奉戏",
        "author": "谢逸",
        "content": "求田问舍是何时，随分生涯可乐饥。\n梦玉今年初学语，阿宜他日定能诗。\n两家子弟俱无恙，一体文章是有师。\n但得耕桑了门户，吾人不用宁馨儿。",
        "dynasty": "宋",
        "collection_info": null
    },
    {
        "title": "復用前韵寄李声之子阿大",
        "author": "谢逸",
        "content": "东都曾见汝生时，客舍孤吟夜忍饥。\n忆昨能为鸐鹆舞，祗今应诵脊令诗。\n傥无气节如元礼，便有功名似药师。\n问道若知真理窟，且分余论及吾儿。",
        "dynasty": "宋",
        "collection_info": null
    },
    {
        "title": "寄洪驹父",
        "author": "谢逸",
        "content": "翼翼鲁泮宫，国士媺无双。\n行且立教化，儒风成一邦。",
        "dynasty": "宋",
        "collection_info": null
    },
    {
        "title": "以水沈香寄吕居仁戏作六言二首  其一",
        "author": "谢逸",
        "content": "纸帐竹窗夜永，蒲团棐几人閒。\n万籁声沈沙界，一炉香袅禅关。",
        "dynasty": "宋",
        "collection_info": null
    },
    {
        "title": "以水沈香寄吕居仁戏作六言二首  其二",
        "author": "谢逸",
        "content": "海上人多逐臭，水沈价不论钱。\n自是渠无佛性，非关鼻孔寥天。",
        "dynasty": "宋",
        "collection_info": null
    },
    {
        "title": "题迭翠轩",
        "author": "谢逸",
        "content": "星落江东化梵宫，楼台金碧骇鱼龙。\n此轩端有南康趣，只欠匡庐五老峰。",
        "dynasty": "宋",
        "collection_info": null
    },
    {
        "title": "闻幼槃弟归喜而有作  其一",
        "author": "谢逸",
        "content": "门前杨柳未藏鸦，溪上樱桃已着花。\n午梦觉来闻好语，阿连有信欲还家。",
        "dynasty": "宋",
        "collection_info": null
    },
    {
        "title": "闻幼槃弟归喜而有作  其二",
        "author": "谢逸",
        "content": "风雨多年不对床，便当携被过溪堂。\n曲肱但作吉祥卧，浇舌惟无般若汤。",
        "dynasty": "宋",
        "collection_info": null
    },
    {
        "title": "春雪  其一",
        "author": "谢逸",
        "content": "未放温风破柳条，先教庭树雪花飘。\n初疑干雨从空堕，不觉香酥着地消。",
        "dynasty": "宋",
        "collection_info": null
    },
    {
        "title": "春雪  其二",
        "author": "谢逸",
        "content": "天公不愤小桃开，故剪瑶花伴落梅。\n后夜月明风更恶，有人无语独登台。",
        "dynasty": "宋",
        "collection_info": null
    },
    {
        "title": "梅六首  其一",
        "author": "谢逸",
        "content": "罗浮山下月纷纷，曾共苏仙醉一樽。\n不是玉妃来堕世，梦中底事见冰魂。",
        "dynasty": "宋",
        "collection_info": null
    },
    {
        "title": "梅六首  其二",
        "author": "谢逸",
        "content": "城中桃李休相笑，林下清风汝未知。\n本是前村深处物，竹篱茅舍却相宜。",
        "dynasty": "宋",
        "collection_info": null
    },
    {
        "title": "梅六首  其三",
        "author": "谢逸",
        "content": "镂冰迭雪斗清盈，莫笑肌肤太瘦生。\n底事狂风催结子，要当煮酒趁清明。",
        "dynasty": "宋",
        "collection_info": null
    },
    {
        "title": "梅六首  其四",
        "author": "谢逸",
        "content": "暗香疏影浑无頼，雨打风吹更可怜。\n嚼蕊但能供我醉，点妆应是为君妍。",
        "dynasty": "宋",
        "collection_info": null
    },
    {
        "title": "梅六首  其五",
        "author": "谢逸",
        "content": "杨花榆荚风流浅，秾李夭桃气味凡。\n只有寒香无俗韵，不烦吹笛恼掺掺。",
        "dynasty": "宋",
        "collection_info": null
    },
    {
        "title": "梅六首  其六",
        "author": "谢逸",
        "content": "老大无人伴我閒，忆梅幽意颇相关。\n不如移植溪堂后，免使凡夫俗手攀。",
        "dynasty": "宋",
        "collection_info": null
    },
    {
        "title": "戏题百叶梅花",
        "author": "谢逸",
        "content": "细朵斜枝恼意香，月明疏影媚横塘。\n悬知不结青青子，故作无情淡淡妆。",
        "dynasty": "宋",
        "collection_info": null
    },
    {
        "title": "春词  其一",
        "author": "谢逸",
        "content": "蒲芽荇带遶清池，锦缆牵船水拍堤。\n好是淡烟疏雨裏，远峰青处子规啼。",
        "dynasty": "宋",
        "collection_info": null
    },
    {
        "title": "春词  其二",
        "author": "谢逸",
        "content": "午睡醒来炷晚香，麝煤冉冉袭衣裳。\n垂杨莫道无才思，故遣飞花入洞房。",
        "dynasty": "宋",
        "collection_info": null
    },
    {
        "title": "春词  其三",
        "author": "谢逸",
        "content": "曲栏干外柳垂垂，罗幕风轻燕子飞。\n独倚危楼思往事，落红撩乱点春衣。",
        "dynasty": "宋",
        "collection_info": null
    },
    {
        "title": "春词  其四",
        "author": "谢逸",
        "content": "荳蔻梢头春事休，风飘万点只供愁。\n杜鹃啼破三更月，梦绕云间百尺楼。",
        "dynasty": "宋",
        "collection_info": null
    },
    {
        "title": "春词  其五",
        "author": "谢逸",
        "content": "院落帘垂春日长，嫩晴天气牡丹香。\n细看玉面天然白，不及姚家宫样黄。",
        "dynasty": "宋",
        "collection_info": null
    },
    {
        "title": "春词  其六",
        "author": "谢逸",
        "content": "门前杨柳暗沙汀，雨湿东风未放晴。\n点点落花春事晚，青青芳草暮愁生。",
        "dynasty": "宋",
        "collection_info": null
    },
    {
        "title": "城南  其一",
        "author": "谢逸",
        "content": "院落轻寒犹侧侧，园林黄鸟未交交。\n韶光幸自无人觉，谁遣东风染柳梢。",
        "dynasty": "宋",
        "collection_info": null
    },
    {
        "title": "城南  其二",
        "author": "谢逸",
        "content": "长恐归时已闭关，西坛虽好敢盘桓。\n可怜月夜杉松影，输与沙鸥野鹤看。",
        "dynasty": "宋",
        "collection_info": null
    },
    {
        "title": "和饶正叔碧桃绝句",
        "author": "谢逸",
        "content": "未折香枝插鬓鸦，月和疏影上檐牙。\n诗人莫作夭桃看，不是玄都观裏花。",
        "dynasty": "宋",
        "collection_info": null
    },
    {
        "title": "梨花已谢戏作二诗伤之  其一",
        "author": "谢逸",
        "content": "冷香消尽晚风吹，脉脉无言对落晖。\n旧日郭西千树雪，今随蝴蝶作团飞。",
        "dynasty": "宋",
        "collection_info": null
    },
    {
        "title": "梨花已谢戏作二诗伤之  其二",
        "author": "谢逸",
        "content": "剪剪轻风漠漠寒，玉肌萧瑟粉香残。\n一枝带雨墙头出，不用行人着眼看。",
        "dynasty": "宋",
        "collection_info": null
    },
    {
        "title": "寄查多闻  其一",
        "author": "谢逸",
        "content": "谁能货马即求船，分袂都门又一年。\n翳翳夏槐联骑语，萧萧秋雨对床眠。",
        "dynasty": "宋",
        "collection_info": null
    },
    {
        "title": "寄查多闻  其二",
        "author": "谢逸",
        "content": "大梁客舍虽无事，博塞欢娱未称情。\n不若夷门搔首坐，倘逢黄髮识侯嬴。",
        "dynasty": "宋",
        "collection_info": null
    },
    {
        "title": "醉中排闷  其一",
        "author": "谢逸",
        "content": "白髮逢春老更狂，衰颜得酒脸生光。\n旋张裙幄林中醉，不管槐花开后忙。",
        "dynasty": "宋",
        "collection_info": null
    },
    {
        "title": "醉中排闷  其二",
        "author": "谢逸",
        "content": "春来莫学虎头痴，趁取风光二月时。\n剩觅吴笺呼阿买，醉中准拟写新诗。",
        "dynasty": "宋",
        "collection_info": null
    },
    {
        "title": "醉中排闷  其三",
        "author": "谢逸",
        "content": "溪堂日日春光好，问柳中丞殊未来。\n蹔辍老妻棋局手，白头相对酌新醅。",
        "dynasty": "宋",
        "collection_info": null
    },
    {
        "title": "醉中排闷  其四",
        "author": "谢逸",
        "content": "武昌门外柳如烟，想见潘侯枕麯眠。\n欲借一帆春水去，江边皆是楚州船。",
        "dynasty": "宋",
        "collection_info": null
    },
    {
        "title": "送曹圣延刘济道归宜春  其一",
        "author": "谢逸",
        "content": "曹刘翰墨有家风，不学随时语更雄。\n莫似溪堂老居士，十年林下坐诗穷。",
        "dynasty": "宋",
        "collection_info": null
    },
    {
        "title": "送曹圣延刘济道归宜春  其二",
        "author": "谢逸",
        "content": "家在集云峰下居，门前翠竹尽真如。\n道人若许通消息，邀我须凭雁足书。",
        "dynasty": "宋",
        "collection_info": null
    },
    {
        "title": "端午绝句二首  其一",
        "author": "谢逸",
        "content": "白髮无端种种生，每逢佳节只心惊。\n老妻稚子知人意，但把菖蒲酒细倾。",
        "dynasty": "宋",
        "collection_info": null
    },
    {
        "title": "端午绝句二首  其二",
        "author": "谢逸",
        "content": "病臂懒缠长命缕，破衣羞带赤灵符。\n樽中有酒不得醉，忆着三闾屈大夫。",
        "dynasty": "宋",
        "collection_info": null
    },
    {
        "title": "南湖绝句戏高彦应司理  其一",
        "author": "谢逸",
        "content": "平湖奁镜凈无尘，地接西坛共一云。\n安得御风如列子，更邀明月访元君。",
        "dynasty": "宋",
        "collection_info": null
    },
    {
        "title": "南湖绝句戏高彦应司理  其二",
        "author": "谢逸",
        "content": "野情萧散不便书，老大无心赋子虚。\n待借南湖双艓子，绿荷阴裏看游鱼。",
        "dynasty": "宋",
        "collection_info": null
    },
    {
        "title": "南湖绝句戏高彦应司理  其三",
        "author": "谢逸",
        "content": "芰荷香裏文章静，苹藻汀边职事清。\n若使渊明知此味，折腰五斗可忘情。",
        "dynasty": "宋",
        "collection_info": null
    },
    {
        "title": "南湖绝句戏高彦应司理  其四",
        "author": "谢逸",
        "content": "山色波光入座中，笑谈不觉酒杯空。\n掾曹莫作刑官看，兼有江湖隠者风。",
        "dynasty": "宋",
        "collection_info": null
    },
    {
        "title": "南湖绝句戏高彦应司理  其五",
        "author": "谢逸",
        "content": "碧瓦朱甍午影凉，软风翻袂送清香。\n荷花也似知秋近，故敛羞容避夕阳。",
        "dynasty": "宋",
        "collection_info": null
    },
    {
        "title": "文美约游南湖戏作绝句  其一",
        "author": "谢逸",
        "content": "疏疏小雨阁春云，步屧轻便不涴尘。\n湖上沙鸥莫惊顾，吾曹岂是觅鱼人。",
        "dynasty": "宋",
        "collection_info": null
    },
    {
        "title": "文美约游南湖戏作绝句  其二",
        "author": "谢逸",
        "content": "沙井泉甘自试茶，匆匆一饭野僧家。\n翛然放棹各归去，不踏城西晚鼓衙。",
        "dynasty": "宋",
        "collection_info": null
    },
    {
        "title": "送王禹锡  其一",
        "author": "谢逸",
        "content": "江南山水只供愁，征雁来时正倚楼。\n十里珠帘皆可意，西风吹梦到扬州。",
        "dynasty": "宋",
        "collection_info": null
    },
    {
        "title": "送王禹锡  其二",
        "author": "谢逸",
        "content": "西风撩竹作秋声，勾引诗人太瘦生。\n安得昭华吹玉笛，满船明月送君行。",
        "dynasty": "宋",
        "collection_info": null
    },
    {
        "title": "哭胡民望  其一",
        "author": "谢逸",
        "content": "才闻歌板情难忍，支枕呻吟二竖婴。\n天上楼成邀李贺，山中石老失初平。",
        "dynasty": "宋",
        "collection_info": null
    },
    {
        "title": "哭胡民望  其二",
        "author": "谢逸",
        "content": "翻手成文同舍惊，长安日饭五侯鲭。\n只因太史多饶舌，曼倩方知是岁星。",
        "dynasty": "宋",
        "collection_info": null
    },
    {
        "title": "金石台",
        "author": "谢逸",
        "content": "江边怪石老嶙峋，雨洗斑斑翠藓纹。\n本是人间无用物，岂应丞相等閒分。",
        "dynasty": "宋",
        "collection_info": null
    },
    {
        "title": "和智伯绝句  其一",
        "author": "谢逸",
        "content": "平生学道慕裴休，投老无心赏莫愁。\n特买扁舟载明月，谁人伴我五湖游。",
        "dynasty": "宋",
        "collection_info": null
    },
    {
        "title": "和智伯绝句  其二",
        "author": "谢逸",
        "content": "红旗黄纸不关身，世事如云日日新。\n对客莫谈非圣语，人生要醉五经醇。",
        "dynasty": "宋",
        "collection_info": null
    },
    {
        "title": "和智伯绝句  其三",
        "author": "谢逸",
        "content": "黄四娘家花有声，杜陵野老最关情。\n恐遭江上春风恼，岂是哦诗太瘦生。",
        "dynasty": "宋",
        "collection_info": null
    },
    {
        "title": "和智伯绝句  其四",
        "author": "谢逸",
        "content": "攀条弄蕊不须忙，家有名园饮辟疆。\n但得胸怀了无累，尘中宾主可相忘。",
        "dynasty": "宋",
        "collection_info": null
    },
    {
        "title": "夏日",
        "author": "谢逸",
        "content": "竹风烟静午阴凉，饭罢呼童启北窗。\n试拂横床供昼寝，且容幽梦绕清江。",
        "dynasty": "宋",
        "collection_info": null
    },
    {
        "title": "夜兴",
        "author": "谢逸",
        "content": "梧桐叶落覆东墙，院落风清枕簟凉。\n梦觉疏钟鸣远寺，一池明月芰荷香。",
        "dynasty": "宋",
        "collection_info": null
    },
    {
        "title": "亡友潘邠老有满城风雨近重阳之句今去重阳四日而风雨大作遂用邠老之句广为三绝句  其一",
        "author": "谢逸",
        "content": "满城风雨近重阳，无奈黄花恼意香。\n雪浪翻天迷赤壁，令人西望忆潘郎。",
        "dynasty": "宋",
        "collection_info": null
    },
    {
        "title": "亡友潘邠老有满城风雨近重阳之句今去重阳四日而风雨大作遂用邠老之句广为三绝句  其二",
        "author": "谢逸",
        "content": "满城风雨近重阳，不见修文地下郎。\n想得武昌门外柳，垂垂老叶半青黄。",
        "dynasty": "宋",
        "collection_info": null
    },
    {
        "title": "亡友潘邠老有满城风雨近重阳之句今去重阳四日而风雨大作遂用邠老之句广为三绝句  其三",
        "author": "谢逸",
        "content": "满城风雨近重阳，安得斯人共一觞。\n欲问小冯今健否，云中孤雁不成行。",
        "dynasty": "宋",
        "collection_info": null
    },
    {
        "title": "送通上人归上高  其一",
        "author": "谢逸",
        "content": "復忆敖峰万迭山，云中归路踏弯环。\n霜干木落重阳后，莫见黄花便破颜。",
        "dynasty": "宋",
        "collection_info": null
    },
    {
        "title": "送通上人归上高  其二",
        "author": "谢逸",
        "content": "一筇归去旧庵居，卧听修廊吼木鱼。\n寄语堂头老尊宿，祇题数字答君书。",
        "dynasty": "宋",
        "collection_info": null
    },
    {
        "title": "仲邦惠菊花诗以戏之",
        "author": "谢逸",
        "content": "重九登高折未残，霜蕤犹带晚香寒。\n莫嫌烂熳开何益，秀色侵人若可餐。",
        "dynasty": "宋",
        "collection_info": null
    },
    {
        "title": "郊行即事",
        "author": "谢逸",
        "content": "碧浪鳞鳞浅见沙，丹枫林裏两三家。\n舟横渡口渔翁醉，梦觉西江芦荻花。",
        "dynasty": "宋",
        "collection_info": null
    },
    {
        "title": "正觉寺",
        "author": "谢逸",
        "content": "避暑访禅客，顷作城南遨。\n秋风飒然来，草木鸣萧骚。\n復起水东兴，两桨摇轻舫。\n何处可盘礴，有寺临江皋。\n门户颇幽邃，野径深蓬蒿。\n升堂脱冠坐，洗盏倾浊醪。\n初筵谈名理，清言洗尘劳。\n徐徐杂诙谐，坦率真吾曹。\n尚余清凈业，诗成漫挥毫。\n人生一瞬间，逝水行滔滔。\n归与不秉烛，楼头霜月高。",
        "dynasty": "宋",
        "collection_info": null
    },
    {
        "title": "明水寺",
        "author": "谢逸",
        "content": "城西三十里，山林深且杳。\n群峰如连环，缘崖一径小。\n土润禾稼重，地僻居民少。\n老桂耸亭亭，乔松高矫矫。\n幽露泣溪毛，清风摇绿篠。\n朝来爽气浮，轻烟横木杪。\n日暖天清明，野雉鸣有鷕。\n石涧嗽寒泉，泠泠泻幽沼。\n嵯峨双石门，屡经樵火燎。\n祇园焕觚棱，十雉周墙缭。\n扫地炷妙香，房栊深窈窕。\n嗟予嵚崎人，平生百忧扰。\n好古嗜简编，僻性乐鱼鸟。\n每逢山水佳，耳听眸子瞭。\n况同佳士游，意气溢云表。\n望远视眈眈，临危忧悄悄。\n险韵吟竞病，怪语作危了。\n华鲸吼修廊，僧窗曙迷晓。\n炊黍馔来牟，土芝杂荓蓼。\n他时子来归，伐木芟萝茑。\n考室山之阳，高明远隘湫。\n第恐恋君恩，紫禁烟花绕。",
        "dynasty": "宋",
        "collection_info": null
    },
    {
        "title": "北津渡",
        "author": "谢逸",
        "content": "竹篱茅舍掩柴扉，衰草寒烟野径迷。\n只有白鸥无俗韵，何年相伴老清溪。",
        "dynasty": "宋",
        "collection_info": null
    },
    {
        "title": "闺恨",
        "author": "谢逸",
        "content": "汲井浣我衣，伐石固我墉。\n尘埃不被体，绝无人迹通。\n洋洋西江水，我车不敢渡。\n夙驾岂不早，早行畏多露。\n行止既有义，离合亦有时。\n众人岂无心，不如我所止。",
        "dynasty": "宋",
        "collection_info": null
    },
    {
        "title": "铁柱观",
        "author": "谢逸",
        "content": "豫章城南老子宫，阶前一柱立积铁。\n云是旌阳役万鬼，夜半舁来老蛟穴。\n插定三江不沸腾，切勿摇撼干坤裂。\n苍苔包裹鳞皴皮，我欲摩挲手屡掣。\n旌阳挈家上天去，只留千夫应门户。\n西山高处风露寒，兹事恍惚从谁语。\n安得猛士若朱亥，袖往南山击猛虎。",
        "dynasty": "宋",
        "collection_info": null
    },
    {
        "title": "绝句",
        "author": "谢逸",
        "content": "弄晴数点梨梢雨，门外画桥寒食路。\n杜鹃飞破草间烟，蝴蝶惹残花底雾。",
        "dynasty": "宋",
        "collection_info": null
    },
    {
        "title": "桂花  其一",
        "author": "谢逸",
        "content": "白雪凝酥点额黄，蔷薇清露湿衣裳。\n西风扫尽狂蜂蝶，独伴天边桂子香。",
        "dynasty": "宋",
        "collection_info": null
    },
    {
        "title": "桂花  其二",
        "author": "谢逸",
        "content": "轻薄西风未办霜，夜揉黄雪作秋光。\n吹残六出犹余四，正似天花更着香。",
        "dynasty": "宋",
        "collection_info": null
    },
    {
        "title": "秋",
        "author": "谢逸",
        "content": "异乡寒觉早，故国信来稀。\n秋风江上望，一雁正南飞。",
        "dynasty": "宋",
        "collection_info": null
    },
    {
        "title": "梅  其一",
        "author": "谢逸",
        "content": "老杜骑馿入草堂，独怜江路野梅香。\n定知深院黄昏后，疏影横斜更断肠。",
        "dynasty": "宋",
        "collection_info": null
    },
    {
        "title": "梅  其二",
        "author": "谢逸",
        "content": "琼酥滴滴缀斜枝，想见香心未吐时。\n但有仙人殷七七，从教横笛月中吹。",
        "dynasty": "宋",
        "collection_info": null
    },
    {
        "title": "琴",
        "author": "谢逸",
        "content": "风撼丝桐带月明，羽人乘醉截秋声。\n七弦妙制饶仙品，二尺良材称道情。\n池小未开春浪泛，岳低犹欠暮云生。\n何妨乞与元中术，临化无妨膝上横。",
        "dynasty": "宋",
        "collection_info": null
    },
    {
        "title": "右军墨池",
        "author": "谢逸",
        "content": "张芝学书池水黑，章草如芝古无敌。\n右军睥睨难抗行，恨不临池作书癖。\n云何汝水之上崔嵬峰，到今方池有遗墨。\n此事不特古老传，往往故事书简册。\n南丰先生欣得之，手挥巨笔飞霹雳。\n云是逸少徜徉山水间，笔墨淋漓此其迹。\n呜呼胜事妙入神，千年尺水清粼粼。\n有时水面浮墨过，纷纷郁郁非烟云。\n我书敧倾不成字，秋雁斜行落窗纸。\n印泥沙法安可传，独抚余踪玩清泚。\n但当一日书一箱，笔踪或在子钦行。\n他年若榜凌云殿，定不悬橙白头如仲将。",
        "dynasty": "宋",
        "collection_info": null
    },
    {
        "title": "蝴蝶",
        "author": "谢逸",
        "content": "粉翅双翻大有情，海棠庭院往来轻。\n当时只羡滕王巧，一段风流画不成。",
        "dynasty": "宋",
        "collection_info": null
    },
    {
        "title": "墨梅  其一",
        "author": "谢逸",
        "content": "朝见一枝吐，暮吟疏影寒。\n亭亭不解语，助我青毫端。",
        "dynasty": "宋",
        "collection_info": null
    },
    {
        "title": "墨梅  其二",
        "author": "谢逸",
        "content": "毫端直似林逋鬼，千年万年作知己。\n孤山忆有咏残枝，洗尽铅华对寒水。",
        "dynasty": "宋",
        "collection_info": null
    },
    {
        "title": "就陈仲邦乞菊",
        "author": "谢逸",
        "content": "芙蓉狼藉拒霜残，只有黄花巧耐寒。\n盈把已供陶令醉，落英分与屈原餐。",
        "dynasty": "宋",
        "collection_info": null
    },
    {
        "title": "彩烟山",
        "author": "谢逸",
        "content": "吾闻沃洲天姥间，又有彩烟之高山。\n山上之冈三十里，平视天姥浮青鬟。\n其中隠者吾所羡，身世长与浮云閒。\n种朮可疗九州疾，种稻自给千家餐。\n橘柑枣栗与桑柘，种者不少资者繁。",
        "dynasty": "宋",
        "collection_info": null
    },
    {
        "title": "句  其一",
        "author": "谢逸",
        "content": "贪夫蚁旋磨，冷官鱼上竿。",
        "dynasty": "宋",
        "collection_info": null
    },
    {
        "title": "句  其二",
        "author": "谢逸",
        "content": "典刑尚可窥前辈，頼有徐洪在豫章。",
        "dynasty": "宋",
        "collection_info": null
    },
    {
        "title": "句  其三",
        "author": "谢逸",
        "content": "山寒石髮瘦，水落溪毛雕。",
        "dynasty": "宋",
        "collection_info": null
    },
    {
        "title": "句  其四",
        "author": "谢逸",
        "content": "细雨来时麋角解，春风归去马蹄香。",
        "dynasty": "宋",
        "collection_info": null
    },
    {
        "title": "句  其五",
        "author": "谢逸",
        "content": "萧萧白露催黄落，剪剪凉飙瘦碧鲜。",
        "dynasty": "宋",
        "collection_info": null
    },
    {
        "title": "句  其六",
        "author": "谢逸",
        "content": "百叶梅梢拂掠黄，风摇雨练亦凄凉。",
        "dynasty": "宋",
        "collection_info": null
    },
    {
        "title": "句  其七",
        "author": "谢逸",
        "content": "未于莲社添宗衲，已向兰亭识道林。",
        "dynasty": "宋",
        "collection_info": null
    },
    {
        "title": "句  其八",
        "author": "谢逸",
        "content": "千点落花乱春思，杜宇一声生客愁。",
        "dynasty": "宋",
        "collection_info": null
    },
    {
        "title": "句  其九",
        "author": "谢逸",
        "content": "狂随柳絮有时见，舞入梨花何处寻。",
        "dynasty": "宋",
        "collection_info": null
    },
    {
        "title": "句  其一○",
        "author": "谢逸",
        "content": "江天春晚暖风细，相逐卖花人过桥。",
        "dynasty": "宋",
        "collection_info": null
    },
    {
        "title": "句  其一一",
        "author": "谢逸",
        "content": "少陵苦被诗相恼。",
        "dynasty": "宋",
        "collection_info": null
    },
    {
        "title": "句  其一二",
        "author": "谢逸",
        "content": "姚黄魏紫莫相猜。",
        "dynasty": "宋",
        "collection_info": null
    },
    {
        "title": "句  其一三",
        "author": "谢逸",
        "content": "身似何郎全傅粉，心同韩寿暗偷香。",
        "dynasty": "宋",
        "collection_info": null
    },
    {
        "title": "句  其一四",
        "author": "谢逸",
        "content": "独吟高阁对官梅。",
        "dynasty": "宋",
        "collection_info": null
    },
    {
        "title": "句  其一五",
        "author": "谢逸",
        "content": "露冷霜干玉骨寒。",
        "dynasty": "宋",
        "collection_info": null
    },
    {
        "title": "喜晴",
        "author": "赵鼎臣",
        "content": "我田既臧，零雨其蒙。\n嗟我农夫，忧心冲冲。\n谷旦于差，薄言往愬。\n谓天盖高，上帝临汝。\n杲杲出日，有嘒其星。\n穫之挃挃，我仓既盈。\n薄采其芹，于彼行潦。\n神之听之，无德不报。",
        "dynasty": "宋",
        "collection_info": null
    },
    {
        "title": "昔我往矣思君子也高阳之从事过瀛之野作河广诗而匿其名使者唐侯独见而知之故赋是诗",
        "author": "赵鼎臣",
        "content": "昔我往矣，作为此诗。\n凡百君子，谅不我知。\n惟彼硕人，眷眷怀顾。\n彼何人斯，可与晤语。\n召彼故老，周爰咨询。\n予忖度之，所谓伊人。\n实获我心，将恐将惧。\n颜如渥丹，畏此谴怒。\n维彼硕人，顾我则笑。\n如切如磋，匪怒伊教。\n自古在昔，哀鸣嗸嗸。\n褎如充耳，莫我肯劳。\n嗟我农夫，出自幽谷。\n如蜩如螗，其何能淑。\n维彼硕人，追琢其章。\n欲报之德，不可弭忘。",
        "dynasty": "宋",
        "collection_info": null
    },
    {
        "title": "宣和四年五月辛亥诏以神宗皇帝所书鼎说十二字藏于延英阁臣鼎臣赋诗以纪其事",
        "author": "赵鼎臣",
        "content": "孤臣生苦晚，仅及熙宁初。\n虽霑化育恩，不睹衣冠余。\n呜呼丕显哉，谟训存诸书。\n议论略秦汉，制作追唐虞。\n每闻父老言，太息涕泪濡。\n不意垂老年，观此河出图。\n禹鼎沦泗水，异说纷相诬。\n蔽之十二言，一洗诸儒迂。\n天意盖若曰，世定后圣无。\n要当缵禹功，千载与之俱。\n各力所未遑，翼子其付诸。\n崇宁果图功，继志若合符。\n屹然奠九鼎，四海安覆盂。\n此书天所锡，制器实权舆。\n岩岩宝阁尊，万灵所依于。\n嗟尔九州民，跂行与蹶趋。\n瞻之必稽首，过者当下车。",
        "dynasty": "宋",
        "collection_info": null
    },
    {
        "title": "余少时尝种竹于所居之南号竹隠今二十年矣而隠之志盖未遂也孙志康善篆尝欲得竹隠二字题其上因叙所以为诗以乞之且呈好事诸君子各乞一诗以为旧隠光华",
        "author": "赵鼎臣",
        "content": "先君昔谢事，勇退不待年。\n区中五亩宅，郭外二顷田。\n归装无一金，买书费万钱。\n余时老莱衣，方冠绝可怜。\n赐第殿东厢，弃官天北边。\n耕耘具甘旨，采掇求兰荃。\n积竹南墙下，清阴颇萧然。\n谓此可隠矣，曰余其老焉。\n人事喜龃龉，壮志诚迁延。\n身遭患难余，仕为饥冻牵。\n浮舟客江湖，仗剑临幽燕。\n儿女道路长，岁月鞍马捐。\n一与故隠别，逮此成华颠。\n传闻箨龙儿，一一长刺天。\n出处令人悲，太息夜不眠。\n同舍有孙楚，笔势何翩翩。\n未甘丞相后，不许中郎前。\n何以慰此君，丐子翰墨妍。\n持归榜吾隠，不翅青玉镌。\n异时傥过我，物色扬雄廛。\n贫家何所有，满林玉碧鲜。\n渭川已太广，淇澳空自贤。\n君看青琅玕，知我非臞仙。",
        "dynasty": "宋",
        "collection_info": null
    },
    {
        "title": "次韵滕子济礼部考古图",
        "author": "赵鼎臣",
        "content": "苍史失古法，赤刀有遗书。\n经毁秦汉后，器追禹夏初。\n古人不吾接，有感谁与袪。\n尚怜盲左生，文字记鲁壶。\n哀哉泗水没，不復知鬼魖。\n英英华省郎，攟摭收遗余。\n异书人不识，善本手自摸。\n壁中发科斗，海底出珊瑚。\n篆籀既识职，钟鼎各应图。\n要当知百世，何止举一隅。\n似逢东里生，张华与之俱。\n谈倾河海江，下卷郑白渠。\n我老尘埃中，牒诉惨不舒。\n思陪种柳潜，愿逐耦耕沮。\n锦囊不应开，欲和聊復徐。\n颇怜平生心，用意真僻儒。\n识字恨不博，块焉无与虞。\n图书许借否，髯滕意何如。\n莫作骊龙仙，靳吝五色珠。\n鸱夷或未办，当奉酒一盂。",
        "dynasty": "宋",
        "collection_info": null
    },
    {
        "title": "读史戏作",
        "author": "赵鼎臣",
        "content": "相如故倦游，偃蹇临邛市。\n主人敬嘉宾，供具邀车骑。\n酒酣乐未阑，跪进丝桐戏。\n勉鼓一再行，四坐皆心醉。\n潜有知音人，独会求凰意。\n倾城不待媒，半夜行云至。\n忽驾软轮车，遂抛沽酒肆。\n建节还故乡，拜爵文园吏。\n卫霍老疆埸，严朱死谋议。\n摇头唤不前，日高花裏睡。",
        "dynasty": "宋",
        "collection_info": null
    },
    {
        "title": "即事",
        "author": "赵鼎臣",
        "content": "昔日同门生，頍弁彯华缨。\n当年总角彦，束带扬王庭。\n故人怜我顽，千里特寄声。\n开缄亦何言，终篇歌鹿鸣。\n举手谢友人，愧君郑重情。\n鹏鷃各有适，枉寻余所轻。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其一",
        "author": "赵鼎臣",
        "content": "久伏东海滨，窃慕暴公子。\n一朝乃吾僚，幸会有如此。\n白髮裹青衫，谁要相料理。\n吾犹及老成，余音闻正始。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其二",
        "author": "赵鼎臣",
        "content": "仕官百僚底，文章两汉间。\n着书虽寂寞，此生那可攀。\n结交论意气，恨别阻河山。\n屡过扬雄宅，令人载酒还。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其三",
        "author": "赵鼎臣",
        "content": "霍侯尘土中，衣破露两肘。\n一锥聊自置，四壁初何有。\n长安可得官，高门日奔走。\n问君求之欤，顾我摇其首。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其四",
        "author": "赵鼎臣",
        "content": "翰林门户壮，九子贤至今。\n楩楠及豫章，磊落皆成林。\n恨不徧识之，此郎倾盖深。\n傥封降胡檄，冀子披其襟。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其五",
        "author": "赵鼎臣",
        "content": "形骸本蘧庐，况乃妻子累。\n朝市无恬波，山林有深意。\n可怜箕山孙，骨体真不媚。\n归欤定何时，寄我招隠字。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其六",
        "author": "赵鼎臣",
        "content": "髯也伏盐车，乃实千里足。\n其学本孔孟，乱以佛所录。\n捕景而繫风，虽辩吾不欲。\n如髯真绝伦，恨此持论曲。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其七",
        "author": "赵鼎臣",
        "content": "词源倾江河，坐觉畎浍褊。\n王郎清如水，腹有谈天辩。\n闭置邱壑中，名誉当自显。\n而况金其声，行矣侍从选。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其八",
        "author": "赵鼎臣",
        "content": "俗儒守一编，贱目则贵耳。\n不识古人书，岂识天下士。\n君看李长吉，可但州县已。\n异时凤来仪，故自阿阁起。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其九",
        "author": "赵鼎臣",
        "content": "济济八才子，醖藉有此郎。\n交情苦疏豁，子职甚温良。\n一为江南行，书疏颇相忘。\n媚妇乃如许，盈盈不下堂。",
        "dynasty": "宋",
        "collection_info": null
    },
    {
        "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者復赠时可作还字韵  其一○",
        "author": "赵鼎臣",
        "content": "参军喜吏事，咄嗟能轾轩。\n短小精悍姿，使人醒睡魂。\n他年解千牛，妙绝难寄言。\n堂堂圣献肃，吾犹识诸孙。",
        "dynasty": "宋",
        "collection_info": null
    },
    {
        "title": "次韵志康病起",
        "author": "赵鼎臣",
        "content": "八十用鹰扬，万里封燕颔。\n一掷遂成卢，再索仅得坎。\n命也天所司，欲言吾不敢。\n不见孙先生，有羹长不糁。\n何曾少卑之，坐是得坎窞。\n平生读书苦，求味在橄榄。\n凛然刚毅姿，身大不及胆。\n满堂进羶荤，长跪出昌歜。\n嗜好苦乖殊，持此欲谁览。\n贻我病起诗，慨叹发悲感。\n君看彼棼丝，见用即衡紞。\n得失付天公，吾属可无憾。",
        "dynasty": "宋",
        "collection_info": null
    },
    {
        "title": "病目无聊因游慈云寺作诗呈诸友",
        "author": "赵鼎臣",
        "content": "造物本儿嬉，万彙同一甑。\n阴阳烧煮之，有此生老病。\n我今知命年，过二不为盛。\n此身付天公，穷达听其令。\n胡为生纤云，翳此秋月浄。\n坐令盲老翁，悲啸杂歌咏。\n医云肝乘母，交恶若周郑。\n欲知罍不耻，要在瓶毋罄。\n至言若金篦，刮膜除蔽映。\n咄哉耕田夫，所得已负乘。\n当求扬一廛，遂卜蒋三径。\n闭目存黄庭，燕坐收双胫。\n回首谢蓬莱，问路安敢更。",
        "dynasty": "宋",
        "collection_info": null
    },
    {
        "title": "次韵杜公美赠张永锡",
        "author": "赵鼎臣",
        "content": "平生喜交游，臭味在笔墨。\n身居大梁下，家寄黄河北。\n异哉长安市，一日见双璧。\n相逢尘埃中，过眼我独识。\n从今裋褐姿，不復憔悴色。\n更復许言诗，赐也当避席。",
        "dynasty": "宋",
        "collection_info": null
    },
    {
        "title": "李汉老见过不及见以诗谢之",
        "author": "赵鼎臣",
        "content": "埋没簿领中，气结不得吐。\n官柳欲飞花，春事遽如许。\n骑马出东城，意若鸿鹄举。\n独行虽少味，自足宽靡盬。\n归来儿女曹，怪事说覶缕。\n有客适过翁，身骑五色羽。\n自非翱瀛洲，恐是翔紫府。\n云来久踌躇，鹤去迷处所。\n我老俗吏中，人物谁比数。\n頼独有故人，慰藉能伛俯。\n一臂乃失之，遇事真龃龉。\n朝来益痴绝，物色徧庭宇。\n尚寻履迹余，用意毋乃鲁。",
        "dynasty": "宋",
        "collection_info": null
    },
    {
        "title": "郡僚出塘泺唱和诗次其韵",
        "author": "赵鼎臣",
        "content": "水穷瘴海南，陆尽狼胥北。\n祖宗受之天，以为冠带国。\n维时耶律氏，好乱乐祸贼。\n夜动鼠穴中，阴计屡以默。\n廷臣请加兵，薄伐陈往则。\n尧舜仁如天，一言羣议塞。\n幽燕亦吾民，此意多不识。\n至信及豚鱼，深恩被动植。\n古来战场地，父老今力穑。\n耘夏水泱泱，穫秋禾翼翼。\n当年守边将，至今犹血食。\n乌虖战危事，胜败有失得。\n祖宗讳言兵，阴功千万亿。\n不见陂塘上，沟塍如组织。\n传闻天骄儿，颇亦知帝力。\n祖孙相付授，日夜自约勒。\n慎勿负中原，天地父母德。",
        "dynasty": "宋",
        "collection_info": null
    },
    {
        "title": "秉之兄受代还京师余送行次甘陵雨三昼夜不止十二日乃雪平地几尺木压而折者十三四十五日既别秉之于南郭赋其事以寄王履道王时在大名",
        "author": "赵鼎臣",
        "content": "季秋霜未降，草木尚华滋。\n萧索重阳雨，黄菊共凄其。\n谓此肤寸泽，杲杲行復晞。\n那知三日霖，淫潦方在兹。\n我行既龃龉，我车遂逶迟。\n僧房耿不眠，半夜寒侵扉。\n开门怪事发，积雪满前墀。\n雨师技止此，更復出新奇。\n儿童叫踊跃，僮仆惊嗟咨。\n云此太早计，有眼省见稀。\n天公岂怪我，不乐愁何为。\n幻此千顷玉，伸我一寸眉。\n呼儿觅酒家，典衣具醇醨。\n醉中见乡社，命驾将言归。\n忽忆剡溪友，径吟招隠诗。\n嗟余兴岂尽，无因谒戴逵。",
        "dynasty": "宋",
        "collection_info": null
    },
    {
        "title": "送李侗诱中将漕江东",
        "author": "赵鼎臣",
        "content": "颜驷老为郎，三世终不遇。\n奉春脱輓辂，暂见若平素。\n功名岂不佳，用舍真有数。\n况逢尧舜朝，士多无着处。\n赫赫金门开，燕子皆鹓鹭。\n天颜若春温，战栗心恐怖。\n奏事幸无他，求福安敢预。\n李侯衡湘来，朝谒苦未屡。\n入对明光宫，爽气回天顾。\n立持使者节，褒语宣朝路。\n自结明主知，千载实旦暮。\n富贵在子耳，江南那久住。\n努力加饭餐，稳上青云去。",
        "dynasty": "宋",
        "collection_info": null
    },
    {
        "title": "送唐通叟东南铸钱通叟尝摄度支员外郎职事与之同舍累月",
        "author": "赵鼎臣",
        "content": "簿领丘山堆，胥吏鳬鹜进。\n不须持酒巵，正自得醉困。\n頼逢同舍郎，照眼珠璧润。\n堂堂质肃公，劲节森万仞。\n吾犹识诸孙，王谢有孤韵。\n时时议论余，尚作前辈峻。\n我老无町畦，出口见方寸。\n端须护疵瑕，未可失瑜瑾。\n奈何不少留，舟楫犯蛟蜃。\n山泽宝欲兴，虞衡职方振。\n想常开鸿鑪，不復费游刃。\n明年水衡钱，地应无可顿。\n策勋便封侯，朱紫安足论。\n来趋未央朝，故人应许认。\n疾走当避公，铜臭不可近。",
        "dynasty": "宋",
        "collection_info": null
    },
    {
        "title": "次韵李萧远送叶少协赴官陈州",
        "author": "赵鼎臣",
        "content": "簿领动移日，尘埃纷满城。\n空令牛马走，坐见鄙吝生。\n文章虽小技，不激安能鸣。\n邂逅得之子，接语意已惊。\n谈锋苦豪放，心地实坦平。\n凛如君北斗，嘒然吾小星。\n忽闻补吏去，曾不与我评。\n长啸登扁舟，心远气甚英。\n先师仲尼父，昔尝泥此行。\n寄声陈父老，君盖何当倾。\n须知此客佳，馆谷幸少宏。\n富贵亦土苴，名声忌峥嵘。\n请谢郭子横，去矣勿觥觥。",
        "dynasty": "宋",
        "collection_info": null
    },
    {
        "title": "犹子奕赴官中山奇作诗送之因次其韵",
        "author": "赵鼎臣",
        "content": "人生贵天真，圭角何必露。\n骯脏世虽憎，岂弟神所许。\n嗟尔守一官，十年不改故。\n儿寒屡号朝，妻饥数啼暮。\n又随五斗米，远向千里去。\n中山貔虎屯，北鄙咽喉据。\n我昔少年游，梦景堕飞雾。\n犹思雁塔凉，尚爱石丈主。\n迨汝閒暇时，寻我经行处。\n聊因起遐想，会自有佳趣。\n此外姑置之，勿改平生度。\n功名无巧手，富贵有夷路。\n往復版筑中，时来犹举傅。",
        "dynasty": "宋",
        "collection_info": null
    },
    {
        "title": "犹子奇从江浙经置陈伯亨之辟八月十日登舟饯之于郊外作是诗以送之",
        "author": "赵鼎臣",
        "content": "于越本夷蛮，弄兵篁竹中。\n吏士懦不武，未尝更战攻。\n私忧顾妻子，闻贼内已讧。\n咄哉林武将，一旦先望风。\n遂令六州民，老稚遭闵凶。\n天子怒赫然，王师出罴熊。\n聊弹一指端，电灭纷已空。\n疮痍今尚新，噍食若未充。\n如更大病余，护视须良工。\n平生陈太邱，经济蟠心胸。\n久持四方节，未食千户封。\n功名真有时，仓卒果奋庸。\n嗷嗷百万家，頼此白头翁。\n汝今从其招，绿水依芙蓉。\n勿以贱自嫌，王事当匪躬。\n江湖日已清，公归列夔龙。\n行持酒一篘，迎汝国门东。",
        "dynasty": "宋",
        "collection_info": null
    },
    {
        "title": "送林德祖致政归吴中",
        "author": "赵鼎臣",
        "content": "士论常苦高，出语讥古人。\n至其取与间，未足了一身。\n官爵细事尔，臭腐实与邻。\n奈何夸者徒，薄暮犹逡巡。\n平日相语此，反覆甚谆谆。\n顿输一着先，夫子固绝伦。\n乞身夜上书，妻子不暇询。\n翩然东南去，笑别平生亲。\n江山已在眼，邱壑俄生春。\n聊须震泽水，洗此京洛尘。\n萧条西湖上，处士迹已陈。\n夫子今继之，凛然两逸民。\n疏公不足高，贺老不足珍。\n他年仙骨换，坐嘆倾盖新。\n期我吴市门，復见梅子真。",
        "dynasty": "宋",
        "collection_info": null
    },
    {
        "title": "崔德符作湖园诗以寄邢子强次韵",
        "author": "赵鼎臣",
        "content": "吏道如棼丝，坐觉意味少。\n我岂无一箪，当食自不饱。\n邂逅崔子真，霜林挺孤篠。\n十日九闭门，想见独倾倒。\n悠悠四十年，识君恨不早。\n晤言曾几何，告别惊草草。\n昨枉湖上作，盛赞池亭好。\n平生邢子才，投分纻与缟。\n政当乐濠鱼，定不惊鸥鸟。\n解榻念君来，此意不待晓。\n似闻百花洲，一雨浄如扫。",
        "dynasty": "宋",
        "collection_info": null
    },
    {
        "title": "次韵陈修仲题会稽宋尉澄晖亭",
        "author": "赵鼎臣",
        "content": "鑑湖绕君家，近在门前路。\n置亭昔未善，对面无觅处。\n胜地天所储，造物费陶铸。\n惟昔居者谁，熟视不知措。\n会逢赏心人，卓荦见深度。\n疏朗引湖山，豁达去屏户。\n开轩明月来，解榻清风驻。\n初无结驷劳，怪此咄嗟具。\n更得黄绢词，当烦神物护。",
        "dynasty": "宋",
        "collection_info": null
    },
    {
        "title": "乙未寒食前一日陪姚季一吴和甫登崇德寺阁赋诗以驾言出游以写我忧为韵分得我出二字  其一",
        "author": "赵鼎臣",
        "content": "东风日夜狂，草木困掀簸。\n墙角数枝红，春事亦到我。\n平生喜追游，虽老意尚颇。\n况逢两飞黄，共欲参蹇跛。\n喟余麋鹿姿，章服强包裹。\n出门天宇宽，自视觉磊砢。\n士峻则少通，务达乃多可。\n悠悠何必然，所得盖么么。\n不如全其天，旷荡出缰锁。\n东皋幸可耕，太息愿未果。",
        "dynasty": "宋",
        "collection_info": null
    },
    {
        "title": "乙未寒食前一日陪姚季一吴和甫登崇德寺阁赋诗以驾言出游以写我忧为韵分得我出二字  其二",
        "author": "赵鼎臣",
        "content": "高阁切浮云，仰观势嵂崒。\n兴来偶攀跻，意若凌超忽。\n壮哉洛阳都，宫殿耸突兀。\n城中十万家，古来豪侠窟。\n楼观何轩昂，花竹争炳蔚。\n澹澹烟霭间，俯见孤鸟没。\n缅怀中令君，节钺耀衮韨。\n镇守极膏腴，割剥到肌骨。\n黄金不却老，晚节顾佞佛。\n陂陀何为者，岁久尚奇崛。\n空令吾党士，登践许仓卒。\n踌躇不忍归，待得星斗出。",
        "dynasty": "宋",
        "collection_info": null
    },
    {
        "title": "五月十八日陪同舍诸友游慈云寺",
        "author": "赵鼎臣",
        "content": "室如蜗牛庐，气若炊饭甑。\n身无六尺长，当午意已病。\n今朝忽破颜，伙此佛宇盛。\n长廊引雄风，爽气回秋令。\n老僧喜客来，簟竹铺绿浄。\n书生苦易足，妙兴发觞咏。\n枯棋响雷雹，新唱杂雅郑。\n放怀百念空，纵饮双瓶罄。\n我衰本蒹葭，玉树纷照映。\n忽惊涉瀛洲，骤喜陪鹤乘。\n日昳尚踌躇，欲去不忍径。\n归来掩关卧，汗雨復流胫。\n赐沐幸许休，命驾何妨更。",
        "dynasty": "宋",
        "collection_info": null
    },
    {
        "title": "八月二十日晚凉可喜秋思浩然乘兴独游至崇宁寺谒须上人表以次元闻而造焉既归而作是诗",
        "author": "赵鼎臣",
        "content": "秋风日已佳，今我何不乐。\n出门念所之，兴至不待约。\n言乘独往愿，偶信登山脚。\n道人心似灰，白首无住着。\n经旬不下堂，为我蹑芒屩。\n茶瓶既徐进，涧水亦屡酌。\n谈从青山远，思与孤云薄。\n俯观市上人，扰扰何纷泊。\n向来簿领中，岂復知寥廓。\n两侯天下士，皎若云间鹤。\n肯作哙等伍，此意真不恶。\n少年悦纷华，寒士守寂寞。\n譬如冰与炭，志亦言其各。\n请为东土游，一继支许作。",
        "dynasty": "宋",
        "collection_info": null
    },
    {
        "title": "二十日发都门二十三日次颍昌过故府张几仲旧居",
        "author": "赵鼎臣",
        "content": "入门见华屋，怆然伤我神。\n堂堂想平生，英气犹逼人。\n园花与槛竹，种植手自亲。\n爱之不忍触，欲去辄逡巡。\n缅怀大观初，幕府参下宾。\n前驱列貔虎，后乘邀徐陈。\n纵猎辕门晓，赋诗瀛台春。\n何曾有天骄，安若儿女驯。\n至今帐下吏，往往驱朱轮。\n凄凉十年内，梓树忽轮囷。\n惟余一书记，白首走埃尘。\n猥忝刺史符，愧彼吏与民。\n公门那敢辱，往戒犹书绅。",
        "dynasty": "宋",
        "collection_info": null
    },
    {
        "title": "发颍昌留别韩次律苏叔党",
        "author": "赵鼎臣",
        "content": "行迈日久远，亲旧日已疏。\n眼中惟牙官，从我走道途。\n俗状谁使汝，渐赤由近朱。\n颍川多名士，古来豪侠区。\n历代愧不能，叩门韩与苏。\n酌我瓮头春，舞我闺中姝。\n清言发谈笑，嘲戏颇不无。\n使我面辄阔，自忘官职粗。\n斐然欲从之，文字相与娱。\n我行未渠央，欲驾復踌躇。\n人生如寄耳，聚散安可图。\n区区惜别离，此志乃非夫。\n临风但相思，有使即寄书。",
        "dynasty": "宋",
        "collection_info": null
    },
    {
        "title": "九月八日晓起绝粮舟中读书",
        "author": "赵鼎臣",
        "content": "饥肠彻夜鸣，梦乱不能好。\n口腹故累余，勉起不待晓。\n贫家无宿粮，庖厨凈如扫。\n力耕可得食，此计真不早。\n居然怀抱恶，坐使百忧绕。\n聊復读我书，百家观浩渺。\n古人骨已朽，漫烂列华藻。\n其言忽起予，一览意自了。\n飒然惊短鬓，怒立何草草。\n壮心激衰懦，豪气变枯槁。\n捧腹故便便，不食今自饱。\n方知道义力，非但文章巧。\n吾命岂真穷，吾书可长保。\n从今復何事，读诵以终老。\n不须哀王孙，为谢淮阴妪。",
        "dynasty": "宋",
        "collection_info": null
    },
    {
        "title": "夜行见怀",
        "author": "赵鼎臣",
        "content": "家无儋石储，日费千钟饮。\n避谤醉为乡，嗜眠书作枕。\n忘机鸟已驯，有道鱼不淰。\n栖迟天一涯，浪漫岁三稔。\n日月渐悠悠，肺肠空凛凛。\n平生师孔孟，夙昔陋颜沈。\n膺门感恩义，哙等荷题品。\n报德力未能，量己事已审。\n新诗辱雕镌，浩嘆忘食寝。\n但愿酒不空，何事文如锦。",
        "dynasty": "宋",
        "collection_info": null
    },
    {
        "title": "赠翟二淳老",
        "author": "赵鼎臣",
        "content": "去乡今几时，未易诘晦朔。\n但闻苇溪头，稚柳皆把握。\n老岂私我哉，浸润不顿觉。\n揽镜忽悟渠，鬓雪颇斑駮。\n喜闻贵人来，文字得商搉。\n故人五十满，髮黑面丹渥。\n乃知出处间，相去如许邈。\n新诗愈豪放，谈笑出飞雹。\n留之不肯住，告别意苦确。\n嗟我独何愚，斗米尚俛啄。\n诗书久遗忘，志气日龌龊。\n讵堪剸剧繁，所愿斸硗埆。\n归田不须谋，老圃安用学。\n东皋会相从，共醉村酒浊。",
        "dynasty": "宋",
        "collection_info": null
    },
    {
        "title": "次韵李祖武道中见寄",
        "author": "赵鼎臣",
        "content": "江南绿水幕，塞北黄金台。\n方当汉道隆，威灵畅九垓。\n从军岂不乐，顾我非其才。\n十年尘土中，满胸贮黄埃。\n主人恩义重，弹剑思一来。\n居官自忝冒，揣分岂邅徊。\n免识翰林孙，一见青眼开。\n不许执手版，便容持酒杯。\n题诗远寄我，欲及未开梅。\n北枝寒已甚，正待使君回。",
        "dynasty": "宋",
        "collection_info": null
    },
    {
        "title": "方时敏以茶饷李萧远因作诗止茶其弟元若允迪闻之谓茶不可止和其诗復以茶二餠寄其兄三子皆余所善也时敏既止茶不当復受允迪之饷而萧远巍然亦不得以独飨也故次其韵以请二子",
        "author": "赵鼎臣",
        "content": "得士一夔足，我独交两方。\n腹有书五车，家无钱一囊。\n人皆不堪忧，愠色渠未尝。\n大冯河梁上，正作龟头藏。\n西山挹爽气，北窗傲羲皇。\n对茗不肯饮，醉倒温柔乡。\n泮宫有臞仙，野鹤姿昂昂。\n少年苦书淫，壮岁惟诗昌。\n平生重取与，一介分毫芒。\n受贶独不辞，大啜意甚长。\n我本田间人，虽老尚木强。\n边韶请割席，陆羽愿升堂。\n破铛杂姜盐，煎煮我所当。\n丐子龙凤骨，浇我藜藿肠。",
        "dynasty": "宋",
        "collection_info": null
    },
    {
        "title": "既和时敏止茶诗矣而允迪所饷犹未及请再次韵求之",
        "author": "赵鼎臣",
        "content": "钩绳异曲直，凿枘殊圆方。\n蛤死不脱殻，锥颖要出囊。\n风蛇互矜怜，蚌鹬相探尝。\n纷然天壤间，巨细靡不藏。\n孰能使之齐，贤哉我未皇。\n付之将毋同，蛮貊犹故乡。\n方生天马驹，头作千里昂。\n平生刚褊心，立朝慕周昌。\n置之岯山下，所用乃针芒。\n苦憎茶扰人，能妨春梦长。\n季也谓不然，辨理殊坚强。\n我欲两可之，笙磬同一堂。\n楚人固失矣，齐论亦岂当。\n请归亡是翁，文字搜枯肠。",
        "dynasty": "宋",
        "collection_info": null
    },
    {
        "title": "允迪和诗吝茶弗出而约以棋取之再次韵",
        "author": "赵鼎臣",
        "content": "仙人烂柯山，坐隠多奇方。\n我昔梦见之，正争紫罗囊。\n岂独寸筦窥，固已一脔尝。\n至今不语妙，了了皆中藏。\n陋哉王积薪，亦復干帝皇。\n远矣羊玄保，恨不同闾乡。\n谁与子方子，忽作斗鸡昂。\n居然镗其鼓，甚矣子之昌。\n吾师乃庖丁，未尝婴刃芒。\n遥知吾髮短，不必终缨长。\n明朝受敌降，筑坛千步强。\n沙溪委道周，北苑陈中堂。\n想復闻我言，怒欲奋臂当。\n竟无百胜策，空有九回肠。",
        "dynasty": "宋",
        "collection_info": null
    },
    {
        "title": "余以双鸡饷彭子发初不知其皆雌也既而易之其谬如前子发有诗因次其韵",
        "author": "赵鼎臣",
        "content": "家贫苦厌鸡，粱稻费畜养。\n群居颇狼籍，庶类日崇长。\n持以赠东家，料择增卤莽。\n经旬默不鸣，先生为拊掌。\n马也牝而骊，达士有遗相。\n望之似木鸡，何尝微技痒。\n当令守其雌，不必厉清吭。\n开笼郑女双，对舞江妃两。\n索我于形骸，见为无乃爽。\n聊復相解颐，风来闻笑响。",
        "dynasty": "宋",
        "collection_info": null
    },
    {
        "title": "中秋夜杨时可与狄端叔载酒见过月下联句",
        "author": "赵鼎臣",
        "content": "月固不可得，客亦未易逢。\n相看且一笑，剧饮须千钟。\n石交事绮语，辩口如剑锋。\n血指遇巧匠，青蒿倚长松。\n平生所欣慕，今夕获从容。\n我出元白后，敢蹑李杜踪。\n竞夸词激烈，已觉醉蒙茸。\n虚文矜画虎，利口极雕龙。\n谁能望尘拜，初不希侯封。\n云披蟾影白，露浥桂香浓。\n河汉淡无色，乌鹊迷所从。\n要为青女约，从使蜚廉攻。\n渡河天女懒，捣药玉兔慵。\n秋凝霜悒悒，晴解云重重。\n论功有词客，误晓惊惰农。\n兴从庾亮发，景为仲宣供。\n夜气凄以冷，斗杓横復纵。\n文章余所短，翰墨子之丰。\n酒渴思朝汲，肠饥闻夜舂。\n宁尽杯中蚁，勿听床下蛩。\n思涩惭追骥，篇成类采葑。\n我眠君且去，莫待鼓冬冬。",
        "dynasty": "宋",
        "collection_info": null
    },
    {
        "title": "嘲春诗",
        "author": "赵鼎臣",
        "content": "天公是春父，后土是春母。\n风雨作春媒，桃李为春妇。\n桃李嫁春来几时，春工不肯使人知。\n昨夜小桃微破萼，漏泄春情春不觉。",
        "dynasty": "宋",
        "collection_info": null
    },
    {
        "title": "骑立山祷雨",
        "author": "赵鼎臣",
        "content": "秦头东衔楚尾及，奠方作镇神灵集。\n他山迤逦尽徒趋，中有一峰长骑立。\n雨旸吁嗟走祠下，神往救之如跃马。\n深中百丈寒潭底，爵名上公地千里。",
        "dynasty": "宋",
        "collection_info": null
    },
    {
        "title": "次韵何德之喜雪",
        "author": "赵鼎臣",
        "content": "北风半夜轩昂变，倒泻天河飞似霰。\n初惊弱质柔于冰，稍意澄江浄如练。\n心知消息到杯盘，坐觉精神生笔砚。\n晓来竹下失青莎，鹄立细长三四片。\n似欺赵子躯六尺，欲恼何郎书万卷。\n诗泉要子涌三峡，酒路许吾通一线。\n可怜顷刻纵如花，不奈消流终怯晛。\n经尝凛冽合增嫌，爱惜为余犹眷恋。\n画莎江上真已奇，歌曲郢中殊不倦。\n自惭追琢费巧心，欲为不托嗟无麵。",
        "dynasty": "宋",
        "collection_info": null
    },
    {
        "title": "再次韵",
        "author": "赵鼎臣",
        "content": "何郎文章鲁之变，句落毫端纷玉霰。\n夜长乘雪出诗轴，十里银光摇素练。\n西山作笔锋已秃，东海凝冰盖其砚。\n欲搜月兔出三窟，肯比昆瑶夸一片。\n梁园词赋不收拾，散落人间今几卷。\n应怜我穷被雪压，冷屋号寒命如线。\n故将佳句发阳春，昔也瀌瀌今睹晛。\n白头嗜酒尚书郎，日给二升心所恋。\n不愁家作四壁空，每得新诗便忘倦。\n啼饥更自有痴儿，妄想朝来天雨麵。",
        "dynasty": "宋",
        "collection_info": null
    },
    {
        "title": "宋京宏甫见和再次韵",
        "author": "赵鼎臣",
        "content": "水花浮空出奇变，散者为霙圆者霰。\n天翁大是富家翁，细碎剪云亲染练。\n山阴晓起右军泣，不见墨池安得砚。\n从来缘水不充饥，此日正堪批作片。\n书生冷淡恶生活，忍冻悲吟诗满卷。\n不知北里富熏天，舞袖对花裁圈线。\n红炉炽炭坐生春，本不畏寒那忆晛。\n兰台赋风不赋雪，好色岂殊蜂蝶恋。\n不如诸孙艺且贤，蜀烹啖客初无倦。\n诸公速辩欲忘归，尽磨东庄千斛麵。",
        "dynasty": "宋",
        "collection_info": null
    },
    {
        "title": "十一月十七日大雪昼夜不止平地盈数尺十九日雪中与时可载酒相率出郊谒子庄因登爽亭临轩纵饮四望浩然澒洞一色真奇胜也孙志康畏寒不出已而有诗因次其韵",
        "author": "赵鼎臣",
        "content": "小阁仅堪容一席，西望诸山天咫尺。\n兴来踏雪共登临，径醉何曾论斗石。\n风前少皞陈堂堂，万骑衔枚替戾冈。\n倾河倒汉天上落，蓝宝荆珍尽捲将。\n海边属国寒到骨，帘裏寿阳花满房。\n恨君闭户不好奇，三人醉倒君不知。\n须怜暖律易消铄，行见芳洲生杜若。\n肯捐冻死求一适，聊畏思归老庄舄。",
        "dynasty": "宋",
        "collection_info": null
    },
    {
        "title": "洪谷值大风宿避贤驿诗",
        "author": "赵鼎臣",
        "content": "客行到处可独宿，秋夜已长聊晏眠。\n北风吹灯最无味，明月照户真可怜。\n儿女渐有婚嫁逼，富贵久无名利牵。\n欲归不决坐此耳，展转悲歌一怅然。",
        "dynasty": "宋",
        "collection_info": null
    },
    {
        "title": "重阳前数日夜坐不寐偶思江南塞北旧游作诗呈志康诸友",
        "author": "赵鼎臣",
        "content": "昔在江东作重九，斩新凉气生杯酒。\n右军有宅山最高，岁岁与客登其首。\n菊花弄蘂天未霜，吴儿琵琶能断肠。\n半天语笑中夜裏，山下人家惊走藏。\n禹穴探书无所得，笑指燕然疑可勒。\n燕南新筑黄金台，乃復招我何为哉。\n五年醉倒南楼上，楼上黄花无处放。\n将军喜气自生春，尽释风霜作和畅。\n美人低按小秦筝，坐中劝酒一再行。\n风前孟嘉帽欲落，席上孙郎句已成。\n一生散诞无羁束，到处容容尸斗禄。\n况復今年值众贤，珠玉在侧真可怜。\n重阳更欲登高去，莫遣风流减去年。",
        "dynasty": "宋",
        "collection_info": null
    },
    {
        "title": "子庄出猎仆不与闻志康有诗次其韵",
        "author": "赵鼎臣",
        "content": "岁穷于冬春未涉，雪入田中余润接。\n鹰鹯欲击胆方张，狐兔正肥心已怯。\n忽呼小队试周旋，直并西山穷射猎。\n将军约束金鼓震，令尹指麾豺虎慑。\n平原浅草阵横斜，后劲中权旗晔晔。\n林空肯使逸禽飞，泽竭不烦追骑蹑。\n正堪大嚼出馋涎，安用千金酬笑靥。\n风毛漠漠任教吹，雨血纷纷谁所喋。\n不容杜曲随李广，顾肯桑间问灵辄。\n庙谟不战方两阶，边尘已静休三捷。\n酩酊如余乃醉仙，雄豪似子真儒侠。\n明朝得隽傥相过，买酒尚堪吾倒箧。",
        "dynasty": "宋",
        "collection_info": null
    },
    {
        "title": "子庄猎于近郊志康闻之盛赞如皋之举且督分鲜之饷再以诗往而子庄不报夫践霜雪跨陵谷以从禽荒之游乐则乐矣然未必贤伉俪之所喜也不然鲜胡为而不至哉故余再次来韵以索其情",
        "author": "赵鼎臣",
        "content": "爱君谈兵如赵涉，往与西人锋刃接。\n尊前或诋次公狂，市上颇疑韩信怯。\n忽然结束变轩昂，驽马自驱千骑猎。\n狐狸博硕正吾须，鸟雀细微谁女慑。\n风驰白羽欻惊飞，火点红旗时一晔。\n将叔无狃戒其伤，君足正应防妇蹑。\n千金之子不垂堂，坐使颦眉羞美靥。\n径当去剑释皮冠，腥血淋漓休使喋。\n贤如孟光不与谋，搏兽于原毋乃辄。\n闻君三日静思愆，谢过莫如吾计捷。\n熊膰兔首速分张，好客庶几闾里侠。\n归家一笑定卿卿，止猎之书犹满箧。",
        "dynasty": "宋",
        "collection_info": null
    },
    {
        "title": "再次前韵戏志康",
        "author": "赵鼎臣",
        "content": "贾侯少日规原涉，酒徒剑客交相接。\n官成忽绾县令章，文墨能令豪士怯。\n满庭牒诉若沈迷，过眼诗书聊领猎。\n发狂正尔不能堪，大叫赫然胥吏慑。\n西城晓出颇匆匆，日射围场光有晔。\n鹿伤鹤膝畏鵰盘，兔中鹘拳愁犬蹑。\n获多意解始开颜，暗觉微涡生两靥。\n逡巡下令释前禽，尚恐流殷人竞喋。\n不知谁忽遣君知，佐饔而尝心颇辄。\n新诗不减子虚篇，喜意似书城濮捷。\n更因乞肉苦讥嘲，句险词夸终类侠。\n莫瞋令尹少须之，报聘已装珠一箧。",
        "dynasty": "宋",
        "collection_info": null
    },
    {
        "title": "余数与同舍唱和而何亨老独否耿伯顺以诗挑之因次其韵",
        "author": "赵鼎臣",
        "content": "巧匠未尝夸所能，解衣槃薄初不惊。\n纷纷众史争舐笔，我独以此全其名。\n坎其击鼓瓦釜闹，黄钟大吕元希声。\n扬雄有口吃不语，长安小儿心欲轻。\n一朝胸中吐白凤，至今千载犹仪刑。\n颇疑将军固多许，衔枚十万藏奇兵。\n可怜吾党有壮士，疾斗不暇金鼓鸣。\n寄声大耿莫仓猝，火急防渠夜斫营。",
        "dynasty": "宋",
        "collection_info": null
    },
    {
        "title": "次韵志康赠武得之得之余同年也",
        "author": "赵鼎臣",
        "content": "昔年曾伴南鹏击，借我扶摇多少力。\n君虽进寸我退尺，安得扬扬好颜色。\n忽然相逢不相识，怪我摧颓凋羽翮。\n念君家亦仍四壁，谁信怀中有垂棘。\n天寒雪冻行不息，相属一杯空感激。",
        "dynasty": "宋",
        "collection_info": null
    },
    {
        "title": "梅花下置酒送潘廷立学正赴官京师因寄博士王尧明监簿刘仲忱",
        "author": "赵鼎臣",
        "content": "卧龙山下梅花发，举杯半夜邀明月。\n自从却棹酒船回，一十五年如电掣。\n相逢忽在百花洲，玉骨冰姿愈奇绝。\n粲然顾我低欲笑，敛袵对之那忍折。\n应怜我老遽如许，鬓髮摧秃牙齿缺。\n对花不饮可奈何，急唤潘郎相暖热。\n潘郎趣召许朝天，昨日见之今日别。\n莫嫌韩愈困虀盐，会有王良收汗血。\n同僚满屋多豪杰，仓卒立谈难尽说。\n请于主簿觅于思，博士龙头如玉雪。\n故人傥问我何如，正被梅花恼不彻。",
        "dynasty": "宋",
        "collection_info": null
    },
    {
        "title": "均文屡约相过近得书辄迁延偶读予梅花诗次韵以趣北辕之约",
        "author": "赵鼎臣",
        "content": "江南仲御才英发，身佩琼琚冠宝月。\n骅骝未肯就缰衔，乍蹋天街频啮掣。\n忽然醉裏谪三湘，顿觉新诗愈超绝。\n人疑夫子不堪忧，豪气壮心当少折。\n不知世故转磨礲，凛凛太阿初不缺。\n归逢北客笑无言，但道湖南苦秋热。\n许来过我已三书，欲对清樽话离别。\n可怜杨叶漫飞烟，坐嘆榴花空点血。\n平生一诺季将军，邂逅相逢应有说。\n颇闻列屋尽蛾眉，自教绕梁歌郢雪。\n君能辄暇暂来无，莫待新声都按彻。",
        "dynasty": "宋",
        "collection_info": null
    },
    {
        "title": "蔡兴兵曹谢曾秀才见和梅花诗復此韵为谢",
        "author": "赵鼎臣",
        "content": "诗如病疥歇復发，最忌春花与秋月。\n袖中缩手苦禁之，技痒不堪时一掣。\n雕肝琢肾神何苦，故令眼乱心愁绝。\n我生酒外百无能，病不持杯被磨折。\n暗香浮动正黄昏，独坐悲歌唾壶缺。\n粗官岂合赋梅花，冷撰不惭中允热。\n更烦属和骋妍词，句怯虽殊才调别。\n见轮学斲三十年，十指淋漓漫流血。\n忽逢匠扁过吾前，心悟微言口难说。\n冥搜角逐遂经旬，不觉纷纷堕香雪。\n尚堪火急醉其旁，卜夜直须令晓彻。",
        "dynasty": "宋",
        "collection_info": null
    },
    {
        "title": "读李生诗爱而有作",
        "author": "赵鼎臣",
        "content": "少年似是贾才子，作语便如欧少师。\n后生可畏吾老矣，下笔有神君勉之。\n崩崖破壑水浩渺，坏衔掣辔驹权奇。\n徐徐势定识归处，要以古人为矩规。",
        "dynasty": "宋",
        "collection_info": null
    },
    {
        "title": "次韵朱琳天球",
        "author": "赵鼎臣",
        "content": "问君着鞭胡不忙，天子正欲兴明堂。\n不应止作燕雀伍，何苦不追鹓鹭行。\n请缨未欲事南粤，献赋且可夸长杨。\n奈何听讼独辛苦，日与鳬鹤分短长。",
        "dynasty": "宋",
        "collection_info": null
    },
    {
        "title": "戏杨丞许尉",
        "author": "赵鼎臣",
        "content": "杨侯作书倚庭柱，不觉震雷掀屋去。\n许侯一盏便醺酣，遮莫王公也箕踞。\n两君落魄不堪闻，愁杀当年郑广文。\n看却聋丞并酒尉，何曾敢说故将军。",
        "dynasty": "宋",
        "collection_info": null
    },
    {
        "title": "河间令尹",
        "author": "赵鼎臣",
        "content": "东家载豆如山岳，西舍割禾无处着。\n父老欢呼南陌头，打鼓吹箫相燕乐。\n今年不復似常年，斗米都无百十钱。\n新来长官政及我，夜无吠犬人得眠。\n公家力役会不免，常苦里胥相扰乱。\n里胥不出今几时，我自输官不须叹。\n秋风袅袅乐无涯，枣有实兮菊有花。\n闻道长官作生日，相呼父老来排衙。\n排衙奉上一杯酒，再拜长官千万寿。\n三年替去不须臾，聊与斯民为父母。",
        "dynasty": "宋",
        "collection_info": null
    },
    {
        "title": "永锡生日以诗寿之",
        "author": "赵鼎臣",
        "content": "酌君以御府黄封之酒，泛君以江南白玉之巵。\n祝君以岁寒后凋之寿，颂君以鲐背难老之词。\n十年闻名不相识，一日倾盖无復疑。\n文如锦绣可贵重，行似金玉无瑕疵。\n诏书求贤意不浅，严徐贾马争推荐。\n大虫老鼠本殊科，李耳韩非偶同传。\n看君此举不匆匆，白日青霄意气中。\n上方未赐尚书履，乌府先骑御史骢。\n我当报罢归可必，却向军中弄刀笔。\n今朝判得一醉无，请办黄封作生日。",
        "dynasty": "宋",
        "collection_info": null
    },
    {
        "title": "昔官会稽故侍讲吕公原明丈请以其孙揆中者娶余之长女既受币矣无何揆中与余女未成婚而俱卒济阴簿本中则揆中之弟也近于同舍林德祖处见其所与石子植唱和诗子植又余太学之旧僚也故次其韵因寄吕兼以简石且请德祖同赋",
        "author": "赵鼎臣",
        "content": "我昔江湖百忧集，侍讲寄书犹墨湿。\n婚姻竟作覆手空，日月真如跳丸急。\n哀哉大耿已川逝，秀矣小冯今玉立。\n词源江海浩奔茫，句法风骚森出入。\n石郎与我金石交，每怀见君嗟靡及。\n种桑自比侯千户，力田不愿爵一级。\n颇闻杖屦约招携，应许蓬茅助营葺。\n欲讨明珠救子饥，老矣安能发鲛泣。",
        "dynasty": "宋",
        "collection_info": null
    },
    {
        "title": "栾弃奇育皆赋集字韵诗再次其韵示之",
        "author": "赵鼎臣",
        "content": "我家不减乌衣集，何曾以沫空相湿。\n父兄共有清白传，家世不于名利急。\n稍侵老景何足道，粗喜汝曹皆有立。\n天路峥嵘在一飞，承明翕习期三入。\n乘时便可功业建，发策岂为科第及。\n连珠合璧竞名声，九棘三槐争品级。\n金门他日看汝游，竹隠何年助吾葺。\n男儿志气要轩昂，肯作楚囚相对泣。",
        "dynasty": "宋",
        "collection_info": null
    },
    {
        "title": "送外兄张会之",
        "author": "赵鼎臣",
        "content": "我见舅氏如母存，舅氏之子吾弟昆。\n昔年儿童今白髮，旧事岂復能追论。\n乌乎外家久零落，无復驷马乘朱轩。\n诸甥独我偶未死，投老得郡西南奔。\n故乡隔远亲旧少，忽骑款段呼我门。\n相逢握手问存殁，流泪欲哭声復吞。\n颇闻二顷皆负郭，力田自可供晨昏。\n儿婚女嫁都已了，翁妪屡醉茅柴浑。\n人生如此万事足，便可送老三家村。\n我行四方走万里，十亩未有桑麻园。\n欲置一锥无着处，儒冠误我知何言。\n买牛卖剑计已决，家有竹隠堪负暄。\n兄能远来復过我，当酿白酒烹鸡豚。",
        "dynasty": "宋",
        "collection_info": null
    },
    {
        "title": "送张才元大临归高阳兼寄杨霍",
        "author": "赵鼎臣",
        "content": "少年公子麒麟种，使者选之来入贡。\n文章到处是青钱，谈笑有时飞白凤。\n留连太学滞远业，叹息南陵发归梦。\n黄河一苇浩将往，太行诸山森欲动。\n上堂嘉庆拜庭闱，入户埙篪迎伯仲。\n幕中济济尽应刘，笔下翩翩皆屈宋。\n四者能并盖已难，一尊可饮何妨痛。\n老夫久客兴愈阑，公子远行情所重。\n为见应刘借问看，惟有月明千里共。",
        "dynasty": "宋",
        "collection_info": null
    },
    {
        "title": "送许少尹",
        "author": "赵鼎臣",
        "content": "春风无情自作恶，桃花杏花总零落。\n欲往城西看海棠，黄尘障天无住着。\n城西有客不可留，我挽其衣一颔头。\n梦魂夜夜绕吴越，便思飞到江南州。\n满堂故人色欲动，竞把酒杯相郑重。\n请君一醉不须辞，尚有残春堪断送。",
        "dynasty": "宋",
        "collection_info": null
    },
    {
        "title": "忆昔行送彭子发",
        "author": "赵鼎臣",
        "content": "忆昔黄粱炊未熟，太学七人同日逐。\n先生不免弟子嘲，胯下颇遭年少辱。\n古人高谊今则亡，惟有彭公色慨慷。\n皇华已建使者节，青眼尚看同舍郎。\n三年牢落江湖上，頼有故人相倚傍。\n我穷凡鬼辄累公，公復参差我何望。\n世间荣辱何纷纷，覆手为雨翻手云。\n请将得失问北叟，敢以喜愠观子文。\n满斟滑盏如船大，举酒属公公且坐。\n看公骨相合封侯，今日入朝明日贺。",
        "dynasty": "宋",
        "collection_info": null
    },
    {
        "title": "送同年王粹公受代还朝",
        "author": "赵鼎臣",
        "content": "昔年讲学城南馆，君余二十我方冠。\n读书兀兀敝精神，刺口纷纷谈治乱。\n集英赐第偶追随，慈孝题名容齿间。\n欲将步武踵夔龙，肯以功名论管晏。\n一时意气若风狂，二纪光阴如梦幻。\n青眼全稀苦贱贫，白头太早伤忧患。\n塞上逢迎心骨惊，尊前太息容颜换。\n哀哉田叔墓已拱，老矣朱公人所慢。\n分甘位下莫相怜，赢得身强聊自谏。\n君去方趋魏阙朝，我归乍解军书绊。\n河南河北地比邻，春后秋前花烂熳。\n兴来命驾岂吾难，会访蓝桥容一盼。",
        "dynasty": "宋",
        "collection_info": null
    },
    {
        "title": "送张彦政归京师",
        "author": "赵鼎臣",
        "content": "官曹寂寞坐兀兀，囊无一钱贫到骨。\n欲归未得住也难，客子秋来颇萧瑟。\n并州人情薄于纸，覆雨翻云而已矣。\n我顽不顾柰我何，得酒陶然且欢喜。\n府中别驾名公孙，往时阀阅推其门。\n皎如双璧照闾里，至今文彩风流存。\n诸郎往往皆汗血，超然别驾尤奇绝。\n满前豪杰多少人，独向我曹相暖热。\n幕府辕门一事无，五白争枭半夜呼。\n但知得醉乃已耳，颇復有客如此乎。\n俗多我责君不然，君今去我真可怜。\n微官缚人不可脱，五斗看来成几钱。\n君还朝廷用决矣，错节盘根谈笑裏。\n当权得意莫相忘，要须容此狂狷士。",
        "dynasty": "宋",
        "collection_info": null
    },
    {
        "title": "送赵延之亿送伴高丽人归国",
        "author": "赵鼎臣",
        "content": "九州遗迹皆禹功，高丽之通自元丰。\n元丰圣人汤勇智，远交欲断匈奴臂。\n越裳九译何自来，轺车不动丽人至。\n至今航海输国珍，稽首朝正礼甚驯。\n吾皇寤寐率昭考，宠以大国升为宾。\n海上凌秋潮信熟，去凭贾客船如屋。\n诏书拣选尚书郎，持节送之恩意缛。\n东夷北敌世为邻，久苦诛求夷甚贫。\n愿归筦钥事天子，厌以形势初无因。\n颇闻天骄国方扰，种落攻之天所讨。\n附书凭子问三韩，畏头畏尾何时了。\n天兵弔伐那可期，幽燕本自吾遗黎。\n请将鸭绿酿为酒，来犒王师古北口。",
        "dynasty": "宋",
        "collection_info": null
    },
    {
        "title": "送宋宏甫出守邠州",
        "author": "赵鼎臣",
        "content": "前年谬入文昌裏，堆案簿书如黑蚁。\n左鳬右鹜去復来，大叫发狂那得止。\n开眼忽见同舍郎，英气律兀髯而长。\n时于谈间出妙语，似濯大暑遭风凉。\n自夸才高足余刃，屡以豪篇相折困。\n我衰嚄唶安可当，晋甲未兴齐已遯。\n今年别我西入关，意气峥嵘喜动颜。\n秦山渭水笑谈裏，剑阁峨嵋指顾间。\n古公去后风俗好，南亩劝耕农事早。\n一篇七月是图经，不待下车心已了。\n髯卿故自读书人，想有仁风慰彼民。\n班取新诗一千首，闭阁莫开长饮酒。",
        "dynasty": "宋",
        "collection_info": null
    },
    {
        "title": "得符先生作焚香寮东郡赵鼎臣赋诗以寄之",
        "author": "赵鼎臣",
        "content": "编蒲为帘竹为床，先生一室如僧房。\n乞米未来朝食粥，闭门不出坐焚香。\n铜炉霏霏擢烟缕，长伴诗翁作诗苦。\n郁然百和入肝脾，散落诗中出奇语。\n昔年我亦预言诗，裹粮问道今其时。\n肯将司法尽传我，愿与先生管香火。",
        "dynasty": "宋",
        "collection_info": null
    },
    {
        "title": "寄题遐观阁",
        "author": "赵鼎臣",
        "content": "子长南游探禹穴，自夸历览多所列。\n归来落笔方着书，意与素王争巧拙。\n谪仙早亦勤四方，沉浮江海遨齐梁。\n腹中领略几万里，文焰万丈如许长。\n取之欲富观欲博，贪多岂不如溪壑。\n直将眼力徧八方，达者应悲用心错。\n不如五柳宅边一老人，家贫无钱常闭门。\n时时矫首聊寓目，但见倦飞之鸟无心云。\n老人观之释然悟，归去来兮从此赋。\n勉旃为谢倚栏人，着眼应须在渠处。",
        "dynasty": "宋",
        "collection_info": null
    },
    {
        "title": "属疾在告郡中诸公相继服药戏作病中九客歌",
        "author": "赵鼎臣",
        "content": "将军胆气凌秋天，百札曾将一箭穿。\n倒床忽作儿女眼，悲啼出泪如涌泉。\n会稽令尹形悍坚，新买蛾眉费万钱。\n未容纤腰小回旋，径烦药饵亲调煎。\n山阴大夫祖文渊，弯弓射贼口垂涎。\n壮士亦苦头风偏，河润九里风化传。\n坐令丞簿相牵联，请医买药争后先。\n剡中有宰正鸣絃，携琴忽泛子猷船。\n入城巵酒不下咽，但饮柴胡如吸川。\n沃洲公子黠可怜，斩关夜遁呼不前。\n道中挥断九铁鞭，抱病谁復能轻便。\n铸钱短簿非凛然，捧心欲效西子妍。\n青衫从事世所捐，亦遭病鬼相傍缘。\n戏成嘲语如怪颠，一读坐使沉痾痊。",
        "dynasty": "宋",
        "collection_info": null
    },
    {
        "title": "次韵洪琳父",
        "author": "赵鼎臣",
        "content": "平生见酒喜欲舞，不惜淋漓身上衣。\n尊中圣贤尽莫逆，坐上宾客皆能诗。\n陶潜欲眠无我责，灌夫駡坐不汝疵。\n世间乐事凡四者，他人多耦我独奇。\n今年病眠不敢饮，坐负美景辜良时。\n中秋明月漫皎皎，九日黄菊空离离。\n洪崖先生夙所慕，文雅藴藉今阮嵇。\n故持浊醪作胜供，往助脱粟陪羹藜。\n先生学道早有得，一车仅可如鸡栖。\n相投木瓜意不浅，愿得琼琚以报之。",
        "dynasty": "宋",
        "collection_info": null
    },
    {
        "title": "余尝假酒于杨时可既而偿之时可不受因以诗见饷次其韵",
        "author": "赵鼎臣",
        "content": "君家子云老无酒，好事时烦亲与旧。\n车边大腹载鸱夷，从事督邮无不受。\n诸孙今復可怜人，官冷何尝堪炙手。\n家虽有酒不自持，横来浇我谈天口。",
        "dynasty": "宋",
        "collection_info": null
    },
    {
        "title": "犹子奕来乞酒戏以诗饷之",
        "author": "赵鼎臣",
        "content": "滏阳从事如瓠壶，虽如瓠壶中不粗。\n十围腰腹八尺躯，出行不敢用肩舆。\n马壮如牛形虎如，载之喘汗蹶不趋。\n倒床甘寝鼻辄呼，隠如雷霆惊里闾。\n觉来长啸忽轩渠，口吻咳唾出明珠。\n诋嘲风月戏鸟鱼，攟摭草木穷根鬚。\n大声铿锵金石俱，小声要眇韵笙竽。\n泠泠清风濯暑余，玉壶之冰列坐隅。\n夷甫卫玠谈玄虚，蒙庄执策算有无。\n乃知公孙不硕肤，炯如列仙形甚臞。\n瑶泉之酒出中厨，时节贡献帝所须，颇亦霑丐及吾徒。\n知汝燥吻思江湖，作书亟遣长鬚奴。\n焦山未沃东海枯，笑我一勺安可濡。",
        "dynasty": "宋",
        "collection_info": null
    },
    {
        "title": "伯顺以歙砚饷我因用前韵谢之并简亨老以助致师之请",
        "author": "赵鼎臣",
        "content": "挟山超海吾岂能，章服裹之麋鹿惊。\n平生忍饥耕破砚，字画仅能通姓名。\n自传同舍有和璧，未敢攫取先以声。\n耿侯闻之顾且笑，弃掷不啻鸿毛轻。\n我穷正坐毛颖误，恋着翰墨天所刑。\n少不如人今老矣，笔阵欲合阴借兵。\n何郎持重欲困我，坚壁不闻刁斗鸣。\n明朝一阵气已了，大将旗鼓居吾营。",
        "dynasty": "宋",
        "collection_info": null
    },
    {
        "title": "次韵子盘悼畜马死",
        "author": "赵鼎臣",
        "content": "吾闻古者八骏图，白义騄耳皆龙驹。\n独嘶长风志万里，意态自与凡马殊。\n常时陆陆未足道，一日致远君应须。\n朝秣幽燕暮吴粤，顾视款段犹泥涂。\n王良不生造父死，校计岂復分毫铢。\n忆君初应将军召，随身惟以一马俱。\n官曹卑微骑从少，岂有负弩供前驱。\n忽然据鞍欲有适，老兵一诺费百呼。\n空槽无刍但与饮，坐令槁死城南隅。\n天嫌此马非俊物，如君岂合冉冉趋。\n才高不肯露头角，有计甘学水中鳬。\n故令驽蹇自毙踣，欲君感慨求夷途。\n当捐千金市绝足，勿仗短策驱庸奴。\n人生但可印如斗，世上岂患骓无乌。\n马骨朽时君贵矣，颇应忆着敝帷无。",
        "dynasty": "宋",
        "collection_info": null
    },
    {
        "title": "驿中燕北使戏成",
        "author": "赵鼎臣",
        "content": "夜长更长睡復觉，欲雪不雪寒且风。\n人如胡越不觉异，酒味圣贤聊復中。\n客来不语虽礼简，宾去献弓而爱同。\n书生多口慎勿出，累圣消兵在此中。",
        "dynasty": "宋",
        "collection_info": null
    },
    {
        "title": "寒日前二日直宿省中",
        "author": "赵鼎臣",
        "content": "古屋寒无禁，幽眠梦不成。\n鼠留窥砚迹，风度响窗声。\n人语天将晓，春阴日未明。\n起来搔短髮，端自有余清。",
        "dynasty": "宋",
        "collection_info": null
    },
    {
        "title": "雨中直宿",
        "author": "赵鼎臣",
        "content": "白日文书满，清秋寓直频。\n雨愁官路滑，风喜夜凉新。\n头裏千茎雪，胸中万斛尘。\n不知穷列宿，若箇是吾身。",
        "dynasty": "宋",
        "collection_info": null
    },
    {
        "title": "伏日还府题王村铺",
        "author": "赵鼎臣",
        "content": "火候犹骑伏，金行已立秋。\n凉虽来缓缓，热好罢休休。\n岁月随鞭棰，尘埃老置邮。\n年年禾黍熟，吾道得无忧。",
        "dynasty": "宋",
        "collection_info": null
    },
    {
        "title": "六月十二日被檄诣边道中即事",
        "author": "赵鼎臣",
        "content": "驱马日尚早，解鞍天向晨。\n风虽排酷吏，雨復滞行人。\n保障连营远，陂塘发兴新。\n荷花娇欲语，愁绝故伤神。",
        "dynasty": "宋",
        "collection_info": null
    },
    {
        "title": "晋阳道中",
        "author": "赵鼎臣",
        "content": "路入羊肠裏，师行鼠穴中。\n山田如越俗，板屋类秦风。\n形势无加损，污隆有异同。\n百年开寿域，兴国太平功。",
        "dynasty": "宋",
        "collection_info": null
    },
    {
        "title": "岚谷道中",
        "author": "赵鼎臣",
        "content": "汗漫穿岩谷，悠悠不计程。\n林鸠呼妇宿，驿马带驹行。\n叶落知霜早，禾登喜岁成。\n潺湲溪水急，未暇濯吾缨。",
        "dynasty": "宋",
        "collection_info": null
    },
    {
        "title": "过武强渡",
        "author": "赵鼎臣",
        "content": "千里跨羸马，一舟浮大河。\n他乡故旧少，长路往来多。\n心欲求田耳，身如作吏何。\n荒凉三径晚，归计日蹉跎。",
        "dynasty": "宋",
        "collection_info": null
    },
    {
        "title": "过铜雀台弔魏武",
        "author": "赵鼎臣",
        "content": "慷慨勤王始，艰难创业初。\n英辞传乐府，妙略布新书。\n逐鹿功虽在，藏舟计已疏。\n一朝空繐帐，爱子竟何如。",
        "dynasty": "宋",
        "collection_info": null
    },
    {
        "title": "八月十一日山中早发薄寒凝冰马上重裘尚未能以御寒也时将中秋感旧而作",
        "author": "赵鼎臣",
        "content": "萧索岚州路，天寒已着人。\n可怜挟纩日，不待饮冰辰。\n凉夜更筹永，清秋月色新。\n去无河朔饮，絺绤故相亲。",
        "dynasty": "宋",
        "collection_info": null
    },
    {
        "title": "任邱道中值雪赠权邑宰曹弋取道曹河间同僚也  其一",
        "author": "赵鼎臣",
        "content": "宿雾寒犹重，浓阴晓未分。\n山川连野暗，鸡犬隔村闻。\n浩荡天将雪，朦胧酒半醺。\n向来临易水，长啸欲移文。",
        "dynasty": "宋",
        "collection_info": null
    },
    {
        "title": "任邱道中值雪赠权邑宰曹弋取道曹河间同僚也  其二",
        "author": "赵鼎臣",
        "content": "俎豆嗟何有，櫜鞬病未能。\n府中嘲短簿，门下养聋丞。\n问路朝驰传，逢人夕饮冰。\n全家今饱满，此禄惧难胜。",
        "dynasty": "宋",
        "collection_info": null
    },
    {
        "title": "骑立山祷雨诗二首  其一",
        "author": "赵鼎臣",
        "content": "绝壁临无地，飞泉落半天。\n潭中看止水，涧下响惊川。\n江汉威南及，嵩邙势北连。\n寻山应最易，骑立众峰前。",
        "dynasty": "宋",
        "collection_info": null
    },
    {
        "title": "骑立山祷雨诗二首  其二",
        "author": "赵鼎臣",
        "content": "乞雨甘重茧，瞻天剧戴盆。\n无才修政事，有腼傍祠门。\n马足盘山肋，泉声漱石根。\n云霓如响答，苹藻愿星奔。",
        "dynasty": "宋",
        "collection_info": null
    },
    {
        "title": "谢诸公惠喜雨之什",
        "author": "赵鼎臣",
        "content": "薄宦惭亡补，高秋恨不归。\n况逢仍岁旱，犹着故时衣。\n祷雨精诚竭，忧民寝食非。\n自惟存畎亩，何以辱珠玑。",
        "dynasty": "宋",
        "collection_info": null
    },
    {
        "title": "喜雨",
        "author": "赵鼎臣",
        "content": "蹔举催科手，来吟喜雨诗。\n不徒人物惠，且免吏民嗤。\n三日霖随应，千箱乐在兹。\n为言农事好，卒岁保嘻嘻。",
        "dynasty": "宋",
        "collection_info": null
    },
    {
        "title": "四月二十七日雨后诣府学道过辟雍不暇谒权朝美归以诗寄之",
        "author": "赵鼎臣",
        "content": "三日霖雨足，四郊牟麦稠。\n日长浑似夏，风冷却疑秋。\n璧水劳心曲，车轮阻道周。\n桃花如烂熳，他日定来游。",
        "dynasty": "宋",
        "collection_info": null
    },
    {
        "title": "和钦止桐庐中道见寄二首  其一",
        "author": "赵鼎臣",
        "content": "邂逅来随牒，因循未拂衣。\n江乡知旧少，京国信音稀。\n老废书千卷，愁宽带十围。\n故人鸿鹄举，燕雀自卑飞。",
        "dynasty": "宋",
        "collection_info": null
    },
    {
        "title": "和钦止桐庐中道见寄二首  其二",
        "author": "赵鼎臣",
        "content": "昔忝同僚分，深惭国士知。\n髮衰将得白，衣素已成缁。\n富贵君余事，功名彼一时。\n腊梅如可寄，为折最南枝。",
        "dynasty": "宋",
        "collection_info": null
    },
    {
        "title": "次韵翟经国见寄",
        "author": "赵鼎臣",
        "content": "故国几乔木，长歧数短亭。\n日趋天阙绛，坐失鬓丝青。\n旧着归田赋，新传酿酒经。\n卜邻知有日，烂醉不须醒。",
        "dynasty": "宋",
        "collection_info": null
    },
    {
        "title": "喜闻方时敏来",
        "author": "赵鼎臣",
        "content": "浙江为客久，汴岸舣舟新。\n未暇趋东阁，先来觅故人。\n棋应缘老退，诗不为家贫。\n土物惟襄锦，堪为照乘珍。",
        "dynasty": "宋",
        "collection_info": null
    },
    {
        "title": "寄山阴隠者",
        "author": "赵鼎臣",
        "content": "闻道山阴老，春来乐有余。\n饥餐一盘饭，闲读两行书。\n竹裏亲沽酒，江边自买鱼。\n何曾入城市，人事转生疏。",
        "dynasty": "宋",
        "collection_info": null
    },
    {
        "title": "翟经国筑室于乡里人夸传以为盛其西吾苇溪也以诗戏之",
        "author": "赵鼎臣",
        "content": "故人高隠处，近在郭门西。\n数仞檐楹敞，满城门户低。\n便当容驷马，何止卜幽栖。\n更请开三径，时来过苇溪。",
        "dynasty": "宋",
        "collection_info": null
    },
    {
        "title": "十二月二十一日雪取道置酒于清白堂林正仲有诗次韵",
        "author": "赵鼎臣",
        "content": "花飞何事急，纨细不胜裁。\n睡起明书幌，粧成湿镜台。\n多情调玉烛，作意耻金罍。\n授简何容易，相如欲到来。",
        "dynasty": "宋",
        "collection_info": null
    },
    {
        "title": "泛舟席上次韵祖武闻笛",
        "author": "赵鼎臣",
        "content": "虎槛留春色，龙吟入酒杯。\n响从天外去，妙向曲中来。\n但可金罇满，何劳暮鼓催。\n独怜羁旅客，愁绝正徘徊。",
        "dynasty": "宋",
        "collection_info": null
    },
    {
        "title": "嘲咏诗",
        "author": "赵鼎臣",
        "content": "尧俗虽勤俭，并儿可嘆嗟。\n井牵长颈盎，山驾破辕车。\n八月霜如霰，三春雹似瓜。\n头蓬非愿女，膏沐欠油麻。",
        "dynasty": "宋",
        "collection_info": null
    },
    {
        "title": "披风",
        "author": "赵鼎臣",
        "content": "修竹不受暑，暗惊疑故人。\n暂来聊解愠，径去不惊尘。\n汗湿衣裳雨，书翻几案鳞。\n快哉那独敢，赠尔耦耕民。",
        "dynasty": "宋",
        "collection_info": null
    },
    {
        "title": "昼眠",
        "author": "赵鼎臣",
        "content": "枕瓷歌娅姹，屏纸涨涟漪。\n左角蜗休斗，南柯蚁正为。\n静喧闲处失，忧喜梦中移。\n吐握真贤相，相邀不计时。",
        "dynasty": "宋",
        "collection_info": null
    },
    {
        "title": "波流一首",
        "author": "赵鼎臣",
        "content": "波流非自性，绿竹盖其姿。\n坐得濯缨理，还思垂钓时。\n几人能乐水，此处可无诗。\n寄语尘埃客，勤来一洒之。",
        "dynasty": "宋",
        "collection_info": null
    },
    {
        "title": "买花诗",
        "author": "赵鼎臣",
        "content": "老觉欢娱少，愁惊岁月频。\n能消几日醉，又过一年春。\n陌上枝枝好，钗头种种新。\n买归持博笑，贡自可怜人。",
        "dynasty": "宋",
        "collection_info": null
    },
    {
        "title": "竹",
        "author": "赵鼎臣",
        "content": "雨洗修篁浄，风摇翠影森。\n苍官投分久，丹穴寄怀深。\n窈窕蕙兰质，轻狂桃李心。",
        "dynasty": "宋",
        "collection_info": null
    },
    {
        "title": "无题",
        "author": "赵鼎臣",
        "content": "韵胜应难画，肌香不受熏。\n拂眉烟度柳，梳鬓月侵云。\n歌罢犹依扇，闲来懒繫裙。\n最怜能赋客，浑似卓文君。",
        "dynasty": "宋",
        "collection_info": null
    },
    {
        "title": "故大司成葛亚卿輓诗  其一",
        "author": "赵鼎臣",
        "content": "行义知名早，云霄得路迟。\n喜闻儒者用，忽叹哲人萎。\n故事留青鏁，平生有素丝。\n马鸣犹踯躅，似记入朝时。",
        "dynasty": "宋",
        "collection_info": null
    },
    {
        "title": "故大司成葛亚卿輓诗  其二",
        "author": "赵鼎臣",
        "content": "璧水除官日，漳滨卧疾年。\n贺书犹未报，弔客已相先。\n梦幻真空矣，衣冠尚俨然。\n平生诗满箧，当自有人传。",
        "dynasty": "宋",
        "collection_info": null
    },
    {
        "title": "輓李待制浦五首  其一",
        "author": "赵鼎臣",
        "content": "乡党推耆旧，朝廷重老成。\n闺门无政事，孝悌有平生。\n万卷常充宇，千金不满籯。\n种成兰玉后，华髮看昇平。",
        "dynasty": "宋",
        "collection_info": null
    },
    {
        "title": "輓李待制浦五首  其二",
        "author": "赵鼎臣",
        "content": "晚持安世橐，早挂隠居冠。\n子贵年方壮，家严色更难。\n古今成俯仰，歌哭异悲欢。\n泪滴新阡上，风吹不肯干。",
        "dynasty": "宋",
        "collection_info": null
    },
    {
        "title": "輓李待制浦五首  其三",
        "author": "赵鼎臣",
        "content": "就养今西府，趋庭国柄臣。\n上思耆艾久，诏问起居频。\n赠典河图贵，佳城马鬣新。\n丹青虽可画，那復见斯人。",
        "dynasty": "宋",
        "collection_info": null
    },
    {
        "title": "輓李待制浦五首  其四",
        "author": "赵鼎臣",
        "content": "人物推河内，英灵禀太行。\n先生虽隠晦，嗣子遂腾骧。\n尧舜亲延接，夔龙日赞襄。\n于门高未了，不惜更轩昂。",
        "dynasty": "宋",
        "collection_info": null
    },
    {
        "title": "輓李待制浦五首  其五",
        "author": "赵鼎臣",
        "content": "往昔陪尊俎，从容接话言。\n骨虽如鹤瘦，语尚作春温。\n一梦人琴失，流年日月奔。\n空余华屋处，愁绝向谁论。",
        "dynasty": "宋",
        "collection_info": null
    },
    {
        "title": "輓傅奉议三首  其一",
        "author": "赵鼎臣",
        "content": "行义推乡里，才华动搢绅。\n六经常自醉，一室故安贫。\n未觉蒲轮晚，俄悲薤露新。\n他年儒学传，莫谓史无人。",
        "dynasty": "宋",
        "collection_info": null
    },
    {
        "title": "輓傅奉议三首  其二",
        "author": "赵鼎臣",
        "content": "往日调商鼎，当年筑汉坛。\n从容作霖雨，谈笑斩楼兰。\n每恐风流尽，空余琬琰刊。\n承家今已矣，清泪一汍澜。",
        "dynasty": "宋",
        "collection_info": null
    },
    {
        "title": "輓傅奉议三首  其三",
        "author": "赵鼎臣",
        "content": "为儒嗟不达，射策竟知名。\n爵命加黄壤，诗书到后生。\n高年鸠杖贵，故国锦衣荣。\n他日兰亭会，何由见老成。",
        "dynasty": "宋",
        "collection_info": null
    },
    {
        "title": "輓故致政大夫诗  其一",
        "author": "赵鼎臣",
        "content": "乍捧毛生檄，初登贾傅年。\n低回成鹤髮，勉强用蒲鞭。\n遗爱西州说，清风古国传。\n欲知阴德处，廷尉有青毡。",
        "dynasty": "宋",
        "collection_info": null
    },
    {
        "title": "輓故致政大夫诗  其二",
        "author": "赵鼎臣",
        "content": "系忝宗盟重，交推父党尊。\n凄凉思往日，邂逅识朱轓。\n华屋耆年逝，衡门稚子存。\n大岯山下路，愁句向谁论。",
        "dynasty": "宋",
        "collection_info": null
    },
    {
        "title": "彭乐道輓诗三首  其一",
        "author": "赵鼎臣",
        "content": "绛帐名虽早，青衫位不登。\n对囚常涕泣，奏当极哀矜。\n养气劳存想，看书废寝兴。\n短檠留案上，不復夜挑灯。",
        "dynasty": "宋",
        "collection_info": null
    },
    {
        "title": "彭乐道輓诗三首  其二",
        "author": "赵鼎臣",
        "content": "法吏真鸡割，儒衣叹陆沉。\n官曹曾接武，谈麈独倾心。\n笑我趋时懒，知渠味道深。\n微言今已矣，慷慨独沾襟。",
        "dynasty": "宋",
        "collection_info": null
    },
    {
        "title": "彭乐道輓诗三首  其三",
        "author": "赵鼎臣",
        "content": "身老羞干禄，家贫喜着书。\n妙虽穷比兴，粗亦到虫鱼。\n潘令官何拙，虞卿意不疏。\n传诗今有子，应不废菑畬。",
        "dynasty": "宋",
        "collection_info": null
    },
    {
        "title": "刘孝叔輓诗",
        "author": "赵鼎臣",
        "content": "登科方欲冠，谢病未当传。\n欢喜荣亲日，康强任子年。\n入川将老矣，返鲁遂终焉。\n他日南城路，回车一怆然。",
        "dynasty": "宋",
        "collection_info": null
    },
    {
        "title": "唐康功輓诗二首  其一",
        "author": "赵鼎臣",
        "content": "命也人难料，天乎子可怜。\n愁看一片玉，埋向九重泉。\n已觉荆枝悴，空余綵服鲜。\n老亲今八十，行路亦悽然。",
        "dynasty": "宋",
        "collection_info": null
    },
    {
        "title": "唐康功輓诗二首  其二",
        "author": "赵鼎臣",
        "content": "意气闻他日，声名盖此邦。\n胆令姦吏破，心使壮夫降。\n顿失歆龙一，仍存贾虎双。\n风流嗟已矣，洒泪向秋江。",
        "dynasty": "宋",
        "collection_info": null
    },
    {
        "title": "故太原郡太夫人李氏輓歌诗二首  其一",
        "author": "赵鼎臣",
        "content": "德配平原盛，家传相国亲。\n桂抽三笋茂，玉种两株成。\n化剑中秋冷，藏舟半夜惊。\n凯风从此去，忍听自南声。",
        "dynasty": "宋",
        "collection_info": null
    },
    {
        "title": "故太原郡太夫人李氏輓歌诗二首  其二",
        "author": "赵鼎臣",
        "content": "大郡开汤沐，高堂问凊温。\n腰金仍及婿，持橐更连孙。\n养极千钟富，身兼五福尊。\n从今隽京兆，谁为赏平反。",
        "dynasty": "宋",
        "collection_info": null
    },
    {
        "title": "故安定郡太夫人郭氏輓诗二首  其一",
        "author": "赵鼎臣",
        "content": "象服承恩日，金笺告第初。\n御前颁诏旨，天上写除书。\n流水三春逝，黄粱一梦虚。\n七絃虽自足，亡已復何如。",
        "dynasty": "宋",
        "collection_info": null
    },
    {
        "title": "故安定郡太夫人郭氏輓诗二首  其二",
        "author": "赵鼎臣",
        "content": "卜葬开新兆，从姑返旧茔。\n二卿衔恤意，八座悼亡情。\n苹藻全抛却，松楸已种成。\n鱼轩相逐去，非復是平生。",
        "dynasty": "宋",
        "collection_info": null
    },
    {
        "title": "夜直宿有怀",
        "author": "赵鼎臣",
        "content": "坐爱王孙不嗣音，东家芳草怨何深。\n柳芽得雨皆青茁，花叶随风故陆沉。\n未可便成春去恨，犹堪自强老来心。\n直须淡墨题名了，一醉相期到上林。",
        "dynasty": "宋",
        "collection_info": null
    },
    {
        "title": "二月八日以藉田职事雪中至郊外归过美之题于屋壁",
        "author": "赵鼎臣",
        "content": "簿领劳人不少休，暂因王事得抽头。\n不辞出郭辛勤去，聊作寻春烂漫游。\n酒兴欲狂无客唤，雪花方急被风收。\n銮舆不日临千亩，鬰鬰天田瑞气浮。",
        "dynasty": "宋",
        "collection_info": null
    },
    {
        "title": "社日过美之兄",
        "author": "赵鼎臣",
        "content": "鸣鸠唤妇喜新晴，旧燕寻巢乍入城。\n雷送雨声逢甲子，寒留春色到清明。\n赏心未向桃蹊发，饱意先从麦陇生。\n觅句尽于南亩得，粗官真自少风情。",
        "dynasty": "宋",
        "collection_info": null
    },
    {
        "title": "寒食前一日率赵伯山李汉老杨时可秦夷行刘仲忱游西池泛舟置酒分韵赋诗以每日江头尽醉归为韵余得江字因即赋所见",
        "author": "赵鼎臣",
        "content": "老欲争春未肯降，强陪诸彦倒空缸。\n上林春景宜寒食，水殿楼台胜曲江。\n花裏人家酤酒斗，苇间钓艇买鱼双。\n眼穿不见春风面，翠袖依微半隠窗。",
        "dynasty": "宋",
        "collection_info": null
    },
    {
        "title": "寒食道中病目",
        "author": "赵鼎臣",
        "content": "今年已作暗寒食，此日正如盲老翁。\n病眼昏昏迷白黑，幻花隠隠出青红。\n人歌人哭千家裏，春雨春晴一梦中。\n会放目光牛背上，转头何事不成空。",
        "dynasty": "宋",
        "collection_info": null
    },
    {
        "title": "暮春东阳道中寄乡里弟兄",
        "author": "赵鼎臣",
        "content": "天末题诗望故乡，碧云烟树两茫茫。\n青山九折屡回首，杜宇一声还断肠。\n别后已成千万恨，书来不寄两三行。\n江南春尽频相忆，为有杨梅欲共尝。",
        "dynasty": "宋",
        "collection_info": null
    },
    {
        "title": "仲秋席上呈张几仲",
        "author": "赵鼎臣",
        "content": "父老欢呼夹道周，将军喜色在眉头。\n临边已见三开府，翫月何妨七倚楼。\n盛事珠玑交履舄，丰年酒肉到锄耰。\n请公径作通宵饮，今夜何须秉烛游。",
        "dynasty": "宋",
        "collection_info": null
    },
    {
        "title": "九日张师席上次韵志康",
        "author": "赵鼎臣",
        "content": "重阳何处可衔杯，瀛海新成百尺台。\n白雁迎霜前日到，黄花冒雨一时开。\n篱边岁岁民同乐，塞外年年上倚才。\n况有登高能赋客，孙郎声价擅天台。",
        "dynasty": "宋",
        "collection_info": null
    },
    {
        "title": "次韵张衡父冬夕书事",
        "author": "赵鼎臣",
        "content": "横笛休吹且当挝，幽人梦短不禁茶。\n风琴不鼓自成曲，雪蘂无香犹是花。\n瑚琏少时轻子贡，鹪鹩此日慕张华。\n劳生正是南飞雁，秋去春来讵有涯。",
        "dynasty": "宋",
        "collection_info": null
    },
    {
        "title": "二十二日泛舟曹娥江至蔡家山以晚潮将至趋陆至白宋堰遂復登舟",
        "author": "赵鼎臣",
        "content": "区区州县信徒劳，今日天涯倍寂寥。\n流水有溪皆赴海，泛舟无处不乘潮。\n登临初识山川险，来往空悲岁月消。\n但可此身长得饱，不妨斗米折吾腰。",
        "dynasty": "宋",
        "collection_info": null
    },
    {
        "title": "九月一日舟次雍邱次翟静叔韵",
        "author": "赵鼎臣",
        "content": "砌下蛩声日夜催，秋之为气信悲哉。\n西风不送愁归去，白髮能将老到来。\n涸辙久知吾有命，壮图今见子方开。\n相宽更辱新诗句，川上难忘逝者哀。",
        "dynasty": "宋",
        "collection_info": null
    },
    {
        "title": "次岢岚军寄保德倅同年王粹公",
        "author": "赵鼎臣",
        "content": "一舍相望马不前，秋风搔首故依然。\n江湖流落三千里，笔砚追随二十年。\n叹我尘埃凋髮齿，知君卜筑近林泉。\n生涯粗足能归否，老大何妨不着鞭。",
        "dynasty": "宋",
        "collection_info": null
    },
    {
        "title": "是日晚次晋祠日已暮矣有客呼门甚急问之则阳曲尉高履伯祥也不鄙谓余置酒叙别感其志意以诗赠之高尝客河间河间帅南阳公以一饭礼焉高每语余未始不感激也故见于卒章",
        "author": "赵鼎臣",
        "content": "匹马青衫忽叩门，山前灯火已黄昏。\n苍颜白髮身虽老，白酒黄鷄意尚存。\n醉裏未尝呵李广，远来独肯送陈蕃。\n要敦薄俗惟君可，感激犹怀一饭恩。",
        "dynasty": "宋",
        "collection_info": null
    },
    {
        "title": "塞下",
        "author": "赵鼎臣",
        "content": "相逢奔走两河壖，来往空惊月再圆。\n王事敢辞同契阔，客游还喜共周旋。\n暮行野岸泥三尺，夜宿人家屋一椽。\n归看彭郎应大笑，东轩何事不留连。",
        "dynasty": "宋",
        "collection_info": null
    },
    {
        "title": "任邱道中值雪赠权邑宰曹弋取道曹河间同僚也  其一",
        "author": "赵鼎臣",
        "content": "骅骝终日在道路，鹦鹉一生遭网罗。\n诸公但欲选才耳，明府其如多事何。\n釜中烹鱼莫仓卒，车下叩角徒悲歌。\n寄书请问皇华使，今日谁堪政事科。",
        "dynasty": "宋",
        "collection_info": null
    },
    {
        "title": "任邱道中值雪赠权邑宰曹弋取道曹河间同僚也  其二",
        "author": "赵鼎臣",
        "content": "塞南塞北平如掌，冬后冬前暖似春。\n鷄唱晓声频送客，雪藏归路苦留人。\n论交自觉于诗薄，投分谁知与酒亲。\n恐被应刘来觅句，故看子建乞诸邻。",
        "dynasty": "宋",
        "collection_info": null
    },
    {
        "title": "上恭祀圜丘天宇晴霁既庆成数日乃得小雪御制喜雪诗示羣臣代人次韵拟和",
        "author": "赵鼎臣",
        "content": "都人夹道袂成阴，护驾争看万羽林。\n放仗端门归内早，飞花梁苑慰民深。\n雨旸时若皆天意，夙夜惟寅本帝心。\n赤子但闻歌击壤，未知何以报君临。",
        "dynasty": "宋",
        "collection_info": null
    },
    {
        "title": "代拟和御制喜雪诗",
        "author": "赵鼎臣",
        "content": "朝罢正元改岁华，都城飞雪夜如沙。\n似知天上焦劳意，来作人间散漫花。\n和气与春生畎亩，恩波随地彻荒遐。\n君王只为丰年喜，二月何妨见草芽。",
        "dynasty": "宋",
        "collection_info": null
    },
    {
        "title": "喜雪上王尹",
        "author": "赵鼎臣",
        "content": "一封细札下明光，幕府匆匆夜促装。\n天子赐书追贾马，师臣草制拜龚黄。\n东都已散随车雪，西雒初留听讼棠。\n三日造朝真未速，方须杞梓构明堂。",
        "dynasty": "宋",
        "collection_info": null
    },
    {
        "title": "客舍喜雪呈邵稽仲",
        "author": "赵鼎臣",
        "content": "和气先来慰旅人，中宵温暖便知春。\n但疑造化回天地，岂料风云动鬼神。\n洗濯萌芽归草木，扫除瘴疠入埃尘。\n隔墙似听闾阎说，邵父朝来喜色新。",
        "dynasty": "宋",
        "collection_info": null
    },
    {
        "title": "再和二首  其一",
        "author": "赵鼎臣",
        "content": "天上纷纷地上匀，搀先来作塞垣春。\n不忧病客衣无褐，要助诗翁笔有神。\n且可留连遮瓦砾，莫教容易杂泥尘。\n悔将布鼓雷门过，谢罪从今欲自新。",
        "dynasty": "宋",
        "collection_info": null
    },
    {
        "title": "再和二首  其二",
        "author": "赵鼎臣",
        "content": "冬来玉烛更调匀，傍岁先教雪报春。\n色借楼台呈气象，力欺狐兔失精神。\n故应桃李知阴德，聊许冰霜作后尘。\n不用渔蓑苦图画，使君诗句自清新。",
        "dynasty": "宋",
        "collection_info": null
    },
    {
        "title": "次韵邵稽仲喜雪诗",
        "author": "赵鼎臣",
        "content": "真是银河落半空，天公舍施作年丰。\n巧心未到芳菲处，饱意先归稼穑中。\n积素乍凭风凛凛，流膏应待日融融。\n更须今夜邀明月，要看清光几许同。",
        "dynasty": "宋",
        "collection_info": null
    },
    {
        "title": "去冬张若水伯奋以雪诗示余懒不暇和张屡趣之因谩谓张候有雪当奉和二月五日平旦雪数寸遽作此诗",
        "author": "赵鼎臣",
        "content": "春分犹着御冬衣，寒色凭陵暖自迟。\n入眼未教花恼客，断肠先被雪催诗。\n酒中有圣曾何敢，醉裏寻乡自不辞。\n柳絮因风佳句在，报君已负一年期。",
        "dynasty": "宋",
        "collection_info": null
    },
    {
        "title": "悯旱",
        "author": "赵鼎臣",
        "content": "陌上行人欲饮冰，常年四月未炎蒸。\n热因常侍虽无据，尘类元规自可憎。\n南亩望云心激烈，老巫当午气凭陵。\n故应此旱由风伯，讼汝于天岂不能。",
        "dynasty": "宋",
        "collection_info": null
    },
    {
        "title": "耿伯顺用趋字韵作苦雨诗次韵答之",
        "author": "赵鼎臣",
        "content": "天公作雨万龙趋，倒捲黄河不用符。\n鹤集东山兴妇嘆，水添北海助鹏图。\n转缘泥淖嗟疲懦，赓和篇章愧浅肤。\n夜报灯花双蘂好，忽惊檐溜晓来无。",
        "dynasty": "宋",
        "collection_info": null
    },
    {
        "title": "送韩存思诚出守永嘉并寄同年周恭叔",
        "author": "赵鼎臣",
        "content": "雁荡山前万壑趋，故人新剖左鱼符。\n眼中风物皆诗句，到处溪山是画图。\n柑子剩量金尺寸，荔支远致玉肌肤。\n谢公岩畔因行乐，借问周郎好在无。",
        "dynasty": "宋",
        "collection_info": null
    },
    {
        "title": "耿伯顺见和趋字韵诗次韵谢之",
        "author": "赵鼎臣",
        "content": "白头冉冉省中趋，欲乞君王竹使符。\n渐觉求田真上策，绝知跃马太狂图。\n不妨书籍时遮眼，已免蚊虻夜噆肤。\n老矣尚思交胜友，平生此意未全无。",
        "dynasty": "宋",
        "collection_info": null
    },
    {
        "title": "何得之见和次韵谢之",
        "author": "赵鼎臣",
        "content": "天府春来接步趋，立谈意气偶相符。\n诗名高似三都赋，句法严于八阵图。\n数仞未容窥阃奥，一斑犹喜见皮肤。\n不嫌俗客尘埃甚，时许篇章到我无。",
        "dynasty": "宋",
        "collection_info": null
    },
    {
        "title": "韩循之治守安阳以病求代诏以其子卫尉少卿肖胄似夫为安阳守以诗送之",
        "author": "赵鼎臣",
        "content": "入戏莱衣问起居，出班条教吏民趋。\n韦平继世调金鼎，父子同时合虎符。\n一姓连书三守贵，两轓今见四轮朱。\n须将盛事烦耆旧，昼锦堂中作画图。",
        "dynasty": "宋",
        "collection_info": null
    },
    {
        "title": "送赵胜非出守潍州",
        "author": "赵鼎臣",
        "content": "五十专城鬓尚青，左符分得意纵横。\n吏民犹记孔北海，宗室谁如刘更生。\n秋到郡楼和月上，花开后院带春行。\n何时我亦驱千骑，得傍三齐作附城。",
        "dynasty": "宋",
        "collection_info": null
    },
    {
        "title": "送何亨老以直秘阁出守毗陵",
        "author": "赵鼎臣",
        "content": "为郎岁久坐无毡，梦想扁舟眼欲穿。\n得郡更兼天禄阁，逢人先说惠山泉。\n欲知炙味余虽勇，争下鞭梢子独先。\n别后若为相忆处，大江南畔月婵娟。",
        "dynasty": "宋",
        "collection_info": null
    },
    {
        "title": "送李元量知池州",
        "author": "赵鼎臣",
        "content": "传闻喜色动周邦，日日江边望节幢。\n天下文章曾第一，关西材气本无双。\n好栽红药归持橐，却驾朱幡远渡江。\n千里不须劳笔力，从来九鼎尚能扛。",
        "dynasty": "宋",
        "collection_info": null
    },
    {
        "title": "送柳叔达侍知福州",
        "author": "赵鼎臣",
        "content": "山到瓯闽特地奇，满城楼观碧参差。\n胜游入眼如甘蔗，喜色逢人说荔枝。\n痛饮莫辜千日酒，剧谈聊付一枰棋。\n侍郎岂弟如慈父，想见邦人不忍欺。",
        "dynasty": "宋",
        "collection_info": null
    },
    {
        "title": "送同舍朱君彦明奉使东南措置铜事",
        "author": "赵鼎臣",
        "content": "天边使节动星辰，衔命归家得意新。\n负弩不须烦县令，挥金聊復燕乡人。\n锦衣行处江天晓，华表归时社树春。\n暂试铜山陶铸手，速应西上莫逡巡。",
        "dynasty": "宋",
        "collection_info": null
    },
    {
        "title": "送王取道二首  其一",
        "author": "赵鼎臣",
        "content": "仁如尧舜圣天子，孝似骞参贤使君。\n拜章北阙墨尚湿，刻印东州符已分。\n从今懽笑对黄髮，不復咨嗟看白云。\n知公闭阁坐自了，比屋孝弟皆欣欣。",
        "dynasty": "宋",
        "collection_info": null
    },
    {
        "title": "送王取道二首  其二",
        "author": "赵鼎臣",
        "content": "凛然孝子与忠臣，恩义双全在一身。\n来作会稽千里雨，去为东武万家春。\n定将清浄安齐俗，空有讴歌戴越民。\n想过故乡须少驻，晓行方见锦衣新。",
        "dynasty": "宋",
        "collection_info": null
    },
    {
        "title": "送苏师德主簿领赴官和州",
        "author": "赵鼎臣",
        "content": "眼看汗血已成驹，忽泛扁舟兴不疏。\n官小自应亲簿领，政成当遣乐樵渔。\n举行诗礼为家法，收拾江山作俸余。\n苹满汀洲相忆处，秋风寄取一行书。",
        "dynasty": "宋",
        "collection_info": null
    },
    {
        "title": "美之得免西行喜甚以韵见报因贺之美之尝许候得报即置酒故见于卒章",
        "author": "赵鼎臣",
        "content": "喜报征车已罢休，解鞍聊足放眉头。\n异时安石难高卧，此日相如固倦游。\n花恨春迟方半吐，云欺风弱未全收。\n正须曲糵相料理，万斛舟中试拍浮。",
        "dynasty": "宋",
        "collection_info": null
    },
    {
        "title": "次韵仲兄美之喜归二首  其一",
        "author": "赵鼎臣",
        "content": "好在青山隠翠眉，遥知不负芰荷衣。\n越吟凄断终怀本，宋鹢徘徊故倦飞。\n世路百忧无似客，人情万事莫如归。\n况逢邺下多才子，剩判流霞醉落晖。",
        "dynasty": "宋",
        "collection_info": null
    },
    {
        "title": "次韵仲兄美之喜归二首  其二",
        "author": "赵鼎臣",
        "content": "纤纤杨叶舞修眉，珍重烟光惹客衣。\n碧杏梢头鶑百啭，黄茅檐外燕双飞。\n自谙渔父醒犹醉，莫怨刘郎去又归。\n今日正南驱马首，未饶阴藿向阳晖。",
        "dynasty": "宋",
        "collection_info": null
    },
    {
        "title": "张子仪以省员罢官若不释然者以诗勉之",
        "author": "赵鼎臣",
        "content": "折腰斗米笑徒劳，薄宦何能损一毛。\n他日未应忘令尹，今年还是省东曹。\n溟鵾得水鳞终变，鞴鹗逢秋势必高。\n隋岸春深好杨柳，莫将归思滞江皋。",
        "dynasty": "宋",
        "collection_info": null
    },
    {
        "title": "次韵前南阳太守王传翁",
        "author": "赵鼎臣",
        "content": "当年五马富才华，百斛珠玑在咄嗟。\n陌上行春迎晓日，楼头待月送余霞。\n屡闻田父歌遗爱，时有游人指渐嘉。\n笑杀即今痴太守，二毛憔悴眼昏花。",
        "dynasty": "宋",
        "collection_info": null
    },
    {
        "title": "寄武景才",
        "author": "赵鼎臣",
        "content": "清漳北去水滔滔，一舍相望倍鬰陶。\n腐肉岂宜撄利剑，小鷄聊用试牛刀。\n冯驩久客弹长铗，扬子多愁赋广骚。\n无限秋风助佳兴，故人不见我心劳。",
        "dynasty": "宋",
        "collection_info": null
    },
    {
        "title": "乡人胡舜举见和再次韵",
        "author": "赵鼎臣",
        "content": "咳唾珠玑出绪余，旧传词赋压三都。\n先生年辈如今少，乡里人情似旧无。\n睡思不禁诗作恼，衰颜正頼酒涂糊。\n他年鸡黍陪乡社，愧我空空一鄙夫。",
        "dynasty": "宋",
        "collection_info": null
    },
    {
        "title": "次韵翟二淳老见寄",
        "author": "赵鼎臣",
        "content": "十年不到鲁东门，归梦长随酒半醺。\n后进颇能欺俗吏，故交独肯寄高文。\n老贪北阙千钟米，兴在西山一段云。\n欲乞此身南亩去，移书先报苇溪闻。",
        "dynasty": "宋",
        "collection_info": null
    },
    {
        "title": "次韵翟淳老",
        "author": "赵鼎臣",
        "content": "白髮为郎亦偶然，戴盆何敢望青天。\n簿书不足妨谈麈，稍入聊能续爨烟。\n竹隠逢秋应怨鹤，苇溪过雨欲生莲。\n一筹太息输吾子，老圃堂成在我先。",
        "dynasty": "宋",
        "collection_info": null
    },
    {
        "title": "次韵夏倪均父见和辕字韵诗六首  其一",
        "author": "赵鼎臣",
        "content": "浩然骨冷但孤坟，疏雨梧桐句法存。\n忽见新诗来故里，错疑夫子是诸孙。\n江头春暖堪乘兴，洲上花开不掩门。\n日日城南望消息，仆夫为我取征辕。",
        "dynasty": "宋",
        "collection_info": null
    },
    {
        "title": "次韵夏倪均父见和辕字韵诗六首  其二",
        "author": "赵鼎臣",
        "content": "南都词赋旧传闻，但有风流梗槩存。\n花径逢春张锦绣，竹林过雨长儿孙。\n跨城楼观云连夜，隔岸人家水映门。\n正要子诗弹压在，不应无事滞轮辕。",
        "dynasty": "宋",
        "collection_info": null
    },
    {
        "title": "次韵夏倪均父见和辕字韵诗六首  其三",
        "author": "赵鼎臣",
        "content": "织女机头五色纹，裁成锦段远相存。\n篇篇境界如甘蔗，一一词章是外孙。\n载酒有人曾问字，谈诗无客敢登门。\n可怜衰病南阳守，强驾疲牛逐后辕。",
        "dynasty": "宋",
        "collection_info": null
    },
    {
        "title": "次韵夏倪均父见和辕字韵诗六首  其四",
        "author": "赵鼎臣",
        "content": "眼看花枝作雾昏，年来无復壮心存。\n酒杯屡谏愁听妇，丁口新添喜到孙。\n揽镜自怜霜鬓叟，闭关谁顾雀罗门。\n乘车强欲班春去，野老携壶许傍辕。",
        "dynasty": "宋",
        "collection_info": null
    },
    {
        "title": "次韵夏倪均父见和辕字韵诗六首  其五",
        "author": "赵鼎臣",
        "content": "西郊不雨屡占云，抚字区区志颇存。\n未暇溉田如召父，翻愁告籴遣臧孙。\n愿闻滂沛流鸳瓦，相见欢呼动荜门。\n乞与高文讼风伯，卧龙何事敢停辕。",
        "dynasty": "宋",
        "collection_info": null
    },
    {
        "title": "次韵夏倪均父见和辕字韵诗六首  其六",
        "author": "赵鼎臣",
        "content": "何郎宿草已生坟，常老题诗翰墨存。\n陶令一生惟爱酒，孟郊千古遂无孙。\n探花梁苑春骑马，踏雪繁台夜叩门。\n欲觅旧游何处在，故人不见漫回辕。",
        "dynasty": "宋",
        "collection_info": null
    },
    {
        "title": "赠王正叔",
        "author": "赵鼎臣",
        "content": "百年图史富纵横，痛饮狂歌过一生。\n稷下先生初应诏，关西夫子旧知名。\n乘槎不觉侵霄汉，枕石终思返钓耕。\n好遣家童报消息，晓猿无事莫相惊。",
        "dynasty": "宋",
        "collection_info": null
    },
    {
        "title": "少夷见和戏以其韵赠之",
        "author": "赵鼎臣",
        "content": "南郭先生心似灰，一官偶向此间来。\n诗才举世当归逊，德行何人敢望回。\n三径就荒知有命，十年不调惜无媒。\n更添贫病相料理，颇遣黄花近酒杯。",
        "dynasty": "宋",
        "collection_info": null
    },
    {
        "title": "次韵赵伯山见赠",
        "author": "赵鼎臣",
        "content": "十年眉宇记清扬，班列争看玉照行。\n奏雅不应参郑卫，论交何必减潘杨。\n老妻酿酒新知法，稚子扶犁渐肯堂。\n心计此身归已足，不须辛苦问耕桑。",
        "dynasty": "宋",
        "collection_info": null
    },
    {
        "title": "寄杨时可许少尹时有从兄之丧",
        "author": "赵鼎臣",
        "content": "忧患相随不少宽，出门赢得泪汍澜。\n岂知桃李争春色，但觉尘埃逐马鞍。\n客裏自应书问少，老来尤念别离难。\n故人曾解相思否，乞取相思过眼看。",
        "dynasty": "宋",
        "collection_info": null
    },
    {
        "title": "余去冬赴南阳过尉氏以不获见孙少魏为恨近于同僚处见孙诗次韵寄之",
        "author": "赵鼎臣",
        "content": "髮如黑漆未成翁，野鹤孤高不受笼。\n踠足自疑天宇隘，举鞭可但冀羣空。\n闲吟秀句邀诗客，自协新声按舞童。\n已卜异时干典谒，莫嫌俗士不教通。",
        "dynasty": "宋",
        "collection_info": null
    },
    {
        "title": "寄外兄张会之",
        "author": "赵鼎臣",
        "content": "与兄憔悴各他乡，细数平生可断肠。\n少日父兄俱过隙，老来儿女忽成行。\n梦游湖北心常折，身在周南鬓已苍。\n莫向秋风原上望，脊令飞堕转悲凉。",
        "dynasty": "宋",
        "collection_info": null
    },
    {
        "title": "赠如璧长老二首  其一",
        "author": "赵鼎臣",
        "content": "少游太学饶夫子，老倚清松璧上人。\n好与惠休为后嗣，直疑贾岛是前身。\n浮萍暂聚曾交臂，独鹤孤飞遂绝尘。\n肯念故人今白髮，与云出岫莫辞频。",
        "dynasty": "宋",
        "collection_info": null
    },
    {
        "title": "赠如璧长老二首  其二",
        "author": "赵鼎臣",
        "content": "自为云山作主人，更邀麋鹿作比邻。\n一斋一粥今禅伯，无姓无名古逸民。\n尽了委缘心似水，未捐习气笔如神。\n丐师石上菖蒲节，要度人间八十春。",
        "dynasty": "宋",
        "collection_info": null
    },
    {
        "title": "元佑中先人将漕淮南与长乐林旦次中为僚其子硕儒肤与余游相好也后三十五年復相见于京师道旧涕泪已而復遣其爱子薿见过仍辱赠诗叙畴昔之好次其韵答之",
        "author": "赵鼎臣",
        "content": "往岁丁年戏綵同，别来几度茁葭蓬。\n贫无负郭嗟吾拙，老有名驹慰子穷。\n云断太行双拱木，鹤归华表两悲翁。\n更怜头裏千茎雪，纵得春风不解融。",
        "dynasty": "宋",
        "collection_info": null
    },
    {
        "title": "韩次律在许下与叶少藴唱和他日以寄余因次韵和之并以寄叶",
        "author": "赵鼎臣",
        "content": "尺书不献罪何逃，每读新诗胜读骚。\n千里寄怀惟短梦，十年饮德似醇醪。\n次公治郡声方藉，陶令抛官趣独高。\n俗吏无缘参步武，白头终日漫尘劳。",
        "dynasty": "宋",
        "collection_info": null
    },
    {
        "title": "暇日过西曹谒何安中得之李倞冲季咸许出近诗而未也戏以诗索",
        "author": "赵鼎臣",
        "content": "眼看簿领眩生花，共指墙阴待日斜。\n水部诗名今独步，河梁句法旧传家。\n未容碧海归深阔，应许阳春办咄嗟。\n莫为琼瑶生校计，古人初不废投瓜。",
        "dynasty": "宋",
        "collection_info": null
    },
    {
        "title": "司令谢兢元赐以诗见索近文且叙世旧次韵谢之",
        "author": "赵鼎臣",
        "content": "少年识字是天刑，妄意扶摇起北溟。\n我似羸羊安可驾，子如快剑不须硎。\n汗传骥种方新赤，毡付衡门只旧青。\n满纸恶诗将底用，为糊新样小围屏。",
        "dynasty": "宋",
        "collection_info": null
    },
    {
        "title": "次韵朱琳天球",
        "author": "赵鼎臣",
        "content": "河鼓仙人喜欲狂，云軿稍渡汉中央。\n应嗟此夜成弦筈，又待明年换雪霜。\n乞巧本非吾辈事，追欢已属少年场。\n可怜愁杀朱夫子，竟夕哦诗仰屋梁。",
        "dynasty": "宋",
        "collection_info": null
    },
    {
        "title": "春日燕百花堂有怀前太守许子大以诗戏之",
        "author": "赵鼎臣",
        "content": "风流谁似许南阳，人到于今尚不忘。\n笔下涌成三峡水，胸中盖就百花堂。\n召公棠荫家家满，潘令桃蹊处处芳。\n借问蔡州何所似，瓠壶形势若为长。",
        "dynasty": "宋",
        "collection_info": null
    },
    {
        "title": "顷官会稽与江彦文赵胜非为僚盖二十余年于今矣前日相会于庭中道旧乐胜非许以家酿饷我久而不至尝请为后堂之客屡矣辄復未果意者殆余请之未坚也因以诗戏之并约彦文同赋",
        "author": "赵鼎臣",
        "content": "天上王孙驰誉早，江南官舍结交深。\n举头共惜湖山隔，屈指空惊岁月侵。\n青社欲颁从事酒，绨袍尤见故人心。\n绝闻列屋皆倾国，何日纤纤手自斟。",
        "dynasty": "宋",
        "collection_info": null
    },
    {
        "title": "既以诗乞酒于胜非而彦文云吾酒殆不减渠当以饷子九日遶菊独对空樽而彦文使至因次前韵戏之",
        "author": "赵鼎臣",
        "content": "雨裏黄花愁正绝，篱边白酒意殊深。\n曲拳自觉我无用，然诺谁知公不侵。\n便许餔糟真好事，独令染指亦何心。\n小哉正恨鸱夷腹，倾倒聊堪一再斟。",
        "dynasty": "宋",
        "collection_info": null
    },
    {
        "title": "时可屡欲尝白酒会有客馈余因分以饷之既而惠诗讥酒器之隘因復次深字韵为答时可新买舞鬟甚丽而尚稚故云",
        "author": "赵鼎臣",
        "content": "解摈先生空傥䓪，草玄夫子独精深。\n谈诗亹亹心常折，使酒时时气颇侵。\n欲炙已勤知子意，投醪虽俭盖吾心。\n端知皓腕如绵弱，故遣涓涓只细斟。",
        "dynasty": "宋",
        "collection_info": null
    },
    {
        "title": "朱贡父自尚书郎领宪河朔会高阳阙守因摄帅事以诗寄之且觅蟹螯",
        "author": "赵鼎臣",
        "content": "清渭三年伴浊泾，鸿毛一举便冥冥。\n帐前共听将军令，塞下争看使者星。\n四坐应刘邀俊彦，两行燕赵列娉婷。\n只知左手持螯美，不念贫交正独醒。",
        "dynasty": "宋",
        "collection_info": null
    },
    {
        "title": "史东美置酒见招偶以释奠致斋不果往因为诗戏之以请他日之约兼呈周与刘敏叔",
        "author": "赵鼎臣",
        "content": "登车未肯便埋轮，置酒邀宾一笑春。\n北海尊罍知意重，太常官职恨斋频。\n愁霖已逐清欢失，胜槩空随好梦新。\n唤取江潭憔悴客，莫教偏作独醒人。",
        "dynasty": "宋",
        "collection_info": null
    },
    {
        "title": "闻苏叔党至京客于高殿帅之馆而未尝相闻以诗戏之",
        "author": "赵鼎臣",
        "content": "小坡不见二年余，闻到都城信有诸。\n雪裏便回非兴尽，鱼中不寄是情疏。\n朱门但识将军第，陋巷难逢长者车。\n别后欲知安否在，试凭青鸟问何如。",
        "dynasty": "宋",
        "collection_info": null
    },
    {
        "title": "走笔谢仲达饷新橘诗",
        "author": "赵鼎臣",
        "content": "薄暮传呼使者忙，儿童颠倒着衣裳。\n花开铁树何曾识，枣熟东家漫得尝。\n厌客欲开丞相阁，绝交先寄洞庭香。\n直须载酒同君饮，免使繁枝怨晓霜。",
        "dynasty": "宋",
        "collection_info": null
    },
    {
        "title": "代拟和御制睿思殿赐宴赏金橘诗",
        "author": "赵鼎臣",
        "content": "帝燕蓬莱月最良，广寒仙部出中房。\n浥霜火齐纍纍熟，噀雾金苞冉冉香。\n地向江南移茂苑，人于天下醉清觞。\n愿因嘉果论忠孝，报国丹心敢暂忘。",
        "dynasty": "宋",
        "collection_info": null
    },
    {
        "title": "东坡兄弟应制举日各携砚一入对廷中而黄门之砚为其甥文骥所宝好事者往往有诗文以请余故亦同赋",
        "author": "赵鼎臣",
        "content": "不见东坡老弟昆，文章浩荡失渊源。\n眉山当日人何在，曲阜他年履尚存。\n试想研磨虽有处，欲寻斧凿见无痕。\n计功何必惭周鼎，会使词林百怪奔。",
        "dynasty": "宋",
        "collection_info": null
    },
    {
        "title": "马宗玉教授自大名考进士归以诗赠之",
        "author": "赵鼎臣",
        "content": "清世谁人怨考槃，喜闻明诏竞弹冠。\n文章得路呈身易，衡石当前下笔难。\n尽拔灵珠沧海暗，独横长剑晓天寒。\n知君故是抡才手，拟抱焦桐一问看。",
        "dynasty": "宋",
        "collection_info": null
    },
    {
        "title": "辛丑二月二十四日以故事被檄诣贡院榜下诃止观者五鼓至院前榜未出假寐门台之上忽忆秦夷行在院中因作小诗戏之预约西池之游秦出当以呈也",
        "author": "赵鼎臣",
        "content": "不妨骯脏倚朱门，坐睡聊醒宿酒醺。\n顾我尚犹堪御侮，逢公那敢更论文。\n水添池面今三尺，花减春光已二分。\n颇许韩非同传否，西城行乐念相闻。",
        "dynasty": "宋",
        "collection_info": null
    },
    {
        "title": "榜出即事戏成",
        "author": "赵鼎臣",
        "content": "黄纸争看淡墨书，人人自恐姓名无。\n用心正似争蛮触，出手何如得雉卢。\n路入广寒人共羡，捷传城濮气争呼。\n回思三十年前事，华髮萧萧一病夫。",
        "dynasty": "宋",
        "collection_info": null
    },
    {
        "title": "奇将赴廷试用韵",
        "author": "赵鼎臣",
        "content": "忆昔先公一束书，起家儋石向来无。\n子孙但欲传仓库，婚嫁何曾议郑卢。\n孝弟一门贫自乐，科名三世喜相呼。\n更须力献平津策，夺取龙头慰老夫。",
        "dynasty": "宋",
        "collection_info": null
    },
    {
        "title": "育下第用前韵示之",
        "author": "赵鼎臣",
        "content": "人生当读五车书，一第区区汝岂无。\n但可三冬长足史，何须一掷便成卢。\n少年决战虽当力，健将衔枚不用呼。\n莫共痴儿论𦙤臊，不能再鼓定非夫。",
        "dynasty": "宋",
        "collection_info": null
    },
    {
        "title": "容之在藁城闻欲从帅辟用前韵戏之",
        "author": "赵鼎臣",
        "content": "使者争飞荐鹗书，论才何止朔方无。\n从军更欲投毛颖，仗剑还思跨的卢。\n塞北吏民方眷恋，晋阳耆旧已欢呼。\n可怜公绰堪廊庙，漫作区区薛大夫。",
        "dynasty": "宋",
        "collection_info": null
    },
    {
        "title": "再赋杉字韵呈美之",
        "author": "赵鼎臣",
        "content": "高卧终朝对碧巉，肯将志气逐尘凡。\n眼穿斜谷双蓬鬓，身在长安一布衫。\n未把渔竿栖汉濑，定随霖雨起商岩。\n明堂有日求梁栋，认取凌云万丈杉。",
        "dynasty": "宋",
        "collection_info": null
    },
    {
        "title": "闰月中澣与诸客会于葆真宫郑顾道有诗次韵",
        "author": "赵鼎臣",
        "content": "野性宜将寂寞滨，林间景物倍曾亲。\n逢棋便可消长日，下马何妨问主人。\n雨过夏畦供馔美，风来水阁送凉新。\n重游更待秋风起，凈扫池头醉一巡。",
        "dynasty": "宋",
        "collection_info": null
    },
    {
        "title": "汪彦文以葆真韵见赠次韵答之",
        "author": "赵鼎臣",
        "content": "少年倾盖海之滨，白髮相逢意转亲。\n三伏偶乘偷暇日，一枰聊作暂闲人。\n官清已怪腰金晚，诗好因缘梦笔新。\n火急着成封禅颂，属车方欲议东巡。",
        "dynasty": "宋",
        "collection_info": null
    },
    {
        "title": "七月朔集于河沙方允迪辞疾不至已而闻新买妾甚美用葆真韵作俚语戏之",
        "author": "赵鼎臣",
        "content": "解佩时时梦汉滨，不将喜事报交亲。\n围棋頼作争先客，买妾方成得意人。\n乍看梳装传内样，剩供头面买时新。\n拚须一醉金钗侧，莫向罇前着暗巡。",
        "dynasty": "宋",
        "collection_info": null
    },
    {
        "title": "杨时可苏在廷家有声伎之奉而又俱为秋官属诸公方以诗请之余恨未尝识苏然时可邀使同赋故亦用此韵",
        "author": "赵鼎臣",
        "content": "文章华翰九天开，二妙同时在一台。\n高会竞看文阵合，后堂新许客星来。\n评诗故自当归逊，在寝何容敢望回。\n已请杏花留一笑，不劳羯鼓横相催。",
        "dynasty": "宋",
        "collection_info": null
    },
    {
        "title": "贺韩子苍迁居",
        "author": "赵鼎臣",
        "content": "南邻歌舞北邻呼，藏室仙人肯卜居。\n着撰初无千斛米，般移空有五车书。\n乌来屋上看殊好，燕集梁间喜有余。\n莫把先生轻相料，锦囊犹自可专车。",
        "dynasty": "宋",
        "collection_info": null
    },
    {
        "title": "山中即事",
        "author": "赵鼎臣",
        "content": "山谷崎岖路寂寥，我行今日是何朝。\n春归阳木青先变，雪落阴崖冻不消。\n迟日映云犹未暖，余寒挟雨尚能骄。\n绝闻近舍村酤美，野老相逢苦见邀。",
        "dynasty": "宋",
        "collection_info": null
    },
    {
        "title": "偶成",
        "author": "赵鼎臣",
        "content": "此身三十九年非，高论逡巡已少卑。\n未解营生穷似蝨，不堪作吏钝如椎。\n春光烂熳然心火，愁绪牵连织鬓丝。\n却羡耦耕人最乐，只应沮溺是吾师。",
        "dynasty": "宋",
        "collection_info": null
    },
    {
        "title": "移疾",
        "author": "赵鼎臣",
        "content": "年来乐事不关身，藜杖绳床过了春。\n穷在世间真有鬼，钱于我处独无神。\n稍谙药性都缘病，尚恋官粮只为贫。\n不学小儿潘骑省，逢人惊怪二毛新。",
        "dynasty": "宋",
        "collection_info": null
    },
    {
        "title": "不寐",
        "author": "赵鼎臣",
        "content": "秋光已向鬓毛催，寒色仍从枕簟来。\n天外角声风引去，日边归梦雨惊回。\n愁能醉客非关酒，老欲随人不待媒。\n拟放此身无着处，闲时只合且衔杯。",
        "dynasty": "宋",
        "collection_info": null
    },
    {
        "title": "寄题宝应县五柳亭",
        "author": "赵鼎臣",
        "content": "肯向明时事隠沦，亭边五柳漫摇春。\n当年未易胜今日，此地还如见古人。\n高兴不随霜叶尽，清风长与露条新。\n何妨便着先生传，一洗淮南俗吏尘。",
        "dynasty": "宋",
        "collection_info": null
    },
    {
        "title": "归雁亭",
        "author": "赵鼎臣",
        "content": "东风杨柳杏花飞，曾伴先生酒一巵。\n前辈风流那復见，小亭烟雨漫相思。\n城边春草路南北，山下河梁人别离。\n一尺短书湘水阔，年年愁绝雁归时。",
        "dynasty": "宋",
        "collection_info": null
    },
    {
        "title": "锦绣亭",
        "author": "赵鼎臣",
        "content": "买花不惜万钱空，点缀芳菲似画工。\n十样锦机翻剑外，一年春色在壶中。\n醒来莫遣风吹碧，醉裏何妨烛映红。\n待得他年成步障，寄书来唤苇溪翁。",
        "dynasty": "宋",
        "collection_info": null
    },
    {
        "title": "大司成葛雅卿輓诗",
        "author": "赵鼎臣",
        "content": "兄弟同升世所难，公家伯仲尽鹓鸾。\n甘泉侍从双狨坐，国子先生两杏坛。\n丹旐随舟千里哭，丰碑表墓万人看。\n白头故友空垂泪，一纸新书墨未干。",
        "dynasty": "宋",
        "collection_info": null
    },
    {
        "title": "寄高阳宰张即功",
        "author": "赵鼎臣",
        "content": "方丈仙山客，高阳辩士乡。\n圣朝新命吏，茂宰近为郎。\n烽火三关戍，尘埃百战场。\n幽燕通聘问，蕃汉杂耕桑。\n政简人安堵，刑清舍掩棠。\n万家鱼蟹贱，十里芰荷香。\n置酒时多暇，裁诗夜未央。\n水摇天影乱，风送角声长。\n骤见秋云白，相思塞草黄。\n无忘寄消息，看取雁南翔。",
        "dynasty": "宋",
        "collection_info": null
    },
    {
        "title": "九月二十六日韩弼夫与十九娘赴官郢州之京山携家出饯于城南郝氏之园席上作小诗送韩儿侄咸和",
        "author": "赵鼎臣",
        "content": "西风吹叶落，南浦送行人。\n白酒难留客，黄花不当春。",
        "dynasty": "宋",
        "collection_info": null
    },
    {
        "title": "自和",
        "author": "赵鼎臣",
        "content": "卞和三献后，不復见斯人。\n探得连城璧，归时正及春。",
        "dynasty": "宋",
        "collection_info": null
    },
    {
        "title": "代弼夫和",
        "author": "赵鼎臣",
        "content": "京山虽百里，何以慰吾人。\n乞取蒲葵扇，持归作小春。",
        "dynasty": "宋",
        "collection_info": null
    },
    {
        "title": "凈名境界",
        "author": "赵鼎臣",
        "content": "老子方丈裏，先生缾钵间。\n须将为实用，过后没机关。",
        "dynasty": "宋",
        "collection_info": null
    },
    {
        "title": "盘斋诗",
        "author": "赵鼎臣",
        "content": "退之送李愿，归欤两山间。\n而今乃有此，坐能悦吾颜。",
        "dynasty": "宋",
        "collection_info": null
    },
    {
        "title": "清风峡",
        "author": "赵鼎臣",
        "content": "几被红尘误，潜欣玉宇开。\n主人贤若此，款待故人来。",
        "dynasty": "宋",
        "collection_info": null
    },
    {
        "title": "过霍子盘故居时霍已入都",
        "author": "赵鼎臣",
        "content": "月下一壶酒，故人于此同。\n故人今不见，明月又成空。",
        "dynasty": "宋",
        "collection_info": null
    },
    {
        "title": "石井",
        "author": "赵鼎臣",
        "content": "山腰一石窟，其深不可计。\n静听水潺湲，流作涧声细。",
        "dynasty": "宋",
        "collection_info": null
    },
    {
        "title": "以双蟹杯酒饷阿宝作诗戏之",
        "author": "赵鼎臣",
        "content": "双螯才映筯，一勺仅盈瓯。\n未足多沉湎，聊堪小拍浮。",
        "dynasty": "宋",
        "collection_info": null
    },
    {
        "title": "侍耕诗三首  其一",
        "author": "赵鼎臣",
        "content": "记取宣和第一年，銮舆晓出劝耕田。\n侍臣竞欲终千亩，大半农夫不暇鞭。",
        "dynasty": "宋",
        "collection_info": null
    },
    {
        "title": "侍耕诗三首  其二",
        "author": "赵鼎臣",
        "content": "田头老父话生平，不学终军漫请缨。\n南亩未为遭遇晚，亲逢天子问春耕。",
        "dynasty": "宋",
        "collection_info": null
    },
    {
        "title": "侍耕诗三首  其三",
        "author": "赵鼎臣",
        "content": "巍巍端拱圣曾孙，束帛如山贲远村。\n千亩欲严宗庙礼，三推亲屈帝王尊。",
        "dynasty": "宋",
        "collection_info": null
    },
    {
        "title": "和默庵喜雨述怀二首  其一",
        "author": "赵鼎臣",
        "content": "昨日江头晚雨天，一舟如叶可扁然。\n故人政自把锄急，叹想当时子在川。",
        "dynasty": "宋",
        "collection_info": null
    },
    {
        "title": "和默庵喜雨述怀二首  其二",
        "author": "赵鼎臣",
        "content": "一翻雨过艷阳天，桃李无言还寂然。\n解道春江断桥句，旧时闻说徐师川。",
        "dynasty": "宋",
        "collection_info": null
    },
    {
        "title": "雨中走笔招唐臣徐子明饮",
        "author": "赵鼎臣",
        "content": "桃李纷纷落雨余，愁看春色洗铅朱。\n试凭髯许招徐邈，颇復能中酒圣无。",
        "dynasty": "宋",
        "collection_info": null
    },
    {
        "title": "雁荡山中逢雨戏成诗",
        "author": "赵鼎臣",
        "content": "试凭溪鸟谢青山，莫遣愁霖碍往还。\n身是江南趋走吏，暂来能得几多闲。",
        "dynasty": "宋",
        "collection_info": null
    },
    {
        "title": "次韵杨时可雪中三绝句  其一",
        "author": "赵鼎臣",
        "content": "雪裏孤芳不自难，花心炯炯向春单。\n可怜风伯能痴妬，故作无端分外寒。",
        "dynasty": "宋",
        "collection_info": null
    },
    {
        "title": "次韵杨时可雪中三绝句  其二",
        "author": "赵鼎臣",
        "content": "见睍消流似发蒙，宿云归尽不禁风。\n小桃洗面添光泽，未点臙脂已自红。",
        "dynasty": "宋",
        "collection_info": null
    },
    {
        "title": "次韵杨时可雪中三绝句  其三",
        "author": "赵鼎臣",
        "content": "怕寒终日醉如泥，强欲寻春意转迷。\n柳絮榆钱从约勒，桃红李白要提携。",
        "dynasty": "宋",
        "collection_info": null
    },
    {
        "title": "雪中寄丹元子",
        "author": "赵鼎臣",
        "content": "阴风一夜搅春冥，风定纷纷雪片零。\n想见玉清真境上，白虚光裏诵黄庭。",
        "dynasty": "宋",
        "collection_info": null
    },
    {
        "title": "咏史",
        "author": "赵鼎臣",
        "content": "张汤忍死能偿怨，苏季横尸会报仇。\n利口有神君看取，盖棺犹解作戈矛。",
        "dynasty": "宋",
        "collection_info": null
    },
    {
        "title": "咏史寄毛德修",
        "author": "赵鼎臣",
        "content": "将军舍下雀罗宽，骠骑营前万马攒。\n冷暖不随时俗变，古今惟有一任安。",
        "dynasty": "宋",
        "collection_info": null
    },
    {
        "title": "被檄诣益津过谒城自和元日所题诗",
        "author": "赵鼎臣",
        "content": "燕舞鶑啼争窈窕，桃红李白斗尖新。\n尽将锦绣遮阡陌，春到田家自不贫。",
        "dynasty": "宋",
        "collection_info": null
    },
    {
        "title": "初见太行",
        "author": "赵鼎臣",
        "content": "已作盐梅济时了，却收霖雨入山来。\n当年富贵汾阳郭，异代功名相国裴。",
        "dynasty": "宋",
        "collection_info": null
    },
    {
        "title": "暮宿戍楼诗",
        "author": "赵鼎臣",
        "content": "蚊雷汗雨夜方初，独卧谯门气少苏。\n睡觉不知星斗落，恍然魂梦在江湖。",
        "dynasty": "宋",
        "collection_info": null
    },
    {
        "title": "过邢州柳溪中门扃锁甚严隔户窥之见荷花烂然盈沼作",
        "author": "赵鼎臣",
        "content": "娇红娅姹不胜姿，只许行人半面窥。\n恰似姑苏明月夜，水晶宫殿锁西施。",
        "dynasty": "宋",
        "collection_info": null
    },
    {
        "title": "渡河",
        "author": "赵鼎臣",
        "content": "野彴纔堪一木支，行人立马故依迟。\n何须更作西征赋，临水登高尽有诗。",
        "dynasty": "宋",
        "collection_info": null
    },
    {
        "title": "至水口闻必欲买舟到怀安县",
        "author": "赵鼎臣",
        "content": "不使风帆船可上，篙工真是箇中强。\n明朝幸自顺流下，醉卧从教溪水长。",
        "dynasty": "宋",
        "collection_info": null
    },
    {
        "title": "仲春至王官铺壁间读时可诗戏次其韵云簿领堆中不举头坐令双鬓欲惊秋苍生未必须安石自为青衫作滞留已而时可见之復次韵解嘲十二月復过此重次前韵",
        "author": "赵鼎臣",
        "content": "微官相缚共低头，两见燕南塞草秋。\n说向苍生应大笑，为谁奔走为谁留。",
        "dynasty": "宋",
        "collection_info": null
    },
    {
        "title": "曲村骑置次子盘韵",
        "author": "赵鼎臣",
        "content": "谁教雾豹不归山，文采时时见一斑。\n奔走正忙诗更好，此心何处得安閒。",
        "dynasty": "宋",
        "collection_info": null
    },
    {
        "title": "题穰东驿",
        "author": "赵鼎臣",
        "content": "邯郸枕裏人何在，华表声中鹤仅存。\n世上悲欢三百载，此怀当与退之论。",
        "dynasty": "宋",
        "collection_info": null
    },
    {
        "title": "送杨深道渊",
        "author": "赵鼎臣",
        "content": "高牙大纛立门户，鸣玉腰金皆父兄。\n读尽床头书万卷，他年功业看纵横。",
        "dynasty": "宋",
        "collection_info": null
    },
    {
        "title": "次韵彭作少逸道中小诗",
        "author": "赵鼎臣",
        "content": "南北东西鬓欲斑，临流太息未知还。\n身居渔父篷笼底，心在秋山爽气间。",
        "dynasty": "宋",
        "collection_info": null
    },
    {
        "title": "次韵杜公美奉使道中见寄",
        "author": "赵鼎臣",
        "content": "乘槎征路接天潢，笑指龙沙一线长。\n万里归来心似铁，岁寒松柏要经霜。",
        "dynasty": "宋",
        "collection_info": null
    },
    {
        "title": "京兆王持正叔以特诏至阙下除将仕郎放归山意若不释然者于其行置酒以饯之  其一",
        "author": "赵鼎臣",
        "content": "偶然乘兴度幽关，却驾柴车返旧山。\n出处在君无不可，岂缘飞倦始知还。",
        "dynasty": "宋",
        "collection_info": null
    },
    {
        "title": "京兆王持正叔以特诏至阙下除将仕郎放归山意若不释然者于其行置酒以饯之  其二",
        "author": "赵鼎臣",
        "content": "百首新诗兴不疏，锦囊盈载出东都。\n扁舟莫羡鸱夷子，自有山堂敌五湖。",
        "dynasty": "宋",
        "collection_info": null
    },
    {
        "title": "上王京兆  其一",
        "author": "赵鼎臣",
        "content": "腰金入侍身逢主，裂郡疏封禄逮亲。\n雅俗坐如周重鲁，偷儿争似晋奔秦。",
        "dynasty": "宋",
        "collection_info": null
    },
    {
        "title": "上王京兆  其二",
        "author": "赵鼎臣",
        "content": "年来辇毂富欢声，囹圄经今四度清。\n路上遗金人不拾，狱中茂草月长生。",
        "dynasty": "宋",
        "collection_info": null
    },
    {
        "title": "上王京兆  其三",
        "author": "赵鼎臣",
        "content": "大道周庐满帝京，怪来无讼里闾清。\n数行诏令家家有，到处如逢大尹行。",
        "dynasty": "宋",
        "collection_info": null
    },
    {
        "title": "上王京兆  其四",
        "author": "赵鼎臣",
        "content": "少见姦人探赤白，都无恶少掷枭卢。\n西邻禴祭东邻学，看却肥牛不敢屠。",
        "dynasty": "宋",
        "collection_info": null
    },
    {
        "title": "谒子约不遇戏书其壁",
        "author": "赵鼎臣",
        "content": "几年不识城东路，今日相思特地来。\n正使朱门堪炙手，不能一为故人开。",
        "dynasty": "宋",
        "collection_info": null
    },
    {
        "title": "冰斋",
        "author": "赵鼎臣",
        "content": "生于水而寒于水，都在君家燕座中。\n只箇从来堪受用，何须更远挹清风。",
        "dynasty": "宋",
        "collection_info": null
    },
    {
        "title": "九月十二日诣王信孺赐第因过书院怀李萧远王尧明题于壁二君皆信孺客相继登第而王独第一故云",
        "author": "赵鼎臣",
        "content": "平原门下客三千，桂籍连年得两贤。\n毕竟文章归第一，王郎后发独争光。",
        "dynasty": "宋",
        "collection_info": null
    },
    {
        "title": "郊行三首  其一",
        "author": "赵鼎臣",
        "content": "柳边村径逐门成，聊许閒人到处行。\n去懒苦憎牛马走，归迟生怯凤凰城。",
        "dynasty": "宋",
        "collection_info": null
    },
    {
        "title": "郊行三首  其二",
        "author": "赵鼎臣",
        "content": "马上寻春不见花，藏红映绿苦週遮。\n醉乡眼缬初何有，赢得桃源梦到家。",
        "dynasty": "宋",
        "collection_info": null
    },
    {
        "title": "郊行三首  其三",
        "author": "赵鼎臣",
        "content": "盎盎春泉自满溪，花藏归路使人迷。\n少年悞逐车轮去，芳草斜阳何处堤。",
        "dynasty": "宋",
        "collection_info": null
    },
    {
        "title": "小桥",
        "author": "赵鼎臣",
        "content": "山接青天欲荡摩，秋风骚客独经过。\n怪来诗句无容和，端为烟岚发兴多。",
        "dynasty": "宋",
        "collection_info": null
    },
    {
        "title": "饮方池诗",
        "author": "赵鼎臣",
        "content": "闻说髯卿酒屡中，清尊惟与故人空。\n醉穿驰道归家去，十里花枝相映红。",
        "dynasty": "宋",
        "collection_info": null
    },
    {
        "title": "夜泛剡溪",
        "author": "赵鼎臣",
        "content": "剡溪清浅石棱棱，夜半星稀月欲升。\n独恨此间无可访，不须野雪兴方乘。",
        "dynasty": "宋",
        "collection_info": null
    },
    {
        "title": "刘阮祠",
        "author": "赵鼎臣",
        "content": "采药偶从山裏去，寻家却自洞中归。\n朝云暮雨漫愁绝，古往今来果是非。",
        "dynasty": "宋",
        "collection_info": null
    },
    {
        "title": "双林寺",
        "author": "赵鼎臣",
        "content": "邂逅每携诗卷往，猖狂復带酒樽来。\n逢春须作游山兴，莫待红残吁可哀。",
        "dynasty": "宋",
        "collection_info": null
    },
    {
        "title": "犹子弃画盘谷图戏书其后",
        "author": "赵鼎臣",
        "content": "欲买青山未有钱，每逢佳处但垂涎。\n一庵所占无多地，赊我盘中数亩田。",
        "dynasty": "宋",
        "collection_info": null
    },
    {
        "title": "古意堂",
        "author": "赵鼎臣",
        "content": "破鼎如铛价万金，古文科斗费推寻。\n不须更待琴弦足，会有幽人识此心。",
        "dynasty": "宋",
        "collection_info": null
    },
    {
        "title": "喜凉亭",
        "author": "赵鼎臣",
        "content": "小亭新筑藕花边，为爱陂塘五月天。\n最好一番风雨过，琼珠无数落清泉。",
        "dynasty": "宋",
        "collection_info": null
    },
    {
        "title": "独往亭",
        "author": "赵鼎臣",
        "content": "亭前旧种碧琅玕，别后何人着眼看。\n山下溪流接潮水，时凭双鲤报平安。",
        "dynasty": "宋",
        "collection_info": null
    },
    {
        "title": "戏马子约",
        "author": "赵鼎臣",
        "content": "罗敷十六鬓如云，五马徘徊动使君。\n见说黄金难可意，试凭青翼去相闻。",
        "dynasty": "宋",
        "collection_info": null
    },
    {
        "title": "歌",
        "author": "赵鼎臣",
        "content": "玎珰响铁未须敲，更听清声彻碧霄。\n最爱六么花十八，索人起舞眼频招。",
        "dynasty": "宋",
        "collection_info": null
    },
    {
        "title": "余有鑑其制如书册戏号勋业簿取子美诗所谓勋业频看鑑者马子约题诗其上云勋业簿中频点捡只添白髮与苍颜和之",
        "author": "赵鼎臣",
        "content": "人心各自如其面，白首论交尚不情。\n惟有箇中真莫逆，时时相对说平生。",
        "dynasty": "宋",
        "collection_info": null
    },
    {
        "title": "十五日冬至次长垣王强夫置酒雪大作醉中踏雪步行出西城登锦绣亭",
        "author": "赵鼎臣",
        "content": "萧萧冷木噪寒鸦，未有春风发柳芽。\n应为亭边无锦绣，天公散水自成花。",
        "dynasty": "宋",
        "collection_info": null
    },
    {
        "title": "戏书纸尾寄犹子弃问锦绣亭春色",
        "author": "赵鼎臣",
        "content": "新年桃李渐胚胎，锦绣亭边处处栽。\n寄汝馆陶三尺素，要知春色写将来。",
        "dynasty": "宋",
        "collection_info": null
    },
    {
        "title": "赤尉苏太原寄半丈红走笔谢之",
        "author": "赵鼎臣",
        "content": "京兆官曹棰楚中，今年春色又成空。\n应怜头裏千茎雪，折赠枝间半丈红。",
        "dynasty": "宋",
        "collection_info": null
    },
    {
        "title": "游洪福不果入",
        "author": "赵鼎臣",
        "content": "愁风愁雨一春中，无限芳菲转手空。\n不到武陵肠欲断，桃花可惜为谁红。",
        "dynasty": "宋",
        "collection_info": null
    },
    {
        "title": "棠梨",
        "author": "赵鼎臣",
        "content": "晓驱羸马日将中，眼饱何曾念腹空。\n可是爱花狂不彻，棠梨树下觅残红。",
        "dynasty": "宋",
        "collection_info": null
    },
    {
        "title": "游石桥遇隠者",
        "author": "赵鼎臣",
        "content": "巨石引飞梁，奔泉泻纤缟。\n行攀石上藤，坐听林间鸟。\n兹游既物外，此地即天表。\n旷然脱尘嚣，率尔慕轻矫。\n道逢餐霞人，邂逅惬幽讨。\n绝粮三十年，颜色长美好。\n云此岩上芝，可得终岁饱。\n盛谈山中趣，似欲容吾老。\n平生苦因循，学道真不早。\n忧患日煎熬，精神岁消槁。\n况为官拘挛，而与事缠绕。\n悲欢相乘除，失多殊得少。\n君言会可思，待我婚嫁了。",
        "dynasty": "宋",
        "collection_info": null
    },
    {
        "title": "宿天章寺",
        "author": "赵鼎臣",
        "content": "高士已陈迹，青山犹故居。\n地存修禊水，俗有换鹅书。\n旧像丹青改，诸山楷法疏。\n我来寻坏壁，妄意有遗余。",
        "dynasty": "宋",
        "collection_info": null
    },
    {
        "title": "拟和元夕御制",
        "author": "赵鼎臣",
        "content": "万户千门绣作团，未央宫阙耸巑岏。\n灯花无数排金粟，月魄当空倚扇纨。\n香绕御炉烟羃羃，玉瑶仙佩响珊珊。\n游人共说归来晚，一枕钧天好梦残。",
        "dynasty": "宋",
        "collection_info": null
    },
    {
        "title": "拟和元夕御诗",
        "author": "赵鼎臣",
        "content": "元夜新添一月春，曲轻花嫩未成尘。\n笙歌满地醉还醒，楼阁中天奂且轮。\n新乐妙如仪凤舞，远人动似塞鸿宾。\n不知湛露恩多少，但见三韩拜舞频。",
        "dynasty": "宋",
        "collection_info": null
    },
    {
        "title": "句  其一",
        "author": "赵鼎臣",
        "content": "词源江海浩奔忙，句法风骚森出入。",
        "dynasty": "宋",
        "collection_info": null
    },
    {
        "title": "句  其二",
        "author": "赵鼎臣",
        "content": "古来此景叹经岁，今夜谁家不倚楼。",
        "dynasty": "宋",
        "collection_info": null
    },
    {
        "title": "中秋夜与赵承之杨时可月下联句",
        "author": "狄流",
        "content": "无正文。",
        "dynasty": "宋",
        "collection_info": null
    },
    {
        "title": "句  其一",
        "author": "赵子栎",
        "content": "夜棋三百子，晓髮一千梳。",
        "dynasty": "宋",
        "collection_info": null
    },
    {
        "title": "句  其二",
        "author": "赵子栎",
        "content": "髮为干戈白，心于社稷丹。",
        "dynasty": "宋",
        "collection_info": null
    },
    {
        "title": "句  其三",
        "author": "赵子栎",
        "content": "杜鹃不是蜀天子，前身定是陶渊明。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "黄叔敖",
        "content": "今代勋名第一人，聊从小筑艺松筠。\n风云天上千龄运，雨露人閒万井春。\n莫倚丘园甘独乐，须知海宇仰洪钧。\n行闻勉为苍生起，衮绣来归耸搢绅。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "黄叔敖",
        "content": "望隆江左谢太傅，功冠淮西裴晋公。\n何事东山却高卧，空余绿野想遗风。\n矫情镇物端谁似，晚节全身与俗同。\n再拜祝公追往辙，中兴周室頼元功。",
        "dynasty": "宋",
        "collection_info": null
    },
    {
        "title": "禁苑",
        "author": "韩浩",
        "content": "星斗疏时禁漏残，紫泥封后独凭栏。\n露和玉屑金盘冷，月射珠光贝阙寒。\n天衬楼台笼苑外，风吹歌管下云端。\n长卿祇为长门赋，未识君王际会难。",
        "dynasty": "宋",
        "collection_info": null
    },
    {
        "title": "高阳道中",
        "author": "刘汲",
        "content": "杏花开遍野桃红，榆柳中间一径通。\n禽鸟不呼村坞静，满川烟雨昼蒙蒙。",
        "dynasty": "宋",
        "collection_info": null
    },
    {
        "title": "西岩",
        "author": "刘汲",
        "content": "卜筑西岩最可人，青山为屋水为邻。\n身将隠矣文何用，人不知之味更真。\n自古交游少同志，到头声利不关身。\n清泉便当如渑酒，浇尽胸中累劫尘。",
        "dynasty": "宋",
        "collection_info": null
    },
    {
        "title": "哀隆德守臣张确确浮休张舜民之弟尝为乌延帅幕独不廷谒童贯作诗弔之",
        "author": "滕茂实",
        "content": "睢阳万古一张巡，忠义传家有世臣。\n颜子伏膺当入室，潘郎望拜肯同尘。\n围城已陷天犹晦，仗剑临危气益振。\n余子邻邦尽曹李，偷生端作九泉人。",
        "dynasty": "宋",
        "collection_info": null
    },
    {
        "title": "天宁节有感",
        "author": "滕茂实",
        "content": "节临重十庆天宁，古殿焚香祝帝龄。\n身在北方金佛剎，眼看南极老人星。\n千官花覆常陪燕，万里云遥阻在廷。\n松柏满山聊献寿，小臣孤操亦青青。",
        "dynasty": "宋",
        "collection_info": null
    },
    {
        "title": "雨后蔬盘可喜偶成",
        "author": "滕茂实",
        "content": "过雨盘蔬日日新，从今休叹庾郎贫。\n寒虀安取咄嗟办，火食不忧生苑邻。\n野苋何施虽可鄙，美芹欲献去无因。\n干戈万里风尘晦，惭媿平生肉食人。",
        "dynasty": "宋",
        "collection_info": null
    },
    {
        "title": "五日",
        "author": "滕茂实",
        "content": "节物惊心动远思，熏风又见浴兰时。\n空寻好句书纨扇，无復佳人繫綵丝。\n酒注菖蒲唯欲醉，筒包菰黍不胜悲。\n明年此日当何处，风裏孤蓬自不知。",
        "dynasty": "宋",
        "collection_info": null
    },
    {
        "title": "喜雨",
        "author": "滕茂实",
        "content": "旱暵雨霑渥，丰穰都不疑。\n商羊应屡舞，布谷强多知。\n龙见宁非数，云行自有时。\n当年班夏令，曾得近丹墀。",
        "dynasty": "宋",
        "collection_info": null
    },
    {
        "title": "偶成",
        "author": "滕茂实",
        "content": "纤云卷尽见秋容，古木交阴一埽空。\n雪压羣山晓来雨，叶侵缺甃几番风。\n欲归未得人将老，屡送还来鬼亦穷。\n頼得子卿佳传在，整冠时读慰飘蓬。",
        "dynasty": "宋",
        "collection_info": null
    },
    {
        "title": "立春",
        "author": "滕茂实",
        "content": "东皇布政物皆春，山色禽声便可人。\n满谷和风消积雪，半窗晴日动游尘。\n宫花插帽枝枝秀，菜甲堆槃种种新。\n拘窘经时成土俗，聊从一醉适天真。",
        "dynasty": "宋",
        "collection_info": null
    },
    {
        "title": "临终诗",
        "author": "滕茂实",
        "content": "虀盐老书生，谬列王都官。\n索米了无补，从事敢辞难。\n殊邻復盟好，仗节来榆关。\n城守久不下，川涂望漫漫。\n俭辈果不惜，一往何当还。\n牧羊困苏武，假道拘张骞。\n流离念窘束，坐阅四序迁。\n同来悉言归，我独留塞垣。\n形影自相吊，国破家亦残。\n呼天竟不闻，痛甚伤肺肝。\n相逢老兄弟，悼叹安得挂。\n金人自南归，得志鞍马间。\n波澜卷大厦，一木难求安。\n世事宁有此，聊发我所存。\n爵禄非所慕，金珠敢怀贪。\n就不违我心，渠不汗我颜。\n昔燕破齐王，羣臣望风奔。\n王蠋犹守节，燕人有甘言。\n经首自绝脰，感槩今昔闻。\n未尝食齐禄，徒以世为民。\n况我禄数世，一死何足论。\n远或死江海，近或死朝昏。\n敛我不须衣，裹尸以黄幡。\n题作宋臣墓，篆字当深刊。\n我室尚少艾，儿女皆童顽。\n四海无置锥，飘流倍悲酸。\n谁当给衣食，使不厄饥寒。\n岁时一酹我，犹足慰我魂。\n我魂亦悠悠，异乡寄沉冤。\n他时风雨夜，草木号空山。",
        "dynasty": "宋",
        "collection_info": null
    },
    {
        "title": "赠吴德夫",
        "author": "郭忠孝",
        "content": "云霄拂衣早，幽意满江湖。\n天地英声在，风流何代无。\n属辞还两汉，垂钓合三吴。\n倚棹伤今古，长歌击唾壶。",
        "dynasty": "宋",
        "collection_info": null
    },
    {
        "title": "与吕微仲范彝叟登福山寺",
        "author": "郭忠孝",
        "content": "夹路东风花欲燃，羣仙携傍翠微巅。\n空阶遍撒金莲火，虚殿高烧宝篆烟。\n禅寂静谈支遁后，道源真悟伏羲前。\n寻僧未及鸠莲社，且共清樽石榻连。",
        "dynasty": "宋",
        "collection_info": null
    },
    {
        "title": "寄张元德秘书",
        "author": "郭忠孝",
        "content": "良觌暌违数载余，故人踪迹近何如。\n春秋藉子发精义，周易惭余无特书。\n山阁停云愁绝处，屋梁落月梦回初。\n何时共剪西堂烛，尊酒论文剪野蔬。",
        "dynasty": "宋",
        "collection_info": null
    },
    {
        "title": "句",
        "author": "潘中",
        "content": "二帝蒙尘事北征，小臣无计泪如倾。",
        "dynasty": "宋",
        "collection_info": null
    },
    {
        "title": "答问",
        "author": "释思浄",
        "content": "平生只解念弥陀，不解参禅可奈何。\n但得五湖风月在，太平不用起干戈。",
        "dynasty": "宋",
        "collection_info": null
    },
    {
        "title": "过东湖",
        "author": "程迈",
        "content": "枢密中朝杰，常怀物外心。\n碧山高杖履，黄髮乐泉林。\n菊酿上尊酒，风传太古琴。\n乌衣佳子弟，玉树正森森。",
        "dynasty": "宋",
        "collection_info": null
    },
    {
        "title": "止戈堂和诸公韵",
        "author": "程迈",
        "content": "天河谁挽洗兵尘，远播皇威到海滨。\n畏垒草封悲战月，乐郊农满际春耕。\n七闽草木无腥气，诸将恩勤有赐珍。\n穆穆清风堪作颂，犹沾湛露及微臣。",
        "dynasty": "宋",
        "collection_info": null
    },
    {
        "title": "送友福建转运判官",
        "author": "程迈",
        "content": "谈经草檄鬓华生，初拥闽山传节行。\n江入桐庐青欲断，溪从剑浦碧来迎。\n茶虽户种租宜薄，盐不家煎价欲平。\n要使祈招歌德意，君恩不为远人轻。",
        "dynasty": "宋",
        "collection_info": null
    },
    {
        "title": "霭山院",
        "author": "程迈",
        "content": "丙午峰前翠作堆，白云深处现楼台。\n老僧法地有神力，能使凶徒念佛回。",
        "dynasty": "宋",
        "collection_info": null
    },
    {
        "title": "句  其一",
        "author": "詹默",
        "content": "茅屋不闻雪，纸窗宜读书。",
        "dynasty": "宋",
        "collection_info": null
    },
    {
        "title": "句  其二",
        "author": "詹默",
        "content": "山人误采枪旗信，却怪枝头雪未消。",
        "dynasty": "宋",
        "collection_info": null
    },
    {
        "title": "句  其三",
        "author": "詹默",
        "content": "下僚窃有随车喜，遥见枝头少女风。",
        "dynasty": "宋",
        "collection_info": null
    },
    {
        "title": "句  其四",
        "author": "詹默",
        "content": "莫似公家三十五，时来不寄一行书。",
        "dynasty": "宋",
        "collection_info": null
    },
    {
        "title": "三门砥柱",
        "author": "张保源",
        "content": "凿开山骨过长河，水土方平叙九歌。\n举世但传神禹力，谁人知是帝功多。",
        "dynasty": "宋",
        "collection_info": null
    },
    {
        "title": "夫人城",
        "author": "王宗旦",
        "content": "诗人刺哲妇，老氏戒佳兵。\n何此金汤固，长存粉黛名。",
        "dynasty": "宋",
        "collection_info": null
    },
    {
        "title": "石姥山",
        "author": "周兑",
        "content": "石貌苍颜迥不殊，天工偶尔赋形躯。\n顽然本是无情物，应误行人指望夫。",
        "dynasty": "宋",
        "collection_info": null
    },
    {
        "title": "雨涌泉",
        "author": "周兑",
        "content": "杨岐山下出灵泉，与海相通亘古传。\n汹涌便知天欲雨，为言阴石不须鞭。",
        "dynasty": "宋",
        "collection_info": null
    },
    {
        "title": "题毛仙山",
        "author": "周兑",
        "content": "仙翁辟谷绿毛生，假向人间作姓称。\n应与桐君为伴侣，丹成白日共飞昇。",
        "dynasty": "宋",
        "collection_info": null
    },
    {
        "title": "罗汉影",
        "author": "周兑",
        "content": "法身无着本来空，应供随缘处处同。\n偶向石间留箇影，一轮秋日碧潭中。",
        "dynasty": "宋",
        "collection_info": null
    },
    {
        "title": "葛仙坛",
        "author": "周兑",
        "content": "稚川不恋晋衣冠，勾漏仙成九转丹。\n剩得数行风雨竹，人间珍重扫空坛。",
        "dynasty": "宋",
        "collection_info": null
    },
    {
        "title": "九房石",
        "author": "周兑",
        "content": "巍巍古殿峙中央，匼匝屏风列九房。\n莫惜冥搜访仙迹，其间恐有紫金林。",
        "dynasty": "宋",
        "collection_info": null
    },
    {
        "title": "鄂渚作",
        "author": "杨克一",
        "content": "洞庭无风时，上下皆明月。\n微波不敢兴，甚静蛟蜃穴。",
        "dynasty": "宋",
        "collection_info": null
    },
    {
        "title": "遗荥阳公",
        "author": "杨克一",
        "content": "雨绿霜红郭外田，山浓水澹欲寒天。\n参军抱病陪清赏，一檄呼归亦可怜。",
        "dynasty": "宋",
        "collection_info": null
    },
    {
        "title": "寄吕本中",
        "author": "杨克一",
        "content": "东平佳公子，好学到此郎。\n别去今几日，结交皆老苍。",
        "dynasty": "宋",
        "collection_info": null
    },
    {
        "title": "句",
        "author": "杨克一",
        "content": "不知更事多，但觉拜人少。",
        "dynasty": "宋",
        "collection_info": null
    },
    {
        "title": "端午",
        "author": "黄朝英",
        "content": "孟君此日钟英气，王凤今朝袭庆源。\n五色呈祥文必显，丙时先诞位非尊。\n兰汤备浴传荆俗，水马浮江弔屈魂。\n因笑唐家公主騃，预令驰驿剪祗洹。",
        "dynasty": "宋",
        "collection_info": null
    },
    {
        "title": "和运使修昇阳观落成",
        "author": "吉康国",
        "content": "被命经营始，鸠工结构初。\n深严开殿奥，高敞称楼居。\n室外飞檐巘，岩隈下屋渠。\n钟声薄霄汉，祠事走邱墟。\n遯世谁能洒，登高迥莫如。\n鹤游三岛驾，人望五云车。\n绮井风光润，疏寮月影舒。\n威仪模紫极，形势巩堪舆。\n池有泉球旧，坛空级石余。\n霓旌那復下，绛简更谁书。\n童子追前躅，愚生泣太虚。\n烟霞犹赫奕，松竹自扶疏。\n封号方连进，休祥已密储。\n跻兹仁寿域，率土庆于胥。",
        "dynasty": "宋",
        "collection_info": null
    },
    {
        "title": "田舍作",
        "author": "薛唐",
        "content": "世业存五亩，家风守二南。\n适情无过睡，幽事不妨贪。\n母老厨增肉，朋来树选柑。\n每惭躬稼穑，未及野农谙。",
        "dynasty": "宋",
        "collection_info": null
    },
    {
        "title": "秋眠",
        "author": "薛唐",
        "content": "凉色正堪弄，新碪绝可怜。\n况兼梧叶响，槭槭到床边。\n群雁叫远渚，孤云停莫天。\n郊居迎送寡，秋日足高眠。",
        "dynasty": "宋",
        "collection_info": null
    },
    {
        "title": "书壁",
        "author": "薛唐",
        "content": "自甘藜藿不求鱼，大笑冯生出想车。\n才子座中悲邺下，高篇社裏厌黄初。\n不臣未遂忠臣志，生子犹能读父书。\n酒后放言挥秃管，元龙豪气本难除。",
        "dynasty": "宋",
        "collection_info": null
    },
    {
        "title": "登州黄县卢山延真观纪异",
        "author": "徐三畏",
        "content": "芝阴旧是神仙宅，驾鹤泠风着前籍。\n青冥倒影不可寻，閒有遗灵表奇迹。\n往时瑞草出西楹，蟠茎引蔓缘屋壁。\n蓊鬰青葱浄点尘，覆被仙容周幄帟。\n通人备考神农经，无说无名终不识。\n传之于今三十年，目睹耳聆犹历历。\n迩来復见古砌下，冰结池面坚铁石。\n中有锁细百千状，贯玉联珠相倚植。\n鑪形塔影最明察，俨如天匠穷雕刻。\n堵观魄动骇且疑，试为求端一推覈。\n有道致祥闻自古，谅由叶气潜熏炙。\n川珍岳贡惟恐后，器车丹甑何由惜。\n舜廊渊默正垂衣，鸿塞清夷方偃伯。\n宜哉殊像发重□，□应兴龙靡差忒。\n至圣谦冲美不居，瑞合图书禁笺册。\n草茅爵跃赋巴□，窃与尧民喧壤击。",
        "dynasty": "宋",
        "collection_info": null
    },
    {
        "title": "正月五日从德俭大夫游卢山圣境坐中作以纪一时异事",
        "author": "守亿",
        "content": "明庭事业青云上，蹔屈鸣弦非所望。\n闻有灵踪在境中，何从挥鞭时一访。\n石路盘纡入道家，老松偃蹇枝槎枒。\n昔年煮药卢童子，尝闻白日乘云霞。\n红尘不到神仙窟，殿宇荒凉古突兀。\n海近幽深春未来，寒风吹池水生骨。\n厚冰无文印沈冥，一泓斜卧云母屏。\n屏底有物色如玉，隠隠结就浮图形。\n澄澄照眼琉璃莹，还同倒影落明镜。\n殆非人巧出天工，聋俗安知凡与圣。\n吾皇德泽被四夷，产此正是兴龙时。\n画图难展丹青手，聊作昇平瑞应诗。",
        "dynasty": "宋",
        "collection_info": null
    },
    {
        "title": "江梅",
        "author": "田亘",
        "content": "千林含冻鬰苍苍，只有江梅独自芳。\n暗吐幽香穿别院，半敧斜影入寒塘。\n冰肤宛是姑仙女，粉面端疑骑省郎。\n若是蜜奴曾拂掠，肯收红艷贮蜂房。",
        "dynasty": "宋",
        "collection_info": null
    },
    {
        "title": "飞鸢",
        "author": "田亘",
        "content": "涎涎晴空作鹘盘，仰空谁不羡高闲。\n岂知尽日劳心眼，只在尘寰腐鼠间。",
        "dynasty": "宋",
        "collection_info": null
    },
    {
        "title": "王晋卿图瀛山笔画精緻京师贵游蓄之为希代之宝自图书弃掷于路阳翟张飞卿见而得之过九江以遗友人傅延之延之出以示余余悲而赋诗",
        "author": "田亘",
        "content": "他日缄幐属贵游，讵知迁徙过南州。\n天涯与汝共沦落，泪湿湓江烟雨秋。",
        "dynasty": "宋",
        "collection_info": null
    },
    {
        "title": "句  其一",
        "author": "田亘",
        "content": "趁暖不随千卉折，凌寒先伴六花开。",
        "dynasty": "宋",
        "collection_info": null
    },
    {
        "title": "句  其二",
        "author": "田亘",
        "content": "临溪照影为谁好，映竹无人空自怜。",
        "dynasty": "宋",
        "collection_info": null
    },
    {
        "title": "句  其三",
        "author": "田亘",
        "content": "巡檐一笑屑琼瑰。",
        "dynasty": "宋",
        "collection_info": null
    },
    {
        "title": "句  其四",
        "author": "田亘",
        "content": "幽姿高韵独翛然。",
        "dynasty": "宋",
        "collection_info": null
    },
    {
        "title": "句  其五",
        "author": "田亘",
        "content": "粉蝶风烟外，黄云草树秋。",
        "dynasty": "宋",
        "collection_info": null
    },
    {
        "title": "句  其六",
        "author": "田亘",
        "content": "已呼白面书生去，更约青腰玉女来。",
        "dynasty": "宋",
        "collection_info": null
    },
    {
        "title": "句  其七",
        "author": "田亘",
        "content": "少时解奏三千牍，老去犹翻十二经。",
        "dynasty": "宋",
        "collection_info": null
    },
    {
        "title": "蜡梅",
        "author": "王直方",
        "content": "纷纷红紫虽无韵，映带园林却要渠。\n谁遗一枝香最胜，故应有客问何如。",
        "dynasty": "宋",
        "collection_info": null
    },
    {
        "title": "上巳游金明池",
        "author": "王直方",
        "content": "游丝堕絮惹行人，酒肆歌楼驻画轮。\n凤管遏回云冉冉，龙舟衝破浪粼粼。\n日斜黄伞归驰道，风约青帘认别津。\n朝野欢娱真有象，壶中要看四时春。",
        "dynasty": "宋",
        "collection_info": null
    },
    {
        "title": "淮安园",
        "author": "王直方",
        "content": "贤王经别墅，深窈近严城。\n花竹四时好，宾朋一座倾。\n阖奁争弈罢，击钵记诗成。\n明日朝天去，门扃鸟雀惊。",
        "dynasty": "宋",
        "collection_info": null
    },
    {
        "title": "玉蕊花",
        "author": "王直方",
        "content": "阆苑瑶林春晚芳，仙妃舞困卸霓裳。\n蠙珠委地隳云佩，尚带天边风露香。",
        "dynasty": "宋",
        "collection_info": null
    },
    {
        "title": "题清芬阁",
        "author": "王直方",
        "content": "人以诗自业，在唐如蜂房。\n香英众采撷，论功归其王。\n恭维少陵老，实提六义纲。\n人能分一体，犹足生辉光。\n元英萧散人，亦以诗道昌。\n余隽独不吮，嘉殽常自将。\n沧江下千寻，便足知流长。\n元英不可见，看取尚书郎。",
        "dynasty": "宋",
        "collection_info": null
    },
    {
        "title": "句",
        "author": "王直方",
        "content": "嚥服十二环，奄有仙人房。\n暮骑紫鳞去，海气侵肌凉。\n赠我纍纍珠，靡靡明月光。",
        "dynasty": "宋",
        "collection_info": null
    },
    {
        "title": "临终颂",
        "author": "何士昭",
        "content": "五十年住人世，灵台不染纤瑕。\n壬午三更子时，天开万里无霞。",
        "dynasty": "宋",
        "collection_info": null
    },
    {
        "title": "句",
        "author": "韩瑨",
        "content": "已束归鞍逐去鸿。",
        "dynasty": "宋",
        "collection_info": null
    },
    {
        "title": "方潭展墓示子侄",
        "author": "刘安上",
        "content": "旧庵在山顶，去此五里余。\n创谋自吾祖，迁就今所居。\n往时僧不多，苟且完室庐。\n至于五十载，风雨荒榛芜。\n先人乐溪山，每到尝踌躇。\n深怜栋宇弊，缔构新是图。\n凿岩闢幽径，开门揖清虚。\n高堂闳且深，三山列庭隅。\n或禅或教律，济济跄衣裾。\n先茔旧所卜，乃在西南隅。\n松筠老且茂，云气时卷舒。\n政和甲午岁，予解寿春符。\n宽恩得真祠，展省来郊墟。\n清酹奠墓隧，诰轴焚金朱。\n报效未云讫，涕泗徒涟如。\n朅来就堂宇，会饮族属俱。\n夜深灯火明，山静竹柏疏。\n翻思昔日营，似为今所须。\n先人笃好善，雅志在诗书。\n于公有阴德，高大其门闾。\n虞诩名升卿，其后果不诬。\n嗟余忝厥修，覆败良可虞。\n作诗以自警，其无迷厥初。",
        "dynasty": "宋",
        "collection_info": null
    },
    {
        "title": "岁寒亭",
        "author": "刘安上",
        "content": "兹亭予所作，再到异畴昔。\n江梅老半枯，桧柏春逾碧。\n易名为岁寒，表此苍翠色。\n森然一径幽，步屧时取适。",
        "dynasty": "宋",
        "collection_info": null
    },
    {
        "title": "清涟亭泛舟",
        "author": "刘安上",
        "content": "高树环清池，波平春正绿。\n移舟近南崖，倒影见华屋。\n危梁属修径，幽思生远目。\n更登狎鸥亭，可以忘宠辱。",
        "dynasty": "宋",
        "collection_info": null
    },
    {
        "title": "西斋杂咏六首 葵花",
        "author": "刘安上",
        "content": "物性不可夺，葵藿倾太阳。\n为臣兹取节，万古有余芳。",
        "dynasty": "宋",
        "collection_info": null
    },
    {
        "title": "西斋杂咏六首 桧",
        "author": "刘安上",
        "content": "蔚蔚傲霜叶，亭亭绿池畔。\n莫言盈尺材，要是凌云干。",
        "dynasty": "宋",
        "collection_info": null
    },
    {
        "title": "西斋杂咏六首 竹",
        "author": "刘安上",
        "content": "繁枝喜删除，劲节见独立。\n灌溉未逾浃，新笋已戢戢。",
        "dynasty": "宋",
        "collection_info": null
    },
    {
        "title": "西斋杂咏六首 冬青",
        "author": "刘安上",
        "content": "得名固不诬，对植近庭庑。\n叶绿带寒烟，花繁泣微雨。",
        "dynasty": "宋",
        "collection_info": null
    },
    {
        "title": "西斋杂咏六首 菊",
        "author": "刘安上",
        "content": "移根近轩墀，不使众草没。\n会见黄金英，泛我杯中物。",
        "dynasty": "宋",
        "collection_info": null
    },
    {
        "title": "西斋杂咏六首 石斛",
        "author": "刘安上",
        "content": "凿石空其中，贮水凡几斛。\n渊渟或可鉴，童子慎毋触。",
        "dynasty": "宋",
        "collection_info": null
    },
    {
        "title": "万田道中",
        "author": "刘安上",
        "content": "水阔疑无路，云深仅有山。\n儿童划小艇，出没稻塍间。",
        "dynasty": "宋",
        "collection_info": null
    },
    {
        "title": "方潭",
        "author": "刘安上",
        "content": "饭饱云岩粟，茶甘碧涧泉。\n我来无一事，危坐听山蝉。",
        "dynasty": "宋",
        "collection_info": null
    },
    {
        "title": "花靥镇二首  其一",
        "author": "刘安上",
        "content": "下蔡嬉游地，春风万杏繁。\n谁家堪繫马，青壁竹篱门。",
        "dynasty": "宋",
        "collection_info": null
    },
    {
        "title": "花靥镇二首  其二",
        "author": "刘安上",
        "content": "花靥谁名镇，梅装自古传。\n家家小儿女，满额点花钿。",
        "dynasty": "宋",
        "collection_info": null
    },
    {
        "title": "长溪建善寺四首 绣谷堂",
        "author": "刘安上",
        "content": "山谷谁能绣，华堂得此名。\n春风无辙迹，红紫自敷荣。",
        "dynasty": "宋",
        "collection_info": null
    },
    {
        "title": "长溪建善寺四首 龙湫亭",
        "author": "刘安上",
        "content": "亭下一杯水，澄泓如有容。\n不因求得雨，那信有神龙。",
        "dynasty": "宋",
        "collection_info": null
    },
    {
        "title": "长溪建善寺四首 燕庵",
        "author": "刘安上",
        "content": "已涉艰危地，方能处燕安。\n人间不可忽，须向静中看。",
        "dynasty": "宋",
        "collection_info": null
    },
    {
        "title": "长溪建善寺四首 白莲堂",
        "author": "刘安上",
        "content": "潇洒献公房，幽深古道旁。\n山形半环小，池面一奁方。",
        "dynasty": "宋",
        "collection_info": null
    },
    {
        "title": "长溪建善寺四首 仙岩庄",
        "author": "刘安上",
        "content": "山势从东转，河流自北来。\n地幽饶水竹，山迥少尘埃。\n城郭居何远，舟船暮可回。\n此中栖息稳，怀抱一时开。",
        "dynasty": "宋",
        "collection_info": null
    },
    {
        "title": "重九宴集天柱间",
        "author": "刘安上",
        "content": "皖国逢重九，登临摇落天。\n盍簪追往事，吹帽想前贤。\n入眼吴萸紫，开觞邓菊鲜。\n五云亭最好，争奈近灵仙。",
        "dynasty": "宋",
        "collection_info": null
    },
    {
        "title": "和胡子文游山寺值雨",
        "author": "刘安上",
        "content": "偷闲出城府，聊以洗尘心。\n自得林泉趣，何妨雨雾深。\n野亭连竹色，古寺想潮音。\n幸接高人论，清风满素襟。",
        "dynasty": "宋",
        "collection_info": null
    },
    {
        "title": "忆鸂鶒二首  其一",
        "author": "刘安上",
        "content": "鸂鶒知何许，南园春水多。\n稻粱随分有，烟雨想无他。\n世上贪毛羽，湖边足网罗。\n池塘栖息稳，慎勿厌风波。",
        "dynasty": "宋",
        "collection_info": null
    },
    {
        "title": "忆鸂鶒二首  其二",
        "author": "刘安上",
        "content": "幸有春池阔，双双戏晚晖。\n庭闲宜对立，翅短莫高飞。\n寇贼已闻熄，主人行且归。\n相将芰荷畔，看汝浴红衣。",
        "dynasty": "宋",
        "collection_info": null
    },
    {
        "title": "独游竹阁",
        "author": "刘安上",
        "content": "极目尽天际，风烟杳霭间。\n水光清滉日，野色远连山。\n白鹿今何在，高僧此独闲。\n我今无伴侣，乘兴一跻攀。",
        "dynasty": "宋",
        "collection_info": null
    },
    {
        "title": "宿方潭",
        "author": "刘安上",
        "content": "山中何所有，一味静难名。\n暗谷流泉响，疏林落叶声。\n夜深寒月白，霜重晓钟清。\n早出松间路，衣裘空翠凝。",
        "dynasty": "宋",
        "collection_info": null
    },
    {
        "title": "赠释达夫",
        "author": "刘安上",
        "content": "云房依古城，阒静户常扃。\n苦行人难及，高吟鬼亦听。\n望余秋水远，定起暮山青。\n世谛都无念，逢人自说经。",
        "dynasty": "宋",
        "collection_info": null
    },
    {
        "title": "和少伊同左经臣湖上作",
        "author": "刘安上",
        "content": "共访招提去，轻舟漾晓风。\n水光云影裏，山色酒樽中。\n边戍今休卒，吾生免转蓬。\n兹游惜不与，犹喜一篇同。",
        "dynasty": "宋",
        "collection_info": null
    },
    {
        "title": "小饮",
        "author": "刘安上",
        "content": "南窗闲徙倚，风露已秋深。\n晚色兼凉至，浮云带日阴。\n池荷欺碧玉，篱菊暗黄金。\n时序将遒尽，翻惊壮士心。",
        "dynasty": "宋",
        "collection_info": null
    },
    {
        "title": "茶院紫翠阁",
        "author": "刘安上",
        "content": "小阁面空阔，下临寒水清。\n前山挂锦绣，日落转分明。\n沙际小舟远，云间归翅轻。\n我来看不厌，伫立独含情。",
        "dynasty": "宋",
        "collection_info": null
    },
    {
        "title": "便斋",
        "author": "刘安上",
        "content": "芙蓉已过菊花残，独有松筠耐岁寒。\n一榻萧然无箇事，坐看红日上栏干。",
        "dynasty": "宋",
        "collection_info": null
    },
    {
        "title": "登炼丹山三绝句  其一",
        "author": "刘安上",
        "content": "攀沿绝壁上高峰，下瞰尘寰杳霭中。\n未饮刀圭跨鸾鹤，已如身世脱樊笼。",
        "dynasty": "宋",
        "collection_info": null
    },
    {
        "title": "登炼丹山三绝句  其二",
        "author": "刘安上",
        "content": "神仙已往遗基在，丹井凄清绝点埃。\n归去漏残初睡醒，恍疑身到洞天来。",
        "dynasty": "宋",
        "collection_info": null
    },
    {
        "title": "登炼丹山三绝句  其三",
        "author": "刘安上",
        "content": "羣峰耸拔更迴环，鹤驾分明缥渺间。\n金鼎丹成人不见，但留名字镇空山。",
        "dynasty": "宋",
        "collection_info": null
    },
    {
        "title": "德翚梅轩月下小酌",
        "author": "刘安上",
        "content": "疏影横斜落酒樽，谁知寒月上梅轩。\n昔年山相栖真地，我亦全家寄此村。",
        "dynasty": "宋",
        "collection_info": null
    },
    {
        "title": "宿栖林三首  其一",
        "author": "刘安上",
        "content": "谁知踪迹到桐山，頼有禅僧数往还。\n溪路水深行未得，小窗幽阁总跻攀。",
        "dynasty": "宋",
        "collection_info": null
    },
    {
        "title": "宿栖林三首  其二",
        "author": "刘安上",
        "content": "回首江乡路渺瀰，雨天行色倍迟迟。\n最怜山寺留连日，恰是清明禁火时。",
        "dynasty": "宋",
        "collection_info": null
    },
    {
        "title": "宿栖林三首  其三",
        "author": "刘安上",
        "content": "征鞍终日雨霏霏，投宿栖林旋燎衣。\n天意似怜行客倦，放将红日出岩扉。",
        "dynasty": "宋",
        "collection_info": null
    },
    {
        "title": "建善即事三首  其一",
        "author": "刘安上",
        "content": "绣岭峰高插晚空，雨余烟雾淡朦胧。\n琼枝细叶知多少，最爱团栾竹一丛。",
        "dynasty": "宋",
        "collection_info": null
    },
    {
        "title": "建善即事三首  其二",
        "author": "刘安上",
        "content": "春归枝上余花少，转午浓阴绿满蹊。\n何事黄鹂语音好，慇懃飞傍粉墙啼。",
        "dynasty": "宋",
        "collection_info": null
    },
    {
        "title": "建善即事三首  其三",
        "author": "刘安上",
        "content": "箨龙亭下知谁种，旋见新篁破绿苔。\n到此不知纔几日，抽梢今已过墙来。",
        "dynasty": "宋",
        "collection_info": null
    },
    {
        "title": "玄沙二首  其一",
        "author": "刘安上",
        "content": "轩窗高下傍岩隈，花木层层取次栽。\n谁道山深春色晚，等闲桃李已齐开。",
        "dynasty": "宋",
        "collection_info": null
    },
    {
        "title": "玄沙二首  其二",
        "author": "刘安上",
        "content": "飞山彷佛如天竺，环合峰峦一径通。\n何日再来亭上宿，静听猿叫月明中。",
        "dynasty": "宋",
        "collection_info": null
    },
    {
        "title": "大中西庵",
        "author": "刘安上",
        "content": "借得西庵不似庵，宛如蜗舍住城南。\n晚来一盏亮功酒，更荐栖林八寸柑。",
        "dynasty": "宋",
        "collection_info": null
    },
    {
        "title": "硖石相对有项羽庙",
        "author": "刘安上",
        "content": "乘閒驱马向高原，楚汉遗基尚宛然。\n堪怜项羽成何事，占得淮边屋数椽。",
        "dynasty": "宋",
        "collection_info": null
    },
    {
        "title": "江村渔舍",
        "author": "刘安上",
        "content": "江边茅屋被风掀，雨打疏窗夜小眠。\n催唤儿童五更起，重添篾缆繫渔船。",
        "dynasty": "宋",
        "collection_info": null
    },
    {
        "title": "晚步",
        "author": "刘安上",
        "content": "秋半凄然客思清，杖藜何处畅幽情。\n晚天风雨莓苔活，閒傍栏干取次行。",
        "dynasty": "宋",
        "collection_info": null
    },
    {
        "title": "出局纪怀",
        "author": "刘安上",
        "content": "国尔忘家是所先，如何交构竞争权。\n霜台白简真可畏，一日五公俱左迁。",
        "dynasty": "宋",
        "collection_info": null
    },
    {
        "title": "蜡梅",
        "author": "刘安上",
        "content": "双成送我蜡梅花，夜静幽香自一家。\n疑是素娥乘月下，淡黄衣袂紫云车。",
        "dynasty": "宋",
        "collection_info": null
    },
    {
        "title": "宿桐城驿二首  其一",
        "author": "刘安上",
        "content": "大农遗爱在桐川，血食于今几百年。\n应想岁丰秋赛日，送迎歌舞独喧阗。",
        "dynasty": "宋",
        "collection_info": null
    },
    {
        "title": "宿桐城驿二首  其二",
        "author": "刘安上",
        "content": "桐溪古驿闻来久，我到梅黄雨细时。\n砌下流泉无復有，空余松柏覆檐垂。",
        "dynasty": "宋",
        "collection_info": null
    },
    {
        "title": "即事",
        "author": "刘安上",
        "content": "江烟淡淡日落后，山雨纤纤潮上初。\n黄鶑引雏过林杪，羣鸡就食喧阶除。",
        "dynasty": "宋",
        "collection_info": null
    },
    {
        "title": "澄源堂落梅如茵",
        "author": "刘安上",
        "content": "落英迴旋雪飞余，谁向庭中细细铺。\n借与翠娥相应舞，绝胜西蜀锦氍毹。",
        "dynasty": "宋",
        "collection_info": null
    },
    {
        "title": "安丰道中",
        "author": "刘安上",
        "content": "陂渠积水与田通，彷佛江乡意趣同。\n引起三吴耕钓兴，小舟来往藕花中。",
        "dynasty": "宋",
        "collection_info": null
    },
    {
        "title": "甘露亭二首  其一",
        "author": "刘安上",
        "content": "涵碧轩前甘露亭，暑天凉夕此闲行。\n琅玕一亩森如玉，影入池心彻底清。",
        "dynasty": "宋",
        "collection_info": null
    },
    {
        "title": "甘露亭二首  其二",
        "author": "刘安上",
        "content": "水斛安排镜面平，菰蒲初种已齐生。\n晚来雨过浮萍少，看见鱼儿作队行。",
        "dynasty": "宋",
        "collection_info": null
    },
    {
        "title": "舒州西门送客亭",
        "author": "刘安上",
        "content": "拂云亭外竹千竿，静听清声戛玉寒。\n却忆谢公岩下路，水风凉处战檀栾。",
        "dynasty": "宋",
        "collection_info": null
    },
    {
        "title": "友人新居",
        "author": "刘安上",
        "content": "门向平湖静处开，雨余山色入帘来。\n连云竞秀千岩竹，隔水飘香一径梅。\n观裏紫芝元不老，柱头玄鹤几时回。\n此峰信是神仙窟，子晋吹箫有旧台。",
        "dynasty": "宋",
        "collection_info": null
    },
    {
        "title": "登谢公楼分韵得心字",
        "author": "刘安上",
        "content": "高峙危楼压翠岑，登临遥想昔贤心。\n人随岁月有兴废，名逐江山无古今。\n残日汀边生晚思，断云帘外捲晴阴。\n清风凛凛今何在，芳草池塘恨独深。",
        "dynasty": "宋",
        "collection_info": null
    },
    {
        "title": "即事",
        "author": "刘安上",
        "content": "未寻南郭旧生涯，且向淮堧太守家。\n西圃学栽陶令菊，后园时种邵平瓜。\n民淳讼少看空圄，吏散庭空听报衙。\n更得岁丰多乐事，宦游谁復问年华。",
        "dynasty": "宋",
        "collection_info": null
    },
    {
        "title": "寄叔静",
        "author": "刘安上",
        "content": "频年京阙暗胡尘，窃发桐庐更骇闻。\n食尽犬羊还自毙，火炎蝼蚁却须焚。\n中原已有汾阳将，二浙谁驱下濑军。\n州郡虽严防守计，可将知略佐忠勤。",
        "dynasty": "宋",
        "collection_info": null
    },
    {
        "title": "和左经臣见过",
        "author": "刘安上",
        "content": "为爱端居上郡章，里闾何幸得徜徉。\n买田郭外春耕早，筑室湖滨野趣长。\n且把旧书遮病眼，了无尘事扰中肠。\n故人访我留佳句，应笑年来两鬓苍。",
        "dynasty": "宋",
        "collection_info": null
    },
    {
        "title": "荆溪有怀",
        "author": "刘安上",
        "content": "自从南郭得三椽，怕趁荆溪半夜船。\n每望白云惊岁月，空将清梦遶林泉。\n虽因追远时来此，又见登高意惨然。\n极目不知多少恨，一声孤雁夕阳天。",
        "dynasty": "宋",
        "collection_info": null
    },
    {
        "title": "圣泉",
        "author": "刘安上",
        "content": "闻道东山有圣泉，杖藜侵晓到山前。\n一泓寒玉流无尽，万顷良田大有年。\n茶鼎晓煎云脚嫩，斋厨夜引溜声圆。\n我来一酌磁瓯去，终日余甘齿颊边。",
        "dynasty": "宋",
        "collection_info": null
    },
    {
        "title": "四月一日寿阳楼遇雨",
        "author": "刘安上",
        "content": "黑云滃蔚自西来，伫立危楼亦壮哉。\n远壑烟生千里雨，寒潭龙起数声雷。\n田畴坐看还丰岁，里巷遥欣弭旱灾。\n惭愧外官逃吏责，归鞍何惮踏泥回。",
        "dynasty": "宋",
        "collection_info": null
    },
    {
        "title": "和冯中丞中秋夜月",
        "author": "刘安上",
        "content": "捲尽浮云见碧虚，初传更漏滴铜壶。\n入秋爽气迥然别，此地冰轮何处无。\n共想姮娥依桂魄，独怜飞鹊遶庭梧。\n西园饮散归来早，不用红纱照路隅。",
        "dynasty": "宋",
        "collection_info": null
    },
    {
        "title": "又和十六夜月",
        "author": "刘安上",
        "content": "云头依旧尚团圆，未觉清光有两般。\n自是人心重佳节，故将今夕不同看。\n望中银汉祇如昨，坐久园亭又更寒。\n莫把盈亏妄分别，一杯到手且须干。",
        "dynasty": "宋",
        "collection_info": null
    },
    {
        "title": "天柱峰",
        "author": "刘安上",
        "content": "天柱峰头星斗红，月明秋殿玉玲珑。\n仙人夜半来吹笛，骑着吴江小赤龙。",
        "dynasty": "宋",
        "collection_info": null
    },
    {
        "title": "偈",
        "author": "释应端",
        "content": "六合倾翻劈面来，暂披麻缕混尘埃。\n因风吹火浑闲事，引得游人不肯回。\n坏不坏，随不随，徒将闻见强针锥。\n太湖三万六千顷，月在波心说向谁。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释知昺",
        "content": "此事最希奇，不碍当头说。\n东邻田舍翁，随例得一橛。\n非唯贯声色，亦乃应时节。\n若问是何宗，八字不着丿。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释知昺",
        "content": "日日说，时时举，似地擎山争几许。\n陇西鹦鹉得人怜，大都祇为能言语。\n休思惟，带伴侣，智者聊闻猛提取。\n更有一般也大奇，猫儿偏解捉老鼠。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释知昺",
        "content": "春光烂熳华争发，子规啼落西山月。\n憍梵钵提长吐舌，底事分明向谁说。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释知昺",
        "content": "迷不自迷，对悟立迷。\n悟不自悟，因迷说悟。\n所以悟为迷之体，迷为悟之用。\n迷悟两无从，箇中无别共。\n无别共，拨不动。\n祖师不将来，鼻孔千斤重。",
        "dynasty": "宋",
        "collection_info": null
    },
    {
        "title": "颂古二首 僧问清平有漏无漏。",
        "author": "释知昺",
        "content": "笊篱木杓，钱买井索。\n打瓦钻龟，徒劳卜度。\n休卜度，麒麟只有一隻角。",
        "dynasty": "宋",
        "collection_info": null
    },
    {
        "title": "颂古二首 僧问雪窦明觉如何是佛，曰四山围绕。",
        "author": "释知昺",
        "content": "狂狗逐块，瞎馿趁队。\n只许我知，不许你会。",
        "dynasty": "宋",
        "collection_info": null
    },
    {
        "title": "句",
        "author": "陈淬",
        "content": "数奇不是登坛将，竹杖芒鞋归去来。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其一",
        "author": "汪伯彦",
        "content": "尚父重来国有瘳，再移双袖揖浮丘。\n进为初迫人閒世，退老仍怀天下忧。\n娱戏烟霞资辟谷，栽培松菊助吟秋。\n天心此欲中兴去，蕙帐山猿恐莫留。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其二",
        "author": "汪伯彦",
        "content": "脱冕遗轩息万缘，归来閒地作神仙。\n涉园靖节初成趣，得志庄周正乐全。\n物外情随云鹄举，尊前身傍海鸥眠。\n功成者去天之道，知退如公法自然。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其三",
        "author": "汪伯彦",
        "content": "燕南三世识非罴，谋策江淮见吐奇。\n千载五龙扶日毂，十年两袂各天涯。\n知公卜筑聊如此，嗟我求田昧所之。\n遥想园亭宾客会，梦飞胡蝶到芳帷。",
        "dynasty": "宋",
        "collection_info": null
    },
    {
        "title": "东松庵",
        "author": "汪伯彦",
        "content": "万夫屹立若临衝，四十年来谒上峰。\n名遂归来人物改，青青惟有岁寒松。",
        "dynasty": "宋",
        "collection_info": null
    },
    {
        "title": "句",
        "author": "汪伯彦",
        "content": "两两泰阶星一色，亭亭华表鹤双归。",
        "dynasty": "宋",
        "collection_info": null
    },
    {
        "title": "过曹娥庙",
        "author": "释觉先",
        "content": "纵步青萝嶂，吟边景更宽。\n沙纹潮落见，山色雨余看。\n汀草含清韵，江猨啼暮寒。\n娥祠重致敬，忍读汉碑残。",
        "dynasty": "宋",
        "collection_info": null
    },
    {
        "title": "题禊帖诗",
        "author": "米友仁",
        "content": "图契朴琱推圣智，万古奔沈余末伎。\n兰亭醉墨更无加，始信功名皆傥尔。\n庾翼儿郎岂不黠，自是家鷄惭野雉。\n退之彊聒六艺疏，见处纔能到姿媚。\n相公有官那得取，不与官家深自秘。\n却因同好露心胸，谩使萧翼夸末计。\n摸金不必曹阿瞒，温韬家有昭陵器。\n披沙只恐取黄金，剔轴谁能收故纸。\n天章宝塔高嵯峨，永表文皇好文艺。\n至今油蜡传未休，善本何辞万金弃。",
        "dynasty": "宋",
        "collection_info": null
    },
    {
        "title": "题定武本兰亭",
        "author": "米友仁",
        "content": "翰墨风流冠古今，鹅池谁不赏山阴。\n此书虽向昭陵朽，刻石犹能易万金。",
        "dynasty": "宋",
        "collection_info": null
    },
    {
        "title": "秀轩",
        "author": "米友仁",
        "content": "山气与湖光，四时足殊秀。\n我识轩中人，是为益三友。",
        "dynasty": "宋",
        "collection_info": null
    },
    {
        "title": "题大姚山图三首  其一",
        "author": "米友仁",
        "content": "广文当日官虽冷，可奈才名振世何。\n他日君家须炙手，而今聊復雀堪罗。",
        "dynasty": "宋",
        "collection_info": null
    },
    {
        "title": "题大姚山图三首  其二",
        "author": "米友仁",
        "content": "老年尚喜管城子，更爱好山江上青。\n武林秋高晓欲雨，正若此画云冥冥。",
        "dynasty": "宋",
        "collection_info": null
    },
    {
        "title": "题大姚山图三首  其三",
        "author": "米友仁",
        "content": "三茅别有洞中天，我欲山居屏世缘。\n累行积功多蜕举，玉宸欣有地行仙。",
        "dynasty": "宋",
        "collection_info": null
    },
    {
        "title": "为蒋仲友题画",
        "author": "米友仁",
        "content": "乱山深处是烟霞，雨暗晴晖日夕佳。\n至识先生曾到此，故留戏笔在君家。",
        "dynasty": "宋",
        "collection_info": null
    },
    {
        "title": "自题山水",
        "author": "米友仁",
        "content": "霄壤千千万万山，东南胜地熟跻攀。\n古人作语咏不得，我寓无声缣楮间。",
        "dynasty": "宋",
        "collection_info": null
    },
    {
        "title": "题董源夏山图",
        "author": "米友仁",
        "content": "崇山过新雨，苍翠浓欲滴。\n林深不通人，溪迴有吟客。\n日落古道空，天青暮云碧。\n何处一声蝉，幽栖仍自得。",
        "dynasty": "宋",
        "collection_info": null
    },
    {
        "title": "题自画横披与翟伯寿",
        "author": "米友仁",
        "content": "山中宰相有仙骨，独爱岭头生白云。\n壁张此画定惊倒，先请唤人扶着君。",
        "dynasty": "宋",
        "collection_info": null
    },
    {
        "title": "诗一首",
        "author": "米友仁",
        "content": "山气最佳处，卷舒晴晦云。\n心潜帝乡者，愿作乘彼君。",
        "dynasty": "宋",
        "collection_info": null
    },
    {
        "title": "诗一首",
        "author": "米友仁",
        "content": "密密万山重，一派哀湍泻。\n此志入瑶琴，当有知音者。",
        "dynasty": "宋",
        "collection_info": null
    },
    {
        "title": "题杜甫诗意图",
        "author": "司马槐",
        "content": "峰迥石路转，足可娱瞻听。\n其中如有屋，便是醉翁亭。",
        "dynasty": "宋",
        "collection_info": null
    },
    {
        "title": "题清芬阁",
        "author": "鲁君贶",
        "content": "先生遯世有高才，越国风烟入手来。\n直以五言□治乱，何须一命寄尘埃。\n放怀想觉干坤小，□物能驱造化回。\n贤矣远孙今善继，出入头角□云雷。",
        "dynasty": "宋",
        "collection_info": null
    },
    {
        "title": "留题白崖",
        "author": "庞其章",
        "content": "金地枕岩壑，登临荡鬰怀。\n林泉围翠幄，仙洞锁阴霾。\n秋练澄江静，云屏迭嶂排。\n坐凉风入竹，殿古藓侵阶。\n潇洒来僧舍，嚣烦厌县斋。\n白崖今得到，无处问洪崖。",
        "dynasty": "宋",
        "collection_info": null
    },
    {
        "title": "齐山",
        "author": "狄咸",
        "content": "秋浦分光来郡阁，清溪送影落征船。\n翠微亭冠烟霞外，又遇携壶太守贤。",
        "dynasty": "宋",
        "collection_info": null
    },
    {
        "title": "句",
        "author": "狄咸",
        "content": "旃檀归象魏，窣堵卧烟霞。",
        "dynasty": "宋",
        "collection_info": null
    },
    {
        "title": "和张赛赛",
        "author": "崔木",
        "content": "琴书相伴到神州，幸际朋俦过遇沟。\n主礼殷勤排燕会，佳人宛转动鶑喉。\n自惭余子无才学，却使当年与唱酬。\n尤幸期时再相见，从今应不作花羞。",
        "dynasty": "宋",
        "collection_info": null
    },
    {
        "title": "谢崔子高",
        "author": "张赛赛",
        "content": "春光骀荡满皇州，袅袅垂杨夹御沟。\n新燕梁间调好语，雏鶑林内啭歌喉。\n当筵幸与多才遇，好景须还雅韵酬。\n多谢东君多顾盼，免教重罚一生羞。",
        "dynasty": "宋",
        "collection_info": null
    },
    {
        "title": "答天宁长老",
        "author": "释禅惠",
        "content": "文殊驾狮子，普贤跨象王。\n新来一箇佛，骑马也何妨。",
        "dynasty": "宋",
        "collection_info": null
    },
    {
        "title": "句",
        "author": "释禅惠",
        "content": "锦府岂从天上织，剑门宁自匣中开。",
        "dynasty": "宋",
        "collection_info": null
    },
    {
        "title": "句",
        "author": "信阳道人",
        "content": "日坐竹马桥，夜宿牧牛轩。",
        "dynasty": "宋",
        "collection_info": null
    },
    {
        "title": "句",
        "author": "李迥",
        "content": "揖客将军重，扬名御史尊。",
        "dynasty": "宋",
        "collection_info": null
    },
    {
        "title": "咏洗心堂得鸟鸣山更幽  其一",
        "author": "吕天策",
        "content": "吾庐一甑大，暑气日焚燎。\n肉山渐欲摧，性命那可保。\n华堂纳虚明，结屋上林杪。\n扳联此间来，乍喜脱袢扰。\n断虹锦连卷，惊沤玉颠倒。\n晴沙四十里，一日坐可了。\n将归復班荆，更迟江月皎。\n何当制芙蓉，唱棹入鱼鸟。",
        "dynasty": "宋",
        "collection_info": null
    },
    {
        "title": "咏洗心堂得鸟鸣山更幽  其二",
        "author": "吕天策",
        "content": "惮暑废百嗜，飘然念遐征。\n顾欲控溟渤，与世湔烦蒸。\n并舍松桂合，翠光浮栋楹。\n时时厉清响，管磬琵琶筝。\n敷床荫其下，蕲竹莹寒冰。\n自足当两部，妙处讵难名。\n候汤瀹葵月，欲赴松风鸣。\n诗成定清切，已作寒蜩声。",
        "dynasty": "宋",
        "collection_info": null
    },
    {
        "title": "咏洗心堂得鸟鸣山更幽  其三",
        "author": "吕天策",
        "content": "携手日不足，暂聧心已悭。\n况復共理策，相从山水间。\n晴江照远岫，晓镜堆烟鬟。\n玄蛟忽汹涌，大浪堆银山。\n吾郎气吞纳，为之髮衝冠。\n诗材入意底，妙斲寄毫端。\n我衰如病骥，蹩躠那容攀。\n且乞置是事，不语循刀镮。",
        "dynasty": "宋",
        "collection_info": null
    },
    {
        "title": "咏洗心堂得鸟鸣山更幽  其四",
        "author": "吕天策",
        "content": "登山午未饭，已觉疲发胫。\n饥肠转空雷，圆顶已三请。\n为享玉龙雏，咄嗟办汤餠。\n顾非大檀越，劝劳久逾敬。\n晚觞玉色醪，蘸甲黎花莹。\n浩歌不知疲，木杪挂飞镜。\n人生行乐耳，所能与时竞。\n试与芙蓉子，后会约君更。",
        "dynasty": "宋",
        "collection_info": null
    },
    {
        "title": "咏洗心堂得鸟鸣山更幽  其五",
        "author": "吕天策",
        "content": "环沙饶沃壤，农工敏锄耰。\n青秧拥翠被，大堤蔽吴牛。\n渔商蛮獠杂，结屋桑柘幽。\n翁妇顾相喜，占风知有秋。\n吾侪拙生事，腹果即无求。\n年丰预有託，一饱不难谋。\n钟鼎固乐矣，其乐如是不。\n未可议鹏鷃，各尽逍遥游。",
        "dynasty": "宋",
        "collection_info": null
    },
    {
        "title": "为杨中正供奉题",
        "author": "吕天策",
        "content": "阀阅盛山西，朱门扬戟衣。\n雅知名教乐，深笑宴游非。\n一室琴书隘，三年园圃稀。\n异时论事业，肯復让轻肥。",
        "dynasty": "宋",
        "collection_info": null
    },
    {
        "title": "干明院让道人房与朱仲潜探梅",
        "author": "吕天策",
        "content": "春工未仲闲桃李，偏向梅花先着意。\n铅华不御见真色，香密染衣冰琢蘂。\n旧游颇念秦郎中，梦裏五年如历指。\n叫呼连索酒浇春，尚想横瓶枕花底。\n今年梅侣更何人，我狂駡坐初不嗔。\n风流端的美无度，携手错疑君姓秦。\n往来百匝将重趼，鸟道萦盘封碧藓。\n团枝冻蘂未全苏，已见横斜照清浅。\n晓来霁色酿春风，金鬚渐吐香蒙茸。\n开迟政恐有遗恨，未破君家宫锦红。",
        "dynasty": "宋",
        "collection_info": null
    },
    {
        "title": "句",
        "author": "秦湛",
        "content": "大胜商山老，同居一木奴。\n杌{木圼}危中垒，高耸垛中雏。",
        "dynasty": "宋",
        "collection_info": null
    },
    {
        "title": "罗浮即景",
        "author": "孙钦臣",
        "content": "巨鰲掀钓去，何代泛蓬瀛。\n百里风光积，崇朝香气横。\n盘根争耸拔，峻岭共峥嵘。\n伞盖千重出，笙竽万籁声。\n望高南镇越，势远北归溟。\n涧险难穷路，花多不记名。\n寒流飞白练，怪石迭苍琼。\n雨向山腰下，云从洞口生。\n乔松随岁古，异卉逐时荣。\n近逼天风冷，遥瞻海日明。\n淡烟轻纠素，修蔓密垂缨。\n泉涌知无尽，崖危讶欲倾。\n深沈宜造化，顷刻变阴晴。\n游客逢岩住，归僧带月行。\n更寻应有分，再到已忘情。\n但恐看难遍，须知画不成。\n惜哉居绝域，不得视公卿。",
        "dynasty": "宋",
        "collection_info": null
    },
    {
        "title": "题宗室永年画犬图",
        "author": "夏倪",
        "content": "公子朝回玉宸裏，戏弄丹青歌扇底。\n兴来貌写到浓牦，拳尾如摇欲投胔。\n丰颅阔腋伟骨相，纵逸未饶卢鹊驶。\n庭除夜閒春尚寒，屈藏短喙眠朝暾。\n其一狺狺口若吠，欲前却立客在门。\n俗言犬马最难画，众所共识谁面谩。\n非如鬼物隠幽眇，反覆丑好悬毫端。\n纷纷众史坐嘆息，笔仗突兀不可扳。\n乃知心匠本神授，以心运手不作难。\n我家败屋依破垣，偷儿踏瓦惊夜眠。\n四壁虽如长卿第，旧物犹存子敬毡。\n就君乞取挂墙壁，端能警我窥窬客。",
        "dynasty": "宋",
        "collection_info": null
    },
    {
        "title": "跋聚蚁图",
        "author": "夏倪",
        "content": "纷然虫臂蚁争环，付与高人一解颜。\n不待南柯婚宦毕，始知身寄大槐间。",
        "dynasty": "宋",
        "collection_info": null
    },
    {
        "title": "和王子飞题李伯时画列子御风图",
        "author": "夏倪",
        "content": "道师形气合于无，八极超摇得自如。\n知我御风风御我，长袪猎猎自乘虚。",
        "dynasty": "宋",
        "collection_info": null
    },
    {
        "title": "次韵题归去来图",
        "author": "夏倪",
        "content": "阶亭午景负槐阴，空斋初罢戏五禽。\n沔州太守致音问，启读乃有归来吟。\n先生抱道肯乞怜，凛凛有面方如田。\n何能为此五斗粟，折腰乡里小儿前。\n顾视铜章等涕吐，赋归唾词如涌泉。\n龙眠居士叹豪逸，想像明窗戏拈笔。\n翕忽英姿来笔下，如恐超起将羽化。\n吁嗟能事讵可畴，一见公诗如见画。\n惜哉道远莫可致，强欲赓酬抽鄙思。\n韵绝难追神易倦，使我空然汗颜面。\n他日从公会借观，锦囊捧出春笋寒。",
        "dynasty": "宋",
        "collection_info": null
    },
    {
        "title": "次韵汉阳蔡守题阳关图",
        "author": "夏倪",
        "content": "君不见季子敝尽黑貂裘，一生车辙环九州。\n使之负郭有二顷，未必肯相六国侯。\n此郎亦復何为者，浪自出入不肯休。\n东风夹道罗供帐，倚马欲行那得上。\n绿尊翠勺浩纵横，四坐哀歌互酬倡。\n阴云漠漠天四垂，行子多着短后衣。\n金羁滴沥鸣翠弭，负屩蹶倒从卢儿。\n渔舟微茫出浦溆，远山无数迎修眉。\n倾曦驮醉出关去，纵有离愁渠得知。\n长安春色浓如酒，乃向斯时别亲友。\n可怜儿女浪苦辛，奔走功名逮华首。\n浊醪百榼胸崔嵬，暮色惨惨羁鸿哀。\n羊肠鸟道天尺五，尔独胡为来此哉。\n水有蛟龙狞口眼，陆有兕虎潜岩隈。\n嗟尔游子不顾返，富贵有时终自来。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其一",
        "author": "夏倪",
        "content": "神文秉周礼，庙乐奏九成。\n当时夔一足，不待鲁诸生。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其二",
        "author": "夏倪",
        "content": "啧啧鹊噪屋，愔愔蛛网门。\n我来九顿首，生气凛如存。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其三",
        "author": "夏倪",
        "content": "堂堂古遗直，心严貌无华。\n人见不妩媚，何以娱大家。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其四",
        "author": "夏倪",
        "content": "朴蔌復朴蔌，何以栋我屋。\n风雨莫轻摇，南山无老木。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其五",
        "author": "夏倪",
        "content": "有酒当自醑，有室莫共处。\n古今一丘貉，何能坐飞语。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其六",
        "author": "夏倪",
        "content": "梦回四贤篇，长风吹人醒。\n嗟哉不我见，泪与秋露零。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其七",
        "author": "夏倪",
        "content": "百代无几人，九原何可作。\n不必温御史，解令君胆落。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其八",
        "author": "夏倪",
        "content": "宝元乃多故，公时总戎机。\n胸中百万兵，要取横山归。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其九",
        "author": "夏倪",
        "content": "公归今几时，遗懿何斑斑。\n公议要难没，言波可怀山。",
        "dynasty": "宋",
        "collection_info": null
    },
    {
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其一○",
        "author": "夏倪",
        "content": "我心不可规，滔滔谁与游。\n向来秉大雅，今復成一丘。",
        "dynasty": "宋",
        "collection_info": null
    },
    {
        "title": "寿蒲宪",
        "author": "夏倪",
        "content": "君不见相如题桥出蜀都，归来驷马驾赤车。\n王孙喟叹分金珠，遽喜文君得此夫。\n又不见扬雄玄经垂日月，承明昼日见三接。\n当年戏为赋甘泉，炯炯至今光不灭。\n山川炳灵四载英，两君千载悬盛名。\n后来继者谁其人，蒲公使君早飞声。\n先皇侧席搜殊杰，明公凛凛来射策。\n合沓英词动一时，紫燕飞黄行莫测。\n文明天子修前烈，赤轭班输公建节。\n二年和气满西川，父老欢娱丰两颊。\n锦瑟高张箫鼓集，还见公膺诞弥日。\n玉露金风丽早秋，绿樽翠杓明相射。\n有酒如渑肉如陵，再拜寿公千百年。\n愿公早早树高勋，快插貂蝉据鼎茵。",
        "dynasty": "宋",
        "collection_info": null
    },
    {
        "title": "题汉阳郎官湖",
        "author": "夏倪",
        "content": "太白当年夜郎谪，一樽聊与故人留。\n南湖乞得郎官号，从此名传五百秋。",
        "dynasty": "宋",
        "collection_info": null
    },
    {
        "title": "南纪楼",
        "author": "夏倪",
        "content": "江发岷山如瓮口，汉从嶓冢又东流。\n滔滔江汉为南纪，我忆禹功时倚楼。",
        "dynasty": "宋",
        "collection_info": null
    },
    {
        "title": "仁风台",
        "author": "夏倪",
        "content": "天水相浮合渺漫，杖藜翘首得遐观。\n祇应台上开阊阖，便觉银潢到耳端。",
        "dynasty": "宋",
        "collection_info": null
    },
    {
        "title": "句  其一",
        "author": "夏倪",
        "content": "蚁浮金椀浊，妓压画船低。",
        "dynasty": "宋",
        "collection_info": null
    },
    {
        "title": "句  其二",
        "author": "夏倪",
        "content": "犹喜平生蟹螯手，尚能半幅写行书。",
        "dynasty": "宋",
        "collection_info": null
    },
    {
        "title": "句  其三",
        "author": "夏倪",
        "content": "天寒霜雪繁，游子有所之。",
        "dynasty": "宋",
        "collection_info": null
    },
    {
        "title": "句  其四",
        "author": "夏倪",
        "content": "书来整整復斜斜。",
        "dynasty": "宋",
        "collection_info": null
    },
    {
        "title": "句  其五",
        "author": "夏倪",
        "content": "坐食今添几支遁，煮盐那得百弘羊。",
        "dynasty": "宋",
        "collection_info": null
    },
    {
        "title": "句  其六",
        "author": "夏倪",
        "content": "平生勋业意。",
        "dynasty": "宋",
        "collection_info": null
    },
    {
        "title": "句  其七",
        "author": "夏倪",
        "content": "今代文章伯。",
        "dynasty": "宋",
        "collection_info": null
    },
    {
        "title": "句  其八",
        "author": "夏倪",
        "content": "风雷开盛旦。",
        "dynasty": "宋",
        "collection_info": null
    },
    {
        "title": "句  其九",
        "author": "夏倪",
        "content": "水无浮棹碧。",
        "dynasty": "宋",
        "collection_info": null
    },
    {
        "title": "句  其一○",
        "author": "夏倪",
        "content": "远林翻急吹。",
        "dynasty": "宋",
        "collection_info": null
    },
    {
        "title": "句  其一一",
        "author": "夏倪",
        "content": "倚仗一江横。",
        "dynasty": "宋",
        "collection_info": null
    },
    {
        "title": "句  其一二",
        "author": "夏倪",
        "content": "烟霞横眼界。",
        "dynasty": "宋",
        "collection_info": null
    },
    {
        "title": "句  其一三",
        "author": "夏倪",
        "content": "碧嶂云初合。",
        "dynasty": "宋",
        "collection_info": null
    },
    {
        "title": "句  其一四",
        "author": "夏倪",
        "content": "此地真奇绝。",
        "dynasty": "宋",
        "collection_info": null
    },
    {
        "title": "句  其一五",
        "author": "夏倪",
        "content": "隔水是尘寰。",
        "dynasty": "宋",
        "collection_info": null
    },
    {
        "title": "句  其一六",
        "author": "夏倪",
        "content": "冰玉入诗肠。",
        "dynasty": "宋",
        "collection_info": null
    },
    {
        "title": "句  其一七",
        "author": "夏倪",
        "content": "聊欲玩烟花。",
        "dynasty": "宋",
        "collection_info": null
    },
    {
        "title": "句  其一八",
        "author": "夏倪",
        "content": "要听剧谈飞木屑。",
        "dynasty": "宋",
        "collection_info": null
    },
    {
        "title": "句  其一九",
        "author": "夏倪",
        "content": "树荫澄江入野船。",
        "dynasty": "宋",
        "collection_info": null
    },
    {
        "title": "句  其二○",
        "author": "夏倪",
        "content": "邦伯由来有令名。",
        "dynasty": "宋",
        "collection_info": null
    },
    {
        "title": "句",
        "author": "苏迨",
        "content": "吾侪归卧髀骨裂，会友携壶劳行役。",
        "dynasty": "宋",
        "collection_info": null
    },
    {
        "title": "题惠山练师竹轩",
        "author": "袁植",
        "content": "子猷喜种竹，太白喜乘月。\n俛仰云泥间，胜事俱清绝。\n况乃吾庐幽，风烟浩一丘。\n竹虚能受月华白，月白能牵竹翠浮。\n不应玉垒李太白，长对山阴王子猷。\n未携花下一壶酒，已登残夜水明楼。\n人间好景四并难，无如月下春琅玕。\n影摇金锁碎，光动剑芒寒。\n魂醒耿不寐，哦诗坐长嘆。",
        "dynasty": "宋",
        "collection_info": null
    },
    {
        "title": "题惠山次韵蒋叔任观溪涨",
        "author": "袁植",
        "content": "烟曳平川上，云屯翠岭头。\n雨淫成大浸，堤溃失安流。\n地入三吴窄，山余九陇浮。\n不应昏垫后，始用济川舟。",
        "dynasty": "宋",
        "collection_info": null
    },
    {
        "title": "游惠山",
        "author": "袁植",
        "content": "挐舟到山寺，诗句偶缘情。\n山自锡无后，寺因泉有名。\n楼阴回夕景，树色向冬荣。\n就水别茶味，全胜他处烹。",
        "dynasty": "宋",
        "collection_info": null
    },
    {
        "title": "二妃庙",
        "author": "李邦彦",
        "content": "苍梧杳霭迷遐躅，晚云愁入修眉绿。\n熏风不动五弦空，清血斑斑在山竹。",
        "dynasty": "宋",
        "collection_info": null
    },
    {
        "title": "句",
        "author": "李邦彦",
        "content": "古郡荒藉驿舍卑，岁华羁思两依依。\n晓寒破暝清霜凛，暮色笼烟落月微。\n风物未谙惟近药，暄凉无定只更衣。",
        "dynasty": "宋",
        "collection_info": null
    },
    {
        "title": "句",
        "author": "张缜",
        "content": "两岸更无通步路，四时常有避风船。",
        "dynasty": "宋",
        "collection_info": null
    },
    {
        "title": "双溪驿",
        "author": "黄策",
        "content": "已列危峨浮倒影，故淙寒碧护孤洲。\n峰回路断迷征客，雪溅雷奔阻下鸥。",
        "dynasty": "宋",
        "collection_info": null
    },
    {
        "title": "句",
        "author": "汪恺",
        "content": "露叶萤光湿。",
        "dynasty": "宋",
        "collection_info": null
    },
    {
        "title": "灵岩寺呈锐公禅师",
        "author": "唐绩",
        "content": "一水穿岩走碧沙，沿溪樛木卧龙蛇。\n分明便是桃源路，不见溪头流落花。",
        "dynasty": "宋",
        "collection_info": null
    },
    {
        "title": "登孤峰",
        "author": "唐绩",
        "content": "昨浮枉渚水，今上枉人山。\n想像云深处，先生独往还。",
        "dynasty": "宋",
        "collection_info": null
    },
    {
        "title": "上城院",
        "author": "鹿敏求",
        "content": "疏林烟重集昏鸦，揽辔行穿路径斜。\n丈室飕飂风入户，龛灯明灭烬垂花。\n抵寒犹欠千钟酒，破睡聊资七碗茶。\n昨夜惊鸿云外过，渐催清梦绕天涯。",
        "dynasty": "宋",
        "collection_info": null
    },
    {
        "title": "福恩寺",
        "author": "鹿敏求",
        "content": "自怜滚滚抗尘容，深入云山得梵宫。\n拂榻欲为庄叟梦，披襟聊挹楚王风。\n条松老干森森直，古麓寒泉脉脉通。\n衲子久能严戒律，炉香深炷掩房栊。",
        "dynasty": "宋",
        "collection_info": null
    },
    {
        "title": "南园道堂",
        "author": "辛炳",
        "content": "纵步幽园晚未回，已驯鱼鸟莫相猜。\n垂杨当路从教折，细草沿阶不费栽。\n花树影中流水过，林梢缺处远山来。\n一筇春事无人共，踏破空庭几点苔。",
        "dynasty": "宋",
        "collection_info": null
    },
    {
        "title": "句",
        "author": "辛炳",
        "content": "有节松筠方直操，无言桃李尽成蹊。",
        "dynasty": "宋",
        "collection_info": null
    },
    {
        "title": "钓台",
        "author": "许中",
        "content": "何代何人把钓缗，至今犹有钓台存。\n身名俱隠成真隠，吕渭严滩讵足论。",
        "dynasty": "宋",
        "collection_info": null
    },
    {
        "title": "山辉堂",
        "author": "张劝",
        "content": "萧萧松竹荫华扉，更有虚堂隠翠微。\n云露峰峦横秀色，月低岩下弄清辉。\n分开远碧鸣泉落，点破寒光白鸟飞。\n还似山阴秋霁后，照人怀抱欲忘归。",
        "dynasty": "宋",
        "collection_info": null
    },
    {
        "title": "咏龙舟",
        "author": "张劝",
        "content": "两岸人人开盛宴，飞来飞去如掣电。\n明年文场角胜时，也如此日舟人战。",
        "dynasty": "宋",
        "collection_info": null
    },
    {
        "title": "中秋玩月",
        "author": "李宾王",
        "content": "西风萧萧起青苹，苍空碾玉收暮云。\n可怜八月十五夜，宝光九十方平分。\n东山飞来雪毛兔，瑞光千丈无纤尘。\n谁将八万修月斧，合成宝镜如珠轮。\n包藏宇宙几千万，留与此夕夸清新。\n柴门朱户同一照，清辉岂择富与贫。\n袁宏因此泛牛渚，知微何必登嶙峋。\n对兹良夜可携酒，呼童与我开芳樽。\n寒光凄冷砭肌骨，恍然疑作瑶台宾。\n我欲因之游广寒，叶师去后今无人。\n我欲因之登筯梯，周生之术谁能陈。\n浩歌痛饮人寂寂，惟有素影长相亲。\n须臾酒醒月未落，卧听潮声千万军。",
        "dynasty": "宋",
        "collection_info": null
    },
    {
        "title": "中秋",
        "author": "汪洙",
        "content": "秋景今宵半，天高月倍明。\n南楼谁宴赏，丝竹奏清声。",
        "dynasty": "宋",
        "collection_info": null
    },
    {
        "title": "喜",
        "author": "汪洙",
        "content": "久旱逢甘雨，他乡遇故知。\n洞房花烛夜，金榜挂名时。",
        "dynasty": "宋",
        "collection_info": null
    },
    {
        "title": "李花",
        "author": "汪洙",
        "content": "枝缀霜葩白，无言笑晓风。\n清芳谁是侣，色间小桃红。",
        "dynasty": "宋",
        "collection_info": null
    },
    {
        "title": "梨花",
        "author": "汪洙",
        "content": "院落沉沉晓，花开白雪香。\n一枝轻带雨，泪湿贵妃妆。",
        "dynasty": "宋",
        "collection_info": null
    },
    {
        "title": "应瓒輓诗",
        "author": "汪洙",
        "content": "先生高谊古人几，缔就良缘誓不违。\n要使有情皆作偶，纵然无目也相依。\n倡随偕老天何厚，生死同期世所希。\n寒月宵深光万里，浑疑华表鹤双归。",
        "dynasty": "宋",
        "collection_info": null
    },
    {
        "title": "留题王官谷",
        "author": "李釜",
        "content": "司空唐达士，寂寞卧云岑。\n扰扰任羣态，休休信此心。\n泉声半山急，柳色旧庭深。\n彷佛登临处，遗踪一访寻。",
        "dynasty": "宋",
        "collection_info": null
    },
    {
        "title": "句",
        "author": "许居仁",
        "content": "胜游怀橘偏思陆，高隠烧丹拟问洪。",
        "dynasty": "宋",
        "collection_info": null
    },
    {
        "title": "知吴公仲庶游海云寺",
        "author": "黄元",
        "content": "海云春赏冠西州，醉帽花枝半压头。\n笳鼓不徒同俗乐，篇章还许缀诗流。\n祇应胜事多前日，长恐无人继后游。\n台鼎行闻虚席召，此欢须少为民留。",
        "dynasty": "宋",
        "collection_info": null
    },
    {
        "title": "题崎滩铺壁",
        "author": "黄琮",
        "content": "暖日淡胧霞，林梢噪晚鸦。\n游人何事喜，顷刻是山家。",
        "dynasty": "宋",
        "collection_info": null
    },
    {
        "title": "春日郊居",
        "author": "林冲之",
        "content": "寄庐城郭逐风尘，不信农夫有食贫。\n世极全无干子姓，臣愚只恐负君亲。\n枯桑伐火怜龟觳，野鼠食禾讼谷神。\n劝汝及春收耒耜，官家子弟欲行春。",
        "dynasty": "宋",
        "collection_info": null
    },
    {
        "title": "句",
        "author": "林遹",
        "content": "饮马驱骄虏，飞龙纪建炎。\n艰危三改岁，仓卒两垂帘。",
        "dynasty": "宋",
        "collection_info": null
    },
    {
        "title": "游石桥",
        "author": "成大亨",
        "content": "昙花亭下卧晴虹，两瀑交流雪喷洪。\n已许银灯观浚壑，未瞻秋月印长空。\n龙盘修榜千峰霁，金吼霜钟半夜风。\n念我宿根惟德本，为除冥障与心通。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "成大亨",
        "content": "调燮勋庸万国欢，暂携造化入名园。\n芝兰遶砌初争秀，桃李成蹊自不言。\n沧海从龙扬巽翼，虞渊取日破妖昏。\n功存社稷膺宸眷，莫滞芳菲远帝阍。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "成大亨",
        "content": "恳辞钧轴逸祠庭，园闢东郊以退名。\n花木争妍虽寓目，干戈未戢可忘情。\n鹰扬蚤继磻溪业，霖雨爰从傅野生。\n愿把经营芳圃手，更将春色徧寰瀛。",
        "dynasty": "宋",
        "collection_info": null
    },
    {
        "title": "次韵仲举知府徽猷劝农出郊",
        "author": "成大亨",
        "content": "鹤盖羣山晓，熊旗爱日明。\n万夫观拥路，千耦劝深耕。\n江熟渔歌闹，山丰社鼓声。\n老农醉酺饮，鼓舞暮归情。",
        "dynasty": "宋",
        "collection_info": null
    },
    {
        "title": "啸岩",
        "author": "周裕",
        "content": "万窟藏云造化宽，仙源路在小江干。\n三冬洞府幽栖暖，九夏星槎稳泛寒。\n飞雁忽经天柱过，蛰龙犹向石田蟠。\n揭名为报红尘客，尽把兹岩取次看。",
        "dynasty": "宋",
        "collection_info": null
    },
    {
        "title": "烟村",
        "author": "周裕",
        "content": "千山环拱号烟村，名曰烟村却不村。\n路入清湘徒旅众，坐看扰扰到黄昏。",
        "dynasty": "宋",
        "collection_info": null
    },
    {
        "title": "游虎邱",
        "author": "陈珹",
        "content": "选胜得朋俦，萦纡信小舟。\n旧游浑是梦，衰鬓独知秋。\n爽气侵残暑，名言破积愁。\n醉归有明月，莫咏大刀头。",
        "dynasty": "宋",
        "collection_info": null
    },
    {
        "title": "白鹭",
        "author": "曾安强",
        "content": "其外殊洁白，俯风临清流。\n其中乃贪秽，尽日鱼虾求。",
        "dynasty": "宋",
        "collection_info": null
    },
    {
        "title": "句",
        "author": "曾安强",
        "content": "何尝释书禁，新学破盲聋。",
        "dynasty": "宋",
        "collection_info": null
    },
    {
        "title": "题大风山",
        "author": "陈朝老",
        "content": "上到禅关眼更明，重重天际万山青。\n便当常住云飞处，闲炷清香学诵经。",
        "dynasty": "宋",
        "collection_info": null
    },
    {
        "title": "句  其一",
        "author": "陈朝老",
        "content": "姑射楼台簇水仙。",
        "dynasty": "宋",
        "collection_info": null
    },
    {
        "title": "句  其二",
        "author": "陈朝老",
        "content": "淑气随风裂麝脐。",
        "dynasty": "宋",
        "collection_info": null
    },
    {
        "title": "句  其三",
        "author": "陈朝老",
        "content": "拥炉莫言冷，世间行路难。",
        "dynasty": "宋",
        "collection_info": null
    },
    {
        "title": "慈母画像赞",
        "author": "释慧昌",
        "content": "前身女，后身男，清凈摩尼触处参。\n应现顿忘前后际，从今青出胜于蓝。",
        "dynasty": "宋",
        "collection_info": null
    },
    {
        "title": "偈",
        "author": "释慧昌",
        "content": "担板老翁，性本虚空。\n永劫不死，明月清风。",
        "dynasty": "宋",
        "collection_info": null
    },
    {
        "title": "慈圣皇后赐钟讚",
        "author": "宋直方",
        "content": "稽首圆通圆觉王，圆合一切救有情。\n圆修自性妙湛然，假以音声而说法。\n众生闻音得悟解，非色非空二非尘。\n方便无边行法门，成就如来大圆智。\n稽首巍巍观世音，证入如是秘密门。\n于一尘中现多身，于多剎尘现一相。\n于不可说微尘劫，而救不可说众生。\n发起耳根真实门，不与世间相流转。\n世閒声论已宣明，声无无灭有非生。\n生灭二谛悉圆离，六根由是皆解脱。\n奇哉庆喜最多闻，不知闻性常周普。\n因钟而闻佛所呵，不应更立钟之事。\n当知金钟不可舍，能于末劫救沈沦。\n茫茫六道迷昏衢，得见钟声为慧日。\n悲酸恶趣忍泪中，得凭钟声超彼岸。\n钟声有是大福力，能越苦海如智航。\n我愿一切诸众生，闻是钟声同证觉。",
        "dynasty": "宋",
        "collection_info": null
    },
    {
        "title": "闻笛",
        "author": "刘吉甫",
        "content": "戍鼓停挝月五更，呜呜巧作断肠声。\n江南自是春来早，吹到梅花梦也清。",
        "dynasty": "宋",
        "collection_info": null
    },
    {
        "title": "句",
        "author": "陈思温",
        "content": "尘踪犹隠豹，风采几临鸾。",
        "dynasty": "宋",
        "collection_info": null
    },
    {
        "title": "庠窃观学士九丈题此君轩诗谨次元韵因以求教",
        "author": "王庠",
        "content": "竹君久要已忘年，临风相语叶响泉。\n休学我图中似璧，莫师我直劲如弦。\n劝人达节通天命，舒卷若绳明若镜。\n尺无枉己空宿昼，圣岂有心犹击磬。\n岁寒来伴老柴门，我岂好静为躁君。\n惟有青青四时性，笑发千载空浮云。\n平安为报春依旧，珍重道人怜特秀。\n忍饥宁可食无肉，相对忘形笋黑瘦。\n更有涪翁心似月，平生相照何劳说。\n不为煎茶不作椽，清风万壑到处传。",
        "dynasty": "宋",
        "collection_info": null
    },
    {
        "title": "庠拜手顿首启伏蒙学士九丈再赐诗章庠僭率继和尚觊采览",
        "author": "王庠",
        "content": "鸣凤览德来纪年，要知圣泽如流泉。\n霜钟堂前饱竹实，道人娱凤抚舜弦。\n敲门剥啄谁传命，淡云磨丹开天镜。\n明朝相约送涪翁，夜静林深遶清磬。\n涪翁万里离鬼门，竹枝莫恼白使君。\n欲试刚肠置冰炭，抱琴远别衝行云。\n邂逅东坡应话旧，但说海山千万秀。\n道庠问讯今何如，自笑侬还空鹤瘦。\n我不愧天欺日月，何须更扣杯珓说。\n玉局洞天云绕椽，渔竿远信烦公传。",
        "dynasty": "宋",
        "collection_info": null
    },
    {
        "title": "上郡守",
        "author": "严武",
        "content": "一阵春风散晓霞，使君千骑拥高牙。\n太平天子加崇重，见说瀛洲已草麻。",
        "dynasty": "宋",
        "collection_info": null
    },
    {
        "title": "句",
        "author": "严武",
        "content": "江头枫叶赤愁客。",
        "dynasty": "宋",
        "collection_info": null
    },
    {
        "title": "寄友人",
        "author": "张绎",
        "content": "有客厌事事，洁身山之幽。\n寒暑不相贷，乃有卒岁忧。\n有生此有事，简之成赘疣。\n澄江本无浪，不如信虚舟。\n六经力道要，无以利心求。\n一朝与理会，万境真天游。\n伊水正清泠，子行无滞留。\n西风昨夜至，送子至中流。\n落月洒残梦，已看古岸头。\n我病强送君，是行良难俦。\n异时清门下，谁识东陵侯。",
        "dynasty": "宋",
        "collection_info": null
    },
    {
        "title": "书座右",
        "author": "张绎",
        "content": "凡语必忠信，凡行必笃敬。\n饮食必慎节，字画必楷正。\n容貌必端庄，衣冠必肃整。\n步履必安详，居处必正静。\n作事必谋始，出言必顾行。\n常德必固持，然诺必重应。\n见善如己出，见恶如己病。\n凡此十四者，我皆未深省。\n书此当座隅，朝夕视为警。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释法成",
        "content": "灯笼忽尔笑咍咍，如何露柱亦怀胎。\n天明生得白头女，至今游荡不归来。\n这冤家，好归来，黄花与翠竹，早晚为谁栽。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释法成",
        "content": "归源性无二，方便有多门。\n但了归源性，何愁方便门。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释法成",
        "content": "露柱将来作木杓，旁人不肯任从伊。\n木杓将来作露柱，撑天拄地也相宜。",
        "dynasty": "宋",
        "collection_info": null
    },
    {
        "title": "颂古二首 达磨见武帝",
        "author": "释法成",
        "content": "闲将一段秦川锦，裁作人间巧妇衣。\n几度着来呈伎俩，暗中曲调少人知。",
        "dynasty": "宋",
        "collection_info": null
    },
    {
        "title": "颂古二首 三顿棒",
        "author": "释法成",
        "content": "山藤六十轻分付，肋下三拳已太迟。\n堪笑不能知痛痒，上堂犹道拂蒿枝。",
        "dynasty": "宋",
        "collection_info": null
    },
    {
        "title": "示小师思悟",
        "author": "释法成",
        "content": "维摩不默不良久，打破玄关没窠臼。\n堪嗟几箇杜波斯，问着痴痴不问口。",
        "dynasty": "宋",
        "collection_info": null
    },
    {
        "title": "山居  其一",
        "author": "释法成",
        "content": "四顾巍峨锁碧阴，松风和雨响于琴。\n居山不用逃声色，百鸟归来何处寻。",
        "dynasty": "宋",
        "collection_info": null
    },
    {
        "title": "山居  其二",
        "author": "释法成",
        "content": "雪覆乔林同一色，清光上下含虚碧。\n采樵人立渡头寒，极目圆蟾为谁白。",
        "dynasty": "宋",
        "collection_info": null
    },
    {
        "title": "内前行",
        "author": "唐庚",
        "content": "内前车马拨不开，文德殿下宣麻回。\n紫薇侍郎拜右相，中使押赴文昌台。\n旄头昨夜光照牖，是夕收芒如秃帚。\n明日化为甘雨来，宅家唤作调元手。\n周公礼乐未要作，致身姚宋也不恶。\n向来两翁当国年，民间斗米纔四钱。",
        "dynasty": "宋",
        "collection_info": null
    },
    {
        "title": "长沙示甥郭圣俞",
        "author": "唐庚",
        "content": "我昔官阆中，子时趋长安。\n相过日夜饮，肯使笑语干。\n但知醒復醉，谁问甜与酸。\n揽衣步中庭，仰首羡飞翰。\n誓言早归休，慎勿贪高官。\n时未有添丁，眼前惟木兰。\n舅甥一分背，日月双跳丸。\n那知十年外，相见西江干。\n拜起未寒温，悲来各汍澜。\n我鬓已秃翁，子颜非渥丹。\n相从海上去，兹事人所难。\n陂行白漭漭，山宿青攒攒。\n人烟小岁后，草木深冬完。\n昨日次长沙，扁舟掠湘滩。\n中流遭恶风，满衣泼惊湍。\n船如旗尾点，天作车轮团。\n怖畏目敢侧，祷祈指频弹。\n嚮非鬼神助，几作蛟龙餐。\n忠信时可凭，圣贤岂吾谩。\n勿畏峤南热，我清物自寒。\n勿忧海邦陋，心广身亦寛。\n磨刀斫鲸鲙，隐几看鹏抟。\n努力近药物，明年理归鞍。\n得之两鸿鹄，龟筒不须钻。",
        "dynasty": "宋",
        "collection_info": null
    },
    {
        "title": "张曲江铁像诗",
        "author": "唐庚",
        "content": "开元太平久，错处非一拍。\n就令乏贤人，何至相仙客。\n直道既雕丧，曲江遂疏斥。\n汲黯困后薪，贾生罢前席。\n金鑑束高阁，铁胎空数尺。\n妙处难形容，英表良髣髴。\n摩挲许国姿，尚想立朝色。\n同时反弃置，异代长嘆息。",
        "dynasty": "宋",
        "collection_info": null
    },
    {
        "title": "湖上",
        "author": "唐庚",
        "content": "佳月明作哲，好风圣之清。\n湖边得二友，夜语投三更。\n烟露两相湿，水天参互明。\n散衣芭蕉凉，曳杖桄榔轻。\n星走抛余光，山空答虚声。\n归矣不可留，过幽恐神惊。",
        "dynasty": "宋",
        "collection_info": null
    },
    {
        "title": "双榕",
        "author": "唐庚",
        "content": "水东双榕间，有叟时出游。\n清风衣履古，白雪鬚髯虬。\n吟哦明月夕，簸弄寒江秋。\n惊传里中儿，不泊岸下舟。\n君看鬼趣中，有此风味不。\n安知非黄石，但恨无留侯。\n此生锄犁手，误入簪绅流。\n无功抵毫髪，负罪平山丘。\n政尔求澡濯，闻之叹绸缪。\n抠衣倘可亲，跪履安敢羞。\n得闻半偈语，一解终身忧。\n性不喜伐国，兵书非所求。",
        "dynasty": "宋",
        "collection_info": null
    },
    {
        "title": "大熟行",
        "author": "唐庚",
        "content": "去年大雪埋尺棰，水北荔枝遭冻死。\n共嗔北客帯寒来，我欲分疏谁受理。\n今年诸峒十分熟，东江不下龙川米。\n南翁北客两欣然，孰与忍饥餐荔子。",
        "dynasty": "宋",
        "collection_info": null
    },
    {
        "title": "蜑儿歌",
        "author": "唐庚",
        "content": "泸南二子天一边，思之不见今三年。\n阮咸已老得遥集，白髪自媿还欣然。\n未看颅骨并颊颧，啼中已有过秦篇。\n诸田何得贱庶孽，会斩庄贾摧强燕。",
        "dynasty": "宋",
        "collection_info": null
    },
    {
        "title": "蜜果",
        "author": "唐庚",
        "content": "臣闻失旦鸡，已晓犹强鸣。\n书生坐口穷，抵死输血诚。\n岭南贡蜜果，海道趋彤庭。\n黄蜂乐受职，紫鳯助扬舲。\n忠勤虽云至，思虑良未精。\n由来瘴疠乡，不识霜雪清。\n土风不待讲，气象昏如酲。\n秔稻秔稻热，水泉水泉腥。\n而况野果实，岂足奉圣明。\n未论体性殊，已觉面目生。\n食之倘有补，劳者甘如饧。\n政恐无裨益，所出非和平。\n上林宁少此，下箸安可轻。\n轩辕尝百毒，上古杂神灵。\n武王嗜鲍鱼，几谏仗老成。\n刍荛復何有，葵藿但自倾。",
        "dynasty": "宋",
        "collection_info": null
    },
    {
        "title": "圆蛤",
        "author": "唐庚",
        "content": "黄犊鸣水中，相顾皆愕然。\n探之无所得，有蛙仅如钱。\n持问旁舍翁，云此号圆蛤。\n夏潦涨沟渠，喧呼自酬答。\n卒然闻其声，谓当可専车。\n既见一拊掌，寸莛量有余。\n物生元气中，小大各异趣。\n蛙质黄牛鸣，持此欲谁附。\n我居固已陋，尔鸣良亦村。\n绵蛮啭黄鹂，我今思故园。",
        "dynasty": "宋",
        "collection_info": null
    },
    {
        "title": "白小",
        "author": "唐庚",
        "content": "二年遵海滨，开眼即浩淼。\n谓当饱长鲸，餬口但白小。\n百尾不满釡，烹煮等芹蓼。\n咀嚼何所得，鳞鬛空纷扰。\n向来若鱼戏，海面横孤峤。\n噞喁喷飞沫，白雨散晴晓。\n终然不省录，从事此微眇。\n短长本相形，南北无定表。\n泰山不为多，毫末夫岂少。\n词雄两月读，理足三语妙。\n人生一沤发，谁作千岁调。\n安能蹲会稽，坐待期年钓。",
        "dynasty": "宋",
        "collection_info": null
    },
    {
        "title": "疟疾寄示圣俞",
        "author": "唐庚",
        "content": "体中初微温，末势如汤镬。\n忽然毛髪起，冷撼如振铎。\n良久交战罢，顶背如释缚。\n尚觉头涔涔，眉额如镵凿。\n空日一寒暑，有准如契约。\n伏枕两晦朔，枵然如空橐。\n平生十围腹，病起如饥鹤。\n衰髪本无几，脱去如秋箨。\n到今仅能步，出没如尺蠖。\n旧闻五岭法，有此万户疟。\n而我自侨寓，了不蒙阔略。\n况子又持养，何至亦例着。\n此身自空虚，客疾安所托。\n请作如是观，无病亦无药。",
        "dynasty": "宋",
        "collection_info": null
    },
    {
        "title": "示蜑",
        "author": "唐庚",
        "content": "先君捐馆年，六十畸三算。\n我今四十三，始得幼子蜑。\n余龄继前躅，蜑也纔及冠。\n况復未可知，孝章积忧叹。\n禄养岂不欲，兹事觉已缓。\n但爱眉目秀，体质净如盥。\n顾瞻既精神，怀抱亦气岸。\n今者新剔髪，莹若珠未贯。\n见之令人清，面拥疲手腕。\n輙然攫吾鬚，霜雪落几案。\n岂惟不肯嗔，更付一笑粲。\n骨肉今远矣，恃汝慰奔窜。\n行当从诸兄，诵书喧里闬。\n而我于经术，粗能分句断。\n发蒙要师资，心孔为开钻。\n许慎専偏傍，张华休史汉。\n吾家业儒久，舍此无别段。\n不应缘一噎，便欲废炊爨。\n及亲三釡足，未用万户酇。\n人生百年期，我今特未半。",
        "dynasty": "宋",
        "collection_info": null
    },
    {
        "title": "梦泉",
        "author": "唐庚",
        "content": "入道肯着相，出神得佳泉。\n起寻定中境，谩意山之巅。\n四人蹋𠿕𧇠，数里闻潺湲。\n循声到巉绝，满意流甘鲜。\n虽深石可数，太察鱼难筌。\n分为缟练去，溅作珠玑圆。\n一窥宿酲解，三嚥沉疴痊。\n恍惚尚疑梦，欢呼欲成颠。\n山间短于井，海饮咸生涎。\n那知道在迩，几作野遗贤。\n事固由人兴，物为知已妍。\n谁陪濠上游，谅携室中天。\n虽无十丈花，中有一滴禅。\n名酒觉殊胜，宜茶定常煎。\n兰亭羽觞冷，鱼腹青筒连。\n新文来远矣，开卷犹潨然。\n径欲抱琴去，临流听未全。\n不但受以耳，庻几神者先。\n写为梦泉操，第入乐府篇。\n将前輙復却，万事付有缘。",
        "dynasty": "宋",
        "collection_info": null
    },
    {
        "title": "鸣鹊行",
        "author": "唐庚",
        "content": "檐前羣鹊鸣相呼，法当有客或远书。\n吾今何处得书尺，而况宾客乘轩车。\n平生眼中抹泥涂，泛爱了不分贤愚。\n卒为所卖罪满躯，放逐南越烹蟾蜍。\n百口寄食西南隅，三年莫知安稳无。\n家书已自不可必，更望故人双鲤鱼。\n故人顷来绝能疏，况復万岭千江湖。\n鸡肋曾是安拳余，至今畏客如于菟。\n岂惟避谤谢还往，此日谁肯窥吾庐。\n杜门却扫也不恶，何但忘客兼忘吾。\n喧喧鸣鹊汝过矣，曷不往噪权门朱。",
        "dynasty": "宋",
        "collection_info": null
    },
    {
        "title": "采药行赠梅蟠",
        "author": "唐庚",
        "content": "顺途行歌醉者谁，先生采药山中归。\n昨日携篮入山去，今日出山香满路。\n先生年来饭黄精，俗眼但白髪但青。\n得失乘除适相补，勿取谗人畀豺虎。",
        "dynasty": "宋",
        "collection_info": null
    },
    {
        "title": "钟潭行",
        "author": "唐庚",
        "content": "君不见惠州城之西，永福古寺钟崛奇。\n夜輙亡去黎明归，萍莎糢糊水淋漓。\n山僧初惊久恬嬉，一夕径去不返栖，父老嗟惜僧垂洟。\n明年夏旱江水低，此钟居然水中坻。\n奔走往视空城陴，挽以巨缆牛百蹄。\n牛喘缆绝钟不移，度不可得乃去之。\n江花开落水东驰，到今过者犹俯窥。\n刻舟记剑真自痴，不应此物犹沙泥。",
        "dynasty": "宋",
        "collection_info": null
    },
    {
        "title": "取水行",
        "author": "唐庚",
        "content": "仆夫取水古龙塘，水中木佛三肘长。\n随波俛仰如簸糠，并流拯之置道傍。\n衲衣着帽僧伽装，里人观者如堵墻。\n相与筑室临沧浪，荷盖荃壁辛夷梁。\n三日屋成小而香，野草江花荐芬芳，烬烟昼清夜灯光。\n乃知实相无立乡，人人性中普照王。",
        "dynasty": "宋",
        "collection_info": null
    },
    {
        "title": "采藤曲效王建体",
        "author": "唐庚",
        "content": "鲁人酒薄邯郸围，西河渡桥南越悲。\n岁调红藤百万计，此古一作无穷时。\n去年采藤藤已乏，今年采藤藤转竭。\n入山十日脱身归，新藤出土拳如蕨。\n淇园取竹况有年，越山采藤输不前。\n今年输藤指黄犊，明年输藤波及屋。\n吾皇养民如养儿，凿空为此谋者谁。",
        "dynasty": "宋",
        "collection_info": null
    },
    {
        "title": "冬雷行",
        "author": "唐庚",
        "content": "百虫蛰处安如家，阿香夜起推雷车。\n一时技痒不忍爬，撼动尺蠖掀龙蛇。\n龙蛇尺蠖踞已久，亦欲奋迅舒顽麻。\n梦中一震忽惊跃，发破墐户排泥沙。\n泥沙已出雷遽止，错愕欲去难藏遮。\n虫蛇狼狈莫知数，间有伏龙吁可嗟。",
        "dynasty": "宋",
        "collection_info": null
    },
    {
        "title": "赠谭微之",
        "author": "唐庚",
        "content": "去年絃歌程水滨，甑中生尘范史云。\n今年讲学鹅城裏，关西孔子杨伯起。\n昔人论士观心期，时人论士看目皮。\n只知黄鹞矜嘴爪，不识驺虞避生草。",
        "dynasty": "宋",
        "collection_info": null
    },
    {
        "title": "游使君诸子歌",
        "author": "唐庚",
        "content": "大游落落如长松，说易妙合韦编翁。\n胸中藴藉入眉宇，笔下言语驱头风。\n少游濯濯如春柳，十八书生过秦手。\n已将文举呼大儿，更举长源为小友。\n是家诸郎都几人，传闻一一连城珍。\n未识龙川五袴守，端似当年万石君。",
        "dynasty": "宋",
        "collection_info": null
    },
    {
        "title": "北归至广州寄惠州故人",
        "author": "唐庚",
        "content": "归心如跃马，奋迅不可驻。\n别情如故猿，已去犹返顾。\n三年孺子社，数借柱史书。\n好在五噫孙，善保千金躯。\n旧来谈天口，老去尽地力。\n万里不相忘，寄声问眠食。",
        "dynasty": "宋",
        "collection_info": null
    },
    {
        "title": "南迁",
        "author": "唐庚",
        "content": "去去寛乡託此踪，闹中无地顿衰翁。\n未诛绮语犹轻典，更赐罗浮有底功。\n虾菜贱时皆丙穴，茅柴美处即郫筒。\n着鞭要及春前到，趁赋梅花庾岭东。",
        "dynasty": "宋",
        "collection_info": null
    },
    {
        "title": "渡沔",
        "author": "唐庚",
        "content": "鹤归辽海悲人世，猿入巴山叫月明。\n惟有沙虫今好在，往来休并水边行。",
        "dynasty": "宋",
        "collection_info": null
    },
    {
        "title": "武陵道中",
        "author": "唐庚",
        "content": "朝持汉使节，暮作楚囚奔。\n路入离骚国，江通欸乃村。\n垣墻知地湿，草木验冬温。\n寂寞桃源路，行人祗断魂。",
        "dynasty": "宋",
        "collection_info": null
    },
    {
        "title": "长沙道中",
        "author": "唐庚",
        "content": "古古今今路，朝朝暮暮行。\n橘林香处饭，杉木翠边程。\n山带湘灵惨，川含楚些清。\n江湖无限句，迁客要才情。",
        "dynasty": "宋",
        "collection_info": null
    },
    {
        "title": "鸭步",
        "author": "唐庚",
        "content": "伏波江面莹如磨，忽尔崩腾作沸涡。\n横笛未终平似板，此中端有万蛟鼍。",
        "dynasty": "宋",
        "collection_info": null
    },
    {
        "title": "次泊头",
        "author": "唐庚",
        "content": "何处不堪老，浮山倾盖亲。\n潮田无恶岁，酒国有长春。\n草木疑灵药，渔樵或异人。\n近前端有得，丞相未宜嗔。",
        "dynasty": "宋",
        "collection_info": null
    },
    {
        "title": "到罗浮始识秧马",
        "author": "唐庚",
        "content": "拟向明时受一廛，着鞭尝恐老农先。\n行藏已问吾家举，从此驰君四十年。",
        "dynasty": "宋",
        "collection_info": null
    },
    {
        "title": "初到惠州",
        "author": "唐庚",
        "content": "卢橘杨梅乃尔甜，肯容迁谪到眉尖。\n因行采药非无得，取足看山未害廉。\n辨谤若为家一喙，着书不直字三缣。\n老师补处吾何敢，政为宗风不敢谦。",
        "dynasty": "宋",
        "collection_info": null
    },
    {
        "title": "谢人送酒",
        "author": "唐庚",
        "content": "世情不到海边村，载酒时来饷子云。\n便欲醉中藏潦倒，已将度外置纷纭。\n细思扰扰胶胶事，政坐奇奇怪怪文。\n唤取邻翁传杓饮，渐令安习故将军。",
        "dynasty": "宋",
        "collection_info": null
    },
    {
        "title": "水东感怀",
        "author": "唐庚",
        "content": "往事孤峰在，流年细草频。\n但知其室迩，谁识所存神。\n碑坏诗无敌，堂空德有邻。\n吾今稍姦黠，终日酒边身。",
        "dynasty": "宋",
        "collection_info": null
    },
    {
        "title": "登栖禅山",
        "author": "唐庚",
        "content": "海雨山烟拨不开，眼前遮定望乡台。\n如何借得维摩手，断取西南故国来。",
        "dynasty": "宋",
        "collection_info": null
    },
    {
        "title": "收景初书并示药物",
        "author": "唐庚",
        "content": "干坤心腹友，江海鬓毛斑。\n药补他乡阙，书开故国颜。\n何时乘下泽，此日仰高山。\n会是归耕耦，由来有赐环。",
        "dynasty": "宋",
        "collection_info": null
    },
    {
        "title": "九日怀舍弟",
        "author": "唐庚",
        "content": "重阳陶令节，单阏贾生年。\n秋色苍梧外，衰颜紫菊前。\n登高知地尽，引满觉天旋。\n去岁京城雨，茱茰对惠连。",
        "dynasty": "宋",
        "collection_info": null
    },
    {
        "title": "收家书",
        "author": "唐庚",
        "content": "西州消息到南州，骨肉无他岁有秋。\n骥子解吟青玉案，木兰堪战黑山头。\n即时旅思春冰坼，昨夜灯花黍穗抽。\n从此归田应坐享，故山已为理菟裘。",
        "dynasty": "宋",
        "collection_info": null
    },
    {
        "title": "泸人何邦直者为安溪把截将有功不赏反得罪来惠州贫甚吾呼与饮为作此诗",
        "author": "唐庚",
        "content": "楚人季布以勇显，鲁国朱家用侠闻。\n驰马弯弓臣好武，吹毛洗垢吏深文。\n王孙此日谁漂母，卿子前时号冠军。\n满引一杯齐物论，白衣苍狗听浮云。",
        "dynasty": "宋",
        "collection_info": null
    },
    {
        "title": "除夕",
        "author": "唐庚",
        "content": "患难思年改，龙钟惜岁徂。\n关河先陇远，天地小臣孤。\n吾道凭温酒，时情付拥鑪。\n南荒足妖怪，此日漫桃符。",
        "dynasty": "宋",
        "collection_info": null
    },
    {
        "title": "人日",
        "author": "唐庚",
        "content": "人日伤心极，天时触目新。\n残梅诗兴晚，细草梦魂春。\n挑菜年年俗，飞蓬处处身。\n蟆颐频语及，彷佛到东津。",
        "dynasty": "宋",
        "collection_info": null
    },
    {
        "title": "栖禅暮归书所见二绝  其一",
        "author": "唐庚",
        "content": "雨在时时黑，春归处处青。\n山回失小寺，湖尽得孤亭。",
        "dynasty": "宋",
        "collection_info": null
    },
    {
        "title": "栖禅暮归书所见二绝  其二",
        "author": "唐庚",
        "content": "春着湖烟腻，晴揺野水光。\n草青仍过雨，山紫更斜阳。",
        "dynasty": "宋",
        "collection_info": null
    },
    {
        "title": "白鹭",
        "author": "唐庚",
        "content": "说与门前白鹭群，也宜从此断知闻。\n诸公有意除钩党，甲乙推求恐到君。",
        "dynasty": "宋",
        "collection_info": null
    },
    {
        "title": "六言二首  其一",
        "author": "唐庚",
        "content": "几年持钵天外，晚岁结庵海隅。\n头白亲逢孔墨，眼生初识杨卢。",
        "dynasty": "宋",
        "collection_info": null
    },
    {
        "title": "六言二首  其二",
        "author": "唐庚",
        "content": "烟合家煨老酒，风腥船过醎鱼。\n丁米独遗迁客，峒夫不数侨居。",
        "dynasty": "宋",
        "collection_info": null
    },
    {
        "title": "有所叹二首  其一",
        "author": "唐庚",
        "content": "林中晏坐老沙门，岂愿临年触垢氛。\n正恐先生不得饱，欲令后死与斯文。\n近逃台鼎居东洛，闻道衣冠满北军。\n须信此涂天一握，人间漫说有孤云。",
        "dynasty": "宋",
        "collection_info": null
    },
    {
        "title": "有所叹二首  其二",
        "author": "唐庚",
        "content": "耕田佩印两徒然，忆相平津只去年。\n怪底功名称地狱，谁将官府到天仙。\n是非已付渔樵判，疑信难凭党与传。\n杯酌岂能通大道，床头当得酒如泉。",
        "dynasty": "宋",
        "collection_info": null
    },
    {
        "title": "舍弟书约今秋到此",
        "author": "唐庚",
        "content": "此日方收信，前时已具舟。\n开头今几月，软脚定中秋。\n凉德为兄忝，炎荒为尔忧。\n从今西望眼，应到见时休。",
        "dynasty": "宋",
        "collection_info": null
    },
    {
        "title": "跋道德经",
        "author": "唐庚",
        "content": "鬬智饶君三十里，着书还我五千言。\n只将得一观天下，约法刘公已太繁。",
        "dynasty": "宋",
        "collection_info": null
    },
    {
        "title": "夜坐怀舍弟",
        "author": "唐庚",
        "content": "无云仍露坐，有月更江皋。\n沉陆伤吾道，浮生忆尔曹。\n扁舟应夏口，此夕数秋毫。\n不见今三载，当时已二毛。",
        "dynasty": "宋",
        "collection_info": null
    },
    {
        "title": "送外甥之广州",
        "author": "唐庚",
        "content": "由也久从我，牢之真有甥。\n时情为客老，秋色进船清。\n拨刺朝朝味，钩辀处处声。\n越台休弔古，旅魄向来惊。",
        "dynasty": "宋",
        "collection_info": null
    },
    {
        "title": "九日独酌",
        "author": "唐庚",
        "content": "登高无老伴，引满自高歌。\n欢意天边少，重阳野外多。\n黄花空岁月，白首尚关河。\n他日龙山兴，吾今在网罗。",
        "dynasty": "宋",
        "collection_info": null
    },
    {
        "title": "壬辰九月二十三日始寒以诗记之",
        "author": "唐庚",
        "content": "朝来怪底冷，前此已重阳。\n渐逼袴襦节，稍闻炭火香。\n烟岚向冬净，橘柚得霜黄。\n岭表虽多暑，天时亦有常。",
        "dynasty": "宋",
        "collection_info": null
    },
    {
        "title": "十月復暄",
        "author": "唐庚",
        "content": "谁会世问事，即今冬后秋。\n残年仍御袷，先日已重裘。\n地势炎州令，天时北客愁。\n此生橐籥内，反復任吹咻。",
        "dynasty": "宋",
        "collection_info": null
    },
    {
        "title": "送客之五羊二首  其一",
        "author": "唐庚",
        "content": "不到番禺久，繁雄良自如。\n江山禹贡外，城郭汉兵余。\n圆折明珠浦，旁行异域书。\n五羊虽足乐，双鲤未宜疏。",
        "dynasty": "宋",
        "collection_info": null
    },
    {
        "title": "送客之五羊二首  其二",
        "author": "唐庚",
        "content": "建国今陈迹，游人合赋诗。\n废台樛女后，遗井鲍姑时。\n客去通星汉，僧来自月支。\n凭君黄木口，为致海祠碑。",
        "dynasty": "宋",
        "collection_info": null
    },
    {
        "title": "送故人赴循州司理",
        "author": "唐庚",
        "content": "溪入尉佗宫，撑舟阁復通。\n梅花吴驿外，萍实楚谣东。\n方策他时执，圜扉到日空。\n天涯一杯酒，叙别意无穷。",
        "dynasty": "宋",
        "collection_info": null
    },
    {
        "title": "寄潮阳尉郑太玉",
        "author": "唐庚",
        "content": "又种罗浮一熟田，江阳未得返耕廛。\n书来似见眉间印，别后新增鬓上年。\n下泽有车人误矣，上林无报雁徒然。\n越巫鸡卜闻之久，为问行藏若箇边。",
        "dynasty": "宋",
        "collection_info": null
    },
    {
        "title": "次郑太玉见寄韵",
        "author": "唐庚",
        "content": "度外归期未要论，故山石笋自高蹲。\n他时名誉牛心炙，晚岁穷空犊鼻裈。\n君有诗书兼画绝，我无德爵但年尊。\n音尘不继应相悉，万事而今付默存。",
        "dynasty": "宋",
        "collection_info": null
    },
    {
        "title": "船居",
        "author": "唐庚",
        "content": "凭谁举此问瞿昙，已筑虚空作小庵。\n不但燕闲充泛宅，亦堪来往寄浮骖。\n江湖有理吾将老，鱼鸟无心客自惭。\n非復云安忧斗水，床头垂手得清甘。",
        "dynasty": "宋",
        "collection_info": null
    },
    {
        "title": "壬辰九月不雨至巳年三月穑事去矣今夕輙復霈然喜甚卧作此诗",
        "author": "唐庚",
        "content": "老去生涯白木镵，脱逢艰食更何堪。\n春深野色忧年恶，夜半檐声觉雨甘。\n睡外莫听泥活活，想中已覩麦含含。\n明朝竹径添幽事，玉版堂头作小参。",
        "dynasty": "宋",
        "collection_info": null
    },
    {
        "title": "余舍弟既到有作",
        "author": "唐庚",
        "content": "武陵仓卒记他时，我独南翔子北飞。\n觑过几多归后事，相看仍是别时衣。\n匪躬老矣惟心在，便腹依然但髪稀。\n尚有苦吟三十载，与君同饱蜀山薇。",
        "dynasty": "宋",
        "collection_info": null
    },
    {
        "title": "收景初贬所书",
        "author": "唐庚",
        "content": "信断常怀信断忧，得书还有得书愁。\n未应宿业都相似，总为饶声不肯休。\n见说胸中养云梦，莫将皮裏贮阳秋。\n而翁有道知兴废，不患无词诣播州。",
        "dynasty": "宋",
        "collection_info": null
    },
    {
        "title": "次勾景山见寄韵",
        "author": "唐庚",
        "content": "此生正坐不知天，岂有豨苓解引年。\n但觉转喉都是讳，就令揺尾有谁怜。\n腰金已付儿曹佩，心印还当我辈传。\n他日乘车来问道，苇间相顾共攀缘。",
        "dynasty": "宋",
        "collection_info": null
    },
    {
        "title": "夜闻蜑户叩船作长江礧欣然乐之殊觉有起予之兴因念涪上所作招渔父词非是更作此诗反之示舍弟端孺",
        "author": "唐庚",
        "content": "当年无奈气狂何，醉檄涪翁弃短蓑。\n晚落炎州磨岁月，欲从诸蜑丐烟波。\n与君共作长江礧，况我能为南海歌。\n身世即今良可见，不应老子尚婆娑。",
        "dynasty": "宋",
        "collection_info": null
    },
    {
        "title": "北风累日不止寒甚寄郑潮阳",
        "author": "唐庚",
        "content": "山前腊雪想纷纷，风到南讹尽处村。\n瓮面不容存酒子，床头几欲爨桐孙。\n园林呼舞知衰怯，窗户奔驰觉眩昏。\n咫尺潮阳五袴国，可能分我一襦温。",
        "dynasty": "宋",
        "collection_info": null
    },
    {
        "title": "即事三首  其一",
        "author": "唐庚",
        "content": "归心急似陇头水，华髪多于岭上梅。\n正是尧朝犹落此，当时湘浦亦宜哉。",
        "dynasty": "宋",
        "collection_info": null
    },
    {
        "title": "即事三首  其二",
        "author": "唐庚",
        "content": "还家久近书难写，破屋阴晴榻屡移。\n吾道非耶来旷野，人生乐尔復何时。",
        "dynasty": "宋",
        "collection_info": null
    },
    {
        "title": "即事三首  其三",
        "author": "唐庚",
        "content": "案头行扫尘随起，窗眼纔封雨又梢。\n更力穷空沽白餠，莫将疲苶鬬黄茅。",
        "dynasty": "宋",
        "collection_info": null
    },
    {
        "title": "遣兴二首  其一",
        "author": "唐庚",
        "content": "僧寺借经便大字，邻墻唤酒及新篘。\n三年于此得其理，一饱已还非所求。",
        "dynasty": "宋",
        "collection_info": null
    },
    {
        "title": "遣兴二首  其二",
        "author": "唐庚",
        "content": "酒经自得非多学，诗律伤严近寡恩。\n田里歌呼无籍在，朝廷议论有司存。",
        "dynasty": "宋",
        "collection_info": null
    },
    {
        "title": "送舍弟干事广州",
        "author": "唐庚",
        "content": "欲罢愧决策，拟行愁索居。\n人心旱魃后，旅色飓风余。\n击柝秋江夜，开帆晓雾初。\n他乡仗神理，沥胆奠扶胥。",
        "dynasty": "宋",
        "collection_info": null
    },
    {
        "title": "春日谪居书事",
        "author": "唐庚",
        "content": "四十缁成素，清明绿胜红。\n形容千虑后，门馆一贫中。\n白日时时别，青芜处处同。\n此生唇舌裏，啼鸟暮春风。",
        "dynasty": "宋",
        "collection_info": null
    },
    {
        "title": "大观四年春吾与友人任景初舍弟端孺自蜀来京师至长安时方寒食吾三人相与戎服游九龙池饮酒赋诗乐甚是岁吾迁岭表明年景初亦谪江左忽忽数岁皆未得去寒食无几念念悽然作诗寄任因命舍弟同赋",
        "author": "唐庚",
        "content": "居今行古任定祖，底事迁延亦未归。\n我坐力田伤地脉，君缘捜句漏天机。\n故都回首三寒食，新岁经心两湿衣。\n学道一生凡几化，不因到此始知非。",
        "dynasty": "宋",
        "collection_info": null
    },
    {
        "title": "乙未正月丁丒与舍弟棹小舟穷西溪至愁绝处度不可进乃归溪侧有两榕甚奇清阴可庇数十榻水东老人尝饮酒其下云",
        "author": "唐庚",
        "content": "杨梅溪上柳初黄，荆竹冈头日正长。\n独木小舟轻似纸，一尊促席稳于床。\n树从坡去无人识，水出山来带药香。\n应有居民解秦语，为言昭代好还乡。",
        "dynasty": "宋",
        "collection_info": null
    },
    {
        "title": "有感示舍弟端孺外甥郭圣俞",
        "author": "唐庚",
        "content": "一出湟关五见梅，愚忠几欲伴黄埃。\n弟兄手足穷孤竹，母子肝肠泣老莱。\n好语忽从天上落，行人直向海边回。\n此生报国无他事，力穑供输莫待催。",
        "dynasty": "宋",
        "collection_info": null
    },
    {
        "title": "游广州悟性寺寺有赵王台盖尉佗时所筑有井甘甚号达摩井云",
        "author": "唐庚",
        "content": "崎岖走上方，浩荡取秋光。\n台上经樛女，江天入夜郎。\n华夷凭槛远，兴废引杯长。\n泉脉来何处，中含定慧香。",
        "dynasty": "宋",
        "collection_info": null
    },
    {
        "title": "舜祠",
        "author": "唐庚",
        "content": "讴歌率土性之也，号泣旻天孝矣乎。\n何惜扁舟繫韶石，忆曾万里叫苍梧。",
        "dynasty": "宋",
        "collection_info": null
    },
    {
        "title": "腊岭戏书",
        "author": "唐庚",
        "content": "上世有鞭能走石，今人无铎可驱山。\n一回凭膝一移足，老尽行人未老颜。",
        "dynasty": "宋",
        "collection_info": null
    },
    {
        "title": "长沙竹笋闻于天下大者可十斤重食之甚甘而不冰脾昔渡湘欲作诗未暇也今復过之酬以此篇",
        "author": "唐庚",
        "content": "地入长沙莫叹卑，竹萌径尺旧相知。\n九重纔復金门籍，万里先参玉版师。\n契阔累年真负口，裵徊弥月未妨脾。\n渭川风味那能对，中有离骚九辨辞。",
        "dynasty": "宋",
        "collection_info": null
    },
    {
        "title": "杂诗二十首  其一",
        "author": "唐庚",
        "content": "屏迹舍人巷，灌园居士桥。\n花开不旋踵，草薙復齐腰。\n蛤哭明朝雨，鸡鸣闇夜朝。\n未能全独乐，邻里去招邀。",
        "dynasty": "宋",
        "collection_info": null
    },
    {
        "title": "杂诗二十首  其二",
        "author": "唐庚",
        "content": "已绝经年笔，仍关尽日门。\n身谋嗟翠羽，人事叹榕根。\n蔬食风掀市，楼居水破村。\n岭南霜自薄，何得鬓边繁。",
        "dynasty": "宋",
        "collection_info": null
    },
    {
        "title": "杂诗二十首  其三",
        "author": "唐庚",
        "content": "便归良不恶，未去亦随缘。\n户口知无瘴，讴歌觉有年。\n藤笺得句后，桂酒抱愁边。\n经术吾衰矣，犹堪学力田。",
        "dynasty": "宋",
        "collection_info": null
    },
    {
        "title": "杂诗二十首  其四",
        "author": "唐庚",
        "content": "不死良难学，全生或可几。\n茶随东客到，药附广船归。\n碁倦收成败，书慵卷是非。\n关心无杂虑，魂梦入精微。",
        "dynasty": "宋",
        "collection_info": null
    },
    {
        "title": "杂诗二十首  其五",
        "author": "唐庚",
        "content": "兀坐且如此，出门安所之。\n手香柑熟后，髪脱草枯时。\n精力看书觉，情怀举盏知。\n炎州无过雁，二子在天涯。",
        "dynasty": "宋",
        "collection_info": null
    },
    {
        "title": "杂诗二十首  其六",
        "author": "唐庚",
        "content": "饱食为茶地，深耕觅酒材。\n翻泥逢暗笋，汲井得飞梅。\n湖尽船头转，山穷屐齿回。\n田间良自苦，清兴亦悠哉。",
        "dynasty": "宋",
        "collection_info": null
    },
    {
        "title": "杂诗二十首  其七",
        "author": "唐庚",
        "content": "壮岁日千里，晚途天一方。\n花缦聊傲世，白袷亦随乡。\n团扇侵时令，方书遣昼长。\n此间吾所乐，便拟卜林塘。",
        "dynasty": "宋",
        "collection_info": null
    },
    {
        "title": "杂诗二十首  其八",
        "author": "唐庚",
        "content": "白日消诸妄，青山对屡空。\n着书防恶客，学圃问邻翁。\n织贝流肌滑，仁频入颊红。\n丹砂落吾手，秋至任飘蓬。",
        "dynasty": "宋",
        "collection_info": null
    },
    {
        "title": "杂诗二十首  其九",
        "author": "唐庚",
        "content": "多事定何补，寡言聊自温。\n蟹黄嗔止酒，车白劝加餐。\n濯足楼船岸，高歌抱朴村。\n愧无魑可御，只益负君恩。",
        "dynasty": "宋",
        "collection_info": null
    },
    {
        "title": "杂诗二十首  其一○",
        "author": "唐庚",
        "content": "闹窄良难入，閒寛足见容。\n竹根收白迭，木杪得黄封。\n问学兼儒释，交游半士农。\n行歌村落晚，落日满携筇。",
        "dynasty": "宋",
        "collection_info": null
    },
    {
        "title": "杂诗二十首  其一一",
        "author": "唐庚",
        "content": "为农沙子步，附保水西乡。\n隐几江天远，开门佛土香。\n时情荒径草，野色淡渔梁。\n欲纵高秋目，东偏短作墻。",
        "dynasty": "宋",
        "collection_info": null
    },
    {
        "title": "杂诗二十首  其一二",
        "author": "唐庚",
        "content": "旧物杯中酒，新衔海上翁。\n百非无一是，显过岂微功。\n引水江分碧，烹丹井为红。\n幽居亦多事，度日不全空。",
        "dynasty": "宋",
        "collection_info": null
    },
    {
        "title": "杂诗二十首  其一三",
        "author": "唐庚",
        "content": "小市江分破，连𥱼水捲翻。\n到今佛迹在，千古鹤峰尊。\n浮峤来何处，丰湖入数村。\n登临有何好，秋至数消魂。",
        "dynasty": "宋",
        "collection_info": null
    },
    {
        "title": "杂诗二十首  其一四",
        "author": "唐庚",
        "content": "已分诗驱使，宁辞酒过差。\n南烹人钓蛤，北信客占鸦。\n年事侵肤理，忧端宿肺家。\n嚮来功业兴，到晚咏余霞。",
        "dynasty": "宋",
        "collection_info": null
    },
    {
        "title": "杂诗二十首  其一五",
        "author": "唐庚",
        "content": "覆载宜然等，寒暄乃尔殊。\n雪曾前岁有，地过此邦无。\n煮海鲸鲵动，烹山虎豹呼。\n南来何所得，诗语帯娵隅。",
        "dynasty": "宋",
        "collection_info": null
    },
    {
        "title": "杂诗二十首  其一六",
        "author": "唐庚",
        "content": "夜语不觉久，晨兴良独难。\n加之得卯酒，晚矣恰朝餐。\n笋蕨春生箸，鱼虾海入盘。\n南方禁太饱，茗盌直须寛。",
        "dynasty": "宋",
        "collection_info": null
    },
    {
        "title": "杂诗二十首  其一七",
        "author": "唐庚",
        "content": "海气东南上，野烟申酉间。\n草平连别洞，雨转入佗山。\n道路鱼盐去，樵苏竹木还。\n西江并北客，相对各苍颜。",
        "dynasty": "宋",
        "collection_info": null
    },
    {
        "title": "杂诗二十首  其一八",
        "author": "唐庚",
        "content": "水过鱼村湿，沙寛牧地平。\n片云明外暗，斜日雨边晴。\n山转秋光曲，川长暝色横。\n瘴乡人自乐，耕钓各浮生。",
        "dynasty": "宋",
        "collection_info": null
    },
    {
        "title": "杂诗二十首  其一九",
        "author": "唐庚",
        "content": "浪迹苍梧外，放怀黄木东。\n人情双鬓雪，天色屡头风。\n国计中宵切，家书隔岁通。\n为儒得愁思，一笑赖儿童。",
        "dynasty": "宋",
        "collection_info": null
    },
    {
        "title": "杂诗二十首  其二○",
        "author": "唐庚",
        "content": "万里非吾土，三年失我常。\n只愁鸢跕跕，敢作鹤昂昂。\n白竹连闽越，黄云入夜郎。\n何时返栖息，谁为问桃娘。",
        "dynasty": "宋",
        "collection_info": null
    },
    {
        "title": "閒居二首  其一",
        "author": "唐庚",
        "content": "未许幽人晓梦长，朝朝亲炷佛前香。\n有诗为爱袁家渴，无病缘抄陆氏方。\n身杂蜑中谁是我，食除蜿外总随乡。\n白沙翠竹门前路，疑出西郊向草堂。",
        "dynasty": "宋",
        "collection_info": null
    },
    {
        "title": "閒居二首  其二",
        "author": "唐庚",
        "content": "细细敲门细细应，老翁方曲昼眠肱。\n鱼陂旧种千头鲙，桑径新窠十畆缯。\n菜足尚堪分地主，米余翻欲供邻僧。\n平生雅有乘桴兴，咫尺沧溟去未能。",
        "dynasty": "宋",
        "collection_info": null
    },
    {
        "title": "闻勾景山补盩厔丞仍闻学道有得以诗调之发万里一笑",
        "author": "唐庚",
        "content": "人言盩厔似江湖，莫对丞哉叹负余。\n别后耳根无正始，向来纸尾得黄初。\n可怜鬼谷纵横口，今读神溪缥白书。\n臣朔许长钱许少，何当天子念公车。",
        "dynasty": "宋",
        "collection_info": null
    },
    {
        "title": "遣兴二首  其一",
        "author": "唐庚",
        "content": "南来不觉两秋砧，览照惊呼雪满簪。\n平日不堪文馆冷，暮年更赋武溪深。\n敢缘三已有愠色，自笑一生能苦心。\n安得袁丝随里闬，闘鸡走狗任浮沉。",
        "dynasty": "宋",
        "collection_info": null
    },
    {
        "title": "遣兴二首  其二",
        "author": "唐庚",
        "content": "八千岐路愁何补，四十光阴老亦宜。\n此去只堪犀首饮，向来都是虎头痴。\n逢时有道其如命，得意无言所恨迟。\n诗债即今浑倚阁，新篇惟有莫相疑。",
        "dynasty": "宋",
        "collection_info": null
    },
    {
        "title": "甲午元日",
        "author": "唐庚",
        "content": "非贤幸脱龙蛇岁，上圣应怜虮蝨臣。\n忆与政和同度岭，朝来已点四年春。",
        "dynasty": "宋",
        "collection_info": null
    },
    {
        "title": "春归",
        "author": "唐庚",
        "content": "东风定何物，所至輙苍然。\n小市花间合，孤城柳外圆。\n禽声犯寒食，江色帯新年。\n无计驱愁得，还推到酒边。",
        "dynasty": "宋",
        "collection_info": null
    },
    {
        "title": "春日五言二首  其一",
        "author": "唐庚",
        "content": "啼禽通梦寐，芳草过比邻。\n暖逼花期促，愁牵酒量伸。",
        "dynasty": "宋",
        "collection_info": null
    },
    {
        "title": "春日五言二首  其二",
        "author": "唐庚",
        "content": "去就惭云雁，浮沉羡海鸥。\n妄心花片落，豪气柳枝柔。",
        "dynasty": "宋",
        "collection_info": null
    },
    {
        "title": "春日七言二首  其一",
        "author": "唐庚",
        "content": "更与何人共寂寥，竹君时引到溪桥。\n是家大似东郭子，能使人之意也消。",
        "dynasty": "宋",
        "collection_info": null
    },
    {
        "title": "春日七言二首  其二",
        "author": "唐庚",
        "content": "尚有小桃凌奼女，岂无大杓饮衰翁。\n老来不復谈坚白，醉去犹能爱浅红。",
        "dynasty": "宋",
        "collection_info": null
    },
    {
        "title": "郑太玉送子鱼",
        "author": "唐庚",
        "content": "便当权阁太常斋，药竈于傍手自煨。\n须信子鱼藏妙理，坐令母蟹媿几才。\n刀头定向何时得，剑脊频将好意来。\n老去少陵虽病肺，尚堪持此荐寒醅。",
        "dynasty": "宋",
        "collection_info": null
    },
    {
        "title": "儿曹送穷以诗留之",
        "author": "唐庚",
        "content": "世中贫富两浮云，已着居陶比在陈。\n就使真能去穷鬼，自量无以致钱神。\n柳车作别非吾意，竹马论交只汝亲。\n前此半痴今五十，欲将知命付何人。",
        "dynasty": "宋",
        "collection_info": null
    },
    {
        "title": "郑二锁试五羊久而不还问之广人云已失解从海道归潮矣闻之惘然唁以此诗",
        "author": "唐庚",
        "content": "望君挹取裒然首，为我迂回长者车。\n璧玉已闻归间道，足音那復念逃虚。\n卑微官职缘亲屈，眊矂情怀赖酒除。\n政使登名似韩子，十年曾不补遗余。",
        "dynasty": "宋",
        "collection_info": null
    },
    {
        "title": "骤雨",
        "author": "唐庚",
        "content": "黑云惊小市，白雨沸秋江。\n声入家家树，凉传处处窗。\n乱流鸣决决，迭鼓闹庞庞。\n苹末清风起，斜阳觑海邦。",
        "dynasty": "宋",
        "collection_info": null
    },
    {
        "title": "江涨",
        "author": "唐庚",
        "content": "秋来雨似浇，雨罢水如潮。\n市改依高岸，津喧救断桥。\n云阴哭鸠妇，池溢走鱼苗。\n天意良难测，前时旱欲焦。",
        "dynasty": "宋",
        "collection_info": null
    },
    {
        "title": "代书寄郑二",
        "author": "唐庚",
        "content": "别后定何似，此中难具陈。\n倦憎秋气湿，老怯晓烟辛。\n沸议今方尔，归期觉愈伸。\n须烦三绝手，时復饷清新。",
        "dynasty": "宋",
        "collection_info": null
    },
    {
        "title": "八月十五夜月",
        "author": "唐庚",
        "content": "应缘人望望，故作出迟迟。\n几岁一相见，浮云宁别时。\n吟拚鸡腷膞，玩觉兔迷离。\n此夕登楼兴，非关有所思。",
        "dynasty": "宋",
        "collection_info": null
    },
    {
        "title": "夜久睡觉不復能寐凄然有感",
        "author": "唐庚",
        "content": "无復更残暑，夜深清欲饥。\n叶飞魂梦数，露重语音知。\n月色到秋苦，更声临晓迟。\n平生憎墨翟，老去亦悲丝。",
        "dynasty": "宋",
        "collection_info": null
    },
    {
        "title": "立冬后作",
        "author": "唐庚",
        "content": "啖蔗入佳境，冬来幽兴长。\n瘴乡得好语，昨夜有飞霜。\n篱下重阳在，醅中小至香。\n西邻蕉向熟，时致一梳黄。",
        "dynasty": "宋",
        "collection_info": null
    },
    {
        "title": "端孺籴米龙川得粳糯数十斛以归作诗调之",
        "author": "唐庚",
        "content": "倒拔孤舟入瘴烟，归来百斛泻丰年。\n炊香未数神江白，酿滑偏宜佛迹泉。\n饱去定知频梦与，醉中何至便妨禅。\n凭君为比长安米，看直公车牍几千。",
        "dynasty": "宋",
        "collection_info": null
    },
    {
        "title": "东邻二首  其一",
        "author": "唐庚",
        "content": "即今乐事属墻东，岁晚何曾酒盏空。\n白蜜已输仍节近，红藤未动况年丰。",
        "dynasty": "宋",
        "collection_info": null
    },
    {
        "title": "东邻二首  其二",
        "author": "唐庚",
        "content": "肯聴寒梅缓缓消，笛声夜夜到溪桥。\n怪生不似关山月，新向城中得徴招。",
        "dynasty": "宋",
        "collection_info": null
    },
    {
        "title": "谩成",
        "author": "唐庚",
        "content": "云暗便窗破，山寒赖屋低。\n往还天外少，早晏雨中迷。\n书册开仍阖，履声东復西。\n何尝有所赋，得句旋安题。",
        "dynasty": "宋",
        "collection_info": null
    },
    {
        "title": "闻郑二对吏五羊",
        "author": "唐庚",
        "content": "旧友年来畧散亡，新收郑子亦遑遑。\n岁云暮矣无双鴈，我所思兮在五羊。\n狱吏事权先自贵，书生踪迹况能狂。\n风流人物今余几，可忍羣儿復谤伤。",
        "dynasty": "宋",
        "collection_info": null
    },
    {
        "title": "东麓",
        "author": "唐庚",
        "content": "经旬不见小匡庐，忽尔相逢喜欲呼。\n自入秋来更韶润，却从瘦裏带敷腴。\n人间信有伤心碧，坐上那无满眼沽。\n可是清晖解娱客，能令肠断到愚儒。",
        "dynasty": "宋",
        "collection_info": null
    },
    {
        "title": "西溪",
        "author": "唐庚",
        "content": "西溪霜后更沉涵，溪上愁人雪半簪。\n市散争归桥纳纳，橹揺不进水潭潭。\n利倾小海鱼盐集，味入他村酒茗甘。\n百里源流千里势，惠州城下有江南。",
        "dynasty": "宋",
        "collection_info": null
    },
    {
        "title": "野望",
        "author": "唐庚",
        "content": "赖有澄江在，専供倚杖清。\n水裁偏岸直，云截乱山平。\n鞞鼓知农隙，鸡豚觉岁成。\n却缘摇落后，木杪得孤城。",
        "dynasty": "宋",
        "collection_info": null
    },
    {
        "title": "独游",
        "author": "唐庚",
        "content": "是日游于独，乃情知者谁。\n时光新旧岁，节物浅深枝。\n鸦攫春祠敏，鸢窥野烧痴。\n田园有妙理，吾悔得之迟。",
        "dynasty": "宋",
        "collection_info": null
    },
    {
        "title": "醉眠",
        "author": "唐庚",
        "content": "山静似太古，日长如小年。\n余花犹可醉，好鸟不妨眠。\n世味门常掩，时光簟已便。\n梦中频得句，拈笔又忘筌。",
        "dynasty": "宋",
        "collection_info": null
    },
    {
        "title": "故游茂先大夫元佑初为唐安守豪逸喜宾客能剧饮谈笑盖陈孟公之流今唐安絃索之盛甲于两蜀自游使君始后累迁至秦鳯宪以卒既二十余载而其子振旅游峤南相过于惠州作此诗赠之",
        "author": "唐庚",
        "content": "唐安千指录琵琶，故事犹闻蜀叟夸。\n樽酒何人陪北海，练裙今日见西华。\n子归未得频芳草，我老无成学种爪。\n万里相逢俱白首，班荆长语夕阳斜。",
        "dynasty": "宋",
        "collection_info": null
    },
    {
        "title": "悯雨",
        "author": "唐庚",
        "content": "老楚能令畏垒丰，此身翻累越人穷。\n至今无奈曾孙稼，几度虚占少女风。\n兹事会须星有好，他时曾厌雨其蒙。\n山中赖有茱粮足，不向诸侯托寓公。",
        "dynasty": "宋",
        "collection_info": null
    },
    {
        "title": "次张天觉见赠韵",
        "author": "唐庚",
        "content": "别公归去养天和，见说清朝士已多。\n裙舍登门何处曳，顶缘受记昔曾摩。\n几时傅说重调鼎，去岁成汤已解罗。\n会引鑑湖为故事，要从英主乞三峨。",
        "dynasty": "宋",
        "collection_info": null
    },
    {
        "title": "重阳后一日从无尽泛舟游处士台故诗人秦龟从所居",
        "author": "唐庚",
        "content": "皂河经雨水微沙，船帖台根日未斜。\n三径就荒悲白土，一樽相属对黄花。\n已将远眺收平楚，更遣清言到永嘉。\n要见仙翁头似漆，请看醉后落乌纱。",
        "dynasty": "宋",
        "collection_info": null
    },
    {
        "title": "江陵逢故人宋德粹自播守罢归南阳以诗见贻依韵和酬",
        "author": "唐庚",
        "content": "昔别方初节，相逢各素秋。\n君归卧龙国，我脱堕鸢州。\n霜鬓含多事，尘容帯倦游。\n行藏端可见，岁晚莫登楼。",
        "dynasty": "宋",
        "collection_info": null
    },
    {
        "title": "走城西别处厚居正两宗兄会居正出独与处厚笑语终日颇有卜邻之兴因属买田江陵作此诗",
        "author": "唐庚",
        "content": "旧交零落半存亡，晚岁荆州得两唐。\n临别眼中无小谢，再来天外有他杨。\n预行后日诛茅地，要近先生避世墻。\n会与幽人数晨夕，何能结客少年塲。",
        "dynasty": "宋",
        "collection_info": null
    },
    {
        "title": "和观文相公立春日示诗",
        "author": "唐庚",
        "content": "閒把流年指上轮，朝来七十五回春。\n一杯愿荐乔松寿，四海方依社稷臣。\n血气未嫌辛菜冷，颜容犹称彩幡新。\n清诗小字传观处，满座惊呼觉有神。",
        "dynasty": "宋",
        "collection_info": null
    },
    {
        "title": "生还至宜都逢李六",
        "author": "唐庚",
        "content": "更把余年着酒浇，莫谈前事废灯挑。\n地缘有语封还止，印为无功铸復销。\n赖是诗书能却瘴，到今魂梦亦闻潮。\n头西归去君休怪，尾段无多不奈焦。",
        "dynasty": "宋",
        "collection_info": null
    },
    {
        "title": "舟中",
        "author": "唐庚",
        "content": "去楚及梅落，过夔逢麦秋。\n既非就国者，判作贾胡留。\n心力盘滩尽，年光抛渡休。\n移书故山友，慎勿厌锄耰。",
        "dynasty": "宋",
        "collection_info": null
    },
    {
        "title": "北嵌",
        "author": "唐庚",
        "content": "双鬓茎茎白，孤舟寸寸移。\n北嵌方守剂，南畆定何时。\n无处谋春酌，他村博晚炊。\n频年卧江海，宁恤一滩迟。",
        "dynasty": "宋",
        "collection_info": null
    },
    {
        "title": "何执中挽词",
        "author": "唐庚",
        "content": "白璧就黄壤，忘情良独难。\n观生六十化，比没九迁官。\n笔下无时俗，胸中有岁寒。\n雅怀嗟不遂，欲挂死前冠。",
        "dynasty": "宋",
        "collection_info": null
    },
    {
        "title": "王元隐挽诗",
        "author": "唐庚",
        "content": "双鬓翻经老，千金食客贫。\n由来户外屦，不救甑中尘。\n惜此凌云手，终于入幕宾。\n何人禅家学，崔篆得崔骃。",
        "dynasty": "宋",
        "collection_info": null
    },
    {
        "title": "悼杨隐之承事",
        "author": "唐庚",
        "content": "忍能挥泪读丰碑，平昔修为我自知。\n一日不斋无此理，五行并下记他时。\n肯教灵运先成佛，未信王家敢誉儿。\n耆旧即今零落尽，鹤归空嘆冢纍纍。",
        "dynasty": "宋",
        "collection_info": null
    },
    {
        "title": "题览胜阁后破佛",
        "author": "唐庚",
        "content": "尘侵面相黄金暗，雨入眉毫白玉休。\n此日争看大垂手，游人谁復小低头。",
        "dynasty": "宋",
        "collection_info": null
    },
    {
        "title": "将赴阙有感示聃",
        "author": "唐庚",
        "content": "老畏高门地，慵便下泽车。\n终然婴世网，难作爱吾庐。\n白平阳滛于，诗曹务尽废。\n郡置假尉以，代之分其半。",
        "dynasty": "宋",
        "collection_info": null
    },
    {
        "title": "次韵强幼安冬日旅舍",
        "author": "唐庚",
        "content": "残岁无多日，此身犹旅人。\n客情安枕少，天气举杯频。\n桂玉黄金尽，风埃白髪新。\n异乡梅信远，谁寄一枝春。",
        "dynasty": "宋",
        "collection_info": null
    },
    {
        "title": "次韵幼安留别",
        "author": "唐庚",
        "content": "白头重踏輭红尘，独立鹓行觉异伦。\n往事已空谁叙旧，好诗乍见且尝新。\n细思寂寂门罗雀，犹胜纍纍冢卧麟。\n力请宫祠知意否，渐谋归老锦江滨。",
        "dynasty": "宋",
        "collection_info": null
    },
    {
        "title": "陌上桑曲",
        "author": "唐庚",
        "content": "萧疏陌上桑，寂寞采桑女。\n蚕老叶转稀，罗敷泪如雨。\n敛袂蹙双蛾，秦筝一曲歌。\n慇懃谢郎意，其如义命何。",
        "dynasty": "宋",
        "collection_info": null
    },
    {
        "title": "白头吟",
        "author": "唐庚",
        "content": "秋风团扇情，夜雨长门意。\n高鸟既已逝，前鱼自当弃。\n贱妾白头吟，知君怀异心。\n祗知茂陵女，不忆临邛琴。",
        "dynasty": "宋",
        "collection_info": null
    },
    {
        "title": "结客少年塲",
        "author": "唐庚",
        "content": "结客少年塲，男儿尚气须激昂。\n朝从鲁朱家，暮过秦武阳。\n饮酒邯郸市，膝上横秋霜。\n明年从军入炖煌，金印紫绶辉路傍，贫中知已慎勿忘。",
        "dynasty": "宋",
        "collection_info": null
    },
    {
        "title": "五杂俎",
        "author": "唐庚",
        "content": "五杂俎，水中鱼。\n去復还，天上凫。\n不获已，辕下驹。\n五杂俎，名利地。\n去復还，尘埃辔。\n不获已，贫而仕。",
        "dynasty": "宋",
        "collection_info": null
    },
    {
        "title": "公无渡河",
        "author": "唐庚",
        "content": "公无渡河，公无渡河。\n君不见吴儿秋悲小海唱，湘女夜怨招魂歌。\n抱石沉清流，弄酒奔素娥。\n忠血醉蛟蜃，义肉饱鼋鼍。\n暗中水弩贯七札，鱼龙百怪垂涎泽，吻牙相磨。\n公无渡河，公无渡河，平地犹恐生风波。",
        "dynasty": "宋",
        "collection_info": null
    },
    {
        "title": "明妃曲",
        "author": "唐庚",
        "content": "生男禁多才，长沙伴湘纍。\n生女禁太美，阴山嫁胡儿。\n长沙虽归如不归，阴山亦復归无期。\n绛灌通矦延寿死，琵琶休怨汉天子。",
        "dynasty": "宋",
        "collection_info": null
    },
    {
        "title": "舞马行",
        "author": "唐庚",
        "content": "天宝舞马四百蹄，綵床衬步不点泥。\n梨园一曲倾杯乐，骧首顿足音节齐。\n几年流落人间世，挽盐驾鼓不敢嘶。\n忽然技痒不自禁，俗眼惊顾身颠跻。\n后生何尝识此舞，谓之不祥固其所。",
        "dynasty": "宋",
        "collection_info": null
    },
    {
        "title": "风树吟",
        "author": "唐庚",
        "content": "树欲静兮风不止，子欲飬兮亲不待。\n归飞反哺八九子，我曾不如毕逋尾。\n树欲静兮风不休，子欲飬兮亲不留。\n旦自梅兮暮至棘，当年饲我如鸤鸠。",
        "dynasty": "宋",
        "collection_info": null
    },
    {
        "title": "戏题醉仙崖",
        "author": "唐庚",
        "content": "谁家翠岭高亭亭，白崖隐起仙人形。\n仙人昔尝为酒星，乘兴痛饮干北溟。\n五湖一吸聊解酲，江妃丧魄鳌失灵。\n上帝震怒呵出庭，酡然影落秋山青。\n行人几见霜叶零，醉仙醉去不復醒。\n何须荷锸随刘伶，河沙劫填归冥冥。",
        "dynasty": "宋",
        "collection_info": null
    },
    {
        "title": "古生",
        "author": "唐庚",
        "content": "卷地风来怒涛起，惊散沙汀双翡翠。\n谁将仙匹锁金笼，孤飞吟叫烟波裏。\n古生开锁放珍禽，春江日暖重相寻。\n巧舌相和苇风輭，绮翼交飞菰浪深。\n壮哉古生真任侠，气义肝肠何激烈。\n功成不復更偷生，一剑挥霜襟溅血。\n世间美事多参商，白马青梅人断肠。\n古生埋没在何处，江山流水空茫茫。",
        "dynasty": "宋",
        "collection_info": null
    },
    {
        "title": "走笔赠仙姑",
        "author": "唐庚",
        "content": "仙姑八十春秋高，两鬓墨黑无斑毛。\n鹿胎冠子青纱袍，神风清峻真仙曹。\n人生瞥忽如销膏，是非海裏翻波涛。\n五斗官米令人劳，安能俛首争锥刀。\n愿仙乞我瓢裏一丸药，武陵溪上抖擞世俗腥与臊。\n不然教我蝉蜕羽化秘诀之一二，海山深处摘取王母千岁不熟之蟠桃。",
        "dynasty": "宋",
        "collection_info": null
    },
    {
        "title": "醉后怒笔",
        "author": "唐庚",
        "content": "炭寒火冷灯微明，虗檐泻雨如倾瓶。\n酒酣耳热身体轻，抚膺大吼黄钟声。\n怒目直视如流星，拔剑击柱傍人惊。\n丈夫宁可五鼎烹，安得容此呑舟鲸。",
        "dynasty": "宋",
        "collection_info": null
    },
    {
        "title": "云南老人行",
        "author": "唐庚",
        "content": "云南老人老无力，藜杖支腰陇头立。\n道逢蜀客话平生，时復仰天长太息。\n自言贯属泸水湄，泸水边徼滨獠夷。\n夷人之性类蛇豕，频肆毒螫为疮痍。\n十五年前多寇盗，一境骚然不相保。\n民禾收刈虏人家，戎马偷衔汝江草。\n近来风俗都变移，卷却旌旗张酒旗。\n牛羊村落晚晴处，烟火楼台日暮时。\n两眼昏花两鬓雪，喜见昇平好时节。\n茅屋横吹一笛风，野店携归半瓶月。\n问翁致此何因缘，道是江阳太守贤。\n鼓琴絃歌不生事，十年静治安吾边。\n郑国国侨去已久，谁信人间准前有。\n异日刊为德政碑，请问云南陇头叟。",
        "dynasty": "宋",
        "collection_info": null
    },
    {
        "title": "忆昔行",
        "author": "唐庚",
        "content": "忆昔方东来，亭传荒荆棘。\n风庭红叶乱，雨砌苍苔湿。\n饥虎拨门开，哀禽向人泣。\n十载却西还，亭传已完葺。\n青锁揖江山，朱栏趁阶级。\n行旅粮不赍，大路遗敢拾。\n蜀道无难昜，人心自寛急。\n寄言守亭者，勿使狐狸入。",
        "dynasty": "宋",
        "collection_info": null
    },
    {
        "title": "午起行",
        "author": "唐庚",
        "content": "细藤簟展波纹绿，瓦枕竹床殊不俗。\n白日寥寥午眠熟，起来更觉精神足。\n万缘寂静数瓯茶，千偈消磨碁一局。\n此间真味有余清，未羡纷纷厌粱肉。",
        "dynasty": "宋",
        "collection_info": null
    },
    {
        "title": "张求",
        "author": "唐庚",
        "content": "张求一老兵，着帽如破斗。\n卖卜益昌市，性命寄杯酒。\n骑马好事人，金钱投瓮牖。\n一语不假借，意自有臧否。\n鸡肋巧安拳，未省怕嗔殴。\n坐此益寒酸，饿理将入口。\n未死且强项，那暇顾炙手。\n士节久凋丧，舐痔甜不呕。\n求岂知道者，议论无所苟。\n吾宁从之游，聊以激衰朽。",
        "dynasty": "宋",
        "collection_info": null
    },
    {
        "title": "击剑歌",
        "author": "唐庚",
        "content": "三尺光芒耀霜雪，长安使气为任侠。\n间对要离壮涙垂，醉叱荆轲怒眦裂。\n天下承平猛士閒，夜半无人自弹铗。\n会须东海斩长鲸，归来倒沥腥臊血。",
        "dynasty": "宋",
        "collection_info": null
    },
    {
        "title": "黎城酒",
        "author": "唐庚",
        "content": "黎城酒贵如金汁，解尽寒衣方一吸。\n狱曹参军到骨穷，簿书吻燥何由湿。\n夜来细雨落檐花，对客惟有尝春茶。\n明朝踏月趁早衙，免使路中逢曲车。",
        "dynasty": "宋",
        "collection_info": null
    },
    {
        "title": "题崔令曲海后",
        "author": "唐庚",
        "content": "崔令饮酒五七斗，崔令唱辞一千首。\n时时浪饮輙高歌，利锁名缰总无有。\n人称崔令为颠狂，我知崔令非颠狂。\n承流宣化有余方，高歌浪醉也何妨。",
        "dynasty": "宋",
        "collection_info": null
    },
    {
        "title": "昼寝",
        "author": "唐庚",
        "content": "雨余热喘殊喊呀，坐翻故纸腰足麻。\n铺陈枕簟骞青纱，倒床不復知横斜。\n梦魂飞扬远还家，故人见我一笑譁。\n须臾睡觉衙鼓挝，墙头瞑雀声槎槎。",
        "dynasty": "宋",
        "collection_info": null
    },
    {
        "title": "城上怨",
        "author": "唐庚",
        "content": "雨似悬河风似箭，风号雨驰寒刮面。\n何处巡城老健儿，城上讴吟自哀怨。\n不知底事偏苦伤，声高声低哀思长。\n戍边役重畏酷法，去国年多思故乡。\n城上歌时夜方半，正是孤斋醉魂断。\n和风和雨两三声，推枕投衾坐长叹。\n传闻边警动熙河，战士连年不解戈。\n今夜风号雨驰处，城上哀怨知几何。",
        "dynasty": "宋",
        "collection_info": null
    },
    {
        "title": "别句永叔",
        "author": "唐庚",
        "content": "巴江滟滟巴山空，十里五里蕉花红。\n少年鋭意立功业，破烟一棹轻如风。\n却思三岁相欢聚，说剑论诗轻李杜。\n平生不作女儿悲，今日为君重回顾。",
        "dynasty": "宋",
        "collection_info": null
    },
    {
        "title": "春日杂言二首  其一",
        "author": "唐庚",
        "content": "官居双海棠，何年植庭中。\n风流二月间，照耀一室红。\n浑家惜此花，具饮呼乃翁。\n翁虽怯杯觞，意难逆儿童。\n臈醽十分深，白眼一引空。\n醉时忘华颠，浩歌满东风。",
        "dynasty": "宋",
        "collection_info": null
    },
    {
        "title": "春日杂言二首  其二",
        "author": "唐庚",
        "content": "庭前杨柳枝，春来蔚然绿。\n老翁鬓边青，已去不可復。\n举杯属春风，此理竟如何。\n转首飞杨花，春风自蹉跎。",
        "dynasty": "宋",
        "collection_info": null
    },
    {
        "title": "览镜",
        "author": "唐庚",
        "content": "昔我先君子，德与形气俱。\n襃衣佩长剑，轩昂真丈夫。\n我生困多难，乃类山泽癯。\n头目颇麞鼠，愧忝虎豹驹。\n太仓五斗米，足食蕞尔躯。\n谁能向天子，号饥诉侏儒。",
        "dynasty": "宋",
        "collection_info": null
    },
    {
        "title": "客至",
        "author": "唐庚",
        "content": "山头竹万箇，风来玉相戛。\n下有屋数间，萧然如佛刹。\n门无车马喧，幽径芳草茁。\n隔窗识君声，遽起投笔札。\n黄鸡未啄黍，环堵无可杀。\n园蔬煮淡泊，山泉啜甘滑。\n何以乐嘉宾，春禽日嘲哳。",
        "dynasty": "宋",
        "collection_info": null
    },
    {
        "title": "寄题张志行醉峰亭",
        "author": "唐庚",
        "content": "先生饱醖藉，表裏皆纯粹。\n独推糟与粕，施之为政事。\n百里饮其德，陶陶有欢意。\n余醺落嘉陵，一江醇酒味。\n沉酣到山骨，颓然偃苍翠。\n亭中时把酒，坐对青山醉。\n醉乡在何许，祗此中间是。\n先生况多文，为续醉乡记。",
        "dynasty": "宋",
        "collection_info": null
    },
    {
        "title": "闻东坡贬惠州",
        "author": "唐庚",
        "content": "元气脱形数，运动天地内。\n东坡未离人，岂比元气大。\n天地不能容，伸舒輙有碍。\n低头不能仰，闭口焉敢欬。\n东坡坦率老，局促因难耐。\n何当与道俱，逍遥天地外。",
        "dynasty": "宋",
        "collection_info": null
    },
    {
        "title": "寄郭潜夫",
        "author": "唐庚",
        "content": "我昔游泸江，泛舟奔楚宫。\n黔江自南来，胥会涪之东。\n黔江清且碧，泸江浊而红。\n红碧不相入，分流如卧虹。\n羣潴激湍涛，汹涌成战攻。\n须臾尽变浊，混混颜色同。\n清固不胜浊，此理天下通。\n君视开成间，牛李争长雄。\n要之赞皇子，不胜太牢公。\n物理自古然，徘徊叹无穷。",
        "dynasty": "宋",
        "collection_info": null
    },
    {
        "title": "病鹤行",
        "author": "唐庚",
        "content": "鹤兮鹤兮何处来，秋江静兮芦花开。\n波痕侵月白皑皑，千声万声鸣哀哀。\n不飞不翔不饮啄，骨瘠棱棱瘦如削。\n冰姿玉质仅生存，雪羽霜毛半零落。\n鹤兮鹤兮何郁郁，我知尔是冲天物。\n芝田就养孤高情，瑶池洗出神仙骨。\n传闻仙岛冥冥中，水晶甃作蓬莱宫。\n祥烟瑞雾常蒙蒙，好将六翮抟仙风。",
        "dynasty": "宋",
        "collection_info": null
    },
    {
        "title": "寄郭虞卿",
        "author": "唐庚",
        "content": "读书老益苦，潇洒比元澹。\n直行不由径，慎独肯欺闇。\n如何已鸿冥，犹復见蜉撼。\n寡和郢中曲，忍辱渔阳掺。\n斗筲彼常态，义命吾何憾。\n屈伸固有时，佳境当徐啖。",
        "dynasty": "宋",
        "collection_info": null
    },
    {
        "title": "题温泉观",
        "author": "唐庚",
        "content": "温泉宫裏行人宿，温泉池上行人浴。\n人自多情感盛衰，泉固无心任荣辱。\n细路蟠蟠入疏竹，万年秦山皆在目。\n吾皇高拱九重深，一株松萝为谁绿。",
        "dynasty": "宋",
        "collection_info": null
    },
    {
        "title": "题洪川驿",
        "author": "唐庚",
        "content": "倦游征人鬓欲丝，膏车秣马东南驰。\n出门四顾迷路岐，闭户却坐愁支颐。\n鱼生釡竈鼠巢枝，夏畦千里成陂池。\n吾皇致治方无为，淫雨破块天何知。\n劝君饮酒君勿疑，行使止尼良由时。\n未逃形数皆有涯，此独未信无穷期。",
        "dynasty": "宋",
        "collection_info": null
    },
    {
        "title": "食笋行",
        "author": "唐庚",
        "content": "半夜春山试雷雨，惊起蛰龙初出土。\n野人不惜苍苔古，掘得嘉餐自烧煮。\n满盘明玉远飘风，一箸鲈鱼味差苦。\n竹斋食罢竹阴午，竹裏行吟傲簪组。\n君夸食肉君固卑，我夸食笋我亦痴。\n阿蛮丰腻飞燕瘦，意态虽异要皆奇。\n君不见天随先生贫食杞，又不见关中客卿肥刺齿。\n丰俭不齐皆有理，彼此相忘聊尔耳。",
        "dynasty": "宋",
        "collection_info": null
    },
    {
        "title": "题史廷直郊居",
        "author": "唐庚",
        "content": "黄金转手尽，郊居掩清昼。\n山容凉肺腑，竹意浄怀袖。\n入门编简香，无復更铜臭。\n君看道南院，岂识元德秀。",
        "dynasty": "宋",
        "collection_info": null
    },
    {
        "title": "棕花",
        "author": "唐庚",
        "content": "斫破夜叉头，取出仙人掌。\n鲛人满腹珠，鮰鱼新出网。",
        "dynasty": "宋",
        "collection_info": null
    },
    {
        "title": "送王观復交代",
        "author": "唐庚",
        "content": "文正活国手，颇恨见不及。\n宦游识其孙，想像高冠岌。\n岂但为交承，自是贤友执。\n尤喜谈性命，微到鬼神泣。\n吾曹饮沧海，百川资一吸。\n失脚沙土间，卷舌舐泥汁。\n焉依既云久，临别百忧集。\n去去自护持，雨荷终不湿。",
        "dynasty": "宋",
        "collection_info": null
    },
    {
        "title": "戏赠王推官诚中",
        "author": "唐庚",
        "content": "乃祖赋混成，津涯极深远。\n家学到诸郎，文字復清婉。\n今作劾鼠吏，于理诚未稳。\n怒草三千牍，驰驿奏龙衮。\n上问今安在，幕职补阆苑。\n召赐数刻对，叹息相见晚。\n纵未置青琐，亦应校黄本。\n九万里扶摇，忽若驰峻坂。",
        "dynasty": "宋",
        "collection_info": null
    },
    {
        "title": "送赵元思司法",
        "author": "唐庚",
        "content": "谁不从王事，夙夜独匪懈。\n休沐犹坐曹，伏日不归廨。\n平生熟大法，余事工小楷。\n自称霹雳手，作县真癣疥。\n董宣虽强项，临事中实骇。\n从君学吏礼，稍稍识起拜。\n今当告别去，何以赠行迈。\n二十罚自亲，此理须少戒。",
        "dynasty": "宋",
        "collection_info": null
    },
    {
        "title": "送扈大夫端叟",
        "author": "唐庚",
        "content": "平生未识韩，不愿封万户。\n方幸得依刘，未几公已去。\n三年此留滞，一味惟忠恕。\n江水倒随人，剑岭横遮路。\n那知黄门手，就写碧藓赋。\n空闻陇上儿，击块歌五袴。",
        "dynasty": "宋",
        "collection_info": null
    },
    {
        "title": "到任后寄家兄",
        "author": "唐庚",
        "content": "君子所就三，为食最为下。\n起家仰寸禄，此实下焉者。\n南山无敝庐，千里就官舍。\n但使食有鱼，敢言曹乏马。\n同寮皆故人，毎事相假借。\n况復官长贤，醉归应不骂。",
        "dynasty": "宋",
        "collection_info": null
    },
    {
        "title": "送乡人下第归乡",
        "author": "唐庚",
        "content": "闭门诵书史，已读万卷破。\n养气塞天地，不受一毫挫。\n名声落空廓，踪迹长坎坷。\n尘埃相邂追，齿髪嗟老大。\n文章心未死，功业手犹唾。\n世事若循环，天理犹转磨。\n朝得暮或失，俯弔仰輙贺。\n行见风云会，惊起南阳卧。",
        "dynasty": "宋",
        "collection_info": null
    },
    {
        "title": "送赵安道下第归乡",
        "author": "唐庚",
        "content": "大官危，小官卑，君不得官君勿悲。\n君不见前日宰相今海涯，胡椒八百斛，流落知为谁。\n又不见州县官，折腰事细儿。\n常忧一语不中治，敢对西山笏拄颐。\n大官危，小官卑，君不得官君勿悲。\n愿君酒量如鸱夷，勿作瓶罂居井眉。\n与君赌取醉为期，明日乌帽风披披。",
        "dynasty": "宋",
        "collection_info": null
    },
    {
        "title": "代先状寄孙熙叔",
        "author": "唐庚",
        "content": "畴昔告行迈，别酒月中把。\n蹭蹬我已归，裴徊君尚且。\n相逢勿惊怪，已觉都幻假。\n但当呼阿素，预遣置若下。\n略听诵灵光，未敢赋换马。\n一醉洗尘埃，万事真土苴。",
        "dynasty": "宋",
        "collection_info": null
    },
    {
        "title": "郡人献笋守以分饷郡寮而吏独见遗守知之命追赐焉盖不出既久而人忘之也因成一篇",
        "author": "唐庚",
        "content": "坐稳膝生踝，凝尘罩蓝版。\n出少颜面生，未熟城市眼。\n争席人相忘，馈肉礼非简。\n本自无光彩，不必更埋铲。\n自知吾免矣，置酒具瓶盏。\n起舞属细君，相对一笑莞。",
        "dynasty": "宋",
        "collection_info": null
    },
    {
        "title": "友人还乡有感",
        "author": "唐庚",
        "content": "饥乌哑哑枝上啼，秋风萧萧吹客衣。\n儒冠误身不得归，女痴妻寒病乳老。\n归来聚首贫亦好，我固知之归不早。\n束书十载游长安，一官远谢医卜贤。\n托生长镵直可怜，今君别我还故里。\n想见亲朋问所以，为言顦顇京尘裏。",
        "dynasty": "宋",
        "collection_info": null
    },
    {
        "title": "哀贤",
        "author": "唐庚",
        "content": "仁庙乃文考，裕陵真武王。\n先帝几于成，主上贤于康。\n时亦有二子，采薇登首阳。\n其一犹行歌，其一今云亡。\n功在百世外，懦夫心胆张。\n齐侯但多马，名灭身未殭。",
        "dynasty": "宋",
        "collection_info": null
    },
    {
        "title": "读邸报",
        "author": "唐庚",
        "content": "当今求多闻，取士到蓬荜。\n时时得新语，谁谓山县僻。\n昨日拜御史，今日除谏官。\n立朝无负汉恩厚，论事不妨晁氏安。\n台省诸公登衮衮，闭门熟睡黄绸稳。",
        "dynasty": "宋",
        "collection_info": null
    },
    {
        "title": "讯囚",
        "author": "唐庚",
        "content": "参军坐厅事，据案嚼齿牙。\n引囚到庭下，囚口争喧哗。\n参军气益振，声厉语更忉。\n自古官中财，一一民膏血。\n为吏掌管钥，反窃以自私。\n人不汝谁何，如摘颔下髭。\n事老恶自彰，证佐日月明。\n推穷见毛脉，那可口舌争。\n有囚奋然出，请与参军辨。\n参军心如眼，有睫不自见。\n参军在场屋，薄薄有声称。\n只今作参军，几时得骞腾。\n无功食国禄，去窃能几何。\n上官乃容隐，曾不加谴诃。\n囚今信有罪，参军宜揣分。\n等是为贫计，何苦独相困。\n参军噤无语，反顾吏卒嗟。\n包裹琴与书，明日吾归休。",
        "dynasty": "宋",
        "collection_info": null
    },
    {
        "title": "程使君生辰歌",
        "author": "唐庚",
        "content": "使君来分铜虎符，哺飬百姓如哺雏。\n设弧在旦人奔走，举首争为使君寿。\n但愿使君如乃翁，福德种种皆圆融。\n官至大中年九十，诸郎鸣玉左右立。",
        "dynasty": "宋",
        "collection_info": null
    },
    {
        "title": "寄杜蓬州",
        "author": "唐庚",
        "content": "阆中胜事不妨奇，旧来僻左人谁知。\n祗缘乃祖肠断句，名与江水东南驰。\n阆人德之不敢忘，遗祠今在南山上。\n壁间画得太瘦生，想是当年苦吟様。\n寄将模本博新诗，为我落笔挥珠玑。\n君家自是箇中脚，会道春从沙际归。",
        "dynasty": "宋",
        "collection_info": null
    },
    {
        "title": "中秋遇雨感怀呈世泽彦直",
        "author": "唐庚",
        "content": "初游东都年二十，清欢趁得中秋及。\n高阳会中酒徒集，惠和坊裏绣鞍入。\n蟹螯尝新左手执，鸡头未老搓玉粒。\n杯行到手不待揖，明月清风供一吸。\n纒头不惜倾箱给，倚赖决科如俯拾。\n谁知得官反拘絷，此景此欢那復缉。\n今岁中秋雨如泣，穷山牢落秋光湿。\n孤灯荧荧照书笈，屈指流年如箭急。",
        "dynasty": "宋",
        "collection_info": null
    },
    {
        "title": "通判苏君俞见和復次韵答之",
        "author": "唐庚",
        "content": "公才过人其倍十，词艺即今谁跂及。\n万卷收藏富编集，诗人阃域称优入。\n西州书生学穿执，朅来东游为丝粒。\n十分折腰敢长揖，欲吐壮怀还自吸。\n朋从调笑鬬捷给，狂言偶发难收拾。\n语意俳谐韵牵絷，不敢献公公密缉。\n报章大是鲛人泣，一一珠玑落圆湿。\n自惭思竭如空笈，口吻悲吟知窘急。",
        "dynasty": "宋",
        "collection_info": null
    },
    {
        "title": "喜雨呈赵世泽",
        "author": "唐庚",
        "content": "去年雨多忧水潦，今年雨少忧枯槁。\n都缘县政失中和，水旱年年勤父老。\n前时云起雨欲落，夜半风来还一扫。\n明朝引首望霄汉，屋上晨暾仍杲杲。\n赋输百万未破白，簿脚何缘得勾倒。\n上书自劾欲归去，老妇挽衣傍夺藁。\n技穷往诉北山神，是夕沛然偿所祷。\n稻畦罢亚势已活，竹裏萧疏声更好。\n故应神意闵孤拙，苟免岁中书下考。\n便安杵臼伺秋成，云子满田行可捣。",
        "dynasty": "宋",
        "collection_info": null
    },
    {
        "title": "蓬州杜使君洪道屡称我于诸公闻之愧甚赋诗答谢之",
        "author": "唐庚",
        "content": "去天一尺古蓬州，年来除守得胜流。\n渠家本是城南杜，诗律贤我三千筹。\n如此才高却解事，入眼人才皆可意。\n他邑犹分刺史天，片言每为将军地。\n故应怜我退无田，力相推挽令向前。\n傍人闻说皆抚掌，竹竿那使鮎鱼缘。",
        "dynasty": "宋",
        "collection_info": null
    },
    {
        "title": "嘲陆羽",
        "author": "唐庚",
        "content": "陆子作茶经，竟为茶所困。\n其中无所主，復着毁茶论。\n简贤傲长者，彼自愚不逊。\n茶好固自若，于我有何恨。\n便当脱野服，洗琖为一献。\n饮罢挈茶去，譬彼浇畦畹。\n君看祢正平，意气真能健。\n达与不达人，何啻相千万。",
        "dynasty": "宋",
        "collection_info": null
    },
    {
        "title": "代内",
        "author": "唐庚",
        "content": "爷娘嫁我时，本以君能文。\n谓当得所托，致身在青云。\n观今天下事，胜负方纷纭。\n英俊肩相摩，料理不到君。\n何妨采药去，相与登鹿门。\n着书示后世，千载犹清芬。",
        "dynasty": "宋",
        "collection_info": null
    },
    {
        "title": "答",
        "author": "唐庚",
        "content": "世岂无高人，刻意在枯槁。\n竟为恩爱累，有志莫能保。\n君能唤我归，衰鬓及未葆。\n何非有此翁，那得有此媪。\n着书吾岂能，庻几获幽讨。\n何必登鹿门，是山皆可老。",
        "dynasty": "宋",
        "collection_info": null
    },
    {
        "title": "戊子大水二首  其一",
        "author": "唐庚",
        "content": "踏歌喧喧杂铙鼓，潭边呼龙令作雨。\n龙嗔挥水十大余，千村万落几为鱼。\n寄谢龙神且安处，熟睡深潭不惊汝。",
        "dynasty": "宋",
        "collection_info": null
    },
    {
        "title": "戊子大水二首  其二",
        "author": "唐庚",
        "content": "夜半传呼河入室，揽衣下床深没膝。\n旧来水不到谯门，老巫归咎西门君。\n西门君去老巫舞，明年却娶河伯妇。",
        "dynasty": "宋",
        "collection_info": null
    },
    {
        "title": "除凤州教授非所欲也作此自寛",
        "author": "唐庚",
        "content": "人生纔食顷，何处分好弱。\n刑狱即道场，筦库有真乐。\n故纸终日翻，毛锥几年阁。\n百函无力致，诸公谁说着。\n今承学校乏，颇讶名字错。\n宿业岂无恋，得冶不敢跃。\n骨肉远难俱，囊装贫昜缚。\n师儒要好手，老大良非脚。\n戛尽识羮空，抽穷知茧薄。\n后生端所畏，人材若为作。\n岂唯嘲孝先，更恐困有若。\n行路固知难，得地幸不恶。\n柳拖千丈丝，山集五色雀。\n绛纱谅无有，苜蓿聊可嚼。\n况闻豆积岭，中有不死药。",
        "dynasty": "宋",
        "collection_info": null
    },
    {
        "title": "登越王楼",
        "author": "唐庚",
        "content": "左绵城北长安道，马足翻翻人自老。\n越王高楼藏道边，道上行人不迷到。\n楼前西日堕江红，一见如逢邻舍翁。\n向来何处识面目，应在少陵诗句中。",
        "dynasty": "宋",
        "collection_info": null
    },
    {
        "title": "芙蓉溪歌",
        "author": "唐庚",
        "content": "人间八月秋霜严，芙蓉溪上春酣酣。\n二南变后鲁叟笔，七国战处邹轲谈。\n人间二月春光好，溪上芙蓉迹如扫。\n周家盛处伯夷枯，汉室隆时贾生老。\n小儿造化谁能穷，几回枯枿还芳樷。\n只因人老不復少，有酒且发衰颜红。",
        "dynasty": "宋",
        "collection_info": null
    },
    {
        "title": "富乐山",
        "author": "唐庚",
        "content": "富乐之名谁所留，建安年中刘豫州。\n拥兵入蜀万貔貅，孱璋送国来迎头。\n军中酾酒椎千牛，炙如巴山酒如涪。\n酒酣握手登高丘，极目紫芋蹲春畴。\n富乐之名此其由，君闻此说还信不。\n当时兵起四十秋，拆屋不足供诛求。\n生灵嗷嗷鼎中油，山中胡为乃尔优。\n想今富乐万倍刘，端能容我逃穷愁，山僧笑言客罢休。",
        "dynasty": "宋",
        "collection_info": null
    },
    {
        "title": "将家游治平院",
        "author": "唐庚",
        "content": "年年官职如冰様，只有登临作酬赏。\n好山一一如佳客，令人欲作倾家酿。\n昨日西楼弔王孙，今日东津悲逐臣。\n江边胜事略寻徧，不见海棕高入云。",
        "dynasty": "宋",
        "collection_info": null
    },
    {
        "title": "游天池院",
        "author": "唐庚",
        "content": "上方细路蟠如绾，下有晴川平似坂。\n近水远山皆可人，跃踊来供搜句眼。\n小池中有江湖春，孤洲便可呼白萍。\n团团倚槛看清澈，不敢洗耳山僧嗔。",
        "dynasty": "宋",
        "collection_info": null
    },
    {
        "title": "游雪峰院书所见院在开元寺之西越王楼之东盖小院也",
        "author": "唐庚",
        "content": "东家既峥嵘，西邻亦棱层。\n那知齐鲁间，有此蕞尔滕。\n僻路少人到，掣铃小童譍。\n松扉迫窄入，石磴敧危登。\n迎门老尨吠，画壁苍龙腾。\n庭除静如眼，几席不受蝇。\n青焚日日香，明续年年灯。\n土盆养幽花，古木纒枯藤。\n虽小亦自足，无亏岂须增。\n忆昨苦盛夏，数来避繁蒸。\n毎借安禅榻，曲此昼眠肱。\n日月当几何，霜雪遂严凝。\n慈竹犹疏疏，恶风遂朋朋。\n作诗书屋壁，扫灭听寺僧。",
        "dynasty": "宋",
        "collection_info": null
    },
    {
        "title": "十月十八与舍弟登越王楼便道趋开元寺上天池得句满纸颠倒杂乱几不可读明日诠次成二十二韵",
        "author": "唐庚",
        "content": "沐浴罢趋局，幽居愁杜门。\n重登帝子楼，哭弔诗人冤。\n凭栏参井天，隐几西南坤。\n冬深一水瘦，岁晚千山髠。\n丰稔徧川陆，太平到鸡豚。\n江城水頽雉，市瓦尘迷鸳。\n坐对仙云宫，祗隔斜阳村。\n楼台白水外，松柏苍云屯。\n天垂望羌山，雪汁融朝暾。\n谁为四方些，招此千岁魂。\n便道访古寺，策杖寻灵源。\n上到山椒穷，转觉天池尊。\n行疲犬马力，下视乌鸢翻。\n不应水性高，疑有神物喷。\n肯随秋涨落，况逐夏潦浑。\n潜通八角井，散入千家盆。\n渔村唤欲譍，钓石谅犹温。\n似闻扣船歌，想见持竿蹲。\n吾曹本山林，朝衣裹狙猿。\n只应适埜车，便作忘忧萱。\n诗兼巧拙对，酒杂醇醨吞。\n阍吏况解事，不妨尽余樽。",
        "dynasty": "宋",
        "collection_info": null
    },
    {
        "title": "六一堂",
        "author": "唐庚",
        "content": "我思六一翁，羽化四十年。\n虽不及抠衣，毎愿为执鞭。\n手弹醉翁操，目覩庐陵编。\n床头五代史，屏间七交篇。\n诗常讽思颍，曲毎歌归田。\n斋摹画舫様，酒法冰堂传。\n此志自弱冠，到今已华颠。\n嗟予又晚辈，读书慕先贤。\n即彼生处所，馆之与周旋。\n时对文章姿，稍息簿领肩。\n贤者果不死，瞻之犹在前。\n似挥诛姦笔，犹拏击佛拳。\n谁当嗣前规，时为易蠧椽。\n勿毁鲁恭宅，中有夫子天。",
        "dynasty": "宋",
        "collection_info": null
    },
    {
        "title": "苏时中惠茶",
        "author": "唐庚",
        "content": "三年泮宫苦幽独，中有宜人惟睡足。\n虫鱼注罢直庐静，午枕鸣雷撼窗屋。\n故人苏子半幅书，饷我闽溪一包玉。\n亲题更屈调絃手，远寄来浇饭蔬腹。\n故应疑我梦得官，谁信吾衰已无復。\n空令半夜忍饥吟，搜到池塘春草绿。",
        "dynasty": "宋",
        "collection_info": null
    },
    {
        "title": "天马歌赠朱廷玉",
        "author": "唐庚",
        "content": "贰师城中天马驹，眼光掣电汗流朱。\n将军出塞万里余，得此龙种来执徐。\n朝踏幽燕暮荆吴，历块一蹶傍人呼。\n向来价重千金壶，一朝不直半束刍，千马万马肥如猪。",
        "dynasty": "宋",
        "collection_info": null
    },
    {
        "title": "受代有日呈谭勉翁谢与权",
        "author": "唐庚",
        "content": "老来忽忽流年紧，三见涪江秋叶陨。\n祗缘二子日相从，便觉一瓢穷可忍。\n东津晓作招隐赋，西楼暮得思归引。\n文字能令酒盏寛，江山未放诗才窘。\n分题踊跃谁避席，得句欢呼同彼隼。\n泉名三逸本戏语，野史千年传不泯。\n醉归半路飞蝙蝠，余兴中宵伴蚯蚓。\n那知鬚鬓秃于笔，但见儿童长如笋。\n留滞甘为西域胡，衰迟更结东游靷。\n故山咫尺未成归，坐使苍颜厚如胗。",
        "dynasty": "宋",
        "collection_info": null
    },
    {
        "title": "与舍弟饮二首  其一",
        "author": "唐庚",
        "content": "篇篇皆有酒，世疑渊明诗。\n佳趣正在此，俗子那得知。\n寄迹杯酒中，序者为之辞。\n诗酒吾家事，何用寄迹为。\n疑者既已陋，序者良亦卑。\n酒殊醉味同，勿问醇与醨。",
        "dynasty": "宋",
        "collection_info": null
    },
    {
        "title": "与舍弟饮二首  其二",
        "author": "唐庚",
        "content": "湿酒浇枯肠，戢戢生小诗。\n诗中何等语，酒后那復知。\n黄菊遂行迈，径去不復辞。\n拒霜犹屈强，其势何能为。\n但问酒有无，勿计官高卑。\n江边捕鱼郎，教我当啜醨。",
        "dynasty": "宋",
        "collection_info": null
    },
    {
        "title": "受代还眉",
        "author": "唐庚",
        "content": "久客念吾土，毎嘆江山非。\n及兹受代去，亦復无家归。\n仕宦几半世，奔走遍九围。\n竟无置锥土，安此容膝扉。\n还当僦屋居，况有囊金挥。\n处乡亦何有，去国空依依。",
        "dynasty": "宋",
        "collection_info": null
    },
    {
        "title": "赴阙",
        "author": "唐庚",
        "content": "十年餐苜蓿，梦寐长阑干。\n继粟自不饱，朝虀岂辞酸。\n虽无汗马劳，几作蠧鱼干。\n自知爬沙手，未办扶摇抟。\n此行敢侥倖，政尔求便安。\n恐或得所欲，圣主天地寛。",
        "dynasty": "宋",
        "collection_info": null
    },
    {
        "title": "剑州道中见桃李盛开而梅花犹有存者",
        "author": "唐庚",
        "content": "桃花能红李能白，春深无处无颜色。\n不应尙有数枝梅，可是东君苦留客。\n向来开处当严冬，桃李未在交游中。\n即今已是丈人行，勿与年少争春风。",
        "dynasty": "宋",
        "collection_info": null
    },
    {
        "title": "武兴谣",
        "author": "唐庚",
        "content": "去年山中无黍稷，只有𦺥根并橡实。\n𦺥根作面如食蜜，橡实炊饭如剥栗。\n东家有钱食橡实，西家无钱惟食𦺥。\n今年𦺥尽橡实贵，山中人作寒蝉枯。",
        "dynasty": "宋",
        "collection_info": null
    },
    {
        "title": "会饮尉厅效八仙体",
        "author": "唐庚",
        "content": "尉公不忝东州英，坐上拍满樽中盈。\n令尹学道眼目明，作佛肯后灵运成。\n户掾句法令人惊，登坛抗臂从我盟。\n法曹静如不能鸣，胸中自有百万兵。\n会稽少年富才情，墨竹中含楚辞声。\n泮宫老人驾虚名，赋诗饮酒畏后生。",
        "dynasty": "宋",
        "collection_info": null
    },
    {
        "title": "古风赠谢与权行三首  其一",
        "author": "唐庚",
        "content": "锦囊琭琭奇，经笥便便腹。\n几拟问天公，如何饭不足。\n鸣鸮变好音，璞石琢良玉。\n为报采诗人，文翁能化蜀。",
        "dynasty": "宋",
        "collection_info": null
    },
    {
        "title": "古风赠谢与权行三首  其二",
        "author": "唐庚",
        "content": "我有无絃琴，无絃亦无徽。\n忘言乃能解，得意心自知。\n山高流水深，尚笑钟子期。\n为君奏此曲，改调作别离。",
        "dynasty": "宋",
        "collection_info": null
    },
    {
        "title": "古风赠谢与权行三首  其三",
        "author": "唐庚",
        "content": "生逢尧舜君，四门方穆穆。\n贤俊日登庸，不闻涧阿独。\n愿君摅贤业，邦方有道谷。\n毋缩袖间手，轩车远行復。",
        "dynasty": "宋",
        "collection_info": null
    },
    {
        "title": "程羲父挽诗",
        "author": "唐庚",
        "content": "门户金张贵，规模邹鲁儒。\n平生冰玉姿，不受纨绮纡。\n肯顾慱饼印，甘为小儿呼。\n旧来使剧邑，下车成袴襦。\n暮年赋从军，隻箸安边隅。\n不识墓中人，永怀屋上乌。",
        "dynasty": "宋",
        "collection_info": null
    },
    {
        "title": "谭勉翁诗章老夫所畏而以能问于不能此殊不可晓也媿而作诗",
        "author": "唐庚",
        "content": "高才乃尔信虚名，句法时来就考评。\n投社得君真恶客，専门知我有先生。\n文章已逼三都赋，行辈犹推四海兄。\n细看刘侯诗自好，不应便伏老弥明。",
        "dynasty": "宋",
        "collection_info": null
    },
    {
        "title": "既以前韵赠勉翁復怀廷玉因次韵",
        "author": "唐庚",
        "content": "千金骏骨买虚名，骥老通衢价未评。\n逐去定知穷不死，向来元以句为生。\n东风又见莺朋友，北信难凭雁弟兄。\n欲寄此怀惟有月，天涯分与故人明。",
        "dynasty": "宋",
        "collection_info": null
    },
    {
        "title": "峡路十韵",
        "author": "唐庚",
        "content": "上马復下马，羸躯不暂停。\n铃声今古道，柳色短长亭。\n乱石波翻雪，洪崖岫破青。\n羊归沿绝壁，鹿饮入寒汀。\n两岸浑遮月，中天畧见星。\n云来通玉垒，江去背沧溟。\n春少花难折，霜多叶易零。\n爱山犹着物，畏栈未忘形。\n事业知安在，艰危已备经。\n宦游方此始，何日遂鸿冥。",
        "dynasty": "宋",
        "collection_info": null
    },
    {
        "title": "清明日示弟侄",
        "author": "唐庚",
        "content": "岁华忽忽又清明，忆与诸生试集英。\n金锁掣雷开右掖，纻襕披雪照昇平。\n立班雉尾身疑梦，茂对龙颜目乍惊。\n百拜起居分左右，十年胸臆转纵横。\n愧无长策裨千虑，敢昧初心苟一名。\n三道岂能窥董傅，乙科今復愧匡衡。\n始吾进取恬无意，看汝光华便是荣。\n他日当求田二顷，杖藜自足过浮生。",
        "dynasty": "宋",
        "collection_info": null
    },
    {
        "title": "赴益昌六言二章  其一",
        "author": "唐庚",
        "content": "岂有登台衮衮，漫令去国迟迟。\n南越缨方欲请，北山文莫相移。",
        "dynasty": "宋",
        "collection_info": null
    },
    {
        "title": "赴益昌六言二章  其二",
        "author": "唐庚",
        "content": "乐职如今酒美，判司敢叹官卑。\n会待薛疏供帐，归从朱老栽桤。",
        "dynasty": "宋",
        "collection_info": null
    },
    {
        "title": "上益昌守李大夫",
        "author": "唐庚",
        "content": "标致自清流，知名二十秋。\n诸儒堂上席，羣客帐前筹。\n南渡衣拖绣，西来幕建油。\n食葱逢屈突，封户识荆州。\n襦袴三巴国，櫜鞬九郡侯。\n道兴期变鲁，文盛拟从周。\n讼矢虽关聴，宾壶不废投。\n未妨登衮衮，暂屈布优优。\n望府多奇士，华颠媿督邮。\n崎岖缘底事，憔悴此重游。\n举目江山是，翻身岁月遒。\n客愁移带眼，乡思咏刀头。\n技痒论文在，心阑触事休。\n那堪趋冉冉，祗是判悠悠。\n揣分宜长引，忧贫復少留。\n长裙何处曳，门馆傥容邹。",
        "dynasty": "宋",
        "collection_info": null
    },
    {
        "title": "上漕使",
        "author": "唐庚",
        "content": "持节三千里，提封一十州。\n天文占使入，地上觉钱流。\n吏有言前信，农无赋外求。\n事投余刃毕，政举大纲休。\n惠泽坤维润，威风井络秋。\n利源干復溢，民瘼痼还瘳。\n德以柔刚济，材兼巨细收。\n道兴期变鲁，文盛拟从周。\n即给中台笔，行抛外计筹。\n孤生真自幸，微禄每容偷。\n未可长闲去，须为寸进谋。\n祗应青白眼，能为辨薫莸。",
        "dynasty": "宋",
        "collection_info": null
    },
    {
        "title": "石漕生日",
        "author": "唐庚",
        "content": "梦断维熊夜，祥呈馈鲤初。\n固应贤有后，谁谓庆无余。\n为国家相似，忧民子不如。\n符分四任虎，金佩十年鱼。\n未补三公衮，聊分八使车。\n权衡公选格，陵阜富军储。\n阀阅毡犹在，朝廷席正虚。\n称觞勤祝颂，二十考中书。",
        "dynasty": "宋",
        "collection_info": null
    },
    {
        "title": "翟提仓生日",
        "author": "唐庚",
        "content": "奎毕夜腾辉，英灵出帝畿。\n陶门八翼后，却桂一枝巍。\n使斧今持铁，经编旧绝韦。\n政将儒雅饰，学造道心微。\n士论宜金马，君恩且绣衣。\n德醇浑可饮，才俊不容晞。\n盛世方连茹，孤生耻食薇。\n初从漆雕仕，全拙汉阴机。\n荠舌犹余苦，莼心未得归。\n大椿祈不老，乌鹊正求依。",
        "dynasty": "宋",
        "collection_info": null
    },
    {
        "title": "家提仓生日",
        "author": "唐庚",
        "content": "铜梁蟠地角，此日诞英奇。\n世路方敧侧，心田自坦夷。\n着书扬子宅，讲学仲舒帷。\n庠序声名久，朝廷议论推。\n受釐才赐对，揽辔便逢时。\n谁道儒宫冷，如今使节持。\n幸全陈孺社，喜遇紫芝眉。\n更祝灵椿寿，惊乌託稳枝。",
        "dynasty": "宋",
        "collection_info": null
    },
    {
        "title": "钱宪生日",
        "author": "唐庚",
        "content": "何处产英奇，河南定鼎基。\n珠倾鲛室宝，兰长谢庭枝。\n事业堪台省，功名暂海沂。\n案成张说口，德满紫芝眉。\n和气真堪掬，清风凛欲吹。\n每因怜传癖，未甚责书痴。\n盛德虽忘报，私心实自知。\n遐龄何以祝，华表鹤归时。",
        "dynasty": "宋",
        "collection_info": null
    },
    {
        "title": "张嘉父生日",
        "author": "唐庚",
        "content": "灵光不自藏，今日诞忠良。\n挥尘云腾涌，峩冠鹤瘦长。\n强明心似月，勤干鬓成霜。\n赤县鸣琴宓，清朝揽辔滂。\n权衡公调选，陵阜富糇粮。\n除恶虽云切，忧民只恐伤。\n行看星使动，已觉省兰香。\n寿考何须祝，传家辟谷方。",
        "dynasty": "宋",
        "collection_info": null
    },
    {
        "title": "送宋衮臣赴任浙宪",
        "author": "唐庚",
        "content": "綵衣入蜀记当年，金紫重来抱使权。\n拥钺止奸民奠枕，扬鞭画计地流钱。\n汝南评论常相借，圮上文书独见传。\n政目告成纔五月，岁头未改恰三迁。\n秦云惨雪趋朝路，吴雨肥梅按部天。\n名位愈隆人愈远，从今帝席为谁前。",
        "dynasty": "宋",
        "collection_info": null
    },
    {
        "title": "送赵世泽供奉",
        "author": "唐庚",
        "content": "君岂蹶张手，是间聊自藏。\n儿童歌楚些，婢子诵灵光。\n契分诗交密，形骸酒遣忘。\n方依益者友，遽理舍人装。\n鸡黍他年约，山河白日长。\n阳关那忍听，衰老易悲伤。",
        "dynasty": "宋",
        "collection_info": null
    },
    {
        "title": "游仙云宫",
        "author": "唐庚",
        "content": "出郭三竿日，横江一苇航。\n雀飞田有麦，蚕罢野无桑。\n下马危梯滑，开门古殿香。\n雨余丹井溢，苔入醮坛荒。\n画老星辰动，碑残岁月亡。\n钟声落城市，符祝走村乡。\n埜鸟啼巴蜀，山崖刻汉唐。\n临归更回首，惜此一襟凉。",
        "dynasty": "宋",
        "collection_info": null
    },
    {
        "title": "直舍书怀二首  其一",
        "author": "唐庚",
        "content": "寸枉非吾志，休论尺与寻。\n黄披终日卷，青对十年衿。\n风眩药囊减，雨昏茶椀深。\n扬雄名宦思，都向草玄沉。",
        "dynasty": "宋",
        "collection_info": null
    },
    {
        "title": "直舍书怀二首  其二",
        "author": "唐庚",
        "content": "箇处本来冷，此时仍更清。\n拥炉成久坐，曳杖却徐行。\n暝色侵书帙，秋阴入鼓声。\n悠然索马去，祗此是功程。",
        "dynasty": "宋",
        "collection_info": null
    },
    {
        "title": "书郑抚干诗卷后",
        "author": "唐庚",
        "content": "本合金闺去，翻来玉垒游。\n边尘凝不动，诗债索相酬。\n自得清新庾，非关锻炼周。\n云台家体格，文馆祖风流。\n冀北虽蒙顾，辽东祗自羞。\n好传江上女，歌向竹枝秋。",
        "dynasty": "宋",
        "collection_info": null
    },
    {
        "title": "哀词二章  其一",
        "author": "唐庚",
        "content": "云霄才业逝川东，学易年龄一梦中。\n春殿昔抽蟾桂绿，夜台今陨幕莲红。\n残章断槀尘埃满，别院疏帘笑语空。\n千古龟山原口墓，暝烟萧索白杨风。",
        "dynasty": "宋",
        "collection_info": null
    },
    {
        "title": "哀词二章  其二",
        "author": "唐庚",
        "content": "文章泮水动英游，玉殿腾名十四秋。\n莲幕未平台省志，薤歌潜引古原愁。\n青云气义千金薄，绿绶恩纶一命休。\n科第不穷余训在，鳯毛森秀绍箕裘。",
        "dynasty": "宋",
        "collection_info": null
    },
    {
        "title": "筹笔铺",
        "author": "唐庚",
        "content": "胁寡欺孤罪未诃，先生此意竟蹉跎。\n漫令邺下痴儿女，骇汗惊惶欲渡河。",
        "dynasty": "宋",
        "collection_info": null
    },
    {
        "title": "获蛮贼代主簿贺张安抚",
        "author": "唐庚",
        "content": "诏书频促马头东，更为边民缚狡童。\n三箭不烦仁贵手，七擒自得武侯功。\n枭鶵已去古巢冷，狼子不归秋穴空。\n何用声名达朝听，恐妨辟谷伴乔松。",
        "dynasty": "宋",
        "collection_info": null
    },
    {
        "title": "书斋即事",
        "author": "唐庚",
        "content": "书生不事事，书斋春昼长。\n竹色语笑绿，松风意思凉。\n箪瓢乐仁义，图史披兴亡。\n此间有佳趣，此外皆茫茫。",
        "dynasty": "宋",
        "collection_info": null
    },
    {
        "title": "题所居",
        "author": "唐庚",
        "content": "鼾睡失青春，昏昏尚欠伸。\n素知行路恶，敢厌在家贫。\n捜句工虽淡，看书味颇真。\n檄来端不喜，毛义已无亲。",
        "dynasty": "宋",
        "collection_info": null
    },
    {
        "title": "夜坐感怀",
        "author": "唐庚",
        "content": "声断钟楼月，文书对坐时。\n破窗灯焰走，冻砚笔锋迟。\n名利髪将鹤，风霜手欲龟。\n何当一蓑雨，披晓剪莼丝。",
        "dynasty": "宋",
        "collection_info": null
    },
    {
        "title": "述怀",
        "author": "唐庚",
        "content": "名字虽云繫列曹，儒风门户只萧骚。\n头颅自揣宜藏拙，指目何妨笑养高。\n本以食贫来仰禄，岂于王事更辞劳。\n老来精力堪惊叹，一纸文书輙数遭。",
        "dynasty": "宋",
        "collection_info": null
    },
    {
        "title": "秋夕书怀",
        "author": "唐庚",
        "content": "亹亹岁华侵，垂垂老境临。\n时光自风雨，寒色到衣衾。\n万窍号秋杪，孤灯照夜深。\n蛩声亦清苦，唧唧伴人吟。",
        "dynasty": "宋",
        "collection_info": null
    },
    {
        "title": "过湖县",
        "author": "唐庚",
        "content": "狼虎犹知父子仁，人生安有不亲亲。\n武皇况是聪明主，却恨初无一谏臣。",
        "dynasty": "宋",
        "collection_info": null
    },
    {
        "title": "过田横墓二首  其一",
        "author": "唐庚",
        "content": "成则为王败则亡，英雄成败本寻常。\n沧溟无际何妨死，却死东郊未耿光。",
        "dynasty": "宋",
        "collection_info": null
    },
    {
        "title": "过田横墓二首  其二",
        "author": "唐庚",
        "content": "九江梁楚竟诛夷，自古才高必见疑。\n脱使郦生犹未死，将军来此亦何为。",
        "dynasty": "宋",
        "collection_info": null
    },
    {
        "title": "过潼关",
        "author": "唐庚",
        "content": "铁衣十万拥胡雏，手释襟喉计亦疏。\n阃外不闻天子诏，将军未甚读兵书。",
        "dynasty": "宋",
        "collection_info": null
    },
    {
        "title": "题泸川县楼",
        "author": "唐庚",
        "content": "百斤黄鱼鲙玉，万户赤酒烧霞。\n榆甘渡头客艇，荔枝林下人家。",
        "dynasty": "宋",
        "collection_info": null
    },
    {
        "title": "苏君俞通判愚斋二首  其一",
        "author": "唐庚",
        "content": "人间争以智相高，底事纷纷祗自劳。\n顿觉朱愚真有味，莫将佳处语儿曹。",
        "dynasty": "宋",
        "collection_info": null
    },
    {
        "title": "苏君俞通判愚斋二首  其二",
        "author": "唐庚",
        "content": "三年消遣琴书在，一室清虚杖履凉。\n却怪斋名浑未尽，迩来愚智已兼忘。",
        "dynasty": "宋",
        "collection_info": null
    },
    {
        "title": "题春归亭",
        "author": "唐庚",
        "content": "沙际春光又是归，亭前景物故应奇。\n绿杨雅与清江称，残雪偏于碧嶂宜。\n流水无凭何处去，东风有准不吾欺。\n芳菲栏槛无穷兴，消得新愁入鬓丝。",
        "dynasty": "宋",
        "collection_info": null
    },
    {
        "title": "和程大夫荔枝",
        "author": "唐庚",
        "content": "家在岷峨饱荔枝，十年游宦但神驰。\n侧生流咏今千载，入贡称珍彼一时。\n定自不将凡果比，如何偏与瘴烟宜。\n白头莫作江南客，辜负山中故友期。",
        "dynasty": "宋",
        "collection_info": null
    },
    {
        "title": "雪意二首  其一",
        "author": "唐庚",
        "content": "睡眼拭朦胧，开门雪正浓。\n客来迷旧径，虎过识新踪。\n浦远浑无鹤，林疏只有松。\n惜琴如不解，酒兴若为供。",
        "dynasty": "宋",
        "collection_info": null
    },
    {
        "title": "雪意二首  其二",
        "author": "唐庚",
        "content": "榆关书不至，雪又满平芜。\n指冷频呵玉，胸寒屡掩酥。\n绿尝冬至酒，红拥夜深炉。\n塞上风沙恶，征衣到也无。",
        "dynasty": "宋",
        "collection_info": null
    },
    {
        "title": "闺怨",
        "author": "唐庚",
        "content": "芳草遶池绿，天涯人未归。\n春来更消瘦，浑欲不胜衣。",
        "dynasty": "宋",
        "collection_info": null
    },
    {
        "title": "俞和叔座上赋白鹿",
        "author": "唐庚",
        "content": "洞中于世本无求，一落人间几见秋。\n和月看时迷濯濯，隔云听处认呦呦。\n未容鹤客矜风韵，应许猿翁作品流。\n莫把奇毛惊俗眼，恐妨归去旧山幽。",
        "dynasty": "宋",
        "collection_info": null
    },
    {
        "title": "寓精道斋有感怀家山二首  其一",
        "author": "唐庚",
        "content": "论兵作赋两匆匆，人事光阴转首空。\n五夜梦飞山色裏，一年秋在雨声中。\n扬州骑鹤非无意，上蔡牵黄信此穷。\n幸有林泉未归去，欲将清兴问征鸿。",
        "dynasty": "宋",
        "collection_info": null
    },
    {
        "title": "寓精道斋有感怀家山二首  其二",
        "author": "唐庚",
        "content": "悠悠功业老堪怜，旧事凭谁可共论。\n直欲酒中赊快乐，尚能花裏觅寒温。\n诗书误我成何事，岁月侵人不见痕。\n汾水年年秋雁到，庾郎何处不销魂。",
        "dynasty": "宋",
        "collection_info": null
    },
    {
        "title": "晚春寄友人二首  其一",
        "author": "唐庚",
        "content": "眼底春愁恼杀侬，扬州往事旋成空。\n风流只合称狂客，衰飒何堪作病翁。\n水国春深梅子雨，江天日暮鲤鱼风。\n何时执手同樽酒，收拾清欢笑语中。",
        "dynasty": "宋",
        "collection_info": null
    },
    {
        "title": "晚春寄友人二首  其二",
        "author": "唐庚",
        "content": "满眼芜菁断送春，多情饶病两关身。\n只知老去人心改，不觉愁来酒盏频。\n霜鹘空拳知有命，溟鱼竭水恐伤神。\n丈夫出处端无据，犹欲辞家再入秦。",
        "dynasty": "宋",
        "collection_info": null
    },
    {
        "title": "春日杂兴七首  其一",
        "author": "唐庚",
        "content": "羲阳潇洒燕台诗，谁解知音似柳枝。\n寂寂閒庭春色过，落花无语背人悲。",
        "dynasty": "宋",
        "collection_info": null
    },
    {
        "title": "春日杂兴七首  其二",
        "author": "唐庚",
        "content": "爱梅长恐着花迟，日祷东风莫后期。\n及得见梅还冷淡，东风全在小桃枝。",
        "dynasty": "宋",
        "collection_info": null
    },
    {
        "title": "春日杂兴七首  其三",
        "author": "唐庚",
        "content": "茸茸小雨弄春晴，已有狂花未见莺。\n便使一年惆怅在，晓窗寒梦别轻盈。",
        "dynasty": "宋",
        "collection_info": null
    },
    {
        "title": "春日杂兴七首  其四",
        "author": "唐庚",
        "content": "春衣初作舞雩归，手展韦编昼寝稀。\n解使芳阴快幽意，飞红零落遶窗扉。",
        "dynasty": "宋",
        "collection_info": null
    },
    {
        "title": "春日杂兴七首  其五",
        "author": "唐庚",
        "content": "短帽轻衫信马行，郊原春色太牵情。\n兔葵燕麦浑閒事，最有芜菁到处生。",
        "dynasty": "宋",
        "collection_info": null
    },
    {
        "title": "春日杂兴七首  其六",
        "author": "唐庚",
        "content": "月团新碾破春酲，赖有归鸿寄好音。\n人在天涯莫回首，恐输华髪上瑶簪。",
        "dynasty": "宋",
        "collection_info": null
    },
    {
        "title": "春日杂兴七首  其七",
        "author": "唐庚",
        "content": "故人不见空凝睇，过雁全疏只断魂。\n犹有野梅临水在，一枝无语伴黄昏。",
        "dynasty": "宋",
        "collection_info": null
    },
    {
        "title": "张祖同挽词",
        "author": "唐庚",
        "content": "西南失望郎，天理信茫茫。\n豪逸陈惊座，风流马季长。\n才宜分竹使，恩不自椒房。\n清白今方着，羣儿勿谤伤。",
        "dynasty": "宋",
        "collection_info": null
    },
    {
        "title": "任太君挽词",
        "author": "唐庚",
        "content": "贤妇古亦少，纷纷何况今。\n柏舟全美志，綵服慰幽心。\n旧邑虚汤沐，新阡祔藁砧。\n子孙门户壮，谁敢齿诸任。",
        "dynasty": "宋",
        "collection_info": null
    },
    {
        "title": "送太学李生归乡",
        "author": "唐庚",
        "content": "挈笈来东序，经年亦倦游。\n却辞同舍去，聊慰倚门忧。\n颜子进未止，何蕃谁为留。\n到家席不暖，随计又皇州。",
        "dynasty": "宋",
        "collection_info": null
    },
    {
        "title": "送苏教授赴阙",
        "author": "唐庚",
        "content": "三年泮水振洙风，俯接诸生屡改容。\n岭雾因时难隐豹，岩云有便得从龙。\n久钦才调无双手，今喜声名达九重。\n拂袖汉阳休更问，丈夫事业出心胸。",
        "dynasty": "宋",
        "collection_info": null
    },
    {
        "title": "别闽中许秀才",
        "author": "唐庚",
        "content": "临岐长叹息，此叹意深微。\n浮世年年别，初心事事违。\n扪参蜀道远，犯斗海槎归。\n故国有余乐，黄鸡秋正肥。",
        "dynasty": "宋",
        "collection_info": null
    },
    {
        "title": "送朱元素归养",
        "author": "唐庚",
        "content": "事国日犹长，归宁计亦良。\n泉烹纯孝味，菽啜自然香。\n失马君何患，临河我独伤。\n从今千里梦，夜夜到江乡。",
        "dynasty": "宋",
        "collection_info": null
    },
    {
        "title": "赠泸倅丘明善二首  其一",
        "author": "唐庚",
        "content": "吴头楚尾秀山川，一分才华占得全。\n和气暖敷冬有日，清风寒压瘴无烟。\n分麾共领南门钥，簪笔终归北阙天。\n寄语江阳夷落道，安排春织待新编。",
        "dynasty": "宋",
        "collection_info": null
    },
    {
        "title": "赠泸倅丘明善二首  其二",
        "author": "唐庚",
        "content": "可曾为客到江阳，塞上萧条断旅肠。\n歌动竹枝终日楚，笛吹梅弄数声羌。\n仰天太息偷衔愤，被髪惊呼不为狂。\n校尉自能青白眼，肯教牛尾一般黄。",
        "dynasty": "宋",
        "collection_info": null
    },
    {
        "title": "调华阳尉",
        "author": "唐庚",
        "content": "家世传儒素，平生学古文。\n三年思故国，一命荷君恩。\n折节羞黄版，归休许白云。\n吟诗无废事，薄俸不禁分。",
        "dynasty": "宋",
        "collection_info": null
    },
    {
        "title": "天宁节口号",
        "author": "唐庚",
        "content": "九曲昆渠换碧流，挺生英主间千秋。\n讴歌万国纔归禹，损益三年便继周。\n南畆暗侵山色尽，西陲展到海边休。\n不知谁是乘槎客，为采蟠桃荐冕旒。",
        "dynasty": "宋",
        "collection_info": null
    },
    {
        "title": "书新堂",
        "author": "唐庚",
        "content": "迭茅重苇一堂新，设榻聊安簿领身。\n落枕不知莺树晓，污书长苦燕泥春。\n狱官何预青苗事，野意新便白葛巾。\n能向此间时得趣，何须分外拜车尘。",
        "dynasty": "宋",
        "collection_info": null
    },
    {
        "title": "自笑二绝  其一",
        "author": "唐庚",
        "content": "案头故纸如拨山，三年祗有马上閒。\n贵官眼高不解颜，紧推不去何其顽。",
        "dynasty": "宋",
        "collection_info": null
    },
    {
        "title": "自笑二绝  其二",
        "author": "唐庚",
        "content": "平生所学尽虚谈，为吏文书百不谙。\n唤作参军真漫浪，军中底事更须参。",
        "dynasty": "宋",
        "collection_info": null
    },
    {
        "title": "除夕感怀",
        "author": "唐庚",
        "content": "永漏侵春已数筹，地炉犹拥木绵裘。\n无心岂畏三尸诉，爱日还惊一岁休。\n故国二千空醉眼，新年三十恰平头。\n光阴未用相敦迫，领取衰翁两鬓秋。",
        "dynasty": "宋",
        "collection_info": null
    },
    {
        "title": "金牛驿二绝  其一",
        "author": "唐庚",
        "content": "秦人虚饵方投钓，蜀国痴鱼已上钩。\n天与中原通笮马，人间何处有金牛。",
        "dynasty": "宋",
        "collection_info": null
    },
    {
        "title": "金牛驿二绝  其二",
        "author": "唐庚",
        "content": "由来仁义行终稳，到了权谋术易穷。\n纔见诈牛收剑外，已闻真鹿走关中。",
        "dynasty": "宋",
        "collection_info": null
    },
    {
        "title": "春日郊外",
        "author": "唐庚",
        "content": "城中未省有春光，城外榆槐已半黄。\n山好更宜余积雪，水生看欲倒垂杨。\n莺边日暖如人语，草际风来作药香。\n疑此江头有佳句，为君寻取却茫茫。",
        "dynasty": "宋",
        "collection_info": null
    },
    {
        "title": "嘉陵江上作",
        "author": "唐庚",
        "content": "多士数车舥，谁令汝去家。\n坐禅腰已折，持剑手新义。\n虽未能空寂，然犹耻攫拏。\n江流何处去，凭仗弔怀沙。",
        "dynasty": "宋",
        "collection_info": null
    },
    {
        "title": "自笑",
        "author": "唐庚",
        "content": "已白穷经首，仍丹许国心。\n那能天补绽，更欲海填深。\n儿馁嗔郎罢，妻寒望藁砧。\n世间南北路，何用尔霑襟。",
        "dynasty": "宋",
        "collection_info": null
    },
    {
        "title": "率诸公饮开元寺勉翁有诗因次其韵",
        "author": "唐庚",
        "content": "三伏光阴过，初秋宇宙新。\n一杯相马酒，千古竹林人。\n山入永嘉屐，蚁浮彭泽巾。\n悲歌送落日，为我少停轮。",
        "dynasty": "宋",
        "collection_info": null
    },
    {
        "title": "直舍夜坐",
        "author": "唐庚",
        "content": "强仕似幼学，细书仍短檠。\n月来吟处白，风及醉时清。\n坐久夜微湿，更深秋有声。\n不知愁底事，终夕自悲鸣。",
        "dynasty": "宋",
        "collection_info": null
    },
    {
        "title": "上张安抚",
        "author": "唐庚",
        "content": "一剑纵横敌万夫，少年功业负雄图。\n时平不佩将军印，任重来分刺史符。\n膝上细絃调雅操，塞前蛮栅长平芜。\n自惭子美诗才少，难咏花卿绝世无。",
        "dynasty": "宋",
        "collection_info": null
    },
    {
        "title": "春日",
        "author": "唐庚",
        "content": "今日天涯又见春，与春事契合相亲。\n君看四十年来事，只有东君是故人。",
        "dynasty": "宋",
        "collection_info": null
    },
    {
        "title": "任满未闻除代",
        "author": "唐庚",
        "content": "已媿千名佛，何堪一卷师。\n十年驹局促，万事燕差池。\n馆下诸生笑，门东稚子饥。\n宾僚眼前换，岁月鬓边驰。\n子舍行将去，吾车亦已脂。\n谓当鱼纵壑，犹作鸟粘黐。\n宿有诗书债，非关造化儿。\n岷峨吾故国，自合去迟迟。",
        "dynasty": "宋",
        "collection_info": null
    },
    {
        "title": "次勉翁送客韵",
        "author": "唐庚",
        "content": "仕宦方夸四十强，江山那復恋苍茫。\n征鞍过我横春色，别酒斟君釂野芳。\n青史功名时执手，红尘岐路一愁肠。\n神锥可是藏锋物，要使儿曹看脱囊。",
        "dynasty": "宋",
        "collection_info": null
    },
    {
        "title": "宿审田铺",
        "author": "唐庚",
        "content": "无正文。",
        "dynasty": "宋",
        "collection_info": null
    },
    {
        "title": "谢雨文",
        "author": "唐庚",
        "content": "农事方作雨不来，稻畦麦陇飞尘埃。\n神哀此民赐以雨，脉沟丈浍流膏乳。\n殽肥酒香答神休，神终相之俾有秋。",
        "dynasty": "宋",
        "collection_info": null
    },
    {
        "title": "招隐辞",
        "author": "唐庚",
        "content": "子谁友兮涪之云，出为云兮泽斯人。\n子谁亲兮涪之水，朝于海兮日千里。\n趣子之驾兮舍子之舟，子不我信兮与云水谋。",
        "dynasty": "宋",
        "collection_info": null
    },
    {
        "title": "题郎官湖",
        "author": "唐庚",
        "content": "湖边冷艷浸秋蒲，湖上寒光转夜乌。\n太白持杯问月罢，为子题作谪官湖。",
        "dynasty": "宋",
        "collection_info": null
    },
    {
        "title": "舟航",
        "author": "唐庚",
        "content": "蓬窗夜雨短长梦，啼鸟唤人新旧愁。\n万里论文一樽酒，醉和明月上扁舟。",
        "dynasty": "宋",
        "collection_info": null
    },
    {
        "title": "句  其一",
        "author": "唐庚",
        "content": "山断疑无路，林开觉有村。",
        "dynasty": "宋",
        "collection_info": null
    },
    {
        "title": "句  其二",
        "author": "唐庚",
        "content": "夜宿花村不见花，数间茅屋瞰溪沙。",
        "dynasty": "宋",
        "collection_info": null
    },
    {
        "title": "句  其三",
        "author": "唐庚",
        "content": "桥横南浦虹千丈，柳护西溪翠一行。",
        "dynasty": "宋",
        "collection_info": null
    },
    {
        "title": "句  其四",
        "author": "唐庚",
        "content": "嘶人画桥东畔路，紫骝犹记旧垂杨。",
        "dynasty": "宋",
        "collection_info": null
    },
    {
        "title": "句  其五",
        "author": "唐庚",
        "content": "远岸明残日，孤村认小舟。",
        "dynasty": "宋",
        "collection_info": null
    },
    {
        "title": "句  其六",
        "author": "唐庚",
        "content": "汉节从分竹，刘鞭不用蒲。",
        "dynasty": "宋",
        "collection_info": null
    },
    {
        "title": "句  其七",
        "author": "唐庚",
        "content": "文章得丹桂，仕宦到朱轮。",
        "dynasty": "宋",
        "collection_info": null
    },
    {
        "title": "句  其八",
        "author": "唐庚",
        "content": "乞取蜀江春。",
        "dynasty": "宋",
        "collection_info": null
    },
    {
        "title": "谒狄梁公庙",
        "author": "释德洪",
        "content": "九江浪粘天，气势必东下。\n万山勒回之，到此竟倾泻。\n如公廷诤时，一快那顾藉。\n君看洗日光，正色甚閒暇。\n使唐不敢周，谁復如公者。\n古祠苍烟根，碧草上屋瓦。\n我来春雨余，瞻叹香火罢。\n一读老范碑，顿尘看奔马。\n斯文如贯珠，字字光照夜。\n整帆更迟留，风正不忍挂。",
        "dynasty": "宋",
        "collection_info": null
    },
    {
        "title": "谒蔡州颜鲁公祠堂",
        "author": "释德洪",
        "content": "开元天宝政多暇，孽臣姦骄浊清化。\n尺八横吹入醉乡，国柄倒持与人把。\n渔阳番将易汉官，在廷之臣无谏者。\n吴绫蜀锦光照眼，更觉霓裳韵和雅。\n叛书夜到华清宫，狩吕骨惊天子讶。\n二十四城陷同日，长嗟乃尔忠臣寡。\n闹传平原城壁坚，穴鼻可以牿牛马。\n譬如灔滪屹中流，江势远来波倒射。\n吾知守职事主耳，行藏初不较用舍。\n公时风姿入睿想，贯日精诚震天下。\n我行上蔡黄犬门，惊风急雪吹平野。\n娇鸦暮集村不嚣，古祠窈窕连桑柘。\n圣朝亦旌异代忠，轩然眉鬚入图画。\n和如戏泚卢杞题，俨若梦令希烈怕。\n至今握拳透爪地，想见怒词犹慢骂。\n声光自与日月争，事之成败其天也。\n此诗我欲扫东壁，入字端宜擘窠写。\n便觉云收六合阴，春随喜色生晴野。",
        "dynasty": "宋",
        "collection_info": null
    },
    {
        "title": "同彭渊才谒陶渊明祠读崔鉴碑",
        "author": "释德洪",
        "content": "武王既伐纣，乃不立微子。\n虽有去恶仁，终失存商义。\n夷齐不肯臣，甘作首阳死。\n下视莽操辈，欺孤夺幼稚。\n汗面亦戴天，特猴而冠耳。\n桓公弄兵权，刘裕窃神器。\n先生于此时，抽身良有以。\n袖手归去来，诗眼饱山翠。\n追还圣之清，太虚绝尘滓。\n长恨千载心，断絃掩流水。\n崔子果何人，赏音乃知此。\n与君读此碑，相见一笑喜。",
        "dynasty": "宋",
        "collection_info": null
    },
    {
        "title": "题李愬画像",
        "author": "释德洪",
        "content": "淮阴北面师广武，其气岂止吞项羽。\n君得李佑不肯诛，便知元济在掌股。\n羊公德化行悍夫，卧鼓不战良骄吴。\n公方沈鸷诸将底，又笑元济无头颅。\n雪中行师等儿戏，夜取蔡州藏袖裏。\n远人信宿犹未知，大类西平击朱泚。\n锦袍玉带仍父风，拄颐长剑大梁公。\n君看鞬櫜见丞相，此意与天相始终。",
        "dynasty": "宋",
        "collection_info": null
    },
    {
        "title": "同景庄游浯溪读中兴碑",
        "author": "释德洪",
        "content": "上皇御天功最盛，生民温饱卧安枕。\n醉凭艶姬一笑适，薄夫议之无乃甚。\n长安遮天胡骑尘，潼关战血深没人。\n哥舒臣贼不足惜，要脔国忠如脍鳞。\n苍黄去国食不暇，马嵬赐死谢天下。\n反身罪己成汤心，奈何犹有讥之者。\n取非其子又遽匆，灵武君臣无怍容。\n何须呜咽让衮服，自控归鞍八尺龙。\n谁磨石壁湘江上，揩拭云烟溅惊浪。\n龙蛇飞动忠义词，颜元色庄俨相向。\n与君来游秋满眼，閒行古寺西风晚。\n道人兴废了不知，但见游人来读碑。",
        "dynasty": "宋",
        "collection_info": null
    },
    {
        "title": "陈氏贯时轩",
        "author": "释德洪",
        "content": "春风着万物，粉饰相明鲜。\n雪霜摧压之，不情如世权。\n问谁不可犯，揖此苍玉椽。\n斫头未易屈，抢地犹傲然。\n相逢凋零中，秀色披晴烟。\n陈侯我辈人，逸气倾羣贤。\n开轩冷相向，酬酢忘岁年。\n我来作风听，夜雨杂山泉。\n携被愿假宿，与子对床眠。",
        "dynasty": "宋",
        "collection_info": null
    },
    {
        "title": "洞山祖超然生辰",
        "author": "释德洪",
        "content": "希郎真吾道门友，初见忘年今耐久。\n天机深稳道骨清，诗句谁令愕人口。\n可怜佳处未全知，但见兹篇气浑厚。\n我生痴鲁人所弃，洞视胸中了无有。\n但忻所至有青山，依倚丛林遮百丑。\n君才一筹胜却我，胡为包腰反随后。\n人生嗜好调自殊，海上旧闻人逐臭。\n江南长忆好云泉，今日云泉长入手。\n万顷苍然几桉间，作诗举以为君寿。\n理毫聊为试冰华，小字明窗看挥肘。",
        "dynasty": "宋",
        "collection_info": null
    },
    {
        "title": "怀慧廓然",
        "author": "释德洪",
        "content": "萧萧暑雨过，空山成夜晴。\n月出东南峰，娟娟风露清。\n飞萤自开合，寒蝉亦悲鸣。\n兴来忽独往，听此落涧声。\n永怀西湖上，绝景玉壶明。\n松际翛然姿，振策自经行。\n即欲呼就语，忽隔千里程。\n何时径寻子，夜航过临平。\n呼猿何足道，摩云亦虚名。\n未若择法眼，能识廓然兄。\n应知像教末，大法欲欹倾。\n谈笑復一出，要使万世惊。\n灯火作朝夕，已有相似情。\n愿随人天会，仰看辩纵横。",
        "dynasty": "宋",
        "collection_info": null
    },
    {
        "title": "同超然无尘饭柏林寺分题得柏字",
        "author": "释德洪",
        "content": "沙村宿雨余，炊烟淡寒色。\n山墟蚕市休，野饭渔舟隔。\n忽逢柳际门，知有道人宅。\n扣扉山答响，童子出迎客。\n空庭竟何有，冻死千岁柏。\n钟鸣食时至，老僧揖就席。\n香秔定宿舂，露葵应晓摘。\n羌饥一饭美，何啻万钱直。\n风轩纳山翠，引手扪石壁。\n爱此玉崔嵬，岁久自崩拆。\n下有洄涡泉，甘凉冰齿颊。\n勿轻一脉微，去涨万顷泽。\n吾行无疾徐，住佳去亦得。\n欲收有声画，绝景为摹刻。\n兴来勿復缓，转顾成陈迹。",
        "dynasty": "宋",
        "collection_info": null
    },
    {
        "title": "次韵超然游南塔",
        "author": "释德洪",
        "content": "遶塔不忍去，新凉生早秋。\n不见江西月，一水空悠悠。\n龛灯耿昼影，遗像青双眸。\n永怀皇佑间，曾此狎沙鸥。\n往事已陈迹，丰碣撑高楼。\n公昔从吾祖，来往亦风流。\n但余松菊在，井臼遗林丘。\n高风不可攀，落日令人愁。\n倚杖哦清诗，溪风波白头。\n脉脉不能语，归心浩难收。\n今已不如古，无復相绸缪。\n何当效船子，华亭从钓舟。",
        "dynasty": "宋",
        "collection_info": null
    },
    {
        "title": "大雪戏招耶溪先生邹元佐",
        "author": "释德洪",
        "content": "昨夜颠风吹裂石，晓来雪片大如席。\n耶溪先生醉不知，拥絮雷霆喧鼻息。\n痴奴搥门呼不譍，但闻含糊语呵叱。\n先生行世如行川，虚舟触人无怨言。\n逢人觅钱即沽酒，得钱不谢犹傲然。\n我欲看君堕帻醉，便觉两颊微涡旋。\n款段自能驮醉起，归路逆风吹冻耳。\n入门儿女啼饥寒，瞪目瞠然作直视。",
        "dynasty": "宋",
        "collection_info": null
    },
    {
        "title": "送英老兼简钝夫",
        "author": "释德洪",
        "content": "灵源道价压四海，骨相正似陈睦州。\n去年龙山同坐夏，时君亦来从我游。\n闹传诗胆抵身大，时吐佳句凌汤休。\n故山归去恰千里，蠒足过我不肯留。\n行看海上茘子熟，落枝丹颗无人收。\n应共钝夫行树下，未输分柿独风流。",
        "dynasty": "宋",
        "collection_info": null
    },
    {
        "title": "次韵龚德颜柳帖",
        "author": "释德洪",
        "content": "颜柳以字名，画画法可究。\n后世何寂寥，此辈了无有。\n皆云学未至，妙不应心手。\n那知斯人徒，德高名往就。\n字工德不修，名与身俱朽。\n吾子佳少年，俊气驹方骤。\n新诗作行草，开轴龙蛇走。\n坐客口为愕，我亦知肯首。\n积墨如陂池，积笔高陇阜。\n学之不至颜，要亦终至柳。\n此诗闻东坡，请君书座右。",
        "dynasty": "宋",
        "collection_info": null
    },
    {
        "title": "神驹行",
        "author": "释德洪",
        "content": "沙丘牝黄马已死，俗马千年不能嗣。\n忽生此马世上行，神骏直是沙丘子。\n紫燄争光夹镜眸，转顾略前批竹耳。\n雪蹄卓立尾萧梢，天骨权奇生已侣。\n绿丝络头沫流觜，绣帕搭鞍初结尾。\n次骤意态欲腾骧，奔逸长鸣抹千里。",
        "dynasty": "宋",
        "collection_info": null
    },
    {
        "title": "桐川王野夫相访洞山既去作此兼简直夫",
        "author": "释德洪",
        "content": "野夫加于人一等，玉骨春容含秀整。\n已惊词源倒三峡，会看声名重九鼎。\n江南尽处山作堆，雨余青碧数峰开。\n那知万壑千岩处，风帽蹇驴能独来。\n凤凰鸑鷟未入眼，今识鹓雏犹恨晚。\n兴阑掉头不肯留，出门去袂聊一挽。\n君家富贵若骑虎，拥鼻未免非虚语。\n何当解带食太仓，时时携被宿玉堂。",
        "dynasty": "宋",
        "collection_info": null
    },
    {
        "title": "赠范伯履承奉二子",
        "author": "释德洪",
        "content": "大范风月湖，小范烟雨柳。\n清明与秀彻，风度随付受。\n醉阑看落笔，已觉风助肘。\n声名定追寻，公卿在怀袖。\n江湖方纵浪，第未一唾手。\n乃公干国器，谠论在人口。\n谪居长闭门，药方曾校否。\n着书亦细事，用舍付杯酒。\n君看雨园鸠，雨晴定呼旧。",
        "dynasty": "宋",
        "collection_info": null
    },
    {
        "title": "赠汪十四",
        "author": "释德洪",
        "content": "石麒麟儿天上物，英姿秀彻气超忽。\n我非宝公亦识君，嘉期半千知一出。\n五色豪端欲飞动，万卷胸中正撑突。\n会当谈笑取卿相，先看唾手斫月窟。\n词锋堂堂无笔阵，人笑我顽取缨绂。\n昨日赓酬一百篇，遶纸风雷出仓卒。\n我诗拙恶未全贫，君语定知穷到骨。\n朝来爽气西山高，倚杖风流如拄笏。\n祇恐与君汗漫游，共跨长鲸过溟渤。",
        "dynasty": "宋",
        "collection_info": null
    },
    {
        "title": "赠蔡儒効",
        "author": "释德洪",
        "content": "我家与君邻屋居，君昔未生先长我。\n君髪齐眉我总角，竹居读书供日课。\n君诵盘庚如注瓶，我读孝经如转磨。\n长老奇君王佐才，拭目颙颙观长大。\n十三环坐同赋诗，出语已能惊怯懦。\n风雷遶纸成千篇，弃遗不惜如零唾。\n神思义表文融明，清绝如珠不受涴。\n江左相传纸价增，东坡一读不復和。\n怀高识远不可屈，功成回首破甑堕。\n家贫口众难自安，出图斗粟充饥饿。\n闹闻笔阵扫万人，上国英雄胆先破。\n殿前作赋声摩空，盛名四海争掀播。\n华裾如葱马如龙，九衢突若流星过。\n我经忧患早衰微，生怕虚名招实祸。\n方衣童首住江村，饱饭爱寻閒处卧。\n睡余信手摸书看，会意起来行復坐。\n林泉成趣亦题诗，年来藁帙成堆垛。\n仙郎开卷面发光，夸我雄词惊李贺。\n相期他日同此游，先买邻庵山数朵。\n青松白石闻此言，共作庐山二十箇。",
        "dynasty": "宋",
        "collection_info": null
    },
    {
        "title": "豆粥",
        "author": "释德洪",
        "content": "出碓新秔明玉粒，落丛小豆枫叶赤。\n井花洗秔勿去萁，沙瓶煮豆须弥日。\n五更锅面沤起灭，秋沼隆隆疏雨集。\n急除烈焰看徐搅，豆才亦趁洄涡入。\n须臾大杓传浄瓮，浪寒不兴色如栗。\n食余偏称地炉眠，白灰红火光蒙密。\n金谷宾朋怪咄嗟，蒌亭君臣相记忆。\n我今万事不知佗，但觉铜瓶蚯蚓泣。",
        "dynasty": "宋",
        "collection_info": null
    },
    {
        "title": "十二月十六日发双林登塔头晓至宝峰寺见重重绘出庵主读善财徧参五十三颂作此兼简堂头",
        "author": "释德洪",
        "content": "十年怀石门，今日石门去。\n双林动曦光，跋河开宿雾。\n力微藉古藤，泥软脱芒屦。\n风泉白云壑，夜雨青松路。\n我生百事废，齿髪行衰暮。\n但余爱山心，不逐年华故。\n此山甲天下，自昔家吾祖。\n峰如青莲花，千叶晓方吐。\n烟云浮香色，清凉洗肝腑。\n异哉万木间，白塔岿然古。\n此老无恙时，超放殊媚妩。\n万象供谈笑，大千为戏具。\n我曾从之游，绝尘追逸步。\n谁云今已亡，塔开全体露。\n永怀凭妙观，此意竟凄楚。\n那知深林间，聊与故人遇。\n电眸霹雳舌，咳唾成妙语。\n笔端撼江海，千偈浩奔注。\n人间有此客，自可忘百虑。\n堂头百衲师，嶷嶷法王辅。\n君看说禅口，未肯让前古。\n夜阑对昏灯，豪迈激顽鲁。\n相逢俱偶然，此生真逆旅。\n何当各努力，业已共骑虎。\n诗成对轩渠，一笑小天宇。",
        "dynasty": "宋",
        "collection_info": null
    },
    {
        "title": "留题三峰壁间",
        "author": "释德洪",
        "content": "三峰棱层如削玉，一派悬泉泻寒绿。\n平生山水性贪婪，聊与白云相伴宿。\n松风竹露有余清，夜伴孤月依檐楹。\n神凝气爽睡无梦，不闻楼上霜钟鸣。\n庵头禅翁头雪白，麻衣草履提筇策。\n谓予久与世缘疏，青眼逢迎喜诗客。\n三峰高兮溪水深，造物留之无古今。\n新生松竹不须剪，四时风露常萧森。\n粥罢收盂知我去，殷勤乞与题诗句。\n山头尘土任茫茫，白云自在来时路。",
        "dynasty": "宋",
        "collection_info": null
    },
    {
        "title": "华光仁老作墨梅甚妙为赋此",
        "author": "释德洪",
        "content": "雪裏梅开何草草，欲问清香无处讨。\n回看水际竹丛边，寂寞闲愁洗粧早。\n东坡戏作有声画，竹外一枝斜更好。\n但恐金鬚容易堕，额黄虽妙难长保。\n笑笑先生独爱竹，雪壁风梢麝煤扫。\n应为冰姿不可传，醉裏相忘亦颠倒。\n惭愧高人笔下春，解使孤芳长不老。\n从来病眼错黄昏，隔雾相看更相恼。",
        "dynasty": "宋",
        "collection_info": null
    },
    {
        "title": "仁老以墨梅远景见寄作此谢之二首  其一",
        "author": "释德洪",
        "content": "荒寒扫横斜，稀疏开未徧。\n烟昏雨毛空，标格终微见。\n吴姬风鬓乱，睡色余妬面。\n谁令种性香，风味极不浅。\n道人三昧力，幻出随意现。\n塞管玉纤寒，无劳写哀怨。",
        "dynasty": "宋",
        "collection_info": null
    },
    {
        "title": "仁老以墨梅远景见寄作此谢之二首  其二",
        "author": "释德洪",
        "content": "数笔何处山，领略分树石。\n远含千里姿，间见復层出。\n我本箇中人，惯卧苍崖侧。\n借路行人间，勃土相欺得。\n那知一幅中，见此晚秋色。\n悠然欲归去，远壑谁同陟。\n旁人笑绝缨，捲卷成陈迹。",
        "dynasty": "宋",
        "collection_info": null
    },
    {
        "title": "上巳日有怀昔从云庵老人此日山行",
        "author": "释德洪",
        "content": "今年上巳日，久客望江南。\n双林接修水，石路入烟岚。\n千峰出云雨，空谷吞寒潭。\n苍杉鬰童童，秀色动云庵。\n不见庵中人，青灯耿尘龛。\n空余行乐处，攀翻闻笑谈。\n风光与节物，触愁味参参。\n临高望烟霭，衰涕落春衫。",
        "dynasty": "宋",
        "collection_info": null
    },
    {
        "title": "次韵胡民望小虫堕耳",
        "author": "释德洪",
        "content": "先生素坦率，元日慵拜贺。\n独从耶溪翁，掩门作清坐。\n一尊对喧譁，酒酣巾帻堕。\n忘形到挽鬚，困倒相枕卧。\n一虫輙堕耳，忽觉风雨过。\n隆隆竟不已，亟起呼灯火。\n颇疑含沙流，射影阴中祸。\n虫亦意堕井，咨嗟恨坎坷。\n岂曰无意出，欲出但未果。\n惊忧发清诗，怨语终婀娜。\n夫子英伟姿，奇韵出覊锁。\n那知乘一醉，遭此微物挫。\n鬬螘真鬬牛，此事古亦伙。\n置之勿復疑，自可平物我。\n我诗无好句，聊復相唱和。\n恐亦有佳句，一笑千愁破。",
        "dynasty": "宋",
        "collection_info": null
    },
    {
        "title": "赠欧阳生善相",
        "author": "释德洪",
        "content": "薛公衣尚敝，饥肠转鸣雷。\n天子征辽东，细君笑靥开。\n吾夫虽奇蹇，要是高世材。\n发必藉时耳，今岂其时哉。\n往见张将军，喜曰真吾侪。\n三矢定天山，英声驰九垓。\n房杜未肉食，席门蒙积埃。\n但余王氏子，文字相追陪。\n贤哉太夫人，智鑑照襟怀。\n尝自抚其子，国鼎真盐梅。\n但未识其友，试与俱而来。\n窥窗见之喜，亟使罗尊罍。\n果见贞观间，相逐登三台。\n予尝阅旧史，至此尝徘徊。\n数子初未贵，踽踽蒿与莱。\n而彼一女子，底藴遭窥猜。\n何知娄师德，硕大非栽培。\n譬之万顷波，但见瑠璃堆。\n倔强如梁公，包抚等婴孩。\n掩卷发长想，鄙吝为崩颓。\n吾今着田衣，百念如冷灰。\n功名一破甑，掉臂首不回。\n颇怪欧阳生，谀语坐差排。\n人生如逆旅，岁月苦逼催。\n悬知贤与愚，终作土一抔。\n美恶何足道，君亦真恢谐。\n愚贤君勿取，吾肯罪形骸。\n不肖君谓贤，是适为吾咍。\n重轻宁在子，意子定痴獃。\n所喜亦清散，时时过茅斋。\n明日念当行，引纸研松煤。\n诗成极醇酽，蒲萄初泼醅。",
        "dynasty": "宋",
        "collection_info": null
    },
    {
        "title": "赠许邦基",
        "author": "释德洪",
        "content": "邦基今年方十九，美如濯濯春月柳。\n龙章凤姿绝世无，金马玉堂如故有。\n酒阑爱捉玉麈尾，玉色正同批诰手。\n高烧银烛拥新粧，看君落笔龙蛇走。\n欲驱清景入秀句，万象奔趋不敢后。\n人疑锦绣纒肺肠，不然笔端应有口。\n谪仙风流今復见，况亦彷佛外尘垢。\n但恐功名纒缚人，未放青山挂窗牖。",
        "dynasty": "宋",
        "collection_info": null
    },
    {
        "title": "送正上人归黄龙",
        "author": "释德洪",
        "content": "道人泉南来，音姿颇纯美。\n观其略笑语，亦自饱风味。\n相看坐终日，孤月堕止水。\n但见篆畦间，青烟行未已。\n朝来忽去我，秋风动衣袂。\n试问安所之，笑指千峰裏。\n秋晚当相寻，结伴入层翠。",
        "dynasty": "宋",
        "collection_info": null
    },
    {
        "title": "赠吴世承",
        "author": "释德洪",
        "content": "吴郎气高明，温然见标格。\n文章当世家，风流走上国。\n清谈落玉麈，醉袖余诗墨。\n一种富贵韵，绿髮映坐客。\n便觉儒生寒，枯衰酸冻色。\n解来古招提，炉香伴禅寂。\n宗之果潇洒，壁门应夜直。\n岁晏或来归，共理登山屐。",
        "dynasty": "宋",
        "collection_info": null
    },
    {
        "title": "次韵寄吴家兄弟",
        "author": "释德洪",
        "content": "朱门连属南昌郡，东湖褒贤拔高峻。\n西山卷帘入栏楯，富贵遮人不容进。\n我初见之不敢瞬，吴家诸郎特风韵。\n戏语嘲之终不愠，笔锋落处风雷趁。\n冰华百番一挥尽，红粧聚看眼波俊。\n一堂喧阗客懽甚，大厦吞风檐月近。\n君看渥洼本龙孕，俗马那能着神骏。",
        "dynasty": "宋",
        "collection_info": null
    },
    {
        "title": "香城怀吴氏伯仲",
        "author": "释德洪",
        "content": "西山遭雾雨，形胜久抑鬰。\n云开谁使令，千峰为子出。\n骨瑛淡如秋，谈笑极强倔。\n扶提登高阁，慷慨问陈迹。\n特欣昙显醉，不受澄观律。\n加额想诸郎，豪气洗寒乞。\n新庄花成轮，春生梦蝶室。\n清境乃不游，万壑同称屈。\n洪崖清不杀，笑傲时出没。\n路逢骑雪精，挟以两橘栗。",
        "dynasty": "宋",
        "collection_info": null
    },
    {
        "title": "大雪晚睡梦李德修插琼花一枝与语甚久既觉作此诗时在洞山",
        "author": "释德洪",
        "content": "穷年踏黄尘，旅卧每自鄙。\n此山颇岑寂，饮食亦清美。\n瘦藤当一折，且作终老计。\n晓堂看春雪，秀色浄窗几。\n炉暖倚蒲圑，颓然成坐睡。\n君从何所来，会我清梦裏。\n琼花斜袅帽，眸子湛秋水。\n伊予杂懽笑，应阿竟何事。\n忽然长揖去，惊觉在千里。\n人生孰非梦，安有昏旦异。\n心知目所见，历历皆虚僞。\n他日或相逢，何殊开睫寐。\n此诗当见渠，一展笑相视。",
        "dynasty": "宋",
        "collection_info": null
    },
    {
        "title": "汪履道家观所蓄烟雨芦鴈图",
        "author": "释德洪",
        "content": "西湖漠漠生烟雨，浦浦圆沙鳬鴈聚。\n今日高堂素壁间，忽见西湖最西浦。\n翩翻两鴈方欲下，数隻飘然掠波去。\n独余一隻方稳眠，有梦不成亦惊顾。\n萧梢碧芦秋叶赤，青沙白石纷无数。\n我本江湖不繫舟，尔辈况亦江湖侣。\n令人便欲寻睿郎，呼船深入龙山坞。",
        "dynasty": "宋",
        "collection_info": null
    },
    {
        "title": "苏子平汪履道试李潘墨",
        "author": "释德洪",
        "content": "南阳国师古禅伯，玉殿以棋聊戏客。\n客虽四海棋绝伦，我解两奁俱用黑。\n侍臣大惊帝微笑，客亦袖手吁莫测。\n黑中优劣自能分，正似苏汪今试墨。\n老潘气韵凌阿寛，二李不平有矜色。\n坐令好事旁舍郎，瞠视无言受巾帼。\n我非南阳不能辨，以手扪头空嘆息。\n径当相携诣瞽叟，夜半一辨须明白。",
        "dynasty": "宋",
        "collection_info": null
    },
    {
        "title": "隆上人归省觐留龙山为予写起信论作此谢之",
        "author": "释德洪",
        "content": "芙蓉阿隆耽两耳，急性天然缓如苇。\n怀亲径归不肯留，少留龙山今月矣。\n新交未数故人稀，睡足明窗临棐几。\n管城落帽为微笑，便觉金光走龙尾。\n试校鹅经拂硬黄，传此宝书千余纸。\n纸光叶叶揭筠膜，字工戢戢行冻螘。\n胜公昔读龙宫文，百本妙谈此其髓。\n流落人间今几年，此去西天十万里。\n我寄闲房古寺中，阆风着毡自当止。\n自非道人三昧力，此书何以能至此。\n炷香一读万缘空，海印发光初按指。\n愿君垢尽鸡出燖，亦于此法信根起。\n生生要续无尽灯，照了无明痴种子。",
        "dynasty": "宋",
        "collection_info": null
    },
    {
        "title": "送元上人还桂阳建转轮藏",
        "author": "释德洪",
        "content": "赵州饱丛林，懒墯亦惯便。\n起步作欠伸，藏经终一遍。\n投子犹可骇，手足未舒展。\n但于数字中，演出五千卷。\n两翁古禅伯，措置令人羡。\n安知尘尘中，法轮常自转。\n无数妙章句，函匦金碧昡。\n芥子瑠璃瓶，历乱齐发现。\n颇怪老龙华，底事别营建。\n幻出诸鬼物，奇状分百变。\n疾驰并推毂，过目等飞电。\n万众初错愕，熟视生悲恋。\n譬如观写照，笔下出眉面。\n争贵纸上容，活者反弃贱。\n乃知像教末，妙理蔽浮浅。\n要令齿髮辈，种性受熏炼。\n元禅今南归，酬此夙所愿。\n我作送行诗，败墨磨破砚。\n诗成一大笑，相顾春风软。\n会看出谈笑，错落照深殿。\n想见午梵清，随喜时遶漩。",
        "dynasty": "宋",
        "collection_info": null
    },
    {
        "title": "赠净上人",
        "author": "释德洪",
        "content": "金华上人牧羊伴，来寻江南好山看。\n西湖毛骨漱秋光，野鹤精神照冰段。\n嗟余尘事苦相覊，槁项苍颜老路岐。\n二年来往南州浦，古寺閒行三见之。\n生涯初不受尘垢，到客跏趺听秋雨。\n玉轴已閒经半掩，银叶未寒烟一缕。\n云泉佳处包当解，未暇从人觅钱买。\n不嫌高笑常垢污，与子俱载归东吴。",
        "dynasty": "宋",
        "collection_info": null
    },
    {
        "title": "赠器之禅师",
        "author": "释德洪",
        "content": "器禅鄱水来，一钵自笑傲。\n偶然家此山，十见青林槁。\n寒骨耸诗律，枯笔作行草。\n韵如绛阙容，日月不能老。\n伊余曾闻名，再见遂倾倒。\n情高付无求，语妙知有道。\n兹山得君居，便觉山愈好。\n何时卜东岩，邻径云共扫。\n时时从君游，吐词觅遗藁。",
        "dynasty": "宋",
        "collection_info": null
    },
    {
        "title": "秀上人出示器之诗",
        "author": "释德洪",
        "content": "川原积雨收，余阴阁新晴。\n一宿古兰若，归梦有余清。\n清辰起危坐，笑看烟缕横。\n读此阿师诗，秀丝出盆明。\n中有众谷髓，气和李骑鲸。\n遥知落笔处，遶纸风雷生。\n世无欧阳公，意气相倒倾。\n岂当弃置此，终老黄茆坑。\n云居道疑大，上蓝持简精。\n藉渠一笑起，颓纲相拄撑。\n秀也旧不识，一见气不矜。\n索诗亦不恶，写此抑鬰情。\n持以示流辈，试令俗眼惊。",
        "dynasty": "宋",
        "collection_info": null
    },
    {
        "title": "送雷从龙见宣守",
        "author": "释德洪",
        "content": "子苍布衣昨日脱，今日便校秘阁书。\n勿惊韩雷相隐显，今来古孙名姓俱。\n君看守道已华国，先生徂徕犹把鉏。\n嗟君六丧寄空馆，富人满前那可拣。\n坏衣悬鹑无一钱，想像郭公四十万。\n青云故人气如春，解令寒谷生和珍。\n江浦买舟春水生，片帆何日到宣城。\n府中若见空青老，从渠为觅诗遗藁。",
        "dynasty": "宋",
        "collection_info": null
    },
    {
        "title": "予在龙安木蛇庵除夕微雪及晨未消作诗记之二首  其一",
        "author": "释德洪",
        "content": "终夕不自寐，老逐客愁长。\n寒威正折绵，归梦不成往。\n萧惊闻打窗，气势颇舂撞。\n地炉对残缸，瓦沟集清响。\n起看雪覆砌，秀色动屏帐。\n归来檐溜滴，坐席初未暖。\n乃知春草微，已出严凝上。\n但余檐卜林，落花和月赏。",
        "dynasty": "宋",
        "collection_info": null
    },
    {
        "title": "予在龙安木蛇庵除夕微雪及晨未消作诗记之二首  其二",
        "author": "释德洪",
        "content": "元朝喜见雪，一室譁少长。\n新年方下车，故岁已长往。\n和诗如奕棋，时时作头撞。\n知谁径寻我，东墻屐齿响。\n正当稳靠蒲，移几就纸帐。\n宿砚已生冰，呵笔藉和暖。\n一片忽飞来，堕我诗卷上。\n为置石鼎烹，茗饮聊同赏。",
        "dynasty": "宋",
        "collection_info": null
    },
    {
        "title": "龙安送宗上人游东吴",
        "author": "释德洪",
        "content": "淮水送君春雨余，刺舟断岸归匡庐。\n江南别我秋天远，轻囊瘦策游西湖。\n君去復来如社燕，我独留滞如贾胡。\n牵衣觅诗亦不恶，怪君儿戏忘髭须。\n平生千偈风雨快，约束万象如驱奴。\n饥来一字不堪煮，乃知弄笔输耕锄。\n不如寻我旧游处，武林清境天下无。\n耐清不得却来此，作诗送君游上都。",
        "dynasty": "宋",
        "collection_info": null
    },
    {
        "title": "送充上人谒南山源禅师",
        "author": "释德洪",
        "content": "老源缚屋矶山侧，庐山对门江水隔。\n单丁住山二十年，一等栽田博饭吃。\n诸方说禅如纺车，我口钝迟无气力。\n屋头枯木自安禅，生铁脊梁钉椿直。\n我昔东游曾见之，两颊温然笑涡出。\n到今持梦渡杨澜，浪花漫天浩无极。\n纷纷衲子饱眠卧，面如栀子衣领白。\n年年江北与江南，谁肯端来寻此客。\n爱君今人肺肠古，毛骨含秋眼睛碧。\n能知此老端往寻，处处好山留不得。\n作诗赠君终自愧，君去我留空叹惜。",
        "dynasty": "宋",
        "collection_info": null
    },
    {
        "title": "高安会谅师出诸公所惠诗求予为赋用祖原韵",
        "author": "释德洪",
        "content": "黄尘踏遍江南岸，矫首无言对河汉。\n故山有屋埋深云，一夜归心掣不断。\n山舟日夜去无休，挽绳欲繫惭无由。\n纷纷世态真一梦，顾我所为如直鈎。\n绿锦江头识谅禅，倾坐高谈象帝先。\n疑君即是僧太白，不然无乃真弥天。\n仙风袭人欲轻举，天容道气出眉宇。\n拥坐衣裳堕不收，山水怀云轻百补。\n我今老倦亦慵参，去死正如三眠蚕。\n相看一笑有佳约，他日同归五老庵。\n人生真若屈伸肘，萍浮梗泛因邂逅。\n料君有胆大于身，未应捜索因诗瘦。\n閒亭夏木初垂阴，相逢还得同携手。\n未见千首万丈光，先看七步才八斗。",
        "dynasty": "宋",
        "collection_info": null
    },
    {
        "title": "次韵汪履道",
        "author": "释德洪",
        "content": "老来渐觉朋侪少，夜室孤禅还自照。\n惟诗垢习未全除，赖有汪郎恰同调。\n尝闻从来以类从，谷风忽作虎应啸。\n交道今嗟张纸薄，老人尝乖少年约。\n与君一笑似三秋，此道长令洞开廓。",
        "dynasty": "宋",
        "collection_info": null
    },
    {
        "title": "次韵李商老匡山道中望天池",
        "author": "释德洪",
        "content": "幽人修水上，春涨冒陂田。\n时时想见之，笑颊微涡旋。\n往来柴桑间，妙语生云烟。\n庐山自高寒，青碧开晴天。\n倚藤望绝顶，风味如斜川。\n我思从之游，子亦当勉旃。\n诗成聊假寐，归梦历层颠。",
        "dynasty": "宋",
        "collection_info": null
    },
    {
        "title": "至丰家市读商老诗次韵",
        "author": "释德洪",
        "content": "杨柳护桥春欲暗，山茶出屋人未知。\n冒田决决走流水，小夫铲塍翁夹篱。\n雪晴春巷生青草，烟湿人家营晚炊。\n心疑辋川摩诘画，目诵匡山商老诗。\n夜投村店想清境，蛙满四邻檐月移。\n卧看孤灯心耿耿，呼童觅纸聊记之。",
        "dynasty": "宋",
        "collection_info": null
    },
    {
        "title": "送子美友",
        "author": "释德洪",
        "content": "晓痕翠浪行将遍，掠面柔风初剪剪。\n梅颊欺寒底死香，柳眼窥烟皱未展。\n相看感此故意长，欲别忍看春尚浅。\n离情恼人深造次，撩我小诗弄清婉。\n肠断江头无语中，谢郎匹马嘶风远。",
        "dynasty": "宋",
        "collection_info": null
    },
    {
        "title": "谢安道花坛",
        "author": "释德洪",
        "content": "三月江南春不浅，谢家池上开花苑。\n层坛迸破碧瑠璃，嫩蕊簇成红婉娈。\n一枝两枝和雾白，素娥月下逢姑射。\n十朵五朵照水红，仙姝并立瑶池东。\n人生遇景须行乐，莫使余香散帘幕。\n白雪难逃鬓上斑，金樽且对花前酌。\n醉则傲羲轩，醒则歌尧舜，荣辱是非都莫问。\n风云际会自有时，忠义果然天不困。\n君今还作天涯客，凭栏正遇羣芳拆。\n不插羣英醉上林，人谓少年真可惜。\n明年再献平戎策，顺风高举摩天翼。\n大手亲提却日戈，刈除天下閒荆棘。\n古人养花如养贤，我今说花心亦然。\n栽培直欲助真宰，扶持造化工陶甄。\n时人莫以花为浼，大都自是人情改。\n若使人情长似花，相看颜色年年在。\n谢安道辈真难得，不容蒿艾生墻侧。\n不劳巧手写丹青，不学世人画墙壁。\n灵苗自有天然格，门外溪光长泻碧。\n更向溪光种碧桃，宛然便是神仙宅。\n谢家池馆胜瑶台，浅白深红次第开。\n为报赏花君子道，何须东海觅蓬莱。",
        "dynasty": "宋",
        "collection_info": null
    },
    {
        "title": "送觉海大师还庐陵省亲",
        "author": "释德洪",
        "content": "老踪沧海珠，道价压千古。\n暮年还东吴，岂不以亲故。\n世衰道陵夷，学者例顽鲁。\n处处如尘沙，纷然不容数。\n但夸谢公子，乃翁堕江渚。\n坐令乳臭儿，高论不少惧。\n安知覆渔舟，甚媿编蒲履。\n大师京国来，秀色见眉宇。\n笑谈出流辈，亦自有佳处。\n怀亲不能休，饮食忘匙箸。\n醉翁乡里贤，安角诵翁语。\n人老尚康健，春寒与秋暑。\n念之凭高楼，白云入瞻顾。\n浩然有归兴，掣肘径驰去。\n遥知到螺江，社林闻布谷。\n迎门一调笑，讙极但摩拊。\n童头想怀橘，衣椹应戏舞。\n聊用慰其心，高追古人步。\n此诗语散缓，细读有奇趣。\n譬如食橄榄，入口便酸苦。\n勿示痴道人，被骂吾累汝。",
        "dynasty": "宋",
        "collection_info": null
    },
    {
        "title": "送瑜上人归筠乞食",
        "author": "释德洪",
        "content": "蜂房蚁穴天魔宫，青莲忽生楼阁重。\n升堂挝鼓集衲子，争看掣电飞机锋。\n耆年过忧食时至，欲学遣化毗耶翁。\n瑜禅闻之粲一笑，此老变怪惊儿童。\n我当乞行等贫富，欲使胜利传无穷。\n出门掌钵何所诣，胡马旧闻嘶北风。\n霜清月冷动归思，已觉荷山生眼中。\n会看对众捧璎珞，平等心华含太空。",
        "dynasty": "宋",
        "collection_info": null
    },
    {
        "title": "仇彦和佐邑崇仁有白莲双葩并干芝草丛生于县斋之旁作堂名曰瑞应且求诗敬为赋之",
        "author": "释德洪",
        "content": "宰肉社树阴，岂无天下志。\n用材朴楔间，已有经纶意。\n欲观临大事，必自小者耳。\n彭侯伟杰姿，要是千乘器。\n小邑试牛刀，不满一咲喟。\n仇亦何所为，睡足时隐几。\n原多深夜耕，门有昼眠吏。\n三年爱等母，百里平如水。\n政化不自知，草木发奇瑞。\n论人或多舛，唯天不容僞。\n耿泉岂知忠，元乳岂知义。\n应之捷影响，物有固然理。\n此堂湿青红，宾从时毕至。\n应为文字饮，砚席生佳气。\n□□□□□，□□□□□。\n□□□□□，□□华裾翠。\n吏民起献觞，愿酬太平醉。",
        "dynasty": "宋",
        "collection_info": null
    },
    {
        "title": "居上人自云居来访白莲社话明日吿归作此送之",
        "author": "释德洪",
        "content": "浮云山尽际，花木迎春晖。\n佳人殊方来，见之消渇饥。\n藉草坐松影，粉香时落衣。\n气貌秀可掬，出语超幽微。\n岩壁钟声寂，山阴花发稀。\n去袂挽莫留，又作瓯峰归。",
        "dynasty": "宋",
        "collection_info": null
    },
    {
        "title": "次韵汪履道",
        "author": "释德洪",
        "content": "君去中秋犹一缺，爽气洗开倍明彻。\n昨夜宵晴独倚栏，露冷鸣廊卷风叶。\n百年客舍熟黄梁，梦境偶逢还偶别。\n谢安拥鼻公岂免，百年死灰我何说。\n故国天涯眼力衰，飞鸟当还倦始知。\n可怜此别秋方壮，未审重来是几时。",
        "dynasty": "宋",
        "collection_info": null
    },
    {
        "title": "予与故人别因得寄诗三十韵走笔答之",
        "author": "释德洪",
        "content": "天不逸羣君独立，洞彻心胸秋色入。\n于中堆积万卷余，笔力至处风雷集。\n刃游理窟无全牛，端与腐儒到固执。\n昔年囊绽露微铓，已陟云梯最高级。\n纵令大醉赋凌云，玄珠闭眼从头拾。\n森张秀骨真神驹，顾盻绝尘那可絷。\n□□亦是个中流，恨不识君只依悒。\n西园道人工文章，览诗愧叹不復习。\n野僧顽钝谁比数，而得听君论轲伋。\n别来三月鄙吝萌，闹闻传习新诗什。\n翻澜妙语惊倒人，气燄霜锋光熠熠。\n此诗初得喜未展，乌鸣下啄鸡得粒。\n初如积水窥落霞，浅碧秾红相间辑。\n又如霜晓听边风，十万军声何翕翕。\n笔锋正鋭物象贫，降旌狼籍诗魔泣。\n嵚嵚太白不得俦，倔强退之自莫及。\n蝇头细字好生书，为君卷束藏幽笈。\n嗟予衰老百无能，园圃自锄瓶自汲。\n人间万事一笑空，流年忽忽将三十。\n形骸念念非昔人，暗中负去何其急。\n朅来蹇剥犹可哂，两眼欲昏愁泪涩。\n擎盂専作口腹谋，骨立侯门听与给。\n旧山归去成蹉跎，半年飘泊留城邑。\n诗源荒涸如废池，浅穴败堤微有湿。\n不量更拟和阳春，枯木钻膏竹沥汁。\n夜楼无语立西风，月华如水清堪挹。\n君居若耶溪水东，我舍秋河半山隰。\n露冷亦应思故人，箧有缇衣余十袭。\n碧光当户应可掬，顽翠撑天空嶪岌。\n捻须落日意无穷，片片催诗暮云歙。\n知君今作蟠泥翁，头角那能久埋戢。\n妙龄素有廊庙具，破衮烦君重补缉。\n我亦东西南北人，从君预可揩杖笠。\n早晚风云际会时，雷震一声龙起蛰。",
        "dynasty": "宋",
        "collection_info": null
    },
    {
        "title": "蒲元亨画四时扇图",
        "author": "释德洪",
        "content": "画工妙物无不可，谁能笔端自忘我。\n醉蒲睡着呼不闻，但见解衣盘礴臝。\n起来潄墨滋破砚，霜绡只尺开纨扇。\n点缀四时无不有，但觉眼前红绿眩。\n云破连峰青碧开，林梢时復见楼台。\n断桥落日空流水，为问秦人安在哉。\n春山杳霭知何处，夏木森森蔽云雨。\n秋阴未破雪满山，笑指千峰欲归去。\n看山对客忆蛾眉，客去愁多自不知。\n满眼匡庐看画轴，平生坐媿虎头痴。\n万事浮云定何有，白鹤归来千载后。\n江山长在身世忙，岁月不移舟壑走。\n对此未归心欲折，借君玉斧修圆月。\n会看谈笑满清风，讵使人间畏炎热。",
        "dynasty": "宋",
        "collection_info": null
    },
    {
        "title": "赠阎资钦",
        "author": "释德洪",
        "content": "名都大藩地，英俊蔚如林。\n乌靴青衫中，时见阎资钦。\n风度若英特，杳然自清深。\n借无轩冕意，功名亦相寻。\n合是廊庙具，下僚那敢沉。\n邮亭款夜语，霜清特携衾。\n篝灯伴清对，商略杂古今。\n譬如武库开，错粲森球琳。\n诗工出奇丽，写物意在琴。\n绝如欧阳公，但欠雪满簪。\n句法本严甚，颇遭韩柳侵。\n愿为匿盆麝，耻作跃炉金。\n世无子期耳，广陵谁赏音。\n何当学梅福，九江归云岑。",
        "dynasty": "宋",
        "collection_info": null
    },
    {
        "title": "次韵见寄二首",
        "author": "释德洪",
        "content": "心亲出倾盖，气合论夙因。\n久已仰高谊，窃伏淮海滨。\n夫子真自重，不减南国珍。\n笑谈带富贵，翰墨生精神。\n譬如千江月，处处能分身。\n而予续高韵，坐客讥效颦。\n安知磁石针，妙处无陈新。\n思君欲夜话，痛嗟隔城闉。\n熟读寄来诗，秀色摩清春。\n便觉海棠雨，圆吭争滑唇。\n游丝登百尺，飞絮沾泥尘。\n要当为设榻，敷以白氎巾。\n看君把麈尾，抑气思旧申。\n凉肝藉苦语，激烈敢不遵。",
        "dynasty": "宋",
        "collection_info": null
    },
    {
        "title": "次后韵",
        "author": "释德洪",
        "content": "平生迈往气，醖造次公狂。\n才高簿书缚，貌和无叹伤。\n君看此风味，自是万夫望。\n利害方焚如，唾笑皆清凉。\n颍皋旧庐在，顷稻连亩桑。\n时以笏拄颊，阻隔如涧冈。\n少陵功名念，看镜毛髪苍。\n长哦和秋雨，旁林更闻螀。\n人生行乐耳，万事付一觞。\n淮南谪天厨，大言忘巽床。\n吾侪本疏拙，阅世忘否臧。\n愿言置此喙，无咎持括囊。\n桂贤供火浴，龟虚得刳肠。\n一蓑烟雨蜗两角，我耕南亩君开荒。",
        "dynasty": "宋",
        "collection_info": null
    },
    {
        "title": "送通上人游庐山",
        "author": "释德洪",
        "content": "少年四方志，一杖余氎巾。\n朝来过微雨，扁舟买南津。\n庐山冠天下，况復当青春。\n遥知泊星渚，云开苍翠新。\n相看发一笑，瀑布垂天绅。\n虚汉清月上，山空无四邻。\n应怀千载姿，坐榻空埋尘。\n兴来得好语，录寄北山人。",
        "dynasty": "宋",
        "collection_info": null
    },
    {
        "title": "夏日西园",
        "author": "释德洪",
        "content": "晚庭一霎过暑雨，高林相应山蝉鸣。\n南窗梦断意索寞，床头书卷空纵横。\n蔬畦日涉已成趣，起来扶杖园中行。\n葵英豆荚小堪摘，矮榆高柳阴初成。\n野禽啄果时落地，池塘盖水新荷平。\n归来西屋斜阳在，原舍尚闻舂簸声。",
        "dynasty": "宋",
        "collection_info": null
    },
    {
        "title": "廓然送僧之邵武颇叙宗族以自激劝次韵",
        "author": "释德洪",
        "content": "道人秀杰僧中龙，挥斤八极转苍穹。\n虽然削弱不胜服，童稚亦可揕其胸。\n世人徒见例秃髪，安知璞玉混铅铜。\n顾君自是无营者，千山何事来匆匆。\n山衣一披出松际，萧然自有清散风。\n我狂如君不知耻，驽力亦须追高踪。\n作诗颇亦叙宗祖，秀气杰句争豪雄。\n读之吐舌颈为缩，忠义能尔形于中。\n初如迷径失向背，忽得车首分西东。\n从来惷直失计置，猬头但可衲帔蒙。\n饭余便寝百无事，可以傲视金盖重。\n乃今得名齐物志，激快如鸟初出笼。\n愿君勿復忘此语，他年吾欲观事功。",
        "dynasty": "宋",
        "collection_info": null
    },
    {
        "title": "自豫章至南山月下望庐山",
        "author": "释德洪",
        "content": "扁舟秋晚离南浦，片席揺风望新渚。\n扬澜大浪晴拍天，南山窈窕开莲宇。\n倒樯散策一登临，便拟掩关深处住。\n吾生饱食随东南，去亦无求住无取。\n江山得意且题诗，从游况復皆真侣。\n青灯灼灼夜窗深，对床卧听风瓯语。\n忽惊忧患一笑空，便觉此生真逆旅。\n隔岸庐山金碧开，月明尚记曾游处。\n何当乘兴更一游，兴阑却向钟山去。",
        "dynasty": "宋",
        "collection_info": null
    },
    {
        "title": "送德上人之归宗",
        "author": "释德洪",
        "content": "湓江万朵真蓝泼，寒空翔舞狂如活。\n白龙擘开苍翠飞，烂银鳞甲千寻发。\n舂岩触石声震山，金石谼洞奏深壑。\n野风吹断蒙山云，松端彷佛遗楼阁。\n中有道人如婴儿，頽然一身无所为。\n而今妙誉走天下，衲子向风争奔驰。\n自嗟匏繫天一角，睫交去梦渺难追。\n何时再拜觐珠玉，激昂吐我胸中奇。\n上人今向山中去，明年应到云生处。\n紫霄峰下如相逢，持我此诗烦寄语。",
        "dynasty": "宋",
        "collection_info": null
    },
    {
        "title": "夏日陪杨邦基彭思禹访德庄烹茶分韵得嘉字",
        "author": "释德洪",
        "content": "炎炎三伏过中伏，秋光先到幽人家。\n闭门积雨藓封径，寒塘白藕晴开花。\n吾侪酷爱真乐妙，笑谈相对兴无涯。\n山童解烹蟹眼汤，先生自试鹰爪芽。\n清香玉乳沃诗脾，抨纸落笔惊龙蛇。\n源长浩与春涨激，力健清将秋气嘉。\n须臾沓幅乱书几，环观朗诵交惊夸。\n一声渔笛意不尽，夕阳归去还西斜。",
        "dynasty": "宋",
        "collection_info": null
    },
    {
        "title": "赠李敬修",
        "author": "释德洪",
        "content": "荷山锦水灵秀钟，半千嘉运生英雄。\n李郎年少韵洒落，天容道骨轩仙风。\n下帷默与贤圣对，鈎深索隐皆旁通。\n肝肠盘屈疉丽锦，心胸洞彻光玲珑。\n文章气燄长万丈，那应笔梦生春虹。\n桂枝未折白月窟，麻衣尚走红尘中。\n岩僧素有孝基眼，观人虽众无如公。\n昂霄耸壑跬可待，行行不用啼途穷。",
        "dynasty": "宋",
        "collection_info": null
    },
    {
        "title": "赠王性之",
        "author": "释德洪",
        "content": "性之自是英特人，唯恐富贵来逼身。\n我非宝公亦识子，地上復见天麒麟。\n眉间爽气照秋色，山水顿觉生精神。\n胸中撑拄万卷读，对客倾泻如崩云。\n不恨子未识和仲，但恨和仲未识君。\n道山归计傥可缓，且復白帢拖红尘。\n他年携我渡弱水，侥倖一看瀛州春。\n诗成笑答千岩响，东崦峰头涌玉轮。",
        "dynasty": "宋",
        "collection_info": null
    },
    {
        "title": "次韵性之送其伯氏西上",
        "author": "释德洪",
        "content": "乃翁纯孝曾种玉，一双秀榦森如束。\n忆昨同舟游邺都，鬓鬚尚带庐山绿。\n只今追想如梦魂，更堪哦子阳关曲。\n霜蹄暂蹶堪一笑，连璧终当照金屋。\n且醉山中浩荡春，锦绣谁同赏云谷。",
        "dynasty": "宋",
        "collection_info": null
    },
    {
        "title": "次韵余庆长春梦",
        "author": "释德洪",
        "content": "阿环梦回如堕云，砚中玉纤如醉文。\n香囊翠被不復见，华清草木犹醺醺。\n仙郎春光洗怀抱，柔情不断如芳草。\n软风细涨玉横斜，一尾追风北山道。\n词锋落纸磨秋霜，千首今余万丈光。\n从来支遁识神骏，岁月不知君意长。",
        "dynasty": "宋",
        "collection_info": null
    },
    {
        "title": "读庆长诗轴",
        "author": "释德洪",
        "content": "韵如春水初含风，秀如兰芽新出丛。\n人间何从有此客，坐令衰老忘龙钟。\n新词锵金纷满眼，妙语屑玉霏无穷。\n读之置卷欲仙去，风度绝似欧阳公。\n儒生寒酸不上眼，江南风流翻手空。\n那知此郎蹶然起，笔端五色回春工。\n只今陛下固天纵，文章星斗悬高穹。\n天生尧舜稷契主，君宜置在明光宫。\n雪中呵手研破砚，诗成一笑天开容。",
        "dynasty": "宋",
        "collection_info": null
    },
    {
        "title": "同庆长游草堂",
        "author": "释德洪",
        "content": "万株苍烟间，杳然出微径。\n相逢知有得，一笑洗孤愤。\n萧萧半窗雨，终日满风听。\n绿云到巉绝，小立鋭清兴。\n约公我辈人，发此一区胜。\n春工自无私，风力亦强敏。\n柳垂拂掠黄，溪作揩磨净。\n篱间殿寒梅，吴姬发微哂。\n已忻鸟声乐，更爱游丝迥。\n余郎妙天下，气与山岳峻。\n春光纒肺肠，霁月磨风韵。\n诗如画好马，落笔得神骏。\n日斜兴未阑，山穷春不尽。\n更为明日游，踏遍钟山顶。\n旋汲一人泉，峰头煮春茗。",
        "dynasty": "宋",
        "collection_info": null
    },
    {
        "title": "庆长出仲宣诗语意有及者作此寄之",
        "author": "释德洪",
        "content": "我有忘年生，气韵亦秀拔。\n岂惟有诗癖，亦醉凌波韈。\n平生慎许可，期期不忍发。\n但余说仲宣，十常在七八。\n袖中出清诗，韵字清到骨。\n遥知亦说我，喜气见鬚髪。\n相思一水间，楚岫出毫末。\n昨夜西风高，凭栏暮天阔。\n识君定何时，目送孤鸿没。",
        "dynasty": "宋",
        "collection_info": null
    },
    {
        "title": "送庆长兼简仲宣",
        "author": "释德洪",
        "content": "君诗秀气终不没，长吉精神义山骨。\n诸公贵人亦识面，想见宗之双鬓绿。\n嗟予弃置卧空山，索寞何人着眼看。\n高轩一日肯过我，夸声万口锋刃攒。\n当时见君喜不彻，喜中便知有此别。\n秋风云帆十幅开，石城浩荡天水接。\n淮南不独江山胜，国士英才从古盛。\n期与高人冯仲宣，小字同联寄我篇。",
        "dynasty": "宋",
        "collection_info": null
    },
    {
        "title": "吴子副送性之诗有老子只堪持蟹螯之句因寄之",
        "author": "释德洪",
        "content": "秋来残暑犹顽赖，推挤不去吁可怪。\n哦君妙语齿颊清，冰壶照人吐精彩。\n绝知此公风味高，想见尊前持蟹螯。\n说禅不用朱藤杖，看月却披宫锦袍。\n大藩衣冠蔚城市，君所过从天下士。\n忘怀一笑饯年华，醉裏千篇是生计。\n相知何必盖须倾，此语荒唐却甚真。\n人生怀抱要磊落，他年相逢是故人。",
        "dynasty": "宋",
        "collection_info": null
    },
    {
        "title": "高氏钓鱼台",
        "author": "释德洪",
        "content": "当时吕望要周室，渭水垂纶恣遗佚。\n后来严陵傲汉家，七里滩头钓月华。\n二贤一旦辞隐沦，当年平步升青云。\n至今踪迹耀经史，千载何人能继此。\n宜阳高人真贤族，构亭仍以钓鱼目。\n时人尽咏钓鱼诗，独我来歌钓鱼曲。\n君不见吴山青，湘水绿，唯爱夏絃春诵声相续。\n以轲雄百氏为丝纶，以周孔六经为饵属。\n遇时伸，不时缩。\n人言君钓鱼，我言君钓禄。\n盛代儿孙满场屋，前春举手得鲸鳌，犹恐主人心不足。",
        "dynasty": "宋",
        "collection_info": null
    },
    {
        "title": "李德修以乌兰河石见示",
        "author": "释德洪",
        "content": "乌兰洲塞夏国口，大河天来箭激溜。\n排空但闻地喘吼，势撞石壁欲穿透。\n石坚捍之不肯受，攧雷溅雪喧夜昼。\n千年石骨亦不朽，碎为青红杂怪丑。\n疆埸久空烂甲胄，举觞天子千万寿。\n李侯横槊千骑后，望云赋诗剑碍肘。\n徐涉河流马俯齅，下马得之等琼玖。\n万里来归亦何有，出以示我为拊手。\n笑君儿嬉忘白首，李侯气如春在柳。\n大河西虏置怀袖，君徒自珍世不售。\n敲门那能易升斗，功名偶然梦岂久。\n道人乃尔自薄厚，此石笑汝汝惭否。",
        "dynasty": "宋",
        "collection_info": null
    },
    {
        "title": "次韵君武中秋月下",
        "author": "释德洪",
        "content": "秋光一半去无迹，万里阴晴占此夕。\n书生醉语哦月诗，想见看朱眩成碧。\n白公初携佳句归，便觉草露寒霑衣。\n夜晴兰室亦怀古，领略太白怀玄晖。\n千字一挥纔瞬息，流珠走盘纷的皪。\n故应奇韵自天成，此诗如女有正色。\n风鉴从来别俗氛，吐词句句含烟云。\n坐令一日传万口，不减长吉题高轩。\n君家客皆天下士，放意高谈饮文字。\n江左风流扫地空，今日追游可无媿。\n嗟予秃鬓欲逃名，朅来百虑霜雪凝。\n世间垢习揩磨尽，但余猨鹤哀吟声。\n刘生餐痂亦何美，玄德结𦙤应有旨。\n平生清境吾所嗜，正如翔鸾饮须醴。\n君看清河夜升镜，微云灭尽如磨莹。\n定当先生度青冥，思冷魂澄亦幽兴。\n笑中笔阵横词锋，照人秀色烟茸茸。\n调高未数紫芝曲，酒味且卧黄金钟。\n人生一笑如电掣，岂特山舟藏岁月。\n自惭陋句类无盐，敢并高人天下白。",
        "dynasty": "宋",
        "collection_info": null
    },
    {
        "title": "七月七日晚步至齐云楼走笔赠吴邦直",
        "author": "释德洪",
        "content": "锦江风晚吹征裘，幽人诗思遏不休。\n心知无处可告诉，掉臂直上齐云楼。\n凭栏展目时一快，万山奔走趋帘鈎。\n回头下视茫茫者，龟囚蚕缚令人愁。\n楼中夫子神仙流，道容玉颊红光浮。\n少年读书浩江海，回春妙语生笔头。\n致君终使尧舜上，大作一雨苏林邱。\n深山野僧拙笔语，作诗欲赠烦冥搜。\n艰苦思索得箇字，谨用持上君牢收。\n谢安昔与支遁游，及其贵也加绸缪。\n高风气识正相侔，他年身退百无忧。\n復来把臂登此楼，轩渠一笑三千秋。",
        "dynasty": "宋",
        "collection_info": null
    },
    {
        "title": "王表臣忘机堂次蔡德符韵",
        "author": "释德洪",
        "content": "风埃九陌吹冠巾，冻蚁旋磨无富贫。\n忧患着人骨肉隔，奔势熏天吴楚亲。\n何妨社栎神其拙，壑舟不暇供岁月。\n句法不医霜鬓秋，迩来览镜茎茎雪。\n蔡侯大家言不诬，笔端五色图空虚。\n酒阑耳热题诗处，豪放超逸先锋车。\n古来百局坐奇智，并头暗中争射利。\n对人含笑真含沙，幻影浮屠同一世。\n世味甘于涴蜜刀，舐之割利那可逃。\n痴儿坐守忘啼哭，乃欲避就空勤劳。\n君看秋风秀江叟，枯木形骸外尘垢。\n屋下沙鸥交友同，耳边胜利蚊雷吼。\n水光绿静山青葱，意行回反遭路穷。\n莞然一笑答山谷，忽见幽林小径通。\n我诗赠君无杰句，碧湾明月不可取。\n游人欲上忘机堂，请哦蔡侯醉时语。",
        "dynasty": "宋",
        "collection_info": null
    },
    {
        "title": "赠巽中",
        "author": "释德洪",
        "content": "道人少小来庐山，水光山色供盘餐。\n坐令山水秀杰气，缭绕胸中成块抟。\n我初未识已嗟骇，夸声万口锋刃攒。\n故人坐上适相值，妙语生我世间欢。\n新诗脱口划如霓，奋毫狂赴龙蛇钻。\n翩翩奕奕出意外，慓然茅屋翻狂澜。\n切疑汤休蹲舌底，又疑醉素戏笔端。\n作诗问君觅奇字，留待老年偎日看。",
        "dynasty": "宋",
        "collection_info": null
    },
    {
        "title": "寄巽中",
        "author": "释德洪",
        "content": "熏风度南枝，余芳委红绿。\n微云生晚阴，梅雨净林麓。\n穿花莺语迟，翻泥燕飞速。\n遐想幽人居，梦过剡溪曲。\n清声久绝耳，斯怀抱烦燠。\n仰道思弥高，哦诗出凡俗。\n脱屦满户外，轮蹄日相逐。\n吾徒不得人，大法世陵叔。\n智刃剪蒿蓬，利锋挥朴樕。\n念往造前席，初筮不我卜。\n别来空相思，徙倚苍山木。\n悬知清兴多，银鈎堕盈轴。\n愿得三百篇，遗我藏诸椟。\n如彼知音知，价不低金玉。",
        "dynasty": "宋",
        "collection_info": null
    },
    {
        "title": "次韵圣任病中作",
        "author": "释德洪",
        "content": "君诗素雄放，出语秀不俗。\n更读病中吟，清婉犹可录。\n自愧鲁钝者，文字毎见辱。\n有取定乡闾，余事亦何足。\n夫子饱书史，屡晒便便腹。\n蓄深故发远，诗成惊众目。\n我诗虽不少，俗马空多肉。\n赖遇秃毛髮，苟仕安得禄。\n所至有青山，是处堪藏育。\n行当拂衣去，此志吾已卜。\n君须更勉旃，当以谦自牧。\n功成还故乡，竹杖巾一幅。\n永从林下游，此诗无厌读。",
        "dynasty": "宋",
        "collection_info": null
    },
    {
        "title": "何忠孺家有石如砚以水灌之有枝叶出石间如岩桂状为作此",
        "author": "释德洪",
        "content": "君不见海门比丘海为家，说法光明生齿牙。\n坐令十二缘生浪，幻出定慧青莲华。\n又不见佛图澄师气迈往，披拳山川俱在掌。\n从来身世无二法，勿作情与无情想。\n何如巴邱老居士，声名雷霆喧一世。\n迩来趣味等头陀，山中儿嬉杂童稚。\n宅相天藏公发之，卷帘万山登睫眉。\n粪除得石大如砚，中有傲霜岩桂枝。\n婆娑望之花六出，熟视直气终不屈。\n言不得意以象传，桂枝馨香石介然。",
        "dynasty": "宋",
        "collection_info": null
    },
    {
        "title": "余方登列岫爱西山思欲一游时皋上人来觅诗作此",
        "author": "释德洪",
        "content": "西山层翠长倚天，我来正及社燕前。\n城中高阁时纵倚，妙语已復凌芳鲜。\n方将结伴未有侣，而子乃敢犯众先。\n会当披云乱峰顶，却下濯足寒涧边。\n遥知笑语山答响，诗句时作何必编。\n就岩折桂亦细事，海棠烂熳烧晴川。\n归来仰屋念清境，夜未央兮犹不眠。\n此诗未到已如见，戏为图画人间传。",
        "dynasty": "宋",
        "collection_info": null
    },
    {
        "title": "饶德操营中客世与渊才友善有诗送之予偶读想见其为人时闻已薙髪出家矣因次其韵",
        "author": "释德洪",
        "content": "吾闻彼上人，不惰不精进。\n观其吐词气，人品极爽俊。\n迩来效丹霞，裂冠铲须鬓。\n高才固难容，世议久迫窘。\n想于龙象羣，眉宇发奇韵。\n渊才干国器，美若兵厨醖。\n平生至孝节，初不愧虞舜。\n相逢大梁城，连榻尽底藴。\n如开衡岳云，仰此摩天峻。\n此诗为渠作，崖略见笔阵。\n把玩立东风，料峭应花信。\n明窗小字临，握管腕不运。\n爱君透真境，迈往无顾徇。\n脱身索寞滨，洗我岑寂愤。\n掉头一长哦，语卒意未尽。",
        "dynasty": "宋",
        "collection_info": null
    },
    {
        "title": "次韵平无等岁暮有怀",
        "author": "释德洪",
        "content": "文章有神惊颖脱，风雷先听毫端落。\n穷年秀气不知休，此盖道余德之粕。\n大人见世当有驭，一枝区区何足托。\n此语令君意自消，双眸新退重重膜。\n鼻端余地大于天，挥斤请看无沾垩。\n吟诗写字到骨清，寓意乃佳工折莫。\n我年十五恃豪伟，废食忘眠専制作。\n人令瑕玷混吞声，将使骇世驱时恶。\n那知任已返吾病，迩来猛省能自薄。\n默唇僻处兀聋痴，十问烦人慵一答。\n聚呵随骂嗟愚狂，不详乃背初心约。\n我不怪君亦不嗔，君独何心惟喜跃。\n人生异趣各有谋，分定那可相更博。\n君不见谪仙历落解全真，月下一尊堂独酌。\n又不见渊明坦率从所好，闷遭五斗相纒缚。\n矧予于世百无求，纷纷固可俱抛却。\n岁月更如秋晚池，草木向枯泉欲涸。\n行看东风颠沛来，又丽繁红入斜蕚。",
        "dynasty": "宋",
        "collection_info": null
    },
    {
        "title": "送济上人归漳南",
        "author": "释德洪",
        "content": "密林影羣阴，露叶光翻夕。\n幽人独经行，满院许秋色。\n几年涉岭海，颇亦历佳席。\n迩来寄江寺，痴坐室生白。\n吾家在漳南，万顷苍玉璧。\n何当附舶归，重拂林下石。\n此生一梦耳，梦觉试寻绎。\n倚筇作长啸，万事付鸟迹。\n若有閒中吟，无惜寄飞翼。",
        "dynasty": "宋",
        "collection_info": null
    },
    {
        "title": "送能上人参源禅师",
        "author": "释德洪",
        "content": "我昔游东吴，曾过南山寺。\n一识山中人，知是黄龙子。\n超然精悍姿，晓日出尘滓。\n坐令平生怀，未吐心已死。\n别来今十载，岁月乃如此。\n近闻归南都，老色更丰美。\n遥知君见时，机妙乳生水。\n道眼真鹅王，拣辨不容拟。\n应怪纳饭师，赶逐倒脱履。\n万象争惊吁，虚空笑启齿。\n却归下板头，破衲蒙冻耳。\n他日重相逢，烦君再指似。",
        "dynasty": "宋",
        "collection_info": null
    },
    {
        "title": "夏日雨晴过宗上人房",
        "author": "释德洪",
        "content": "仲夏林木深，古寺雨初足。\n殿阁风瓯鸣，閒庭草空绿。\n小轩试凭几，解箨爱新竹。\n点笔记题诗，粉色不受触。\n道人有佳处，面数良以熟。\n翛然亦无营，来往相追逐。\n此时偶相值，一笑天宇局。\n何当烹壑源，看此粟米粥。",
        "dynasty": "宋",
        "collection_info": null
    },
    {
        "title": "次韵权巽中送太上人谒道乡居士",
        "author": "释德洪",
        "content": "我读瘦权诗，起舞忘华颠。\n疑与霅溪画，句法争后先。\n遥知清啸处，逸气生云泉。\n聊将笑时语，乞与人间传。\n思君发遐想，瘦坐如痴禅。\n便觉香炉峰，青碧开连天。\n太禅十年旧，生计良萧然。\n清辰一钵外，卧有三根椽。\n偷笑痴种子，梦幻供肥鲜。\n钟山领略游，相值衡门前。\n将谒道乡老，巨浪翻吴船。\n想见笑抚掌，衣裾雪花湔。",
        "dynasty": "宋",
        "collection_info": null
    },
    {
        "title": "南昌重会汪彦章",
        "author": "释德洪",
        "content": "彦章退然才中人，讥诃唾笑皆奇伟。\n看君落笔挟风雷，涣然成文风行水。\n坐令前辈作九原，子固精神老坡气。\n儒生寒酸不上眼，此郎要是天下士。\n嗟予生计等飞鸟，翩翩吴头復楚尾。\n去年兴废看京华，笑傲清狂人背指。\n君独折简坐致我，迎门欢笑自挈履。\n旧闻牛鸣马不仰，女逐臭夫那有理。\n今年黄花南浦岸，忽然见君失声喜。\n僧房借榻营夜语，灯火照人如梦寐。\n怀中卿相且袖手，翰墨风流聊戏耳。\n行看上书苫块中，凛凛范公只君是。",
        "dynasty": "宋",
        "collection_info": null
    },
    {
        "title": "赠王敦素兼简正平",
        "author": "释德洪",
        "content": "空山无人舟壑移，坐看香烧行篆畦。\n兄弟华轩肯过我，堕甑与箒生光辉。\n着屐登山亦不恶，携被假宿良幽期。\n灯前绿髪映玉颊，风流未数崔宗之。\n夜谈词辩出神骏，顿尘赤兔真权奇。\n我欲置君帅河朔，军前千骑红粧随。\n望云题诗付横槊，玉带锦袍英特姿。\n又欲置君玉堂卧，雾窗棐几春昼迟。\n醉中草制敏风雨，诸公堵立相嗟咨。\n微吟拥鼻笑不语，恐未免尔无多辞。\n为君张灯扫东壁，他日重来读此诗。",
        "dynasty": "宋",
        "collection_info": null
    },
    {
        "title": "赠黄得运神童",
        "author": "释德洪",
        "content": "君初髪齐眉，玉颊照秋光。\n诵诗巨万纸，一目俱五行。\n不信同舍儿，所阅随废忘。\n姓名入清禁，诏落铜山阳。\n十三见天子，奏对允且详。\n飜澜诵五经，如水传觥觞。\n环观共嗟异，朱紫如堵墻。\n华裾小旋制，初挂烦宫粧。\n归来汝水濆，夹道万夫望。\n指目无双裔，吟嗄有此郎。\n异态悬睿想，行看登庙堂。\n那知事龃龉，放浪鱼稻乡。\n顾我与君别，忽忽移十霜。\n更逢石门下，美髯如许长。\n抵掌话夙昔，夜语响山房。\n古人当大谬，噪索失其常。\n夫子独何得，坦率追羲皇。\n乃为任重器，愈抑道愈昌。\n作诗以寿君，他日未易量。\n功成径归来，復此山水傍。\n幅巾青杖竹，卒岁以徜徉。",
        "dynasty": "宋",
        "collection_info": null
    },
    {
        "title": "秀江逢石门徽上人将北行乞食而予方南游衡岳作此送之",
        "author": "释德洪",
        "content": "筠袁唇齿邦，一水连清碧。\n朝行筠溪边，暮见秀江色。\n忽闻儿童音，乃知身是客。\n独归江上寺，杖笠倚空壁。\n犀颅会四海，香火自朝夕。\n相逢作熟视，面数心莫识。\n但记石门时，笑颊清光溢。\n惊定喜失声，卒语成小立。\n是时夜气清，隙月金蛇掷。\n念君当北行，钵饭从谁乞。\n我虽能少留，秋燕社已逼。\n一懽偶然耳，分首成陈迹。\n他年何处逢，话此空叹惜。",
        "dynasty": "宋",
        "collection_info": null
    },
    {
        "title": "游南岳福严寺",
        "author": "释德洪",
        "content": "生计居然成脱略，投老南来看衡岳。\n禹溪久留困霖雨，低摧闷若剪翎鹤。\n朝来南寻度坡壠，针水秧齐鸟声乐。\n风光融融一都会，鬼祠雄深抱山脚。\n梯空延缘止巉绝，瘦策扶衰意超豁。\n拂云苍杉杂锦石，紫藤绿蔓相连络。\n石桥下视隔人世，但觉岚光翠如泼。\n亭泓无波自绀碧，涧草有香空错莫。\n忽惊梵宇堕林梢，宝势飞翔照深壑。\n欹斜万础盘苍崖，十步一楼五步阁。\n冰柱琼窗不知数，旒苏一一垂帘箔。\n犀颅道人相笑迎，冰雪形容无住着。\n午梵清圆林叶动，天花细雨无时落。\n凭高且復息疲颈，心清别殿鸣风铎。\n云开千里上眉睫，吴楚江山见浓薄。\n𡺸阇如有女正色，春不洗粧秋拂掠。\n紫盖颀然似矜妬，半出晴烟翠棱抹。\n永怀堂堂武津老，天骨开张耳重郭。\n三生来游等儿戏，灵山一会俨如昨。\n他年遗迹旧岩下，拴索犹存众惊愕。\n解云此山增智力，鹏飞天风转羊角。\n江西驹儿快腾踏，青原麒麟亦超卓。\n折足铛中过一生，野蔬数根陈五合。\n故庵遗塔尚依然，行诵神交付冥漠。\n影不出山岂难事，准拟茅斋就林缚。\n退之南迁曾过此，好语夸词杂嘲噱。\n自谓忠诚动岳灵，望碑字字犹精确。\n但余佳处不可状，浪秃霜毫秋色阔。\n东坡唾笑成文章，山川胜处多奇作。\n暮年亦为儋耳游，不一过山山愧怍。\n为君试将说禅口，掉头长吟拥山衲。\n心胸便欲揑荒怪，落纸雷搥散风雹。\n要将杰句酬佳景，未怕山容作颦頞。",
        "dynasty": "宋",
        "collection_info": null
    },
    {
        "title": "福岩寺梦访廓然于龙山路中见之",
        "author": "释德洪",
        "content": "山高夜气催烦暑，竹风为作南轩雨。\n梦随柔橹到西兴，舣舟步入龙山坞。\n萧萧松下逢睿郎，问信远来亦良苦。\n觉来但记谈笑欢，不省懽时竟何语。\n卧看篝灯一点明，岭海茫茫隔吴楚。\n安得却如清梦中，杖履追随长尔汝。",
        "dynasty": "宋",
        "collection_info": null
    },
    {
        "title": "干上人会余长沙",
        "author": "释德洪",
        "content": "兀坐思归不举头，窗风为我翻书叶。\n众中闻语认乡里，便觉石门寒疉疉。\n云庵已作白塔新，当眼风枝心欲折。\n道人丛林十年旧，古寺青灯夜相接。\n失声方欲问江南，忽忆去年淮上别。\n逃空蛩然闻足音，见子令人解愁结。\n地炉火冷霜月苦，一室諠譁终暖热。\n湘山破晓立俜停，秀抹铅华余积雪。\n故应山亦为余喜，隔岸遥看圆笑靥。\n千岩佳处可同游，明日波晴当理楫。",
        "dynasty": "宋",
        "collection_info": null
    },
    {
        "title": "黄鲁直南迁舣舟碧湘门外半月未游湘西作此招之",
        "author": "释德洪",
        "content": "江夏无双果无双，子云赋工未必尔。\n那知一饭在家僧，真是潜山癞居士。\n春湖白鸥未入手，衣冠林中作蝉蜕。\n平生俯视造物儿，儿顽不省犹相戏。\n罗浮旧游今再游，一念去来开眼睡。\n泊舟隔岸望湘山，应爱烟霏浮幕翠。\n快当着屐上千岩，要看松风迎笑齿。\n公虽妍蚩付一目，定自胸中有泾渭。\n我非破头山下人，闻絃赏音亦风味。\n知君不传西土衣，一龙一蛇聊玩世。",
        "dynasty": "宋",
        "collection_info": null
    },
    {
        "title": "鲁直弟稚川作屋峰顶名云巢",
        "author": "释德洪",
        "content": "只今海上青石牛，曾卧天子黄金屋。\n下看朱紫如堵墻，上前诸公遭抵触。\n眼高四海镜面空，潜山归来巾一幅。\n惭愧君家小冯君，自是河东真鸑鷟。\n文章五色体自然，秋水精神出眉目。\n人间不识但闻名，水非醴泉石非玉。\n江南一峰独高寒，时时笑语云间宿。\n弟兄出处两相高，故作云巢对山谷。",
        "dynasty": "宋",
        "collection_info": null
    },
    {
        "title": "陈莹中由左司谏谪廉相见于兴化同渡湘江宿道林寺夜论华严宗",
        "author": "释德洪",
        "content": "范韩醉倒眠荒丘，撼之不应民始愁。\n天生公副天下望，雷霆声名塞九州。\n立朝严冷传铁面，坐令鼠辈惊鱼头。\n上前论事伤太直，逆鳞投笏来南陬。\n长沙共渡一水碧，中流笑语惊沙鸥。\n湘西古寺夜对榻，高论自破千人浮。\n华藏法界在掌握，遇缘即宗甘自由。\n世惊海隅在万里，我视阎浮同一沤。\n坐中忽举毗卢印，印海印毛皆徧周。\n大哉此法本无碍，从公一游容我不。",
        "dynasty": "宋",
        "collection_info": null
    },
    {
        "title": "赠石头志庵主",
        "author": "释德洪",
        "content": "陜西道人最声价，自与老南相逼亚。\n常恐清尘补缀难，那知乃有如君者。\n争传绝似余杭标，十年梦想空飘飖。\n迩来衡岳祝融下，一见便令人意消。\n道骨清闲神秀彻，湛湛光风磨霁月。\n高谈未了山日斜，篆烟已灭灰如雪。\n平生安得情相似，可怜投分今如此。\n且作山中盛事传，我忘朴陋君忘年。",
        "dynasty": "宋",
        "collection_info": null
    },
    {
        "title": "遇如无象于石霜如与睿廓然相好故赠之",
        "author": "释德洪",
        "content": "西湖睿郎最高道，思之不已令人老。\n道人相逢吴楚间，闻说绝与睿郎好。\n年来学富身转贫，岂特诗胆大于身。\n法朋半是奇逸者，我亦放浪无覊人。\n霜威折绵寒入颊，长廊无人风卷叶。\n寒窗诵读夏日吟，和气坐令寒妥贴。\n笔端解语敏于口，网笺时作龙蛇走。\n烦君清哦当少休，万象乞怜争叩头。",
        "dynasty": "宋",
        "collection_info": null
    },
    {
        "title": "石霜见东吴诚上人",
        "author": "释德洪",
        "content": "我寻流水行，忽入霜华谷。\n山阴见幽人，目带湖山绿。\n语温如春风，韵秀自拔俗。\n暗惊枯木堂，栖此一枝玉。\n遥知夜窗深，雪响乱修竹。\n宝书掩残红，佳眠正清熟。\n逸想在西兴，清梦不容逐。\n觉来念行处，小诗欲收录。\n诗成写乌丝，银鈎夺人目。\n棐几着牙籖，兴来还自读。",
        "dynasty": "宋",
        "collection_info": null
    },
    {
        "title": "洽阳何退翁谪长沙会宿龙兴思归戏之",
        "author": "释德洪",
        "content": "何郎西州来，逸气扫秋晚。\n平生贮书腹，中有文武胆。\n材如骆宾王，其直亦不减。\n上书论国事，忌讳失料拣。\n居然为逐客，安免投手板。\n世方例皮相，我亦作白眼。\n闭门古寺中，一榻聊医懒。\n迩来偶病渴，意绪觉萧散。\n颇怀当垆人，楚岫屡欲铲。\n我从山中来，携被夜假馆。\n地炉拥红金，妙语容细款。\n凛然忠义气，不肯受盘绾。\n正恐復一吐，与民作温暖。\n坐觉舟壑走，岁月不可挽。\n人生一梦耳，勿作镜中叹。\n何当结后期，相携游汗漫。",
        "dynasty": "宋",
        "collection_info": null
    },
    {
        "title": "次韵道林会规方外",
        "author": "释德洪",
        "content": "湘山半夜雨，断我西湖梦。\n卧看读书灯，花作扶头重。\n晓窗晴泼眼，倒挂闻么凤。\n起寻殿寒梅，小立幽香喷。\n柳丝不胜绾，笋庭春脉动。\n春色已如许，乐事非一种。\n平生所怀人，忽此笑语共。\n云轩为谁停，危坐山衲拥。\n眼高空丛林，志大骨森耸。\n开怀见赤心，亹亹饱谈诵。\n坐客鹤脑侧，我亦快心孔。\n袖中出新诗，笔力发豪纵。\n风日丽醇酽，黄泥初扬瓮。\n舌根有沧海，潮辩自掀涌。\n何当横枯藤，啮镞追两本。\n吾宗欲颠覆，支者例阘茸。\n君能为我起，逸足王良控。\n我诗如石田，疏理终无用。\n朝来强鉏垦，秃笔时呵冻。\n摩挲铜鍱腹，博君一笑捧。",
        "dynasty": "宋",
        "collection_info": null
    },
    {
        "title": "孜迁善石菖蒲",
        "author": "释德洪",
        "content": "溪毛数叶一寸碧，风姿底事能清癯。\n戏将红玉旋螺石，共置雪色花磁盂。\n沙泉甘滑见毛髪，时时酌以浇根须。\n苍然棐几明窗下，五月秋色磨肌肤。\n已忘身世在南岳，勿觉梦寐游西湖。\n遥知夏木午阴静，篆畦半破烟舒徐。\n莫翁睡足百事懒，相看微笑依圆蒲。",
        "dynasty": "宋",
        "collection_info": null
    },
    {
        "title": "余作进和尚舍利赞迁善见而有诗次韵",
        "author": "释德洪",
        "content": "进公事业颇拔俗，欲凭妙语招遗魂。\n文章种性欠疏理，焦芽故态何足论。\n心知高人笑谀墓，抱羞无地容逃奔。\n佳章忽来生喜气，风轮载我登昆崙。\n徐观笔力作波险，正与醉素争弟昆。\n山高水深世听莹，爱子赏音知道门。",
        "dynasty": "宋",
        "collection_info": null
    },
    {
        "title": "次韵莫翁丰年断",
        "author": "释德洪",
        "content": "此山分得僧中龙，独论悬断今年丰。\n定知胸次有造化，是非饱更田舍翁。\n清晨一雨符君说，喜如初得丹砂诀。\n精神矍铄口垂涎，一饱可期扶病劣。\n老来百事不如人，但愿𥝧稏秋如云。\n莫如往年水车联，龟兆坼出生黄尘。\n莫翁心地绝榛卤，圆中规而方中矩。\n千偈平生如建瓴，此诗可意真时雨。\n我诗脱口酬未当，只欲与君凭阁望。\n万顷连天绿锦光，舞浪崩腾似春涨。",
        "dynasty": "宋",
        "collection_info": null
    },
    {
        "title": "喜会李公弱",
        "author": "释德洪",
        "content": "韵如风蝉蜕尘垢，气如春容在杨柳。\n风流翰墨俱细事，自是吾家道门友。\n十年契阔挂梦寐，一见令人忘白首。\n况在祝融眉额间，青碧连天雪晴后。\n冷斋拨炉闻夜语，雪灰消尽红金斗。\n君才合在台阁间，簿书堆中不应有。\n且置玉堂风雨笔，来试牛刀霹雳手。\n民姦吏滑本有神，到君难藏如鼻口。\n卧驼忽起便过人，再拜当为乃翁寿。\n此诗乘怒勿示人，愿君低回为遮丑。",
        "dynasty": "宋",
        "collection_info": null
    },
    {
        "title": "次韵超然送照上人归东吴",
        "author": "释德洪",
        "content": "萧寺霜晴日初吐，曦光烟翠横深坞。\n经行迟立望吴山，气势飞翔争入楚。\n山中有客冰雪姿，十年不听吴邦鼓。\n忽然曳杖出山去，安禅后夜知何处。\n石龛看月莫降龙，栗林暮过应衝虎。\n此生聚散等浮云，可怜俯仰成今古。\n吴江一色成瑠璃，有寺正临江上住。\n他年法眼照人天，赠诗记取南州祖。",
        "dynasty": "宋",
        "collection_info": null
    },
    {
        "title": "金华超不羣用前韵作诗见赠亦和三首超不羣剪髪参黄蘗  其一",
        "author": "释德洪",
        "content": "胸中蓄奇为谁吐，闲卧湘西云一坞。\n兴来落笔如崩云，五字凭凌气吞楚。\n我诗望见倒降旗，攻之何必更鸣鼓。\n独对湘山夜色晴，万壑千岩最幽处。\n卧要明月听松风，为君哦此文中虎。\n此生身世付一戏，安用声名照千古。\n知君大用参黄蘗，三篾束腰随处住。\n何当峰顶结茅庐，要看掀髯呵佛祖。",
        "dynasty": "宋",
        "collection_info": null
    },
    {
        "title": "金华超不羣用前韵作诗见赠亦和三首超不羣剪髪参黄蘗  其二",
        "author": "释德洪",
        "content": "道人秀发兰牙吐，家在金华最西坞。\n不从大士携画轴，一筇千里来游楚。\n评诗结髪师浣花，论字童牙夸石鼓。\n我皆不能但知爱，亦似胸中有佳处。\n气韵翛然松上鹤，意态索寞穽中虎。\n却于翛然索寞中，诗句时时出奇古。\n乃知笔力有神助，三峡迅流辄于住。\n疑非蓬髪休上人，定是秃头杨德祖。",
        "dynasty": "宋",
        "collection_info": null
    },
    {
        "title": "金华超不羣用前韵作诗见赠亦和三首超不羣剪髪参黄蘗  其三",
        "author": "释德洪",
        "content": "赤河沙泉自吞吐，北崦疏钟答南坞。\n凭栏试诵鹏鸟文，洛阳少年亦翘楚。\n当时七国犯谋议，睢阳不復闻鼙鼓。\n时更事往空流水，豪魂英魄知何处。\n金华衲子如玉清，温粹愈恭如履虎。\n明章秀句出仓卒，慷慨山川弔前古。\n篇篇秀发春欲酽，便疑造化毫端住。\n不须众口夸昼公，苕溪君作中兴祖。",
        "dynasty": "宋",
        "collection_info": null
    },
    {
        "title": "復用前韵送不羣归黄蘖见因禅师",
        "author": "释德洪",
        "content": "幽寻忽觉暗香吐，竹西知有梅花坞。\n一枝试摘与君看，念君明日当离楚。\n戞然飞去若惊鸿，弃掷自嗟如卧鼓。\n遥知旅枕生清梦，梦到江南春好处。\n苍杉拂云烟翠深，为弔大雄山下虎。\n我识山中因褊头，骨目清坚貌淳古。\n便欲閒提折脚铛，柏子庵边结茅住。\n行看谈笑起云门，海上横行如乃祖。",
        "dynasty": "宋",
        "collection_info": null
    },
    {
        "title": "送瑫上人奔母丧",
        "author": "释德洪",
        "content": "黄梅为法去，睦州缘母归。\n两事世难兼，二老其敢违。\n君看去留意，日月争光辉。\n子方童牙中，已喜家翠微。\n既长游四方，万里孤云飞。\n方将追新丰，冰雪横锋机。\n讣音輙僵卧，声吞泪沾衣。\n平生哺乌情，栖风无定枝。\n大江浪如山，飞棹不可追。\n要当济安流，龙神严真威。\n一杯春露香，仰荐天地慈。\n更期办白业，慰此罔极悲。",
        "dynasty": "宋",
        "collection_info": null
    },
    {
        "title": "送朱泮英随从事公西上",
        "author": "释德洪",
        "content": "文如水行川，气如春在花。\n挟书随乃翁，千里游京华。\n人生少年乐，于子何以加。\n上庠阅英俊，过目知等差。\n君才固逸羣，如金浑泥沙。\n明年对殿陛，落笔翻龙蛇。\n遥怜绿槐阴，绛帐张红霞。\n金门看跃马，芦鞭作横斜。\n滔滔九衢中，懽情浩无涯。\n驭吏亦傲睨，隐语相嘲夸。\n红粧莺燕语，拭目兴叹嗟。\n知谁乞佳句，骏墨字如鸦。",
        "dynasty": "宋",
        "collection_info": null
    },
    {
        "title": "赠王圣侔教授",
        "author": "释德洪",
        "content": "汝江软碧摇寒空，环江玉色罗五峰。\n神奇融结孕千载，于是代出文章公。\n荆公道德辈孔孟，致君勋业伊周同。\n君侯才气真不减，行看接武隆休功。\n妙龄人夸好风节，气压颍汝何其雄。\n曾经大笔战文阵，豪俊莫敢撄其锋。\n老师硕儒玉堂上，争看洒笔回春工。\n果然一日盖天下，声名熠耀驰华戎。\n都城立石传万口，士林矜气横长虹。\n岩僧废弃谁比数，亦復诵咏懽填胸。\n迹微自恨不及识，向风每觉劳双瞳。\n天公恤此慕善者，因遣识面山水中。\n坐令平昔心变灭，譬如尘净余清铜。\n自夸问道陜西老，道人况亦参禅宗。\n与君于法实昆弟，姑留十日游从容。\n拙诗别君无崄句，何从赏我双颊红。\n他年揖让对明主，回顾此会成虚空。\n蹄轮冠盖塞门巷，容我剧笑应无从。",
        "dynasty": "宋",
        "collection_info": null
    },
    {
        "title": "临川陪太守许公井山祈雨书黄华姑祠",
        "author": "释德洪",
        "content": "临川富山水，井山最深幽。\n愧我今日来，自非清散游。\n试问井中龙，吾行汝知不。\n高秋嗜酣卧，此计非良谋。\n晚稻已及穗，一雨足可收。\n曷不跃而起，霈然泻南州。\n要看贤使君，放衙拥黄紬。",
        "dynasty": "宋",
        "collection_info": null
    },
    {
        "title": "寄蔡子因",
        "author": "释德洪",
        "content": "平生阅诗如阅马，自怜双眼如支遁。\n子因句法马羣空，爽气横秋太神骏。\n上苑花光缠肺肠，西湖霜晓磨风韵。\n较君年少翰墨场，贾生仲舒觉寒窘。\n醉中逃禅亦不恶，况復机锋类庞藴。\n奉身一饭聊自珍，富贵功名苦寻趁。\n凤巢定生五色雏，文章从来论种性。\n嗟余索寞卧空山，多生垢习消磨尽。\n但余欲识天下英，毙蛇脊尾犹一振。\n岁月去人江浪翻，何时仰此摩天峻。",
        "dynasty": "宋",
        "collection_info": null
    },
    {
        "title": "骤雨",
        "author": "释德洪",
        "content": "雷搥雨骨天为低，行云趋走不敢迟。\n桐英满地谁拾去，花态正颦魂欲飞。\n紫金蛇光谁掣断，堕空万点跳珠乱。\n须臾井滑绀无泥，琉璃骨软争道驰。\n乱红残蕚惊千片，可怜憔悴吴姬面。\n林光草色自连天，残香依约知谁怨。",
        "dynasty": "宋",
        "collection_info": null
    },
    {
        "title": "临川康乐亭碾茶观女优拨琵琶坐客索诗",
        "author": "释德洪",
        "content": "小槽横捧梳粧薄，绿罗绾带仍斜搭。\n十指纤纤葱乍剥，紫燕飞翻初弄拨。\n梨园曲调皆品匝，敛容却復停时霎。\n日烘花底光似泼，娇莺得暖歌唇滑。\n圆吭相应啼恰恰，须臾急变花十八，玉盘蔌蔌珠玑撒。\n坐客渐欲身离榻，裂帛一声催合杀。\n玉容娇困拨仍插，雪梅一枝初破腊。",
        "dynasty": "宋",
        "collection_info": null
    },
    {
        "title": "南丰曾垂绶天性好学余至临川欲见以还匡山作此寄之",
        "author": "释德洪",
        "content": "我生少小秀不丛，题诗落笔先飞鸿。\n一从废弃脱毛髪，乃与石田樗木同。\n平生百虑湛古井，无復掀涌波春风。\n尚余覻书旧垢习，终日伏桉如哑聋。\n默观前古忠义辈，光明硕大皆人雄。\n闻之恨未目亲历，周行四海如萍蓬。\n猛闻君侯富道义，浩然养就如婴童。\n笔端五色藻造化，经纶事业罗心胸。\n扬清激浊出天性，英声不减狄梁公。\n一节直走汝水上，回首弊箒香炉峰。\n徘徊一月不及见，痴坐掩扃知命穷。\n霜清昨夜兴飘忽，匡山落我清梦中。\n吾身去住本无繫，便欲登舟而向东。\n再惟君侯未我识，恨遗他日山水重。\n作诗愿见亦不恶，谷风从虎云从龙。",
        "dynasty": "宋",
        "collection_info": null
    },
    {
        "title": "再游三峡赠文上人",
        "author": "释德洪",
        "content": "肉身大士延平公，眉毛如雪声如钟。\n东坡醉眼亦多耳，信口呼作僧中龙。\n坐令玉色烟峦裏，晨钟暮鼓三千指。\n而今滑冷撼不应，青灯白塔临寒水。\n上人谈笑有精色，闻是延平坐中客。\n紫霄峰下曾相逢，别来几何头已白。\n地炉夜语寻前事，当日交游半生死。\n与君等是三眠蚕，浮世百年那免此。\n我寻旧游聊自娱，忽然见君懽有余。\n一笑且从吾所适，后会重来知有无。",
        "dynasty": "宋",
        "collection_info": null
    },
    {
        "title": "泊舟星江闻伯固与僧自五老亭步入开先作此寄之",
        "author": "释德洪",
        "content": "烟霏含空青，向晚望逾好。\n欲行落瀑边，俊鹘屡侧脑。\n偶携白髪禅，步尽青松道。\n孤鸿聊送目，瘦策自扶老。\n甚欲东涧阴，缚屋安井竈。\n我亦个中人，归计嗟不早。\n永愧岩上僧，松鬛和云扫。",
        "dynasty": "宋",
        "collection_info": null
    },
    {
        "title": "会苏养直",
        "author": "释德洪",
        "content": "方忻望庐山，忽见苏养直。\n向来败意事，捉手一笑失。\n澜翻诵新诗，与山争秀色。\n归来对青灯，危坐口挂壁。\n翰林谪仙人，隐显吁莫测。\n正恐骑鱼去，千里作一息。",
        "dynasty": "宋",
        "collection_info": null
    },
    {
        "title": "赠癞可",
        "author": "释德洪",
        "content": "可师有奇骨，吐语愕众口。\n秀如出盆丝，媚若春月柳。\n旧咏雪梅词，便觉落渠后。\n抱痾亦同粲，视身一尘垢。\n卧看东溪云，悬瀑激窗牖。\n庐山久无僧，殿阁空华构。\n谁知千岩胜，竟入此郎手。\n我痴世不要，冷落如弊箒。\n但意君可夺，独能容我不。",
        "dynasty": "宋",
        "collection_info": null
    },
    {
        "title": "福唐秀上人相见圆通",
        "author": "释德洪",
        "content": "庐山万木春已透，满目春光迎马首。\n北山攫饭借榻眠，一任春山穿户牖。\n道人闻是福唐来，石门曾结游山友。\n相逢未说一笑懽，且忻春色浓如酒。\n何当瘦藤上孤绝，深谷忽惊如锦绣。\n人生超放当趁健，东风已暗藏鸦柳。",
        "dynasty": "宋",
        "collection_info": null
    },
    {
        "title": "飞来峰",
        "author": "释德洪",
        "content": "意行忽出门，欲留聊植杖。\n云开飞来峰，岿然眉睫上。\n气势欲翔舞，秀色无千嶂。\n万物皆我造，何从有来往。\n大千等毫末，古今归俯仰。\n心知目所见，皆即自幻妄。\n如窥镜中容，容岂他人像。\n颇怪胡阿师，乃作去来想。\n此意果是非，一笑声輙放。\n且復临冷泉，举手弄清涨。",
        "dynasty": "宋",
        "collection_info": null
    },
    {
        "title": "崇因会王敦素",
        "author": "释德洪",
        "content": "眼高四海语英发，自应文章有家法。\n金陵地肺山川骄，要君诗句时弹压。\n东来藉甚名誉传，景星瑞鸟人争先。\n忽惊华气倾坐客，但觉人品春湖前。\n一杯春露容同啜，更看归舟登一叶。\n遥知笑语散惊鸥，万顷烟波上眉睫。\n念君怀中有卿相，何时摸苏一唾掌。\n要看儒林万口夸，文公诸郎能世家。",
        "dynasty": "宋",
        "collection_info": null
    },
    {
        "title": "闻端叔有失子悲而庄復遭火焚作此寄之",
        "author": "释德洪",
        "content": "一子被夺去，囷廪遭火焚。\n冷官寄僧舍，僮仆卧朝昏。\n平生五色笔，落纸生烟云。\n文章竟何用，袖手声一吞。\n东坡昔无恙，豪俊日填门。\n君如汗血驹，胆气终逸羣。\n坡今骑鱼去，众客亦缤纷。\n翩然淮海上，霜鬓此身存。\n我亦识坡者，一见等弟昆。\n乃知水与乳，自然和不分。\n心期营一笑，发君双颊温。\n那知堕机穽，面上余唾痕。\n我公佯瞌睡，嘲诮了不闻。\n遥知读此诗，拊手髯一掀。",
        "dynasty": "宋",
        "collection_info": null
    },
    {
        "title": "七夕卧病敦素报云道夫已至北山迟迟未入城其意耽酒用其说作诗促之",
        "author": "释德洪",
        "content": "去年钟山今夕晴，二豪兴发来扣扃。\n开轩咄嗟办法供，一味万壑松风声。\n頽然意适相枕卧，便觉语笑纷先争。\n我方小立倚风槛，君忽蹶起孤髻撑。\n今年此乐堕渺莽，维摩卧疾毗耶城。\n乌衣郎亦憎俗子，闭户卧看星河横。\n美髯和易坐畏暑，扁舟散髪歌月明。\n遥知君定宿浮玉，诗狂欲跨横海鲸。\n传闻已至蒋陵坞，留滞未归宜一抨。\n连床夜语久不理，砚席忍垢珠网生。\n乃尔弥日復信宿，不为万顷无浊清。\n推挤不去有深意，恋此百瓮郎官清。\n瓮边被缚真有道，酒后耳热良高情。\n不嫌折简苦招唤，要看款段兀醉酲。",
        "dynasty": "宋",
        "collection_info": null
    },
    {
        "title": "冬日显宁偶书二首  其一",
        "author": "释德洪",
        "content": "山舟不肯留，白髪日夜益。\n晓窥青铜光，乃觉朱颜失。\n故人半凋零，行吟百忧集。\n旧山天尽头，岁晏衰眼力。\n高枕此山泉，比兴復何日。\n百年暗相惊，奔忙如瞬息。\n乔松亦已尘，仙术无烦乞。",
        "dynasty": "宋",
        "collection_info": null
    },
    {
        "title": "冬日显宁偶书二首  其二",
        "author": "释德洪",
        "content": "礼法日荒芜，坦率日增益。\n唯余枯藤枝，起坐不相失。\n山枕孤云归，林寒倦鸟集。\n爱此亦题诗，钝涩见才力。\n乃知衰老来，全殊少年日。\n劳生知几何，万事归嘆息。\n鈯斧好濯磨，当就阿谁乞。",
        "dynasty": "宋",
        "collection_info": null
    },
    {
        "title": "和灵源寄莹中",
        "author": "释德洪",
        "content": "此来渐觉身无累，欲学灊溪讳名氏。\n钟山万顷独经行，山日松风吹冻耳。\n闻有僧从法窟来，当锋戏作横机试。\n探怀示我妙伽陀，两翁回互偏中至。\n乃知道德无贫贱，□□相求亦相契。\n妙谈何日看挥斤，此老鼻端有余地。",
        "dynasty": "宋",
        "collection_info": null
    },
    {
        "title": "王敦素李道夫游两翁轩次敦素韵",
        "author": "释德洪",
        "content": "茅檐分首纔信宿，佳句俄惊照云谷。\n两翁諠閴姑置之，银鈎勒出鬼神哭。\n识君笔力回春工，妙语天成绝雕劚。\n是时秋阴泼庭户，微月珑璁隔寒竹。\n便觉玉川照映人，譬如六月失三伏。\n深云开轩亦不恶，窗户青红照林麓。\n方欣杖履日追随，渐喜并崖村路熟。\n平生与山寔神会，戏语嘲词杂山绿。\n要当终副此轩名，绝境于君岂宜独。\n悬想青灯夜对床，香火净缘期昔夙。\n此诗烦寄谪仙看，要使轩渠笑捧腹。",
        "dynasty": "宋",
        "collection_info": null
    },
    {
        "title": "奉陪王少监朝请游南涧宿山寺步月二首  其一",
        "author": "释德洪",
        "content": "朝为北山游，暮作南涧宿。\n此生亦何幸，称心良易足。\n青灯委昏花，笑语暖幽独。\n月出东南峰，升此一轮玉。\n开扉发清啸，意行无涧谷。\n胜韵高摩空，妙语清到骨。\n亲朋万石门，门吏千钟禄。\n如何饭薇蕨，衲子相追逐。\n明年守北屏，夜直黄金屋。\n应怀此夕游，梦想亦清淑。\n定有寄来篇，吴笺烦自录。",
        "dynasty": "宋",
        "collection_info": null
    },
    {
        "title": "奉陪王少监朝请游南涧宿山寺步月二首  其二",
        "author": "释德洪",
        "content": "单衣喜和风，诗眼爱空翠。\n野亭亦翛然，散坐聊倦倚。\n坐久忽闻樵，见视一笑喜。\n那知深林外，曲折见流水。\n幽光弄绀碧，春色泼秀气。\n去为千顷泽，堤柳相妩媚。\n月光方下彻，浮空见頳尾。\n投砾戏惊之，扑摝沙禽起。\n归途望林壑，烟霭隔山寺。\n便如斜川游，岁月亦相似。",
        "dynasty": "宋",
        "collection_info": null
    },
    {
        "title": "浙竹",
        "author": "释德洪",
        "content": "龙孙初长浙江曲，疏影萧萧濯寒玉。\n平生知爱足风流，只有山阴王子猷。\n而今流落苍崖顶，暗换年光乡路永。\n冰敲雪压未应衰，鸾凤不栖空故枝。\n坚干犹堪制长笛，最合宫商胜金石。\n为君吹动镜湖秋，惊起双龙翼小舟。",
        "dynasty": "宋",
        "collection_info": null
    },
    {
        "title": "观山茶过回龙寺示邦基",
        "author": "释德洪",
        "content": "北窗赏新晴，睡美正清熟。\n竹鸡断幽梦，朦胧不能续。\n卧闻故人家，山茶已出屋。\n欣然一命驾，妍暖快僮仆。\n千朵鹤顶红，染此一丛绿。\n坐客例能诗，秀句抵金玉。\n携过回龙寺，扫壁为君录。\n逸笔作波险，欹斜不可读。\n坐惊殷床钟，暮色眩双目。\n入关更清兴，市井乱灯烛。\n人生分万途，称心良易足。\n时平且行乐，余宾非所欲。",
        "dynasty": "宋",
        "collection_info": null
    },
    {
        "title": "次韵叶集之同秀实敦素道夫游北山会周氏书房",
        "author": "释德洪",
        "content": "王郎本豪放，富贵缠缚之。\n颇復厌丝竹，来听松风悲。\n叶侯须似棘，谈兵辄纷披。\n恃此文武胆，英气吐北西。\n正直威鬼神，动欲焚滛祠。\n道夫忧国心，造次常念兹。\n事功未入手，愤酒谁共酾。\n正恐追老范，一吐胸中奇。\n秀实气刚大，归宿未易期。\n新诗弄清婉，霜晓临湘湄。\n钟山冠世境，登赏乃所宜。\n林间见隐者，面有无求姿。\n不必问贤否，但读诸公诗。\n我无支遁才，敢逐王谢为。\n推挤幸不死，岂非怜其痴。\n一昨阅诗战，望见仆旌麾。\n今能犯矢石，居久气自移。",
        "dynasty": "宋",
        "collection_info": null
    },
    {
        "title": "洪玉父赴官颍川会余金陵",
        "author": "释德洪",
        "content": "迂疏世不要，冷落眠山寺。\n空山断往还，落花自流水。\n平生所怀人，那料千里至。\n懽极看屋梁，通夕不成寐。\n晓从城郭来，山亦为余喜。\n登门见眉须，已觉增爽气。\n洪徐皆人龙，论议例英伟。\n君于二老间，妙语发温粹。\n胡为下僚中，混此万乘器。\n摄衣愿从君，举步惧推鄙。\n安知出爱忘，剧谈略势位。\n便欲携与东，载我以船尾。\n予生分奇蹇，事事得败意。\n独于天下豪，未识已神契。\n天公亦见怜，以此厚我耳。\n西湖今古胜，前辈风流地。\n风月久干没，画舫谁料理。\n行当入君手，想见饱风味。\n不得陪清游，起坐终夜喟。\n定有湖上诗，无辞远相寄。",
        "dynasty": "宋",
        "collection_info": null
    },
    {
        "title": "珪粹中与超然游旧超然数言其俊雅除夕见于西兴喜而赠之",
        "author": "释德洪",
        "content": "蜀客快剧谈，风味出讥诮。\n众中闻巴音，必往就一笑。\n道人西蜀来，风度又高妙。\n吾家长头郎，高蹈万物表。\n平生少推可，说子不知了。\n吾初意魁梧，一见殊短小。\n篝灯款夜语，每毎犯吾料。\n貌和华林风，气爽霜天晓。\n坐令岑寂中，绝尘追騕褭。\n君看显与讷，出蜀亦同调。\n竟如众星月，声光泼云峤。\n子亦当加鞭，岁月一过鸟。",
        "dynasty": "宋",
        "collection_info": null
    },
    {
        "title": "陈莹中自合浦迁郴州时余同粹中寓百丈粹中请迓之以病不果粹中独行作此送之",
        "author": "释德洪",
        "content": "我怀希夷老，如哑无处诉。\n忽闻得生还，失声喜能语。\n想见如镜中，仙风拂眉宇。\n欲问华严宗，忽觉隔吴楚。\n摄衣出从之，久疾恐顿仆。\n佳哉蜀道人，精爽驰揵武。\n殷勤愿偕行，得书即径去。\n我生百无求，青山满门户。\n公卿一□□，掉头不回顾。\n斯人独难忘，自不知其故。\n夙昔当问佛，□□亦法侣。\n达书理故事，已办住山斧。\n太虚吾斧柄，能□□收取。",
        "dynasty": "宋",
        "collection_info": null
    },
    {
        "title": "同敦素沈宗师登钟山酌一人泉",
        "author": "释德洪",
        "content": "钟山对吾户，春晓开烟鬟。\n白云峰顶泉，绀碧生微澜。\n经年未一酌，对客愧在颜。\n两翁亦超放，瘦策容跻攀。\n大千寄一瞬，境静情亦闲。\n是时天惨憺，佳处多遗删。\n立谈共嘲谑，豪气破天悭。\n临川冰玉清，风流继东山。\n兹游适所愿，但恨无弓弯。\n东阳邱壑姿，痴绝胆亦顽。\n孤坐巉绝处，掉头不肯还。\n天风吹笑语，响落千岩间。\n归来数清境，但觉毛骨寒。\n从君乞秀句，端为刻斓斑。",
        "dynasty": "宋",
        "collection_info": null
    },
    {
        "title": "敦素坐诵公衮乌臼树绝句嘆爱不已其诗云三年逐客弄湘流华气遮栏两鬓秋秪有荒寒江上树尚成诗句聚眉头成此寄之",
        "author": "释德洪",
        "content": "我不识公衮，时时见醉墨。\n爱其吐词气，人品极英特。\n君看句中眼，秀却天下白。\n前辈风流尽，尚復余此客。\n世议隘不容，道山归未得。\n三年谪湘楚，妙语敌山色。\n归来大江南，声价长籍籍。\n我亦不覊人，梦境聊戏剧。\n要当径寻君，已办登山屐。\n想见一秃翁，攫攘吾辈侧。",
        "dynasty": "宋",
        "collection_info": null
    },
    {
        "title": "提举范公开轩面钟山名曰寸碧索诗",
        "author": "释德洪",
        "content": "湖山烟翠层，千叶青莲拆。\n公家莲菂间，如眼不自觌。\n一登功名途，富贵两追迫。\n开轩延爽气，拄笏望秀色。\n钟山盘万丈，云破见尾脊。\n殷勤度邑屋，分此一寸碧。\n升空带青小，撑汉螺髻出。\n我亦个中人，登览增眼力。\n知公寓逸想，喧不碍岑寂。\n给札令赋诗，相顾愕坐客。\n愧无暮云词，涴公雪色壁。",
        "dynasty": "宋",
        "collection_info": null
    },
    {
        "title": "次韵彦由见赠",
        "author": "释德洪",
        "content": "华亭富文物，最后机与云。\n妙年翰墨场，唾手立奇勋。\n万物鼻一垩，驰扫数挥斤。\n道人出尘者，一见过所闻。\n置之缁衣林，玉石宛自分。\n能将霅溪昼，解追青龙氲。\n超然劲高节，冰雪看此君。\n故应知见熟，玉骨久受熏。\n天眼视浮俗，争奈空煎焚。\n我寻住山侣，识子吴江濆。\n人生各有适，未易分黠嚚。\n风物亦自私，草木俱忻忻。\n何当断岸坞，赓歌苍石垠。\n我诗无杰句，愧子才逸羣。\n此篇颇尚有，句意雅而文。\n把玩值清月，林影白纷纷。\n高怀亦自放，岂以我辈云。\n君看功名事，真如过耳蚊。\n行将挂社籍，莲沼开奇芬。\n劳君读此诗，正如莸与薫。",
        "dynasty": "宋",
        "collection_info": null
    },
    {
        "title": "与嘉父兄弟别于临川復会毗陵",
        "author": "释德洪",
        "content": "君家兄弟万人杰，何止才容夸两绝。\n忆昨江南山尽头，西津渡口曾相别。\n君时惨然缞制中，行将扶护归吴越。\n我亦买舟还故山，社燕秋鸿那忍说。\n客中不觉舟壑走，迩来飘忽经岁月。\n毗陵那料又相逢，喜君美髯冰玉颊。\n竹轩堆髻话临川，清论无穷如锯屑。\n意消已觉在秋乡，坐令五月失炎热。\n归来喜甚不成寐，起步空庭听风叶。\n念君姓名悬睿想，吴江未可停舟楫。\n欲看騕褭付王良，相鼎烦君为调燮。\n平生无求任所见，往往撩人面红冽。\n恃君犹作故人看，此诗聊当名纸谒。",
        "dynasty": "宋",
        "collection_info": null
    },
    {
        "title": "法云同王敦素看东坡枯木",
        "author": "释德洪",
        "content": "此翁胸次足江山，万象难逃笔端妙。\n君看壁间耐冻枝，烟雨楂芽出谈笑。\n想当郄立盘礴时，醉魂但觉千嵒晓。\n恨翁树间不画我，拥衲扶筇送飞鸟。\n併作玄沙息影图，禅斋长伴炉烟袅。\n王郎自是玉堂人，风流合受莺花绕。\n何为爱此枯瘦枿，嗜好果超凡子料。\n为君援笔赋新诗，诗成一笑尘寰小。",
        "dynasty": "宋",
        "collection_info": null
    },
    {
        "title": "送讷上人游西湖",
        "author": "释德洪",
        "content": "西湖招提三百六，佳气如春在眉目。\n一番雨过吞青空，万顷无波鸭头绿。\n望湖楼阁独自登，烟霏向背攒寒谷。\n想见襄阳孟浩然，此中有句不容续。\n道人生长西山阿，骨清气明韵拔俗。\n久居京国压尘土，一夕归心俊如鹄。\n明窗为君研破砚，落笔转头风雨速。\n龙山深处如定居，就彼结邻容我卜。",
        "dynasty": "宋",
        "collection_info": null
    },
    {
        "title": "送僧游泗洲",
        "author": "释德洪",
        "content": "浊流一千里，快泻如建瓴。\n解舟东湾桥，昼夜不得停。\n忽惊万顷碧，一举当眼青。\n自推舴艋窗，出步杨柳汀。\n精神觉萧散，鹤雏生翅翎。\n僧伽坐阅世，层崖登青冥。\n生涯亦何有，随处悬盂瓶。\n洗心依老宿，湛意终残经。\n回头大梁梦，尘迹俱凋零。\n余亦厌久客，行趁东扬舲。\n会宿淮山阳，话此遭熏蒸。\n看君新句法，霜刀新发硎。",
        "dynasty": "宋",
        "collection_info": null
    },
    {
        "title": "余过山谷时方睡觉且以所梦告余命赋诗因拟长吉作春梦謡",
        "author": "释德洪",
        "content": "芭蕉莫寒心欲折，密烛华光清夜白。\n春风吹梦正扶摇，□高堕落银蟾穴。\n青鸾睡稳云委地，桂叶初齐香不□。\n千门万户金碧开，时时忽见如花妾。\n心清别殿闻□□，觉来殷枕哀怨声。\n月廊花影无人问，金鸭香消风□□。",
        "dynasty": "宋",
        "collection_info": null
    },
    {
        "title": "郭佑之太尉试新龙圑索诗",
        "author": "释德洪",
        "content": "政和官焙雨前贡，苍璧密云盘小凤。\n京华谁致建溪春，睿思分赐君恩重。\n绿杨院落春昼永，碧砌飞花深一寸。\n门下宾朋还毕集，碾声惊破南窗梦。\n高情爱客手自试，春雾脚萦雪花涌。\n聚观诗胆已开张，欲啜睡魔先震恐。\n我有僧中富贵缘，此会风流真法供。\n定花磁盂何足道，分尝但欠纤纤捧。\n七杯清风生两腋，月胁澄魂谁与共。\n戏将妙语敌甘寒，诗成一弔卢仝冢。",
        "dynasty": "宋",
        "collection_info": null
    },
    {
        "title": "戒坛院东坡枯木张嘉夫妙墨童子告以僧不在不可见作此示汪履道",
        "author": "释德洪",
        "content": "雪裏壁间枯木枝，东坡戏作无声诗。\n霅川谪仙亦豪放，酒阑为吐烟云词。\n闹传秀色绝今古，正如四月出盆丝。\n老僧遮护不许见，敲门游客遭慢欺。\n我来拟看亦乘兴，兴尽却还君勿嗤。",
        "dynasty": "宋",
        "collection_info": null
    },
    {
        "title": "次韵太学茂千之",
        "author": "释德洪",
        "content": "君诗清绝若冰壶，读之六月失烦暑。\n我虽好吟无逸才，空有千篇俗于土。\n料君肺肠饱清秋，驭风骑气无何游。\n投毫欲和先噪吻，诗源悭涩劳披搜。\n吾庐题者徧今古，今古当以君为优。\n我今即死且无愧，先生未识真吾羞。",
        "dynasty": "宋",
        "collection_info": null
    },
    {
        "title": "蔡老有志好学识面于京师作此示之",
        "author": "释德洪",
        "content": "道人西岳来，气与秋争晓。\n读书如壁月，罅隙必委照。\n当从贤俊游，运斤端得妙。\n傥明句中眼，王良控騕褭。\n嗟余老渐衰，绿髮亦加少。\n喜君解妙处，见博而知要。\n录余一千篇，正可付一笑。\n同归漳水垠，乘月答清啸。\n睡起山花开，脱履万事了。",
        "dynasty": "宋",
        "collection_info": null
    },
    {
        "title": "金陵吴思道居都城面城开轩名曰横翠作此赠之",
        "author": "释德洪",
        "content": "醉隐琴无絃，乃得琴中意。\n诗髯轩无山，而有看山味。\n青山随意有，那復问城市。\n醉眼看雉堞，便觉是横翠。\n因以名吾轩，坐卧增爽气。\n春花解言语，风松中宫征。\n我来不能辨，夕阴满窗几。\n颇怪灵鹫峰，颠狂復飞至。\n清啸呼白猨，愧我非慧理。\n戏题五字诗，平淡出奇伟。\n君应意挑战，讵敢摩其垒。\n大胜赋子虚，夸词託亡是。",
        "dynasty": "宋",
        "collection_info": null
    },
    {
        "title": "余将北游留海昏而余佑禅者自靖安驰来觅诗",
        "author": "释德洪",
        "content": "暮烟重山翠，微风壮松悲。\n吾为五顶游，税驾修水湄。\n阿余幽国来，细路盘颠危。\n褁饭夜兼程，杖笠寒相追。\n入门一调笑，如获璧与珪。\n问来何所欲，雅意在诗词。\n念余绿髮日，不减子辈痴。\n是中有何好，迷着不自知。\n败煤磨破砚，冻笔时呵之。\n诗成思掀豁，熟读忘倦疲。\n乃知少年病，根蒂老未移。\n双林古禅宇，檀越多孝慈。\n明年东游还，买山缚茅茨。\n市蔬近易致，红饭熟夜炊。\n得饱即甘寝，万事付儿嬉。\n子辈当从我，林麓相追随。\n十年何足道，乐死以为期。",
        "dynasty": "宋",
        "collection_info": null
    },
    {
        "title": "游荐福题浅沙泉",
        "author": "释德洪",
        "content": "六月稻田龟兆坼，十日愁霖潦翻室。\n试来嵒下酌此泉，□寒一泓无减溢。\n以杯浮之着沙石，戏投鲋鱼露尾脊。\n谁令空阶响环佩，卧听泠然心境寂。\n诗成窗户湿空翠，便觉西山排闼入。",
        "dynasty": "宋",
        "collection_info": null
    },
    {
        "title": "狱中暴寒冻损呻吟",
        "author": "释德洪",
        "content": "由心有痴爱，痴爱乃有业。\n因业疾病生，痛此百骨节。\n声相成呻吟，齿颊空咬龁。\n侧眼看圜扉，以手枕匣褉。\n观此心无形，安得有业结。\n业结如空华，病宁有枝叶。\n方作是念时，颠倒想即灭。\n心造古佛様，路入法界辙。\n稽首甘露味，销此烦恼热。",
        "dynasty": "宋",
        "collection_info": null
    },
    {
        "title": "御手委廉访守贰监勘钊庆裕二十三日復收入禁将入狱忧无人供饭有银一两钱六百以付来胜甫胜甫曰此止可办半月过此如何余默计曰有官飰耳",
        "author": "释德洪",
        "content": "出狱未两月，单身寄孤馆。\n别甑容搭馏，酬以涤椀盏。\n那知復入狱，亲旧无半眼。\n但余半月粮，何以供岁晏。\n摩挲没柄杓，准拟吃官饭。\n来生空敛眉，其室亦喟嘆。\n丛林明白老，寰宇洪觉范。\n所至神物护，尔辈见不惯。\n我说此偈已，万象俱称赞。",
        "dynasty": "宋",
        "collection_info": null
    },
    {
        "title": "与黄六雷三",
        "author": "释德洪",
        "content": "我觅应佣者，忽得黄与雷。\n结束颇精悍，拱喏骇吾侪。\n从余今几日，临事见肺怀。\n立身守中直，勿自无疑猜。\n为奴不欺主，乃是廊庙材。\n何必弄笔语，然后为贤哉。\n纷纷贵与贱，百年同一抔。\n弛担坐亦汝，万事付浮埃。",
        "dynasty": "宋",
        "collection_info": null
    },
    {
        "title": "超然携泉侍者来建康狱慰余甚喜作此",
        "author": "释德洪",
        "content": "堂堂福德相，凛凛龙泉威。\n天神护戒足，山鸟曾巢衣。\n弥天并舆载，清凉七帝师。\n其徒今日荣，渠心终笑之。\n一钵游人间，不言行四时。\n胡为肯至此，惊定心愈疑。\n乃知明月净，曾不憎污池。\n异哉月旁星，随逐相因依。\n羣囚手加额，雀息瞻梵仪。\n吾亦失沉痾，一笑欢解颐。",
        "dynasty": "宋",
        "collection_info": null
    },
    {
        "title": "次韵云居诠上人有感",
        "author": "释德洪",
        "content": "招谤坐多谈，近稍遵寡语。\n仰嗟浊恶世，友道终愧古。\n君独淡无营，诵经如谷布。\n见人作白眼，此意吾亦与。\n十年云水间，所至每同处。\n旧游虽陈迹，历历尚可数。\n更期秋风高，结伴湘山去。\n我生无寸长，百事仍莽卤。\n不知独何修，得与君辈伍。\n无乃造物者，不杀念痴鲁。\n云居无所为，粥饭听钟鼓。\n不材获饱暖，此德荷佛祖。\n诗成自夸笑，闻者亦惊顾。\n已决寡语堤，事过乃知误。\n毕卓卧瓮边，谢琨挑邻女。\n见之独傲然，真情人不怒。\n君能识此意，吾语亦可恕。",
        "dynasty": "宋",
        "collection_info": null
    },
    {
        "title": "大圆庵主以九祖画像遗作此谢之",
        "author": "释德洪",
        "content": "大圆庵中亦何有，但有草座枯藤枝。\n朝来壁间亦图画，何从貌此宁馨儿。\n髮光抹漆肤琢玉，坐睡俛然方拄颐。\n当时两脚不肯举，今虽有口如当时。\n知谁逸想寓此意，必也高人非画师。\n我遭俗瞋坐多语，坐客厌处终不疑。\n兴来曳杖出门去，路穷回反无涧溪。\n见之心怍有愧色，君以赠我聊鍼之。\n亦知褊心当服韦，命车何必先锋为。\n从今靖然痛坚捍，正恐习气时决堤。\n细看忽忆孔北海，曾读曹瞒禁酒词。",
        "dynasty": "宋",
        "collection_info": null
    },
    {
        "title": "送凝上人",
        "author": "释德洪",
        "content": "我生风韵无尘埃，扬清激浊心不回。\n少年不忍混白黑，出言动辄为身灾。\n突汀出岸水必拍，乔木颖林风必摧。\n乃知此世要不免，毁誉于吾何有哉。\n君今欲脱此等忧，献君一策真良谋。\n人言白璧为石头，唯唯慎莫分劣优。\n坐中亦復发一语，众将环视如仇讐。\n此策简截君牢收，饱食熟睡且随流。\n泛然四海无不可，人将爱与君同游。",
        "dynasty": "宋",
        "collection_info": null
    },
    {
        "title": "谢李商老伯仲见过",
        "author": "释德洪",
        "content": "破屋如马廐，楚囚亦王尼。\n名士连璧来，下马气吐霓。\n论高玉屑锯，意妙鸡骇犀。\n君看八尺姿，一尾抹万蹄。\n弟昆清净妍，俱当籍金闺。\n胡为披白帢，作队趋尘泥。\n漏风驼止卧，跨海鹘方栖。\n何时对陛下，道与稷卨齐。\n功成归修水，春风雨一犁。\n嗟余世不要，所至值涧溪。\n愿从诸郎游，日涉长灌畦。",
        "dynasty": "宋",
        "collection_info": null
    },
    {
        "title": "别潜庵源禅师",
        "author": "释德洪",
        "content": "宝公禁锁寻常事，形如聚墨非实然。\n濳庵去眼十五白，再见敬仰加拳拳。\n黄龙今代南阳老，而公不减真耽源。\n眉须俱荒气深稳，幻灭都尽光浑圆。\n公登八十我纔半，道义乃尔相忘年。\n西山无时渡漳水，洞壑俨在眉目前。\n祝公勿学亮座主，兴来径往呼不旋。",
        "dynasty": "宋",
        "collection_info": null
    },
    {
        "title": "宿宣妙寺",
        "author": "释德洪",
        "content": "衝虎困顿归，投枕眠烂熳。\n夜晴霜月苦，睡美不知旦。\n日高披晓绿，万事付衰懒。\n百年炊黍久，强半得忧患。\n起临清浅流，白髮不可拣。\n此生终一壑，形胜已入眼。\n明年定来归，茅屋并崖瞰。\n掩门无营为，一味工寝饭。",
        "dynasty": "宋",
        "collection_info": null
    },
    {
        "title": "次韵",
        "author": "释德洪",
        "content": "我昔度瘴海，夜浪光熳熳。\n经旬困掀簸，饮食借日旦。\n动輙值墙壁，更觉归心懒。\n平生百念灰，但有身为患。\n卧看生与死，两者无可拣。\n那知故园山，秀色长在眼。\n爱此□洌崖，中有山房瞰。\n会当持老齿，嚼此无沙饭。",
        "dynasty": "宋",
        "collection_info": null
    },
    {
        "title": "三月喜超然至次前韵",
        "author": "释德洪",
        "content": "杨柳风萧萧，芙蕖晴熳熳。\n水阁试新凉，披衣快清旦。\n幽居非养高，一榻聊医懒。\n嘿观四大空，吾復有何患。\n上人超诣姿，丛林得精拣。\n勿嫌白兆村，真是人天眼。\n穿云得得来，其他空非瞰。\n遂为信宿留，与子同朝饭。",
        "dynasty": "宋",
        "collection_info": null
    },
    {
        "title": "谢忠子出山",
        "author": "释德洪",
        "content": "道人弃家年最少，毛骨稽山冰雪妙。\n为余远出仙庐峰，云晴水寒秋自晓。\n孤风峭世凤增击，高谊映人珠自照。\n嗟余苦遭梦幻纒，龟囚蚕缚何时了。\n明朝定向旧庐归，想见盘空云露小。\n当期半夜立西风，月中拾取吹来啸。",
        "dynasty": "宋",
        "collection_info": null
    },
    {
        "title": "示忠上人",
        "author": "释德洪",
        "content": "哑羊苾刍纷作队，口吻迟钝懒酬对。\n猛公来自知足天，南山爽气增十倍。\n为公放意谈海山，神颀透出形骸外。\n八月中秋滋露华，千岩尺璧生光彩。\n正当刻志从炉峰，看子稳骑元气背。",
        "dynasty": "宋",
        "collection_info": null
    },
    {
        "title": "怀忠子",
        "author": "释德洪",
        "content": "昏花委篝灯，夜雨集梧井。\n空房嚙饥鼠，坏壁咽寒蚓。\n有生独多艰，念极泪殷枕。\n亲朋势宜绝，丑恶讳闻听。\n弃遗等苦李，零落如断梗。\n忠也新数面，义已到刎颈。\n愿留广推挤，守护轻躯命。\n逐臭宁有理，嗜痂亦天性。\n人情骨肉离，道义燕秦并。\n相逢百忧中，如热啜甘冷。\n气清秋泼山，韵胜月夕镜。\n何时一丘壑，携子脱尘境。\n风林作清啸，追步千峰顶。",
        "dynasty": "宋",
        "collection_info": null
    },
    {
        "title": "次韵彭子长刘园见花",
        "author": "释德洪",
        "content": "我昔海山度寒食，虽有花看非故园。\n今年寒食花又见，已在故园疑梦魂。\n虚弦丧气念前痛，瘴面敢辞增唾痕。\n此生流落坐旷达，晚悔坦率加辛勤。\n觉城老子天乞我，人品秀拔高摩云。\n定应分身在绛阙，想见佩珰裙褶纁。\n君看翰墨吐秀句，绿杨春重含朝暾。\n袖中功名未暇探，且復行乐追幽欣。\n陋邦忽见洛阳面，为谁扶头清露翻。\n残春风日太醇酽，发粧初罢争迎门。\n丰肌忍调獭髓医，笑涡尚初红朝温。\n谪仙点笔风雨疾，少陵眼寒烟雾昏。\n公独寓之一戏耳，宁用解语方佐尊。\n夜深秉烛花不睡，饮到落月窥金盆。\n情钟耳热意一折，赋诗遶纸风雷奔。\n诗成我读辄起舞，自忘首秃衣绁袢。\n泠然驭风欲仙去，引手便觉天可扪。\n归来僵卧数屋角，万象困顿天不言。",
        "dynasty": "宋",
        "collection_info": null
    },
    {
        "title": "石门中秋同超然鉴忠清三子翫月",
        "author": "释德洪",
        "content": "三年窜南荒，两过中秋夕。\n月不弃覊囚，高义照罅隙。\n凛如寝雪霜，但觉炎瘴失。\n梦清不敢归，鲸浪溅天白。\n中原一转首，心折数弟嫉。\n遥知亦念我，看至玉轮侧。\n有生穷至此，甘作死生隔。\n今年又中秋，气味如夙昔。\n筠溪遶茅芦，波影登几席。\n危磴通石门，高眺屡顾陟。\n空山夜气升，草木正蓊鬰。\n超然凛清癯，可即不可及。\n华纷落无余，但见霜露实。\n三子新间旧，学问川增益。\n骏气不受覊，奔颿初伏枥。\n人生一大梦，聚散两戏剧。\n境岂妍鄙哉，而心自南北。\n忽惊西楼高，含光下注射。\n林叶动流水，楯瓦粲佳色。\n翩然步修径，杖履草露湿。\n地坐閴无人，但闻虫唧唧。\n清境难抱石，秀句为收拾。\n明年当復和，胜践要缀续。\n晴阴万里同，世路致欣戚。\n付与市朝人，举酒相叹息。\n月虽默不言，泾渭视喧寂。",
        "dynasty": "宋",
        "collection_info": null
    },
    {
        "title": "见蔡儒效",
        "author": "释德洪",
        "content": "一昨海外归，尽见故山侣。\n夫子独未见，梦想识风度。\n今日復何日，乃获抵掌语。\n犹疑是梦中，惊定无所覩。\n欣然诵新句，句法杂今古。\n初如涉微波，沙石俯可数。\n忽惊锋刃攒，凛然为毛竖。\n可读不可识，森严开武库。\n百态出俄顷，春破赖缀补。\n词高殆天得，那借江山助。\n人间有此客，而使衣涴土。\n君看绛阙姿，矫不受控御。\n大言惷上商，坐此得龃龉。\n天公聊戏之，一官良蹇寓。\n天风吹绿鬓，醉眼盖寰宇。\n阎浮一沤耳，是身等唾雾。\n功名付揶揄，富贵我剧具。\n道山弱水上，凝睇隔烟雨。\n夜晴觉天多，月好笑起舞。\n引手挽醉袂，恐骑紫云去。",
        "dynasty": "宋",
        "collection_info": null
    },
    {
        "title": "余自太原还匡山道中逢泽上人与至海昏山店有作",
        "author": "释德洪",
        "content": "凶衰不祥忧患变，卧念余生真自厌。\n向时衣裓识天香，朅来唾痕余瘴面。\n故人诃讥岂忍闻，新交推挤不容喘。\n子独心翔异众人，追逐南来不辞远。\n重逢难取梦中物，一懽且喜身俱健。\n忽忆南荒海外时，敢料北山松下见。\n莺唇清滑柳困顿，醉人春色初醇酽。\n莫凉香雾满村落，轩包到榻眠山店。\n我已归休万事足，但余老眼遮黄卷。\n静时颀绍痛诫我，先须从此焚破砚。\n念子怀亲渡大江，枝叶行復登淮甸。\n分携一语有精神，行藏直使珪无玷。",
        "dynasty": "宋",
        "collection_info": null
    },
    {
        "title": "十六夜示超然",
        "author": "释德洪",
        "content": "山深久不晴，领略三伏暑。\n夜凉闻风泉，疑作空阶雨。\n但觉纸窗明，不知山月吐。\n阶除偶独立，满庭浩风露。\n室閒门未掩，时有飞萤度。\n余生愿俱子，万壑千岩处。\n艰难百忧中，长恐此心负。\n今宵復对榻，乐事遽如许。\n地偏心亦远，喜俗忧自去。\n风光如辋川，窈窕辛夷坞。\n以短暴弟长，正坐功名悞。\n何如庐山阴，一水断世路。\n持远两镜临，于中可无覩。\n此诗若散缓，熟读有奇趣。\n便觉陶渊明，彷佛见眉宇。",
        "dynasty": "宋",
        "collection_info": null
    },
    {
        "title": "瑜上人自灵石来求鸣玉轩诗会予断作语復决堤作一首",
        "author": "释德洪",
        "content": "道人去我久，书问且不数。\n闻余窜南荒，惊悸日枯削。\n安知跨大海，往返如入郭。\n譬如人弄潮，覆却甚自若。\n旁多聚观者，缩项胆为落。\n僻居少过从，閒庭堕斗雀。\n手倦失轻纨，扣门谁剥啄。\n开关忽见之，但觉瘦矍铄。\n立谈慰良苦，兀坐叙契阔。\n谁持稻田衣，包此剪翎鹤。\n远来殊可念，此意重山岳。\n悃愊见无华，语论出棱角。\n为余三日留，颇觉解寂寞。\n忽然欲归去，破裓不容捉。\n想见历千峰，细路如遗索。\n相寻固自佳，乞诗亦不恶。\n而余病多语，方以默为药。\n寄声灵石山，诗当替余作。\n便觉鸣玉轩，跳波惊夜壑。",
        "dynasty": "宋",
        "collection_info": null
    },
    {
        "title": "余所居寺前有南涧涧下浅池每至其上未尝不诵柳子厚南涧诗又恨东坡不和乃和示超然",
        "author": "释德洪",
        "content": "駮云漏微日，诸峰猨晓时。\n飞檐寄木杪，晴瓦暗差差。\n意行爱仓凉，地坐休顿疲。\n哀蝉尚泣露，积水欲生漪。\n瘴痾余睡色，破裓老垂垂。\n心事世途悞，风神邱壑宜。\n高标谁对我，白鸟深自知。\n重来应邂后，归去不须期。",
        "dynasty": "宋",
        "collection_info": null
    },
    {
        "title": "追和帛道猷一首",
        "author": "释德洪",
        "content": "永怀山阴老，潄流味余津。\n幽寻见兰丛，苍然出荆榛。\n便欲即之语，忘其千岁人。\n归休正吾志，理顺如析薪。\n夜舂博饭吃，犹胜海南民。",
        "dynasty": "宋",
        "collection_info": null
    },
    {
        "title": "次韵公弱寄胡强仲",
        "author": "释德洪",
        "content": "念昔谪海南，路尘吹瘴风。\n未即弃沟壑，尚在拴索中。\n亲朋半天下，万里不一逢。\n髯胡岂有罪，乃肯与我同。\n情亲等昆弟，使令惟西东。\n时为解我语，道大自不容。\n邵阳雨中别，涕泪落无从。\n我伴有形影，渠归无仆僮。\n三年锻百巧，遂成瘖与聋。\n今日復何日，岳寺闻楼钟。\n聚观迎万指，登睫排千峰。\n黄泉天復见，白骨肉已重。\n髯虽未对面，音问已喜通。\n夫子佐岣嵝，有道如葛洪。\n笔力扛九鼎，奇语出遽匆。\n长篇春争丽，送我归新丰。\n且约老南岳，幅巾追瘦筇。\n拊手辄大笑，此计随虚空。\n山林当付我，君事侯与公。\n麒麟未易系，健鹘那可笼。",
        "dynasty": "宋",
        "collection_info": null
    },
    {
        "title": "重阳后同邹天锡登滕王阁",
        "author": "释德洪",
        "content": "闲中过却重阳节，江城风雨吹黄叶。\n与君来游亦偶然，聚立西偏读丰碣。\n凭栏眼界得天多，雨脚明边飞鸟灭。\n西山向人亦倾倒，犯云争来献层疉。\n未归负负无可言，相视心知惭在颊。\n会当却立云生处，纵望晴江生雉堞。\n尚喜清游不属人，故作此诗相暖热。",
        "dynasty": "宋",
        "collection_info": null
    },
    {
        "title": "次韵天锡提举",
        "author": "释德洪",
        "content": "携僧登芙蓉，想见绿云径。\n天风吹笑语，响落千岩静。\n戏为有声画，画此笑时兴。\n夙习嗟未除，为君起深定。\n蜜渍白芽姜，辣在那改性。\n南归亦何有，自负芦圌柄。\n旧居悬水旁，石室如仄磬。\n行当洗过恶，佛祖重皈命。\n念君别时语，皎月破昏暝。\n蝇头录君诗，有怀时一咏。",
        "dynasty": "宋",
        "collection_info": null
    },
    {
        "title": "次韵吴提句重九",
        "author": "释德洪",
        "content": "朝来多爽气，拄笏望西山。\n看君此标致，合在台阁间。\n赖有宗之辈，文字相往还。\n遥知醉九日，红潮生玉颜。\n嗟予抱瘴痾，古寺长闭关。\n亦復把霜蘂，行嗅赏余闲。\n琢诗偿清境，索句常苦艰。\n爱君吐云词，端为破天悭。\n气胜起疲堕，语妙镌老顽。\n正当作小字，明窗写斓斑。",
        "dynasty": "宋",
        "collection_info": null
    },
    {
        "title": "劝学次徐师川韵",
        "author": "释德洪",
        "content": "掲阳滨瘴海，苦雾搏蛮烟。\n自古无衣冠，安得礼义传。\n韩子见而叹，岂是终弃捐。\n选士得赵德，讲学与周旋。\n遂为乡里荣，士慕旧而先。\n却后三十载，才者森排肩。\n东瓯赘华夏，西汉为边沿。\n民俗号殷富，亦有佳林泉。\n黠者事商贩，朴者工力田。\n自隋迄于唐，稍知慕华轩。\n乃有欧阳生，粹然而出焉。\n古文有师法，学问知渊源。\n其后贤者至，杂沓盛中原。\n至今号多士，富贵争熏天。\n江南佳丽地，南昌富山川。\n幽谷抱欧峰，西山秀气连。\n地灵秘奇运，当有命世贤。\n山辉玉韬石，水媚珠怀渊。\n君看乌衣裏，俊雅争清妍。\n治朝开三舍，精拣无遗篇。\n幸当勤灯火，无忘临简编。\n会看起白屋，宁遭犯青钱。\n大当到三事，小当步八砖。\n赵德欧阳生，岂独令居前。\n努力各自励，请视徐子言。\n穷耕有恶岁，惰农无丰年。\n言小可喻大，岁晏宜勉旃。",
        "dynasty": "宋",
        "collection_info": null
    },
    {
        "title": "送文中北还",
        "author": "释德洪",
        "content": "瘴海夜成焰，鬼关昼常阴。\n栅庐余百家，间见椰子林。\n居人例推髻，豹狼而衣襟。\n语言不可读，冥目以意寻。\n居然不可解，欲问返如瘖。\n君持使者节，风彩动云岑。\n轩渠笑时语，万籁转笙琴。\n余方卧圜土，跫然欣足音。\n相逢春脱手，归意不可擒。\n便觉暮雨山，扫空烟翠深。\n袍袴洗羊负，项背逃芒针。\n乃尔径去亟，翩翩出笼禽。\n津渡已挝鼓，高帆摩天心。\n行矣勿作恶，万事付醉吟。\n当会西林下，相对说如今。",
        "dynasty": "宋",
        "collection_info": null
    },
    {
        "title": "次韵彭子长佥判二首  其一",
        "author": "释德洪",
        "content": "我穷亲旧绝，君来殆天遣。\n度关一句妙，不拨机自转。\n令人意颓然，盎如醉黎衍。\n新诗丽吴姬，雾鬓风前卷。\n细看发豪放，川犇惊地喘。\n才高那可妬，默念耳自反。\n不禁数余年，三眠蚕欲茧。\n思君谁与同，月度微云浅。",
        "dynasty": "宋",
        "collection_info": null
    },
    {
        "title": "次韵彭子长佥判二首  其二",
        "author": "释德洪",
        "content": "悉如羊公鹤，氋氃费推遣。\n心如旋磨驴，日夜团圞转。\n夫子为讥诃，譬说颇蔓衍。\n愁心得少休，忽作象鼻卷。\n出门无所诣，地坐息疲喘。\n路穷辄一笑，兴尽復回反。\n风光闻布谷，人家初煮茧。\n倚藤望九峰，层疉分浓浅。",
        "dynasty": "宋",
        "collection_info": null
    },
    {
        "title": "重会大方禅师",
        "author": "释德洪",
        "content": "霜颅玉骨眉有棱，孤风照人虔敬增。\n寒松撼空夜瑟瑟，古井吞秋波不兴。\n天柱峰前额加手，一别十年弹指久。\n嗟予尘土化征衣，爱君坐中舟壑走。\n绳床为拂两头尘，响答空岩笑语新。\n人间何从得此客，解令寒谷夜生春。",
        "dynasty": "宋",
        "collection_info": null
    },
    {
        "title": "大方寺送祖超然见道林方等禅师",
        "author": "释德洪",
        "content": "道林一身浑是德，别来遥知颔髭白。\n尚记山房夜语时，睡笑诃讥尽秋色。\n黄龙开二甘露门，灵源方等真弟昆。\n道林真珠撒罗帐，昭默雾豹方埋文。\n鹅王自应能择乳，飞黄颔得王良驭。\n东风吹散岳山云，道人明日当归去。\n故人若问老垂垂，为言肘骨露麻衣。\n赤头已作齐眉雪，自提风帽海山归。",
        "dynasty": "宋",
        "collection_info": null
    },
    {
        "title": "义牯",
        "author": "释德洪",
        "content": "快山山浅亦有虎，时时妥尾过行路。\n一竖地坐牧两牯，以棰捶地不知顾。\n虎搏竖如鹰搦兔，两牯来奔虎弃去。\n回往荷庠挨老树，牯相喘视同守护。\n虎竟不能得此竖，竖虽不救牯无负。\n一村嚣传共鸣鼓，而虎已逃不知处。\n嗟乎异哉两大武，高义可与贯高伍。\n令走仁义名好古，临事真情乃愧汝。\n此事可信文公语，为君落笔敏风雨。",
        "dynasty": "宋",
        "collection_info": null
    },
    {
        "title": "谒嵩禅师塔",
        "author": "释德洪",
        "content": "吾道例孔子，譬如掌与拳。\n展握固有异，要之手则然。\n晚世苦凌夷，讲习失渊源。\n君看投迹者，纷纷等狂颠。\n韩子亦儒衣，倔强称时贤。\n凭凌作诟语，到死不少悛。\n后世师韩辈，穴攘犹可怜。\n走名不自信，逐队工语言。\n譁然皇佑间，飞蚊闹喧阗。\n田衣动成羣，怒瘿空自悬。\n缩头不敢息，兀坐如蹲猿。\n堂堂东山公，才大德亦全。\n齿牙生风雷，笔阵森戈鋋。\n隐然湖海上，长庚横晓天。\n作书肆豪猛，挥斤莫敢前。\n羣儿虽貌敬，臆论已不専。\n书成谒天子，一日万口传。\n坐令天下士，欲见嗟无缘。\n功成还山中，笑语答云烟。\n我来不及见，山水自明鲜。\n入门寂无声，修竹空满轩。\n永怀翛然姿，骨肉耸清坚。\n僮奴岂知此，住此亦弥年。\n指余以石塔，草棘北风颠。\n再拜不忍去，听此遶涧泉。\n吁嗟末运中，那復斯人焉。\n文章亦细事，清苦非所便。\n但爱公所守，远相诸祖肩。\n迟迟哦公诗，落日满晴川。\n愿携折脚铛，结茅西涧边。\n岁时逻松桧，来此扫頽砖。",
        "dynasty": "宋",
        "collection_info": null
    },
    {
        "title": "补东坡遗三首题武王非圣人论后",
        "author": "释德洪",
        "content": "青灯照华髮，掩卷成嗟咨。\n事有世共见，而意復难知。\n杀父子受封，殆非人所为。\n孟津观兵者，非天尚谁欺。\n孔子盖周人，而为殷宗枝。\n欲辨则不敢，亟口称夷齐。\n使彼果圣乎，古今无异词。\n则其罪武王，明甚无可疑。\n呶呶与世辨，泛滥惊羣儿。\n惜不经柳子，为一剖击之。\n知谁千载下，击节读吾诗。",
        "dynasty": "宋",
        "collection_info": null
    },
    {
        "title": "食菜羮示何道士",
        "author": "释德洪",
        "content": "穷冬海道绝，瘴雨晴墟里。\n何以知岁丰，未卯炊烟起。\n先生清梦回，科髻方隐几。\n獠奴拾堕薪，发爨羮藷米。\n饱霜阔叶菘，近水繁花荠。\n都卢深注汤，米烂菜自美。\n椎门醉道士，一笑欲染指。\n诫勿加酸咸，云恐坏至味。\n分尝果超绝，玉糁那可比。\n鲜肥增恶欲，腥膻耗道气。\n毕生啜此羮，自可老儋耳。\n录以寄徐闻，阿同应笑喜。",
        "dynasty": "宋",
        "collection_info": null
    },
    {
        "title": "己卯岁除夜大醉",
        "author": "释德洪",
        "content": "昔闻安期生，以术干项羽。\n羽无人君量，佯狂辄遁去。\n又闻鲁仲连，舌有济世具。\n人君欲禄之，高视笑不语。\n吁古列僊人，万事不干虑。\n乃肯入世纷，岂非以民故。\n翩翩遥增击，悠然知事悞。\n道合人所难，一律无今古。\n我生饱忧患，晚有二子慕。\n骯脏刺世眼，甚宜着闲处。\n一篇引一杯，举杯揖黎母。",
        "dynasty": "宋",
        "collection_info": null
    },
    {
        "title": "次韵李太白",
        "author": "释德洪",
        "content": "我读谪仙诗，句卒意不尽。\n层峰俯绝壑，可望不可进。\n忽如登旋云，便觉星斗近。\n浊醪世间义，糟粕真典坟。\n先生琼液口，不饮嫌其村。\n只今牛渚春，盎盎余醉魂。\n昔醉过汗漫，怀袖揣昆崙。\n尔来頽檐下，负日虱自扪。",
        "dynasty": "宋",
        "collection_info": null
    },
    {
        "title": "次韵苏东坡",
        "author": "释德洪",
        "content": "先生谪儋耳，一叶航渺茫。\n褊心隘世议，怒骂成文章。\n昆虫伏孔垤，仰看青鸾翔。\n世欲覊縻之，凡虑不自量。\n琼山遶珠渊，宝光夜煌煌。\n我曾至其舍，月出波心房。\n追惟对遗编，灯火夜初凉。\n丽词有逸韵，文君方小妆。\n便觉胸次间，八窗玲珑光。\n似闻青冥上，幢节鸣佩珰。\n先生应过我，衣袖识天香。",
        "dynasty": "宋",
        "collection_info": null
    },
    {
        "title": "馈岁次东坡韵寄思禹兄",
        "author": "释德洪",
        "content": "我来客湘江，独泛无人佐。\n封疆接南越，都会列百货。\n方嗟岁除矣，仍喜此月大。\n思归姑置之，且枕曲肱卧。\n馈问亦未能，起看灯照座。\n念贫米无舂，笑富粉转磨。\n二者分劣优，等是一年过。\n唯有东坡翁，作诗今续和。",
        "dynasty": "宋",
        "collection_info": null
    },
    {
        "title": "守岁",
        "author": "释德洪",
        "content": "除夕自不寐，守岁世事杯。\n念此岁月往，嗟哉难蔽遮。\n旧岁幸无疾，新岁知如何。\n此夕且相守，拊掌一笑譁。\n静闻闹市中，夜鼓不停挝。\n弟兄醉酩酊，冠巾堕欹斜。\n我居岩壑中，不觉日蹉跎。\n和诗无好句，其敢对人夸。",
        "dynasty": "宋",
        "collection_info": null
    },
    {
        "title": "别岁",
        "author": "释德洪",
        "content": "新岁压已至，旧岁去不迟。\n我尚留不住，石火那能追。\n不知岁所在，鳬雏喧水涯。\n父老相邀迓，年年知此时。\n梅花只落尽，又见春水肥。\n我本无欣喜，何尝有戚悲。\n想见君饮酣，一举时一辞。\n春容尚能老，此身那不衰。",
        "dynasty": "宋",
        "collection_info": null
    },
    {
        "title": "仙庐同巽中阿佑忠禅山行",
        "author": "释德洪",
        "content": "好山不知源，胜处藏疉嶂。\n兴来理清游，意适争勇往。\n事异倾同识，顾语山答响。\n野泉行浅沙，脱屦屡植杖。\n相羊木阴下，喘坐清相向。\n阿佑华林风，媚秀得妍状。\n忠禅等鹄清，精神照冰段。\n住山异比丘，韵出羲皇上。\n风度太清癯，吐语极豪放。\n拨置形骸外，卸裓藉草莽。\n独余衰退姿，面色余烟瘴。\n胜践偶获陪，兹乐非夙望。\n一笑粲妍鄙，散坐推少长。\n媿无斜川诗，苦语出牵强。\n读之辄自嗟，幸君一拊掌。",
        "dynasty": "宋",
        "collection_info": null
    },
    {
        "title": "送稀上人还石门",
        "author": "释德洪",
        "content": "海昏石门在深谷，排闼千峰如触鹿。\n崫然独秀一峰高，自与千山作眉目。\n曾学关西一味禅，众中杂沓多豪贤。\n如今此老成新塔，但有楼阁如当年。\n道人今作石门客，须眉尚带芳鲜色。\n冷斋说我旧游处，梦魂夜渡修江碧。\n朝来秋声发舟树，羡君先我山中去。\n故人问我归何时，试令哦我送行诗。",
        "dynasty": "宋",
        "collection_info": null
    },
    {
        "title": "寄题彭思禹水明楼",
        "author": "释德洪",
        "content": "议郎诗眼发天藏，咄嗟办楼临汝水。\n遥知残夜笙歌散，月出东南人独倚。\n纤云灭尽光下彻，微波不兴天着底。\n忽惊白昼在轩窗，试数游鱼见鳞尾。\n平生骯脏笑伊优，官冷对人言少味。\n但余清境得厌饫，天应用此相偿耳。\n我当兴发竟相觅，一棹西风健行李。\n登临尚能为君赋，要使江山增胜气。",
        "dynasty": "宋",
        "collection_info": null
    },
    {
        "title": "復次蔡元中韵",
        "author": "释德洪",
        "content": "江楼为谁构，想见晴瓦碧。\n夜读楼中诗，终疑笔五色。\n气方吞刘备，和不以口击。\n丽如傲梁公，正恐是花魄。\n君才比西子，果识天下白。\n我句陋无盐，笔砚焚欲亟。\n吾家大冯君，酒酣颇自适。\n书来夸壮观，盈纸溅醉墨。\n初无万钱念，脱帽见秃笔。\n时时及少年，追逐寄夙昔。\n诫勿效宝公，清狂挑镜尺。",
        "dynasty": "宋",
        "collection_info": null
    },
    {
        "title": "次韵思禹思晦见寄二首  其一",
        "author": "释德洪",
        "content": "新诗夜读寒更尽，兄弟尽容窥所藴。\n此诗未暇数奇趣，谈笑先看押难韵。\n家在筠溪白石滩，后堂分得玉千竿。\n遥知华屋青灯夜，想见对床风雨寒。\n湘山晓学愁眉浅，思归凭高意凝远。\n贯珠妙语肯寄我，暴富人惊呼北阮。\n何时促诏紫宸对，草制千言倚马待。\n才高合在明光宫，忍令流落江湖外。\n我渔意不在金鳞，湘浦华亭一样春。\n苑头佐舟未干没，问法僧来寂寞滨。\n古师政与人意合，有问自应忘所答。\n一波纔动众波随，光徧千灯无坏杂。",
        "dynasty": "宋",
        "collection_info": null
    },
    {
        "title": "次韵思禹思晦见寄二首  其二",
        "author": "释德洪",
        "content": "多生垢习消磨尽，一念定光空五藴。\n尚能弄笔戏题诗，如钟殷床有余韵。\n南台烟霭隔重滩，城廓遥应认刹竿。\n湘西六月失三伏，一枕窗风午簟寒。\n年来懒復嫌山浅，更欲移庵藏僻远。\n又思喧寂不相妨，卧念当年三语阮。\n镜裏朱颜岂长对，岁月去人宁少待。\n是身已作梦幻观，肯復经营此身外。\n议郎材志堪逆鳞，笑谈解生寒谷春。\n会看为天作喉舌，愿听高风淮海滨。\n要知未必与世合，载之诣世世不答。\n譬如瓶中有渑淄，虽与世混终不杂。",
        "dynasty": "宋",
        "collection_info": null
    },
    {
        "title": "戏廓然",
        "author": "释德洪",
        "content": "久不对睿语，便觉牙颊强。\n独行溪山间，清鹄失羣伴。\n温软闻吴音，攀翻忽东向。\n试问识睿否，客曰甚无恙。\n但遭吕吴兴，拽手不少放。\n欲使开笑齿，说法人天上。\n掉头掣肘去，不顾西兴浪。\n登舟翻然行，万众皆目断。\n平生勇于道，气韵真迈往。\n安肯逐儿辈，低首投世网。\n但恐吕望之，追法薛廷望。\n茶盐以加之，趁出白云嶂。\n要看呵佛祖，瘦拳捉藜杖。",
        "dynasty": "宋",
        "collection_info": null
    },
    {
        "title": "清臣先臣过余于龙安山出羣公诗为示依天觉韵",
        "author": "释德洪",
        "content": "随轩文字海，异宝罗周遭。\n忽见张公诗，雪浪翻惊涛。\n坐令千岩秋，万壑风怒号。\n如君阅缙绅，异材杂蓬蒿。\n我公廊庙姿，王室久勤劳。\n只今天下望，北斗太山高。\n验君平生术，月胁窥秋毫。\n嗟余人世外，灵台关钥牢。\n行将侣白鸥，浩歌作远逃。\n已作华亭叟，月明水一篙。",
        "dynasty": "宋",
        "collection_info": null
    },
    {
        "title": "器之喜谈禅纵横迅辩尝摧衲子丛林苦之有诗见赠次其韵",
        "author": "释德洪",
        "content": "彭侯惯法战，机锋吸西江。\n衲子畏面目，望见投矛鏦。\n丛林真一害，斯人喧此邦。\n我虽耐矢石，貌抗心已降。\n霜钟但摩挲，岂敢施微撞。\n时来奋棘髯，剧谈对闲窗。\n初见揺心树，久则摧幔幢。\n遂使浇薄态，琢磨成敦厖。\n吾志荷大法，君欲插手扛。\n从来内外护，刘远名亦双。\n斯道久破碎，百孔而千疮。\n要当共补缀，追配能与庞。",
        "dynasty": "宋",
        "collection_info": null
    },
    {
        "title": "春去歌",
        "author": "释德洪",
        "content": "杏子生仁桃叶长，西园日脚踰女墙。\n墙阴娇语谁家娘，凉凉作队来采桑。\n玉纤拾砾抵翠羽，莺燕笑语殊不忙。\n吴蚕睡起未成茧，肺肠已作金丝光。\n归来远山堆莫碧，无端野李娇春色。\n辛夷花零愁更多，熏骨真香无处觅。",
        "dynasty": "宋",
        "collection_info": null
    },
    {
        "title": "赠云道",
        "author": "释德洪",
        "content": "道人有奇骨，野鹤在鸡羣。\n十年江北南，高踪等浮云。\n朅来□国生，纷埃涴衣裙。\n西山遶漳水，玉涧连石门。\n中有唐朝寺，禅诵度朝昏。\n正当袖手去，坐对柏子焚。\n君看市朝间，冻螘环磨轮。\n何当作高笑，视世一虻蚊。",
        "dynasty": "宋",
        "collection_info": null
    },
    {
        "title": "赠少府",
        "author": "释德洪",
        "content": "每欲一醉竟未尝，今朝杯翠如桄榔。\n须臾耳热仰天笑，气吞万里驹方骧。\n何从人间有此客，杜门忽见车轩昂。\n兴来对我弄絃索，妙观随指追文王。\n绝学子云不汲汲，颇许叔度能汪汪。\n何当万事付一笑，卧看天雨云飞翔。",
        "dynasty": "宋",
        "collection_info": null
    },
    {
        "title": "次韵明应仲宗传送供",
        "author": "释德洪",
        "content": "老住江上村，随分亦迎送。\n陪堂一钵饭，不得日日供。\n唯无清净福，正坐失修种。\n后身老湘庞，测然施心动。\n妙语俱积香，把玩废吟讽。\n才高气骏特，飞兔不受控。\n天与洗妬悭，何止愈头痛。\n吾闻佛事门，同宗而异用。\n甘贽打粥锅，应仲独送供。",
        "dynasty": "宋",
        "collection_info": null
    },
    {
        "title": "七月十三示阿慈阙阙",
        "author": "释德洪",
        "content": "寺已余十僧，田不登百数。\n何以常乏食，强半了租赋。\n今年失布种，正坐无牛具。\n六月始分秧，江流冒塍路。\n水退秧陷泥，经月已无雨。\n枯根拆龟兆，瘦叶压勃土。\n邻家饭早占，我方质袍袴。\n此生为口腹，梦幻相煎煮。\n阿慈佐井臼，事众耐辛苦。\n今朝质且尽，父子屹相觑。\n颓然辄坐睡，欠伸久不语。\n只箇甘露灭，可质请持去。",
        "dynasty": "宋",
        "collection_info": null
    },
    {
        "title": "予顷还自海外夏均父以襄阳别业见要使居之后六年均父谪祁阳酒官余自长沙往谢之夜语感而作",
        "author": "释德洪",
        "content": "一昨游京华，坏裓变尘土。\n思归念云山，夜梦亦成趣。\n故人骤登庸，时时宿西府。\n如鸟得所栖，倦适忘飞去。\n从中奇祸作，失声惊破釜。\n三年王海南，放意吐佳句。\n归来骇丛林，冠巾呵佛祖。\n突兀刺世眼，所至遭背数。\n夫子独凛然，高谊照寰宇。\n哀怜欲收拾，奋髯排众怒。\n岂惟子义世，独有孔文举。\n此恩无陈鲜，岁月有今古。\n朅来湘楚游，坐阅六寒暑。\n今年中秋夕，水宿青苹渚。\n谁持一纸书，剥啄叩蓬户。\n呼灯得款识，扶床喜而舞。\n开书有新诗，喜事遽如许。\n丽如春湖晓，月映蔷薇露。\n笔力回春工，彷佛失风度。\n湘江三百里，款段沿江路。\n岳色满征鞍，疾驱那敢顾。\n朝来真见之，了非梦时遇。\n堂堂千人英，要是干国具。\n龙蛇吁莫测，涔蹄聊蹇寓。\n道固有晦显，会看跨云雨。\n天下张荆州，四海陈合浦。\n当时寂寞滨，皆获陪杖屦。\n今又从公游，楚山更佳处。\n诗成倚峿台，天风吹笑语。",
        "dynasty": "宋",
        "collection_info": null
    },
    {
        "title": "次韵陈倅二首  其一",
        "author": "释德洪",
        "content": "梦幻有贵贱，譬如绵与芦。\n美恶俱一暖，未易相贤愚。\n我少怀毛髪，倦禅辄逃儒。\n投老加冠巾，舞笏师道吾。\n世事几时毕，云山何处无。\n何为聚落中，滞留如贾胡。\n溪声替说法，聚石为讲徒。\n拊手笑远志，甘为小草乎。",
        "dynasty": "宋",
        "collection_info": null
    },
    {
        "title": "次韵陈倅二首  其二",
        "author": "释德洪",
        "content": "霜清已高掲，水清见游鱼。\n橘洲颓晚照，属玉行烱如。\n我穷世不要，老并湘江居。\n君独念故旧，时时容借书。\n我亦循陈迹，驱莽如磨驴。\n诗成辄自省，壁月挂清虚。",
        "dynasty": "宋",
        "collection_info": null
    },
    {
        "title": "余游侯伯寿思儒之间久矣而未识季长昨日见之夜归作此寄之",
        "author": "释德洪",
        "content": "公家兄弟俱秀杰，人言不减河东薛。\n凤皇鸑鷟虽见之，闻有鹓雏更超绝。\n周郎坐中见新作，天葩奇芬众口愕。\n君看气焰遮缙绅，想见精神映台阁。\n我穷岁晚犹奔走，小邑那知有邂后。\n堂堂合置明光宫，簿书堆中不宜有。\n功名偶然耳是寄，故应随流坎而止。\n且置袖中批诰手，下帘絃歌聊尔耳。\n此诗摹写见标格，晴湖无风照春色。\n沧海遗珠果见之，邵阳他日如彭泽。",
        "dynasty": "宋",
        "collection_info": null
    },
    {
        "title": "季长见和甚工復韵答之",
        "author": "释德洪",
        "content": "翰墨场中见奇杰，行书半杂欧与薛。\n此诗押韵如射鵰，应弦而落人惊绝。\n词惟达意非有作，公虽不怪傍人愕。\n嗟余平生事苦吟，吟笔今真为公阁。\n涣然成文自湍走，如水与风初邂后。\n颀然绿髮映华裾，人间此客何从有。\n我诵此生真一寄，禅林枝稳容栖止。\n敢将丑恶酬绝倡，狗尾续貂堪笑耳。\n坡谷渊源有风格，光芒万丈余五色。\n吾闻龙蛇所由生，必也深山并大泽。",
        "dynasty": "宋",
        "collection_info": null
    },
    {
        "title": "季长赏梅使侍儿歌作诗因次韵",
        "author": "释德洪",
        "content": "年来槁项皤须髮，世眼憎嫌遭栈绝。\n君独照人如冰轮，洗尽宿云寒皎洁。\n今日层楼空独倚，天高衮衮飞鸿灭。\n掉头哦此赏梅诗，如对北窗香喷雪。\n爱君语妙蜕尘埃，道骨自能逃岁月。\n玉儿岂是解清唱，想见笑中呵手折。\n嗅看应作小颦娇，关心不与年时别。\n一懽纷然云雨散，落英满地蛙声歇。\n可怜城郭都不知，新诗一出人争说。\n和羮他日愿如君，长红袅花歌寿阕。",
        "dynasty": "宋",
        "collection_info": null
    },
    {
        "title": "次韵见赠",
        "author": "释德洪",
        "content": "楼钟尚殷床，密室僧定后。\n窗风鸣摵摵，黄落知榆柳。\n蜘蛛忽胎丝，灯花亦骈秀。\n人从城郭归，村落闻夜嗾。\n读诗映檐月，两清俱顿有。\n斯人太白豪，醉裏诗千首。\n要宜万丁带，肘合黄金斗。\n袖藏批诰手，却作僧扉扣。\n玉堂未放君，此物君家旧。\n饱永仍父职，人望亦天授。\n悬知夜直清，应念山中友。\n莫以腕脱后，嘲我饭山瘦。",
        "dynasty": "宋",
        "collection_info": null
    },
    {
        "title": "季长出示子苍诗次其韵盖子苍见衡岳图而作也",
        "author": "释德洪",
        "content": "晓烟幻出千万峰，个中我曾如懒融。\n天公亦妬饱清境，戏推堕我尘网中。\n人生万□无不有，道士宁知为老枫。\n去年雪夜宿绝顶，笑声响落千岩风。\n今年千岩在掌握，烟雨又復分西东。\n磨钱作镜照千里，必也高人非画工。\n季长胸中自邱壑，吐辞便觉春无功。\n韩侯玩世难共语，精神满腹仍疏通。\n酒阑耳热眩红碧，醉语撼子崔嵬胸。\n遥知堕帻笑不答，但见玉颊回涡红。",
        "dynasty": "宋",
        "collection_info": null
    },
    {
        "title": "子伟约见过已而饮于城东但以诗来次韵",
        "author": "释德洪",
        "content": "一杯愁倡低眉峰，不平万事都消融。\n嗟余分身处处有，遥知到子谈笑中。\n平生踪蹟亦可笑，以丑见传如瘿枫。\n而公才大置闲地，正坐道骨合仙风。\n颇闻少年类豪侠，臂鹰走马王城东。\n尔来闭门看修竹，藉甚但传诗句工。\n懒于能琴嵇叔夜，痴于恋酒王无功。\n明朝此乐堕渺莽，路隔关河魂梦通。\n付子后堂以清夜，料理丝竹围酥胸。\n曲音少悞即回顾，笑看杯面微波红。",
        "dynasty": "宋",
        "collection_info": null
    },
    {
        "title": "季长出权生所画岳麓雪晴图",
        "author": "释德洪",
        "content": "湘西今日云生早，岳麓雪晴看愈好。\n朱栏青琐寄木杪，下临绝壑青松道。\n知谁沙步泊渔舟，舟中应容寂音老。\n爱山谁復如君者，一幅湘西和我画。\n分身亦欲看京华，要使痴儿惊羽化。",
        "dynasty": "宋",
        "collection_info": null
    },
    {
        "title": "季长尽室来长沙留一月乃还邵阳作是诗送之",
        "author": "释德洪",
        "content": "邵阳归去知几里，万顷斜阳渡湘水。\n一叶扁舟共看山，伯鸾德耀俱风味。\n山中信宿不忍去，班草松间呼不起。\n波心月出卧不知，但爱松风吹醉耳。\n朝来拾得浩荡春，雪英红雨纷桃李。\n大钟横撞山答响，遥知有寺藏层翠。\n想见道人出迎客，犀颅戢戢三千指。\n王事得从方外乐，佳处迟留固其理。\n何当更和宿山诗，要看云泉生逸气。",
        "dynasty": "宋",
        "collection_info": null
    },
    {
        "title": "送季长之上都",
        "author": "释德洪",
        "content": "十年不踏黄尘路，老尽归心余一缕。\n因同夜语想京华，归心百尺游丝举。\n前年别我楚山边，解鞍班草弄云泉。\n今年送公古城北，花发水流闻杜鹃。\n眉间秀色照春晚，青云故人纷满眼。\n门前车马气如云，知谁倒屣迎王粲。\n行看腕脱供十吏，玉堂风景非人世。\n万乘扣扉宫月斜，梦惊呼烛度窗纱。",
        "dynasty": "宋",
        "collection_info": null
    },
    {
        "title": "西湖寺逢子伟",
        "author": "释德洪",
        "content": "我行厌风埃，日莫休逆旅。\n疲坐扪蚤蝨，呼童洗袍袴。\n起寻古招提，思与幽人晤。\n忽觉华气生，乃与周郎遇。\n笑谈倾坐人，我亦为停麈。\n袖中出新诗，贯珠穿妙语。\n丽如花林风，清甚空阶雨。\n坐令覊旅情，掣肘弃余去。\n太平疆场空，英雄功业悞。\n如君文武姿，其可着闲处。\n霸陵旧将军，月黑射猛虎。\n夜归逢醉尉，颇復较胜负。\n丈夫有用舍，世态度今古。\n何时紫泥书，夜半搥门户。\n边风吹塞尘，千骑红粧女。\n横槊赋新诗，唾手取黠虏。\n麒麟入图画，佩剑捻白羽。",
        "dynasty": "宋",
        "collection_info": null
    },
    {
        "title": "和曾逢原试茶连韵",
        "author": "释德洪",
        "content": "霜须瘴面豁齿牙，门前小舟尝自拏。\n茅茨丛竹依壠畬，君来游时方采茶。\n传呼部曲江路賖，迎门颠倒披袈裟。\n仙风照人虔敬加，秀如春露湿兰芽。\n和如东风吹奇葩，马蹄归路衝飞花。\n青松转壑登龙蛇，路人聚观不敢譁。\n诗筒復肯来山家，想见戟门兵衞遮。\n湘江玉展无纤瑕，但闻江空响钓车。\n嗟予生计唯摝鰕，安识醉墨翻侧麻。\n喜如小儿抱秋爪，宣和官焙囊绛纱。\n见之美如痒初爬，爱客自试懽无涯。\n身世都忘是长沙，院落日长蜂趁衙。\n园林雨足鸣池蛙，诗成句法规正邪。\n细窥不容铢两差，逸羣翰墨争传夸。\n坡谷非子前身耶，沅湘万古一长嗟。\n明年夜直趋东华，应有佳句怀烟霞。",
        "dynasty": "宋",
        "collection_info": null
    },
    {
        "title": "次韵曾嘉言试茶",
        "author": "释德洪",
        "content": "不嫌滞留湘水涯，时作新诗夸露芽。\n此篇醉墨翻龙蛇，雷锤雨雹飞尘沙。\n开卷疾读喜欲譁，此郎真是能世家。\n气如横槊万骑遮，妙如琢玉无疵瑕。\n缙绅传观众口夸，矧余秃鬓缠袈裟。\n崔嵬胸次书五车，于人岂止一等加。\n坐令应手开天葩，不因笔端梦生花。\n何时词刃诛姦邪，世途嗜好纷万差。\n风流扫地吁可嗟，十年去国道路賖。\n两手未忍置所拏，贾生岂欲从螾鰕。\n渊明但爱谈桑麻，湘西有舍如藏蛙。\n年来颇种东陵爪，爱君才宜践清华。\n妙年声誉闻童牙，君看爱客自着茶。\n红粧聚观烂朝霞，撑突万卷遭搜爬。\n职宜莲烛烧窗纱，不宜槐笏趋早衙。\n未甘终老勤山畬，尚能见子昂霄耶，想见雾窗烟缕斜。",
        "dynasty": "宋",
        "collection_info": null
    },
    {
        "title": "次韵许叔温赋龙学铁杖歌",
        "author": "释德洪",
        "content": "君不见楚竹虚心劲如铁，上有娥英洒清血。\n岁寒姿含悽怆情，乱点余花涴高节。\n又不见南山紫藤亦清雅，过头标致宜老者。\n一簪华髪乌角巾，瘦拳扶之立松下。\n何如我公蓄神物，铿然振之露风骨。\n横拈倒用惊老禅，劲如紫藤节如竹。\n个是云门真正脉，不学芭蕉空指月。\n十方都在此杖头，视之不见纤毫隔。\n说禅游戏时卓地，魔外狐禅俱胆碎。\n仙郎闻是旌阳孙，文章自宜掌帝制。\n从来诗句人争说，时出一篇慰衰薾。\n此篇秀如望秋山，奇峰自献晴云灭。\n朅来酬唱已厌饫，与公倾倒良有素。\n岂惟但和铁杖诗，追从已办登山屦。",
        "dynasty": "宋",
        "collection_info": null
    },
    {
        "title": "復和答之",
        "author": "释德洪",
        "content": "君不见功名欲致砚磨鐡，桑公人间驹汗血。\n五季干戈争夺中，低摧几不保臣节。\n又不见相如赋工合骚雅，九重偶有赏音者。\n及见但为上林令，断国反在淄川下。\n长笑两事俱外物，自怜不是封侯骨。\n独爱华亭百袖师，小艇横蓑一竿竹。\n久住湘江谙水脉，掲蓬惯看湘西月。\n闻道公眠画戟丛，相寻长恨城闉隔。\n去年卜居城北地，客心每有悲笳碎。\n惭愧诗筒走老兵，病眼那容见新制。\n老来情绪那忍说，夙瘴乘之觉疲薾。\n此生梦幻姑置之，半掩残经香篆灭。\n湘中清境享已饫，湘山多情慰心素。\n年来更欲学睦州，古寺闭门工织屦。",
        "dynasty": "宋",
        "collection_info": null
    },
    {
        "title": "次韵题颙颙轩",
        "author": "释德洪",
        "content": "睡觉飞蚊绕鬓声，读书偏爱小窗明。\n梧阴满地方隐几，想见捜诗毛骨清。\n谁教风鉴在人间，眉宇渊然如鲁山。\n指点虚无数归鴈，摩挲香滑写琅玕。\n旧闻五色笔如椽，平生醉裏傲羲轩。\n登轩不解颙颙意，幽鸟自啼华不言。\n贾生忧鵩入其居，子美亦遭牛酒污。\n仙郎兵衞森画戟，风调特与前人殊。\n杖屦相从年可忘，不羞蒹葭玉树旁。\n青眼特开浮世少，白头相逢故意长。\n尚记垂髫秀发时，神彩不异崔宗之。\n此生流落天一角，敢料长沙再见期。",
        "dynasty": "宋",
        "collection_info": null
    },
    {
        "title": "赠别不愚首座",
        "author": "释德洪",
        "content": "道人貂蝉后，骨面远瞻视。\n少年憎俗子，竟以须髪毁。\n形骸已变尽，终不没豪气。\n君看谈笑时，时復出奇伟。\n湘西松下见，班草问行李。\n问侬归何许，披须开笑齿。\n名山皆吾家，况復生如寄。\n意行吾车驰，身止吾驾税。\n吾生天地间，大仓一稊米。\n只今相会面，宁知非寄耳。\n思归固偶然，吾诗聊一戏。",
        "dynasty": "宋",
        "collection_info": null
    },
    {
        "title": "题王路分容膝轩",
        "author": "释德洪",
        "content": "诗眼爱云泉，玉骨含富贵。\n精神画牒开，怒威亦和气。\n材宜侍至尊，广殿俨剑履。\n胡为檐隙间，仅止容膝耳。\n譬如横海鳣，蛣屈见脊尾。\n卷而为一髮，寓此涔蹄水。\n何当黑月夕，戏逐风霆起。\n悬知王氏轩，又补湘中记。",
        "dynasty": "宋",
        "collection_info": null
    },
    {
        "title": "次韵游石霜",
        "author": "释德洪",
        "content": "霜华旧游秋正深，涧风落日寒蝉吟。\n敛眸默数曾到处，笑看碧烟浮水沉。\n朅来大旆为山至，山绾烟鬟三十二。\n当时老宿契新丰，坐令衲子如云萃。\n眼前无復见此公，叹息丛林扫地空。\n空余楼殿出云雨，涂金涧碧光岩丛。\n卧听松风难比拟，个中偈句谁宗旨。\n赖公摹写入新诗，公不作诗山媿耻。",
        "dynasty": "宋",
        "collection_info": null
    },
    {
        "title": "次韵登苏仙绝顶",
        "author": "释德洪",
        "content": "平生合腰万丁带，谁使天涯宿溪濑。\n晓驱部曲上香山，路人如堵看飞盖。\n桂环卷舌啸云烟，右辖风流是谪仙。\n辋川草树入画图，此风頽落今追还。\n散髪岩阿聊一快，世议从来嗟迫隘。\n为君戏语敌山光，棘句鈎章穷崄怪。\n诗成便觉王公轻，整顿道山归去情。\n子廉未必山林见，市人中有安期生。",
        "dynasty": "宋",
        "collection_info": null
    },
    {
        "title": "次韵谒子美祠堂",
        "author": "释德洪",
        "content": "心许房次律，神交郭元振。\n人品如奇峰，横秋耸孤峻。\n笔阵工斫伐，忠义见词刃。\n仕如上濑船，饶力挽不荩。\n酒狂夸严武，登高叫虞舜。\n大爱淮南王，甘作天厨摈。\n死犹遭谤诬，谓坐酒肉馑。\n荒祠丛篠间，下瞰湘流浚。\n夫子縳富贵，高韵洗骄吝。\n诗清如玉佩，中节含温润。\n并辔揖此老，让驱不肯进。\n嗟予固瞠若，却立那敢瞬。",
        "dynasty": "宋",
        "collection_info": null
    },
    {
        "title": "次韵雪中过武冈",
        "author": "释德洪",
        "content": "今年湘山三尺雪，大松夜倒苍崖冽。\n晓惊谁推华藏界，堕我坐前光不灭。\n驼裘石丞鄣泥马，壮士甲趋花洒铁。\n空斋夜对故人榻，妙语霏霏如锯屑。\n窗寒雾暗日生东，恍疑珥笔明光宫。\n蹁跹欲点朱蓝袂，一声云斧山玲珑。\n明年麦秋歌岁丰，夜香横目祠上穹。\n太平无象天有道，塞尘蛮雨长蒙蒙。\n归来笑卧北窗下，侍儿簇花闹清夜。\n老寻清境几成癖，一觥满引酬讥骂。\n应思和月踏层冰，快意暗惊梦犹怕。\n诗成字字如贯珠，乞与人间不知价。",
        "dynasty": "宋",
        "collection_info": null
    },
    {
        "title": "次韵连鳌亭",
        "author": "释德洪",
        "content": "危亭为谁小，临此一泓碧。\n晴天戏投饵，戢戢见尾脊。\n而以鳌名之，相顾愕坐客。\n昔人醉鱼海，六鳌曾偶得。\n归来眉目间，津津有矜色。\n安知华藏界，持取等戏剧。\n纳之芥子中，不见有迫窄。\n巨细何足较，未出是非域。\n夫子忻然笑，请以书屋壁。",
        "dynasty": "宋",
        "collection_info": null
    },
    {
        "title": "同游云盖分题得云字",
        "author": "释德洪",
        "content": "公才如天骥，超绝气逸羣。\n低摧簿书中，一笑置勿论。\n我如剪翎鹤，俛啄穷朝昏。\n生涯无窖子，乞食尝扣门。\n但为口腹累，乖隔如参辰。\n此夕復何夕，共宿湘山云。\n境清藏胜气，情高发幽欣。\n天风吹笑语，乞与人间闻。\n念公翰墨场，少年策奇勋。\n世味如嚼蜡，喜着磨衲裙。\n裴公师黄蘗，圆泽友李憕。\n因法偶相逢，则以法为亲。\n安知我与子，夙昔非弟昆。\n吾闻三生石，曾歌旧精魂。\n他年葛洪陂，相寻定烦君。\n先当理故事，过山寻老仁。\n要同夏口村，发瓮惊前身。",
        "dynasty": "宋",
        "collection_info": null
    },
    {
        "title": "治中吴傅朋母夫人王逢原之女也傅朋作堂名养志乞诗为作此",
        "author": "释德洪",
        "content": "少节暮年名太重，诏书致之坚不动。\n当年捧檄良为亲，安知坐中有张奉。\n茅容避雨依树丛，旁人夷踞渠独恭。\n朝来杀鸡本供母，从教床下拜林宗。\n两翁高行今谁继，吴侯作堂深措置。\n镜中勋业姑置之，自广其心养其志。\n传闻绝似广陵公，从来孟陶风味同。\n未能侯门烦倒屐，想见窗户开青红。\n夫人年高视听捷，扶持不用如华妾。\n十分金叶寿千龄，笑看醉红潮玉颊。",
        "dynasty": "宋",
        "collection_info": null
    },
    {
        "title": "寄彭景醇奉议",
        "author": "释德洪",
        "content": "我庵湘山麓，君家湘江尾。\n共看湘山云，同饮湘江水。\n君有负郭田，饱食骄穉世。\n小儿探井臼，大儿了租税。\n我独生事拙，饘粥每不继。\n君如李大夫，时时容乞米。\n永怀湖山堂，风物自闲美。\n楞严初读罢，篆冷空窗几。\n微风拾残红，幽鸟妨春睡。\n苍苔满门巷，榆柳阴覆砌。\n杖策亦窥园，悠然望层翠。\n岁时无营为，祭奠修家礼。\n自觉去幼安，正復不远耳。\n遥知读此诗，忻然开笑齿。",
        "dynasty": "宋",
        "collection_info": null
    },
    {
        "title": "宿湘阴村野大雪寄湖山居士",
        "author": "释德洪",
        "content": "梦回闻打窗，晓起喜覆瓦。\n江山惊昼永，秀色玄相借。\n升鞍风便旋，浩荡春随马。\n不忧江瘴生，更喜麦连野。\n湘山宜可老，庆弔同里社。\n乃尔废推挤，眷此多贤者。\n湖山薝卜林，为我花连夜。\n想见老居士，拥衲清入画。\n山阴兴未尽，玉麈思对把。\n政恐触机锋，怒遭握拳打。\n遥知和此诗，呵笔意闲暇。\n妙语斗清妍，正围红粉写。",
        "dynasty": "宋",
        "collection_info": null
    },
    {
        "title": "景醇见和甚妙时方阅华严经復和戏之",
        "author": "释德洪",
        "content": "夫子和雪诗，放意如注瓦。\n手搏华严界，笑中已见借。\n高词师枣柏，宁暇数班马。\n如登妙高峰，如游广莫野。\n怪公个中人，亦入此保社。\n朝来谁扣门，寂音老尊者。\n扶筇坐山堂，诗眼不知夜。\n不入人间世，谁将作图画。\n但欠维摩女，玉骨无一把。\n纷纷散奇英，梨花风雨打。\n湖山晚多态，应接殆未暇。\n此诗聊戏公，诗成还自写。",
        "dynasty": "宋",
        "collection_info": null
    },
    {
        "title": "雪霁谒景醇时方筑堤捍水修湖山堂復和前韵",
        "author": "释德洪",
        "content": "筑堤盖南堂，雪霰响新瓦。\n我踏雪泥至，自携双不借。\n爱公有俊气，句法洗凡马。\n清婉继彭泽，寒陋笑东野。\n愿为西崦邻，投名入诗社。\n余年吾事济，过从有公者。\n何时闻折竹，灯火共清夜。\n晓堂人未扫，如开辋川画。\n平生学牧牛，鼻索尝自把。\n而今失所在，宁復事鞭打。\n吾诗一寄耳，雕琢特未暇。\n且欣两俱健，意气要倾写。",
        "dynasty": "宋",
        "collection_info": null
    },
    {
        "title": "和景醇从周廷秀乞东坡草虫",
        "author": "释德洪",
        "content": "周髯迂阔亦自笑，安乐饥寒奈嘲诮。\n东坡墨戏偶得之，保藏更作千金调。\n自言吾富可埒国，痴病已深那可疗。\n坡初画此适然耳，髯以夸人无乃剿。\n彭侯满腹是精神，翰墨行藏两俱妙。\n应嗟玩物非尚德，未欲夺攘投火疗。\n乞之如易紫香囊，岂弟高风珠自照。\n此诗醇酽等佳醖，为君满引那辞釂。",
        "dynasty": "宋",
        "collection_info": null
    },
    {
        "title": "题万富楼",
        "author": "释德洪",
        "content": "贤为万人英，笔力挽万牛。\n宝带腰万丁，封及万户侯。\n彼富一二数，其实富未周。\n君看清曲江，杰立万富楼。\n山川占形胜，佳处横高秋。\n丈人披白帢，凭栏清两眸。\n凛然无求姿，一洗骄气浮。\n郿坞痴肉脔，金谷酒色囚。\n名均谓之富，泾渭实异流。\n余穷蓄一喙，得饱事事休。\n贫富若天渊，饱岂有劣优。\n此诗如橄榄，初嚼欲弃投。\n终然成可口，味永当见收。",
        "dynasty": "宋",
        "collection_info": null
    },
    {
        "title": "湘西飞来湖",
        "author": "释德洪",
        "content": "武林散烟鬟，一峰螺髻孤。\n烟云有奇态，华木秋不枯。\n理公何许来，望见辄轩渠。\n曰此灵鹫峰，何年来飞乎。\n个中有白猿，为子抵掌呼。\n至今呼猿涧，飞波跳碎珠。\n朅来楚国南，万山争走趋。\n精庐开横塘，清可照眉须。\n高人家武林，致此从东吴。\n那知湘水西，乃有飞来湖。\n连荡满秋色，小艇藏菰蒲。\n闲来倚危槛，对立鸥烱如。\n我与湘峰色，俱堪入画图。",
        "dynasty": "宋",
        "collection_info": null
    },
    {
        "title": "次韵周达道运句二首  其一",
        "author": "释德洪",
        "content": "问人欲买山，便应知官情。\n诗眼艶秋水，袖手望空青。\n家蓄不贪宝，寸田常自耕。\n永怀柴桑归，悠然见真诚。\n不甘口腹累，折腰求乳腥。\n偶题五字句，醉墨半欹倾。\n麒麟入图画，鼎彝书姓名。\n何如瘿瓢中，独酌郎官清。\n鸟啼春寂寂，院静花冥冥。\n悬知睡足处，衾暖纸窗明。",
        "dynasty": "宋",
        "collection_info": null
    },
    {
        "title": "次韵周达道运句二首  其二",
        "author": "释德洪",
        "content": "朱门连大藩，知是故人宅。\n登门一笑懽，忘其身是客。\n丛林断岸西，聚落一水隔。\n欲知往来数，鸡犬亦相识。\n人情改朝夕，世议苦迫窄。\n公辈月轮高，不涴浊流色。\n拨书卧清晓，井汲闻余滴。\n职严宾谒少，境静意自适。\n嗟余眷闾里，边风马嘶北。\n公贤义当亲，此外吾何择。\n瘴痾苏昼簟，小寝喧鼻息。\n梦惊哦公诗，清懽洗岑寂。",
        "dynasty": "宋",
        "collection_info": null
    },
    {
        "title": "大雪寄许彦周宣教法弟",
        "author": "释德洪",
        "content": "湘西雪连日，荒寒发明鲜。\n谁持华藏界，堕我宴坐边。\n遥知毘耶老，薝卜开满前。\n想见散华女，笑颊微涡旋。\n不受禅律缚，尚遭富贵缠。\n游戏翰墨中，骨清耸诗肩。\n白灰红麒麟，玉液黄金然。\n醉眼艶秋水，落笔驱云烟。\n放意吐秀句，与雪争清妍。\n我诗出寒饿，苦语秋蛩煎。\n定作笑拊掌，望空鬚一掀。",
        "dynasty": "宋",
        "collection_info": null
    },
    {
        "title": "卧病次彦周韵",
        "author": "释德洪",
        "content": "卧便午簟袪残暑，谁令殿阁风鸥语。\n君来谈笑破岑寂，慰此经旬携手阻。\n湘山解事不须招，数峰入座争翔舞。\n心知清境世不要，胜践从来数支许。\n戏将平时说禅口，贬剥诸方呵佛祖。\n眼高丛林不见人，但许南台称法乳。\n忽惊词锋乱斫伐，披靡千人如项羽。\n诗成相对两咨嗟，此生俯仰成今古。",
        "dynasty": "宋",
        "collection_info": null
    },
    {
        "title": "次韵朝阴二首  其一",
        "author": "释德洪",
        "content": "辘轳晓汲罢，幽响闻余滴。\n不知雨毛空，但觉炊烟湿。\n闲居少过从，屋角寒藤入。\n夫子独念我，问讯常络驿。\n时来款柴扃，饥饱共休戚。\n此诗丽如春，妍暖破岑寂。\n如追蓟子训，可望不可及。",
        "dynasty": "宋",
        "collection_info": null
    },
    {
        "title": "次韵朝阴二首  其二",
        "author": "释德洪",
        "content": "稻田翠浪翻，风叶朝露滴。\n按行阡陌间，归来袍袴湿。\n駮云漏日脚，窗户空翠入。\n当年走京尘，日莫驰山驿。\n此生弹指间，强半是悲戚。\n朅来效支遁，买山老闲寂。\n君真许询辈，诗语时见及。",
        "dynasty": "宋",
        "collection_info": null
    },
    {
        "title": "余病脾气李宜中教余服仙茅乃从彦周乞之彦周袒肩荷临济呵余钝根败阙病辄服药是以生死为二耶得药作此谢之",
        "author": "释德洪",
        "content": "嗟余早衰人，多病良业疾。\n脾劳禁晚餐，腿重怯下湿。\n尔来又增添，冷气攻胁脊。\n愁坐如蹲猨，呻吟喧四壁。\n闻世有仙茅，温中等金石。\n恐能祛吾疾，侥倖延余息。\n我家小郎君，道眼窥罅隙。\n恐余偷心在，指数烦口击。\n负负无可言，颓然惭道力。\n检蜜念慧远，诵呪忆罗什。\n两翁例一笑，颠倒不足惜。\n世尊病须乳，侍者遣行乞。\n达磨五遭毒，知毒乃敢食。\n佛祖岂贪生，避就唯恐失。\n二者如不坐，吾罪亦可释。\n想见读此诗，笑中和易色。",
        "dynasty": "宋",
        "collection_info": null
    },
    {
        "title": "彦周见和復答",
        "author": "释德洪",
        "content": "既有疾可示，非是都无疾。\n如春有阳燄，渴鹿想为湿。\n以君足疾苦，例我痛腰脊。\n忍痛而曰空，触墻为无壁。\n此论盖四座，闻者皆屏息。\n吾闻有漏躯，有病资药石。\n漏尽病乃除，其神则无隙。\n譬如出矿金，万锻受锤击。\n妙哉迂开老，辩愽见才力。\n种性能文章，怒骂成诗什。\n荆山玉抵鹊，而为路人惜。\n此诗不辞和，而药不厌乞。\n又如梦中人，饥而获饮食。\n觉来辄大笑，饥饱两俱失。\n以是知法空，妄尽方自释。\n解空如佛言，不许离声色。",
        "dynasty": "宋",
        "collection_info": null
    },
    {
        "title": "彦周以诗见寄次韵",
        "author": "释德洪",
        "content": "两诗护宗旨，万仞仰峻岭。\n攀缘不可及，妙语出锋颖。\n钝根遭讥诃，正坐不勇猛。\n譬如策疲羸，强以扛九鼎。\n顽冥虽难化，岂不发深省。\n坐令跛驴心，奋迅起驰骋。\n爱君辩纵横，又畏面严冷。\n直谅有如子，敢不加虔诇。\n尚记笑语时，水轩同煮茗。\n池闲如镜空，倒蘸垂杨影。\n归来渡湘江，一叶浮万顷。\n舟中亦晒药，欲以驻頽景。\n君傥终不瞋，药尽更当请。",
        "dynasty": "宋",
        "collection_info": null
    },
    {
        "title": "送彦周",
        "author": "释德洪",
        "content": "虞卿脱魏齐，弃意与俱去。\n公卿一破甑，掉臂不復顾。\n萧何追韩信，弃车遂徒走。\n贪贤如攫金，不见市人聚。\n会合意倾写，掩书想风度。\n彦周虽绿髪，风味映前古。\n高论倾座人，能破万毁誉。\n独立傲世波，屹然如砥柱。\n令人毎见之，不敢发鄙语。\n推堕吾法中，偃蹇揖佛祖。\n死生人所怖，玩之于掌股。\n此生几离别，此别觉酸楚。\n夜寒众峰高，独看霜月吐。\n明日解归舟，西风白苹浦。\n君去我独留，苍茫烟水暮。",
        "dynasty": "宋",
        "collection_info": null
    },
    {
        "title": "长沙邸舍中承敏觉二上人作记年刻舟之诮以诗赠",
        "author": "释德洪",
        "content": "道人天姿心匠妙，漆瞳含秋看飞鸟。\n气和不减华林风，韵高胜却霜岩晓。\n心胸冰壶不隔尘，争传落笔如有神。\n不画凌烟大羽箭，来写山林梦幻身。\n清秀摩云洞冰雪，更将已素称三绝。\n不作能痴顾虎头，定为露顶王摩诘。\n传神写照谁与功，吾闻成在阿堵中。\n拟将万匹鹅溪绢，为写沤中胜义空。",
        "dynasty": "宋",
        "collection_info": null
    },
    {
        "title": "王仲诚舒啸堂",
        "author": "释德洪",
        "content": "隔岸暮山秋翠重，少焉月作冰轮涌。\n闲披白帢登此堂，绛阙神清气深稳。\n齿应衔环舌卷桂，两鬓西风心一寸。\n此中不着丝竹耳，但觉清圆林叶动。\n余韵夫须百里闻，风露清冥人跨凤。\n恐君夜残亦仙去，弃米叫云空目送。",
        "dynasty": "宋",
        "collection_info": null
    },
    {
        "title": "赠周廷秀",
        "author": "释德洪",
        "content": "周郎南州俊，毛骨特英拔。\n结髪翰墨场，声光先逸发。\n上书论国事，人危泰山压。\n居然窜南陬，风埃到鬚髪。\n平生拙生事，寒饥坐旷达。\n相逢湘水湄，清甚等苕霅。\n书近庾西台，诗如王右辖。\n解寻磨衲禅，仍领凌波袜。\n春露试晴窗，舌颊增脱活。\n浇公刚直胸，捜搅医国法。\n气当宿玉堂，丝絇八砖踏。\n当分买山钱，放□痛一掐。",
        "dynasty": "宋",
        "collection_info": null
    },
    {
        "title": "次韵吴兴宗送弟从沩山空印出家",
        "author": "释德洪",
        "content": "身心俱出家，岂復论家世。\n一念断攀缘，即入三摩地。\n珍重大愿王，此法端可恃。\n若能训此心，是毕丈夫事。\n君看宏觉师，后身是昙谛。\n傥欲贮甘露，先将洁令器。\n自当福人天，岂止能自利。\n譬如鸡出燖，真復生厌离。\n空印法门杰，净慈数高弟。\n初不荷吾法，亦自为□瑞。\n汝能倾心事，建此平生志。\n净中有浮念，何异目有翳。\n内外俱一如，乃称真正士。\n以此谈妙法，要使天华坠。\n百里半九十，良医三折臂。\n果解信此言，不媿甘蔗裔。",
        "dynasty": "宋",
        "collection_info": null
    },
    {
        "title": "张野人求诗",
        "author": "释德洪",
        "content": "醉看湘山二十春，杖藜疾趋旋路尘。\n儿童拍手呼不住，并行磨之不怒瞋。\n人间祸福本无象，引手按之如有神。\n草鞵不踏公卿门，术中玉石两俱焚。\n不知世上有憎爱，一味但觉山林尊。\n得钱行沽付一醉，儿啼妻号了不闻。\n孔仲山为阿里卒，吴门亦藏梅子真。\n何年笑跨紫云去，举手山头谢世人。",
        "dynasty": "宋",
        "collection_info": null
    },
    {
        "title": "寄郄子中学句",
        "author": "释德洪",
        "content": "刚疏触时怒，髪之投海山。\n沛恩出意外，缧囚遂生还。\n湘西谷量云，结屋清苹湾。\n举手弄云水，意适情自闲。\n大藩英俊地，翰墨相追攀。\n聚话兰丛秀，吐气雌霓弯。\n我穷世讳见，所至特见删。\n但余遭夫子，时时客扣关。\n迩来又识公，喜忘双鬓斑。\n夷粹韵拔俗，简重语不烦。\n人品有如子，合在台阁间。\n归来梦西津，五峰解烟鬟。\n故人讶归晚，负负媿在颜。\n此诗虽梦语，亦足发天悭。\n乃知忧患烈，不能镌冥顽。\n遥想为一笑，秀句出饥寒。",
        "dynasty": "宋",
        "collection_info": null
    },
    {
        "title": "子中见和復答之",
        "author": "释德洪",
        "content": "世味尝已徧，亸着匿云山。\n为问何能尔，鸟倦自知还。\n湘西一千顷，分我杨柳湾。\n时为理鱼蓑，人眠舟自闲。\n公真功名人，高韵不可攀。\n譬如秋无云，璧月挂一弯。\n我诗聊寄耳，猥语凭见删。\n峻句乃见辱，崄如履潼关。\n细看秀争发，红英微雨斑。\n坐令十年心，清凉去煎烦。\n竹林在何许，延颈伫望间。\n遥知醉逃暑，玉纤侍丫鬟。\n得句有奇趣，笑涡印朱颜。\n引纸欲续和，自叹才涩悭。\n应当恕不迨，乡闾念疏顽。\n把卷味长哦，松风嗽齿寒。",
        "dynasty": "宋",
        "collection_info": null
    },
    {
        "title": "次韵游衡岳",
        "author": "释德洪",
        "content": "结髪功名场，吾岂厌朝市。\n风埃涴袍袴，乐事嗟无几。\n那知望耆阇，举手弄云水。\n山空答清啸，一洗风埃耻。\n赤岸横落日，孤烟起墟里。\n阴晴故多态，风物自闲美。\n归来说佳处，尚復喜见齿。\n为作鹤脑侧，失床忘而趾。\n平生嘉遁心，衍挽车轮起。\n拭涕师懒瓒，多事笑昙始。",
        "dynasty": "宋",
        "collection_info": null
    },
    {
        "title": "次韵游方广",
        "author": "释德洪",
        "content": "万峰缠烟霏，一线盘空路。\n丹楹出翔舞，半在生云处。\n海人猨臂上，哀湍不堪泝。\n夫子英特人，自是干国具。\n醉耳厌丝竹，来此良有故。\n临高赋新诗，妙语发奇趣。\n便欲抱琴书，亦作东家住。\n山灵应拊掌，笑公入窘步。\n自当眠玉堂，莲烛夜枉顾。\n偶此爱山尔，戏语亦瓦注。\n富贵本缚公，云泉宁可付。\n置卷发遐想，湘月微云度。",
        "dynasty": "宋",
        "collection_info": null
    },
    {
        "title": "游白鹿赠大希先",
        "author": "释德洪",
        "content": "昔人隐临湘，解跨白鹿游。\n公来弔陈迹，但有林壑幽。\n春风扫夕阴，雌霓饮涧湫。\n披晴望形胜，衣裾空翠浮。\n道人高尻揖，自陈语和柔。\n乌犹为人好，草亦能忘忧。\n矧汝家临川，共饮西津流。\n欣然为题诗，清绝如霜秋。\n诗成又自录，小字如蝇头。\n意重恐难荷，乡义良已周。\n遥乘知兴耳，兴罢夫何求。\n我和无好语，效颦增嘆羞。",
        "dynasty": "宋",
        "collection_info": null
    },
    {
        "title": "次韵题兀翁瑞筠亭",
        "author": "释德洪",
        "content": "大圆镜空越数量，是中岂容男女相。\n风橐俱声未易分，前身后身翻覆掌。\n种石王生砚出芝，人亡物在何足奇。\n请看襄母千里至，庭竹骈根生瑞枝。\n人言亲少而子老，异事相传争绝倒。\n心法之妙传以麤，此理难与俗人道。\n云居的孙难共语，辩如建瓴空气宇。\n不将双脚踏城闉，郄侯诗句能写真。",
        "dynasty": "宋",
        "collection_info": null
    },
    {
        "title": "次韵思忠奉议民瞻知丞唱酬佳句",
        "author": "释德洪",
        "content": "两诗清于玉堂卧，气如汉军争袒左。\n高轩想见连璧来，辗我门前碧苔破。\n为君哦此万籁簧，楚音变尽余微些。\n文章自然真吐凤，句拙见之那敢和。\n高材要当万钱食，小邑折腰坐饥饿。\n仲弓曾为太邱令，义方亦作吉阳佐。\n丈夫功名未入手，行乐莫嫌诗酒涴。",
        "dynasty": "宋",
        "collection_info": null
    },
    {
        "title": "次韵思晦弟双清轩",
        "author": "释德洪",
        "content": "门前无俗驾，篱外有青山。\n不出已成趣，懒惰心所安。\n鸣鸠惊午梦，意消风物闲。\n可怜修竹林，遮我茅三间。\n兄毎缘诗来，有时忘巾冠。\n永愧隔壁呼，束带酬问端。\n此诗可三復，句挟风霜寒。\n令人想见之，恨身无羽翰。\n寿子一杯水，世隘轩独寛。",
        "dynasty": "宋",
        "collection_info": null
    },
    {
        "title": "会福严慈觉大师",
        "author": "释德洪",
        "content": "慈觉初见我，背呼仰而应。\n遂同宿湘上，夜语如建瓴。\n犀颅气不詟，虎颔目有棱。\n精彩类澄观，突兀掩万僧。\n乔岳占南极，寒翠知几层。\n此老家此山，亲分漳水灯。\n宝坊天雨华，午梵盘清冥。\n欲知法席盛，但看道价增。\n破夏出山来，乃尔忘规绳。\n盖皮为之灾，公卿慕声称。\n我幸无子累，痴钝人所憎。\n平生寝饭外，摩挲一枝藤。\n少年入三吴，题诗徧西兴。\n归来舟彭蠡，浪山雪崩腾。\n匡庐落笑中，万迭横空青。\n又尝游并汾，趼足渡河冰。\n衝虎上太行，鸡鸣见日昇。\n此乐堕渺莽，坐睡头鬅鬙。\n朅来湘西坞，倦鹤整羽翎。\n只待秋风健，祝融期再登。",
        "dynasty": "宋",
        "collection_info": null
    },
    {
        "title": "慈觉见访余适渡江归以寄之",
        "author": "释德洪",
        "content": "黄沙横吹意傥恍，江色摸胡迷背向。\n刺舟开岸风掠耳，日莫归来说惊浪。\n旋添榾柮火蒙密，堵立咨嗟罗少长。\n椀楪铿然野炊熟，井税未输夜舂响。\n少年信脚蹈忧患，几同蜑叟埋烟瘴。\n归来闲散赎辛勤，老住江村无杂想。\n梦回书几有青灯，鸡一再鸣布衾暖。\n遥想老禅读此诗，应作掀髯笑拊掌。",
        "dynasty": "宋",
        "collection_info": null
    },
    {
        "title": "次韵苏通判观牡丹",
        "author": "释德洪",
        "content": "东风背立知谁家，扶头醉韵中流霞。\n天涯也识洛阳面，露丛幽蘂生奇葩。\n两翁赋诗皆妙语，读之令人欲仙去。\n坐间亦着白髪禅，胜游且愿追支许。\n拥毳同看聊自娱，春归不肯略踟蹰。\n解空勿忆南泉老，但言如梦不言无。",
        "dynasty": "宋",
        "collection_info": null
    },
    {
        "title": "次韵元不伐知县见寄",
        "author": "释德洪",
        "content": "我读元侯诗，崄若过惊浪。\n忽于旋涡中，溅雪涌千嶂。\n又如曹征西，唾手缚袁尚。\n又如花间春，熟视迷背向。\n何从得此客，要是万夫望。\n少年翰墨场，开口取卿相。\n低摧牛刀中，轩特见雅量。\n君看风月湖，自是无尽藏。\n应手物华妙，纤秾见情状。\n平生冥捜眼，已照鲍谢上。\n自当走奇勋，岂止称师匠。\n嗟余衰退者，那敢论辈行。\n正如羊叔子，坚卧答陆抗。\n诗成急雨来，扫尽层云障。\n重惭无杰句，酬君语豪壮。",
        "dynasty": "宋",
        "collection_info": null
    },
    {
        "title": "和元府判游山句",
        "author": "释德洪",
        "content": "举手弄云泉，溅衣作跳波。\n侧耳闻遗音，仰看幽鸟过。\n两公作妙语，清绝类阴何。\n气爽如南山，晴岚掩峩峩。\n意快如落瀑，万仞崩银河。\n秀如华林风，嫣然散微和。\n而余独朴拙，欲登选佛科。\n十年类马驹，镜谓砖可磨。\n枫瘤或见取，此事古亦多。\n噪吻成绮语，宁恤犯尸罗。",
        "dynasty": "宋",
        "collection_info": null
    },
    {
        "title": "送不伐赴天府仪曹",
        "author": "释德洪",
        "content": "长沙解岭海，浩壤冠南楚。\n岂止风物繁，山水亦清富。\n然以余观之，两者未足数。\n虽曰大藩地，要以多贤故。\n元侯汝颍奇，家世工酌古。\n朅来簿书中，见此廊庙具。\n三年令小邑，野鹤剪翎羽。\n侧脑望云汉，奋跃思远举。\n忽闻除书至，当得赞天府。\n婢仆想京华，一室譁儿女。\n便觉驼铎声，吹帽黄尘路。\n举首望绛阙，金碧碍云雨。\n富贵来自天，车马气成雾。\n遥知念旧游，笑与同僚语。",
        "dynasty": "宋",
        "collection_info": null
    },
    {
        "title": "送友人",
        "author": "释德洪",
        "content": "幽人独负三尺琴，自谓羲皇得意深。\n经年不肯鼓一曲，欲造千里求知音。\n夕阳渡口西风起，黄叶纷纷坠秋水。\n送君默默上孤舟，片帆忽举风波裏。\n此去吴中风物好，重复江湖我曾到。\n桂子落时双涧秋，白猿啼处孤松老。\n却入苕溪凡几里，连天震泽无穷已。\n红蕖苞拆流水香，紫莼丝软鲈鱼美。\n何时兴尽见归舟，古今客路多飘流。\n孤云别鹤无踪迹，空听蝉声野渡头。",
        "dynasty": "宋",
        "collection_info": null
    },
    {
        "title": "听道人谙公琴",
        "author": "释德洪",
        "content": "道人貌癯骨藏年，漆瞳照人方而渊。\n家住湘山湘水边，气清日应嚼芳鲜。\n罗浮饭石性所在，定林饮涧老更坚。\n子其徒欤宁果然，抱琴过我亦自贤。\n玉徽按抑朱丝絃，借絃为舌传语言。\n谁家恩怨余妬怜，绮窗莺燕春风颠。\n颠风盘空搅苍烟，萧萧吹鬓人未眠。\n清都绛阙断世缘，骨飞不到梦所传。\n秦筝心知是响泉，置之髯鬚一笑掀。\n蘂珠三迭舞胎仙，坐令遗世如蜕蝉。\n何年醉骑紫云去，此琴枵然成弃捐。",
        "dynasty": "宋",
        "collection_info": null
    },
    {
        "title": "儞能禅三乡俊宿山",
        "author": "释德洪",
        "content": "湘西春色无人要，万顷镜空飞白鸟。\n小阁披衣眼力衰，一声款乃酬清晓。\n芒鞵闲穿聚落来，此岸绿阴行不了。\n南台老未忘乡井，抵掌清谈辄高笑。\n烹茶煮笋未当勤，放意赋诗语奇峭。\n此生何处不戏剧，万事随缘真道妙。\n何当借子西斋宿，共看湘月千峰表。",
        "dynasty": "宋",
        "collection_info": null
    },
    {
        "title": "陪张廓然教授游山分题得山字",
        "author": "释德洪",
        "content": "先生如梁鸿，德耀亦爱山。\n湘西十日留，笑语烟云间。\n弄泉石梅坞，唤舟青苹湾。\n藉草饮松下，松风当吹弹。\n二妙生清妍，山花插云鬟。\n粲然起为寿，舞袖相翩翻。\n先生堕帻醉，颇觉天地寛。\n醉语忽成诗，为题苍壁颜。\n城郭遥相望，但见千峰寒。",
        "dynasty": "宋",
        "collection_info": null
    },
    {
        "title": "又得先字",
        "author": "释德洪",
        "content": "青山随处有，见之辄欣然。\n独于湘上山，欲买归休田。\n此邦多君子，故欲吾终焉。\n先生人品高，白鸥春水前。\n弟子亦秀发，玉树相明鲜。\n颇怪翰墨场，亦着白髪禅。\n分题得难韵，下笔风雷旋。\n诗成愕众口，不復较后先。\n闲中有此乐，安用食万钱。\n紫芝爱陆浑，遂为好事传。\n悠然见眉宇，宁復羡遗编。",
        "dynasty": "宋",
        "collection_info": null
    },
    {
        "title": "送廓然",
        "author": "释德洪",
        "content": "长沙古都会，何以冠荆楚。\n但曰财富强，山水最佳处。\n那知号大藩，寔以英俊聚。\n张侯官虽冷，藉甚有名誉。\n心胸高崔嵬，万卷相撑拄。\n君看逸羣姿，矫不受控御。\n罢官当北归，一室譁儿女。\n想见驼铎声，桑枣黄尘路。\n倚马草十制，胆气见眉宇。\n此职谁当之，夫子无媿负。\n璧门黄金闺，独宿无晤语。\n时应梦湘江，醉卧闻柔橹。",
        "dynasty": "宋",
        "collection_info": null
    },
    {
        "title": "大沩山外侍者求诗",
        "author": "释德洪",
        "content": "湘南古丛林，钟梵百世传。\n大圆百丈来，缚屋岩石边。\n焕然成宝坊，服用如诸天。\n经今成几何，已逾三百年。\n谁为中兴者，卓哉空印贤。\n大钟日夕撞，圆音答山川。\n衲子自成羣，昼诵而夜禅。\n道人旧未识，眉目何渊然。\n乞诗亦不恶，篝灯临网笺。\n人生等浮云，达者无后先。\n我亦一戏耳，走笔成长篇。",
        "dynasty": "宋",
        "collection_info": null
    },
    {
        "title": "送珠侍者重修真净塔",
        "author": "释德洪",
        "content": "清凉寂灭塔，三世无鲜陈。\n岿然尘尘中，现此光明身。\n尚无有祖成，宁当说有坏。\n悯此情见者，亦惊世议隘。\n泐潭道人珠，愿力无碍限。\n行看苍烟丛，一切俱成办。\n狐死必首丘，马嘶必望北。\n盖皆不忘本，人岂宜忘德。\n秋风净湘楚，万里浩无垠。\n嗟予頽然卧，羡子如孤云。",
        "dynasty": "宋",
        "collection_info": null
    },
    {
        "title": "英大师年二十余工文作诗勉之",
        "author": "释德洪",
        "content": "英公南海来，眉宇静而渊。\n少年辞海山，脚力生云烟。\n已能弄翰墨，句好自可传。\n君看嵩仲灵，□瘦耸清坚。\n平生护教心，光与星斗悬。\n化去四十载，凛然长在前。\n文章一技耳，几不减市廛。\n要求出世法，道眼照人天。\n吾言激后生，君俊无忽焉。\n千峰开宿雨，蒙头作深禅。\n古人亦何远，何必羡遗编。",
        "dynasty": "宋",
        "collection_info": null
    },
    {
        "title": "崇禅者觅诗归江南",
        "author": "释德洪",
        "content": "去年社燕前，道人江南住。\n一笑塞鸿来，又在龙安浦。\n今年寒食后，归心忽飘絮。\n不知换秋菊，能復如期否。\n此生付浮云，忽散还復聚。\n要之不可必，恐作人间雨。\n行藏类隐峰，两踏石头路。\n故山有遗恨，缺典念马祖。\n落日頽金盆，苍茫烟水莫。\n离情渺难收，摹写入凝伫。",
        "dynasty": "宋",
        "collection_info": null
    },
    {
        "title": "送悟上人归沩山礼觐",
        "author": "释德洪",
        "content": "乱峰踼卓不容数，宝构翔空盘万础。\n沩源水作青莲香，攧雷溅雪出烟雨。\n住山老如大雄虎，暗谷行藏文彩露。\n说禅不费丝毫力，以空为印印诸祖。\n道人乃是小于莵，气已食牛难共语。\n悠然踪迹似孤云，羡侬先我山中去。\n会当出钵螺顶间，见此颀然秀眉宇。",
        "dynasty": "宋",
        "collection_info": null
    },
    {
        "title": "赠珠维那",
        "author": "释德洪",
        "content": "湘云遮世路，闲客此闲行。\n弥日不忍去，眷此山水清。\n暖窗欲春色，茗椀雪花轻。\n道人旧不识，一见意已倾。\n人主无根蒂，聚散如流萍。\n聊炷返魂梅，将以熏道情。\n此诗亦偶尔，夫用四座惊。",
        "dynasty": "宋",
        "collection_info": null
    },
    {
        "title": "瑀上人求诗",
        "author": "释德洪",
        "content": "道人江南来，快作临川语。\n立谈当夕照，乡闾问安否。\n坐令十年心，想见西津渡。\n少年游诸方，乃欲追佛祖。\n清韵不可摹，髣髴见眉宇。\n岂止义中龙，当作文中虎。\n西风健行李，暂会还径去。\n我如社后燕，并立理归羽。\n□□□□云，风约聊復住。\n勿长应深溪，当作人间雨。",
        "dynasty": "宋",
        "collection_info": null
    },
    {
        "title": "送瑫上人往临平兼戏廓然",
        "author": "释德洪",
        "content": "鹘瑫脑骨紧，脚力健生云。\n迭数一万里，捷于臂屈伸。\n肉佛不讥诃，称之返云云。\n坐诵觉范诗，抄录亦甚勤。\n羣儿争欺之，僞杂以佗文。\n瑫独颔不语，饭沙俱一吞。\n湘西雪达旦，万树吐奇芬。\n冻行如鹭鸶，雪泥溅衣裙。\n解包呵直指，又作饥猨蹲。\n放意说临平，想见禅诵羣。\n坐令冷斋中，忽然变春温。\n明朝别我去，掣肘径出门。\n便觉西湖月，夜坐生梦魂。",
        "dynasty": "宋",
        "collection_info": null
    },
    {
        "title": "腊月十六夜读阎资钦提举诗一巨轴",
        "author": "释德洪",
        "content": "青灯映窗山月西，读遍颍皋居士诗。\n四蹄雷电骏□□，万丈光芒豪放词。\n古锦濯江有余丽，夜光走盘无价珠。\n韵高不受富贵缚，眼盖缙绅说林壑。\n一语不合□□□，太华摩云森剔卓。\n一往归心如鸟工，十分风味□□□。\n沉溟山水柳子厚，拨置形骸庞德公。\n揽辔不当□□□，珥笔合在明光宫。\n天床长哦起曳履，旋呵冻笔□□□。\n寄语公家王坦之，为编乃翁诗集尾。",
        "dynasty": "宋",
        "collection_info": null
    },
    {
        "title": "次韵游南台寺",
        "author": "释德洪",
        "content": "青原生下一角麟，单丁住山须底物。\n试垂一□□□□，阿师鈯斧成干没。\n凭栏小立与僧语，浮云卷尽千峰出。\n永怀倔强韩退之，南迁正坐讥诃佛。\n山云开遮良偶然，自诧精神费诗律。\n阎侯爱山得云饶，胜处迟留多记述。\n慕韩毎毎手加额，见诗未读壁先拂。\n此公文不数□□，微词天姿含宋屈。",
        "dynasty": "宋",
        "collection_info": null
    },
    {
        "title": "次韵读韩柳文",
        "author": "释德洪",
        "content": "颍皋韵秀彻，如春在杨柳。\n清游毎见删，题诗□□□。\n□篇如用兵，曹瞒破张绣。\n神远付一快，奇变愕众口。\n□□含至美，醇酽兵厨酒。\n柳文马顿尘，骄嘶不忘骤。\n置□□文中，碔砆杂琼玖。\n同时公与侯，富贵可炙手。\n人惊风云会，自矜时命偶。\n一懽难把玩，忽焉成老丑。\n居然成□□，纍纍增培塿。\n两公独如在，并驱让先后。\n文章有耿□，□语置坐右。\n我老坐诗穷，犇走营升斗。\n时能吐佳句，英华出枯朽。",
        "dynasty": "宋",
        "collection_info": null
    },
    {
        "title": "次韵新化道中",
        "author": "释德洪",
        "content": "形骸寄簪绅，趣味在林麓。\n楚国富山水，下车已心足。\n昨闻入层翠，超放等犇鹿。\n情高如谢安，举手弄落瀑。\n恰如红粧女，弓弯双屈曲。\n登高发清啸，余响动林木。\n名山冠东南，佳处数天目。\n以比衡霍胜，家鸡例野鹜。\n归来渡湘江，水作鸭头绿。\n应怀绛翠山，归期何日卜。",
        "dynasty": "宋",
        "collection_info": null
    },
    {
        "title": "次韵题贮云堂",
        "author": "释德洪",
        "content": "云踪不容挽，乃曰堂可贮。\n知谁爱岳色，欲以遮藏故。\n岳山冠世境，自昔庐诸祖。\n道德无鲜陈，世相有今古。\n君看马驹儿，乃是僧中虎。",
        "dynasty": "宋",
        "collection_info": null
    },
    {
        "title": "次韵题明白庵",
        "author": "释德洪",
        "content": "鼻端有余地，世议嗟迫窄。\n君看阎夫子，广莫以为宅。\n去宦游人间，面有无求色。\n酒阑爱松风，醉眼眩红碧。\n俊爽类王济，端復有马癖。\n何当食万钱，四海蒙惠泽。\n湘潭紫翠间，松下偶相逆。\n袖中出新诗，苦语凉肺膈。\n夜半来床前，且以慰穷厄。\n岂真谪仙人，何其似太白。",
        "dynasty": "宋",
        "collection_info": null
    },
    {
        "title": "和宵行",
        "author": "释德洪",
        "content": "不眠盥漱罢，和衣肱再曲。\n村落鸡未鸣，部曲炊已足。\n露行逢远火，盲龟值浮木。\n马上续残梦，不復较迟速。\n故乡夫岂远，随分有松竹。\n自种橘千奴，大胜五斗禄。",
        "dynasty": "宋",
        "collection_info": null
    },
    {
        "title": "次韵题子厚祠堂",
        "author": "释德洪",
        "content": "元和八司马，子厚独奇伟。\n谪官无以敌，妙语凌山翠。\n山以囚自名，溪以愚为字。\n醉心溪山间，胜处无不至。\n至今永州祠，大类罗池祀。\n生存伍猨鸟，遗像土偶侍。\n经游香火罢，感叹追前事。\n才高出不容，起坐终夜喟。",
        "dynasty": "宋",
        "collection_info": null
    },
    {
        "title": "和茶陵梦觉索烛见怀",
        "author": "释德洪",
        "content": "闻絃能赏音，公独知雅曲。\n易亲復难忘，终期老林麓。\n公如追风骥，未见所归宿。\n嗟余老摧頽，翩如啄苔鹄。\n遥知双泉上，颇亦莳松菊。\n何时闻夜舂，并斋着茅屋。\n慧观友李源，高风当补续。\n便觉雒秀间，杖履笑追逐。\n今非茶陵梦，犹欲更秉烛。\n爱公押难韵，敏若方破竹。",
        "dynasty": "宋",
        "collection_info": null
    },
    {
        "title": "次韵偶题",
        "author": "释德洪",
        "content": "钝拙无人着眼看，一庵睡快如梁端。\n那知高轩肯过我，终日笑语成盘桓。\n畏公笔力不可敌，坐令三峡回奔湍。\n威棱王节照湘楚，夸声众口锋刃攒。\n此篇意气更倾写，句法超绝风格完。\n许令赓酬亦不免，但恨语带儒生酸。\n苦嫌丝竹围醉枕，卧看烟缕凝雕盘。\n双泉云树时到梦，神武门前思挂冠。\n朝来清事亦稠迭，野饭蓬窗分小团。\n人间曲屈多败意，莫辞时此同幽懽。",
        "dynasty": "宋",
        "collection_info": null
    },
    {
        "title": "寄题双泉",
        "author": "释德洪",
        "content": "阎公立朝时，凛然古遗直。\n孤忠捍世波，砥柱屹挺特。\n一旦成千古，埋玉秀山侧。\n至今山中泉，实以配公德。\n欲知其源深，下涨千顷泽。\n沙渠走清快，石井湛绀碧。\n譬如渑与淄，相去无寻尺。\n日光毎下彻，山影必倒植。\n倚栏应忻然，游鳞见尾脊。\n知谁念纯孝，满掬种白石。\n粲然生玉英，冥感吁莫测。\n泉旁有精舍，闻多登覧适。\n何时同二老，追逐扶瘦策。\n诗成坐假寐，梦历秋山赤。\n想见环佩清，绕除余响滴。",
        "dynasty": "宋",
        "collection_info": null
    },
    {
        "title": "次韵夏夜",
        "author": "释德洪",
        "content": "隐几羣动寂，池塘浮夕光。\n瓦沟急雨过，熏风满南堂。\n飞萤忽点衣，小立闻荷香。\n东南喜见月，微云復遮藏。\n长哦颍皋诗，清语凉肺肠。\n劲气终不屈，镆铘淬光芒。\n高怀寰宇间，蠢蠢犇炎凉。\n斯人古遗直，天质自温良。\n兹夜发遐想，易亲復难忘。\n归田无别意，难以枘入方。",
        "dynasty": "宋",
        "collection_info": null
    },
    {
        "title": "和游谷山",
        "author": "释德洪",
        "content": "颍皋擘窠书棐几，玉勒银鈎照林麓。\n山堂聚观杂贤鄙，人人欢然如所欲。\n独余耆年视凝远，就观尚如隔罗縠。\n筠床瓦枕试新凉，小雨南风正清熟。\n岸中一笑山答响，我亦为君聊捧腹。\n晚晴轩槛亦何有，隔屋茶烟度修竹。\n呼童索纸赋新诗，诗成字字清如玉。\n人间何从有此客，满腹精神真可掬。\n我惭衰老亦作诗，譬如菌芝生朽木。",
        "dynasty": "宋",
        "collection_info": null
    },
    {
        "title": "和曾倅喜雨之句",
        "author": "释德洪",
        "content": "清狂平生笑李赤，诗慕谪仙名烜赫。\n尤胜曲影傍权门，爱其炎炎手可炙。\n袁丝若至晁错逃，热中未老嗾与嗷。\n犹胜怒及水中蟹，不合郭索持双螯。\n何如一庵听松雨，泼眼晴窗发茶乳。\n更无俗子作白眼，但有水沉横碧缕。\n长爱朱生论不卑，神明不欺宁自欺。\n买金赏诬岂不美，尚笑世俗今浇漓。\n玉川作诗曾救月，退之抵掌夸奇绝。\n公今又赋喜雨诗，诗成肯寄甘露灭。\n气吐虹蜺辞吐云，才大端如梁与棼。\n丽如宫华蜀锦色，骏却千樯万马犇。\n屈宋宗枝君得髓，江左风流復兴起。\n试手作诗君勿笑，毫忽增之至弓秭。\n长哦月出湘淹东，翰墨场中久策功。\n千篇翻水不足道，绝爱风味如醉翁。",
        "dynasty": "宋",
        "collection_info": null
    },
    {
        "title": "次韵过醴陵驿",
        "author": "释德洪",
        "content": "解鞍成小寝，部曲营夜炊。\n此生一寄耳，梦幻相拘縻。\n风餐杂舍者，水宿依江湄。\n何时步八塼，压犀帘幕垂。\n三湘在图画，开屏供卧披。\n公宜宿玉堂，明甚无可疑。\n今復聊尔耳，閒作虎头痴。",
        "dynasty": "宋",
        "collection_info": null
    },
    {
        "title": "次韵",
        "author": "释德洪",
        "content": "先生绛阙姿，名字占仙籍。\n妙年取荣名，翰墨乃其职。\n而云赋归欤，戏语吾不逆。\n醉翁昔仙去，人间暂休息。\n文字颇横流，士气久不怿。\n公实不出后，议论有精识。\n冰壶含青春，不容一尘隔。\n吐句如善射，字字皆中的。\n佳丽增奇峭，欹侧多醉墨。\n高辞敦故旧，读之气横臆。\n阅深似退之，顿挫杂抛掷。\n如春餙万物，妙用无罅隙。\n故人困长哦，其节不容击。\n自昔闻公家，诸郎居连璧。\n道学进未艾，庆泽流无斁。\n纷华脱髪弃，酌古分阴惜。\n泛观得其要，云升復川益。\n孝友如机云，争攘笑丕植。\n闻风方对食，不觉起投筴。\n神交梦成趣，意合气自激。\n庐陵在何许，纵望手加额。\n那知湘江上，握手笑堕帻。\n妙处无陈鲜，倾盖如夙昔。\n归来看屋梁，喜极心更惕。\n弟兄定世家，富贵已寻逼。\n而我世憎嫌，暮景桑榆迫。\n相从可忘年，顽鲁幸勿责。\n一懽难把玩，转顾成陈迹。\n闭门工寝饭，且復适吾适。\n遥知不吾诧，颇尝有此客。",
        "dynasty": "宋",
        "collection_info": null
    },
    {
        "title": "次韵游南岳",
        "author": "释德洪",
        "content": "退之倔强迁掲阳，道经衡山爱青苍。\n逸羣骏气不可御，顿尘初控青丝缰。\n朝云偶开岂有意，妙意放浪高称扬。\n我生少小善诗律，读之坐令身世忘。\n朅来结友本上座，南游私喜初心偿。\n橘洲看雪已清绝，更棹野航浮碧湘。\n忽惊万峰上云雨，走栋飞檐云雨旁。\n知谁凭栏俯落日，跳丸一笑千嵒光。\n紫金鸡含一粒粟，磨塼作镜传遗芳。\n小庵自披慈忍服，十方普熏知见香。\n巉巉玉骨撼不应，但诵妙偈声琅琅。\n只今般若台前路，过者拳拳加敬庄。\n我寻遗迹恍自失，譬如一苇航渺茫。\n三生为扫坐禅石，往事令人思建康。\n绍隆佛种有神足，九旬妙义谈汪洋。\n当年以法施穷乏，无数珠玑曾斗量。\n而今但有楼观好，再拜顾瞻空涕滂。\n我公王事获胜践，自谓此乐非寻常。\n情高赋诗亦感慨，十年出处何明详。\n竹轩莫凉暑雨过，风檐把玩情激昂。\n初如冰轮涌东崦，漻漻云幕方高张。\n俄如奇兵出不意，铁衣雪刃森堂堂。\n细窥如春在花柳，芳心皱眼开包藏。\n魂惊豪气立毛髪，风樯驾浪犇龙骧。\n韵如玉色映晴昼，清如碧瓦粲晓霜。\n适如醉乡识归路，醇如烧春浮玉觞。\n意公前身是太白，醉貌宜披云锦裳。\n芳津浣匙饭云子，美液浇齿尝琼浆。\n吾闻高辞殆天得，宁论结髪翰墨场。\n酸寒鸟迹无足道，坐令藉湜仆且僵。\n皆言笔端有五色，不然古锦纒肺肠。\n夜阑掩卷耿不寐，空庭曳履心彷徨。\n譬如三伏黄尘道，坐令炎燄欣清凉。\n又如病鹤长侧脑，仰看千仞孤鸾翔。\n嗟余胆大亦欲和，韵险恍疑登太行。\n何时坐隅乞诗藁，襟量悬知容攫攘。\n吾恐斯文将断绝，长哦披髪下大荒。\n儿曹乃欲犯矢石，洪钟何异施莛芒。\n公如珠玉在渊石，荣辉草木皆煌煌。\n读其诗律似仙曲，不杂人间笙与簧。\n我非赏音空嘆息，拟欲学之嗟未遑。\n遥怜与僧登绝顶，意适暗惊人世忙。\n诗成气焰如项籍，叱咤千人谁敢当。\n自嫌白髪世不要，万回歌舞聊佯狂。\n盘珠岂有影迹露，雾豹不欲文彩彰。\n那知湘上偶邂后，气岸欣逢许子将。\n霜鬓须面一破笑，城隅古寺眠閒房。\n心知贵贱不同调，且復抵掌谈江乡。\n□□暇日陪杖履，对公岂敢谈文章。\n兹游正类羊叔子，湛□与山俱不忘。",
        "dynasty": "宋",
        "collection_info": null
    },
    {
        "title": "次韵曾英发兼简若虚",
        "author": "释德洪",
        "content": "大曾秀发如层颠，小曾秋水随方圆。\n二豪说诗气旷逸，而我老坐如蹲猨。\n弟兄骏气骥堕地，自怜老欲蚕三眠。\n一庵收身万事外，但有坏衲长堆肩。\n会看连璧登集贤，腰间纍纍金印悬。\n分缘自是公家事，安知不秉卿相权。\n平生忠义要活国，浓笑东川无杜鹃。\n古城野寺□□□，白灰已烬余凝烟。\n瘴痾未损方曲臂，静如鸿鹤就拘挛。\n清诗寄我忽惊矍，秀对白鸥春水前。\n长哦曳履□□□，余韵发越鸣朱絃。\n坐令万象受控勒，知君有笔真如椽。\n细看字字有根蒂，满掬明珠谁为穿。\n诗坛从此不敢诩，受降君已临中坚。",
        "dynasty": "宋",
        "collection_info": null
    },
    {
        "title": "復次元韵",
        "author": "释德洪",
        "content": "君家庐岳苍崖颠，睡足茗盌浮轻圜。\n十年不归空蕙帐，夜鹤哀怨惊晓猿。\n朅来湘尾寄城寺，夏簟清凉便昼眠。\n扣门剥啄谁过我，上腾火色仍鸢肩。\n轩然辩论杂今古，不觉前席心旌悬。\n以身狥国爱子布，塞门以土推孙权。\n□云诗穷少陵老，饥寒正坐拜杜鹃。\n遥知铃斋宾谒□，□□紫砚浮松烟。\n作诗寄我对岑寂，为散顽麻双脚挛。\n弟兄高才当济世，会看笑揖人主前。\n嗟余百念已灰冷，倦易敛翼为虚弦。\n粥鱼斋鼓日课办，仰屋卧看三条椽。\n管宁木床五十载，好事空传膝处穿。\n何如敛目十□□，□树身同金石坚。",
        "dynasty": "宋",
        "collection_info": null
    },
    {
        "title": "赠别若虚",
        "author": "释德洪",
        "content": "残暑霁严威，新凉酿归思。\n梦惊闻松声，两鬓到万事。\n中情怯离别，此别仍对子。\n追惟初识面，宁復讣有此。\n明朝舟洞庭，惊浪银山起。\n醉眼失湘楚，妙语凌淮泗。\n我如浮水叶，遇坎当自止。\n行将看荆山，归老鹿门寺。\n今不欠无言，但是欠一死。\n淮山有奇逸，要是天下士。\n若问寂音老，烦君一举似。",
        "dynasty": "宋",
        "collection_info": null
    },
    {
        "title": "和陈奉御游梁山",
        "author": "释德洪",
        "content": "公诗自雄放，故我甘雌伏。\n韵高霜月苦，洗尽瘴雾毒。\n游丝映明窗，小字为公录。\n便觉春争妍，胜气增林麓。\n永怀矍铄翁，论兵到精熟。\n子阳井底蛙，提耳论祸福。\n归来得真主，简易心屈服。\n才高犯众忌，薏苡致谤讟。\n梁生付一笑，何必较直曲。\n山僧亦何知，鱼鼓听斋粥。\n陈侯金闺彦，论清如屑玉。\n南游兴未已，甚欲乘桴木。\n湘西独何幸，旌旆先见辱。\n松间偶相值，论交一言足。\n云山久干没，赖此佳句赎。",
        "dynasty": "宋",
        "collection_info": null
    },
    {
        "title": "次韵曾韵句游山",
        "author": "释德洪",
        "content": "夫子谪仙隐于儒，仲连太白真其徒。\n栴檀林间法檀度，翰墨场中行秘书。\n譬如山川有珪璧，光被草木蒙碔砆。\n又如羽毛有麟凤，瑞照百鸟藏鹗鼯。\n玉堂金马未入手，公不自嘆旁人吁。\n猒看朱门森画戟，暇日聊为山水娱。\n下车褰衣却部曲，纵望林壑情忻愉。\n朱陵洞口见落石，引手匊云跳明珠。\n诗成万象在掌握，磨琢无玷如瑾瑜。\n旁观十吏不驻足，一日万口传荆湖。\n南山道人纷□□，摹写磬石烦丹朱。\n归来尽以录寄我，意句不尽情有无。\n为公长哦立风槛，明月满轩时卷舒。\n吾闻骏马日千里，未遭剪拂随盐车。\n嗟余驽钝世鄙笑，分甘垂耳同骡驴。\n世间安得支遁眼，画作嘶风神骏图。",
        "dynasty": "宋",
        "collection_info": null
    },
    {
        "title": "次韵游南岳题石桥",
        "author": "释德洪",
        "content": "飞梯上云雨，猨臂攀层岩。\n天风吹鬓须，兹行非人间。\n幽泉不知处，但闻鸣佩环。\n崄艰硋清快，洄涡走平寛。\n□□落万仞，溅雪惊潺潺。\n悬崖忽见寺，白昼方掩关。\n境□□遐想，坐久生清寒。\n山空寂无人，鸟啼花不言。\n云披献青嶂，风槛争卷帘。",
        "dynasty": "宋",
        "collection_info": null
    },
    {
        "title": "和游南台",
        "author": "释德洪",
        "content": "笋舆翩追随，顿撼杂揺兀。\n蒙腾穿聚落，超放上巉绝。\n山腰转巇崄，部曲失行列。\n身世逐云轻，眼力与天阔。\n撞钟千指集，楼殿寄林末。\n同来久倦局，相向怀抱豁。\n市朝昏利欲，走鹿不忘渇。\n公独蜕尘埃，风蝉妙脱骨。\n盘桓拊孤松，松粉落金屑。\n谁卷青帝云，推出银蟾阙。",
        "dynasty": "宋",
        "collection_info": null
    },
    {
        "title": "和游福严",
        "author": "释德洪",
        "content": "云开见楼阁，峰顶知有寺。\n众峰让高寒，盖是出其类。\n娲山下僧谭，笑走魔外戏。\n忽于一毫端，集此大千界。\n曹溪正脉深，不断盖如带。\n流而至衡霍，百川蓄汇浍。\n乃知般若台，自昔分灯地。\n清游亦不恶，俯仰忆前事。\n宝构出灰烬，人逝时亦异。\n永怀韩潮州，夜与千峰对。\n仙去三百年，音容浮如在。\n妙语落人间，断碑卧榛桧。\n公亦潮州□，□势翩已似。\n低摧夙昔心，惨憺经游意。\n林高句天成，□□鄙组绘。\n刻之苍崖阴，与山增胜槩。",
        "dynasty": "宋",
        "collection_info": null
    },
    {
        "title": "次韵游高台",
        "author": "释德洪",
        "content": "苍杉三十里，不復逢川原。\n忽然在林杪，万峰延目观。\n长崖有积雪，松声杂风泉。\n是时春正深，风威犹折绵。\n君堇金闺彦，而有清净缘。\n和云扫车辙，引手酌灵源。\n山空破岑寂，笑语答云烟。\n鲁僧作鹰顾，惊此佳少年。\n何以比人品，白鸥春水前。\n既非山泽儒，亦非地行仙。\n谐峰□□□，千叶开青莲。\n景净若有得，兹游良偶然。\n部曲亦欣□，諠譁下层颠。\n归来念清境，依约闻啼猨。",
        "dynasty": "宋",
        "collection_info": null
    },
    {
        "title": "次韵见赠",
        "author": "释德洪",
        "content": "已甘老死长松下，赏音乃有如公者。\n谬当大匠许才能，名器从来岂容假。\n但欣一笑说江乡，意气平生要倾泻。\n先生之诗自豪放，寒陋心知鄙东野。\n此篇粹然有精思，百锻良金方出冶。\n汗颜缩手置袖间，对公谁敢言骚雅。\n自怜华髪住江村，地偏心远过从寡。\n茆檐扪虱鸟声寂，故絮悬鹑成磊苴。\n右耳已从前月聋，更欲忘言到瘖哑。\n多生垢习磨未尽，公诗又欲临窗写。\n何当看公醉岸帻，约束万象闲挥洒。\n眼寒独立梁宋郊，一尾追风睇犇马。\n读罢新诗发长叹，春色惊回阿练若。\n浪秃宣毫和不成，自笑才悭真注瓦。",
        "dynasty": "宋",
        "collection_info": null
    },
    {
        "title": "次韵曾机宜题石桥",
        "author": "释德洪",
        "content": "公才受斧斤，鼻端有余地。\n一官游人间，穷达置度外。\n着屐登名山，眺览吞眼界。\n倒倾蛟龙室，聊为翰墨戏。\n搏取华藏海，几间日相对。\n石桥亦何有，万峰作阶陛。\n平生冠世境，胜践得君辈。\n坏壁题新诗，一洗俗眼眦。\n我本箇中人，久负未归债。\n我自负名山，名山岂余弃。",
        "dynasty": "宋",
        "collection_info": null
    },
    {
        "title": "和游南台",
        "author": "释德洪",
        "content": "老思垂一足，饭想成沙纕。\n顿斧盘石上，分灯续螺江。\n坐令遗蹟地，咄嗟成宝坊。\n永怀青松下，睡快欣明窗。\n曾侯有逸韵，诗律挟风霜。\n重来拜白塔，前身疑姓庞。\n山僧作巴音，耸肩颀而长。\n愿施笔供养，普熏知见香。\n吾观三公子，凛然万夫望。\n何当吐佳句，刻石照沅湘。",
        "dynasty": "宋",
        "collection_info": null
    },
    {
        "title": "宝月偶值报慈坐中走笔",
        "author": "释德洪",
        "content": "十年尘土中，厥状浸成俗。\n坐令眠云衣，化作征人服。\n此行欲买舟，寻我旧山谷。\n识君御水傍，笑齿璨明玉。\n肃静鹙子仪，修拔孝基目。\n殷勤抚道义，祖道欲倾覆。\n赖子今妙年，真风跬可续。\n闻之厚自愧，所趣在幽独。\n君言如不欺，是亦含生福。\n须臾读君诗，气韵丽可掬。\n心胸何玲珑，多能吾所伏。\n春流日夜急，归心难管束。\n良会故已述，妙谈何日復。\n吴山嘉有余，为君置茅屋。\n头白早归来，暮云无使瞩。",
        "dynasty": "宋",
        "collection_info": null
    },
    {
        "title": "和忠子",
        "author": "释德洪",
        "content": "牛车注经宗两角，那问虚舟移夜壑。\n竹间扫除闻击声，戏作伽陀歌独脚。\n心波不兴类古井，情缘脱尽如遗箨。\n高笑痴儿倚富贵，危如乳燕方巢幕。\n已办山藤待湖月，不把芒鞵穿聚落。\n安知沙门自有体，全象纷然众盲摸。\n要之行藏不属人，手自安然随展握。",
        "dynasty": "宋",
        "collection_info": null
    },
    {
        "title": "和堪维那移居",
        "author": "释德洪",
        "content": "世路惊风波，山林知岁寒。\n君看争夺中，忽觉深渺漫。\n归来湘西寺，兀坐依蒲团。\n摩挲折脚铛，规以稳处安。\n湘山亦多态，扶杖时游观。\n偶逢林下人，班草一笑懽。\n霜风水痕落，岁月难遮拦。\n但觉颔髭白，不復知岁残。\n堪公故园旧，义胆见急难。\n相逢开肺怀，倾倒无余殚。\n所居隔聚落，日喜成媻媻。\n作诗夸我贤，宁知如玉冠。\n遂分湘山翠，茅檐相对看。\n往事都莫理，有求真祸端。\n饭罢口挂壁，□□发长叹。\n暮寒因有雪，炉暖且檀栾。",
        "dynasty": "宋",
        "collection_info": null
    },
    {
        "title": "送元老住清修",
        "author": "释德洪",
        "content": "湘水有庐山，蜀僧有吴韵。\n无尘而俱清，雪月夜相映。\n书痴喜借人，香癖出天性。\n垂涕拨黄独，粪火曾发哂。\n三年我东邻，家颠开小径。\n一饭必招呼，嘲之终不愠。\n明朝趣去我，岁逼青阳近。\n子已饱丛林，件件无遗恨。\n赠子湘源春，山穷春不尽。",
        "dynasty": "宋",
        "collection_info": null
    },
    {
        "title": "和杜司录岳麓祈雪分韵得岳字",
        "author": "释德洪",
        "content": "岁晚湘水滨，黄尘似河朔。\n江流涸欲尽，缾罂汲余浊。\n闹闻双旌出，千骑烁山岳。\n雪云卷山去，天宇献辽邈。\n娇鸦集风枝，冻鹤时俛啄。\n谭兵杜牧之，赋诗果横槊。\n山虽非故人，识面亦已数。\n文章固余事，正尔全三乐。\n太丘令国器，谠议久扬榷。\n长吉有美才，崭然见头角。\n君看分韵诗，夭力那容学。\n嗟余老山林，辈流殊龌龊。\n宁料寒窘中，见此三卓荦。\n和诗无杰句，钝涩费磨琢。\n穷略似孟郊，必劣追韩偓。",
        "dynasty": "宋",
        "collection_info": null
    },
    {
        "title": "赠邹处士",
        "author": "释德洪",
        "content": "长沙人物秀而雅，争如绝致名天下。\n率更之书更古今，钟王笔蹟遭凌跨。\n藏真草圣梦英篆，齐己诗篇洞青画。\n易生宝觉未暇数，尔来邹敦最声价。\n巨公要人邈已徧，戏画寂音老尊者。\n绳床坏衲气深稳，霜须瘴面情闲暇。\n平生刚褊语忤世，定知见此遭讥骂。\n凉都贵人如玉丛，富贵熏天光照夜。\n凌烟风姿剑拄颐，妙手当烦为图写。",
        "dynasty": "宋",
        "collection_info": null
    },
    {
        "title": "郑南寿携诗见过次韵谢之",
        "author": "释德洪",
        "content": "碔砆世既以为玉，芝兰那知不为莸。\n人间万事醉不理，携被来为林壑游。\n雪花成山过惊浪，五展暮天开橘洲。\n篙师绝叫风掠耳，萧萧两鬓空飕飗。\n松声盘空上烟翠，顾陟佳处毎迟留。\n袖中出诗愕坐客，涔蹄乃尔容吞舟。\n东坡句法补造化，山谷笔力江倒流。\n两翁连联竟仙去，暮年见子忘百忧。\n念当明日江南路，幕阜倚天佳气浮。\n故人问我今何似，为道摧颓如慧球。",
        "dynasty": "宋",
        "collection_info": null
    },
    {
        "title": "次韵漕使陈公题莱公祠堂",
        "author": "释德洪",
        "content": "莱公少年日，逸气生云泉。\n定策清东宫，天子为矍然。\n奇豪不世出，获一以当千。\n亲征功第一，尚记破虏年。\n想见和易姿，垂柳春风前。\n我公嗣前列，刚特才亦全。\n方持使者节，眉宇秀而渊。\n高楼独自登，爱公能补天。\n高情弔陈迹，妙语吐新篇。\n如风行水上，涣然成漪涟。\n乃心在王室，何时朝日边。\n正坐霖雨手，丰年自留连。\n何必羡遗像，公自当济川。",
        "dynasty": "宋",
        "collection_info": null
    },
    {
        "title": "次韵经蔡道夫书堂",
        "author": "释德洪",
        "content": "书堂山崦西，微路经桑柘。\n婉婉绿阴中，伛偻牵羸马。\n须臾将平川，时过幽溪泻。\n源深人家稀，落日耕钓罢。\n过墻傍修竹，深处开茅舍。\n池塘远轩窗，秀露风清夜。\n杯盘灯火裏，笑语茆檐下。\n白酒泻新糟，醇酽如压蔗。\n酒酣面发赤，箕坐谈王霸。\n排斥出忌讳，怪语令人怕。\n野僧旧不懽，痴坐相嘲骂。\n但作鹤脑侧，思欢殆无暇。\n夜阑乞新诗，自愧非作者。\n张灯扫西壁，把笔强驱驾。\n万景毎骚纵，此夕偶相借。\n遂令诸子懽，一一如图画。",
        "dynasty": "宋",
        "collection_info": null
    },
    {
        "title": "吴子薪重庆堂",
        "author": "释德洪",
        "content": "吴氏季子世不乏，子孙魁垒特秀发。\n人言才业任世重，更觉文章有家法。\n奉亲作意构华堂，想见青红湿窗闼。\n堂中二老斗康强，夫妇承颜荐寿觞。\n朅来儿侄俱登第，举族请名重庆堂。\n富贵鼎来推不去，道德照人闾里光。\n富公玉食由及养，范公诸郎尽卿相。\n亲养子荣兼有德，家声置公范富上。\n虚檐风月夜未央，靘庄成轮发清唱。\n金鸭香清碧缕飘，灯前玉颊醉红潮。\n一尊满劝何所祝，盛事要看追八萧。",
        "dynasty": "宋",
        "collection_info": null
    },
    {
        "title": "题岳麓深固轩",
        "author": "释德洪",
        "content": "湘西峰顶寺，楼阁藏烟翠。\n危台占峰颠，小轩寄幽致。\n游人常不到，石壁照溪邃。\n于世復何求，此生眠食耳。\n翛然亦何有，蒲团空曲几。\n凭高俯城郭，车马环磨螘。\n城郭望诸峰，时见孤云起。",
        "dynasty": "宋",
        "collection_info": null
    },
    {
        "title": "赠别通慧选侄禅师",
        "author": "释德洪",
        "content": "选本住山人，精进激惰懒。\n规模如乃翁，铁喙石肝胆。\n岂特七闽英，盖亦丛林拣。\n子少长庚晓，我老碧云晚。\n相亲出数面，别袂聊一挽。\n是非一言足，勃窣百事办。\n分携青苹湾，相对秋满眼。",
        "dynasty": "宋",
        "collection_info": null
    },
    {
        "title": "中秋夕以月色静中见泉声幽处闻为韵分韵得见字",
        "author": "释德洪",
        "content": "夜清成水宿，月出波灔灔。\n那知是中秋，老眼欲凄眩。\n此生天地间，飘泊如蓬转。\n朅来泊湘濒，此月凡七见。\n冰轮上天衢，万里不知远。\n夜深度明河，轮侧明河浅。\n西楼欲吹笛，余声落哀怨。\n魂清到月胁，寒露纷满面。\n林光泼流泉，天大微云卷。\n阿崇具纸笔，橘亦磨破砚。\n诗成月华清，幼妇与黄绢。",
        "dynasty": "宋",
        "collection_info": null
    },
    {
        "title": "邓循道分财赡族湘阴诸老赋诗同作",
        "author": "释德洪",
        "content": "卜式与弟赀，如塞无底窦。\n其爱止弟耳，亲旧竟何有。\n二疏得赐金，尽以散亲旧。\n但可施一时，安能继其后。\n然于简编中，耿光白如昼。\n邓侯功名姿，颖脱盖天授。\n分财赡族人，约劵规永久。\n君看纯孝心，履狶先履瘦。\n纷纷窭人子，悬鹑露两肘。\n雨雪抱儿女，扣门易升斗。\n邓氏岂无贫，炊烟满蓬牖。\n安知寒微中，不復生奇秀。\n阴功虽无形，报应捷于口。\n此风起颓俗，能使薄者厚。\n作诗附家传，想见为拊手。",
        "dynasty": "宋",
        "collection_info": null
    },
    {
        "title": "赠陈静之",
        "author": "释德洪",
        "content": "仙郎如惊鸾，风格殊秀整。\n文章体自然，五色丽云锦。\n纷纷少年场，英气横笔陈。\n家声盛汉魏，未暇数唐晋。\n元龙特豪伟，太邱苦刚正。\n相逢黄卷中，崔嵬山岳峻。\n君当世其家，已见逸羣骏。\n笑谈不自觉，满坐湖海韵。\n富贵率致身，华裾宜绿鬓。\n功名偶然耳，何必以身徇。\n未近翠云裘，先看班玉笋。",
        "dynasty": "宋",
        "collection_info": null
    },
    {
        "title": "弔性上人真",
        "author": "释德洪",
        "content": "漆瞳照人韵拔俗，平生直性如劈竹。\n世情好恶我不知，是是非非一言足。\n昔年访道辞七闽，丹青生此身外身。\n要将留悦倚门意，此心亦是酬慈亲。\n慈亲未老身先逝，梦境悲欢成一戏。\n展开觌体露全机，偪塞虚空何处避。",
        "dynasty": "宋",
        "collection_info": null
    },
    {
        "title": "宣和七年重阳前四日余自长沙还鹿门过荆渚谒天宁璋禅师留二宿作此",
        "author": "释德洪",
        "content": "孤城渺湖天，长堤篆湖水。\n柳衙行未穷，已过沙头市。\n连樯来万艘，荻丛出千雉。\n节物近重阳，风日正清美。\n忽惊楼阁开，宝坊堕平地。\n璋公十年旧，出迎一笑喜。\n□夜及相山，岁月入叹喟。\n兹行归鹿门，已作终焉计。\n不辞信宿留，爱子多故意。\n说禅有家法，翻手了千偈。\n铁脊敌魔外，宗风永零替。\n我留固随缘，思归亦偶尔。\n为君赋新诗，万象困朝戏。\n去留未用较，吾生真一寄。",
        "dynasty": "宋",
        "collection_info": null
    },
    {
        "title": "瞻张丞相画像赠宫使龙图",
        "author": "释德洪",
        "content": "天下张荆州，乳儿识名誉。\n医国陆宣公，护法崔元度。\n平生风雷舌，咳唾作霖雨。\n隔阔余十年，一旦成万古。\n羊昙欲作恸，生存华屋处。\n支遁亦伤心，路偶经姚坞。\n赖有克家子，春色连眉宇。\n君看谈笑时，亦是榦国具。\n会看如乃翁，独立无喜惧。\n文章有种性，家法致工主。\n此诗公应闻，想见笑掌拊。",
        "dynasty": "宋",
        "collection_info": null
    },
    {
        "title": "初到鹿门上庄见灯禅师遂同宿爱其体物欲託迹以避世戏作此诗",
        "author": "释德洪",
        "content": "上庄俯汉江，古木杂桑柘。\n槐衙阴广陌，麦浪涨平野。\n连云对囷廪，用谷量牛马。\n我来二月破，解鞍绿阴下。\n纵望烟霏中，领略见楯瓦。\n耆年骨柴崖，迎客意倾写。\n干戈争夺余，身在相惊诧。\n山空啼杜鹃，龛灯自清夜。\n敛眉问儋州，亟口谈江夏。\n以余游二公，老大知识寡。\n暮归逢醉人，往往遭捶骂。\n鹿门有余地，贤矧如君者。\n为连修竹林，规以构茅舍。\n伏舂旧所能，犁鉏当学把。\n相见水过膝，蓑苙清入画。",
        "dynasty": "宋",
        "collection_info": null
    },
    {
        "title": "游白马寺逢安心上人",
        "author": "释德洪",
        "content": "伞盖山前曾卓锡，晋安王初造禅室。\n水火定成人未知，部曲不前马辟易。\n床边卧虎如睡犬，王虽及门不敢入。\n冰雪亲瞻道德容，再拜平生愿心息。\n两泉俱出雌雄龙，玉殻灵龟蛇五色。\n聦禅笑傲贤王喜，鱼龟乃能就掌食。\n高风干没五百年，依旧云山如夙昔。\n雨中来游春已老，忽见江南少年客。\n坐中偶生乡井心，想见禅山倚天碧。\n清境幽閒欣可名，偶然得句因题壁。",
        "dynasty": "宋",
        "collection_info": null
    },
    {
        "title": "雪夜与僧拥垆僧曰闻唐刘叉赋雪车冰柱诗为退之所赏愿闻其诗予曰忘矣僧请续之口占以授",
        "author": "释德洪",
        "content": "雪车比毛车，弱水谁欲度。\n飘然凌空去，中疑载青女。\n□风为通衢，走毂不容驭。\n大胜短辕犊，更烦长柄麈。\n□□广寒宫，构基非下土。\n天公亦薄相，镂冰以为柱。\n傍□□银床，谁与挥玉斧。\n仙妃倚之笑，疑是漆室女。",
        "dynasty": "宋",
        "collection_info": null
    },
    {
        "title": "送贤上人往太平兼简卓首座",
        "author": "释德洪",
        "content": "我昔游潜山，空翠揷晴烟。\n至今清夜梦，犹能历层颠。\n天柱如玉立，贵气朝山川。\n下有童师庐，杂沓皆奇贤。\n卓途龙山子，靖深波间莲。\n近闻亦分座，道眼照人天。\n道人使吴来，衣裓余芳鲜。\n愿求奇崄句，庶使大法传。\n一拳无背触，何处见灵源。",
        "dynasty": "宋",
        "collection_info": null
    },
    {
        "title": "送一上人",
        "author": "释德洪",
        "content": "子从大梁来，会我秦淮道。\n十年三度别，此别吾甘老。\n学道如牧羊，败羣者则鞭。\n一切但仍旧，自然常现前。\n子初不衣绵，而今便故絮。\n山舟日夜逃，美貌岂长住。\n时至不相待，勿恃骨肉间。\n要当自努力，譬如人上山。",
        "dynasty": "宋",
        "collection_info": null
    },
    {
        "title": "游龙王赠云老",
        "author": "释德洪",
        "content": "正中妙叶百怨门，宝镜孤风天下闻。\n缁州道价直干坤，毛骨真是延公孙。\n杨广山头草木熏，公独深密护灵根。\n衲子雷动云崩奔，暗中明露泾渭分。\n醉李有叟笑脸温，胆大三世一口吞。\n枯木能花为谁春，春光化为吴山云。\n即今住山典刑存，木蛇且无刀斧痕。\n我游山隈野水濆，松间见之鬓为掀，留我更宿听啼猿。\n人间行役膏火煎，公特见戏非诚言。\n頽纲已坠引手搴，乃欲奔走鞭短辕。\n要当努力续烈燄，大兴洞上追曹源。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰二首  其一",
        "author": "释德洪",
        "content": "大千微尘偈，章句妙难求。\n公为疏通之，如海决江流。\n堂堂鬚垂膺，漆点横清秋。\n十虚圆当念，三世集毛头。\n平生说禅口，想见光迸浮。\n世间眼久灭，法宝空海洲。\n年年春欲暮，禅室清香留。\n迷途指南车，戴恩负山邱。\n愿从清凉山，威光作依投。\n行当方山见，跬步披衣裘。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰二首  其二",
        "author": "释德洪",
        "content": "思虑不及处，但曰刹那际。\n不曰刹那际，宁当有三世。\n于此刹那中，尚不容拟议。\n安得有死生，一切诸怖畏。\n苦乐欣厌情，及分心境异。\n是名颠倒想，不名随顺智。\n如人游梦中，所历经千岁。\n及其梦觉已，不过食顷耳。\n稽首愿悲幢，发此不传秘。\n愿分无尽灯，酬此四弘誓。",
        "dynasty": "宋",
        "collection_info": null
    },
    {
        "title": "送常上人归黄龙省侍昭默老",
        "author": "释德洪",
        "content": "心花发明照十方，死生窟宅无隐藏。\n此老唾笑生馨香，法中骨髓僧中王。\n平生一子传余芳，譬如少林有神光。\n只今孤愤昭默堂，天魔外道走且僵。\n梦寐想见犹清凉，况子径归侍其傍。\n明日扁舟浮渺茫，我不得俱空叹伤。\n但余一句烦寄将，幕阜山前为举扬。\n仰山久不见临济，瘦损法身三尺长。",
        "dynasty": "宋",
        "collection_info": null
    },
    {
        "title": "运禅人求偈",
        "author": "释德洪",
        "content": "石室如仄磬，春云如翠被。\n翛然无事僧，来此时枕臂。\n无求即无忧，有身还有累。\n永怀彭尊宿，一席曾遁世。\n天子不得臣，公卿不敢致。\n高风不可攀，百世犹兴起。\n运禅佳少年，杖锡成戾止。\n偶从城郭来，衣裓满空翠。\n觅归如子规，掉头须去耳。\n山林与聚落，蜜无中边味。\n子心有分别，动息若差异。\n录以赠其行，不语开笑齿。",
        "dynasty": "宋",
        "collection_info": null
    },
    {
        "title": "饯枯木成老赴南华之命",
        "author": "释德洪",
        "content": "正中妙叶如何会，罗仙隐身露衣带。\n芙蓉克家桐城孙，海上閒名闻至尊。\n天书夜到道林宫，大钟横撞山𤤮珑。\n山容光泽鸟声乐，一番佳气生岩丛。\n曹溪宝林甲天下，楼观翔空盘万瓦。\n梦中先已逢祖师，异世曾同香火社。\n人言骨清辟瘴雾，隘词一律撩人怒。\n大阳直裰果有灵，所至自有天龙护。\n寄语山头锡杖泉，久枯遽涌宁非天。\n老师不作奇特想，已脱圣凡情量缠。",
        "dynasty": "宋",
        "collection_info": null
    },
    {
        "title": "送礼禅归临川",
        "author": "释德洪",
        "content": "已披出世衣，影莫落尘俗。\n何山无丛林，栖息一枝足。\n奈何清净心，甘受热恼毒。\n譬如伏枥马，心不忘驰逐。\n又如火铁丸，气燄不可触。\n礼禅客湘山，山翠在眉目。\n盖尝视此辈，高笑一捧腹。\n今亦欲还乡，当戒前车覆。\n吾闻真实心，不受罪与福。\n精进缘不懈，此语君勿恧。",
        "dynasty": "宋",
        "collection_info": null
    },
    {
        "title": "送颛街坊",
        "author": "释德洪",
        "content": "水西南台小精庐，名虽是律禅者居。\n粥鱼茶板如指呼，履声童首凫鴈趋。\n分身香积太阔迂，食时至则当持盂。\n养师反哺如乌雏，荷众司更如鴈奴。\n逢人若问明白老，为言病起加清癯。",
        "dynasty": "宋",
        "collection_info": null
    },
    {
        "title": "寄南昌黄次山",
        "author": "释德洪",
        "content": "次山心地平如镜，照海照毛无少剩。\n刘公诃之昏雾蒙，张公磨之復清莹。\n张刘皆是善知识，大黄甘草各医病。\n惊起荷山大字遂，𤤮珑撞钟山答应。\n夜灯午梵赛心愿，望归引领如鹤颈。\n一朝骨祖在面前，笑不成声两目瞪。\n小儿化去聊折灾，妇翁告殂适其命。\n但得夫妻各身健，回观阁中夜鸣磬。\n欲知成佛妙法门，不与人争是捷径。",
        "dynasty": "宋",
        "collection_info": null
    },
    {
        "title": "寄题紫府普照寺满上人桃花轩",
        "author": "释德洪",
        "content": "武陵源深并溪入，无数桃花闹春色。\n水面红云欲崩坏，波间烂锦光相射。\n昔人误行偶见之，归来醉眼眩红碧。\n秦时鸡犬不闻声，但觉晓窗烟雾白。\n那知紫府亦仙源，此华万树烧晴川。\n少年苾刍谁教汝，照花作意开幽轩。\n灵云说悟被花笑，南泉欺客花不言。\n何如睡足无一事，倚栏红雨春风颠。\n愁来想见故山路，未归先作山中篇。",
        "dynasty": "宋",
        "collection_info": null
    },
    {
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 平沙落鴈",
        "author": "释德洪",
        "content": "湖容秋色磨青铜，夕阳沙白光蒙蒙。\n翩翻欲下更呕轧，十十五五依芦丛。\n西兴未归愁欲老，日暮无云天似扫。\n一声风笛忽惊飞，羲之书空作行草。",
        "dynasty": "宋",
        "collection_info": null
    },
    {
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 远浦归帆",
        "author": "释德洪",
        "content": "东风忽作羊角转，坐看波面纤罗卷。\n日脚明边白岛横，江势吞空客帆远。\n倚栏心绪风丝乱，苍茫初见疑凫鴈。\n渐觉危樯隐映来，此时增损凭诗眼。",
        "dynasty": "宋",
        "collection_info": null
    },
    {
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 山市晴岚",
        "author": "释德洪",
        "content": "宿雨初收山气重，炊烟日影林光动。\n蚕市渐休人已稀，市桥官柳金丝弄。\n隔溪谁家花满畦，滑唇黄鸟春风啼。\n酒旗漠漠望可见，知在柘冈村路西。",
        "dynasty": "宋",
        "collection_info": null
    },
    {
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 江天暮雪",
        "author": "释德洪",
        "content": "泼墨云浓归鸟灭，魂清忽作江天雪。\n一川秀发浩零乱，万树无声寒妥帖。\n孤舟卧听打窗扉，起看宵晴月正晖。\n忽惊尽卷青山去，更觉重携春色归。",
        "dynasty": "宋",
        "collection_info": null
    },
    {
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 洞庭秋月",
        "author": "释德洪",
        "content": "橘香浦浦青黄出，维舟日暮柴荆侧。\n涌波好月如佳人，矜夸似弄婵娟色。\n夜深河汉正无云，风高掠水白纷纷。\n五更何处吹画角，披衣起看低金盆。",
        "dynasty": "宋",
        "collection_info": null
    },
    {
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 潇湘夜雨",
        "author": "释德洪",
        "content": "岳麓轩窗方在目，云生忽收图画轴。\n软风为作白头波，倒帆断岸渔村宿。\n灯火荻丛营夜炊，波心应作出鱼儿。\n绝怜清境平生事，蓬漏孤吟晓不知。",
        "dynasty": "宋",
        "collection_info": null
    },
    {
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 烟寺晚钟",
        "author": "释德洪",
        "content": "十年车马黄尘路，岁晚客心纷万绪。\n猛省一声何处钟，寺在烟村最深处。\n隔溪修竹露人家，扁舟欲唤无人渡。\n紫藤瘦倚背西风，归僧自入烟萝去。",
        "dynasty": "宋",
        "collection_info": null
    },
    {
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 渔村落照",
        "author": "释德洪",
        "content": "碧苇萧萧风淅沥，村巷沙光泼残日。\n隔篱炊黍香浮浮，对门登网银戢戢。\n刺舟渐近桃花店，破鼻香来觉醇酽。\n举篮就侬博一醉，卧看江山红绿眩。",
        "dynasty": "宋",
        "collection_info": null
    },
    {
        "title": "汪履道家观雪鴈图",
        "author": "释德洪",
        "content": "水落阴湖洲渚生，风折败荷枯苇茎。\n白沙凿凿墨云重，熟视满空翻玉英。\n湖边两鴈谁教汝，稳卧自多高世情。\n惠崇逸想巧图画，定应爱汝梦漏清。",
        "dynasty": "宋",
        "collection_info": null
    },
    {
        "title": "颖皋楚山堂秋景两图绝妙二首  其一",
        "author": "释德洪",
        "content": "一鸥低飞落平湖，一鸥惊顾行烱如。\n红衣脱尽莲蓬绿，翠盖凋残荷柄枯。\n更有数蓬癯已老，无人折之欲倾倒。\n陌上残红空自好，为谁点缀湖边草。",
        "dynasty": "宋",
        "collection_info": null
    },
    {
        "title": "颖皋楚山堂秋景两图绝妙二首  其二",
        "author": "释德洪",
        "content": "溪边两鸭自夫妇，生而能言似相语。\n妇先浮波喜转顾，夫欲随之竟先去。\n水际清苹各占丛，风撼荷花已退红。\n不见清香云锦段，空余霜叶伴枯蓬。",
        "dynasty": "宋",
        "collection_info": null
    },
    {
        "title": "和李令祈雪分韵得麓字",
        "author": "释德洪",
        "content": "何处軥辀叫云木，植杖松间逢白足。\n一牛鸣地两禅丛，窗户青红照林麓。\n江寒云怒相摹胡，雪意欲作先停蓄。\n连空推下翻玉英，想见轩渠笑捧腹。",
        "dynasty": "宋",
        "collection_info": null
    },
    {
        "title": "和李班叔戏彩堂",
        "author": "释德洪",
        "content": "李侯何以悦其亲，戏着彩衣觅梨枣。\n闲骑竹马画堂前，慈颜一笑自忘老。\n毛义捧檄难忘客，茆容杀鸡终得道。\n爱公纯孝配古人，甚欲卜邻安井竈。",
        "dynasty": "宋",
        "collection_info": null
    },
    {
        "title": "送隆上人归长沙",
        "author": "释德洪",
        "content": "湘中乐哉山水国，道人归去正秋色。\n拭目重看云盖云，搓手新尝橘洲橘。\n湘西幽居多故人，松下相逢应倚策。\n开轩万顷鸭头青，睡起一声风月箔。",
        "dynasty": "宋",
        "collection_info": null
    },
    {
        "title": "六月十五日夜大雨梦莹中",
        "author": "释德洪",
        "content": "希夷先生海门住，久不见之想眉宇。\n梦中相见荔枝村，觉来一枕芭蕉雨。\n行藏顾影应自笑，世事吞声不容数。\n从欲若士为远游，莫作云中隐身去。",
        "dynasty": "宋",
        "collection_info": null
    },
    {
        "title": "予作海棠诗曰一株柳外墻头见胜却千丛着雨时寓居百丈春晴上南原纵望万株浩如海追前诗之失言相随苾刍请记其事",
        "author": "释德洪",
        "content": "□□积雨分阴晦，林光山色生精彩。\n闲上南原看野棠，一川零乱红如海。\n柳外一株何足道，戏语谤花今日悔。\n道人请我重赋诗，仓卒烦词为删改。",
        "dynasty": "宋",
        "collection_info": null
    },
    {
        "title": "山寺早秋",
        "author": "释德洪",
        "content": "千本苍杉俱合抱，夕阴相映寒蝉噪。\n残僧独归清入昼，秋色满庭浓可扫。\n霜钟初歇月未生，但觉篝灯一点明。\n阶除环佩走流水，楼阁诵经童子声。",
        "dynasty": "宋",
        "collection_info": null
    },
    {
        "title": "送僧归云岩",
        "author": "释德洪",
        "content": "和气津津出眉宇，平生快活随缘住。\n忆昨思山林下来，如今却向城中去。\n燕子初飞帘幕风，海棠睡重清明雨。\n重唱龙山诸佛机，红尘动处云成缕。",
        "dynasty": "宋",
        "collection_info": null
    },
    {
        "title": "至抚州崇仁县寄彭思禹奉议兄四首  其一",
        "author": "释德洪",
        "content": "去年岁饥民减口，晨无炊烟閒甑缶。\n面余菜色短气中，经营有钱易升斗。\n抱孙买锄今岁丰，黄云𥝧稏村村同。\n东林鼓声是谁致，聪明慈惠陇西公。",
        "dynasty": "宋",
        "collection_info": null
    },
    {
        "title": "至抚州崇仁县寄彭思禹奉议兄四首  其二",
        "author": "释德洪",
        "content": "吏姦今古同一律，迩来间见復层出。\n一邑雀息行镜中，公则生明无别术。\n放衙下帘调索絃，来禽青李浴清泉。\n吾侪呈押日课办，亦作岸巾相对眠。",
        "dynasty": "宋",
        "collection_info": null
    },
    {
        "title": "至抚州崇仁县寄彭思禹奉议兄四首  其三",
        "author": "释德洪",
        "content": "我年政如牧民术，败羣者去羊蕃息。\n向来盗窃如有盟，飞蹑垣墻度窗隙。\n下车夜户民不闭，终夕四邻无犬吠。\n一懽醉倒不须归，以塼支头路傍睡。",
        "dynasty": "宋",
        "collection_info": null
    },
    {
        "title": "至抚州崇仁县寄彭思禹奉议兄四首  其四",
        "author": "释德洪",
        "content": "争歌来为民父母，百里民心始安堵。\n外台选才第荐之，何必知贤夺而去。\n当持马足卧车辙，报汝百年终有别。\n蹄涔不着横海鲸，簿书那容万人杰。",
        "dynasty": "宋",
        "collection_info": null
    },
    {
        "title": "余还自海外至崇仁见思禹以四诗先焉既别又有太原之行已而幸归石门復次前韵寄之以致山中之信云  其一",
        "author": "释德洪",
        "content": "北去忧如会渑口，危甚相如跪瓦缶。\n南归喜胜脱鸿门，那恤范增撞玉斗。\n筠溪野寺邻新丰，亦与丛林鱼鼓同。\n悬知他日君念我，定作少陵寻赞公。",
        "dynasty": "宋",
        "collection_info": null
    },
    {
        "title": "余还自海外至崇仁见思禹以四诗先焉既别又有太原之行已而幸归石门復次前韵寄之以致山中之信云  其二",
        "author": "释德洪",
        "content": "脱梏宁知缚禅律，但欲闭门长不出。\n死祸平生九蹈之，痛恨防身苦无术。\n此言了如意在絃，此心烱如月临泉。\n山中乐可骄稚世，一榻暑风清昼眠。",
        "dynasty": "宋",
        "collection_info": null
    },
    {
        "title": "余还自海外至崇仁见思禹以四诗先焉既别又有太原之行已而幸归石门復次前韵寄之以致山中之信云  其三",
        "author": "释德洪",
        "content": "平生心怀济时术，百未一施空叹息。\n庭閒昼永僧至门，心回酒醒月窥隙。\n东方先生语开闭，投骨心知致羣吠。\n千金珠在九重渊，傥能得之必龙睡。",
        "dynasty": "宋",
        "collection_info": null
    },
    {
        "title": "余还自海外至崇仁见思禹以四诗先焉既别又有太原之行已而幸归石门復次前韵寄之以致山中之信云  其四",
        "author": "释德洪",
        "content": "飘零乳儿失慈母，来归家山在阿堵。\n瘴痾烝洗百念空，但有诗情磨未去。\n虚名实祸车覆辙，道乡端与人间别。\n膝穿木榻五十年，君看此翁亦雄杰。",
        "dynasty": "宋",
        "collection_info": null
    },
    {
        "title": "信上人自东林来请海印禅师过余湘上以赠之",
        "author": "释德洪",
        "content": "五湖东归风转柂，柔橹声中飞鸟过。\n开蓬不信是庐山，忽惊落瀑从空堕。\n道人箇中三十秋，那知今始载归舟。\n白藕池边月初吐，应对邻房说旧游。",
        "dynasty": "宋",
        "collection_info": null
    },
    {
        "title": "忠子移居",
        "author": "释德洪",
        "content": "忠子壁观永皇暇，移居自提双不借。\n借车祭竈非我事，可听夜舂响西舍。\n人言渠侬大类我，试手作诗便声价。\n我词勿学郊岛寒，谪仙笔端能造化。",
        "dynasty": "宋",
        "collection_info": null
    },
    {
        "title": "楞伽端介然见访余以病未及谢先此寄之",
        "author": "释德洪",
        "content": "楞伽剧谈喜高笑，一钵安巢在云杪。\n我游庐山二十年，闻名常多识面少。\n道林过我古南台，路逢泥软手提□。\n台舆瓦合今果尔，更呼邻僧相与来。",
        "dynasty": "宋",
        "collection_info": null
    },
    {
        "title": "次韵云居寺",
        "author": "释德洪",
        "content": "行尽崇冈与峻岭，今朝又入缘云径。\n世尘已觉蜕埃轻，道心遂作燖鸡净。\n小轩容膝俯千里，磨钱作镜江山映。\n平生林壑竟成癖，南来独觉兹游胜。",
        "dynasty": "宋",
        "collection_info": null
    },
    {
        "title": "无学点茶乞诗",
        "author": "释德洪",
        "content": "政和官焙来何处，雪后晴窗欣共煮。\n银缾瑟瑟过风雨，渐觉羊肠挽声度。\n盏深扣之看浮乳，点茶三昧须饶汝。\n鹧鸪班中吸春露，□□□□□□□。",
        "dynasty": "宋",
        "collection_info": null
    },
    {
        "title": "巴川衲子求诗",
        "author": "释德洪",
        "content": "水西南台底气象，绿疏青琐湘江上。\n门人俯槛看诸方，笑声散落千岩响。\n巴音衲子夜椎门，要识汾阳五世孙。\n问渠何所见而去，峰高难宿孤飞云。",
        "dynasty": "宋",
        "collection_info": null
    },
    {
        "title": "十月桃",
        "author": "释德洪",
        "content": "雪中桃花夜来折，儿稚犯寒争欲摘。\n老仙呵手捻吟笔，指以谓余还叹息。\n已作匆匆十月开，人间安得千年枝。",
        "dynasty": "宋",
        "collection_info": null
    },
    {
        "title": "李端叔诞辰",
        "author": "释德洪",
        "content": "未见犯寒梅，已有催春雨。\n催春春未归，却有昙花飞。\n飞香塞世间，何人知鼻处。\n遥知与世且同波，随分盘餐付儿女。",
        "dynasty": "宋",
        "collection_info": null
    },
    {
        "title": "雨后得无象新诗次韵",
        "author": "释德洪",
        "content": "雨余步林幽，松风初到面。\n寒蝉相应鸣，小立无人见。\n但爱东南山，色作旋螺转。\n入门庭院度飞萤，梵放哀声满深殿。",
        "dynasty": "宋",
        "collection_info": null
    },
    {
        "title": "用韵寄谊叟",
        "author": "释德洪",
        "content": "识君童牙中，岂止论半面。\n虽同万顷山，经年不相见。\n平生草头露，蚌月跳珠转。\n永怀终夜不成眠，但见突兀游霄殿。",
        "dynasty": "宋",
        "collection_info": null
    },
    {
        "title": "任价玉馆东园十题 涵月亭",
        "author": "释德洪",
        "content": "亭外物清旷，人间多热恼。\n夜晴登此亭，水月相媚皓。\n多君心镜空，光明写怀抱。\n凭谁持此意，举似寒山老。",
        "dynasty": "宋",
        "collection_info": null
    },
    {
        "title": "任价玉馆东园十题 览秀亭",
        "author": "释德洪",
        "content": "尚记登临时，风日初盎盎。\n忽惊无边春，登我眉睫上。\n情欢鸟声乐，意适游丝放。\n我非连眉郎，搜诗聊植杖。",
        "dynasty": "宋",
        "collection_info": null
    },
    {
        "title": "任价玉馆东园十题 四可亭",
        "author": "释德洪",
        "content": "四注开野亭，面面可人意。\n我来俯危栏，蹇傲成纵倚。\n应接迷向背，转顾风掠耳。\n邻寺一声钟，墟落孤烟起。",
        "dynasty": "宋",
        "collection_info": null
    },
    {
        "title": "任价玉馆东园十题 第一轩",
        "author": "释德洪",
        "content": "名园富家致，此轩冠羣目。\n槛次状元红，窗横尊者竹。\n坐客定无双，试茶谷帘绿。\n愿闻圣谛义，飞辩横麈玉。",
        "dynasty": "宋",
        "collection_info": null
    },
    {
        "title": "任价玉馆东园十题 如春轩",
        "author": "释德洪",
        "content": "槛前揺绿玉，杯面吹红鳞。\n主人饱谈笑，和风熏坐宾。\n但觉天宇迥，尘滓欲清辰。\n虽非曲水会，自是斜川人。",
        "dynasty": "宋",
        "collection_info": null
    },
    {
        "title": "任价玉馆东园十题 寒亭",
        "author": "释德洪",
        "content": "欲问春消息，苍茫嫩日斜。\n茅檐聚喧雀，栗林栖暮鸦。\n絮袍褁足坐，得句往往佳。\n忽起步微月，呵手抝梅花。",
        "dynasty": "宋",
        "collection_info": null
    },
    {
        "title": "任价玉馆东园十题 浩庵",
        "author": "释德洪",
        "content": "水胜万斛舟，至刚柔绕指。\n丈夫养浩然，其略盖如此。\n朝登青云上，正色决大事。\n暮归卧此庵，扪虱口如耳。",
        "dynasty": "宋",
        "collection_info": null
    },
    {
        "title": "任价玉馆东园十题 方便堂",
        "author": "释德洪",
        "content": "虚空亦何有，领略四时事。\n君看繁盛时，中有凋零意。\n然省可自观，那作明日计。\n当游无所还，自住三摩地。",
        "dynasty": "宋",
        "collection_info": null
    },
    {
        "title": "任价玉馆东园十题 觉庵",
        "author": "释德洪",
        "content": "念起则为凡，觉之则为圣。\n人言此为觉，此觉未真正。\n但了一切空，圣凡皆幻影。\n宴坐不言中，心波如古井。",
        "dynasty": "宋",
        "collection_info": null
    },
    {
        "title": "任价玉馆东园十题 鉴止轩",
        "author": "释德洪",
        "content": "小轩临止水，一泓湛寒碧。\n瞭然见眉须，洞彻尘不隔。\n夫子作止观，泾渭不相入。\n跏趺学僧禅，谛视鼻端白。",
        "dynasty": "宋",
        "collection_info": null
    },
    {
        "title": "任价玉馆东园十题 书华光墨梅",
        "author": "释德洪",
        "content": "一枝已清妍，交枝更媚妩。\n见之已愁绝，那復隔烟雨。\n钱塘千顷春，想见西津渡。\n他日到南屏，莫忘孤山路。",
        "dynasty": "宋",
        "collection_info": null
    },
    {
        "title": "惠侍者清梦轩",
        "author": "释德洪",
        "content": "小轩面层崖，丛蕉手自种。\n高风追二朗，生涯与师共。\n默坐毎观身，炉烟作云涌。\n萧萧半夜雨，亦足清君梦。",
        "dynasty": "宋",
        "collection_info": null
    },
    {
        "title": "次韵性之",
        "author": "释德洪",
        "content": "一笑形骸外，便能携手行。\n云容与山靥，今日眼偏明。\n共坐松下石，仰听松上声。\n古人亦何远，安用社中名。",
        "dynasty": "宋",
        "collection_info": null
    },
    {
        "title": "筠溪晚望",
        "author": "释德洪",
        "content": "小溪倚春涨，攘我钓月湾。\n新晴为不平，约束晚来还。\n银梭时拨刺，破碎波中山。\n整鈎背落日，一叶软红间。",
        "dynasty": "宋",
        "collection_info": null
    },
    {
        "title": "和杜抚勾古意六首  其一",
        "author": "释德洪",
        "content": "一尾掣电去，万蹄让雄长。\n迩来随磨驴，驱逐付厮养。\n顿尘忽骄嘶，逸韵发奇想。\n公眼如支遁，神骏蒙击赏。",
        "dynasty": "宋",
        "collection_info": null
    },
    {
        "title": "和杜抚勾古意六首  其二",
        "author": "释德洪",
        "content": "岁月走舟壑，不能老乔松。\n何如取尘劫，安置弹指中。\n我老世不要，闭关师道踪。\n自欣方得计，人笑伎之穷。",
        "dynasty": "宋",
        "collection_info": null
    },
    {
        "title": "和杜抚勾古意六首  其三",
        "author": "释德洪",
        "content": "长松援丈萝，无事登青冥。\n因缘偶然尔，初非出经营。\n我受气类似，抡材置勿听。\n翟公亦痴绝，书门议交情。",
        "dynasty": "宋",
        "collection_info": null
    },
    {
        "title": "和杜抚勾古意六首  其四",
        "author": "释德洪",
        "content": "午梦清断续，殷鬓飞蚊鸣。\n微风亦见戏，故掩读残经。\n相见洞天晓，雾重花冥冥。\n秀句吐奇丽，乃尔未忘情。",
        "dynasty": "宋",
        "collection_info": null
    },
    {
        "title": "和杜抚勾古意六首  其五",
        "author": "释德洪",
        "content": "秋晚凋红翠，幽怀到眉峰。\n玉纤弄彩笔，落纸翩惊鸿。\n道山归计好，高情付疏慵。\n何独谢夫人，特有林下风。",
        "dynasty": "宋",
        "collection_info": null
    },
    {
        "title": "和杜抚勾古意六首  其六",
        "author": "释德洪",
        "content": "暮年一杯春，愁边赖开拓。\n醉乡归路稳，城郭见隐约。\n万事付頽然，破帻风堕落。\n胸次竟何有，八窗洞空廓。",
        "dynasty": "宋",
        "collection_info": null
    },
    {
        "title": "了翁有书与谢无逸云觉范真是比丘",
        "author": "释德洪",
        "content": "堕马哭淮王，牧羊仗汉节。\n古人守忠义，视死如弃禊。\n吾是真比丘，死生见窟宅。\n一饭不愿余，孤坐阅岁月。",
        "dynasty": "宋",
        "collection_info": null
    },
    {
        "title": "题延福寺壁",
        "author": "释德洪",
        "content": "在山为远志，出山为小草。\n龙潜蟠则神，鸡雌伏知道。\n人情难把玩，过眼如电扫。\n留云峰下寺，白髪归去好。",
        "dynasty": "宋",
        "collection_info": null
    },
    {
        "title": "枣柏大士生辰因读易豫卦有感作此",
        "author": "释德洪",
        "content": "人间解纕沙，开视儿眼前。\n钵饭度永日，一裘支十年。\n月岩与云壑，佳处辄留连。\n谁云道林黠，犹觅买山钱。",
        "dynasty": "宋",
        "collection_info": null
    },
    {
        "title": "次韵周达道运句",
        "author": "释德洪",
        "content": "大泽深壑间，难藏舟与山。\n此身唾雾中，安得长朱颜。\n讲公如夙昔，娄永尝追攀。\n定作瓮中画，磨衲映青纶。",
        "dynasty": "宋",
        "collection_info": null
    },
    {
        "title": "次韵游水帘洞",
        "author": "释德洪",
        "content": "清夜读君诗，思豁神亦倾。\n岂惟折幔幢，要已倒降旌。\n重哦水帘句，纤秾开画屏。\n想见落笔时，遶纸走风霆。",
        "dynasty": "宋",
        "collection_info": null
    },
    {
        "title": "游庐山简寂观三首  其一",
        "author": "释德洪",
        "content": "庐山觉未老，俨然旧风姿。\n树石亦仙骨，逢春更华滋。\n爪分烟翠层，千丈垂白霓。\n贪看让争席，舍者尔为谁。",
        "dynasty": "宋",
        "collection_info": null
    },
    {
        "title": "游庐山简寂观三首  其二",
        "author": "释德洪",
        "content": "苍石大如屋，古木出虬枝。\n四注阴其下，地坐黄冠师。\n山行倦日永，聚话遂忘疲。\n行看洞中境，都是寂音诗。",
        "dynasty": "宋",
        "collection_info": null
    },
    {
        "title": "游庐山简寂观三首  其三",
        "author": "释德洪",
        "content": "怒龙鬬未已，角尾相攀牵。\n巨石为解纷，背腹遭虬缠。\n千年毒不死，槎牙带云烟。\n树间宜画我，乞与人间传。",
        "dynasty": "宋",
        "collection_info": null
    },
    {
        "title": "送人",
        "author": "释德洪",
        "content": "相送復相别，不异云间月。\n无心去復来，有魄圆还缺。\n此别兴何如，西风秋月初。\n暮鸿千里至，能寄八行书。",
        "dynasty": "宋",
        "collection_info": null
    },
    {
        "title": "别人",
        "author": "释德洪",
        "content": "尺水未到海，兹行多呜咽。\n病客未还家，回肠藴千结。\n水有到海期，病客归何时。\n临岐一扬袂，落日寒风悲。",
        "dynasty": "宋",
        "collection_info": null
    },
    {
        "title": "信师相别",
        "author": "释德洪",
        "content": "子昔送我日，出岫云无心。\n今我舍子行，穷猿瞑投林。\n勿歌行路难，勿效儿女泣。\n处处得逢渠，千江共一月。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其一",
        "author": "释德洪",
        "content": "李侯端自重，不肯下南璧。\n君看英特气，自可凌太白。\n小邑试牛刀，乃有政和色。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其二",
        "author": "释德洪",
        "content": "举笔濡大千，挥斤隘八极。\n置之卧病轩，翻身触破壁。\n起来一调笑，庭树挂斜日。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其三",
        "author": "释德洪",
        "content": "地生金色光，女作师子吼。\n此轩初不然，风日穿窗牖。\n莫作两头看，空花竟何有。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其四",
        "author": "释德洪",
        "content": "客来清对榻，客去闭深关。\n聊为文字饮，酬唱相往还。\n朝来公事少，白日吏长閒。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其五",
        "author": "释德洪",
        "content": "少年韵如春，才可供十吏。\n故人半青云，隐几肘门寐。\n行看登玉堂，清坐追陆贽。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其六",
        "author": "释德洪",
        "content": "朅来民讼少，槐影覆閒庭。\n看山久成癖，诗眼耐空青。\n长怜谢安石，箇中着娉婷。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其七",
        "author": "释德洪",
        "content": "花光浮县郭，麦浪涨郊原。\n吏散僧投谒，诗成月上轩。\n何妨横麈尾，相对两忘言。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其八",
        "author": "释德洪",
        "content": "密室调絃索，晴轩较画图。\n捡书凭锦瑟，背句遣奚奴。\n一懽同煮茗，此兴不能无。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其九",
        "author": "释德洪",
        "content": "深原晓犁耕，隔溪夜舂簸。\n竹间伊余行，童稚供日课。\n入境观化风，亲视民勤惰。",
        "dynasty": "宋",
        "collection_info": null
    },
    {
        "title": "白日有閒吏青原无惰民为韵奉寄李成德十首  其一○",
        "author": "释德洪",
        "content": "单衣试嫩寒，花下爱清晨。\n不恨簿书恶，何妨閒岸巾。\n定应悬睿想，忧乐自同民。",
        "dynasty": "宋",
        "collection_info": null
    },
    {
        "title": "雨中闻端叔敦素饮作此寄之",
        "author": "释德洪",
        "content": "但见杯中春泼面，不知门外雨翻盆。\n人间万事一虻蚊，正恐卷毡为鼈饮。\n何妨跨项作猿蹲，此生随处有干坤。\n短李貌和髯似棘，王郎耳热气如霓。\n不知今日是何时，醉乡城郭无关钥。\n世路风波太崄巇，且看相枕烂如泥。",
        "dynasty": "宋",
        "collection_info": null
    },
    {
        "title": "端叔见和次韵答之",
        "author": "释德洪",
        "content": "俊词方觉春照眼，秀句忽惊丝出盆。\n睡余两鬓尚殷蚊，行乐风轩须痛饮。\n穷吟空屋笑愁蹲，笔端浩荡吐干坤。\n落笔新诗敏风雨，捻鬚豪气划虹霓。\n侍儿扶掖醉吟时，靖节田园寻窈窕。\n谪仙风味自嵚巇，何如春瓮掲黄泥。",
        "dynasty": "宋",
        "collection_info": null
    },
    {
        "title": "再和復答",
        "author": "释德洪",
        "content": "道乡是宅扶归路，法喜为妻笑鼓盆。\n蟭螟胆大敢巢蚊，游戏秋毫锋际立。\n卷藏法界眼中蹲，自然函盖合干坤。\n醉裏两篇开烂锦，雨前千丈挂弯霓。\n杨梅卢橘恰尝时，自笑此生真逆旅。\n人情何处不同巇，禅心且作絮沾泥。",
        "dynasty": "宋",
        "collection_info": null
    },
    {
        "title": "睡起又得和篇",
        "author": "释德洪",
        "content": "幽梦惊回烟雾帐，清泉起弄雪花盆。\n风檐斜日一区蚊，淮水雨开萦练净。\n钟山云卷露龙蹲，痴禅刚道属干坤。\n绿髪笔端能吐凤，雪髯胸次尚盘霓。\n道山归去定何时，身外声名徒暴曜。\n梦中忧患自临巇，乌靴长恨涴尘泥。",
        "dynasty": "宋",
        "collection_info": null
    },
    {
        "title": "復次韵",
        "author": "释德洪",
        "content": "句健未须缠法律，饮豪那暇较瓶盆。\n疾雷破柱一声蚊，吟狂不觉跨驴稳。\n醉卧都忘对虎蹲，箇中别是一干坤。\n八篇俊逸狂时语，五色光芒雨后霓。\n清吟要不负明时，嗟我拙词伤弄巧。\n爱君难韵解平巇，且歌滑路雨成泥。",
        "dynasty": "宋",
        "collection_info": null
    },
    {
        "title": "晚归自西崦復得再和二首  其一",
        "author": "释德洪",
        "content": "人归西崦步翠麓，月出东峰涌玉盆。\n诗如琥珀妙藏蚊，摩头长咏笑自语。\n划席冥搜卧復蹲，笔端三昧撼干坤。\n众人俯看旋磨蚁，忠义平生贯日霓。\n也知用舍各由时，显处山川非设险。\n笑中陷穽却藏巇，此时拟议轹中泥。",
        "dynasty": "宋",
        "collection_info": null
    },
    {
        "title": "晚归自西崦復得再和二首  其二",
        "author": "释德洪",
        "content": "世事回头惊破甑，年华脱手堕空盆。\n机锋火聚不容蚊，持帆未欲乘风去。\n扪虱闲为抱膝蹲，掌中诃子是干坤。\n压寨词锋盘屈剑，吸川酒胆倒垂霓。\n脱巾露顶笑狂时，任意清閒饥得食。\n关心名利醉登巇，浊流心念已澄泥。",
        "dynasty": "宋",
        "collection_info": null
    },
    {
        "title": "肇上人居京华甚久别余归闽作此送之",
        "author": "释德洪",
        "content": "毳帽驼裘一尾轻，半开便面气如春。\n醉归穿市月随人，此境要非吾辈事。\n摩头忽忆海山滨，蕨芽荔肉齿生津。\n十分春压能眠柳，一再风撩解笑花。\n故山应摘雨前茶，从我觅诗如触鹿。\n为君肥字作栖鸦，句中有眼莫惊嗟。",
        "dynasty": "宋",
        "collection_info": null
    },
    {
        "title": "送因觉先",
        "author": "释德洪",
        "content": "南涧茶香咲语新，西洲春涨小舟横。\n困顿人归烂熳晴，天迥游丝长百尺。\n日高飞絮满重城，一番花信近清明。",
        "dynasty": "宋",
        "collection_info": null
    },
    {
        "title": "妙高墨梅",
        "author": "释德洪",
        "content": "日暮江空船自流，谁家院落近沧洲。\n一枝閒暇出墻头，数朵幽香和月暗。\n十分归意为春留，风撩片片是闲愁。",
        "dynasty": "宋",
        "collection_info": null
    },
    {
        "title": "次韵曾侯见寄",
        "author": "释德洪",
        "content": "客食石门寺，而今仅两年。\n衰迟嗟我老，邂逅识君贤。\n圣域人称亚，儒林秀誉先。\n未揎攀桂手，已许买山钱。\n垄麦秋期近，庭槐昼影圆。\n方思归去日，忽得寄来篇。\n意合蒙推奬，情亲出爱怜。\n格幽凌雪劲，词锦照人鲜。\n把玩欣无厌，行吟却怅然。\n句追工部袂，气拍翰林肩。\n世已惊殊异，名宜改半千。\n永怀风露重，遶徧旧池莲。",
        "dynasty": "宋",
        "collection_info": null
    },
    {
        "title": "王舍人路分生辰",
        "author": "释德洪",
        "content": "贵出贤王裔，宗连母后因。\n秋容漱毛骨，春色照簪绅。\n报国忠诚着，惊人句法新。\n惯看青禁月，屡梦玉关尘。\n博古知无敌，穷经亦绝伦。\n后宵通七夕，今日是生辰。\n佳气凌湘浦，非烟压楚闉。\n绿醽浮白螘，绮席绕花轮。\n寿缀诸天献，词容野客陈。\n不凋蟾窟桂，难老海山春。\n已作瞻双阙，行看据要津。\n功名先入手，图画在麒麟。",
        "dynasty": "宋",
        "collection_info": null
    },
    {
        "title": "阎资钦提举生辰",
        "author": "释德洪",
        "content": "节序春将半，风光过上旬。\n人间识英物，地上见麒麟。\n冻雨晴还暗，非烟夜达晨。\n懽声动湘楚，和气满簪绅。\n孝友疑无比，恢疏亦绝伦。\n一身浑是德，终日不违仁。\n梦已游青禁，行当侍紫宸。\n立朝知大体，博古见全醇。\n诗妙终联鼎，文高类过秦。\n公廉清似玉，刚正凛如神。\n幙下名流集，堂中绮宴陈。\n贯珠歌白雪，浮蚁皱红鳞。\n自幸承颜旧，仍容造膝频。\n何时渡弱水，同看十洲春。",
        "dynasty": "宋",
        "collection_info": null
    },
    {
        "title": "陈奉议生辰",
        "author": "释德洪",
        "content": "华国生贤俊，江山孕秀灵。\n鸭头淦水绿，螺髻玉筒青。\n敏捷收科第，奇豪见典刑。\n咲谈回暖律，诗句挟风霆。\n官偶求彭泽，才宜在汉庭。\n麒麟横逆气，鸑鷟敛修翎。\n民讼多閒日，棠阴自满亭。\n浪传书课奏，须看鼎彝铭。\n仲夏逢佳节，非烟聚杳冥。\n数蓂余一叶，推道间千龄。\n阡陌登丰后，笙歌烂熳听。\n绮筵环妙丽，寿斝捧娉婷。\n欢洽连更烛，情高促画屏。\n九衢花照夜，万井月开扃。\n风飐银河动，天惊玉露零。\n三台星密处，旁有老人星。",
        "dynasty": "宋",
        "collection_info": null
    },
    {
        "title": "次韵曾伯容哭夏均父",
        "author": "释德洪",
        "content": "青松傲霜雪，事悞亦迍邅。\n或脱斧斤厄，则遭藤蔓缠。\n北渠材砢礧，耸壑色芳鲜。\n不作千楹栋，终为万斛船。\n那知过华屋，长恸摇空鞭。\n增击疑仙去，超摇弃我先。\n但余殷枕泪，无復对床眠。\n忆昨游湓浦，曾同上紫烟。\n春光随杖履，咲响落云泉。\n尚想登临处，仍哦唱和篇。\n暗惊生死隔，默数十三年。\n台宪登羣彦，秋风吹一鹯。\n诛姦志未舍，谋国疏空传。\n醉驭毛车度，谁推日毂旋。\n岁时嗟易得，力命古难全。\n报施徒云尔，功名信偶然。\n清忠光竹帛，英气敛山川。\n哭子如临敌，当勾失短鋋。",
        "dynasty": "宋",
        "collection_info": null
    },
    {
        "title": "湘上閒居",
        "author": "释德洪",
        "content": "夜清暑雨过，四壁草虫鸣。\n一枕幽人梦，半窗閒月明。\n摧颓宏法志，老大住山情。\n忽忆陈尊宿，编蒲度此生。",
        "dynasty": "宋",
        "collection_info": null
    },
    {
        "title": "西斋昼卧",
        "author": "释德洪",
        "content": "余生已无累，古寺寄闲房。\n睡足无来客，窗空又夕阳。\n丛蕉高出屋，病叶偶飘廊。\n起探风檐立，飞蚊闹晚凉。",
        "dynasty": "宋",
        "collection_info": null
    },
    {
        "title": "秋夕示超然",
        "author": "释德洪",
        "content": "夜色已可掬，林光翻欲流。\n一鈎窥隙月，数叶搅眠秋。\n清境扶归梦，残缸替客愁。\n搜诗时画席，忽觉此生浮。",
        "dynasty": "宋",
        "collection_info": null
    },
    {
        "title": "早春",
        "author": "释德洪",
        "content": "山中春尚浅，风物丽烟光。\n涧草殷勤绿，岩花造次香。\n浮根争附络，细叶正商量。\n好在幽兰径，无人亦自芳。",
        "dynasty": "宋",
        "collection_info": null
    },
    {
        "title": "送僧还长沙",
        "author": "释德洪",
        "content": "去袂不容挽，子规真滑唇。\n烟村相送处，风物更撩人。\n麦浪空翻日，花房尚锁春。\n遥知到湘浦，卢橘恰尝新。",
        "dynasty": "宋",
        "collection_info": null
    },
    {
        "title": "次韵真觉大师瑞香花",
        "author": "释德洪",
        "content": "浅色闹花堂，清寒熏夜香。\n应持燕尾剪，破此麝脐囊。\n有恨成春睡，无人见洗粧。\n故山烟雨裏，寂寞为谁芳。",
        "dynasty": "宋",
        "collection_info": null
    },
    {
        "title": "次韵谊叟悼性上人",
        "author": "释德洪",
        "content": "井美泉先竭，犀残角有通。\n斯人难再得，陈迹已成空。\n麈尾梦应寄，楞伽写未终。\n平生说禅口，不见怒号风。",
        "dynasty": "宋",
        "collection_info": null
    },
    {
        "title": "除夕和津汝楫",
        "author": "释德洪",
        "content": "今夕亦常夕，人偏故国思。\n不堪搓冻耳，听诵未归诗。\n家室谊譁后，深檐雨雪时。\n炉香待清旦，此意有谁知。",
        "dynasty": "宋",
        "collection_info": null
    },
    {
        "title": "启明轩次朗上人韵",
        "author": "释德洪",
        "content": "澄滓动精色，开轩万象分。\n光无回避处，眼自覆藏君。\n霞缕萦经轴，烟丝减篆文。\n个中无膡语，题目是先闻。",
        "dynasty": "宋",
        "collection_info": null
    },
    {
        "title": "回光轩",
        "author": "释德洪",
        "content": "暮色眩红碧，登临聊倚栏。\n日终犹返照，坐稳可深观。\n梦幻诸缘寂，圆明一颗寒。\n洞然无向背，莫作转头看。",
        "dynasty": "宋",
        "collection_info": null
    },
    {
        "title": "次韵黄元明",
        "author": "释德洪",
        "content": "静室依清几，开书映隙光。\n悟迷初不隔，语默故难藏。\n妙可忘情会，深无以意量。\n临机辨神骏，正要略玄黄。",
        "dynasty": "宋",
        "collection_info": null
    },
    {
        "title": "寓钟山",
        "author": "释德洪",
        "content": "生涯如倦鸟，栖息此山中。\n睡足谁呼觉，烟消篆已空。\n翻经欺眼力，斜日借窗红。\n卧听铜瓶泣，青松万壑风。",
        "dynasty": "宋",
        "collection_info": null
    },
    {
        "title": "读中观论",
        "author": "释德洪",
        "content": "平生智眼浊，尘劫着心深。\n长向环轮上，空将始末寻。\n十方真寂灭，一念去来今。\n妙绝调琴指，知谁解赏音。",
        "dynasty": "宋",
        "collection_info": null
    },
    {
        "title": "对雪尝水饼",
        "author": "释德洪",
        "content": "雪粲罗敷喜，报春呈舞腰。\n旋风寒正密，到地暖还消。\n轻薄凌梅蘂，蹁跹搅柳条。\n幽欣尝水饼，举箸一长谣。",
        "dynasty": "宋",
        "collection_info": null
    },
    {
        "title": "清明前一日闻杜宇示清道芬",
        "author": "释德洪",
        "content": "篱外花如海，閒轩小寝惊。\n最先闻杜宇，更觉近清明。\n云怒必为雨，风和抝得晴。\n阿芬甘劣我，笑裏恰诗成。",
        "dynasty": "宋",
        "collection_info": null
    },
    {
        "title": "閒门",
        "author": "释德洪",
        "content": "杯饭终永日，一裘支千秋。\n余生已无累，此外復何求。\n懒出门常闭，欣眠榻可休。\n抛书方手倦，啼鸟破深幽。",
        "dynasty": "宋",
        "collection_info": null
    },
    {
        "title": "四月十一日书壁",
        "author": "释德洪",
        "content": "夜久茅斋静，阶泉遶佩鸣。\n行高人莫识，道远自深明。\n扫榻酬闲味，依蒲任性情。\n丛林终不负，一衲傲平生。",
        "dynasty": "宋",
        "collection_info": null
    },
    {
        "title": "次韵云庵老人题妙用轩",
        "author": "释德洪",
        "content": "开轩閒隐几，万象竞趋陪。\n风掲松声去，云推山色来。\n观身真作梦，视世一浮埃。\n日暮庭阴转，幽禽接趐回。",
        "dynasty": "宋",
        "collection_info": null
    },
    {
        "title": "读瑜伽论",
        "author": "释德洪",
        "content": "此生已无累，一席可穷年。\n细嚼宝公饭，饱参弥勒禅。\n懒修精进定，爱作吉祥眠。\n夜久山空寂，唯闻遶砌泉。",
        "dynasty": "宋",
        "collection_info": null
    },
    {
        "title": "钟山有花如比丘状出秾叶间王文公名为罗汉花僧请赋诗",
        "author": "释德洪",
        "content": "通力元无碍，随缘自应真。\n此生花上露，故现叶间身。\n知见幽香在，伽梨翠色新。\n一枝聊把玩，未愧鹫峰人。",
        "dynasty": "宋",
        "collection_info": null
    },
    {
        "title": "寄题行林寺照堂",
        "author": "释德洪",
        "content": "闻说行林寺，杳然丛秀间。\n堂清开水镜，山好理烟鬟。\n有雾窗呵暗，无尘扉自关。\n人牛今不见，蓑苙两俱闲。",
        "dynasty": "宋",
        "collection_info": null
    },
    {
        "title": "与性之",
        "author": "释德洪",
        "content": "物外不可必，相看一笑休。\n好山终入手，堕甑懒回头。\n知復何时见，聊为此日留。\n定难瞒道眼，得丧两浮沤。",
        "dynasty": "宋",
        "collection_info": null
    },
    {
        "title": "僧求晓披晚清二轩诗二首  其一",
        "author": "释德洪",
        "content": "披衣汲南涧，落叶在庭除。\n独立无人见，幽行偏自如。\n嫩寒冰齿颊，精色到衣裾。\n却倚蒲轮坐，横看贝叶书。",
        "dynasty": "宋",
        "collection_info": null
    },
    {
        "title": "僧求晓披晚清二轩诗二首  其二",
        "author": "释德洪",
        "content": "旋螺堆空青，重迭不容数。\n夕阳穿贯之，浓薄自呈露。\n数点没烟鸿，一声伐云斧。\n殷床钟未消，流萤自开户。",
        "dynasty": "宋",
        "collection_info": null
    },
    {
        "title": "春日溪行",
        "author": "释德洪",
        "content": "侧布宝坊地，白沙杨柳湾。\n忆曾婴死祸，不自意生还。\n已觉无乡梦，今真是故山。\n溪花眠雾雨，春在有无间。",
        "dynasty": "宋",
        "collection_info": null
    },
    {
        "title": "送僧归故庐",
        "author": "释德洪",
        "content": "投名新入社，卧病偶思归。\n渡涧脱芒屦，扶藤下翠微。\n寒松犹带雨，瘦骨不胜衣。\n若见翁钻纸，当施百丈机。",
        "dynasty": "宋",
        "collection_info": null
    },
    {
        "title": "焦山赠僧二首  其一",
        "author": "释德洪",
        "content": "白下门连寺，清游入梦中。\n骨惊谁囓指，世事谩书空。\n梵行芙蕖净，天寒昼火红。\n晓窗应破梦，卧听鸟呼风。",
        "dynasty": "宋",
        "collection_info": null
    },
    {
        "title": "焦山赠僧二首  其二",
        "author": "释德洪",
        "content": "对床听夜雨，佳约是当年。\n放旷随缘去，闲心不习禅。\n倚蒲趺足坐，拥衲盖头眠。\n今识君归处，斋余有涧泉。",
        "dynasty": "宋",
        "collection_info": null
    },
    {
        "title": "题反身轩",
        "author": "释德洪",
        "content": "尽力觅不得，归来题反身。\n平生未解没，宁解救滔人。\n有累路岐远，无求滋味亲。\n养心唯寡欲，妙物久如神。",
        "dynasty": "宋",
        "collection_info": null
    },
    {
        "title": "宿本觉寺",
        "author": "释德洪",
        "content": "一宿路旁寺，霜清梦亦寒。\n忆曾游览处，来觅旧题看。\n病衲成新塔，层楼隐败垣。\n青山犹不老，千迭似翔鸾。",
        "dynasty": "宋",
        "collection_info": null
    },
    {
        "title": "题芝轩",
        "author": "释德洪",
        "content": "轩下亦何有，灵芝骈秀生。\n山川呈美瑞，草木被光荣。\n清甚紫檀露，色深黄菊英。\n武陵续遗事，应着此轩名。",
        "dynasty": "宋",
        "collection_info": null
    },
    {
        "title": "次韵王安道节推过云盖",
        "author": "释德洪",
        "content": "秀杰长沙幕，高才自敏强。\n同僚推俊逸，黼坐畏刚方。\n惯吐珠玑句，宜便宴寝香。\n秋来能过我，听雨夜连床。",
        "dynasty": "宋",
        "collection_info": null
    },
    {
        "title": "题含容室",
        "author": "释德洪",
        "content": "敛足脱双履，闲房倚瘦藤。\n百川朝巨浸，一室纳千灯。\n至味宁分别，常光绝减增。\n刹尘彰帝网，妙观现层层。",
        "dynasty": "宋",
        "collection_info": null
    },
    {
        "title": "人日雪二首  其一",
        "author": "释德洪",
        "content": "今年人日雪，更在末山岩。\n泻行想堆垛，打窗时两三。\n梦回清语默，寒重压衣衫。\n面壁孤风坐，知谁继夜参。",
        "dynasty": "宋",
        "collection_info": null
    },
    {
        "title": "人日雪二首  其二",
        "author": "释德洪",
        "content": "律管未回暖，春先到晓岩。\n与君清作对，得月便成三。\n秀色报虚幌，幽欣宜衲衫。\n相看超语默，觌露不须参。",
        "dynasty": "宋",
        "collection_info": null
    },
    {
        "title": "次韵周运句见寄",
        "author": "释德洪",
        "content": "顽钝世推鄙，而君偏切磋。\n借神观有漏，骑气到无何。\n昔共饮临汝，今同家汩罗。\n衡门似长吉，轩盖几时过。",
        "dynasty": "宋",
        "collection_info": null
    },
    {
        "title": "重会云叟禅师",
        "author": "释德洪",
        "content": "气味似前辈，见之长眼明。\n闲须研法味，老不减诗情。\n草圣因蛇鬬，禅枝解虎争。\n一堂聊寄傲，疏快饯余生。",
        "dynasty": "宋",
        "collection_info": null
    },
    {
        "title": "次忠子韵二首  其一",
        "author": "释德洪",
        "content": "湘云刺世眼，独可着闲踪。\n鸥迥千寻雨，江寒一再风。\n旋钻新火后，初脱夹衣重。\n坐客经年别，兰芽茁旧丛。",
        "dynasty": "宋",
        "collection_info": null
    },
    {
        "title": "次忠子韵二首  其二",
        "author": "释德洪",
        "content": "新秧翻翠浪，青子退红英。\n穫麦风光近，络丝欢笑声。\n瞢腾幽梦破，醖造小诗成。\n好在归来燕，营巢占画楹。",
        "dynasty": "宋",
        "collection_info": null
    },
    {
        "title": "和曾逢原待制观雪",
        "author": "释德洪",
        "content": "魂清寒妥贴，寺近汨罗江。\n夜迥疑生月，梦惊闻打窗。\n地垆无宿火，经阁有残缸。\n起望兜绵界，谁推堕陋邦。",
        "dynasty": "宋",
        "collection_info": null
    },
    {
        "title": "初过海自号甘露灭",
        "author": "释德洪",
        "content": "本是甘露灭，浪名无垢称。\n欲知遭锁禁，正坐忽规绳。\n海上垂鬚佛，军中有髪僧。\n生涯何所似，崖略类腾腾。",
        "dynasty": "宋",
        "collection_info": null
    },
    {
        "title": "早登澄迈西四十里宿临皋亭补东坡遗",
        "author": "释德洪",
        "content": "天下至穷处，风烟触地愁。\n村嚣闻捉拗，岸汁忽西流。\n鸟道通儋耳，鲸波隔万州。\n趁鸡行落月，悽断在蛮讴。",
        "dynasty": "宋",
        "collection_info": null
    },
    {
        "title": "过凌水县",
        "author": "释德洪",
        "content": "野径如遗索，萦纡到县门。\n犁人趁牛日，蜑户聚鱼村。\n篱落春潮退，桑麻晓瘴昏。\n题诗惊万里，折意一消魂。",
        "dynasty": "宋",
        "collection_info": null
    },
    {
        "title": "杨文中将北渡何武翼出妓作会文中清狂不喜武人径饮三杯不揖坐客上马驰去索诗送行作此",
        "author": "释德洪",
        "content": "兰丛聚贵客，花轮环侍儿。\n三杯吾径醉，四座汝为谁。\n但觉眩红碧，了不闻歌吹。\n翩然上马去，海月解相随。",
        "dynasty": "宋",
        "collection_info": null
    },
    {
        "title": "渡海",
        "author": "释德洪",
        "content": "万里来偿债，三年堕瘴乡。\n逃禅解羊负，破律醉槟榔。\n瘦尽声音在，病残鬚鬓荒。\n余生实天幸，今日上归艎。",
        "dynasty": "宋",
        "collection_info": null
    },
    {
        "title": "夜坐分题得廊字",
        "author": "释德洪",
        "content": "一雨饯残暑，瘴痾苏簟凉。\n卧闻山果落，起觉斛兰香。\n幌内水萤入，阶除露叶光。\n知谁爱清境，步屧响修廊。",
        "dynasty": "宋",
        "collection_info": null
    },
    {
        "title": "出狱李生来谒出百丈汾阳二像为示因而摹之作此时即欲还谷山",
        "author": "释德洪",
        "content": "一钵寄城市，皤然鬚鬓长。\n风埃穷百丈，翰墨老汾阳。\n家在青松岸，门连白鸟行。\n知谁施舟尾，载我下沅湘。",
        "dynasty": "宋",
        "collection_info": null
    },
    {
        "title": "次韵周倅大雪见寄二首  其一",
        "author": "释德洪",
        "content": "万瓦粲清晓，披衣挂北窗。\n春先归楚国，谁独钓湘江。\n瘴熟甘欺得，诗严合受降。\n更怜风絮比，想见髻鬟双。",
        "dynasty": "宋",
        "collection_info": null
    },
    {
        "title": "次韵周倅大雪见寄二首  其二",
        "author": "释德洪",
        "content": "白昼通红火，萧萧惊打窗。\n折绵寒未透，兀梦睡先降。\n那敢犯诗垒，自然摧慢幢。\n重看寄来句，呵手剔残缸。",
        "dynasty": "宋",
        "collection_info": null
    },
    {
        "title": "次韵郄子中学句出巡",
        "author": "释德洪",
        "content": "安石性夷粹，公今亦重迟。\n追惟理髪处，领略办装时。\n高节贯终始，寸田齐坦巇。\n功名恐未免，才业系安危。",
        "dynasty": "宋",
        "collection_info": null
    },
    {
        "title": "次韵邓公阁睡起",
        "author": "释德洪",
        "content": "归计寛为约，山行短作程。\n旅亭惊午梦，布谷正催耕。\n翰墨堪华国，云泉负此生。\n一篇叙闲适，细味有余情。",
        "dynasty": "宋",
        "collection_info": null
    },
    {
        "title": "次韵衡山道中",
        "author": "释德洪",
        "content": "岳色堕马首，岚光忽满襟。\n眼寒知意适，句苦觉愁侵。\n沃野献新绿，残睛酿晚阴。\n天涯惊去鴈，料理欲归心。",
        "dynasty": "宋",
        "collection_info": null
    },
    {
        "title": "赠邹颜徒",
        "author": "释德洪",
        "content": "肉眼倒皮相，高才多陆沉。\n火知三日玉，贫试一生心。\n世路多追逐，云山独见寻。\n圣贤酌古力，劝子手勤斟。",
        "dynasty": "宋",
        "collection_info": null
    },
    {
        "title": "投老庵读云庵旧题拜次其韵二首  其一",
        "author": "释德洪",
        "content": "但觉意清净，不知山浅深。\n年华暗凋落，老境已侵寻。\n三世楼钟旧，一生香火心。\n高风难补缀，永愧壁间吟。",
        "dynasty": "宋",
        "collection_info": null
    },
    {
        "title": "投老庵读云庵旧题拜次其韵二首  其二",
        "author": "释德洪",
        "content": "道乡归路晚，世迹陷泥深。\n老死先通耗，病衰今见寻。\n规模高世意，料理住山心。\n月在孤峰顶，冻猿时一吟。",
        "dynasty": "宋",
        "collection_info": null
    },
    {
        "title": "熏上人归云溪",
        "author": "释德洪",
        "content": "闻道衡峰北，寺当猿叫村。\n夜楼千嶂月，书榻一溪云。\n我惯蹈忧患，君方蜕垢纷。\n莫嫌林下石，藓涴褶衣裙。",
        "dynasty": "宋",
        "collection_info": null
    },
    {
        "title": "题使台后圃八首 谛观室",
        "author": "释德洪",
        "content": "优入圣贤域，湛然观道真。\n一身浑是德，终日不违仁。\n深静啼林鸟，虚明见隙尘。\n篆畦凝碧缕，红烬白灰新。",
        "dynasty": "宋",
        "collection_info": null
    },
    {
        "title": "题使台后圃八首 赏趣堂",
        "author": "释德洪",
        "content": "胸次有丘壑，笑谈无俗氛。\n幽怀常自得，佳趣与谁论。\n曳履寻花圃，扶筇卓藓痕。\n地严宾谒少，却坐看垆熏。",
        "dynasty": "宋",
        "collection_info": null
    },
    {
        "title": "题使台后圃八首 会心堂",
        "author": "释德洪",
        "content": "称意有余乐，幽欢常会心。\n小山供赋咏，危榭毎登临。\n下视千峰月，聊挥一弄琴。\n尚嫌闲适少，富贵苦相寻。",
        "dynasty": "宋",
        "collection_info": null
    },
    {
        "title": "题使台后圃八首 阜安堂",
        "author": "释德洪",
        "content": "礼义成风俗，丰登民阜安。\n此堂共僚属，把酒听吹弹。\n地富湖山美，宵晴风月寒。\n胜游无俗韵，意适有余欢。",
        "dynasty": "宋",
        "collection_info": null
    },
    {
        "title": "题使台后圃八首 戏綵堂",
        "author": "释德洪",
        "content": "承颜忘势位，喜惧两迟迴。\n堂上綵衣舞，樽前笑靥开。\n金镮应学探，竹马欲相陪。\n未必称纯孝，高风独老莱。",
        "dynasty": "宋",
        "collection_info": null
    },
    {
        "title": "题使台后圃八首 独秀堂",
        "author": "释德洪",
        "content": "天质自奇峻，千寻紫翠重。\n谩烦君独秀，不愿掩羣峰。\n与客共秋晚，搜诗到暮钟。\n夕阴寒欲滴，倚槛见纤秾。",
        "dynasty": "宋",
        "collection_info": null
    },
    {
        "title": "题使台后圃八首 清音楼",
        "author": "释德洪",
        "content": "雾暗轩窗失，风高帘幕低。\n夜晴湘笛起，楼迥岭猿啼。\n凭槛人如玉，搜诗气吐霓。\n还惊一声鴈，翻影月平西。",
        "dynasty": "宋",
        "collection_info": null
    },
    {
        "title": "题使台后圃八首 蒙斋",
        "author": "释德洪",
        "content": "妙物杂而着，深藏一默中。\n诚为反身乐，蒙亦圣人功。\n客至风生麈，吟余月挂空。\n庄周称社栎，神拙意无穷。",
        "dynasty": "宋",
        "collection_info": null
    },
    {
        "title": "次韵李方叔游衡山僧舍",
        "author": "释德洪",
        "content": "道乡见城郭，世路谩升沉。\n寺胜增佳气，壁间余醉吟。\n僧残过客少，山好为谁深。\n宁识通泉尉，独怀经济心。",
        "dynasty": "宋",
        "collection_info": null
    },
    {
        "title": "次韵谒子美祠堂",
        "author": "释德洪",
        "content": "颠沛干戈际，心常系洛阳。\n爱君臣子分，倾日露葵芳。\n醉眼盖千古，诗名动八荒。\n坏祠湘水上，烟树晚微茫。",
        "dynasty": "宋",
        "collection_info": null
    },
    {
        "title": "次韵达臣知县祈雪游岳麓寺分韵得游字",
        "author": "释德洪",
        "content": "丛祠香火罢，山寺偶同游。\n鑪拨红金涌，窗空碧缕浮。\n旋敷白㲲布，暖甚紫茸裘。\n试作吉祥卧，梦清如素秋。",
        "dynasty": "宋",
        "collection_info": null
    },
    {
        "title": "题梦清轩",
        "author": "释德洪",
        "content": "小轩人不到，修竹过墻生。\n眼倦经长掩，身闲梦亦清。\n微风吹篆缕，活火发茶铛。\n遥想佳眠夕，萧萧雨叶声。",
        "dynasty": "宋",
        "collection_info": null
    },
    {
        "title": "题一击轩",
        "author": "释德洪",
        "content": "閒把松枝篲，扫除门径尘。\n惊闻一击竹，顿见十方身。\n烟翠连窗暗，霜筠解箨新。\n老禅构轩意，应欲悟来人。",
        "dynasty": "宋",
        "collection_info": null
    },
    {
        "title": "次韵胥学士",
        "author": "释德洪",
        "content": "笔下惯生春，年高句法新。\n还将吐凤语，来寄牧牛人。\n敏若盘珠妙，深如社栎神。\n长哦答清境，璧月上重闉。",
        "dynasty": "宋",
        "collection_info": null
    },
    {
        "title": "题曾逢原醉经堂",
        "author": "释德洪",
        "content": "酌古有深意，开编中圣人。\n百家笑糟粕，六艺饮全醇。\n兀若坠车适，盎如浮盏春。\n淳于吞一石，同味不同尘。",
        "dynasty": "宋",
        "collection_info": null
    },
    {
        "title": "隐山照上人求诗",
        "author": "释德洪",
        "content": "落髪道林寺，随师家隐山。\n万缘都放舍，一衲遂安閒。\n璧月照宵定，金风掩昼关。\n平生无媿业，尘世许谁攀。",
        "dynasty": "宋",
        "collection_info": null
    },
    {
        "title": "龙山亦名隐山余宣和五年十一月中澣日过焉有淛道人鸿公乞偈为作",
        "author": "释德洪",
        "content": "迷路不知远，但知寒日斜。\n过溪逢菜叶，西崦有人家。\n斫额惊来客，拄锄方种畬。\n鸿禅効古者，当効此生涯。",
        "dynasty": "宋",
        "collection_info": null
    },
    {
        "title": "游灵泉赠正悟大师",
        "author": "释德洪",
        "content": "支径入山寺，云林如见招。\n小轩临绝壑，危阁碍层霄。\n瓶泣地垆暖，屋睛岩雪消。\n大师京国旧，放意话州桥。",
        "dynasty": "宋",
        "collection_info": null
    },
    {
        "title": "七月初九夜坐西轩雨止月出不胜清绝",
        "author": "释德洪",
        "content": "夜雨止还作，小轩清有余。\n暴寒吹客梦，残响滴阶除。\n明灭青灯在，帘栊璧月孤。\n故山归未得，千里漫平芜。",
        "dynasty": "宋",
        "collection_info": null
    },
    {
        "title": "甲辰十一月十二日往湘阴马上和季长见寄小春二首  其一",
        "author": "释德洪",
        "content": "雨暗书云节，梅偷破腊春。\n里闾相馈饷，风物近袁筠。\n吴语知无伴，楚衣聊试新。\n忽惊身是客，流落老湘滨。",
        "dynasty": "宋",
        "collection_info": null
    },
    {
        "title": "甲辰十一月十二日往湘阴马上和季长见寄小春二首  其二",
        "author": "释德洪",
        "content": "风埃九十里，雾雨湿驼裘。\n鴈过回诗眼，江寒聚晚愁。\n魂清方怯雪，句冷更含秋。\n残岸连孤屿，依稀似橘洲。",
        "dynasty": "宋",
        "collection_info": null
    },
    {
        "title": "题阅世轩",
        "author": "释德洪",
        "content": "江水似人世，倚栏归思多。\n无穷流岁月，可畏易风波。\n□与老僧看，不妨闲客过。\n为君聊借榻，清梦到无何。",
        "dynasty": "宋",
        "collection_info": null
    },
    {
        "title": "云庵生辰",
        "author": "释德洪",
        "content": "探手取空劫，爪分破一尘。\n洞然无空缺，独立不鲜陈。\n试问声前见，何如顶后亲。\n死生浪遮掩，漏洩是今辰。",
        "dynasty": "宋",
        "collection_info": null
    },
    {
        "title": "次韵济之和刘元老偶成之句",
        "author": "释德洪",
        "content": "世乱惊流落，名高子可依。\n元龙谢襁负，叔冶冒重闱。\n黄屋方回望，青山敢问归。\n三桥伏道几，应嘆眼中稀。",
        "dynasty": "宋",
        "collection_info": null
    },
    {
        "title": "赠成上人之云居",
        "author": "释德洪",
        "content": "天上欧峰寺，人间无事僧。\n偶从白沙岸，步入碧螺层。\n服匿连空钵，敷罗挂瘦藤。\n遥知云起处，一室掩香灯。",
        "dynasty": "宋",
        "collection_info": null
    },
    {
        "title": "四月二十五日智俱侍者生日戏作此授之",
        "author": "释德洪",
        "content": "与佛同生月，犹迟十八朝。\n参禅唯自肯，求法转相辽。\n谷响千斤重，虚空五采描。\n布毛吹起处，豁尔万缘消。",
        "dynasty": "宋",
        "collection_info": null
    },
    {
        "title": "谢大沩空印禅师惠茶",
        "author": "释德洪",
        "content": "钟鼓五千指，翔空楼殿开。\n不知大沩水，何尔小南台。\n让子鈯斧信，閒禅春露杯。\n故应念岑寂，先寄出山来。",
        "dynasty": "宋",
        "collection_info": null
    },
    {
        "title": "愈崇二子求偈归江南",
        "author": "释德洪",
        "content": "人笑南台小，难安十八僧。\n日贫因日富，宜减不宜增。\n忽去两禅衲，如分一室灯。\n床寛齐顶礼，睡快免相憎。",
        "dynasty": "宋",
        "collection_info": null
    },
    {
        "title": "曹教授夫人挽词",
        "author": "释德洪",
        "content": "礼敬良天性，求贤比孟光。\n搢绅闻懿淑，闾里发慈祥。\n馔按今谁举，山衣尚箧藏。\n荣名增史牒，有子类鸾皇。",
        "dynasty": "宋",
        "collection_info": null
    },
    {
        "title": "赠尼昩上人",
        "author": "释德洪",
        "content": "不着包头绢，能披坏墨衣。\n愧无灌溪辩，敢对末山机。\n未肯题红叶，终期老翠微。\n余今倦行役，投杖梦烟扉。",
        "dynasty": "宋",
        "collection_info": null
    },
    {
        "title": "兴阑",
        "author": "释德洪",
        "content": "春晚忽凭槛，满眸佳景来。\n鸭头波荡漾，螺髻色崔嵬。\n苔嫩钱无数，花残锦作堆。\n一瓯双井酽，何必酒盈杯。",
        "dynasty": "宋",
        "collection_info": null
    },
    {
        "title": "与海兄",
        "author": "释德洪",
        "content": "春寒真料峭，久客厌江城。\n云重欲为雨，风和尚未晴。\n意随飞鸟去，事逐乱埃轻。\n毕竟閒居好，烦君念此情。",
        "dynasty": "宋",
        "collection_info": null
    },
    {
        "title": "题灵鹫山",
        "author": "释德洪",
        "content": "侧径入招提，回峰据极西。\n云虚笼殿阁，地僻绝轮蹄。\n啼鸟栖高木，飞花泛碧溪。\n谁当学龙济，垂手接羣迷。",
        "dynasty": "宋",
        "collection_info": null
    },
    {
        "title": "灯花偶书",
        "author": "释德洪",
        "content": "岑寂一闲僧，春宵清兴增。\n竹窗催梦雨，兰室对祥灯。\n世事知虚幻，人情剪爱憎。\n短长都分定，不恨百无能。",
        "dynasty": "宋",
        "collection_info": null
    },
    {
        "title": "怀友人",
        "author": "释德洪",
        "content": "不见邻峰友，还同楚越遥。\n毎劳孤枕梦，时过小溪桥。\n凭槛疏帘卷，临风细雨飘。\n何当奉一笑，令我此情消。",
        "dynasty": "宋",
        "collection_info": null
    },
    {
        "title": "赋竹",
        "author": "释德洪",
        "content": "龙孙盈槛秀，天柱耸云奇。\n阴锁安禅石，根侵洗砚池。\n珑璁伸粉节，偃蹇郁虬枝。\n敢谓桃兼李，羞邻雪后姿。",
        "dynasty": "宋",
        "collection_info": null
    },
    {
        "title": "早行",
        "author": "释德洪",
        "content": "失枕惊先起，人家半梦中。\n闻鸡凭早晏，占斗辨西东。\n辔湿知行路，衣单怯晓风。\n秋阳弄光影，忽吐半林红。",
        "dynasty": "宋",
        "collection_info": null
    },
    {
        "title": "贤上人觅偈",
        "author": "释德洪",
        "content": "懒修枯骨观，爱学文字禅。\n江山助佳兴，时有题叶篇。\n相逢未暇语，辄復一粲然。\n岂须究所学，觅偈亦自贤。",
        "dynasty": "宋",
        "collection_info": null
    },
    {
        "title": "黄蘗佛智",
        "author": "释德洪",
        "content": "道誉闻寰宇，光华照锦江。\n祗园居第一，佛智果无双。\n凤阙帝恩厚，柏庭禅将降。\n僧中真领袖，传法瑞尧邦。",
        "dynasty": "宋",
        "collection_info": null
    },
    {
        "title": "题沩源",
        "author": "释德洪",
        "content": "临机不堕照，如水已知源。\n从此常流出，其声离语言。\n筭沙嗟意马，捉月笑情猨。\n若解提空印，休登立雪轩。",
        "dynasty": "宋",
        "collection_info": null
    },
    {
        "title": "十五日立春",
        "author": "释德洪",
        "content": "千年像教唐朝寺，雪后新年晴復阴。\n残僧无事春又至，游客不来山自深。\n长廊扫叶望空翠，小阁卷经横水沉。\n三生白业有言说，一念净心无古今。",
        "dynasty": "宋",
        "collection_info": null
    },
    {
        "title": "晚步归西崦",
        "author": "释德洪",
        "content": "屋除有路入深壑，曳履翛然独往还。\n播谷风光寒日近，摘茶时节乱山间。\n花枝重少人甘老，燕子空忙春自閒。\n归晚断桥逢野水，更能揎手弄潺颜。",
        "dynasty": "宋",
        "collection_info": null
    },
    {
        "title": "宗公以兰见遗风叶萧散兰芽并茁一榦双花鬬开宗以为瑞乞诗记其事",
        "author": "释德洪",
        "content": "深林忽见兰芽茁，不谓无人亦自贤。\n数叶横风作纤瘦，双花含雪吐明鲜。\n照人秀色虽堪画，入骨真香不可传。\n今日东君应择壻，谁家兄弟鬬清妍。",
        "dynasty": "宋",
        "collection_info": null
    },
    {
        "title": "黄幼安适过予所居题诗草圣甚妙",
        "author": "释德洪",
        "content": "怀袖功名手未探，乱头睡美厌朝参。\n笔端五色藻万象，胸次大千供剧谈。\n山寺寻僧宿风雨，水轩见月出东南。\n题诗满壁龙蛇动，盛事他年说草庵。",
        "dynasty": "宋",
        "collection_info": null
    },
    {
        "title": "元夕读书罢假寐",
        "author": "释德洪",
        "content": "灯下文章已倦看，欲凭诗苦洗辛酸。\n世途忽起风波易，富贵不忘贫贱难。\n桃坞路迷安石冢，桐川水落子陵滩。\n卧闻屐响东廊静，催粥华鲸吼夜残。",
        "dynasty": "宋",
        "collection_info": null
    },
    {
        "title": "示忠子",
        "author": "释德洪",
        "content": "梦冷寒庭半夜雨，幽欣临晓一番晴。\n柳娇困顿欲眠去，禽作清圆唤起声。\n曳履点残山寺静，开经拾得纸窗明。\n去年今日岐亭路，吹鬓尘埃趼足行。",
        "dynasty": "宋",
        "collection_info": null
    },
    {
        "title": "访鉴师不遇书其壁",
        "author": "释德洪",
        "content": "独自来游微雨后，道人乞食及清晨。\n应门童子能迎客，满地榆钱欲买春。\n花醉发狂风日酽，柳眠唤起语音真。\n政当借榻酬无事，熟鼾从教聒四邻。",
        "dynasty": "宋",
        "collection_info": null
    },
    {
        "title": "资国寺春晚",
        "author": "释德洪",
        "content": "龙乡戒晓月空斜，唤起清圆响络车。\n烧笋饷田村窕窈，拾薪煮茧语諠譁。\n美忻崖蜜尝新果，香识山樊称意花。\n归去路迷光已夕，浸门春水一池蛙。",
        "dynasty": "宋",
        "collection_info": null
    },
    {
        "title": "闻龚德庄入山先一日作诗迎之",
        "author": "释德洪",
        "content": "梦暖不知窗雾白，眼寒初爱縠罗轻。\n欣闻明日一龚至，想见随轩二李行。\n夜雨晓晴寒食近，水流花发子规声。\n披襟散坐青林下，依约斜川万古情。",
        "dynasty": "宋",
        "collection_info": null
    },
    {
        "title": "晚秋溪行",
        "author": "释德洪",
        "content": "熟路沿溪过石桥，扫除秋晚净迢迢。\n幽寻忽见兰芽茁，小立仍逢柿叶飘。\n扑摝水飞双去鸟，𤤮珑山响一声樵。\n归来半掩残经在，燕寝香凝碧未消。",
        "dynasty": "宋",
        "collection_info": null
    },
    {
        "title": "张氏快轩",
        "author": "释德洪",
        "content": "草树分明天远大，酒阑登赏更从容。\n眼寒数点鴈横雨，耳热一窗风度松。\n光滑纸开秋色阔，淋漓墨泼暮烟浓。\n欲倾蛟室琼词句，试借温江卓笔峰。",
        "dynasty": "宋",
        "collection_info": null
    },
    {
        "title": "秋晚同超然山行",
        "author": "释德洪",
        "content": "诸方游徧浑如梦，古寺归来独掩扃。\n无復诗篇云锦段，但余心境木蛇形。\n高秋霜叶鱼顋赤，落日远山螺髻青。\n步尽松阴忽回首，绿萝疏处见溪亭。",
        "dynasty": "宋",
        "collection_info": null
    },
    {
        "title": "送净心大师住温州江心寺",
        "author": "释德洪",
        "content": "万锻炉中百怨门，哲人虽往典刑存。\n扫除临济实头谤，称赏黄龙的骨孙。\n梦泽于菟三口视，丹山雏凤九苞文。\n还乡妙曲谁能听，一笛波心两岸闻。",
        "dynasty": "宋",
        "collection_info": null
    },
    {
        "title": "和清上人",
        "author": "释德洪",
        "content": "驹儿堕地已汗血，毛骨萧森落眼中。\n今见马羣方弄影，会看雷电疾追风。\n媒龙何止十倍价，凡马终当一洗空。\n我是道林能赏骏，识君语妙到无同。",
        "dynasty": "宋",
        "collection_info": null
    },
    {
        "title": "升上人过石门",
        "author": "释德洪",
        "content": "门巷榆钱迭紫苔，十年心事首重回。\n暑风院落书籖响，烟雨江村画牒开。\n瓦枕藤床初破睡，蔗浆冰椀欲生埃。\n风檐独立看遗照，忽有溪僧犯犬来。",
        "dynasty": "宋",
        "collection_info": null
    },
    {
        "title": "夏日偶书二首  其一",
        "author": "释德洪",
        "content": "碧缕横斜试水沉，红腮甘冷嚼来禽。\n含风广殿闻棋响，转日回廊暗柳阴。\n强捻冰纨余睡色，倦凭棐几适閒心。\n攀翻涴衲黄尘事，过眼云踪不可寻。",
        "dynasty": "宋",
        "collection_info": null
    },
    {
        "title": "夏日偶书二首  其二",
        "author": "释德洪",
        "content": "偏地知谁柳际门，消闲自扫竹西轩。\n井花晓汲闻余滴，篆烧风摧觅旧痕。\n梦境消磨惊岁月，道乡彷佛见藩垣。\n宝书半摺山房寂，卧听娇莺说怨恩。",
        "dynasty": "宋",
        "collection_info": null
    },
    {
        "title": "邹必东竹枕",
        "author": "释德洪",
        "content": "黑甜谁欲当閒味，此枕令人稳称心。\n风骨子猷居处竹，典刑元亮醉时琴。\n宜笼雾鬓清圆语，听学朱絃发越音。\n不用制囊裁古锦，春寒长搭闹花衾。",
        "dynasty": "宋",
        "collection_info": null
    },
    {
        "title": "竹炉",
        "author": "释德洪",
        "content": "博山沉水觉尘埃，旋斫凌云绿玉材。\n自拭锦䙀含泪粉，要焚银叶返魂梅。\n意消未掩黄庭卷，火冷空余白雪灰。\n应把熏衣闭深阁，流苏想见画屏开。",
        "dynasty": "宋",
        "collection_info": null
    },
    {
        "title": "七月四日昼梦云庵和尚教诲久之而觉作此示超然",
        "author": "释德洪",
        "content": "夏窗午睡谁呼觉，院静惟闻遶砌泉。\n梦裏绪言犹可记，壁间遗像尚依然。\n衬珠定使拳披见，坐榻当令膝处穿。\n塔在层峰衰眼力，何时同汝扫頽塼。",
        "dynasty": "宋",
        "collection_info": null
    },
    {
        "title": "云庵塔有双桐作此寄因侄",
        "author": "释德洪",
        "content": "十年不扫先师塔，闻有双桐护石根。\n多宝佛应分半座，主林神对现前身。\n诗成坐对南州祖，写寄山中玉涧因。\n他日就阴当缚屋，岁时香火愿为邻。",
        "dynasty": "宋",
        "collection_info": null
    },
    {
        "title": "中秋对月",
        "author": "释德洪",
        "content": "好天凉夕病衰余，散步中庭瘦策扶。\n禅客相逢宿山寺，玉轮同看上云衢。\n十分归思悬江国，一半秋光入鬓鬚。\n草露湿衣香雾重，更将毛骨洗冰壶。",
        "dynasty": "宋",
        "collection_info": null
    },
    {
        "title": "至上高谒李先甲会渊才德修",
        "author": "释德洪",
        "content": "先甲志大性重迟，是中可筑平生基。\n心期功名定不赦，未识所与游从谁。\n渊才人间汗血骥，德修天上麒麟儿。\n知君怀中有卿相，探手但未忙取之。",
        "dynasty": "宋",
        "collection_info": null
    },
    {
        "title": "次韵睿廓然送僧还东吴",
        "author": "释德洪",
        "content": "征夫应为指柴扉，湖水当门可濯衣。\n飞鸟已知今日倦，旧邻那悟昔人非。\n山情已作燖鸡净，世味真如嚼蜡微。\n遥想夜航无管束，棹歌应载月明归。",
        "dynasty": "宋",
        "collection_info": null
    },
    {
        "title": "送莹上人游衡岳",
        "author": "释德洪",
        "content": "紫盖峰头楼阁生，朱灵洞口水云晴。\n盘空路作惊蛇去，落日人如冻蚁行。\n重郭老师今健否，藏年珍木但闻名。\n定应自扫岩边石，时发披云啸月声。",
        "dynasty": "宋",
        "collection_info": null
    },
    {
        "title": "寄草堂上人",
        "author": "释德洪",
        "content": "首夏年芳尚可寻，兴来芒履恣登临。\n回头故国烟波阔，分袂幽人岁月深。\n落日杜鹃山馆静，薫风芳草柳塘阴。\n知君宴坐忘机地，谩寄新诗话此心。",
        "dynasty": "宋",
        "collection_info": null
    },
    {
        "title": "酬潜上人",
        "author": "释德洪",
        "content": "满鈎疏箔卷檐楹，秋静江天刮眼明。\n梵册已翻千偈妙，炉香未散一堂清。\n沾衣菊露情□□，□□松声梦不成。\n我与道人缘分熟，可能朝夕厌逢迎。",
        "dynasty": "宋",
        "collection_info": null
    },
    {
        "title": "赠为上人游方昭默之子也",
        "author": "释德洪",
        "content": "年少辞师作远游，人言虎穴不生彪。\n家声自古能名世，气宇如今已食牛。\n夺得我机方肯住，从教棒打不回头。\n云山万迭翛然去，江汉无风一叶舟。",
        "dynasty": "宋",
        "collection_info": null
    },
    {
        "title": "邓秀才就武举作诗美之",
        "author": "释德洪",
        "content": "丈夫气自磨牛斗，正似丰城狱屋刀。\n富贵岂终凭铁砚，功名先看掷霜毫。\n芦鞭未称迎风帽，紫绶从来赛绿袍。\n杖策军门君记取，祖宗汉室旧勋劳。",
        "dynasty": "宋",
        "collection_info": null
    },
    {
        "title": "崇胜寺后竹千余竿独一根秀出呼为竹尊者",
        "author": "释德洪",
        "content": "高节长身老不枯，平生风骨自清癯。\n爱君修竹为尊者，却笑寒松作大夫。\n不见同行木上座，空余听法石为徒。\n戏将秋色供斋钵，抹月披云得饱无。",
        "dynasty": "宋",
        "collection_info": null
    },
    {
        "title": "童子名道员年五岁余不茹荤随母往来禅林旦夕稍长即与落髪觅诗作此授之",
        "author": "释德洪",
        "content": "气与秋容一倍清，出尘风骨自天成。\n逢僧论性人皆说，指佛高谈母亦惊。\n已觉君家钟善庆，从来我法付豪英。\n他年勘徧诸方老，古寺编蒲更道情。",
        "dynasty": "宋",
        "collection_info": null
    },
    {
        "title": "题水镜轩",
        "author": "释德洪",
        "content": "小轩明快照岩阿，得道幽人喜气多。\n但视世间如水镜，方知梦境有山河。\n佳眠不碍林光入，清坐何妨夜月过。\n我亦思归老丘壑，结邻西崦肯容么。",
        "dynasty": "宋",
        "collection_info": null
    },
    {
        "title": "同吴家兄弟游东山约仲诚不至",
        "author": "释德洪",
        "content": "东山重到读题名，胜践清游此合并。\n雾雨开晴秋满眼，暮云欲合句先成。\n走禅璧月寒林静，来客兰丛玉树清。\n我老吐词如朽木，蒸成芝菌报升平。",
        "dynasty": "宋",
        "collection_info": null
    },
    {
        "title": "器之示巽中见怀次韵",
        "author": "释德洪",
        "content": "折脚铛寻稳处安，对君此夕久盟寒。\n狐裘不合须羊袖，药簏何妨缺夜干。\n秋垄此时驱健犊，道山何日跨归鸾。\n仙鑪只隔数邱耳，上水船方厄濑湍。",
        "dynasty": "宋",
        "collection_info": null
    },
    {
        "title": "书鉴上人香严堂",
        "author": "释德洪",
        "content": "堂前丛玉知谁种，丛下高人自扫除。\n未论击声回顾眄，先欣秀色上眉鬚。\n随宜万偈风宣说，顿现千身月写摹。\n就地对谁曾画餠，当年馋水救饥无。",
        "dynasty": "宋",
        "collection_info": null
    },
    {
        "title": "冷然斋",
        "author": "释德洪",
        "content": "以身为舌毗尼藏，俨此空斋镜面清。\n蝉蜕尘埃轩盖集，蝶成魂梦篆烟轻。\n芦图世界分遗境，玉麈天花委落英。\n钵在道山归去好，摩挲风驭笑平生。",
        "dynasty": "宋",
        "collection_info": null
    },
    {
        "title": "谢性之惠茶",
        "author": "释德洪",
        "content": "午窗石碾哀怨语，活火银瓶暗浪翻。\n射眼色随云脚乱，上眉甘作乳花繁。\n味香已觉臣双井，声价从来友壑源。\n却忆高人不同试，暮山空翠共无言。",
        "dynasty": "宋",
        "collection_info": null
    },
    {
        "title": "访友人二首  其一",
        "author": "释德洪",
        "content": "海棠雨过尚娇春，袖手来寻林下人。\n未话柳条堪结纽，且欣梅子可尝新。\n孤踪衮衮风中絮，万事纷纷梦裏尘。\n他日别山重会面，定知谈笑绝鲜陈。",
        "dynasty": "宋",
        "collection_info": null
    },
    {
        "title": "访友人二首  其二",
        "author": "释德洪",
        "content": "日暮荒城倚瘦藤，江南春思倍添增。\n那知淮水黄尘路，忽见庐山绿髪僧。\n乞食久辞烟际寺，连床今对夜深灯。\n明年我亦寻君去，同陟天池最上层。",
        "dynasty": "宋",
        "collection_info": null
    },
    {
        "title": "石台夜坐二首  其一",
        "author": "释德洪",
        "content": "故乡乃有此丛林，下板何妨着寂音。\n永与世遗他日志，尚嫌山浅暮年心。\n冻云未放僧窗晓，折竹方知夜雪深。\n琢句自应清似玉，更宜坡字硬黄临。",
        "dynasty": "宋",
        "collection_info": null
    },
    {
        "title": "石台夜坐二首  其二",
        "author": "释德洪",
        "content": "岁晚山深过客稀，一灯清坐夜同谁。\n滴阶寒响雪消后，通火活红灰陷时。\n敛目旧游真可数，盖棺前事尚难知。\n古今不隔诸缘净，画出岩中道者诗。",
        "dynasty": "宋",
        "collection_info": null
    },
    {
        "title": "胡卿才时思亭",
        "author": "释德洪",
        "content": "祇今冢木上云雨，想见音容无恙时。\n竟作怀归恋云舍，空余泪眼看风枝。\n功名未洗终天恨，岁月难忘罔极悲。\n已觉夜林无触鹿，但看几砚出灵芝。",
        "dynasty": "宋",
        "collection_info": null
    },
    {
        "title": "题此君轩",
        "author": "释德洪",
        "content": "解知无竹令人俗，日报平安候起居。\n所以此君揖冰雪，长吟余翠满衣裾。\n瘦行清坐搜诗处，雨叶风枝解箨初。\n试作小轩聊寄傲，爱君生计未为疏。",
        "dynasty": "宋",
        "collection_info": null
    },
    {
        "title": "喜文首座至",
        "author": "释德洪",
        "content": "机锋不减矮师叔，闻说丛林最饱参。\n无暇对人收冷涕，却能为我出寒岩。\n春江柔橹何时听，夜雨山房且对谈。\n掣电一懽端可贵，此生俱是再眠蚕。",
        "dynasty": "宋",
        "collection_info": null
    },
    {
        "title": "超然自见轩",
        "author": "释德洪",
        "content": "丛林争致致不得，茧足径来寻俨师。\n幽境自能情外见，高怀独出世间痴。\n清晨倚槛临黄卷，五月乱山闻子规。\n夙习尚嗟消未尽，壁间时录和陶诗。",
        "dynasty": "宋",
        "collection_info": null
    },
    {
        "title": "清大师还姑苏塔其师骨石弔之兼简其弟",
        "author": "释德洪",
        "content": "闻说高怀照雪霜，道容一见自清凉。\n今随生死晦心月，空使湖山蔼德香。\n故纸不堪看竹笼，凝尘那忍拂绳床。\n安门弟子真持远，独为斯人未始亡。",
        "dynasty": "宋",
        "collection_info": null
    },
    {
        "title": "闽僧不食已四十年赠之",
        "author": "释德洪",
        "content": "银髪齐眉衲半肩，相逢古寺独欣然。\n自云出岭三千里，人见空余四十年。\n拟欲就君求此术，预忧临食必流涎。\n何如万事随缘过，饥即须餐困即眠。",
        "dynasty": "宋",
        "collection_info": null
    },
    {
        "title": "元佑五年秋尝宿独木为诗以自遣今復过此追旧感叹用韵示超然二首  其一",
        "author": "释德洪",
        "content": "独木江头缆客船，暮江秋色两依然。\n落霞片段红綳水，危岫参差碧挂天。\n名利到头成底事，田园归得是何年。\n峥嵘壮志消磨尽，满目西风只自怜。",
        "dynasty": "宋",
        "collection_info": null
    },
    {
        "title": "元佑五年秋尝宿独木为诗以自遣今復过此追旧感叹用韵示超然二首  其二",
        "author": "释德洪",
        "content": "踪迹漂流不繫船，旧游曾到意茫然。\n玉笙哀怨初凉夜，秋月婵娟落木天。\n往事已嗟如昨梦，壮怀无復似当年。\n鑪峰当眼空相向，因念区区想见怜。",
        "dynasty": "宋",
        "collection_info": null
    },
    {
        "title": "与客啜茶戏成",
        "author": "释德洪",
        "content": "道人要我煮温山，似识相如病裏颜。\n金鼎浪翻螃蟹眼，玉瓯绞刷鹧鸪斑。\n津津白乳衝眉上，拂拂清风产腋间。\n唤起晴窗春书梦，绝怜佳味少人攀。",
        "dynasty": "宋",
        "collection_info": null
    },
    {
        "title": "宿香城寺",
        "author": "释德洪",
        "content": "夜晴风细月华清，遶寺霜筠雪竹声。\n锡响僧归帝青宝，梦香人宿水沉城。\n古今不隔尘都尽，心境俱忘镜对明。\n枕臂晓猿三叫绝，小窗灯暗读残经。",
        "dynasty": "宋",
        "collection_info": null
    },
    {
        "title": "自张平道入瑶溪",
        "author": "释德洪",
        "content": "衝虎曾经落照村，千峰盘尽始登门。\n惯闻跛脚阿师法，喜见横行道者孙。\n爱客精神清入画，游方踪迹夜重论。\n杖藜又入层云去，知有安公旧隐存。",
        "dynasty": "宋",
        "collection_info": null
    },
    {
        "title": "九峰夜坐",
        "author": "释德洪",
        "content": "千峰万峰自云雨，一宿两宿心頽然。\n不知人间岁云暮，但觉涧风吹夜泉。\n地炉火燄水正泣，篝灯委昏僧未眠。\n古人去我不甚远，何必想像临遗编。",
        "dynasty": "宋",
        "collection_info": null
    },
    {
        "title": "同世承世英世隆三伯仲蔡定国刘达道登滕王阁",
        "author": "释德洪",
        "content": "承英连璧光照坐，更着阿隆如鼎安。\n老兵先驰启关钥，西山奔走登栏干。\n刘郎端默自凝远，蔡侯奋髯牙齿寒。\n但余衰老百无用，搜句倚栏方细看。",
        "dynasty": "宋",
        "collection_info": null
    },
    {
        "title": "寄李大卿",
        "author": "释德洪",
        "content": "瓶盂又復寄西州，弥勒同龛古寺幽。\n睡起忽残三月夏，朝来拾得一帘秋。\n浮云世事慵料理，断梗闲踪任去留。\n投老山林多胜槩，杖藜何日復同游。",
        "dynasty": "宋",
        "collection_info": null
    },
    {
        "title": "余居百丈天觉方註楞严以书见邀作此寄之二首  其一",
        "author": "释德洪",
        "content": "风定晴云欲堕崩，林梢楼阁旋添增。\n一生高世清闲侣，千尺当门紫翠层。\n对客不妨拴坏衲，倦禅时作靠枯藤。\n暮年古格丛林在，重拨尘龛大智灯。",
        "dynasty": "宋",
        "collection_info": null
    },
    {
        "title": "余居百丈天觉方註楞严以书见邀作此寄之二首  其二",
        "author": "释德洪",
        "content": "三世如来尊顶法，覆藏深密碧螺寒。\n通身是眼自不见，擘面出头窥更难。\n四义仅能分肉髻，八还终恐隔花冠。\n争如劈佛丹霞手，掲露从教觌体看。",
        "dynasty": "宋",
        "collection_info": null
    },
    {
        "title": "寄龙安照禅师",
        "author": "释德洪",
        "content": "随分丛林古格存，龙安真是泐潭孙。\n独持一节无求世，勘破诸方不出门。\n石虎已忘蹲草见，木蛇久灭住山痕。\n遥知百事俱衰落，尚有工夫虱自扪。",
        "dynasty": "宋",
        "collection_info": null
    },
    {
        "title": "闻龙安往夏口迎张左丞遂泝流至鄂渚相别还山作此寄之",
        "author": "释德洪",
        "content": "无尽龙安两勍敌，大梅庞老是同参。\n近闻赤壁同登赏，想见清风助笑谈。\n已作泛舟游夏口，又成横锡过江南。\n归来万壑松声在，依旧闲云没草庵。",
        "dynasty": "宋",
        "collection_info": null
    },
    {
        "title": "别龙安",
        "author": "释德洪",
        "content": "朅来幕阜峰前寺，弥勒同龛两见秋。\n今日他山生远念，何年此地復重游。\n主人有道忘欣厌，闲客无求任去留。\n索纸题诗聊赠别，更哦江海一沙鸥。",
        "dynasty": "宋",
        "collection_info": null
    },
    {
        "title": "次韵无代送僧归吴",
        "author": "释德洪",
        "content": "春掠湓江绿染眸，多情还解向东流。\n故应夜梦清苍胜，欲趁春光烂熳游。\n饱学尚嗟心未死，痛吟已觉鬓先秋。\n何当一棹华亭上，闲唱波寒月满舟。",
        "dynasty": "宋",
        "collection_info": null
    },
    {
        "title": "怀友人",
        "author": "释德洪",
        "content": "寻常轻别尚消魂，何况交情过弟昆。\n孰谓此身闲日月，自惭疏迹信干坤。\n泠泠小雨江边路，薄薄浮烟竹外村。\n回首旧游方契阔，孤舟何处宿黄昏。",
        "dynasty": "宋",
        "collection_info": null
    },
    {
        "title": "汪履道家观古书",
        "author": "释德洪",
        "content": "风流前辈已成尘，笔迹犹为世所珍。\n促膝猛观惊盛事，临风长想见斯人。\n气生伟逸龙蛇动，秀发精神点画新。\n破箧尚能多此物，且欣汪子未全贫。",
        "dynasty": "宋",
        "collection_info": null
    },
    {
        "title": "悼性上人",
        "author": "释德洪",
        "content": "三年三过龙安寺，亹亹清谈解逼人。\n顾我偷闲久无侣，与君数面自成亲。\n转头忽作幽冥隔，弹指空惊梦寐新。\n病眼看秋欲凄眩，攀翻投老一伤神。",
        "dynasty": "宋",
        "collection_info": null
    },
    {
        "title": "秋日还庐山故人书因以为寄",
        "author": "释德洪",
        "content": "风叶鸣廊夜色晴，隔云微月稍分明。\n下帘徒怯衣裳薄，拂榻空惊枕簟清。\n病眼得秋还少睡，壮心于世尚多情。\n何时却作庐山去，渡水穿云取次行。",
        "dynasty": "宋",
        "collection_info": null
    },
    {
        "title": "诚上人求诗",
        "author": "释德洪",
        "content": "我昔车轮翠裏行，只今怀想似前生。\n那知古寺僧窗下，偶见高人眼倍明。\n秋月半鈎留客意，冻云千顷欲归情。\n杖藜笑出千峰去，添得苍崖响答声。",
        "dynasty": "宋",
        "collection_info": null
    },
    {
        "title": "雪夜读涪翁所作爱之因怀其人和韵奉寄超然",
        "author": "释德洪",
        "content": "溪雨初收岸草微，柳丝堪入绿罗机。\n望中情远恨烟树，何处暖多嫌衲衣。\n却信真人还有梦，岂关禅子未忘机。\n春风痛与传消息，教忆旧山新翠归。",
        "dynasty": "宋",
        "collection_info": null
    },
    {
        "title": "公亮超然见和因寄復答之",
        "author": "释德洪",
        "content": "高人秀句入幽微，濯出秦川锦一机。\n剪制未为春步幛，暗投先作夜行衣。\n语尊九鼎真难荷，意的千钧善发机。\n早晚杖藜松下见，应疑刘远谷中归。",
        "dynasty": "宋",
        "collection_info": null
    },
    {
        "title": "瑞香花",
        "author": "释德洪",
        "content": "灵根闻是花中瑞，可怜亦肯乘春开。\n色深卷肉浅巴锦，香浓入骨生秦梅。\n也知秀丽不羣品，最宜阴洁幽庭栽。\n落英红叶不忍扫，从教狼藉蒙苍苔。",
        "dynasty": "宋",
        "collection_info": null
    },
    {
        "title": "别灵源禅师",
        "author": "释德洪",
        "content": "平生风骨秀琳琅，水镜胸怀未易量。\n声利光中忙趣少，烟霞影裏淡心长。\n云泉隐德无情动，猿鸟侵身不乱行。\n他日定归当卜筑，青藜紫蕨壮诗肠。",
        "dynasty": "宋",
        "collection_info": null
    },
    {
        "title": "赠许秀才",
        "author": "释德洪",
        "content": "虬髭铁面鹤精神，水鑑心胸不受尘。\n吹耳松风靠藜杖，敞衣山月岸纶巾。\n虎头猿臂成何事，道骨方瞳亦可人。\n他日西湖如过我，饮君一味武林春。",
        "dynasty": "宋",
        "collection_info": null
    },
    {
        "title": "送轸上人之匡山",
        "author": "释德洪",
        "content": "何处高人云路迷，相逢忽荐目前机。\n偶逢菜叶随流水，知有茅茨在翠微。\n琐碎夜谈皆可听，烟霏秋岭欲同归。\n翛然又向诸方去，无数山供玉麈挥。",
        "dynasty": "宋",
        "collection_info": null
    },
    {
        "title": "与晦叔至奉新",
        "author": "释德洪",
        "content": "欲去未成还执手，西风疏雨晚丝丝。\n暗惊岁月行飘忽，那更人生苦别离。\n君已到心工笔语，我今归计老茆茨。\n冷斋后夜谁同宿，莫向灯前读此诗。",
        "dynasty": "宋",
        "collection_info": null
    },
    {
        "title": "送敏上人",
        "author": "释德洪",
        "content": "密林病叶强翻红，已觉清秋夜气浓。\n懒復小窗邀独秀，却应归梦挂双峰。\n水分淮甸当悬席，路遶匡山可振筇。\n若见虎溪溪上月，为言相忆作衰容。",
        "dynasty": "宋",
        "collection_info": null
    },
    {
        "title": "过孜莫翁",
        "author": "释德洪",
        "content": "禹穴朝来散晚参，一程随便达云岩。\n南山任把浮云蔽，西岭犹将落日衔。\n幽径野花开旧菊，石床楸子下高杉。\n投宵夜永寒无寐，良忆真僧衣不蚕。",
        "dynasty": "宋",
        "collection_info": null
    },
    {
        "title": "次韵二僧题永安壁上",
        "author": "释德洪",
        "content": "二休书壁诗争妙，促席吟时愧不同。\n豪句大鲸秋驾浪，俊才细马晓追风。\n支筇放荡千峰裏，万事收藏一笑中。\n约我清溪老莲社，茅茨相映小桥东。",
        "dynasty": "宋",
        "collection_info": null
    },
    {
        "title": "赠王司法",
        "author": "释德洪",
        "content": "轻帆已有渡江期，高会清游惜此时。\n水阁扬烟晴试茗，雪窗剪烛夜论诗。\n衝寒远鴈来横浦，弄色新梅半糁枝。\n林下自知无一事，亦应风月动关思。",
        "dynasty": "宋",
        "collection_info": null
    },
    {
        "title": "和许乐天",
        "author": "释德洪",
        "content": "沧溟曾见化微尘，花发桃源几度春。\n俗眼莫轻狂道士，此身应是谪仙人。\n清弹一曲悲风远，绝唱千章白雪新。\n异日三茅成卜筑，却因瓶锡得为邻。",
        "dynasty": "宋",
        "collection_info": null
    },
    {
        "title": "师復作水餠供出五诗送别谢之",
        "author": "释德洪",
        "content": "草堂野饭蜀江滨，妥贴寒光刻削人。\n忽展五篇争疾读，便惊四座暖生春。\n已欣莲社风流在，更觉溪山气味新。\n放箸翛然庐岳去，门栏他日梦应频。",
        "dynasty": "宋",
        "collection_info": null
    },
    {
        "title": "赠鉴上人",
        "author": "释德洪",
        "content": "毗尼藏出清净宝，精进林生功德香。\n但得身心常寂静，自然毛孔发灵光。\n苍苔不厌芒鞵弊，空翠偏宜坏衲荒。\n好在虎溪长不出，阿持何意尚游方。",
        "dynasty": "宋",
        "collection_info": null
    },
    {
        "title": "赠静上人",
        "author": "释德洪",
        "content": "雪摧枯虑默如瘖，秋压寒松老不禁。\n一室闭门稀识面，半窗斜照自拴针。\n重城此日留诗别，迭巘何年结伴寻。\n衰退宁堪久尘土，相看满眼是归心。",
        "dynasty": "宋",
        "collection_info": null
    },
    {
        "title": "表上人久事云庵过余石门",
        "author": "释德洪",
        "content": "冻折枯杉已死灰，岂宜安着在尘埃。\n偎衰不入今人眼，精进曾亲古佛来。\n爱子渠渠念绨惠，为余得得出岩隈。\n苍颜华首供衰暮，未死重逢更几回。",
        "dynasty": "宋",
        "collection_info": null
    },
    {
        "title": "次韵超然",
        "author": "释德洪",
        "content": "翠寒空觉此生浮，岁月催人鬓易秋。\n忽忆倚天庐岳去，更寻清境武林游。\n情亲愧与高人别，兴发徒烦夜月留。\n他日西湖远相忆，为君一笑散沙鸥。",
        "dynasty": "宋",
        "collection_info": null
    },
    {
        "title": "寄楷禅师",
        "author": "释德洪",
        "content": "龙蛇头角混埃尘，临死方知老净因。\n三度傲辞天子敕，一生甘作净名身。\n虎皮羊质成何事，牛马襟裾亦谩陈。\n须信屈原千载后，空门犹有独醒人。",
        "dynasty": "宋",
        "collection_info": null
    },
    {
        "title": "璲首座出示巽中诗",
        "author": "释德洪",
        "content": "左手不仁右手明，怀情亦復弃藜床。\n不知门外山花发，但觉君来笑语香。\n颀绍神情扫秋晚，瘦权诗句挟风霜。\n两翁杖屦相追逐，此夕因依夜话长。",
        "dynasty": "宋",
        "collection_info": null
    },
    {
        "title": "赠李秀才",
        "author": "释德洪",
        "content": "门掩青山相并居，爱君家法不萧疏。\n锦囊举子能佳句，瑞鸟隐公多谏书。\n学士八塼声价在，谪仙千首笑谈余。\n清朝第一他年事，且看归来着翠裾。",
        "dynasty": "宋",
        "collection_info": null
    },
    {
        "title": "赠修上人",
        "author": "释德洪",
        "content": "我爱修公亦自贤，未忻城郭爱林泉。\n醉骑鲸背诗遗落，闲把牛毛字细编。\n还我青山当夏晚，乞君佳句着床前。\n雨余独凭烟云上，目送孤鸿落照边。",
        "dynasty": "宋",
        "collection_info": null
    },
    {
        "title": "次韵超然竹阴秋夕",
        "author": "释德洪",
        "content": "月胁云行夜未深，满庭风露叶辞林。\n知谁墻外千竿竹，分我窗西一畒阴。\n山好已无归国梦，老闲犹有读书心。\n剩题诗句酬幽隐，岁月翩翩接趐禽。",
        "dynasty": "宋",
        "collection_info": null
    },
    {
        "title": "庐山寄都下邦基德祖诸故人",
        "author": "释德洪",
        "content": "势占江南三百里，烟霏相映出层楼。\n芒鞵竹杖山兼水，坐看行吟春復秋。\n浮世万途成底事，吾生一饱更何求。\n故人京洛风埃地，能信山中此乐不。",
        "dynasty": "宋",
        "collection_info": null
    },
    {
        "title": "送宗上人归南泉",
        "author": "释德洪",
        "content": "灯外佳眠试冷斋，欲成归梦暗惊回。\n一轩秋色侵衣重，半夜波声拍枕来。\n江国潮平人独令，海山家在意徘徊。\n倚藤明日秦淮上，看子风帆十幅开。",
        "dynasty": "宋",
        "collection_info": null
    },
    {
        "title": "晚坐藏胜桥望石门",
        "author": "释德洪",
        "content": "好山千叶青莲晓，斫额令人意已消。\n微出楼台知有寺，倦行云树忽逢桥。\n此生未觉丛林负，肯处真教日劫超。\n閒拾堕薪成浅立，细泉幽涧响寒蜩。",
        "dynasty": "宋",
        "collection_info": null
    },
    {
        "title": "至圆通僧觅诗",
        "author": "释德洪",
        "content": "漱雾跳珠响涧泉，千峰秀出雨余天。\n共惊绣帽铜腮老，重到香垆石耳边。\n清境荒凉归叹息，故人迎笑尚依然。\n明年过此还相见，应及春风社燕前。",
        "dynasty": "宋",
        "collection_info": null
    },
    {
        "title": "送僧游南岳",
        "author": "释德洪",
        "content": "古寺閒关聊作招，夏秋归思谩迢迢。\n枕中柔橹惊乡梦，门外秦淮涨夜潮。\n想见旧房生薜荔，不堪疏雨在芭蕉。\n何时却理缘云策，峰顶同谁看石桥。",
        "dynasty": "宋",
        "collection_info": null
    },
    {
        "title": "送隆上人",
        "author": "释德洪",
        "content": "人生聚散等儿戏，梦境纷然此一时。\n老去渐知为客味，秋来长作送人诗。\n感君义色分心曲，慰我年华两鬓丝。\n想见故乡霜菊后，屋头千树橘纍垂。",
        "dynasty": "宋",
        "collection_info": null
    },
    {
        "title": "次韵谅上人南轩避暑",
        "author": "释德洪",
        "content": "人间酷暑推不去，爱此南轩一榻空。\n眼倦抛书成午睡，梦悠谁復羡王公。\n岂知尘土随肥马，但觉熏风掠坏桐。\n起步西园閒倚杖，石榴花出数枝红。",
        "dynasty": "宋",
        "collection_info": null
    },
    {
        "title": "赠吴山人",
        "author": "释德洪",
        "content": "已得希夷旨趣深，平生踪迹任浮沉。\n壶中景待和烟卧，海上山须带鹤寻。\n月裏一枝慵举手，人间万事肯关心。\n出尘风骨凭谁识，且枕焦桐混世吟。",
        "dynasty": "宋",
        "collection_info": null
    },
    {
        "title": "东溪僧听泉堂",
        "author": "释德洪",
        "content": "诸方游徧归来晚，閒构虚堂赎世纷。\n雷转空山动林叶，雪飞乱石溅溪云。\n石桥旧处龙湫吼，漱玉曾看岳色分。\n拄策眼高双耳瞶，上方白塔却亲闻。",
        "dynasty": "宋",
        "collection_info": null
    },
    {
        "title": "送庄上人归云居",
        "author": "释德洪",
        "content": "青锁晓开残雨上，烟鬟春解笑声中。\n丛林今日犹雌伏，膺简当年是法雄。\n露盌忆尝安乐味，锦笼曾着瑞香□。\n何时玉钵青林下，与子婆娑小立同。",
        "dynasty": "宋",
        "collection_info": null
    },
    {
        "title": "上元宿百丈",
        "author": "释德洪",
        "content": "上元独宿寒岩寺，卧看篝灯映薄纱。\n夜久雪猿啼岳顶，梦回清月在梅花。\n十分春瘦缘何事，一掬归心未到家。\n却忆少年行乐处，软红香雾喷京华。",
        "dynasty": "宋",
        "collection_info": null
    },
    {
        "title": "次韵黄次山见寄",
        "author": "释德洪",
        "content": "君诗清绝似沅湘，写妙宣心气味长。\n地僻且为三径乐，才高真是万夫望。\n随流我自分泾渭，赏骏谁能略牝黄。\n自古丰城匿神物，斗牛应觉动光芒。",
        "dynasty": "宋",
        "collection_info": null
    },
    {
        "title": "春日同祖贤二道人步云归亭忽忆东坡此日诗有怀其人次韵",
        "author": "释德洪",
        "content": "谁家杨柳欲遮门，依约东坡醉处村。\n捶地不堪华屋句，仰天空记刻舟痕。\n尚余千载风流在，乞与三人语笑温。\n归路松风吹冻耳，共追前事弔英魂。",
        "dynasty": "宋",
        "collection_info": null
    },
    {
        "title": "与客论东坡作此",
        "author": "释德洪",
        "content": "东坡醉墨浩琳琅，千首空余万丈光。\n雪裏芭蕉失寒暑，眼中骐骥略玄黄。\n机轮妙转风雷舌，春色浓纒锦绣肠。\n可惜骑鱼天上去，断絃空壁暗凄凉。",
        "dynasty": "宋",
        "collection_info": null
    },
    {
        "title": "京师上元观驾二首  其一",
        "author": "释德洪",
        "content": "及时膏雨已阑珊，黄道新泥晓未干。\n白面郎敲金镫过，红粧人掲绣帘看。\n管絃叫月宣和气，灯火烧空夺暮寒。\n咫尺凤楼开雉扇，玉皇仙仗紫云端。",
        "dynasty": "宋",
        "collection_info": null
    },
    {
        "title": "京师上元观驾二首  其二",
        "author": "释德洪",
        "content": "阁雨轻寒敛夕氛，青牛画毂已争奔。\n皇州浩荡风光裏，紫陌喧阗笑语温。\n冠压花枝驰万骑，帘垂绣箔卷千门。\n特传诏语君恩重，凝睇天阶谢至尊。",
        "dynasty": "宋",
        "collection_info": null
    },
    {
        "title": "次韵天觉进喜雪",
        "author": "释德洪",
        "content": "万马天街听启关，晓光佳气泼人寰。\n春生殿阁玲珑外，秀发园林顷刻间。\n为瑞懽声浮动植，争妍诗句丽江山。\n从教飞上朱蓝袂，点缀彤墀玉笋班。",
        "dynasty": "宋",
        "collection_info": null
    },
    {
        "title": "别天觉左丞",
        "author": "释德洪",
        "content": "童頬清光已浑圆，共惊玉骨解藏年。\n庵中篆缕长凝帐，门外云涛欲际天。\n道眼从来无异见，微踪何幸预谈禅。\n新诗满箧江南去，又作丛林盛事传。",
        "dynasty": "宋",
        "collection_info": null
    },
    {
        "title": "李德茂家有磈石如匡山双剑峰求诗",
        "author": "释德洪",
        "content": "胸次能藏大千界，掌中笑看小重山。\n飞来华岳一峰失，幻出匡庐双剑閒。\n偶触篆烟云点缀，戏浇砚滴瀑潺颜。\n莫将道眼生分别，随意聊安几案间。",
        "dynasty": "宋",
        "collection_info": null
    },
    {
        "title": "余昔居百丈元夕有诗后十年是夕过京师期子因不至",
        "author": "释德洪",
        "content": "北游烂熳看幷川，重到皇州及上元。\n灯火风光记前事，管絃音节试新翻。\n期人不至情如海，穿市归来月满轩。\n忽忆寒岩曾独宿，雪窗残夜一声猿。",
        "dynasty": "宋",
        "collection_info": null
    },
    {
        "title": "都下送僧归闽",
        "author": "释德洪",
        "content": "汴水悠悠去不回，绿波垂柳眼初开。\n日边无意事迎送，海畔有山归去来。\n白却人头忙日月，缁飘山衲乱风埃。\n此行若到忘情处，拂石猿声后夜哀。",
        "dynasty": "宋",
        "collection_info": null
    },
    {
        "title": "夜雨歇怀渊才邦基",
        "author": "释德洪",
        "content": "剧笑无因见秀眉，劳生会合恨难期。\n永怀京国旧游处，伏枕梦魂初破时。\n战叶萧萧山雨后，遶床唧唧草虫悲。\n明年定復西归去，船尾何妨载我随。",
        "dynasty": "宋",
        "collection_info": null
    },
    {
        "title": "寄权巽中",
        "author": "释德洪",
        "content": "摩云标格久去眼，传得诗词锦段新。\n雪玉在躬秋满鬓，风雷为舌语惊人。\n留连南浦西山雨，弃掷鑪峰绣谷春。\n何日诗肩拥寒帔，对床听我说京尘。",
        "dynasty": "宋",
        "collection_info": null
    },
    {
        "title": "书承天寺西斋壁",
        "author": "释德洪",
        "content": "半年客食毗陵寺，颇厌尘埃污衲裙。\n虽有一身犹外物，且将万事付浮云。\n忽思放浪佳山水，要与顽麻散骨筋。\n凉夜满庭风露重，竹梢微月欲纷纷。",
        "dynasty": "宋",
        "collection_info": null
    },
    {
        "title": "灵隐送僧还南岳",
        "author": "释德洪",
        "content": "海隅相识笑谈余，清境同疑在玉壶。\n方作灵山栖小岭，又随苕水出东吴。\n透鬚白雪惊衰老，脱手青春入叹吁。\n悬想他年衡岳寺，雨窗相对话西湖。",
        "dynasty": "宋",
        "collection_info": null
    },
    {
        "title": "宿灵山示月上人",
        "author": "释德洪",
        "content": "地灵形胜自天成，山色溪光泼眼明。\n北岫飞来么凤落，东邻相去一牛鸣。\n霜筠遶寺秋无数，璧月临轩夜更清。\n已约高人结莲社，他年香火寄余生。",
        "dynasty": "宋",
        "collection_info": null
    },
    {
        "title": "送僧归石门",
        "author": "释德洪",
        "content": "曾学云庵逸格禅，别来江柳几春烟。\n相逢水寺初尝橘，忽忆风檐共擘莲。\n遥想到山寒食后，却思分首上元前。\n与谁振策西湖路，清晓一声啼杜鹃。",
        "dynasty": "宋",
        "collection_info": null
    },
    {
        "title": "至西湖招廓然游春",
        "author": "释德洪",
        "content": "别后西湖长在梦，相逢气韵宛清真。\n剧谈要使君颐脱，大笑从教坐客瞋。\n淮海飘零方见友，湖山秀绝更逢春。\n快当火急追清景，莫厌寻幽散策频。",
        "dynasty": "宋",
        "collection_info": null
    },
    {
        "title": "廓然得石门信叹其踵席非其人用韵酬之二首  其一",
        "author": "释德洪",
        "content": "相对天涯岁月新，石门消息远难真。\n乘闲且觅几场笑，疾恶休生一念瞋。\n衬鹭芙蕖方破暖，藏鸦柳色又残春。\n光阴如此空搔首，行诵知归倦鸟频。",
        "dynasty": "宋",
        "collection_info": null
    },
    {
        "title": "廓然得石门信叹其踵席非其人用韵酬之二首  其二",
        "author": "释德洪",
        "content": "頽纲安得见重新，红紫纷纷正乱真。\n已矣无才吾自叹，慨然有志子宜瞋。\n闲寻陈迹消磨日，强作新诗挽绊春。\n振策苏堤朝復暮，路人应笑往来频。",
        "dynasty": "宋",
        "collection_info": null
    },
    {
        "title": "廓然再和復答之六首  其一",
        "author": "释德洪",
        "content": "独立湖边一笑新，纷纷世事信非真。\n竹林逢寺端须往，藜杖敲门不怕瞋。\n僮仆见人空自若，轩窗幽处亦藏春。\n老僧那识闲来兴，怪我时时过此频。",
        "dynasty": "宋",
        "collection_info": null
    },
    {
        "title": "廓然再和復答之六首  其二",
        "author": "释德洪",
        "content": "与君藉草湖边坐，听我论怀句句真。\n慵斗睡魔强分怯，懒酬诗债不须瞋。\n亦知人寿一百岁，已识老来三十春。\n相见几回开口笑，忧愁风雨可胜频。",
        "dynasty": "宋",
        "collection_info": null
    },
    {
        "title": "廓然再和復答之六首  其三",
        "author": "释德洪",
        "content": "湖水行歌鸭绿新，吴音清软十分真。\n但知客子幽情快，不管游人醉眼瞋。\n戈昔曾闻能倒日，笔今犹喜解收春。\n剩将诗句藏深箧，归去须知展玩频。",
        "dynasty": "宋",
        "collection_info": null
    },
    {
        "title": "廓然再和復答之六首  其四",
        "author": "释德洪",
        "content": "处处山川俱胜绝，满村风物自纯真。\n横舟隔岸殊堪唤，吠犬随人不识瞋。\n归鸟独飞当晚照，鸣鸠相应正深春。\n心期卜筑藏幽隐，忽笑行行指划频。",
        "dynasty": "宋",
        "collection_info": null
    },
    {
        "title": "廓然再和復答之六首  其五",
        "author": "释德洪",
        "content": "湖山昔梦虽非实，开睫今游未必真。\n久客情多空自厌，故山归晚欲谁瞋。\n聊将愁裏十分兴，更赏湖边一半春。\n君傥肯来尤所愿，莫辜日日作诗频。",
        "dynasty": "宋",
        "collection_info": null
    },
    {
        "title": "廓然再和復答之六首  其六",
        "author": "释德洪",
        "content": "绕舍初晴对意新，出门幽鸟语如真。\n催耕布谷殊堪听，劝客提壶却莫瞋。\n壠麦约风远有浪，海棠经雨匆添春。\n可怜好景无人共，回首斜阳太息频。",
        "dynasty": "宋",
        "collection_info": null
    },
    {
        "title": "明日欲往龙华瞻大士像廓然和前诗叙其事又用韵答之",
        "author": "释德洪",
        "content": "双林大士不復见，闻说龙华画像真。\n要向冰霜识风骨，愿求清冷洗贪瞋。\n空庭再拜俨如在，扣几重看喜胜春。\n我亦钝根期听法，质疑他日故应频。",
        "dynasty": "宋",
        "collection_info": null
    },
    {
        "title": "又和前韵二首  其一",
        "author": "释德洪",
        "content": "头白逢人宛似新，自嗟世态不容真。\n君才廓落宜无合，我语刚强屡被瞋。\n千里来寻非爱雪，一时行乐谩游春。\n邻居冷淡应相笑，数夕温然语话频。",
        "dynasty": "宋",
        "collection_info": null
    },
    {
        "title": "又和前韵二首  其二",
        "author": "释德洪",
        "content": "篇篇俊逸间清新，老阅羣才始见真。\n秀却采莲溪畔态，豪吞指壁柱边瞋。\n肺肠旧信能纒锦，文字今知解斗春。\n笔力肯低容我和，诗成无惜寄来频。",
        "dynasty": "宋",
        "collection_info": null
    },
    {
        "title": "偶读和靖集戏书小诗卷尾云长爱东坡眼不枯解将西子比西湖先生诗妙真如画为作春寒出浴图廓然见诗大怒前诗规我又和二首  其一",
        "author": "释德洪",
        "content": "居士多情工比类，先生诗妙解传真。\n只知信口从头咏，那料高人作意瞋。\n云堕鬂垂初破睡，山低眉促欲娇春。\n何须梦境生分别，笑我忘怀叹爱频。",
        "dynasty": "宋",
        "collection_info": null
    },
    {
        "title": "偶读和靖集戏书小诗卷尾云长爱东坡眼不枯解将西子比西湖先生诗妙真如画为作春寒出浴图廓然见诗大怒前诗规我又和二首  其二",
        "author": "释德洪",
        "content": "轻狂举世谁非僞，迟钝知余却甚真。\n未把僻怀投俗好，且将狂语博君瞋。\n已嗟心折垂垂老，忍看花飞片片春。\n满眼闲愁图不得，江南无奈到心频。",
        "dynasty": "宋",
        "collection_info": null
    },
    {
        "title": "钱济明作轩于古井旁名冰华赋此",
        "author": "释德洪",
        "content": "刮地阴风翦玉尘，那知此井解藏春。\n折胶堕指嗟时事，秀骨温颜似主人。\n碧甃湛明堪数髪，小轩深静可收身。\n超然高趣真难及，浪士愚溪一笑新。",
        "dynasty": "宋",
        "collection_info": null
    },
    {
        "title": "钟山悟真庵西竹林间苍崖千尺岁久折裂余与敦素行山中至此未尝不徘徊庵僧为开轩向之尽收其形胜名曰两翁作此",
        "author": "释德洪",
        "content": "水边修竹纔堪数，竹外苍崖已半頽。\n我辈自追方外乐，轩窗谁为此间开。\n待邀山月三人共，要听松风万壑哀。\n坐久篆畦香遶遍，碧消烟缕雪残灰。",
        "dynasty": "宋",
        "collection_info": null
    },
    {
        "title": "次韵敦素两翁轩见寄",
        "author": "释德洪",
        "content": "识暗长嗟未烛微，坐令归梦遶岩扉。\n忽惊尘土登须鬂，已觉云山负衲衣。\n孤坐知君扶瘦策，此诗慰我脱危机。\n天藏钟阜一区胜，乞与君侪为发挥。",
        "dynasty": "宋",
        "collection_info": null
    },
    {
        "title": "大风夕怀道夫敦素",
        "author": "释德洪",
        "content": "病觉春寒花信重，起来散策夕阳中。\n方收一霎挂龙雨，忽作千林攧鹞风。\n淮水粘天雪翻浪，吴山吐月镜缘空。\n二豪诗眼应惊嘆，觅句遥知与我同。",
        "dynasty": "宋",
        "collection_info": null
    },
    {
        "title": "宿鹿苑书松上人房二首  其一",
        "author": "释德洪",
        "content": "数峰烟翠迭黄昏，忽见松间窈窕门。\n好境未将佳句写，幽怀先与故人论。\n隔林每恨音容阻，此夕相逢笑语温。\n雪意不成应有月，夜深同看涌金盆。",
        "dynasty": "宋",
        "collection_info": null
    },
    {
        "title": "宿鹿苑书松上人房二首  其二",
        "author": "释德洪",
        "content": "冷斋託宿自携衾，卧听松风度栗林。\n黄卷青灯纸窗下，白灰红火地垆深。\n梦回清响春岩溜，夜久幽香喷水沈。\n惯作横刀眠下板，为君令有住庵心。",
        "dynasty": "宋",
        "collection_info": null
    },
    {
        "title": "李师尹以端砚见遗作此谢之",
        "author": "释德洪",
        "content": "歙珍先数刷丝纹，那料端溪更逸群。\n已作退闲今似我，温然自重尚如君。\n岂宜禅室埋声价，合在文场着策勋。\n忍垢风櫺应有梦，梦随笔阵扫烟云。",
        "dynasty": "宋",
        "collection_info": null
    },
    {
        "title": "次韵王节推安道见过云盖二首  其一",
        "author": "释德洪",
        "content": "湘山名与故山齐，寺在沙村断岸西。\n繫马槐根秋雨歇，倚栏云际暮猿啼。\n公宜谈笑光台阁，我合摧頽老涧溪。\n袖有新诗如泻出，逼人骏气不容覊。",
        "dynasty": "宋",
        "collection_info": null
    },
    {
        "title": "次韵王节推安道见过云盖二首  其二",
        "author": "释德洪",
        "content": "睡起春衫取次披，髻云随从倚栏时。\n生憎柳底莺声巧，不分花前日影移。\n伊昔笑来忧易老，而今思去恨难追。\n林梢悬挂团团日，无语东风玉箸垂。",
        "dynasty": "宋",
        "collection_info": null
    },
    {
        "title": "宿石霜山前庄梦拜普贤像明日到院见壁间画如所梦有作",
        "author": "释德洪",
        "content": "十幅蛾眉紫翠寒，何人逸想发毫端。\n匆惊瑞色云间相，曾向清宵梦裏看。\n影像不真心自寂，悟迷无隔指空弹。\n了然一念非新故，我与羣生入正观。",
        "dynasty": "宋",
        "collection_info": null
    },
    {
        "title": "赠涌上人乃仁老子也",
        "author": "释德洪",
        "content": "照人风骨玉颀然，来慰衰途亦自贤。\n肝胆秋光磨洞彻，齿牙岳色嚼芳鲜。\n应传画裏风烟句，更学诗中文字禅。\n已作一灯长到晓，定然百衲不知年。",
        "dynasty": "宋",
        "collection_info": null
    },
    {
        "title": "道林喜见故人",
        "author": "释德洪",
        "content": "十年一别今重见，风度依然照映人。\n韵胜折松秋露骨，气和寒谷夜生春。\n三都君已传名誉，万事吾今付欠伸。\n梦境楼钟同此听，独寻陈迹记前身。",
        "dynasty": "宋",
        "collection_info": null
    },
    {
        "title": "送日上人归石门",
        "author": "释德洪",
        "content": "三界无家谁适从，大千俱集笑谈中。\n江南湖外梦到晓，宴坐经行月运空。\n狐死怀生正丘首，鸟栖知暖择南风。\n石门今日名天下，想见沿崖一径通。",
        "dynasty": "宋",
        "collection_info": null
    },
    {
        "title": "灵隐山次超然韵时超然归南岳住庵劝之",
        "author": "释德洪",
        "content": "君亦工诗苦入神，冥捜物象故应贫。\n客儿亭下纔相见，巾子峰前便卜邻。\n梦裏笔期生蘂蕚，胸中镜懒拂埃尘。\n何当鈯斧住山去，要看青原一角麟。",
        "dynasty": "宋",
        "collection_info": null
    },
    {
        "title": "湘山独宿闻雨",
        "author": "释德洪",
        "content": "殷床钟静自垂帘，庭树无声欲雪天。\n山寺凄凉容我宿，地垆深暖枕肱眠。\n铜瓶秋蚓为谁泣，蜡烛春花亦自妍。\n夜半梦回闻骤雨，十年踪迹一茫然。",
        "dynasty": "宋",
        "collection_info": null
    },
    {
        "title": "读三国志",
        "author": "释德洪",
        "content": "无计酬劳夏簟凉，遗编枕上阅兴亡。\n气增髥竟从元德，笑裏瞒徒造子将。\n汉鼎未移存北海，蜀兵已挫失南阳。\n莫将胜败论人物，忠义千年有耿光。",
        "dynasty": "宋",
        "collection_info": null
    },
    {
        "title": "妙高老人卧病遣侍者以墨梅相迓",
        "author": "释德洪",
        "content": "高丝纔歇转轻雷，无数晴峰笑靥开。\n大士已闻方卧疾，小空端遣出山来。\n宝方世路知无隔，俗驾山灵故勒回。\n多谢高情饯春色，十分浑在一枝梅。",
        "dynasty": "宋",
        "collection_info": null
    },
    {
        "title": "别李公弱",
        "author": "释德洪",
        "content": "残红换得绿阴成，随分闲愁取次生。\n须信百年终有别，未能一日便无情。\n何时岳色君同看，后夜湘晴我独行。\n好在西园行乐处，为谁依旧月华清。",
        "dynasty": "宋",
        "collection_info": null
    },
    {
        "title": "赠关西温上人",
        "author": "释德洪",
        "content": "铁面关西气逸群，平生踪迹付浮云。\n爪州渡口曾同泛，石廪峰前又见君。\n荔子招呼闽岭外，白粳留滞汝江濆。\n拄藤更入西川去，要读丰碑未见文。",
        "dynasty": "宋",
        "collection_info": null
    },
    {
        "title": "将登南岳绝顶而志上人以小团斗夸见遗作诗谢之",
        "author": "释德洪",
        "content": "壑源独步宝带夸，官焙无双小月团。\n未作浓甘生齿頬，先飞微白上眉端。\n汤声蜂穉秋窗晚，乳面鹅儿春瓮寒。\n饮罢为君登绝顶，俯临落日看跳丸。",
        "dynasty": "宋",
        "collection_info": null
    },
    {
        "title": "题草衣岩",
        "author": "释德洪",
        "content": "鉏头当枕草为毡，曾与高人说任缘。\n岂料大嫌沽世价，未应虚费买山钱。\n闲编木叶轻于纸，细葺芦花软胜绵。\n石室至今增壮观，可知千载得人传。",
        "dynasty": "宋",
        "collection_info": null
    },
    {
        "title": "与僧游石头庵",
        "author": "释德洪",
        "content": "我携骨面潜溪子，来访西山鈯斧庵。\n梦蝶人惊犹栩栩，藏鸦柳暗已毵毵。\n峰连小阁宜春望，水遶重城隔夜谈。\n欲唤扁舟寻熟路，与君支策上千岩。",
        "dynasty": "宋",
        "collection_info": null
    },
    {
        "title": "题还轩",
        "author": "释德洪",
        "content": "老去情枯道自肥，大刀破镜露全机。\n山边湖水无行路，枝上春禽亦倦飞。\n半夜舟移空壑在，故乡家是昔人非。\n炷香阅徧楞严义，坐看烟消一缕微。",
        "dynasty": "宋",
        "collection_info": null
    },
    {
        "title": "送晓上人归西湖白阁所居",
        "author": "释德洪",
        "content": "我忆钱塘雪鬓新，三年东望肺生尘。\n那知南浦清湘岸，忽见西湖白阁人。\n熟视音姿疑梦寐，便惊风物有精神。\n倐然又入千峰去，惆怅孤云野鹤身。",
        "dynasty": "宋",
        "collection_info": null
    },
    {
        "title": "法轮齐禅师开轩于薝卜丛名曰薝卜二首  其一",
        "author": "释德洪",
        "content": "人世百年蝴蝶梦，纷纷栩栩逐春繁。\n观根戏扫旃檀座，随意为开薝卜园。\n君每据梧深有味，我来欲问自忘言。\n丛林何必犹迷照，香在枝头不在轩。",
        "dynasty": "宋",
        "collection_info": null
    },
    {
        "title": "法轮齐禅师开轩于薝卜丛名曰薝卜二首  其二",
        "author": "释德洪",
        "content": "响石岣嵝峰下寺，小轩开处近山房。\n苾刍来问宗风事，薝卜为熏知见香。\n聊復淡然成独坐，从教此语徧诸方。\n钝根不识金轮转，摘叶寻枝谩嗅芳。",
        "dynasty": "宋",
        "collection_info": null
    },
    {
        "title": "南岳法轮寺与西林比居长老齐公筑堂于丈室之西名曰雪堂作此寄之",
        "author": "释德洪",
        "content": "法道陵夷赖典刑，此堂真有救时心。\n坐令衡岳为嵩岳，便觉西林近少林。\n面壁高风知独振，薝花细雨为谁深。\n故应弟子分皮髄，未愧驹儿善古今。",
        "dynasty": "宋",
        "collection_info": null
    },
    {
        "title": "送觉先大师觉先参佛照圆通二老",
        "author": "释德洪",
        "content": "浮玉道人雷电舌，法云老师冰雪颜。\n后来事听诸方外，先数君游二老间。\n只把黑甜酬世味，从教螺鬓有诗斑。\n乘秋曳杖归何处，万迭匡庐是故山。",
        "dynasty": "宋",
        "collection_info": null
    },
    {
        "title": "宿慈云",
        "author": "释德洪",
        "content": "门前便是小曹溪，只欠孤猿岭上啼。\n水磨自鸣当浚浍，渔舟闲泊近沙堤。\n经游况是闲心远，富览谁能与物齐。\n一宿少留终未足，会须移锡向高栖。",
        "dynasty": "宋",
        "collection_info": null
    },
    {
        "title": "和答素首座",
        "author": "释德洪",
        "content": "勘破诸方剩得闲，归来岳寺掩深关。\n我行浅麓惊回地，君在翔鸾杳霭间。\n契阔独期当再见，峻严争说不容攀。\n勿矜出岫无心久，弱羽衝风亦欲还。",
        "dynasty": "宋",
        "collection_info": null
    },
    {
        "title": "道林送鸿禅者江陵乞食",
        "author": "释德洪",
        "content": "一篙湘水碧于螺，莹净无痕不受磨。\n晓雾有情呵素镜，东风作恶卷纤罗。\n老来谈笑追随少，岁晚别离头绪多。\n浦口送君聊倚杖，会看归棹掠晴波。",
        "dynasty": "宋",
        "collection_info": null
    },
    {
        "title": "还太首座诗卷",
        "author": "释德洪",
        "content": "料理诗情难復难，萦心结思倾毫端。\n夺回天地英秀气，坐令落纸生风寒。\n老猿夜月叫苍壁，孤鹤晓霜疏羽翰。\n精神清韵知几许，付与后来能者看。",
        "dynasty": "宋",
        "collection_info": null
    },
    {
        "title": "送秦少逸",
        "author": "释德洪",
        "content": "秦郎毛骨玉壶秋，望见令人忘百忧。\n便觉宗之未潇洒，肻容如晦独风流。\n来为南岳翛然别，去作东华烂熳游。\n想见醉围红粉处，雪笺佳句挽银鈎。",
        "dynasty": "宋",
        "collection_info": null
    },
    {
        "title": "送僧归筠",
        "author": "释德洪",
        "content": "西津渡口唐朝寺，到眼潇湘餍饫看。\n谁遣松声环坐榻，更令岳色堕栏干。\n君如鸟倦今知返，我与鸥盟久已寒。\n想见若耶溪上路，正尝卢橘带甘酸。",
        "dynasty": "宋",
        "collection_info": null
    },
    {
        "title": "宿临川禅居寺书方丈壁",
        "author": "释德洪",
        "content": "雨过沙村繫客船，行间楼殿带晴烟。\n夜深霜月凉于水，门外云涛远际天。\n禾稻丰登如弃土，菱莲甘美不论钱。\n好峰不住犹行役，匆忆钟山掬涧泉。",
        "dynasty": "宋",
        "collection_info": null
    },
    {
        "title": "朱世英守临川新开轩而轩有槐高数尺因名之作此",
        "author": "释德洪",
        "content": "圣朝贤佐蔚如林，天独于君着意深。\n喜气欲传黄阁信，夏窗先露绿槐阴。\n望云匆起怀亲念，隐几难忘济世心。\n他日此轩成故事，壁间应载野僧吟。",
        "dynasty": "宋",
        "collection_info": null
    },
    {
        "title": "世英梅轩",
        "author": "释德洪",
        "content": "平生忠孝两难忘，乞得邻州近故乡。\n清白夜晴千里月，肃严秋迥一天霜。\n数行径彻临清晓，半印香消倚夕阳。\n记取东轩谈笑处，庭梅他日似甘棠。",
        "dynasty": "宋",
        "collection_info": null
    },
    {
        "title": "送琳上人",
        "author": "释德洪",
        "content": "髯琳身小胆崔嵬，严冷中藏热肺怀。\n京洛归来尝自说，湘山游徧与谁偕。\n解将骨董藏涪叟，又负籚篅访了斋。\n更说开春南岳去，要寻浯水看磨崖。",
        "dynasty": "宋",
        "collection_info": null
    },
    {
        "title": "次韵信民教授谢无逸游南湖",
        "author": "释德洪",
        "content": "春游每觉客愁消，最爱晴湖涨柳桥。\n鸭绿皱寒初拍岸，鹅黄照影自垂条。\n恼人风物今如许，着意春光已不撩。\n但得与君同一醉，何辞日日作诗招。",
        "dynasty": "宋",
        "collection_info": null
    },
    {
        "title": "思禹兄生日",
        "author": "释德洪",
        "content": "文章瑞世本奇豪，风鉴霜天夜月高。\n且袖玉堂批诰手，戏来山邑试牛刀。\n意长千里奔頳尾，恩重三山压巨鳌。\n满荐寿觞何所祝，祝公亲见折蟠桃。",
        "dynasty": "宋",
        "collection_info": null
    },
    {
        "title": "崇仁县与思禹闲游小寺啜茶闻棋",
        "author": "释德洪",
        "content": "平生阅世等虚舟，临汝重来又少留。\n携弟来逃三伏暑，入门拾得一轩秋。\n隔墻昼永闻棋响，阴屋凉生见树幽。\n又值能诗王主簿，饭余春露啜深瓯。",
        "dynasty": "宋",
        "collection_info": null
    },
    {
        "title": "余居临汝与思禹和酬瓯字韵数首后寓居湘山思禹復和见寄又答之",
        "author": "释德洪",
        "content": "涔蹄小邑着吞舟，未起风雷更少留。\n馔客酒酣顋玉缬，侍儿歌送眼波秋。\n诗成槲叶江村处，想见杨花院落幽。\n绮席忆曾蒙设醴，预闻谈笑把空瓯。",
        "dynasty": "宋",
        "collection_info": null
    },
    {
        "title": "次韵蔡儒効见寄",
        "author": "释德洪",
        "content": "独宿圆庐意自清，夜凉林木寂无声。\n镜中白髪今慵剃，梦裏浮华已懒争。\n故国别来空好境，旧游谁共读题名。\n遥知他日重相见，握手应惊太瘦生。",
        "dynasty": "宋",
        "collection_info": null
    },
    {
        "title": "金陵初入制院",
        "author": "释德洪",
        "content": "依然收付建康狱，拴索珑璁惊市人。\n寄语小儿休嬲相，未妨大士戏分身。\n懒于梦境分能所，枉把情缘比客尘。\n笑视死生无可拣，目前刀锯若为神。",
        "dynasty": "宋",
        "collection_info": null
    },
    {
        "title": "寄超然弟",
        "author": "释德洪",
        "content": "深掩圜扉夜向阑，梦惊清境慰辛酸。\n卧闻瓦壠集微霰，起觉衾裯压薄寒。\n忧患饱经心老大，云泉归晚鬓凋残。\n书空偶尔成诗句，寄与西林阿永看。",
        "dynasty": "宋",
        "collection_info": null
    },
    {
        "title": "初至海南呈张子修安抚",
        "author": "释德洪",
        "content": "南来稍復召惊魂，知有留侯异代孙。\n未即解衣甘九死，试令骑马赋千言。\n琼山有月光相射，玉海无风浪自翻。\n戏下应传获罗什，秃头争看戴华轩。",
        "dynasty": "宋",
        "collection_info": null
    },
    {
        "title": "抵琼夜为飓风吹去所居屋",
        "author": "释德洪",
        "content": "贪看长鲸吸舟楫，忽惊娇蜃吐楼台。\n朦胧醉忆王城别，汗漫游从海国来。\n夜半飓风携屋去，朝来瘴雾放天回。\n会须横笛骑云背，笑响从教落九垓。",
        "dynasty": "宋",
        "collection_info": null
    },
    {
        "title": "出朱崖驿与子修",
        "author": "释德洪",
        "content": "投老南来雪满颠，覊囚不自忆生全。\n久为白骨今重肉，已卧黄泉復见天。\n报德定应追结草，効忠那肯愧餐毡。\n此诗清绝如冰雪，乞与江山洗瘴烟。",
        "dynasty": "宋",
        "collection_info": null
    },
    {
        "title": "别子修二首  其一",
        "author": "释德洪",
        "content": "疆埸探骑断犇埃，院落棠阴暗绿苔。\n上疏乞闲追鲍靘，载书归老继吴恢。\n争怀父母三年化，愁见风帆十幅开。\n勿剪青青堤下柳，念公遗爱手亲栽。",
        "dynasty": "宋",
        "collection_info": null
    },
    {
        "title": "别子修二首  其二",
        "author": "释德洪",
        "content": "漂泊孤踪一转蓬，语音虽在变形容。\n瘴乡猿鸟今为伍，螘穴王侯昔梦封。\n海阔盲龟登木孔，山高纤芥落鍼锋。\n公归不得参行驭，心折淮南紫翠重。",
        "dynasty": "宋",
        "collection_info": null
    },
    {
        "title": "蔡州道中",
        "author": "释德洪",
        "content": "北来行尽关山道，梁宋郊墟眼力微。\n饮食甘酸杂淮甸，语音清软近京畿。\n黄尘又向九天去，槁项新从万里归。\n投老不堪行役苦，手遮西日想岩扉。",
        "dynasty": "宋",
        "collection_info": null
    },
    {
        "title": "余号甘露灭所至问者甚多作此",
        "author": "释德洪",
        "content": "老俨化身甘露灭，不妨须髪着伽梨。\n虚舟阅世鸱夷子，彗箒囗囗除王伯齐。\n香火共修心老大，楼钟重听意凄迷。\n余生未觉全无累，折脚铛犹手自提。",
        "dynasty": "宋",
        "collection_info": null
    },
    {
        "title": "海上初还至南岳寄方广首座",
        "author": "释德洪",
        "content": "天风吹笑落人间，白髪新从死地还。\n往事暗惊如昨梦，此生重復见名山。\n倦禅想见堆危坐，知法应抛放纵闲。\n初嚼芳鲜动诗思，一篇先寄倩君删。",
        "dynasty": "宋",
        "collection_info": null
    },
    {
        "title": "陈生携文见过",
        "author": "释德洪",
        "content": "海外归来两鬂秋，自嗟无地可逃羞。\n携筇肯过惊时听，炊黍能为信宿留。\n睡触屏风讥富贵，笑分脔社致公侯。\n遗编家世丹青着，铁砚磨穿未肯休。",
        "dynasty": "宋",
        "collection_info": null
    },
    {
        "title": "至筠二首  其一",
        "author": "释德洪",
        "content": "乞浆问路到筠溪，天气清和得所宜。\n父老相逢班草坐，风光初过采茶时。\n摩挲禅榻营春睡，想像斋厨办晚炊。\n白首不知舟壑走，壁间来读旧题诗。",
        "dynasty": "宋",
        "collection_info": null
    },
    {
        "title": "至筠二首  其二",
        "author": "释德洪",
        "content": "偶唤归舟隔乱溪，春山偏与晚相宜。\n自寻熟路悬崖去，正是新秧刺水时。\n身健已如秋社燕，梦回犹看客亭炊。\n雨窗灯火清相对，画出渊明五字诗。",
        "dynasty": "宋",
        "collection_info": null
    },
    {
        "title": "示超然",
        "author": "释德洪",
        "content": "秋光满鬓万事死，惭愧眼明牙齿牢。\n野寺闲眠听风雨，海山犹梦渡云涛。\n事非白傅方惊鼎，迹隐庖丁已善刀。\n一径莓苔三十载，未容此老独奇豪。",
        "dynasty": "宋",
        "collection_info": null
    },
    {
        "title": "九日",
        "author": "释德洪",
        "content": "去岁重阳瘴海滨，病拈霜蘂嗅清晨。\n身闲已断思归梦，山好仍逢称意人。\n卯饭露葵欣旋摘，夜窗风栗共尝新。\n妙年衲子应相笑，痴钝耽源老应真。",
        "dynasty": "宋",
        "collection_info": null
    },
    {
        "title": "二十日偶书二首  其一",
        "author": "释德洪",
        "content": "春林院落曲栏东，小立初迎到面风。\n冰齿寒生花坼信，湿梅烟重雨毛空。\n病衰老去登临倦，节物年时气味同。\n却掩垆烟闭深阁，匆惊西日借窗红。",
        "dynasty": "宋",
        "collection_info": null
    },
    {
        "title": "二十日偶书二首  其二",
        "author": "释德洪",
        "content": "此生早衰坐世故，末路易归惊崄艰。\n临事无疑知道力，读书有味觉身闲。\n解医忧患臂三折，难隐文章豹一斑。\n永媿山赤头璨，不令姓氏落人间。",
        "dynasty": "宋",
        "collection_info": null
    },
    {
        "title": "陈莹中左司自丹丘欲家豫章至湓浦而止余自九峰往见之二首  其一",
        "author": "释德洪",
        "content": "雁荡天台看得足，却搬儿女寄蓬窗。\n径来漳水谋三顷，偶爱庐山家九江。\n名节逼真如醉白，生涯领畧类湘庞。\n向来万事都休理，且听楼钟一夜撞。",
        "dynasty": "宋",
        "collection_info": null
    },
    {
        "title": "陈莹中左司自丹丘欲家豫章至湓浦而止余自九峰往见之二首  其二",
        "author": "释德洪",
        "content": "与公灵鹫曾听法，游戏人间知几生。\n夏口瓮中藏画像，孤山月下认歌声。\n翳消已觉华无蒂，矿尽今知珠自明。\n远壑夕阳残雨后，作数抹夕阳残雨外一番飞絮满江城。",
        "dynasty": "宋",
        "collection_info": null
    },
    {
        "title": "次韵李端叔见寄",
        "author": "释德洪",
        "content": "一官游戏且同尘，梦寐江湖亦可人。\n轩冕久知身是寄，鱼鰕纔说口生津。\n解嘲镜裏萧疏髪，时吐毫端浩荡春。\n自古浯溪好风月，买山终欲与君邻。",
        "dynasty": "宋",
        "collection_info": null
    },
    {
        "title": "赴太原狱别上蓝禅师",
        "author": "释德洪",
        "content": "平昔巾盂共空壁，只今楼观碍层霄。\n道心针水妙应在，俗眼云泥谩觉遥。\n道路为家身是寄，死生如梦意全消。\n明年五顶东游徧，来听吴音发海潮。",
        "dynasty": "宋",
        "collection_info": null
    },
    {
        "title": "太原还见明于洪水上蓝问明别后尝寓则曰十年客云居感叹其高遁作此",
        "author": "释德洪",
        "content": "清软吴音笑展眉，芳鲜犹在雪霜姿。\n十年不下欧峰顶，一旦肯来漳水湄。\n湘巘春深重记处，风瓯雨歇对闻时。\n红尘未可因藏迹，要卜云泉结后期。",
        "dynasty": "宋",
        "collection_info": null
    },
    {
        "title": "温上人自庐山见过",
        "author": "释德洪",
        "content": "雀罗门巷榻凝尘，千里相寻骇四邻。\n好事真诚虹贯日，照人清气水含春。\n忽惊我祸今无比，高笑君痴亦绝伦。\n此别遥知想标格，浅云东崦对冰轮。",
        "dynasty": "宋",
        "collection_info": null
    },
    {
        "title": "荷塘暑雨过凉甚宜之见访作此",
        "author": "释德洪",
        "content": "居近池塘春意在，路穿空翠夕阳多。\n隔林放鹿哀怨语，掠水幽禽扑摝过。\n得雨村嚣觉风味，分秧天气爱清和。\n莫辞坐稳相寻数，酣战难回指日戈。",
        "dynasty": "宋",
        "collection_info": null
    },
    {
        "title": "重会言上人乞诗",
        "author": "释德洪",
        "content": "海外归来五见春，梨衣两识帝京尘。\n此生已觉浑无累，为累空惊尚有身。\n厚善最怜山解事，岁寒更爱月情亲。\n鹫峰峰下重相见，雪作飞花一笑新。",
        "dynasty": "宋",
        "collection_info": null
    },
    {
        "title": "诚心二上人见过",
        "author": "释德洪",
        "content": "破夏来寻甘露灭，快人如对水晶轮。\n烟云扫尽词传意，知见不生情透尘。\n旋缚茅茨吞远壑，偶临檐隙见归人。\n露芽便觉如浮雪，品坐同分一盏春。",
        "dynasty": "宋",
        "collection_info": null
    },
    {
        "title": "秋夕示超然",
        "author": "释德洪",
        "content": "殿阁知谁烧夜香，矮窗灯火试新凉。\n草虫对语僧临砌，露叶翻光月转廊。\n补缀高风三袜綫，破除清梦一匡床。\n与君游徧人间世，折脚铛中滋味长。",
        "dynasty": "宋",
        "collection_info": null
    },
    {
        "title": "秋韆",
        "author": "释德洪",
        "content": "画架双裁翠络偏，佳人春戏小楼前。\n飘扬血色裙拖地，断送玉容人上天。\n花板润霑红杏雨，綵绳斜挂绿杨烟。\n下来闲处从容立，疑是蟾宫谪降仙。",
        "dynasty": "宋",
        "collection_info": null
    },
    {
        "title": "谒灵源塔",
        "author": "释德洪",
        "content": "高颿驾浪过南溟，那料归来扫此亭。\n桃李成阴春老大，溪山好在鬓凋零。\n瓦灯已照宫商石，卵塔分藏服匿瓶。\n春雪尚能知客意，荡除毛孔瘴烟腥。",
        "dynasty": "宋",
        "collection_info": null
    },
    {
        "title": "春日会思禹兄于溪堂",
        "author": "释德洪",
        "content": "门前溪水蒲萄绿，风掠松窗料峭寒。\n忽忆十年同祸福，那知今日共盘餐。\n尽籖书策齐幽架，已买渔舟泊小滩。\n君会不嫌村落僻，乘闲来此弄渔竿。",
        "dynasty": "宋",
        "collection_info": null
    },
    {
        "title": "招夏均父",
        "author": "释德洪",
        "content": "北山深转青松壑，万迭烟霏空翠堆。\n元亮果堪中路竢，子猷那敢棹舟回。\n鸟工魂梦寻公去，蝉蜕尘埃出郭来。\n他日荆林谈笑处，行人应指两翁台。",
        "dynasty": "宋",
        "collection_info": null
    },
    {
        "title": "赠僧",
        "author": "释德洪",
        "content": "欹枕无人梦自惊，回廊广殿午风清。\n已浮春露浇诗胆，更炷水沉熏道情。\n忧患撼床闻螘斗，功名殷鬓作蚊声。\n欲依浄社陪香火，僻处安排折脚铛。",
        "dynasty": "宋",
        "collection_info": null
    },
    {
        "title": "资国寺西斋示超然二首  其一",
        "author": "释德洪",
        "content": "对眠偶此风雨夕，又近寒岩槲叶村。\n谢昼未焚风鑑在，韦郎不见语言存。\n岁时暗觉持山去，忧患空惊斫水痕。\n绿髪雕零心已死，成蹊桃李落华分。",
        "dynasty": "宋",
        "collection_info": null
    },
    {
        "title": "资国寺西斋示超然二首  其二",
        "author": "释德洪",
        "content": "人间炊黍未及熟，万事只今归欠申。\n巳织青驹饯华骝，更披白帢称闲身。\n遗编终不求甚解，故人但愿长相亲。\n去年此日琼南岸，涨海翻天探骑尘。",
        "dynasty": "宋",
        "collection_info": null
    },
    {
        "title": "赠寄老庵僧",
        "author": "释德洪",
        "content": "自怜玉钵双峰信，来访牛头懒比丘。\n山色深浓过夜半，月华清亮近中秋。\n已欣境胜如龙阜，更觉庵幽占凤头。\n梦幻此身犹且在，杖藜投老得追游。",
        "dynasty": "宋",
        "collection_info": null
    },
    {
        "title": "怀李道夫",
        "author": "释德洪",
        "content": "半篙晚涨绿杨湾，接翅鸥归雾雨残。\n数迭吴山围楚梦，一番花信酿春寒。\n别时小语依然在，隔岁来书展復看。\n补衮胸中五色线，只今应作怒蜺蟠。",
        "dynasty": "宋",
        "collection_info": null
    },
    {
        "title": "余所居连超然自见轩日多啜茶其上二首  其一",
        "author": "释德洪",
        "content": "三生事办吾知要，一室香凝独掩门。\n睡足便惊清昼夜，火红消尽白灰存。\n巷无俗驾螘纷绕，邻有高人玉粹温。\n隐比价膺犹可媿，会茶时復到幽轩。",
        "dynasty": "宋",
        "collection_info": null
    },
    {
        "title": "余所居连超然自见轩日多啜茶其上二首  其二",
        "author": "释德洪",
        "content": "功名今古一鸡肋，美味那知是祸根。\n扫迹世途龟曳尾，僻居烟雾豹埋文。\n如期见访穿窗月，不吿而行出岫云。\n火浴未为无伴助，塔吾遗骨尚烦君。",
        "dynasty": "宋",
        "collection_info": null
    },
    {
        "title": "徐师川罪余作诗多恐招祸因焚去笔砚入居九峰投老庵读高僧昙谛传忽作数语是足成之以寄师川师川读之想亦见赦二首  其一",
        "author": "释德洪",
        "content": "归来卧起有余适，老去消磨无杂缘。\n门外不知何岁月，梦中亦觉在云泉。\n千年高道谁酬价，一世清闲我卖钱。\n安得道人江北去，此诗先录寄师川。",
        "dynasty": "宋",
        "collection_info": null
    },
    {
        "title": "徐师川罪余作诗多恐招祸因焚去笔砚入居九峰投老庵读高僧昙谛传忽作数语是足成之以寄师川师川读之想亦见赦二首  其二",
        "author": "释德洪",
        "content": "古书漫灭字斓斑，眼倦頽然整顿闲。\n以法为亲疏世相，视身如幻寄人间。\n业缘有尽今脱手，老态无因日上颜。\n已办一瓢期涧饮，要刳余润到昆山。",
        "dynasty": "宋",
        "collection_info": null
    },
    {
        "title": "云岩宝镜三昧",
        "author": "释德洪",
        "content": "宝镜当机不密传，纤毫渗漏堕言诠。\n圆伊三点分宾主，妙挟双明绝正偏。\n暗裏丹青元异色，句中泾渭本同川。\n婴儿索物哆啝耳，与物宁瞋语未全。",
        "dynasty": "宋",
        "collection_info": null
    },
    {
        "title": "过永宁寺",
        "author": "释德洪",
        "content": "已背荒南过永宁，犯寒呵手捉枯藤。\n雪如镜底颔丝白，山学谁家眉黛青。\n射影风光知脱离，伐冰门巷觉添增。\n故人不用惊风帽，我是前身卧像僧。",
        "dynasty": "宋",
        "collection_info": null
    },
    {
        "title": "十一月十七日发豫章归谷山",
        "author": "释德洪",
        "content": "急景穷冬一千里，笋舆部曲去匆匆。\n候船班草江津岸，曝日探檐山店中。\n袖手归休今日是，隔生冤债转头空。\n湘西雪后青松径，想见声盘万壑风。",
        "dynasty": "宋",
        "collection_info": null
    },
    {
        "title": "立春前一日雪",
        "author": "释德洪",
        "content": "明日立春今日雪，雪中残响滴虚檐。\n方增谩说寒威在，不绝潜知暖气添。\n客去旋开书对语，闲多偏与懒相兼。\n湘山自古愁眉浅，纵御铅华不到尖。",
        "dynasty": "宋",
        "collection_info": null
    },
    {
        "title": "明年湘西大雪次韵送僧吴",
        "author": "释德洪",
        "content": "夜残陡觉寒生骨，梦断空惊月转檐。\n瓶响卧闻秋蚓泣，火红起拨白灰添。\n欲酬清景寻侬去，更棹扁舟与子兼。\n要倩新诗写愁绝，笑呵冻砚蘸毫尖。",
        "dynasty": "宋",
        "collection_info": null
    },
    {
        "title": "题清富堂",
        "author": "释德洪",
        "content": "此堂冠绝湘西胜，枯木名多道不穷。\n用谷量云当衣钵，以江盛月展家风。\n买山归隐真寒乞，借竹为轩落笑中。\n绿锦涨连青玉浦，剪裁磨琢费诗工。",
        "dynasty": "宋",
        "collection_info": null
    },
    {
        "title": "湘西暮归",
        "author": "释德洪",
        "content": "笋舆鼓角背层城，湘水涸尽行沙汀。\n岳麓雪云献楼阁，橘洲烟雨学丹青。\n此生多艰付跛挈，投老余闲到寂惺。\n苍鬛万身门窈窕，归来风叶扫空庭。",
        "dynasty": "宋",
        "collection_info": null
    },
    {
        "title": "効李白湘中体",
        "author": "释德洪",
        "content": "夕光江揺鱼尾红，何处扁舟开晚篷。\n雁字初成春有信，烟鬟空好雨无踪。\n荒寒数苇橘洲岸，领略半窗湘寺钟。\n浦口行人已争渡，林下归僧欣一逢。",
        "dynasty": "宋",
        "collection_info": null
    },
    {
        "title": "次韵王舍人兰室",
        "author": "释德洪",
        "content": "起爇清香试返魂，松花闲泛刷丝纹。\n幽斋事业谁同办，小斛兰丛手自分。\n家世到今犹玉食，交朋强半在青云。\n笑谈麈尾延僧宿，要听清言洗俗氛。",
        "dynasty": "宋",
        "collection_info": null
    },
    {
        "title": "次韵熏堂",
        "author": "释德洪",
        "content": "无言桃李已垂阴，小雨南风自满襟。\n佳客偶来持茗盌，宝书看罢整瑶琴。\n未容丝竹陶闲适，尽把云山付醉吟。\n图画麒麟他日事，不将行乐负初心。",
        "dynasty": "宋",
        "collection_info": null
    },
    {
        "title": "次韵寄傲轩",
        "author": "释德洪",
        "content": "道夫飞鸟倦知还，一钵安巢又故山。\n无累自然增逸兴，有名终恐废长闲。\n背时生计风烟上，随意园林指顾间。\n应笑市朝争夺者，暗惊清镜失朱颜。",
        "dynasty": "宋",
        "collection_info": null
    },
    {
        "title": "次韵吏隐堂二首  其一",
        "author": "释德洪",
        "content": "拄笏西山爽气新，万人如海一闲身。\n堂中自蜡登山屐，门外从增没马尘。\n美禄方辞缘肆志，华轩偶羡见清真。\n遗编半掩思标致，未必今人愧古人。",
        "dynasty": "宋",
        "collection_info": null
    },
    {
        "title": "次韵吏隐堂二首  其二",
        "author": "释德洪",
        "content": "此堂华构面层城，意趣追回万古情。\n落帽被嘲真有道，买金偿谤亦求名。\n黄庭卷掩凝香缕，画戟门深列卫兵。\n安用山林笑朝市，戏将轩冕寄余生。",
        "dynasty": "宋",
        "collection_info": null
    },
    {
        "title": "次韵集虚堂",
        "author": "释德洪",
        "content": "从来鲍靓有仙风，脑满方知气自冲。\n万事收藏微笑裏，十虚俱集一尘中。\n干城不碍丹青色，天女何殊大小空。\n满地落花春寂寂，岸巾时倚曲栏东。",
        "dynasty": "宋",
        "collection_info": null
    },
    {
        "title": "次韵宿东安",
        "author": "释德洪",
        "content": "淡云缺月两微茫，独酌沽来竹叶香。\n已把功名比鸡肋，更惊世路似羊肠。\n心情老去俱消尽，诗律年来觉倍强。\n解诵东坡北归曲，此身安处是吾乡。",
        "dynasty": "宋",
        "collection_info": null
    },
    {
        "title": "次韵宿黄沙",
        "author": "释德洪",
        "content": "无计遮拦岁月飞，岁除江寺老垂垂。\n自围红火堆危坐，熟读黄沙感叹诗。\n已笑因山论肥瘠，更惊逢水说分离。\n重湖去国三千里，想见残缸梦断时。",
        "dynasty": "宋",
        "collection_info": null
    },
    {
        "title": "次韵双秀堂",
        "author": "释德洪",
        "content": "窗户青红花木繁，午阴修径接深关。\n人如巢许逃名迹，山学娥英露髻鬟。\n采菊悠然常独见，望云时復对僧闲。\n夜闻松雨惊飞瀑，疑宿匡庐黄石间。",
        "dynasty": "宋",
        "collection_info": null
    },
    {
        "title": "次韵垂金馆",
        "author": "释德洪",
        "content": "风檐负日背胡床，千颗初惊昨夜霜。\n噀雾香争和露擘，过墻枝作照林光。\n佳名曾用题书尾，小字仍呼背药囊。\n先与儿曹为美兆，读书窗映笏头黄。",
        "dynasty": "宋",
        "collection_info": null
    },
    {
        "title": "次韵赠庆代禅师",
        "author": "释德洪",
        "content": "莲峰千叶吐晴烟，玉頬遥知一粲然。\n梅坞雪消香错莫，庵僧老尽气完全。\n暗惊梦蝶人间世，回看酰鸡瓮裏天。\n谁见清言横麈尾，满庭风露竹娟娟。",
        "dynasty": "宋",
        "collection_info": null
    },
    {
        "title": "次韵宿清修寺",
        "author": "释德洪",
        "content": "湘山也学庐山好，落瀑声飞绣谷风。\n正欲来归向儿说，戏将收拾入诗中。\n浪惊醉枕寒松响，春满茶铛活火红。\n清景骨飞嗟未到，故应唯许梦魂通。",
        "dynasty": "宋",
        "collection_info": null
    },
    {
        "title": "次韵自清修过大沩乱山间作",
        "author": "释德洪",
        "content": "行尽湘南尽处山，爱公高韵不容攀。\n会当拭目瞻双阙，应笑寻幽到百蛮。\n甚欲解鞍休荦确，更能揎手弄潺颜。\n定知醉看千岩晓，大字题名石壁间。",
        "dynasty": "宋",
        "collection_info": null
    },
    {
        "title": "次韵郴江有作",
        "author": "释德洪",
        "content": "持节南来喜欲狂，弄舟时得棹清湘。\n然膏独宿牵牛洞，枕玉曾眠锦瑟傍。\n未可便寻闲作伴，不须先以醉为乡。\n金城驰至陈方略，要指先锋一破羌。",
        "dynasty": "宋",
        "collection_info": null
    },
    {
        "title": "次韵题罢徭亭",
        "author": "释德洪",
        "content": "闻君新构罢徭亭，邂逅河源又报清。\n郡郭不输天子赋，溪山偏协野人情。\n唐虞暇日饶耕凿，秦汉当年浪战争。\n风月倚栏如可借，待携斗酒话昇平。",
        "dynasty": "宋",
        "collection_info": null
    },
    {
        "title": "次韵题西林廓然亭",
        "author": "释德洪",
        "content": "堂堂叶脱露遥天，自炷临轩一穗烟。\n贵客独游聊尔耳，道人相见亦欣然。\n是身已悟浮沤久，万象中观宝镜圆。\n寄语横机莫相试，刻舟甘作小乘禅。",
        "dynasty": "宋",
        "collection_info": null
    },
    {
        "title": "次韵题方广灵源洞",
        "author": "释德洪",
        "content": "万峰剔卓起孤峰，惭愧灵源与世通。\n花异空怀上林苑，梦清疑宿广寒宫。\n泄云吐雨遮金地，溅雪跳珠落石□。\n忙裏为君成妙语，丰碑正欲就崖砻。",
        "dynasty": "宋",
        "collection_info": null
    },
    {
        "title": "次韵题高台",
        "author": "释德洪",
        "content": "午梵知藏释梵宫，危台遥喜石桥通。\n下无俗驾攀缘至，中有高人笑语同。\n解执易为摩诘语，经行难续德云风。\n千岩万壑吹松雨，替说侬家胜义空。",
        "dynasty": "宋",
        "collection_info": null
    },
    {
        "title": "次韵题上封",
        "author": "释德洪",
        "content": "天柱唯连紫盖峰，路危不与众峰通。\n瓢沽狭径疑相值，芋火何人想此风。\n借榻醉魂窥冻螘，凭栏诗眼送飞鸿。\n空嗟千偈出山去，半摺遗编看未终。",
        "dynasty": "宋",
        "collection_info": null
    },
    {
        "title": "次韵邵陵道中书怀",
        "author": "释德洪",
        "content": "邵陵山水丽风光，游徧归来夜话长。\n秋翠等闲开雉堞，惊湍哀怨韵笙簧。\n随鞍此景凭诗写，他日尘纷一笑忘。\n上阁与谁同小立，坠金拄笏说三湘。",
        "dynasty": "宋",
        "collection_info": null
    },
    {
        "title": "次韵雨中书怀",
        "author": "释德洪",
        "content": "剩雨残晴暴所长，客窗花气噀余香。\n每怀追逐云泉惯，无计遮拦岁月忙。\n谁谓伐冰连戚里，年来尽室泛沅湘。\n诏书行看椎门至，已觉眉间一点黄。",
        "dynasty": "宋",
        "collection_info": null
    },
    {
        "title": "次韵题化鹤轩",
        "author": "释德洪",
        "content": "当年举网得双舄，想见胎仙风度幽。\n朱顶顾吾今未识，长身意子是其流。\n山家趣味无人共，王事经过作意游。\n千里帝城何日去，不妨佳处且迟留。",
        "dynasty": "宋",
        "collection_info": null
    },
    {
        "title": "次韵题澹山岩",
        "author": "释德洪",
        "content": "华屋张灯展画屏，当年纤手指岩扃。\n宦游那料重湖隔，醉裏空惊迭嶂青。\n绣口词章人復见，笔华声价梦通灵。\n诗成独立西风晚，满眼归心插羽翎。",
        "dynasty": "宋",
        "collection_info": null
    },
    {
        "title": "次韵游浯溪",
        "author": "释德洪",
        "content": "浯溪山水今无恙，浪士曾为烂熳游。\n大字中兴余断碣，小舟空此醉垂鈎。\n词源不减无双誉，人品当时第一流。\n地坐摩挲增叹息，高标想见尚横秋。",
        "dynasty": "宋",
        "collection_info": null
    },
    {
        "title": "次韵题南明山凌云阁",
        "author": "释德洪",
        "content": "独上凌云百尺楼，栏干一曲一迟留。\n丁丁樵斧空山裏，泛泛渔舟古渡头。\n蔽日绿阴鸣好鸟，际天芳草牧青牛。\n回头城市分尘土，堪笑王孙取次游。",
        "dynasty": "宋",
        "collection_info": null
    },
    {
        "title": "次韵言怀",
        "author": "释德洪",
        "content": "此身已觉此生浮，去作云山老比丘。\n古寺闲门人莫问，寒绡蒙首涕慵收。\n道林风月心能了，子美工夫志未酬。\n为问太原王处士，一瓯春露可同不。",
        "dynasty": "宋",
        "collection_info": null
    },
    {
        "title": "次韵宿圣溪庄",
        "author": "释德洪",
        "content": "家声十辈拥朱轮，更畜青牛解斗犇。\n应念高楼闲舞袖，故凭山月洗吟魂。\n助舂泉落量云谷，输税人归吠甑村。\n被冷夜晴成好梦，马随香雾入修门。",
        "dynasty": "宋",
        "collection_info": null
    },
    {
        "title": "次韵拉空印游芙蓉",
        "author": "释德洪",
        "content": "翰墨平生气吐霓，诗成先喜示筠溪。\n山中见客应偏好，笔力知公不肯低。\n夜寂据梧饥鼠出，岩空同听怪禽啼。\n上方闻说非人世，更陟缘云第几梯。",
        "dynasty": "宋",
        "collection_info": null
    },
    {
        "title": "次韵纵目亭",
        "author": "释德洪",
        "content": "高情与客凭栏处，便觉身藏语笑中。\n已许此生当乐死，不辞老去坐诗穷。\n遥知兵卫戎衣盛，只欠花轮小袖红。\n绝境天藏今日献，千峰登睫岂人工。",
        "dynasty": "宋",
        "collection_info": null
    },
    {
        "title": "次韵游鹿头山",
        "author": "释德洪",
        "content": "吐词秀似出盆丝，好古幽情八咏思。\n论字来寻鲁公碣，因诗曾访少陵祠。\n留题楚俗争传去，懒赋山灵必有词。\n定价文章比珠玉，此篇不独慰吾私。",
        "dynasty": "宋",
        "collection_info": null
    },
    {
        "title": "次韵题清风亭",
        "author": "释德洪",
        "content": "特筑飞台丈室傍，便惊形胜发天藏。\n登临时作一声啸，已觉翛然两袖凉。\n待月拭除昏雾色，看云入得野花香。\n君看抖擞铃幡意，欲替禅翁为举扬。",
        "dynasty": "宋",
        "collection_info": null
    },
    {
        "title": "次韵法林禅寺",
        "author": "释德洪",
        "content": "闻道高人愿力深，幽居端与法为林。\n风泉松雨随宜说，密室晴轩共一音。\n意妙故应人不荐，地偏还喜我相寻。\n夜阑更入诗三昧，消尽平生未死心。",
        "dynasty": "宋",
        "collection_info": null
    },
    {
        "title": "次韵凭栏有作",
        "author": "释德洪",
        "content": "金殿谁焚南海香，霭然芬馥扑回廊。\n数枝银烛高低照，两箇清萤上下光。\n风度素秋惊宿鸟，水舂碧涧濯游舫。\n栏干独倚无人问，细细孤吟月满堂。",
        "dynasty": "宋",
        "collection_info": null
    },
    {
        "title": "次韵渡江有作",
        "author": "释德洪",
        "content": "弃舟植杖首重回，隔岸遥闻津鼓催。\n淮上梅传春信至，江南山逐笑声来。\n行瞻瑞雾笼双阙，更看神光发五台。\n王事幸陪方外乐，为君点笔走风雷。",
        "dynasty": "宋",
        "collection_info": null
    },
    {
        "title": "题善化陈令兰室",
        "author": "释德洪",
        "content": "种性难教草掩藏，苍然小室为谁芳。\n槲培几案轩窗碧，坐款宾朋笑语香。\n糁地露英犹洁白，快人风度更纤长。\n议郎嗜好清无滓，独有幽兰可比方。",
        "dynasty": "宋",
        "collection_info": null
    },
    {
        "title": "快亭",
        "author": "释德洪",
        "content": "太丘作邑付絃歌，剩得清闲可奈何。\n满地棠阴惊昼永，小亭诗眼觉天多。\n佳眠夏簟便光滑，醉耳松风喜再过。\n想见句成书棐几，侍儿浓笑出微涡。",
        "dynasty": "宋",
        "collection_info": null
    },
    {
        "title": "次韵郄子中学句游岳山携怪石归",
        "author": "释德洪",
        "content": "衡岳乘春着意游，诗词不独锦囊收。\n又携峰顶云房石，归致闲斋夏簟秋。\n尘下笑谈且同梦，胸中泾渭自分流。\n忽惊几案寒层出，卧看令人忆故丘。",
        "dynasty": "宋",
        "collection_info": null
    },
    {
        "title": "和周达道运句题怪石韵",
        "author": "释德洪",
        "content": "爱山心志如君少，王事何妨陟翠微。\n怪石方欣典刑在，新诗仍写画图归。\n客来一室烟光满，掌上千岩眼力稀。\n颇怪周郎赏音者，独于此境尚弹机。",
        "dynasty": "宋",
        "collection_info": null
    },
    {
        "title": "次韵见寄喜雨",
        "author": "释德洪",
        "content": "议郎诗胆久崔嵬，敏句无烦急雨催。\n玉局波澜嗟已绝，少陵风力赖追回。\n荡晴香雾吹红藕，迥地花茵迭紫苔。\n静极凉生闻剥啄，渡湘知有道人来。",
        "dynasty": "宋",
        "collection_info": null
    },
    {
        "title": "次韵题方圆庵",
        "author": "释德洪",
        "content": "比物曾闻知姓名，树间斛悬林百升。\n此庵外圆似盂覆，其地中方如镜平。\n善不近名真有道，高非绝俗更幽情。\n会当目击维摩老，端作毗耶问法行。",
        "dynasty": "宋",
        "collection_info": null
    },
    {
        "title": "赠许彦周宣教游岳彦周参机道者",
        "author": "释德洪",
        "content": "一幅纱巾九节筇，翛然生计似庞公。\n孤云野鹤登空去，万壑千岩堕笑中。\n岣嵝晴披应独往，懒瓉醉卧与谁同。\n遥知勘破痴禅老，想见临机面发红。",
        "dynasty": "宋",
        "collection_info": null
    },
    {
        "title": "次韵游南岳",
        "author": "释德洪",
        "content": "天迥游丝百尺轻，水寒时觉縠纹生。\n琢磨佳句输吾弟，文点春眠付老兄。\n山寺独来无一事，竹轩相对有余清。\n永怀东院成千古，寂子难忘叔侄情。",
        "dynasty": "宋",
        "collection_info": null
    },
    {
        "title": "次韵彦周见寄二首  其一",
        "author": "释德洪",
        "content": "诗先春色附湘船，来与幽人结浄缘。\n句好空惊碧云合，韵高疑在白鸥前。\n君应归诵陶彭泽，我亦南寻率子廉。\n想见江头同握手，采茶时节雨余天。",
        "dynasty": "宋",
        "collection_info": null
    },
    {
        "title": "次韵彦周见寄二首  其二",
        "author": "释德洪",
        "content": "归思啼禽日夜催，宝书临罢意徘徊。\n榆钱满地买春去，岳色渡江排闼来。\n行乐风光清梦晓，卧披烟雨曲屏开。\n兴来敏速诗千首，落笔人惊挟怒雷。",
        "dynasty": "宋",
        "collection_info": null
    },
    {
        "title": "彦周借书",
        "author": "释德洪",
        "content": "湘上清山爽气浮，开轩相对亦风流。\n但工酣寝成疏懒，甚拙谋生太谬悠。\n数笔江村供晚望，一蓑烟雨助诗愁。\n借书知子能医国，有志常先天下忧。",
        "dynasty": "宋",
        "collection_info": null
    },
    {
        "title": "彦周法地弟作出家庵又自为铭作此寄之",
        "author": "释德洪",
        "content": "迂阔庵成又自夸，要令妙语发天葩。\n未容临济终仆地，正赖云门已出家。\n少日浪曾参泐水，暮年端合在丹霞。\n赠君革屣游山去，勘破诸方一笑譁。",
        "dynasty": "宋",
        "collection_info": null
    },
    {
        "title": "二月大雨江涨晚晴作三首  其一",
        "author": "释德洪",
        "content": "春寒作意搅吟魂，欲出云涛已溅门。\n入画潇湘连雉堞，落梅烟雨暗江村。\n依蒲觅句壮心在，附火抄书老眼昏。\n一掬幽怀收拾得，谩题窗纸与谁论。",
        "dynasty": "宋",
        "collection_info": null
    },
    {
        "title": "二月大雨江涨晚晴作三首  其二",
        "author": "释德洪",
        "content": "我在湘西画牒中，时高时作送飞鸿。\n事治山翠经旬雨，印可春晴尽日风。\n引步幽探聊自适，满怀疏快与谁同。\n东君倾写无余藴，都放山茶称意红。",
        "dynasty": "宋",
        "collection_info": null
    },
    {
        "title": "二月大雨江涨晚晴作三首  其三",
        "author": "释德洪",
        "content": "投老归来椘水滨，水清聊可濯衣尘。\n拚心乐事都还汝，入手清闲不与人。\n尚有笑谈消白昼，更无情绪管青春。\n暗惊少日王城外，走马争先看宝津。",
        "dynasty": "宋",
        "collection_info": null
    },
    {
        "title": "陈大夫见和春日三首用韵酬之  其一",
        "author": "释德洪",
        "content": "咏君好句欲消魂，想见朱轓画戟门。\n解组正当强健日，载书归老水云村。\n虚堂风撼牙籖响，密室岚蒸画牒昏。\n偶在湘山最佳处，旧游闲与野僧论。",
        "dynasty": "宋",
        "collection_info": null
    },
    {
        "title": "陈大夫见和春日三首用韵酬之  其二",
        "author": "释德洪",
        "content": "无復捜诗惨淡中，便能落笔敏惊鸿。\n高情不在两疏后，句法追回二谢风。\n倾盖未论桑梓旧，忘年先喜唱酬同。\n朱颜长觉清光溢，不学东坡是醉红。",
        "dynasty": "宋",
        "collection_info": null
    },
    {
        "title": "陈大夫见和春日三首用韵酬之  其三",
        "author": "释德洪",
        "content": "诗轴来寻寂寞滨，把看字字蜕埃尘。\n江南家世休相问，陈氏文章不乏人。\n岳色渡江长自好，桃花满县不胜春。\n克家有子如麟凤，骨相吾惊是要津。",
        "dynasty": "宋",
        "collection_info": null
    },
    {
        "title": "过沩山陪空印禅师夜话",
        "author": "释德洪",
        "content": "浓翠湿衣三十里，渡溪知背几重云。\n忽惊宝构从空堕，便觉风光与世分。\n夜久天香凝错莫，庭闲花雨自缤纷。\n他生曾伴安禅地，此夕楼钟復共闻。",
        "dynasty": "宋",
        "collection_info": null
    },
    {
        "title": "空印以新茶见饷",
        "author": "释德洪",
        "content": "喊山鹿蓛社前摘，出焙新香麦粒光。\n撼树师应怀大仰，传瓯我欲学南阳。\n要看雪乳急停筅，旋碾玉尘深住汤。\n今日城中虽独试，明年林下定分尝。",
        "dynasty": "宋",
        "collection_info": null
    },
    {
        "title": "空印见招住庵时未能往作此寄之",
        "author": "释德洪",
        "content": "独立天衣四世孙，作家手段典刑存。\n大沩路峻诸方让，空印风高四海闻。\n有愿欲依龙象众，无求羞逐鹜鸡群。\n此生一聚灰中骨，终葬千峰顶上云。",
        "dynasty": "宋",
        "collection_info": null
    },
    {
        "title": "空印见和用韵答之",
        "author": "释德洪",
        "content": "棋布诸方尽子孙，道缘浑似雪峰存。\n全提盖色骑声句，直要临机以眼闻。\n围绕千僧名冠世，指挥万象语惊群。\n独能收此无家客，分占沩源一坞云。",
        "dynasty": "宋",
        "collection_info": null
    },
    {
        "title": "龙兴禅师大阳的孙居枯木堂新植楚竹余爱其家风为赋之",
        "author": "释德洪",
        "content": "门外追犇没马尘，堂中安顿自由身。\n修筠有泪知谁恨，枯木开花为我春。\n隔岸云山犹可借，满怀风月未全贫。\n小诗勿笑清如画，聊为高人戏写真。",
        "dynasty": "宋",
        "collection_info": null
    },
    {
        "title": "题德明都护熏堂",
        "author": "释德洪",
        "content": "占丛浓碧绕虚堂，堂上仙郎戏比芳。\n香并蕙兰终漏泄，色同草木浪遮藏。\n过墻山泼轩窗翠，吹鬂风生燕寝凉。\n敏豆才高家法在，要看落笔拥红粧。",
        "dynasty": "宋",
        "collection_info": null
    },
    {
        "title": "题季长冰壶轩",
        "author": "释德洪",
        "content": "闲轩清似冰壶水，轩上人如元紫芝。\n坐觉秋光潄毛髪，客来春色满谈词。\n宝书读罢依蒲久，玉麈经行曳履迟。\n卷挂一声林叶动，黄昏月出雪消时。",
        "dynasty": "宋",
        "collection_info": null
    },
    {
        "title": "明应仲出季长近诗二首次韵寄之  其一",
        "author": "释德洪",
        "content": "露叶朝阳沃枣桑，暑风吹鬓荡莲香。\n已欣点水蜻蜓款，更觉营巢燕子忙。\n翠浪舞翻争涨垄，黄云割尽想登场。\n小楼楯瓦谁庭院，弱柳多情故掩藏。",
        "dynasty": "宋",
        "collection_info": null
    },
    {
        "title": "明应仲出季长近诗二首次韵寄之  其二",
        "author": "释德洪",
        "content": "偶寻邻叟问桑麻，踏尽山矾糁径花。\n传得新辞春烂熳，更惊行草醉欹斜。\n遥知小县少公事，想见高情照物华。\n尚念无家甘露灭，一蓑烟雨似玄沙。",
        "dynasty": "宋",
        "collection_info": null
    },
    {
        "title": "和傅彦济知县",
        "author": "释德洪",
        "content": "句法疑君每太高，湘南山水助挥毫。\n暂临小邑聊观政，未见全牛可受刀。\n珠玉光难藏瓦砾，芝兰香岂掩蓬蒿。\n坐令百里清如镜，吏猾民姦岂易逃。",
        "dynasty": "宋",
        "collection_info": null
    },
    {
        "title": "寄题刘居士环翠庵",
        "author": "释德洪",
        "content": "平生不识刘居士，想见茅庵枯瘁姿。\n百八珠轮红玛瑙，万千峰遶碧瑠璃。\n笑人经卷钻故纸，彼世金珠似笊篱。\n折脚铛中谁共过，小庞真是出家儿。",
        "dynasty": "宋",
        "collection_info": null
    },
    {
        "title": "次韵思禹兄见怀",
        "author": "释德洪",
        "content": "刺桐花映野蔷薇，湘水侵门过客稀。\n此日音书经岁隔，何时麈尾对君挥。\n楼高三楚天空阔，夜久千岩月正晖。\n我託丛林如越鸟，南枝虽稳亦思归。",
        "dynasty": "宋",
        "collection_info": null
    },
    {
        "title": "次韵思禹题方竹",
        "author": "释德洪",
        "content": "不改平生岁寒操，近来随世解方圆。\n知君出异惊群听，显我寻常是一偏。\n但见苍官遭宠锡，那知青士亦超迁。\n水花院落春风晚，庭种连蕉怪石前。",
        "dynasty": "宋",
        "collection_info": null
    },
    {
        "title": "蜀道人明禅过余甚勤久而出东山高弟两勤送行语句戏作此塞其见即之意",
        "author": "释德洪",
        "content": "众中闻语识巴音，京洛沅湘久访寻。\n张口茹拳君聚落，垂膺拭涕我山林。\n碧岩花堕鸟飞去，蒲坐叶飘针正纴。\n袖裏两勤太饶舌，丈夫声价老婆心。",
        "dynasty": "宋",
        "collection_info": null
    },
    {
        "title": "送珠上人重修五宗语要",
        "author": "释德洪",
        "content": "五宗抄语挟风雷，佛日将倾赖取回。\n薝卜花香已零落，旃檀塔坐更尘埃。\n钝根厌看摩挲去，妙手端能拂拭开。\n当有异人来荷法，丛林因子见奇瑰。",
        "dynasty": "宋",
        "collection_info": null
    },
    {
        "title": "光上人送墨梅来求诗还乡",
        "author": "释德洪",
        "content": "南岳有云留不住，东归结伴过湘湄。\n解将疏影横斜句，不换垂珠的皪诗。\n癯甚鸢肩寒入画，清哉鹤骨老难医。\n定知入岭风烟暮，正及追胥馈岁时。",
        "dynasty": "宋",
        "collection_info": null
    },
    {
        "title": "送琼大师归禅寂",
        "author": "释德洪",
        "content": "近闻禅寂似丛林，总众能为世所钦。\n百巧难磨真实行，两涂不改岁寒心。\n衣今椹色如栗色，语未吴音变楚音。\n盛夏入城缘厎事，扁舟湘水独相寻。",
        "dynasty": "宋",
        "collection_info": null
    },
    {
        "title": "赠道法师",
        "author": "释德洪",
        "content": "道公胆大过身躯，敢逆龙鳞上谏书。\n独欲袒肩担佛法，故甘引颈受诛鉏。\n三年窜逐心无愧，万里归来貌不枯。\n他日教门纲纪者，近闻靴笏趁朝趋。",
        "dynasty": "宋",
        "collection_info": null
    },
    {
        "title": "谷山沙弥求诗",
        "author": "释德洪",
        "content": "十里松风长不老，一庭秋色为谁闲。\n偶逢此日休新夏，偏见耆年忆故山。\n贫裏有秋同举箸，法中添口共开颜。\n偶然弄笔成诗句，乘兴留题屋壁间。",
        "dynasty": "宋",
        "collection_info": null
    },
    {
        "title": "赠罗道人",
        "author": "释德洪",
        "content": "蜕尘标韵矫翔鸾，鬓髪楼飕风露寒。\n脱舄骨飞何日见，解衣沐浴万人看。\n肯来从我翛然住，皆说他人屈致难。\n戏作猫声行聚落，自忘身是晋郎官。",
        "dynasty": "宋",
        "collection_info": null
    },
    {
        "title": "次韵张司录见寄",
        "author": "释德洪",
        "content": "不曾识面已倾倒，便觉胸中泾渭分。\n句精不减李长吉，才高大类沈休文。\n看山诗眼湛如水，拄笏爽气高摩云。\n他年竹屋夜连榻，妙语悬知过所闻。",
        "dynasty": "宋",
        "collection_info": null
    },
    {
        "title": "郭伯成荣登",
        "author": "释德洪",
        "content": "快马东风走帝京，归来门巷绿阴成。\n顷知一第文章贵，能致三公衮冕荣。\n子涉风波方棰探，我闲几砚觉尘生。\n赠诗谁似王摩诘，翰墨场中独策名。",
        "dynasty": "宋",
        "collection_info": null
    },
    {
        "title": "题天王圆证大师房壁",
        "author": "释德洪",
        "content": "闭户不妨依聚落，开轩随分有山林。\n残经半掩世情断，好鸟一声村意深。\n篱外霜筠森束玉，屋头露橘欲垂金。\n能营野饭羮红酱，渡水何辞数访寻。",
        "dynasty": "宋",
        "collection_info": null
    },
    {
        "title": "寄题达轩",
        "author": "释德洪",
        "content": "羊肠世路替人愁，袖手归来事事休。\n只有信缘唯得计，不过随分復何求。\n数声属玉沧浪晚，一坞黄云𥝧稏秋。\n寄语封侯塞垣外，何如高卧小轩幽。",
        "dynasty": "宋",
        "collection_info": null
    },
    {
        "title": "题云岩筠轩",
        "author": "释德洪",
        "content": "雨叶风枝小径通，拂砧清坐有谁同。\n粉衣香滑秋丛瘦，泉佩丁东夜壑空。\n半世已归弹指内，前途都付枕肱中。\n堤防老境犹多事，折脚铛炊腐颗红。",
        "dynasty": "宋",
        "collection_info": null
    },
    {
        "title": "逍遥游山归见示唱和诗轴口占和之",
        "author": "释德洪",
        "content": "游遍名山过水西，夜谈奇语尽横机。\n君如槛鹿犹思奋，我似栖禽已倦飞。\n闻道老禅能眷旧，更烦诸衲借余辉。\n欲知胜践多佳思，怀得新诗满袖归。",
        "dynasty": "宋",
        "collection_info": null
    },
    {
        "title": "送谊叟归北山",
        "author": "释德洪",
        "content": "南台山浅北山深，深处开轩更茂林。\n作夏悬知成契阔，扁舟乘兴一相寻。\n灯青竹屋风雨夕，溪遶石门乡井心。\n投老都忘身是客，坐中谈笑尽吴音。",
        "dynasty": "宋",
        "collection_info": null
    },
    {
        "title": "偶书寂音堂壁三首  其一",
        "author": "释德洪",
        "content": "巾瓶挂壁亦翛然，无所营为地自偏。\n句法不能医老病，梦游时解到林泉。\n扶持瘦玉筇随步，堆迭荒云衲半肩。\n小住閒庭数归鸟，从教人作画图传。",
        "dynasty": "宋",
        "collection_info": null
    },
    {
        "title": "偶书寂音堂壁三首  其二",
        "author": "释德洪",
        "content": "寂音閒杀益风流，寒涕垂膺懒更收。\n得失是非都放却，死生穷达信缘休。\n湘中戏剧三千首，海上归来十二秋。\n斋罢展单吾自课，暮年眠食更何求。",
        "dynasty": "宋",
        "collection_info": null
    },
    {
        "title": "偶书寂音堂壁三首  其三",
        "author": "释德洪",
        "content": "霜须瘴面老垂垂，瘦搭诗肩古佛依。\n灭迹尚嫌身是累，此生永与世相违。\n残经倦读闲凭几，幽鸟独闻常掩扉。\n寝处法华安乐行，荡除五十二年非。",
        "dynasty": "宋",
        "collection_info": null
    },
    {
        "title": "元正一日示阿慈",
        "author": "释德洪",
        "content": "季真少俨三十岁，俨入新年五十三。\n疑我满怀揣佛法，解腰抖擞破裙衫。\n大瞻终老同香火，小朗平生共石岩。\n深炷垆香待清旦，偶闻残雪落高杉。",
        "dynasty": "宋",
        "collection_info": null
    },
    {
        "title": "上元夜病起欲写法华安乐行品无力呼阿慈为录作此",
        "author": "释德洪",
        "content": "重城车马气成雾，隔水岩丛冷欲冰。\n昨夜窥窗先有月，今宵对语偶无僧。\n腊高鹤骨柴崖露，病起霜鬚逐旋增。\n欲写宝书惊力乏，阿慈能为扫寒藤。",
        "dynasty": "宋",
        "collection_info": null
    },
    {
        "title": "上元后候季长不至作此寄之",
        "author": "释德洪",
        "content": "和风冻雨上元后，断岸橘洲春水生。\n村寺独归江路熟，竹篱谁繫小舟横。\n偶成诗句长哦罢，谩折梅花一嗅清。\n想见连床成夜语，此篇先慰远来情。",
        "dynasty": "宋",
        "collection_info": null
    },
    {
        "title": "夏日偶书",
        "author": "释德洪",
        "content": "草树扶疏夏簟清，梦惊斗雀堕空庭。\n过墻雌竹已数子，出屋耄蕉终百龄。\n雷后怒云鱼尾赤，林梢剩水鸭头青。\n都无伎俩酬闲寂，谩搭伽梨自诵经。",
        "dynasty": "宋",
        "collection_info": null
    },
    {
        "title": "与忠子晚步登台有作",
        "author": "释德洪",
        "content": "僧残寺僻游人少，草满池塘笋过篱。\n卢橘带酸春去后，榴花出叶雨晴时。\n一年事办秧齐徧，连日江寒水退迟。\n偶上高台成远眺，兹游更得子追随。",
        "dynasty": "宋",
        "collection_info": null
    },
    {
        "title": "和人鴈字",
        "author": "释德洪",
        "content": "划然斜去和天晓，夜火相惊事已虚。\n春信写来无款识，东君胸次亦恢疏。\n最难读似成文蠧，不乱行如水上鱼。\n勿讶羲之笔神骏，换鹅瘗鹤是临书。",
        "dynasty": "宋",
        "collection_info": null
    },
    {
        "title": "大雪",
        "author": "释德洪",
        "content": "今年未雪今日雪，地迥眼新人不嚣。\n永巷扫除闻屐响，暮林翔集看鸦娇。\n韵高雒下应难画，兴发山阴未觉遥。\n想见茅斋已摧压，曲肱清梦到山椒。",
        "dynasty": "宋",
        "collection_info": null
    },
    {
        "title": "宣和四年十二月二十四日大雪珠禅客忽至渠以谷山退院来审是否作此示之",
        "author": "释德洪",
        "content": "翻空渐密呵不止，刷我当门螺髻峰。\n银椀满盛谈类堕，径松深覆示藏锋。\n因徒逃去宁知褊，显自何来不见踪。\n独拥衲衣成坐睡，地垆瓶泣伴疏慵。",
        "dynasty": "宋",
        "collection_info": null
    },
    {
        "title": "题鹿苑虎岑堂",
        "author": "释德洪",
        "content": "平生文彩照诸方，暗谷行藏草木光。\n要使丛林想高韵，故将名字挂虚堂。\n笑拈倚壁过头杖，闲坐当年折脚床。\n进步竿头如不荐，草深门径未相妨。",
        "dynasty": "宋",
        "collection_info": null
    },
    {
        "title": "次韵湖山居士见过",
        "author": "释德洪",
        "content": "平昔云岑在怀抱，而今怀抱在云岑。\n闻泉偶尔成诗句，班草相看坐木阴。\n古鼎自然无俗韵，朱絃真是有遗音。\n羊欣不肯踏城市，背郭江村独见寻。",
        "dynasty": "宋",
        "collection_info": null
    },
    {
        "title": "题使园眄柯亭",
        "author": "释德洪",
        "content": "吏散东园胜践多，落花起舞鸟能歌。\n故应毛颖曾同泛，不独龙文惯自磨。\n弄影风枝空掩冉，困人天气近清和。\n倚栏欲去犹回首，奈此霄晴月色何。",
        "dynasty": "宋",
        "collection_info": null
    },
    {
        "title": "题翠霭堂",
        "author": "释德洪",
        "content": "虚檐碧瓦临无地，吐月吞风六月寒。\n帘捲烟光揺户牖，雨余岳色堕阑干。\n侍儿自炷真龙脑，座客同分小凤团。\n谁谓太平本无象，规模堪入画图看。",
        "dynasty": "宋",
        "collection_info": null
    },
    {
        "title": "迎爽楼",
        "author": "释德洪",
        "content": "危楼华构倚青冥，卷尽晴岚独自登。\n去雁横斜纷点点，好峰青碧露层层。\n胜游与客同清赏，佳处题名在翠筠。\n凭槛不堪衰眼力，候船津渡见归僧。",
        "dynasty": "宋",
        "collection_info": null
    },
    {
        "title": "送太淳长老住明教",
        "author": "释德洪",
        "content": "三玄三要古难分，劈破从教剔突崙。\n父母未生前一笑，言诠不到处重论。\n椎开临济百年意，推出汾阳六世孙。\n何用老婆更饶舌，暗中五色自成文。",
        "dynasty": "宋",
        "collection_info": null
    },
    {
        "title": "送英长老住石溪",
        "author": "释德洪",
        "content": "三玄三要沈埋久，正令重烦振此宗。\n陷虎机关须毒手，活人眼目贵藏锋。\n真诚莫负丛林志，大愿当追佛祖风。\n覆顶把茅休取相，同安曾着老黄龙。",
        "dynasty": "宋",
        "collection_info": null
    },
    {
        "title": "次韵李方叔水宿",
        "author": "释德洪",
        "content": "高视世波增眼寒，公如砥柱捍惊湍。\n市中一虎成三口，醉裏扁舟过百滩。\n佳处每烦诗句写，胜游宜作画图看。\n遥知二老相逢处，拾得风前一笑懽。",
        "dynasty": "宋",
        "collection_info": null
    },
    {
        "title": "次韵曹彦清教授见寄",
        "author": "释德洪",
        "content": "泮宫授道最驰名，想见经筵玉麈横。\n学问有源堪景仰，行藏无地受讥评。\n门前江浪银山攧，醉裏诗篇锦段明。\n远宦不须嗟白眼，只今台阁半书生。",
        "dynasty": "宋",
        "collection_info": null
    },
    {
        "title": "胥启道次韵见寄復和之",
        "author": "释德洪",
        "content": "少年翰墨擅时名，老爱江乡翠巘横。\n闻道异书常自校，近来佳句与谁评。\n幽寻湘水映衣碧，小寝晴窗泼眼明。\n寄我三诗争妙丽，疑公曾梦笔花生。",
        "dynasty": "宋",
        "collection_info": null
    },
    {
        "title": "寄黄龙来道者",
        "author": "释德洪",
        "content": "问讯黄龙来道者，住山况味定何如。\n齿牢未怯和沙饭，眼倦应嫌夹注书。\n但见衣胜寒薜荔，不妨心赛白芙蕖。\n都疑生近楂田市，时觉淮南语未除。",
        "dynasty": "宋",
        "collection_info": null
    },
    {
        "title": "禅首座自海公化去见故旧未尝忘追想悼嘆之情季真游北游大梁闻其病忧得书輙喜为人重乡义久要不忘湘西时访史资深亦或见寻此外闭门高卧耳宣和二年三月日风雨有怀其人戏书寄之",
        "author": "释德洪",
        "content": "前时无际曾入梦，近日真游又得书。\n一味岁寒甘淡薄，十分懽喜说乡闾。\n闲寻老俨台南寺，更过史髯湖上居。\n想见朝来闭深閤，卧听檐雨滴阶除。",
        "dynasty": "宋",
        "collection_info": null
    },
    {
        "title": "次韵阎资钦提举东安道中",
        "author": "释德洪",
        "content": "父老扶携看使华，那知勋业在咨嗟。\n人生安得颜长少，岁暮今惊日欲斜。\n谩有清诗敏风雨，空余醉墨走龙蛇。\n应怜妙语如芝菌，不吐青林吐卧槎。",
        "dynasty": "宋",
        "collection_info": null
    },
    {
        "title": "次韵游福严寺",
        "author": "释德洪",
        "content": "下临烟雨凭危栏，游客新辞禁从班。\n露湿衣巾近云汉，风吹笑语落人间。\n曾闻诗律如彭泽，想见风神似鲁山。\n何日三人成品坐，夜窗参论到更阑。",
        "dynasty": "宋",
        "collection_info": null
    },
    {
        "title": "次韵宁乡道中",
        "author": "释德洪",
        "content": "夹道传呼部曲奔，遥知秋色动吟魂。\n黄柑绿橘平芜路，剩水残山夕照村。\n似镜此心清自迥，如云往事去无痕。\n钟声有寺藏烟翠，忽见林间窈窕门。",
        "dynasty": "宋",
        "collection_info": null
    },
    {
        "title": "次韵题云峰齐云阁",
        "author": "释德洪",
        "content": "绿玉霜筇喜自提，芒鞵初试得攀跻。\n欲穷深谷一区胜，更上齐云百级梯。\n物外名山长好在，人间乐事自难齐。\n遥知太息出山去，一笑无人悟过溪。",
        "dynasty": "宋",
        "collection_info": null
    },
    {
        "title": "次韵题必照轩",
        "author": "释德洪",
        "content": "曈昽晓日出苍凉，草木欣欣露叶光。\n千里秾纤上眉睫，一区形胜发天藏。\n有诗摹写江山美，无计遮拦岁月忙。\n韵险暗惊才力短，坐令毛颖秃锋铓。",
        "dynasty": "宋",
        "collection_info": null
    },
    {
        "title": "宿资钦楚山堂",
        "author": "释德洪",
        "content": "故人持节在三湘，白首相逢话更长。\n挂锡曾怜道林寺，携衾来宿楚山堂。\n意消忽觉风敲竹，梦断空惊月转廊。\n常恨出门无所诣，敢辞时此夜连床。",
        "dynasty": "宋",
        "collection_info": null
    },
    {
        "title": "次韵资钦元府判见寄",
        "author": "释德洪",
        "content": "茗盌闲窗不厌过，暮年归计定如何。\n我思杖履游嵩少，公辈家山近洛河。\n具茨功名关意少，颖皋丘壑赋情多。\n二诗俱可镌崖石，乞与云烟相荡摩。",
        "dynasty": "宋",
        "collection_info": null
    },
    {
        "title": "次韵王觉之裕之承务二首  其一",
        "author": "释德洪",
        "content": "问法能来浑圣凡，毗耶丈室未曾关。\n解分钵饭如摩诘，欲散天花欠阿蛮。\n属稿新诗追鲍谢，抗行醉墨似杨颜。\n遥知穿市听归驭，及我昏鸦落照间。",
        "dynasty": "宋",
        "collection_info": null
    },
    {
        "title": "次韵王觉之裕之承务二首  其二",
        "author": "释德洪",
        "content": "兄弟令人眼倍明，六经心醉几时醒。\n韵高山岳横南极，机妙鲲鹏化北溟。\n丽句重逢天下白，俊才今见海东青。\n数篇秀色凌千嶂，来慰摧頽病掩扃。",
        "dynasty": "宋",
        "collection_info": null
    },
    {
        "title": "宣和五年四月十二日余馆湘阴之兴化徐质夫自土山来一昔夜语甚颠倒且日前尝梦见东坡今復见子何清事相联耶吾所居有亭名闲美尝有白燕巢梁间屡见鹤翔舞于层霄嘱予为诗纪其事质夫大梁人贤而有文佳公子也",
        "author": "释德洪",
        "content": "徐侯官舍土山边，颇为看书废昼眠。\n偶见画梁巢雪乙，更惊云汉舞胎僊。\n致坡入梦殊堪纪，与俨忘形亦自贤。\n闻道小亭时縦目，江山信美似斜川。",
        "dynasty": "宋",
        "collection_info": null
    },
    {
        "title": "送丕上人归黄蘗",
        "author": "释德洪",
        "content": "万身马鬛转龙腰，十里风声捲海潮。\n翠霭晴时飞画栋，苍崕断处见朱桥。\n老惊乡井心空在，说着岩丛意已消。\n惭愧东风知此恨，夜来吹梦到山椒。",
        "dynasty": "宋",
        "collection_info": null
    },
    {
        "title": "同希先游石巩",
        "author": "释德洪",
        "content": "良辰美景古难幷，且趁身闲稻雨晴。\n鸟语猿歌留我在，水声山色益人清。\n得幽诗句聊题壁，遇好峰峦即住程。\n回首十年尘事裏，与君今日梦魂惊。",
        "dynasty": "宋",
        "collection_info": null
    },
    {
        "title": "题胥大夫欣欣堂",
        "author": "释德洪",
        "content": "议郎粹和色无求，绕屋江山秀气浮。\n弱柳娇眠禽唤起，异花含笑草忘忧。\n闭门不放青春去，解榻长令佳客留。\n摹冩高情无好句，谩横诗眼付冥捜。",
        "dynasty": "宋",
        "collection_info": null
    },
    {
        "title": "次韵嘉言机宜",
        "author": "释德洪",
        "content": "幽寻野外兴何如，蚕市村嚣忆故墟。\n煮茧生涯春老大，饷田时节意苏舒。\n吹开麦浪南风至，落尽花房小雨余。\n暂借僧窗聊假寐，梦惊身世两蘧蘧。",
        "dynasty": "宋",
        "collection_info": null
    },
    {
        "title": "玉池禅师以纸衾见遗作此谢之",
        "author": "释德洪",
        "content": "纸衾来自玉峰前，旋坼封题一粲然。\n便觉室庐增道气，不忧风雨搅闲眠。\n就床堆迭明如雪，引手模苏软似绵。\n拥被并垆和梦暖，全胜白㲲紫茸毡。",
        "dynasty": "宋",
        "collection_info": null
    },
    {
        "title": "立秋日偶书",
        "author": "释德洪",
        "content": "秋入纱厨夏簟空，頽然瘦坐一衰翁。\n声凉乱叶红蕉雨，香暗分丛紫菊风。\n清境净缘惭独享，幽怀佳句与谁同。\n平生垢习消磨尽，只有文章气吐虹。",
        "dynasty": "宋",
        "collection_info": null
    },
    {
        "title": "游太平古寺读旧题用惠上人韵",
        "author": "释德洪",
        "content": "步尽长廊觉倦游，丛蕉出屋小轩幽。\n壁间诗在红埃满，窗下香残碧缕浮。\n喜有绳床容我借，更因茗盌为君留。\n忽惊林杪湘山露，谁作江天数笔秋。",
        "dynasty": "宋",
        "collection_info": null
    },
    {
        "title": "岁穷僧众米竭自往湘阴乞之舟载夜归宿桥口寒甚未寝时侍者智观坐而假寐作此诗有怀资钦提举",
        "author": "释德洪",
        "content": "老去生涯无窖子，隔城荒寺到人稀。\n岁穷百里扣门乞，夜棹孤舟载米归。\n隅坐小僧寒附火，联拳羸仆睡和衣。\n故人醉裏闻芗泽，应背银缸照翠帏。",
        "dynasty": "宋",
        "collection_info": null
    },
    {
        "title": "正月一日送璇维那之新昌乞",
        "author": "释德洪",
        "content": "春水初生湘岸边，阴晴城郭上元前。\n暖消积雪成檐滴，火烈残香发篆烟。\n念旧十年乡井梦，试新一首送行篇。\n翛然路入江南去，想见归时及杜鹃。",
        "dynasty": "宋",
        "collection_info": null
    },
    {
        "title": "二月二十一日奉陪季长游岳麓饭罢登法华台赋此",
        "author": "释德洪",
        "content": "法华台上凭栏久，吹鬓东风晚雨晴。\n断岸平横千雉堞，道林远在一牛鸣。\n喜餐水饼清明近，开徧山茶杜宇声。\n想见京尘遮便面，应思携手此中行。",
        "dynasty": "宋",
        "collection_info": null
    },
    {
        "title": "送兴上人之归宗",
        "author": "释德洪",
        "content": "紫霄峰下鸾溪上，幻出宝坊金碧开。\n沃野不辞常自献，暮云无事解归来。\n永怀香火三生旧，想见松风万壑哀。\n阿上笑中如问我，为言诗胆尚崔嵬。",
        "dynasty": "宋",
        "collection_info": null
    },
    {
        "title": "赠道禅者",
        "author": "释德洪",
        "content": "大河卷浪雪翻风，桥压千艘卧彩虹。\n岱岳烟云连绝域，北门楼阁碍层空。\n浪游荆椘重湖外，更在沩源迭嶂中。\n水餠槐芽动乡思，近来归梦与谁同。",
        "dynasty": "宋",
        "collection_info": null
    },
    {
        "title": "周庭秀爱湘中山水之胜定居十余年宣和五年夏五月忽思吴中别余于湘上作此送之",
        "author": "释德洪",
        "content": "词刃平生工斫伐，探怀每欲取公侯。\n朅来世事懒经意，醉看湘山不转头。\n忽忆归吴泛千里，偶然尽室载孤舟。\n却将挥翰风雷手，且钓华亭万顷秋。",
        "dynasty": "宋",
        "collection_info": null
    },
    {
        "title": "题悟宗壁",
        "author": "释德洪",
        "content": "到寺回身望众峰，一堂疏快万缘空。\n槲林曲折通幽径，莲荡凋零退晚红。\n师已灰心增夏腊，我今霜鬓撒秋风。\n亦知旁舍多佳士，香火他年愿此同。",
        "dynasty": "宋",
        "collection_info": null
    },
    {
        "title": "过陵水县补东坡遗",
        "author": "释德洪",
        "content": "白沙翠竹并江流，小县炊烟晚雨收。\n苍藓色侵盘马地，稻花香入放衙楼。\n过厅客聚观灯网，趁市人归旋唤舟。\n意适忽忘身是客，语音无伴始生愁。",
        "dynasty": "宋",
        "collection_info": null
    },
    {
        "title": "夜归示卓道人",
        "author": "释德洪",
        "content": "心知家本住仇池，傲睨人间老变衰。\n两鬓京尘初邂逅，一尊川语问归期。\n劝沽何处禽知我，含笑谁家花隔篱。\n天水摹胡飓风作，夜归江路月相随。",
        "dynasty": "宋",
        "collection_info": null
    },
    {
        "title": "雪诗",
        "author": "释德洪",
        "content": "千岩雨雪黄昏后，一室香灯一寝余。\n此夕乡关入归梦，明朝云物记曾书。\n地垆不独闻瓶泣，山果时惊落屋除。\n清境鼎来劳应接，暮年生计未全疏。",
        "dynasty": "宋",
        "collection_info": null
    },
    {
        "title": "题王教授艇斋",
        "author": "释德洪",
        "content": "宴居端若寄虚舟，三峡词源日倒流。\n惯与衣冠游泮水，坐看图史认瀛洲。\n胸中耿耿观澜术，物外悠悠涉世谋。\n莫谓縦横止容膝，济川林叶此中求。",
        "dynasty": "宋",
        "collection_info": null
    },
    {
        "title": "吾山风物如故园而甚僻余居月余爱之将此卜居二首  其一",
        "author": "释德洪",
        "content": "此生于世已无求，况有村原事事幽。\n乞谷住山真素志，栽田博饭是良谋。\n别坡笋蕨春兼采，遶舍桑麻岁倍收。\n强健自能营饱暖，尘埃回首谩悠悠。",
        "dynasty": "宋",
        "collection_info": null
    },
    {
        "title": "吾山风物如故园而甚僻余居月余爱之将此卜居二首  其二",
        "author": "释德洪",
        "content": "风物淳真似故丘，茅茨结处自深幽。\n竹西邻舍颇相近，客至须供良甚谋。\n灯火夜窗衣自补，丰登秋亩稻重收。\n安閒有此支余岁，更欲驱驰亦谬悠。",
        "dynasty": "宋",
        "collection_info": null
    },
    {
        "title": "送楞严经珣维那",
        "author": "释德洪",
        "content": "尸罗清浄心清浄，寄迹南台亦偶然。\n室掩香灯见行道，壁悬巾屦伴孤禅。\n宝书独欲烦君诵，法力真期迨我先。\n细味此诗如实录，他年僧史定须编。",
        "dynasty": "宋",
        "collection_info": null
    },
    {
        "title": "谢岳麓光老惠临济顶相",
        "author": "释德洪",
        "content": "瘦骨孤标韵绝伦，传闻宗派出云门。\n收藏画裏三玄老，分付湘中十世孙。\n骂佛风神疑正怒，打僧气宇尚惊群。\n能言灭却正法眼，不负滩头毒手恩。",
        "dynasty": "宋",
        "collection_info": null
    },
    {
        "title": "送珠上人泐潭拜塔",
        "author": "释德洪",
        "content": "泐潭卧龙今不见，空有遗珠留世间。\n圆转自然离矿秽，光明聊復秘形山。\n随师受嚫前身事，披掌犹存此日还。\n言不走盘无影迹，方知生死不相关。",
        "dynasty": "宋",
        "collection_info": null
    },
    {
        "title": "题龙王枯木堂",
        "author": "释德洪",
        "content": "异种灵苗着四方，谩将名字挂虚堂。\n道林可惜昏岚掩，枯木那知在处芳。\n韶石曾闻傲烟瘴，焦山今已饱风霜。\n阳陂且喜根株茂，雪裏花开烂熳香。",
        "dynasty": "宋",
        "collection_info": null
    },
    {
        "title": "送海印奭老住东林",
        "author": "释德洪",
        "content": "湘容岳色中秋后，古寺闲房小寝余。\n扫径箒粘新落叶，开窗风掩读残书。\n吹云又作他山去，种漆何时伴我居。\n洞上闲名犹在世，未应容易与人除。",
        "dynasty": "宋",
        "collection_info": null
    },
    {
        "title": "余至清修别希一禅师津发如老媪扶女外车其义风可以起頽俗将发作此",
        "author": "释德洪",
        "content": "惊风急雨中秋后，回首长沙杳霭间。\n迎送初辞大藩府，逍遥来看小庐山。\n故人情义千钧重，行客生涯一叶闲。\n明日旅亭劳昼梦，孤峰标格不容攀。",
        "dynasty": "宋",
        "collection_info": null
    },
    {
        "title": "题压波阁",
        "author": "释德洪",
        "content": "雪玉在躬贤令尹，江山约束入宏规。\n惊波溅岸凭陵□，杰阁控云弹压之。\n雾敛尘清闲縦目，蜂争螘分想当时。\n邦人凖拟朱栏外，安着他年惠爱碑。",
        "dynasty": "宋",
        "collection_info": null
    },
    {
        "title": "次韵贾令尹题裴公亭",
        "author": "释德洪",
        "content": "独凭危栏眼力穷，当年胜践想遗风。\n歌喉云杪殷余韵，笑靥尊前发醉红。\n世相难逃朝夕改，山容不老古今同。\n议郎笔力回春色，摹写都藏画牒中。",
        "dynasty": "宋",
        "collection_info": null
    },
    {
        "title": "余往汉上清修白鹿二老送至龙牙作此别之",
        "author": "释德洪",
        "content": "因法相逢亦一时，云泉所至共娱嬉。\n怪君追送不辞远，知我从来未有期。\n醖造离愁成独笑，欺凌秋色有新诗。\n阎浮掌上诃梨勒，去住休纒爱见悲。",
        "dynasty": "宋",
        "collection_info": null
    },
    {
        "title": "雪夜至明教寄王路分舍人",
        "author": "释德洪",
        "content": "雪夜山中还独宿，地垆深煗纸窗明。\n百年有限身今老，一枕无求梦自清。\n弟子分灯成保社，故人持节顿江城。\n瘴痾疏快诸缘浄，卧听摧檐泻竹声。",
        "dynasty": "宋",
        "collection_info": null
    },
    {
        "title": "访双池老不遇其子觉先求诗为作此",
        "author": "释德洪",
        "content": "芒鞵竹杖快新晴，天迥游丝百尺轻。\n沃若柔桑连野绿，炯如白鸟照溪明。\n逢山有寺幽欣集，对客开轩午梦清。\n曦竟未回凭阁久，忽闻高柳子规声。",
        "dynasty": "宋",
        "collection_info": null
    },
    {
        "title": "寂音泉",
        "author": "释德洪",
        "content": "水灵有源不知处，但见方沼供无穷。\n俯波下看远山色，卷雾忽惊清镜空。\n危亭快若望霜晓，江岸□□□阴风。\n宜呼此泉作檀越，岁致万斛无凶丰。",
        "dynasty": "宋",
        "collection_info": null
    },
    {
        "title": "灯禅师出蜀住此山十年为作南食且约同住作此以赠",
        "author": "释德洪",
        "content": "少年出蜀今耆艾，十见襄阳浩荡春。\n山近京畿看愈好，食兼虏馔味尤真。\n君今避世成深隐，我欲移庵结近邻。\n相对无嫌太岑寂，待添明月作三人。",
        "dynasty": "宋",
        "collection_info": null
    },
    {
        "title": "襄州乱后逢端州依上人",
        "author": "释德洪",
        "content": "汉上相逢兵火后，苍颜华髪两摧頽。\n尘清雾敛闲身在，螘分蜂争一笑开。\n志捍丛林山剔卓，义规朋友玉崔嵬。\n瓦精决舌休皮相，曾见淄州古佛来。",
        "dynasty": "宋",
        "collection_info": null
    },
    {
        "title": "和济之通判日夜怀祖颖诸公",
        "author": "释德洪",
        "content": "才高自是万夫望，语妙人疑锦绣肠。\n新事惊嗟入诗律，故交契阔付凄伤。\n开书想见湖山好，他日悬知夜语长。\n狱屋岂能埋宝剑，斗牛长觉射龙光。",
        "dynasty": "宋",
        "collection_info": null
    },
    {
        "title": "送匀工人谒蔡州使君",
        "author": "释德洪",
        "content": "淮西气宇盖三军，绝似平原旧使君。\n今日孤城独坚守，疾风劲草昔传闻。\n龙蛇戏下唯呼姓，翰墨场中亦策勋。\n想见棠阴谈我处，笑持茗盌辩如云。",
        "dynasty": "宋",
        "collection_info": null
    },
    {
        "title": "寄盛羣玉",
        "author": "释德洪",
        "content": "平生翰墨到精微，盛氏诸郎最白眉。\n气讦曾窥豪士赋，初交先和野僧诗。\n谩劳清梦思相识，那料孤踪晚见知。\n君看临危用心处，何殊晏子解骖时。",
        "dynasty": "宋",
        "collection_info": null
    },
    {
        "title": "十二月十八夜大雪注莲经罢有僧来劝归庐山僧去作此",
        "author": "释德洪",
        "content": "烟凝生怕席帘开，快暖偏宜榾柮柴。\n夜久饥鼯嗅空案，梦惊斗虎堕层崖。\n优昙花偈余残纸，薝卜杯香自满斋。\n折脚铛安莫嫌稳，地偏人懒遂幽怀。",
        "dynasty": "宋",
        "collection_info": null
    },
    {
        "title": "雪中",
        "author": "释德洪",
        "content": "势密连空若推下，随风起舞不容追。\n门闲走犬无深巷，树暗栖鸦有剩枝。\n旋拨地垆通宿火，却呵冻手写新诗。\n轩窗秀发惊清昼，万壑春归说向谁。",
        "dynasty": "宋",
        "collection_info": null
    },
    {
        "title": "再会庄德祖大夫",
        "author": "释德洪",
        "content": "平昔才名似孟宗，暮年一钵并岩丛。\n交朋半在青云上，意气都消白眼中。\n庞老尚余灵照在，伯鸾应许孟光同。\n君看张柬之为相，不害荆州秃鬓翁。",
        "dynasty": "宋",
        "collection_info": null
    },
    {
        "title": "与蔡杨州",
        "author": "释德洪",
        "content": "五马东来数月间，十州人物帖然安。\n池边芳草新吟罢，楼外遥山昼卧看。\n铃阁蜡烟秋色晚，谯门铜漏夜声寒。\n虽然自是云林客，犹把风流作话端。",
        "dynasty": "宋",
        "collection_info": null
    },
    {
        "title": "唐生能视手文乞诗戏赠之",
        "author": "释德洪",
        "content": "草芜门径过从少，那料秋来夜话同。\n屋漏移床时发笑，粥稠当饭巧于穷。\n我留痴绝传身后，君见平生似掌中。\n明日渡江应转首，数峰无语晚连空。",
        "dynasty": "宋",
        "collection_info": null
    },
    {
        "title": "赠麻城接待僧胜上人",
        "author": "释德洪",
        "content": "绿髪凋零白业增，住庵随分有规绳。\n为分一邑人家饭，普供十方云水僧。\n扫径客来圆笑靥，开轩云破露寒层。\n君看击桶金牛手，坐续山头柏子灯。",
        "dynasty": "宋",
        "collection_info": null
    },
    {
        "title": "夏日同安示阿崇诸衲子",
        "author": "释德洪",
        "content": "老眼朅来惊节物，闲同诸子话江乡。\n试茶正要旋烘盏，煮饼且令深注汤。\n忽忆海山餐荔子，更思湘水劈莲房。\n夏休便可车轮去，菌蕈秋肥趁及尝。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰六首  其一",
        "author": "释德洪",
        "content": "深观诸佛刹那际，三世十方无遁形。\n已尽凡情不颠倒，如除目翳自光明。\n意俱大地山河丧，心与空花梦幻生。\n垂手遇缘携法界，美髯跣足散衣行。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰六首  其二",
        "author": "释德洪",
        "content": "二天给侍慈忍象，一虎槖经常寂光。\n意处世间离生灭，梦中尘刼浪遮藏。\n即真不必冠巾毁，绝染何妨枣柏尝。\n提起超情无比句，夜来山雨落花香。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰六首  其三",
        "author": "释德洪",
        "content": "青春径去不小住，天迥游丝增眼寒。\n想见手提大千界，翛然身现一毛端。\n若存情见智山隔，但断攀缘业海干。\n面目分明今日是，敢将枣柏荐盘餐。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰六首  其四",
        "author": "释德洪",
        "content": "生死鹘崙无背面，摩挲把玩久嗟咨。\n悟明必藉戒定慧，随顺差成老病衰。\n净意即空良显决，色身对现出思惟。\n千烹万锻知恩德，敢忘摩尼在矿时。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰六首  其五",
        "author": "释德洪",
        "content": "眼盖人寰捻美髯，年年相见晚春前。\n摸苏缘妄心俱尽，揩拭鲜陈念已圜。\n指下琴方纔发越，眉间毫相见无边。\n微尘劫海依今住，生死何劳较后先。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰六首  其六",
        "author": "释德洪",
        "content": "一刹那际入正受，互参三世妙难思。\n有情梦境依此住，无量劫海不移时。\n任运行藏难掩覆，随疑语默出思惟。\n大哉无比金刚句，世罕知之我独知。",
        "dynasty": "宋",
        "collection_info": null
    },
    {
        "title": "十世观音生辰六月二十六日二首  其一",
        "author": "释德洪",
        "content": "十世为僧皆姓杨，死生游戏自隋唐。\n铁身自倒汝邪□，写字无为我道场。\n异迹着于无量寿，慈风不减普昭王。\n两川显化人皆识，今日全身不掩藏。",
        "dynasty": "宋",
        "collection_info": null
    },
    {
        "title": "十世观音生辰六月二十六日二首  其二",
        "author": "释德洪",
        "content": "昙相禅师第二身，蝉联十世姓杨人。\n女兄慧辩成勍敌，弟子悲欣记夙因。\n解使邪迷知有佛，自呼名字凛如神。\n平生接物多方便，何似今朝一句亲。",
        "dynasty": "宋",
        "collection_info": null
    },
    {
        "title": "蔡藏用生辰",
        "author": "释德洪",
        "content": "非烟云子酿新晴，争看麒麟堕地行。\n悉达已闻今日诞，优昙知復为谁荣。\n已惊久视方瞳碧，更觉藏年玉骨清。\n曾伴麻姑家法在，愿随风驭到蓬瀛。",
        "dynasty": "宋",
        "collection_info": null
    },
    {
        "title": "八月二十三日蔡元中生辰",
        "author": "释德洪",
        "content": "纔过中秋今几日，夜来海月上三更。\n梦魂传得天书至，窗户俱明廐马惊。\n骨相终当为国器，儿声初已识人英。\n明年庆节山中友，金屋怜君夜直清。",
        "dynasty": "宋",
        "collection_info": null
    },
    {
        "title": "刘彭年知县生辰",
        "author": "释德洪",
        "content": "清规懿德古难陪，秋尽民歌庆节来。\n瑞应草余双叶在，优昙花适一枝开。\n莺娇妙管传佳句，玉腻新粧献寿杯。\n慈母千龄何所愿，早看贤子践三台。",
        "dynasty": "宋",
        "collection_info": null
    },
    {
        "title": "中庐赵令生辰",
        "author": "释德洪",
        "content": "孟夏南风草木熏，民歌庆节喜传闻。\n今朝雪乙呈双瑞，后夜冰轮满九分。\n材业牛刀试小邑，家声天派落层云。\n吞舟岂久容涔足，禁殿论思政要君。",
        "dynasty": "宋",
        "collection_info": null
    },
    {
        "title": "寄黄嗣深使君二首  其一",
        "author": "释德洪",
        "content": "江夏家声世所闻，无双千顷典刑存。\n肃严郡邑霜分晓，照映簪缨玉粹温。\n楼迥岘云供醉望，夜晴汉月洗吟魂。\n行将补衮调羮手，却执元圭侍至尊。",
        "dynasty": "宋",
        "collection_info": null
    },
    {
        "title": "寄黄嗣深使君二首  其二",
        "author": "释德洪",
        "content": "身世浮云偶尚存，白衣苍狗与谁论。\n梦中不记金门宿，醉裏曾看玉海翻。\n尚有惊魂纒瘴雾，已甘华髪老江滨。\n枯荄欲藉阳和暖，催发新来雨露恩。",
        "dynasty": "宋",
        "collection_info": null
    },
    {
        "title": "李道夫母挽辞",
        "author": "释德洪",
        "content": "缙绅家法想清规，平昔高风此一时。\n居约云山夫有道，客陪房杜子无疑。\n九原泪湿老莱袂，千字碑传幼妇词。\n他日欲寻贤母墓，北山松雨路人悲。",
        "dynasty": "宋",
        "collection_info": null
    },
    {
        "title": "邓循道父挽辞二首  其一",
        "author": "释德洪",
        "content": "苦冰洁蘗是行藏，一节无求老更刚。\n好在缙绅师俭德，尚余闾里说谦光。\n阴功隐秘天应录，遗训丁宁世共伤。\n勿谓不身尝报施，故应遗泽在诸郎。",
        "dynasty": "宋",
        "collection_info": null
    },
    {
        "title": "邓循道父挽辞二首  其二",
        "author": "释德洪",
        "content": "一生纯德无遗恨，千字埋名有逸辞。\n墓隧嫩泉谁种玉，书斋子砚自生芝。\n音容已作终天痛，岁月真成罔极悲。\n拥鼻功名知不免，空将泪眼看风枝。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其一",
        "author": "释德洪",
        "content": "射圃闲亭酒半醺，手柔弓燥气超羣。\n已惊百步穿杨綵，会看双鵰落塞云。\n且集旌旗森画戟，未输文字饮金樽。\n治朝文武须兼用，万寿称觞祝至尊。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其二",
        "author": "释德洪",
        "content": "太平无象乐年丰，况值疆埸久已空。\n宾主献酬成雅集，江山谈笑助清风。\n良辰美景开金斝，缓带轻裘控角弓。\n鼙鼓急催齐指目，大侯的处中飞鸿。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其三",
        "author": "释德洪",
        "content": "雨后园林花木新，传闻千骑出城闉。\n异能未中侯中鹄，佳气先浮盏面春。\n画鼓绣鞾筵奏曲，红粧细马地无尘。\n长沙万古民争说，宾主人英伎绝伦。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其四",
        "author": "释德洪",
        "content": "闻道长沙贤太守，漆瞳玉頬照衡湘。\n讼庭散后宾朋集，民瘼苏来礼乐昌。\n且展绮筵陪胜饯，何须檀板闹红籹。\n晓无探骑？边檄，愿献君王万寿觞。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其五",
        "author": "释德洪",
        "content": "细柳成阴花满径，晚来钲鼓导朱轮。\n河东鸑鷟三英杰，天上麒麟两俊人。\n闲裏笑谈清似玉，杯中贤圣韵如春。\n引弓一箭惊穿札，堵立懽声快吏民。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其六",
        "author": "释德洪",
        "content": "绣衣天使志澄清，五马贤侯见典刑。\n公退钲声闻射圃，日高槐影覆闲庭。\n共看酒蚁浮琼斝，不废花轮遶画屏。\n银烛红纱侵夜色，醉归明月淡疏星。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其七",
        "author": "释德洪",
        "content": "陇西家世到仍云，许国清忠盖代闻。\n有道风流贤太守，无双才气旧将军。\n整弦使者情和易，承附诸郎艺逸群。\n便好画图收拾取，要传盛事满湘滨。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其八",
        "author": "释德洪",
        "content": "如云旌骑照湘江，千里农桑楚大邦。\n中鹄才高今有武，射鵰伎巧古无双。\n锦袍雅称黄金带，琼液尤宜白玉霜。\n笑挽雕弓如满月，万人惊慑已心降。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其九",
        "author": "释德洪",
        "content": "无双自昔擅家声，春色都还细柳营。\n中的聊为万人杰，飞觥要使百壶倾。\n三湘父老传风化，十郡儿童识姓名。\n武纬文经俱不乏，桑弧蓬矢见平生。",
        "dynasty": "宋",
        "collection_info": null
    },
    {
        "title": "代人上李龙图并廉使致语十首  其一○",
        "author": "释德洪",
        "content": "画鼓晓晴三击罢，如云兵骑整全威。\n俄闻画角胡笳断，忽觉华堂羽箭飞。\n一百步中精力巧，数重围内见心机。\n风流太守兼文武，扶路争看踏月归。",
        "dynasty": "宋",
        "collection_info": null
    },
    {
        "title": "代夏均甫宴人致语一首",
        "author": "释德洪",
        "content": "九龄风度照峿台，宴寝香凝画戟开。\n归国已倾天下耳，驻轩宜举故人杯。\n青天白日心常在，附骥攀鳞志未摧。\n累足待公成相业，更随风驭看蓬莱。",
        "dynasty": "宋",
        "collection_info": null
    },
    {
        "title": "余在制勘院昼卧念故山经行处用空山无人水流花开为韵寄山中道友八首  其一",
        "author": "释德洪",
        "content": "山帔蒙霜顶，跏趺岩石中。\n夜寒虎痾痒，林静月升空。",
        "dynasty": "宋",
        "collection_info": null
    },
    {
        "title": "余在制勘院昼卧念故山经行处用空山无人水流花开为韵寄山中道友八首  其二",
        "author": "释德洪",
        "content": "扫径偶停箒，幽怀凝伫间。\n暮樵迷向背，余响答空山。",
        "dynasty": "宋",
        "collection_info": null
    },
    {
        "title": "余在制勘院昼卧念故山经行处用空山无人水流花开为韵寄山中道友八首  其三",
        "author": "释德洪",
        "content": "数峰横杳霭，空翠疑有无。\n落日谁同看，啼猿我欲呼。",
        "dynasty": "宋",
        "collection_info": null
    },
    {
        "title": "余在制勘院昼卧念故山经行处用空山无人水流花开为韵寄山中道友八首  其四",
        "author": "释德洪",
        "content": "新晴收雨脚，宿雾隔花身。\n睡美不知晓，啼禽解唤人。",
        "dynasty": "宋",
        "collection_info": null
    },
    {
        "title": "余在制勘院昼卧念故山经行处用空山无人水流花开为韵寄山中道友八首  其五",
        "author": "释德洪",
        "content": "舍南一曲溪，春涨半篙水。\n去作落崖声，雪花溅山翠。",
        "dynasty": "宋",
        "collection_info": null
    },
    {
        "title": "余在制勘院昼卧念故山经行处用空山无人水流花开为韵寄山中道友八首  其六",
        "author": "释德洪",
        "content": "堕薪行且拾，爱此林径幽。\n偶坐欹斜石，忽逢清浅流。",
        "dynasty": "宋",
        "collection_info": null
    },
    {
        "title": "余在制勘院昼卧念故山经行处用空山无人水流花开为韵寄山中道友八首  其七",
        "author": "释德洪",
        "content": "明白庵前路，辛夷树已花。\n窃香知犯律，匹练墨翻鸦。",
        "dynasty": "宋",
        "collection_info": null
    },
    {
        "title": "余在制勘院昼卧念故山经行处用空山无人水流花开为韵寄山中道友八首  其八",
        "author": "释德洪",
        "content": "棐几自香滑，宝时一开道。\n根根九连络，清境更壅培。",
        "dynasty": "宋",
        "collection_info": null
    },
    {
        "title": "病中寄山中故旧八首  其一",
        "author": "释德洪",
        "content": "室空无侍者，唯置一匡床。\n万事俱衰落，但余常寂光。",
        "dynasty": "宋",
        "collection_info": null
    },
    {
        "title": "病中寄山中故旧八首  其二",
        "author": "释德洪",
        "content": "身心俱寂灭，想念亦纷纭。\n此是维摩老，无生不二门。",
        "dynasty": "宋",
        "collection_info": null
    },
    {
        "title": "病中寄山中故旧八首  其三",
        "author": "释德洪",
        "content": "我心若有生，梦境堪把玩。\n目前今洞然，底处藏忧患。",
        "dynasty": "宋",
        "collection_info": null
    },
    {
        "title": "病中寄山中故旧八首  其四",
        "author": "释德洪",
        "content": "云门达法空，玄沙见根蒂。\n两翁脱生死，一味多爽气。",
        "dynasty": "宋",
        "collection_info": null
    },
    {
        "title": "病中寄山中故旧八首  其五",
        "author": "释德洪",
        "content": "心光本无碍，悭贪空盖纒。\n一切但仍旧，自然常现前。",
        "dynasty": "宋",
        "collection_info": null
    },
    {
        "title": "病中寄山中故旧八首  其六",
        "author": "释德洪",
        "content": "灵源坐痴兀，万事付天真。\n何事禅和子，相逢碍塞人。",
        "dynasty": "宋",
        "collection_info": null
    },
    {
        "title": "病中寄山中故旧八首  其七",
        "author": "释德洪",
        "content": "临济十世孙，泐潭克家嗣。\n一唱主中宾，不容留意地。",
        "dynasty": "宋",
        "collection_info": null
    },
    {
        "title": "病中寄山中故旧八首  其八",
        "author": "释德洪",
        "content": "本色出家儿，机轮盘珠走。\n须学老华亭，用处无渗漏。",
        "dynasty": "宋",
        "collection_info": null
    },
    {
        "title": "明白庵六首  其一",
        "author": "释德洪",
        "content": "如来功德力，内外悉清浄。\n念起勿随之，自然心无病。",
        "dynasty": "宋",
        "collection_info": null
    },
    {
        "title": "明白庵六首  其二",
        "author": "释德洪",
        "content": "形与佛祖等，道致人天护。\n戒浄福人天，心空同佛祖。",
        "dynasty": "宋",
        "collection_info": null
    },
    {
        "title": "明白庵六首  其三",
        "author": "释德洪",
        "content": "石火机锋上，那容着意根。\n透情名出世，离念是知恩。",
        "dynasty": "宋",
        "collection_info": null
    },
    {
        "title": "明白庵六首  其四",
        "author": "释德洪",
        "content": "瑞鹿吾所慕，勇决敢不勉。\n夜来归梦清，疑在啼猨巘。",
        "dynasty": "宋",
        "collection_info": null
    },
    {
        "title": "明白庵六首  其五",
        "author": "释德洪",
        "content": "老去一庵深，聊将自浄心。\n要当酬佛祖，终不负丛林。",
        "dynasty": "宋",
        "collection_info": null
    },
    {
        "title": "明白庵六首  其六",
        "author": "释德洪",
        "content": "归路山花发，欣然折一枝。\n动容扬古路，不堕悄然机。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其一",
        "author": "释德洪",
        "content": "哀蝉满风听，草树初茂密。\n空斋有奇事，屋角寒藤入。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其二",
        "author": "释德洪",
        "content": "客来理清言，客去依蒲褐。\n道乡知不遥，髣髴见城郭。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其三",
        "author": "释德洪",
        "content": "希夷登岳顶，与子相追随。\n天风落笑语，想见对谈时。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其四",
        "author": "释德洪",
        "content": "子从两人杰，此游真胜缘。\n他年传故事，一叶共湘川。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其五",
        "author": "释德洪",
        "content": "遥知歌座中，随意吐十住。\n海门妙莲华，应逐谈词吐。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其六",
        "author": "释德洪",
        "content": "我庵无量相，泯迹变清思。\n觉范如新故，空华今盛衰。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其七",
        "author": "释德洪",
        "content": "松下朅来见，依然冰雪颜。\n未须惊世故，且復卧看山。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其八",
        "author": "释德洪",
        "content": "高谊今照人，剧谈旧惊座。\n别来如许久，一见千愁破。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其九",
        "author": "释德洪",
        "content": "无生师子窟，僧宝光照夜。\n我如龟六藏，一庵聊作夏。",
        "dynasty": "宋",
        "collection_info": null
    },
    {
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其一○",
        "author": "释德洪",
        "content": "千峰夕阳外，空翠揺烟霏。\n终古无求处，相看一笑归。",
        "dynasty": "宋",
        "collection_info": null
    },
    {
        "title": "和昭默堂五首  其一",
        "author": "释德洪",
        "content": "相见自完全，分明透语言。\n衲僧犹听莹，入户不知门。",
        "dynasty": "宋",
        "collection_info": null
    },
    {
        "title": "和昭默堂五首  其二",
        "author": "释德洪",
        "content": "道骨清如玉，闲拳瘦策时。\n钝根并鹘眼，到此自分岐。",
        "dynasty": "宋",
        "collection_info": null
    },
    {
        "title": "和昭默堂五首  其三",
        "author": "释德洪",
        "content": "此堂常说法，亦是主中宾。\n无地容啖啄，缘渠彻骨贫。",
        "dynasty": "宋",
        "collection_info": null
    },
    {
        "title": "和昭默堂五首  其四",
        "author": "释德洪",
        "content": "睡余供潄盥，齿頬带茶甘。\n兄弟知家法，从教鹙子惭。",
        "dynasty": "宋",
        "collection_info": null
    },
    {
        "title": "和昭默堂五首  其五",
        "author": "释德洪",
        "content": "倦依蒲褐坐，脱体露全机。\n曲篆风窗细，烟横一缕微。",
        "dynasty": "宋",
        "collection_info": null
    },
    {
        "title": "又次韵五首  其一",
        "author": "释德洪",
        "content": "拟心成剩法，况復更随言。\n试凭堂中几，闲看窈窕门。",
        "dynasty": "宋",
        "collection_info": null
    },
    {
        "title": "又次韵五首  其二",
        "author": "释德洪",
        "content": "智识不到处，言诠路绝时。\n欲藏还露骨，叶带更多歧。",
        "dynasty": "宋",
        "collection_info": null
    },
    {
        "title": "又次韵五首  其三",
        "author": "释德洪",
        "content": "瘦容无住着，举手评来宾。\n不是无言说，虽穷不讳贫。",
        "dynasty": "宋",
        "collection_info": null
    },
    {
        "title": "又次韵五首  其四",
        "author": "释德洪",
        "content": "梦裏寻音响，教休定不甘。\n忽知眉盖眼，开着替人惭。",
        "dynasty": "宋",
        "collection_info": null
    },
    {
        "title": "又次韵五首  其五",
        "author": "释德洪",
        "content": "言语皆为病，全提却物机。\n更无遮掩处，兀坐笑微微。",
        "dynasty": "宋",
        "collection_info": null
    },
    {
        "title": "李成德画理髪搔背刺喷䎳耳为四畅图乞诗作此四首  其一",
        "author": "释德洪",
        "content": "经月得楼飕，头懒垢不靧。\n树间一梳理，道与精神会。",
        "dynasty": "宋",
        "collection_info": null
    },
    {
        "title": "李成德画理髪搔背刺喷䎳耳为四畅图乞诗作此四首  其二",
        "author": "释德洪",
        "content": "痒处搔不及，赖有童子手。\n精微不可传，龉齿一转首。",
        "dynasty": "宋",
        "collection_info": null
    },
    {
        "title": "李成德画理髪搔背刺喷䎳耳为四畅图乞诗作此四首  其三",
        "author": "释德洪",
        "content": "呿口眼尾垂，欲喷将未发。\n竟以纸用事，快等船出闸。",
        "dynasty": "宋",
        "collection_info": null
    },
    {
        "title": "李成德画理髪搔背刺喷䎳耳为四畅图乞诗作此四首  其四",
        "author": "释德洪",
        "content": "耳痒欲拈去，猛省须用䎳。\n注目深探之，疏快满鬚髪。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其一",
        "author": "释德洪",
        "content": "披云斵奇峰，稍稍堕危峭。\n百年能几何，万事付一笑。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其二",
        "author": "释德洪",
        "content": "方经脱手春，又復送余热。\n悬知到故山，定与秋风别。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其三",
        "author": "释德洪",
        "content": "故山久不归，田园废耕鉏。\n但余玉涧碧，依旧绕吾庐。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其四",
        "author": "释德洪",
        "content": "吾庐亦何有，草屋八九间。\n床头挂湿水，枕上见他山。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其五",
        "author": "释德洪",
        "content": "夫子固真亮，刚劲如何远。\n玉骨定含秋，出语便清婉。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其六",
        "author": "释德洪",
        "content": "西斋君去后，别绪乱于莎。\n乃知长笑语，始奈客愁何。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其七",
        "author": "释德洪",
        "content": "我诗水清浅，隻鹄浴不烦。\n君才正豪迈，霜足拥华轩。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其八",
        "author": "释德洪",
        "content": "门前短石桥，日日送君过。\n归来院落间，还作北窗卧。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其九",
        "author": "释德洪",
        "content": "一从秃毛髪，万事成乖阻。\n贪食等饥鹰，酣眠如饱虎。",
        "dynasty": "宋",
        "collection_info": null
    },
    {
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其一○",
        "author": "释德洪",
        "content": "与君游戏处，箇中无悟迷。\n冰华来脉正，不独是曹溪。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其一",
        "author": "释德洪",
        "content": "君家清癯生，风姿极孤峭。\n我欲为传真，世岂无笑笑。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其二",
        "author": "释德洪",
        "content": "笑笑解衣处，酒后耳先热。\n笔端走精神，叶叶无差别。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其三",
        "author": "释德洪",
        "content": "汪郎工笔耕，万卷供犁鉏。\n我方买牛具，赁屋邻子庐。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其四",
        "author": "释德洪",
        "content": "胸中有奇趣，诗成谈笑间。\n往来无一事，城郭似居山。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其五",
        "author": "释德洪",
        "content": "晓庭蒲叶翻，天涯归梦远。\n尚记泊舟时，隔水桑婉婉。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其六",
        "author": "释德洪",
        "content": "月华泼空壁，露颗压庭莎。\n哦诗欲仙去，无计奈君何。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其七",
        "author": "释德洪",
        "content": "虽住城隍寺，而无迎送烦。\n清风如有素，时復到南轩。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其八",
        "author": "释德洪",
        "content": "南轩绝低小，亦无佳客过。\n相看两无言，径作对床卧。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其九",
        "author": "释德洪",
        "content": "诗狂欲发言，因此难韵阻。\n君看短后儿，掉臂搏怒虎。",
        "dynasty": "宋",
        "collection_info": null
    },
    {
        "title": "履道书斋植竹甚茂用韵寄之十首  其一○",
        "author": "释德洪",
        "content": "暂借人间路，未达忽如迷。\n石门端不远，归思乱筠溪。",
        "dynasty": "宋",
        "collection_info": null
    },
    {
        "title": "履道见和復答之十首  其一",
        "author": "释德洪",
        "content": "怪君岿如山，诗句最奇峭。\n此篇如缚须，为作陆云笑。",
        "dynasty": "宋",
        "collection_info": null
    },
    {
        "title": "履道见和復答之十首  其二",
        "author": "释德洪",
        "content": "君驭秋风来，破我残夏热。\n方欣对榻眠，遽作虎溪别。",
        "dynasty": "宋",
        "collection_info": null
    },
    {
        "title": "履道见和復答之十首  其三",
        "author": "释德洪",
        "content": "曾约还康山，披簑共春鉏。\n东林缚我屋，西崦置子庐。",
        "dynasty": "宋",
        "collection_info": null
    },
    {
        "title": "履道见和復答之十首  其四",
        "author": "释德洪",
        "content": "百年驹过隙，世事捻指间。\n谁能脱秃帽，从我归故山。",
        "dynasty": "宋",
        "collection_info": null
    },
    {
        "title": "履道见和復答之十首  其五",
        "author": "释德洪",
        "content": "公诗如渊明，语直气益远。\n此篇犹可人，幽趣更清婉。",
        "dynasty": "宋",
        "collection_info": null
    },
    {
        "title": "履道见和復答之十首  其六",
        "author": "释德洪",
        "content": "佳人如美玉，华裙似春莎。\n百年被束缚，奈此青山何。",
        "dynasty": "宋",
        "collection_info": null
    },
    {
        "title": "履道见和復答之十首  其七",
        "author": "释德洪",
        "content": "所居远城市，已绝送迎烦。\n赖有隔桥子，时来过小轩。",
        "dynasty": "宋",
        "collection_info": null
    },
    {
        "title": "履道见和復答之十首  其八",
        "author": "释德洪",
        "content": "静闻斗牛犇，闲数羣蚁过。\n秋风拂庭槐，枕书欲酣卧。",
        "dynasty": "宋",
        "collection_info": null
    },
    {
        "title": "履道见和復答之十首  其九",
        "author": "释德洪",
        "content": "与君居相连，长恨笑谈阻。\n作诗歌追踪，人笑学画虎。",
        "dynasty": "宋",
        "collection_info": null
    },
    {
        "title": "履道见和復答之十首  其一○",
        "author": "释德洪",
        "content": "思涩不自胜，援笔真欲迷。\n那堪屋漏雨，供此不尽溪。",
        "dynasty": "宋",
        "collection_info": null
    },
    {
        "title": "登控鲤亭望孤山",
        "author": "释德洪",
        "content": "大江自吞空，中流涌孤山。\n欲取藏袖中，归置几案间。",
        "dynasty": "宋",
        "collection_info": null
    },
    {
        "title": "因事",
        "author": "释德洪",
        "content": "太平无事僧，死时是今日。\n逢缘不借中，无间功不立。",
        "dynasty": "宋",
        "collection_info": null
    },
    {
        "title": "丛秀轩",
        "author": "释德洪",
        "content": "幽轩如镜净，峰好亸云鬟。\n不用称丛秀，为君名照山。",
        "dynasty": "宋",
        "collection_info": null
    },
    {
        "title": "次韵曾侯赠庵僧",
        "author": "释德洪",
        "content": "野僧自是闲，不復知闲味。\n譬如庵中人，不见庵外事。",
        "dynasty": "宋",
        "collection_info": null
    },
    {
        "title": "次韵履道雨霁见月二首  其一",
        "author": "释德洪",
        "content": "昨夜中庭树，阴寒叶上稠。\n今宵扫疏影，写出十分秋。",
        "dynasty": "宋",
        "collection_info": null
    },
    {
        "title": "次韵履道雨霁见月二首  其二",
        "author": "释德洪",
        "content": "雨洗诗魂健，梅梢月色新。\n遥知愁绝处，对影只三人。",
        "dynasty": "宋",
        "collection_info": null
    },
    {
        "title": "次韵资钦提举二首  其一",
        "author": "释德洪",
        "content": "雅志在丘壑，不甘丝竹围。\n摩挲林下石，忽忆钓鱼矶。",
        "dynasty": "宋",
        "collection_info": null
    },
    {
        "title": "次韵资钦提举二首  其二",
        "author": "释德洪",
        "content": "爽气诸峰晓，闲心古井波。\n小楼新得句，清绝似阴何。",
        "dynasty": "宋",
        "collection_info": null
    },
    {
        "title": "和珣上人八首  其一",
        "author": "释德洪",
        "content": "生死镜中像，非面亦非镜。\n像既无起灭，心岂纒垢浄。",
        "dynasty": "宋",
        "collection_info": null
    },
    {
        "title": "和珣上人八首  其二",
        "author": "释德洪",
        "content": "不了号无明，了知名真智。\n如人因地倒，而起亦因地。",
        "dynasty": "宋",
        "collection_info": null
    },
    {
        "title": "和珣上人八首  其三",
        "author": "释德洪",
        "content": "木头与碌砖，抛出无巧妙。\n无实法于人，即是我纲要。",
        "dynasty": "宋",
        "collection_info": null
    },
    {
        "title": "和珣上人八首  其四",
        "author": "释德洪",
        "content": "句下无活路，知渠见处偏。\n君看珠走地，不定始知圆。",
        "dynasty": "宋",
        "collection_info": null
    },
    {
        "title": "和珣上人八首  其五",
        "author": "释德洪",
        "content": "万法如有功，梦事应存体。\n但知一月真，宁许堕非是。",
        "dynasty": "宋",
        "collection_info": null
    },
    {
        "title": "和珣上人八首  其六",
        "author": "释德洪",
        "content": "既了超四句，自然绝百非。\n电光石火上，不许更追维。",
        "dynasty": "宋",
        "collection_info": null
    },
    {
        "title": "和珣上人八首  其七",
        "author": "释德洪",
        "content": "毁誉不入念，方知心已空。\n魔宫并虎穴，还与道场同。",
        "dynasty": "宋",
        "collection_info": null
    },
    {
        "title": "和珣上人八首  其八",
        "author": "释德洪",
        "content": "问讯跛挈师，汝今亦知有。\n棒打不回头，乃尔能掣肘。",
        "dynasty": "宋",
        "collection_info": null
    },
    {
        "title": "夏日睡起步至新丰亭观云庵墨妙与僧坐松下作五诗明日阿振试沐华矮笺请录之因序焉五月十六日大热亭上忽雨如翻盆枕书而寝乃觉日向夕隔墻荷气俱风而至卧见窗间远峰点点可数为之诗曰",
        "author": "释德洪",
        "content": "疏牖慵自分山翠，矮墻不隔荷香。\n睡美不知雨过，觉来一有微凉。",
        "dynasty": "宋",
        "collection_info": null
    },
    {
        "title": "要阿振出门山已瞑而烟翠重重一抹万迭秀峰缺处日脚横度红碧相通余晖光芒倒射作虹霓色微风忽兴新秧翻浪如卷轻罗坐新丰亭流目而长吟读云庵老人戏墨为诗",
        "author": "释德洪",
        "content": "壁上龙虵飞动，坐中金玉鎗然。\n起望微云生处，一声相应残蝉。",
        "dynasty": "宋",
        "collection_info": null
    },
    {
        "title": "扶杖而东渡五位桥曲折而北松下逢道人贤公喜为之诗曰",
        "author": "释德洪",
        "content": "贤也嵚嵌历落，轩然颐頬开张。\n松下偶然相值，立谈爱子清狂。",
        "dynasty": "宋",
        "collection_info": null
    },
    {
        "title": "乃相与濯足于落涧泉语笑不相闻于是听其声于习观亭为之诗曰",
        "author": "释德洪",
        "content": "卧听石间流水，起寻洞口归云。\n但愿一生如此，闲游更復同君。",
        "dynasty": "宋",
        "collection_info": null
    },
    {
        "title": "须臾月出迭石峰侧散坐于知隐桥以迟之余谓二子曰兹游也与存豁辈何远所恨倔强嗟不及耳乃咏而归钟已绝而廊庑寂无声为之诗曰",
        "author": "释德洪",
        "content": "月在留云峰上，人行落涧声中。\n归去殷床钟歇，满庭风露蒙蒙。",
        "dynasty": "宋",
        "collection_info": null
    },
    {
        "title": "登控鲤亭望孤山",
        "author": "释德洪",
        "content": "水面微开笑靥，山形故作横陈。\n彭泽诗中图画，为君点出精神。",
        "dynasty": "宋",
        "collection_info": null
    },
    {
        "title": "悼山谷五首  其一",
        "author": "释德洪",
        "content": "苏黄一时顿有，风流千载追还。\n竟作联翩仙去，要将休歇人间。",
        "dynasty": "宋",
        "collection_info": null
    },
    {
        "title": "悼山谷五首  其二",
        "author": "释德洪",
        "content": "人间识与不识，为君折意消魂。\n独入无声三昧，同闻阿字法门。",
        "dynasty": "宋",
        "collection_info": null
    },
    {
        "title": "悼山谷五首  其三",
        "author": "释德洪",
        "content": "自顾面无四目，何止心雄万夫。\n和得灵源雅曲，绣繻更绾流苏。",
        "dynasty": "宋",
        "collection_info": null
    },
    {
        "title": "悼山谷五首  其四",
        "author": "释德洪",
        "content": "鬚鬓沧浪梦幻，江湖厌饫平生。\n一旦便成千古，坏桐絃索縦横。",
        "dynasty": "宋",
        "collection_info": null
    },
    {
        "title": "悼山谷五首  其五",
        "author": "释德洪",
        "content": "平昔驭风骑气，如今夜雨荒丘。\n欲动西州华屋，空余南浦渔舟。",
        "dynasty": "宋",
        "collection_info": null
    },
    {
        "title": "李端叔自金陵如姑溪寄之五首  其一",
        "author": "释德洪",
        "content": "东坡坐中醉客，让君翰墨风流。\n为作羊昙折意，莫年泪眼山丘。",
        "dynasty": "宋",
        "collection_info": null
    },
    {
        "title": "李端叔自金陵如姑溪寄之五首  其二",
        "author": "释德洪",
        "content": "老去田园可乐，秋来禾黍登场。\n相见鸡豚社饮，諠譁暧热溪堂。",
        "dynasty": "宋",
        "collection_info": null
    },
    {
        "title": "李端叔自金陵如姑溪寄之五首  其三",
        "author": "释德洪",
        "content": "数迭夕阳秋巘，雨余眼力衰时。\n可是招要归思，故应醖造新诗。",
        "dynasty": "宋",
        "collection_info": null
    },
    {
        "title": "李端叔自金陵如姑溪寄之五首  其四",
        "author": "释德洪",
        "content": "月下一声风笛，尊前万顷云涛。\n玉堂他年图画，卧看今日渔舠。",
        "dynasty": "宋",
        "collection_info": null
    },
    {
        "title": "李端叔自金陵如姑溪寄之五首  其五",
        "author": "释德洪",
        "content": "举世夸君笔语，雾豹渠知一斑。\n莫问人间非是，且看醉裏江山。",
        "dynasty": "宋",
        "collection_info": null
    },
    {
        "title": "戏呈师川驹父之阿牛三首  其一",
        "author": "释德洪",
        "content": "今代南州孺子，要是万人之英。\n安得际天汗漫，着此海上长鲸。",
        "dynasty": "宋",
        "collection_info": null
    },
    {
        "title": "戏呈师川驹父之阿牛三首  其二",
        "author": "释德洪",
        "content": "风鉴晴云霁月，衣冠紫陌黄尘。\n勿笑铎驼长卧，起来便自过人。",
        "dynasty": "宋",
        "collection_info": null
    },
    {
        "title": "戏呈师川驹父之阿牛三首  其三",
        "author": "释德洪",
        "content": "阿牛骨相似舅，文章定能世家。\n差胜宗武不韈，犹作添丁画鸦。",
        "dynasty": "宋",
        "collection_info": null
    },
    {
        "title": "陈莹中居合浦余在湘山三首寄之  其一",
        "author": "释德洪",
        "content": "心在青牛城下，身行白鹤泉西。\n何日相逢一笑，看君饱食蛤蜊。",
        "dynasty": "宋",
        "collection_info": null
    },
    {
        "title": "陈莹中居合浦余在湘山三首寄之  其二",
        "author": "释德洪",
        "content": "海门何啻千里，行人替我生愁。\n远尔妄生分别，阎浮等是一沤。",
        "dynasty": "宋",
        "collection_info": null
    },
    {
        "title": "陈莹中居合浦余在湘山三首寄之  其三",
        "author": "释德洪",
        "content": "闻道希夷处士，今居诃梨仙村。\n要看笔端三昧，重谈医国法门。",
        "dynasty": "宋",
        "collection_info": null
    },
    {
        "title": "寄巽中三首  其一",
        "author": "释德洪",
        "content": "屋角早梅开遍，墻阴残雪消迟。\n帘卷一场春梦，窗含满眼新诗。",
        "dynasty": "宋",
        "collection_info": null
    },
    {
        "title": "寄巽中三首  其二",
        "author": "释德洪",
        "content": "文章风行水上，岁月舟藏壑中。\n自怪顶明玉钵，人疑笔梦春红。",
        "dynasty": "宋",
        "collection_info": null
    },
    {
        "title": "寄巽中三首  其三",
        "author": "释德洪",
        "content": "舅相决予十□，尘埃羡子清闲。\n孤坐定非禅病，剃头犹有诗斑。",
        "dynasty": "宋",
        "collection_info": null
    },
    {
        "title": "送实上人还东林时余亦买舟东下四首  其一",
        "author": "释德洪",
        "content": "世事但堪眼见，此生何殊梦游。\n未倩青山掩骨，且牵黄衲蒙头。",
        "dynasty": "宋",
        "collection_info": null
    },
    {
        "title": "送实上人还东林时余亦买舟东下四首  其二",
        "author": "释德洪",
        "content": "有客惠然过我，疏眉秀骨岩岩。\n且復柔搓冻耳，听君放意高谈。",
        "dynasty": "宋",
        "collection_info": null
    },
    {
        "title": "送实上人还东林时余亦买舟东下四首  其三",
        "author": "释德洪",
        "content": "说尽庐山胜处，寂然相对无言。\n东崦峰头月出，依约如闻白猨。",
        "dynasty": "宋",
        "collection_info": null
    },
    {
        "title": "送实上人还东林时余亦买舟东下四首  其四",
        "author": "释德洪",
        "content": "我已作成行计，喜君亦有归期。\n何日虎溪松下，却说江海别时。",
        "dynasty": "宋",
        "collection_info": null
    },
    {
        "title": "余游钟山宿石佛峰下因上人自归宗来赠之六首  其一",
        "author": "释德洪",
        "content": "曾共故山寒食，忽惊庐岳重阳。\n想见洞庭橘柚，纍垂又出青黄。",
        "dynasty": "宋",
        "collection_info": null
    },
    {
        "title": "余游钟山宿石佛峰下因上人自归宗来赠之六首  其二",
        "author": "释德洪",
        "content": "世议嗟嗟迫隘，白头相视如新。\n只有渊明似我，逢人故面成亲。",
        "dynasty": "宋",
        "collection_info": null
    },
    {
        "title": "余游钟山宿石佛峰下因上人自归宗来赠之六首  其三",
        "author": "释德洪",
        "content": "君住青鸾溪上，我留石佛峰前。\n捉手粲然一笑，秋容□更撑天。",
        "dynasty": "宋",
        "collection_info": null
    },
    {
        "title": "余游钟山宿石佛峰下因上人自归宗来赠之六首  其四",
        "author": "释德洪",
        "content": "却度来时危径，断崖落照孤烟。\n分手更无可奈，相看只有凄然。",
        "dynasty": "宋",
        "collection_info": null
    },
    {
        "title": "余游钟山宿石佛峰下因上人自归宗来赠之六首  其五",
        "author": "释德洪",
        "content": "已是浮云身世，更余一钵生涯。\n是处青山可老，何妨乘兴为家。",
        "dynasty": "宋",
        "collection_info": null
    },
    {
        "title": "余游钟山宿石佛峰下因上人自归宗来赠之六首  其六",
        "author": "释德洪",
        "content": "西风夜吹客梦，霜清更入钟山。\n且作跳鱼縦壑，会看倦鸟知还。",
        "dynasty": "宋",
        "collection_info": null
    },
    {
        "title": "和人春日三首  其一",
        "author": "释德洪",
        "content": "冰缺涓涓嫩水，柳涡剪剪柔风。\n滓色尽情澄晓，游丝放意垂空。",
        "dynasty": "宋",
        "collection_info": null
    },
    {
        "title": "和人春日三首  其二",
        "author": "释德洪",
        "content": "暖压催花小雨，晴宜到面和风。\n莺舌管絃合调，兰芽雪玉分丛。",
        "dynasty": "宋",
        "collection_info": null
    },
    {
        "title": "和人春日三首  其三",
        "author": "释德洪",
        "content": "揽衣欲起还眠，杜宇一声春晓。\n家童走报新事，山茶昨夜开了。",
        "dynasty": "宋",
        "collection_info": null
    },
    {
        "title": "山居四首  其一",
        "author": "释德洪",
        "content": "深谷清泉白石，空斋棐几明窗。\n饭罢一瓯春露，梦成风雨翻江。",
        "dynasty": "宋",
        "collection_info": null
    },
    {
        "title": "山居四首  其二",
        "author": "释德洪",
        "content": "炼尽人间机巧，却能随处安闲。\n云深旧迷归路，木落今见他山。",
        "dynasty": "宋",
        "collection_info": null
    },
    {
        "title": "山居四首  其三",
        "author": "释德洪",
        "content": "读书不求甚解，偶尔会意欣然。\n点笔疾书窗纸，倚蒲却看垆烟。",
        "dynasty": "宋",
        "collection_info": null
    },
    {
        "title": "山居四首  其四",
        "author": "释德洪",
        "content": "负日自然扪蝨，看山不觉成诗。\n快暖啼禽归去，受风林影参差。",
        "dynasty": "宋",
        "collection_info": null
    },
    {
        "title": "夏日三首  其一",
        "author": "释德洪",
        "content": "鸟啼不妨意寂，日长但觉身閒。\n扫地要延遗照，掩扉推出青山。",
        "dynasty": "宋",
        "collection_info": null
    },
    {
        "title": "夏日三首  其二",
        "author": "释德洪",
        "content": "轩借谁家修竹，簟留满眼清秋。\n手倦抛书枕卧，一声殿角风瓯。",
        "dynasty": "宋",
        "collection_info": null
    },
    {
        "title": "夏日三首  其三",
        "author": "释德洪",
        "content": "掩卷高眠客去，望云乞食僧归。\n秋近柳阴低瘦，年高瘴髪能稀。",
        "dynasty": "宋",
        "collection_info": null
    },
    {
        "title": "和人夜坐三首  其一",
        "author": "释德洪",
        "content": "句好真堪供佛，泉幽欣更同僧。\n闲麈自横凉簟，飞蚊故遶篝灯。",
        "dynasty": "宋",
        "collection_info": null
    },
    {
        "title": "和人夜坐三首  其二",
        "author": "释德洪",
        "content": "行道疾于转马，坐禅危若蹲鸱。\n爪皮能作地狱，荷香解破毗尼。",
        "dynasty": "宋",
        "collection_info": null
    },
    {
        "title": "和人夜坐三首  其三",
        "author": "释德洪",
        "content": "忠子定应诗瘦，隆禅甘作书痴。\n两客绝无消息，千峰见我栖迟。",
        "dynasty": "宋",
        "collection_info": null
    },
    {
        "title": "即事三首  其一",
        "author": "释德洪",
        "content": "目诵自应引睡，手谈聊復忘纷。\n一曲青林门巷，数声白鸟江村。",
        "dynasty": "宋",
        "collection_info": null
    },
    {
        "title": "即事三首  其二",
        "author": "释德洪",
        "content": "茶味尚含春意，鸠鸣匆觉村深。\n扫地风能施手，过门月解论心。",
        "dynasty": "宋",
        "collection_info": null
    },
    {
        "title": "即事三首  其三",
        "author": "释德洪",
        "content": "妙语欲浇舌本，故人匆到眉尖。\n云薄茶烟索石，浪寒竹色侵帘。",
        "dynasty": "宋",
        "collection_info": null
    },
    {
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其一",
        "author": "释德洪",
        "content": "江素尘泥疏遶，泉清昼夜澄明。\n气入茅堂萧爽，润滋草木鲜荣。",
        "dynasty": "宋",
        "collection_info": null
    },
    {
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其二",
        "author": "释德洪",
        "content": "松榻独安枕簟，纸帏长隔埃尘。\n辉映夜窗明月，下藏梦蝶幽人。",
        "dynasty": "宋",
        "collection_info": null
    },
    {
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其三",
        "author": "释德洪",
        "content": "烦扰自兹深隐，寂寞相与沉冥。\n淡泊既谐真性，恬颐復顺生经。",
        "dynasty": "宋",
        "collection_info": null
    },
    {
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其四",
        "author": "释德洪",
        "content": "风月冥捜秀句，诗家肺腑同期。\n自古人间俗物，此心虽死奚知。",
        "dynasty": "宋",
        "collection_info": null
    },
    {
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其五",
        "author": "释德洪",
        "content": "舍后树林深秀，日中阴影繁浓。\n宴坐时来有籁，炎威欲入无从。",
        "dynasty": "宋",
        "collection_info": null
    },
    {
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其六",
        "author": "释德洪",
        "content": "杏实残笼金色，杨梅烂染臙脂。\n气味新鲜可口，清甘喉舌多时。",
        "dynasty": "宋",
        "collection_info": null
    },
    {
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其七",
        "author": "释德洪",
        "content": "源坞似甘西畔，精庐于此相邻。\n迎接喜能忘我，住山知是何人。",
        "dynasty": "宋",
        "collection_info": null
    },
    {
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其八",
        "author": "释德洪",
        "content": "林外鸣鸦零乱，山头落日微红。\n楼台迥然暝色，谷幽已答疏钟。",
        "dynasty": "宋",
        "collection_info": null
    },
    {
        "title": "临清阁二首  其一",
        "author": "释德洪",
        "content": "泯泯下窥软碧，洄洄匆作惊湍。\n时看稚子对浴，少陵诗眼长寒。",
        "dynasty": "宋",
        "collection_info": null
    },
    {
        "title": "临清阁二首  其二",
        "author": "释德洪",
        "content": "邑势自然藏胜，江空表裏含秋。\n夜棹近人明月，襄阳应在渔舟。",
        "dynasty": "宋",
        "collection_info": null
    },
    {
        "title": "赠珠侍者二首  其一",
        "author": "释德洪",
        "content": "我是布毛侍者，解藏陷虎锋机。\n勘破诸方归去，一藤深锁烟霏。",
        "dynasty": "宋",
        "collection_info": null
    },
    {
        "title": "赠珠侍者二首  其二",
        "author": "释德洪",
        "content": "一等心华自照，不烦春色须开。\n安用翻澜千偈，却输枯木寒灰。",
        "dynasty": "宋",
        "collection_info": null
    },
    {
        "title": "诚上人试手游方二首  其一",
        "author": "释德洪",
        "content": "随处千岩万壑，一钵云行鸟飞。\n岁月却还惊浪，蒙头破衲同归。",
        "dynasty": "宋",
        "collection_info": null
    },
    {
        "title": "诚上人试手游方二首  其二",
        "author": "释德洪",
        "content": "迹要风蝉蜕殻，道愧泥龟六藏。\n面上唾痕莫拭，自然知见含香。",
        "dynasty": "宋",
        "collection_info": null
    },
    {
        "title": "拄杖寄子因二首  其一",
        "author": "释德洪",
        "content": "百节紫藤风骨，得自泐潭石门。\n不受云居勾络，定知临济儿孙。",
        "dynasty": "宋",
        "collection_info": null
    },
    {
        "title": "拄杖寄子因二首  其二",
        "author": "释德洪",
        "content": "作伴经游已徧，住山尚存典刑。\n寄与毘耶作戏，当场撺出惊人。",
        "dynasty": "宋",
        "collection_info": null
    },
    {
        "title": "分韵得风字",
        "author": "释德洪",
        "content": "鸥寒争浴暮雨，舟闲放縦江风。\n一幅花光平远，谁藏觉范诗中。",
        "dynasty": "宋",
        "collection_info": null
    },
    {
        "title": "归九峰道中",
        "author": "释德洪",
        "content": "四五迭峰深处，归去开荒南畆。\n是非不得扶犁，春晓一蓑烟雨。",
        "dynasty": "宋",
        "collection_info": null
    },
    {
        "title": "赠诚上人四首  其一",
        "author": "释德洪",
        "content": "煴火扶持清境，篝灯点破黄昏。\n冻耳欣闻软语，冷斋忽变春温。",
        "dynasty": "宋",
        "collection_info": null
    },
    {
        "title": "赠诚上人四首  其二",
        "author": "释德洪",
        "content": "衝雪来寻觉范，思时山说灵源。\n此夕蒋陵二老，画出韦郎五言。",
        "dynasty": "宋",
        "collection_info": null
    },
    {
        "title": "赠诚上人四首  其三",
        "author": "释德洪",
        "content": "觅句初闻试手，吐词果復惊人。\n夜觉千岩昼永，晓看万瓦生春。",
        "dynasty": "宋",
        "collection_info": null
    },
    {
        "title": "赠诚上人四首  其四",
        "author": "释德洪",
        "content": "对书只图遮眼，题诗何必须编。\n且看无情说法，羣山雪尽苍然。",
        "dynasty": "宋",
        "collection_info": null
    },
    {
        "title": "书阿慈意消室",
        "author": "释德洪",
        "content": "风过渊明卧处，林间子厚来时。\n睡起一杯春露，壁间数句坡诗。",
        "dynasty": "宋",
        "collection_info": null
    },
    {
        "title": "愿监寺自长沙游清修依元禅师兴发復入城余口占四首赠之  其一",
        "author": "释德洪",
        "content": "过江问大沩路，失脚到小庐山。\n惭愧没箇虏子，满堂都是乡关。",
        "dynasty": "宋",
        "collection_info": null
    },
    {
        "title": "愿监寺自长沙游清修依元禅师兴发復入城余口占四首赠之  其二",
        "author": "释德洪",
        "content": "自笑干陪奉汉，人夸热肺肠僧。\n饭了脱剥打睡，椎门击撼不应。",
        "dynasty": "宋",
        "collection_info": null
    },
    {
        "title": "愿监寺自长沙游清修依元禅师兴发復入城余口占四首赠之  其三",
        "author": "释德洪",
        "content": "秋来又入重城，满腹憨腮惊人。\n只欠一箇布袋，便是弥勒化身。",
        "dynasty": "宋",
        "collection_info": null
    },
    {
        "title": "愿监寺自长沙游清修依元禅师兴发復入城余口占四首赠之  其四",
        "author": "释德洪",
        "content": "闲裏虽无白业，笑中自有丹沙。\n啜我同游蓬岛，箇中枣大如爪。",
        "dynasty": "宋",
        "collection_info": null
    },
    {
        "title": "答庆上人三首  其一",
        "author": "释德洪",
        "content": "连日颠风断渡，一番花信催春。\n残夜华鲸吼粥，梦回窗月窥人。",
        "dynasty": "宋",
        "collection_info": null
    },
    {
        "title": "答庆上人三首  其二",
        "author": "释德洪",
        "content": "米岭脊吞西岳，筠溪尾插漳江。\n兴发扁舟寻子，夜晴风掲蓬窗。",
        "dynasty": "宋",
        "collection_info": null
    },
    {
        "title": "答庆上人三首  其三",
        "author": "释德洪",
        "content": "雨后哦君佳句，华气如川方增。\n石出水生微渚，云閒山露寒层。",
        "dynasty": "宋",
        "collection_info": null
    },
    {
        "title": "赠沩山湘书记二首  其一",
        "author": "释德洪",
        "content": "山学春愁眉黛，水如含笑花香。\n睡起凭高凝睇，浅红数笔残阳。",
        "dynasty": "宋",
        "collection_info": null
    },
    {
        "title": "赠沩山湘书记二首  其二",
        "author": "释德洪",
        "content": "住山心已老大，看云情转虚闲。\n东华软红縦好，无因飞到窗间。",
        "dynasty": "宋",
        "collection_info": null
    },
    {
        "title": "偶书",
        "author": "释德洪",
        "content": "屋破不至露寝，食乏不至餐毡。\n此身投老未死，万事一切随缘。",
        "dynasty": "宋",
        "collection_info": null
    },
    {
        "title": "登洪崖桥与通端三首  其一",
        "author": "释德洪",
        "content": "行尽几重添秀，雷犇响落晴空。\n散坐煮茶为别，云间一径微通。",
        "dynasty": "宋",
        "collection_info": null
    },
    {
        "title": "登洪崖桥与通端三首  其二",
        "author": "释德洪",
        "content": "鸡声乱人语秀，山色涴我衣裳。\n洗尽人间热恼，还君坐上清凉。",
        "dynasty": "宋",
        "collection_info": null
    },
    {
        "title": "登洪崖桥与通端三首  其三",
        "author": "释德洪",
        "content": "同到洪崖桥上，水光射着山寒。\n为君更吐妙语，乞与西山老端。",
        "dynasty": "宋",
        "collection_info": null
    },
    {
        "title": "湘山偶书",
        "author": "释德洪",
        "content": "暖压催花小雨，晴宜到面和风。\n莺舌管絃合调，兰芽雪玉分丛。",
        "dynasty": "宋",
        "collection_info": null
    },
    {
        "title": "和人二首  其一",
        "author": "释德洪",
        "content": "玉骨解藏岁月，饥肤不受尘埃。\n落笔惊鸿掠纸，延僧春露浮杯。",
        "dynasty": "宋",
        "collection_info": null
    },
    {
        "title": "和人二首  其二",
        "author": "释德洪",
        "content": "寂寥空山独夜，萧条古木清秋。\n风月谁家捣练，江头何处钓舟。",
        "dynasty": "宋",
        "collection_info": null
    },
    {
        "title": "读古德传八首  其一",
        "author": "释德洪",
        "content": "闲房古寺陈尊宿，对石谈经生法师。\n万壑松风一轩月，冷斋清夜想丰姿。",
        "dynasty": "宋",
        "collection_info": null
    },
    {
        "title": "读古德传八首  其二",
        "author": "释德洪",
        "content": "石门冢木团云雨，偶爱车轮烟翠深。\n火种刀耕期饱暖，问心求法谩追寻。",
        "dynasty": "宋",
        "collection_info": null
    },
    {
        "title": "读古德传八首  其三",
        "author": "释德洪",
        "content": "夜冢髑髅元是水，客杯弓影竟非蛇。\n箇中无地容生灭，笑把遗编篆缕斜。",
        "dynasty": "宋",
        "collection_info": null
    },
    {
        "title": "读古德传八首  其四",
        "author": "释德洪",
        "content": "粪火但知黄独美，银鈎那识紫泥新。\n尚无心绪收寒涕，岂有工夫问俗人。",
        "dynasty": "宋",
        "collection_info": null
    },
    {
        "title": "读古德传八首  其五",
        "author": "释德洪",
        "content": "瘦行清坐老垂垂，栗色伽梨取次披。\n岩壑形骸虽可画，烟霞痼疾不须医。",
        "dynasty": "宋",
        "collection_info": null
    },
    {
        "title": "读古德传八首  其六",
        "author": "释德洪",
        "content": "闲中不省岁月改，但见四山青又黄。\n指客却随流水去，笑渠世路未全忘。",
        "dynasty": "宋",
        "collection_info": null
    },
    {
        "title": "读古德传八首  其七",
        "author": "释德洪",
        "content": "车轮峰作碧螺旋，不用招邀自满轩。\n等是世间无用物，故宜相对两忘言。",
        "dynasty": "宋",
        "collection_info": null
    },
    {
        "title": "读古德传八首  其八",
        "author": "释德洪",
        "content": "绝知名蹟能妨道，正恐师承亦累人。\n问法沙弥莫饶舌，百年逆旅要同尘。",
        "dynasty": "宋",
        "collection_info": null
    },
    {
        "title": "读法华五首  其一",
        "author": "释德洪",
        "content": "在宅觅车犹是欲，出门露坐始无依。\n载行一兽无名字，但爱雪山香草肥。",
        "dynasty": "宋",
        "collection_info": null
    },
    {
        "title": "读法华五首  其二",
        "author": "释德洪",
        "content": "火宅縦横皆暗弊，化城触处是光明。\n子争狂走欲方炽，宝所依然念不生。",
        "dynasty": "宋",
        "collection_info": null
    },
    {
        "title": "读法华五首  其三",
        "author": "释德洪",
        "content": "塔解听经无两耳，佛称全体有分身。\n宝书读罢惊清昼，叶叶花花总是春。",
        "dynasty": "宋",
        "collection_info": null
    },
    {
        "title": "读法华五首  其四",
        "author": "释德洪",
        "content": "慈和自是山林服，知见长凝宴寝香。\n要与如来同止宿，却须常拂法空床。",
        "dynasty": "宋",
        "collection_info": null
    },
    {
        "title": "读法华五首  其五",
        "author": "释德洪",
        "content": "阿字义深当自读，般舟行苦与谁行。\n人言成辨须三世，我欲圆成在此生。",
        "dynasty": "宋",
        "collection_info": null
    },
    {
        "title": "赠诵法华僧",
        "author": "释德洪",
        "content": "生存异梦传书镇，骨冷青莲出瓦棺。\n试看法华精进力，两翁先已为开端。",
        "dynasty": "宋",
        "collection_info": null
    },
    {
        "title": "合妙斋二首  其一",
        "author": "释德洪",
        "content": "雨过东南月清亮，意行深入碧萝层。\n露眠不管牛羊践，我是钟山无事僧。",
        "dynasty": "宋",
        "collection_info": null
    },
    {
        "title": "合妙斋二首  其二",
        "author": "释德洪",
        "content": "未饶拄杖挑山衲，差胜袈裟裹草鞋。\n吹面谷风衝虎过，归来松雨撼空斋。",
        "dynasty": "宋",
        "collection_info": null
    },
    {
        "title": "读大智度论",
        "author": "释德洪",
        "content": "眼不自见宁见物，去来不见宁见今。\n万物只今全体露，镜裏有空无路寻。",
        "dynasty": "宋",
        "collection_info": null
    },
    {
        "title": "注十明论",
        "author": "释德洪",
        "content": "了知无性灭无明，空慧须从戒定生。\n频呼小玉元无意，只要檀郎认得声。",
        "dynasty": "宋",
        "collection_info": null
    },
    {
        "title": "汾阳十智同真二首  其一",
        "author": "释德洪",
        "content": "十智同真面目全，于中一智是根源。\n如今要见汾阳老，劈破三玄作两边。",
        "dynasty": "宋",
        "collection_info": null
    },
    {
        "title": "汾阳十智同真二首  其二",
        "author": "释德洪",
        "content": "十智同真选佛科，汾阳佛法本无多。\n爱心竭处寻真智，面目分明会也么。",
        "dynasty": "宋",
        "collection_info": null
    },
    {
        "title": "袁州闻东坡殁于毗陵书精进寺壁三首  其一",
        "author": "释德洪",
        "content": "浊世肯留竟何意，玉芙蓉出淤泥中。\n谁谓秋来亦零落，病收衰泪泣西风。",
        "dynasty": "宋",
        "collection_info": null
    },
    {
        "title": "袁州闻东坡殁于毗陵书精进寺壁三首  其二",
        "author": "释德洪",
        "content": "姓名自可磨千古，文字收藏付六丁。\n唾雾珠消君勿笑，梦回比物镇长灵。",
        "dynasty": "宋",
        "collection_info": null
    },
    {
        "title": "袁州闻东坡殁于毗陵书精进寺壁三首  其三",
        "author": "释德洪",
        "content": "才疏意广孔文举，身健长贫白乐天。\n一代风流今已矣，三吴云水固悠然。",
        "dynasty": "宋",
        "collection_info": null
    },
    {
        "title": "无尽居士以峡州天宁见邀作此辞免六首  其一",
        "author": "释德洪",
        "content": "吹毛用了急须磨，铁脊师兄舌太多。\n祖佛命根俱截断，笑中惊倒老维摩。",
        "dynasty": "宋",
        "collection_info": null
    },
    {
        "title": "无尽居士以峡州天宁见邀作此辞免六首  其二",
        "author": "释德洪",
        "content": "维摩愿力元无尽，重见真州宰辅身。\n舌本雷槌烹佛祖，笔端和气活生民。",
        "dynasty": "宋",
        "collection_info": null
    },
    {
        "title": "无尽居士以峡州天宁见邀作此辞免六首  其三",
        "author": "释德洪",
        "content": "四夷八蛮想风采，竈妇乳儿知姓名。\n寄语袖中调鼎手，未容扶杖独经行。",
        "dynasty": "宋",
        "collection_info": null
    },
    {
        "title": "无尽居士以峡州天宁见邀作此辞免六首  其四",
        "author": "释德洪",
        "content": "五达衢头梵刹新，着书来唤住山人。\n折松惯扫和云石，披衲难随没马尘。",
        "dynasty": "宋",
        "collection_info": null
    },
    {
        "title": "无尽居士以峡州天宁见邀作此辞免六首  其五",
        "author": "释德洪",
        "content": "亦欲便随流水出，重惟我法付王臣。\n回看坐睡横眠处，折脚铛儿解笑人。",
        "dynasty": "宋",
        "collection_info": null
    },
    {
        "title": "无尽居士以峡州天宁见邀作此辞免六首  其六",
        "author": "释德洪",
        "content": "龟毛索子衲僧冤，阔角关西亦被穿。\n小犊鼻头无觅处，听渠露地且闲眠。",
        "dynasty": "宋",
        "collection_info": null
    },
    {
        "title": "初到善溪慧照庵寄张无尽五首  其一",
        "author": "释德洪",
        "content": "明月洲头一笛风，暮云灭尽水吞空。\n倚筇笑语无人问，疑是西湖落梦中。",
        "dynasty": "宋",
        "collection_info": null
    },
    {
        "title": "初到善溪慧照庵寄张无尽五首  其二",
        "author": "释德洪",
        "content": "山勒回流作窟盘，翠萝绾带结鸳鸾。\n故应此境幽难画，乞与庵僧自在看。",
        "dynasty": "宋",
        "collection_info": null
    },
    {
        "title": "初到善溪慧照庵寄张无尽五首  其三",
        "author": "释德洪",
        "content": "形胜迥分千里远，地灵还受众峰朝。\n从来庆泽流无尽，异事先看继八萧。",
        "dynasty": "宋",
        "collection_info": null
    },
    {
        "title": "初到善溪慧照庵寄张无尽五首  其四",
        "author": "释德洪",
        "content": "世辩不妨无骨舌，好山难绊自由身。\n从教折脚铛儿笑，且欲南来识凤麟。",
        "dynasty": "宋",
        "collection_info": null
    },
    {
        "title": "初到善溪慧照庵寄张无尽五首  其五",
        "author": "释德洪",
        "content": "公有自然台辅望，与民同乐亦同忧。\n我惭雅思非支遁，亦伴东山烂熳游。",
        "dynasty": "宋",
        "collection_info": null
    },
    {
        "title": "无尽见和復次其韵五首  其一",
        "author": "释德洪",
        "content": "谩说毗耶问疾风，主宾信手画虚空。\n争如快活月洲老，万事收藏一笑中。",
        "dynasty": "宋",
        "collection_info": null
    },
    {
        "title": "无尽见和復次其韵五首  其二",
        "author": "释德洪",
        "content": "窗外云閒如去鹤，门前山好似翔鸾。\n此时更有疑情在，试借疑情面目看。",
        "dynasty": "宋",
        "collection_info": null
    },
    {
        "title": "无尽见和復次其韵五首  其三",
        "author": "释德洪",
        "content": "一丘一壑思迢迢，莫把山林较市朝。\n江上相逢两无语，夕阳衰草暮萧萧。",
        "dynasty": "宋",
        "collection_info": null
    },
    {
        "title": "无尽见和復次其韵五首  其四",
        "author": "释德洪",
        "content": "公是睡龙今缩首，我如江月且分身。\n人间一戏成何事，冢外君看半卧麟。",
        "dynasty": "宋",
        "collection_info": null
    },
    {
        "title": "无尽见和復次其韵五首  其五",
        "author": "释德洪",
        "content": "虽然无证復无修，扑破虚空亦可忧。\n欲识老庞端的处，饭余摩腹且閒游。",
        "dynasty": "宋",
        "collection_info": null
    },
    {
        "title": "又次韵答之十首  其一",
        "author": "释德洪",
        "content": "金篦抉膜去重重，露出当时晦昧空。\n拨转上头关棙子，莫教更堕有无中。",
        "dynasty": "宋",
        "collection_info": null
    },
    {
        "title": "又次韵答之十首  其二",
        "author": "释德洪",
        "content": "晚来妙语逼人寒，逸气翩翩栖凤鸾。\n珍重平生造物手，十分拈出与人看。",
        "dynasty": "宋",
        "collection_info": null
    },
    {
        "title": "又次韵答之十首  其三",
        "author": "释德洪",
        "content": "拥衾睡美无人唤，闲忆当年趁早朝。\n今伴赤松聊卒岁，后来功业付曹萧。",
        "dynasty": "宋",
        "collection_info": null
    },
    {
        "title": "又次韵答之十首  其四",
        "author": "释德洪",
        "content": "众生烦恼乱如尘，共现如来智智身。\n自笑露腮狂宝志，识公天上石麒麟。",
        "dynasty": "宋",
        "collection_info": null
    },
    {
        "title": "又次韵答之十首  其五",
        "author": "释德洪",
        "content": "楼阁不劳弹指入，众魔相顾匆惊忧。\n回光却復思初友，从此南询可罢游。",
        "dynasty": "宋",
        "collection_info": null
    },
    {
        "title": "又次韵答之十首  其六",
        "author": "释德洪",
        "content": "此法从来妙莫穷，何须痴坐学观空。\n劈开结角罗纹处，摄入圆伊三点中。",
        "dynasty": "宋",
        "collection_info": null
    },
    {
        "title": "又次韵答之十首  其七",
        "author": "释德洪",
        "content": "法本无差须拣择，楚鸡元不是青鸾。\n当机一镞三关破，觌体分明箭后看。",
        "dynasty": "宋",
        "collection_info": null
    },
    {
        "title": "又次韵答之十首  其八",
        "author": "释德洪",
        "content": "云林一坞正寥寥，不把清閒负圣朝。\n岁晚追随真可画，行人明日马萧萧。",
        "dynasty": "宋",
        "collection_info": null
    },
    {
        "title": "又次韵答之十首  其九",
        "author": "释德洪",
        "content": "我亦从来彻骨贫，谁知徧界不藏身。\n住山鈯斧劳收取，不是青源众兽麟。",
        "dynasty": "宋",
        "collection_info": null
    },
    {
        "title": "又次韵答之十首  其一○",
        "author": "释德洪",
        "content": "一笑相看万事休，公无荣辱我无忧。\n挂名入社非难事，圆寂光中不厌游。",
        "dynasty": "宋",
        "collection_info": null
    },
    {
        "title": "孙侯见和復次韵五首  其一",
        "author": "释德洪",
        "content": "仙郎齿頬嚼松风，吟处晴峦翠倚空。\n佳句兴来浑不惜，一时倾出锦囊中。",
        "dynasty": "宋",
        "collection_info": null
    },
    {
        "title": "孙侯见和復次韵五首  其二",
        "author": "释德洪",
        "content": "我亦闻絃知雅曲，松风声不类鸣鸾。\n相逢意气须倾写，一任旁人冷眼看。",
        "dynasty": "宋",
        "collection_info": null
    },
    {
        "title": "孙侯见和復次韵五首  其三",
        "author": "释德洪",
        "content": "历世兴亡皆可数，升平不復似今朝。\n野居兴味应无限，小字明窗拔二萧。",
        "dynasty": "宋",
        "collection_info": null
    },
    {
        "title": "孙侯见和復次韵五首  其四",
        "author": "释德洪",
        "content": "未展事功扶圣世，幅巾林下且收身。\n善溪广坐看谈笑，骏气骎骎地上麟。",
        "dynasty": "宋",
        "collection_info": null
    },
    {
        "title": "孙侯见和復次韵五首  其五",
        "author": "释德洪",
        "content": "我固浮云轻俗眼，君真萱草可忘忧。\n妇翁一室藏沙界，兴发时来把臂游。",
        "dynasty": "宋",
        "collection_info": null
    },
    {
        "title": "再和答师復五首  其一",
        "author": "释德洪",
        "content": "爱君道骨有仙风，人品浑如月在空。\n清论不穷霏锯屑，故应云梦吐胸中。",
        "dynasty": "宋",
        "collection_info": null
    },
    {
        "title": "再和答师復五首  其二",
        "author": "释德洪",
        "content": "牛渚笑中曾捉月，道山归去亦乘鸾。\n人间尚有余缘在，又把尘编倒摺看。",
        "dynasty": "宋",
        "collection_info": null
    },
    {
        "title": "再和答师復五首  其三",
        "author": "释德洪",
        "content": "吾道如山欲撼揺，羣儿毁誉漫前朝。\n冷看狂骂黄冠奕，却笑辛酸合爪萧。",
        "dynasty": "宋",
        "collection_info": null
    },
    {
        "title": "再和答师復五首  其四",
        "author": "释德洪",
        "content": "有味新诗名不得，正如仙爪为爬身。\n此时风味无人会，想见麻姑擗脯麟。",
        "dynasty": "宋",
        "collection_info": null
    },
    {
        "title": "再和答师復五首  其五",
        "author": "释德洪",
        "content": "八琼洞口桃花笑，失却尘寰半世忧。\n闻道客亭炊未熟，坐看冻蚁梦中游。",
        "dynasty": "宋",
        "collection_info": null
    },
    {
        "title": "天觉以云庵画像见寄谢之",
        "author": "释德洪",
        "content": "老师面目无寻处，藏在毗耶文室中。\n乞与盘山狂弟子，背抛筋斗撒颠风。",
        "dynasty": "宋",
        "collection_info": null
    },
    {
        "title": "次天觉韵二首  其一",
        "author": "释德洪",
        "content": "欲振云庵出格风，直教魔界化成空。\n此邦已属张无尽，二佛难同一化中。",
        "dynasty": "宋",
        "collection_info": null
    },
    {
        "title": "次天觉韵二首  其二",
        "author": "释德洪",
        "content": "百千万亿恒沙佛，正眼观来总是空。\n纵有毗耶方丈子，为渠权置睫眉中。",
        "dynasty": "宋",
        "collection_info": null
    },
    {
        "title": "余尝问无尽居士曰往问悦公参素侍者有何言句无尽居士曰见悦说昔素问无为如何说悦拟开口素大笑悦当有省宣师为侍者余于丛林三见之矣政和元年又会于显忠寺且欲归江南作三偈送之  其一",
        "author": "释德洪",
        "content": "青山自在人情外，白业空消𡋯土中。\n岁晚一帆江海去，群飞争看刺天鸿。",
        "dynasty": "宋",
        "collection_info": null
    },
    {
        "title": "余尝问无尽居士曰往问悦公参素侍者有何言句无尽居士曰见悦说昔素问无为如何说悦拟开口素大笑悦当有省宣师为侍者余于丛林三见之矣政和元年又会于显忠寺且欲归江南作三偈送之  其二",
        "author": "释德洪",
        "content": "素公死后闲名在，末后句如黄石书。\n杀尽英雄人不见，子房两眼似愁胡。",
        "dynasty": "宋",
        "collection_info": null
    },
    {
        "title": "余尝问无尽居士曰往问悦公参素侍者有何言句无尽居士曰见悦说昔素问无为如何说悦拟开口素大笑悦当有省宣师为侍者余于丛林三见之矣政和元年又会于显忠寺且欲归江南作三偈送之  其三",
        "author": "释德洪",
        "content": "无为两字如何说，开口知君病转深。\n试问旧时宣侍者，不言不语笑吟吟。",
        "dynasty": "宋",
        "collection_info": null
    },
    {
        "title": "次韵鲁直寄灵源三首  其一",
        "author": "释德洪",
        "content": "一觥春色红鳞动，数笔海山青玉开。\n耳热浩歌无说处，却将佳句写归来。",
        "dynasty": "宋",
        "collection_info": null
    },
    {
        "title": "次韵鲁直寄灵源三首  其二",
        "author": "释德洪",
        "content": "已作闭门稀识面，千金争购暮年书。\n空余修水连天碧，白鸟时来炯自如。",
        "dynasty": "宋",
        "collection_info": null
    },
    {
        "title": "次韵鲁直寄灵源三首  其三",
        "author": "释德洪",
        "content": "阅世竟为蜗角事，不妨闲作虎头痴。\n平生笔语难传处，独许灵源大士知。",
        "dynasty": "宋",
        "collection_info": null
    },
    {
        "title": "了翁谪亷欲置华严託余将来以六偈见寄其略曰杖头多少闲田地挑取华严入岭来次韵寄之  其一",
        "author": "释德洪",
        "content": "十方刹海毫端具，一念交参无别路。\n妙明廓彻不依他，当念无来亦无去。",
        "dynasty": "宋",
        "collection_info": null
    },
    {
        "title": "了翁谪亷欲置华严託余将来以六偈见寄其略曰杖头多少闲田地挑取华严入岭来次韵寄之  其二",
        "author": "释德洪",
        "content": "妙极玄微亦昧机，须明句裏电光飞。\n眼开做梦圭峰老，笑倒盐官百衲师。",
        "dynasty": "宋",
        "collection_info": null
    },
    {
        "title": "了翁谪亷欲置华严託余将来以六偈见寄其略曰杖头多少闲田地挑取华严入岭来次韵寄之  其三",
        "author": "释德洪",
        "content": "平生百事耳边风，尽听人嘲诈哑聋。\n跌着起来还一笑，何须半夜上孤峰。",
        "dynasty": "宋",
        "collection_info": null
    },
    {
        "title": "了翁谪亷欲置华严託余将来以六偈见寄其略曰杖头多少闲田地挑取华严入岭来次韵寄之  其四",
        "author": "释德洪",
        "content": "覻逻牛儿亦久如，于今正好抚怜渠。\n但能收放知时节，咤咤常教旁屋庐。",
        "dynasty": "宋",
        "collection_info": null
    },
    {
        "title": "了翁谪亷欲置华严託余将来以六偈见寄其略曰杖头多少闲田地挑取华严入岭来次韵寄之  其五",
        "author": "释德洪",
        "content": "因法相逢一笑开，俯看人世过飞埃。\n湘南岭外休分别，圆寂光中共往来。",
        "dynasty": "宋",
        "collection_info": null
    },
    {
        "title": "了翁谪亷欲置华严託余将来以六偈见寄其略曰杖头多少闲田地挑取华严入岭来次韵寄之  其六",
        "author": "释德洪",
        "content": "根机饶我三干倍，纯熟输君一百筹。\n谁似梦中忧患裏，饭余要睡即齁齁。",
        "dynasty": "宋",
        "collection_info": null
    },
    {
        "title": "寄华严居士三首  其一",
        "author": "释德洪",
        "content": "仰惟陛下实英主，铸印消印如沛公。\n补天正赖女娲手，万物吐气思春风。",
        "dynasty": "宋",
        "collection_info": null
    },
    {
        "title": "寄华严居士三首  其二",
        "author": "释德洪",
        "content": "文章日月不能老，忠义姦邪胆自磨。\n公能一念了万法，奈此功名未放何。",
        "dynasty": "宋",
        "collection_info": null
    },
    {
        "title": "寄华严居士三首  其三",
        "author": "释德洪",
        "content": "谢公捉鼻知不免，整顿干坤民望深。\n勿嗔秃头预世事，我是同时支道林。",
        "dynasty": "宋",
        "collection_info": null
    },
    {
        "title": "莹中南归至衡阳作六首寄之  其一",
        "author": "释德洪",
        "content": "回鴈峰前醉眼醒，卧看波影蘸空青。\n起来一笛春风晚，万里无云月满汀。",
        "dynasty": "宋",
        "collection_info": null
    },
    {
        "title": "莹中南归至衡阳作六首寄之  其二",
        "author": "释德洪",
        "content": "醉裏南游亦偶然，归来客舍梦初圆。\n袖中沧海烦倾出，要看毫端浪拍天。",
        "dynasty": "宋",
        "collection_info": null
    },
    {
        "title": "莹中南归至衡阳作六首寄之  其三",
        "author": "释德洪",
        "content": "喧热婆罗大火聚，无厌足王刀锯场。\n闻道饱参俱透过，来寻初友见清凉。",
        "dynasty": "宋",
        "collection_info": null
    },
    {
        "title": "莹中南归至衡阳作六首寄之  其四",
        "author": "释德洪",
        "content": "争道头陀再应缘，那知南亩不陈鲜。\n君看提起超情句，马得幡竿尾指天。",
        "dynasty": "宋",
        "collection_info": null
    },
    {
        "title": "莹中南归至衡阳作六首寄之  其五",
        "author": "释德洪",
        "content": "礼拜起来无伎俩，拈花笑裏有精神。\n何如眼倦抛书睡，一枕雷霆撼四邻。",
        "dynasty": "宋",
        "collection_info": null
    },
    {
        "title": "莹中南归至衡阳作六首寄之  其六",
        "author": "释德洪",
        "content": "笑看痴蝇遭唾涴，绝怜香象截流过。\n归来儿女团圞坐，嬴得心如古井波。",
        "dynasty": "宋",
        "collection_info": null
    },
    {
        "title": "李光祖自了翁法窟来访余于钟山留十日方知鼻孔大头向下既行作六首送之  其一",
        "author": "释德洪",
        "content": "应思灵鹫多年别，来作钟山十日留。\n一句鹘崙难劈破，风泉松月夜堂幽。",
        "dynasty": "宋",
        "collection_info": null
    },
    {
        "title": "李光祖自了翁法窟来访余于钟山留十日方知鼻孔大头向下既行作六首送之  其二",
        "author": "释德洪",
        "content": "南畆头陀施毒手，北山道者起慈心。\n解于粪扫堆头笑，拾得茸穿穴鼻针。",
        "dynasty": "宋",
        "collection_info": null
    },
    {
        "title": "李光祖自了翁法窟来访余于钟山留十日方知鼻孔大头向下既行作六首送之  其三",
        "author": "释德洪",
        "content": "六根清净精进力，二热消亡法供真。\n舌本青莲香不歇，色身三昧现尘尘。",
        "dynasty": "宋",
        "collection_info": null
    },
    {
        "title": "李光祖自了翁法窟来访余于钟山留十日方知鼻孔大头向下既行作六首送之  其四",
        "author": "释德洪",
        "content": "分身可集呈真僞，宝塔能言透死生。\n佛眼尚难窥向背，谩烦机巧并头争。",
        "dynasty": "宋",
        "collection_info": null
    },
    {
        "title": "李光祖自了翁法窟来访余于钟山留十日方知鼻孔大头向下既行作六首送之  其五",
        "author": "释德洪",
        "content": "一切女人皆障道，十分厚味最伤生。\n登床未敢期穿屦，见慢须防起现行。",
        "dynasty": "宋",
        "collection_info": null
    },
    {
        "title": "李光祖自了翁法窟来访余于钟山留十日方知鼻孔大头向下既行作六首送之  其六",
        "author": "释德洪",
        "content": "履稀瘦处却知肥，间物须防狱治之。\n虎穴魔宫同止住，寒灰枯木是男儿。",
        "dynasty": "宋",
        "collection_info": null
    },
    {
        "title": "寄石头志庵主",
        "author": "释德洪",
        "content": "世途崄巇鼻先酸，折脚铛寻稳处安。\n谁见睡余闲振策，松风吹耳夜涛寒。",
        "dynasty": "宋",
        "collection_info": null
    },
    {
        "title": "石头庵主居南岳仅三十年忽思还江南龙安作此寄之三首  其一",
        "author": "释德洪",
        "content": "厌看潇湘万顷山，江南归去卧龙安。\n只将一味无求法，留与丛林作样看。",
        "dynasty": "宋",
        "collection_info": null
    },
    {
        "title": "石头庵主居南岳仅三十年忽思还江南龙安作此寄之三首  其二",
        "author": "释德洪",
        "content": "龙安闻说好岩丛，瘦坐孤行两頬红。\n剩得清闲无着处，一时排遣笑吟中。",
        "dynasty": "宋",
        "collection_info": null
    },
    {
        "title": "石头庵主居南岳仅三十年忽思还江南龙安作此寄之三首  其三",
        "author": "释德洪",
        "content": "闹中抛掷亦奇哉，句裏藏身活路开。\n生铁心肝含笑面，不虚参见作家来。",
        "dynasty": "宋",
        "collection_info": null
    },
    {
        "title": "闻志公化悼之三首  其一",
        "author": "释德洪",
        "content": "去年曾陟白云颠，投老相逢亦偶然。\n蝉蜕君今成贴叶，春蚕我已作三眠。",
        "dynasty": "宋",
        "collection_info": null
    },
    {
        "title": "闻志公化悼之三首  其二",
        "author": "释德洪",
        "content": "生死已将同夜旦，闲眠行乐不相妨。\n遥知此日龙安寺，蛛网高人梦蝶床。",
        "dynasty": "宋",
        "collection_info": null
    },
    {
        "title": "闻志公化悼之三首  其三",
        "author": "释德洪",
        "content": "捍裘未减春垆暖，丈室偏宜道骨寒。\n摆手便行呼不应，闲名在世试除看。",
        "dynasty": "宋",
        "collection_info": null
    },
    {
        "title": "次韵超然洞山二首  其一",
        "author": "释德洪",
        "content": "洞山正似钟山坞，惭愧新诗写得真。\n欲唤定林闲相国，要看清散岸纶巾。",
        "dynasty": "宋",
        "collection_info": null
    },
    {
        "title": "次韵超然洞山二首  其二",
        "author": "释德洪",
        "content": "油然无定似云闲，今在江南尽处山。\n肤寸顾吾真可度，奇峰如子未容攀。",
        "dynasty": "宋",
        "collection_info": null
    },
    {
        "title": "寄岳麓禅师三首  其一",
        "author": "释德洪",
        "content": "数笔湘山衰眼力，一犁春雨隔清谈。\n遥知稳靠蒲团处，碧篆香消柏子庵。",
        "dynasty": "宋",
        "collection_info": null
    },
    {
        "title": "寄岳麓禅师三首  其二",
        "author": "释德洪",
        "content": "饱参衲子一千指，古格丛林二十年。\n想见升堂提祖令，道容水雪照人天。",
        "dynasty": "宋",
        "collection_info": null
    },
    {
        "title": "寄岳麓禅师三首  其三",
        "author": "释德洪",
        "content": "湘南道价独惊群，知是黄龙的骨孙。\n本色住山何所有，白鸥春水自当门。",
        "dynasty": "宋",
        "collection_info": null
    },
    {
        "title": "示禅者",
        "author": "释德洪",
        "content": "能回箭锋射自己，方肯竿头进步行。\n道得未生前一句，始信虚空解讲经。",
        "dynasty": "宋",
        "collection_info": null
    },
    {
        "title": "书太平庵",
        "author": "释德洪",
        "content": "兴工愿力经营地，楼阁咄嗟金碧开。\n满院青春人不管，一庭苍藓客闲来。",
        "dynasty": "宋",
        "collection_info": null
    },
    {
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其一",
        "author": "释德洪",
        "content": "蹇驴寻我亦乘兴，秋泼空山烟翠时。\n脱帽不知谁主客，一灯相对夜弹棋。",
        "dynasty": "宋",
        "collection_info": null
    },
    {
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其二",
        "author": "释德洪",
        "content": "风径霜清拾堕薪，野炊童子解经营。\n翛然放着秋窗晚，篱落凄清屋角晴。",
        "dynasty": "宋",
        "collection_info": null
    },
    {
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其三",
        "author": "释德洪",
        "content": "精麤一饱随缘去，林壑诸方到处乡。\n去住了知无可拣，谩烦辞锦照人光。",
        "dynasty": "宋",
        "collection_info": null
    },
    {
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其四",
        "author": "释德洪",
        "content": "旁舍潜夫十年旧，会茶时復坐僧毡。\n爱将夷甫雌黄口，解说定林文字禅。",
        "dynasty": "宋",
        "collection_info": null
    },
    {
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其五",
        "author": "释德洪",
        "content": "蔡家兄弟好儿郎，骨秀同熏知见香。\n好在绿杨堤上路，幅巾来往自相羊。",
        "dynasty": "宋",
        "collection_info": null
    },
    {
        "title": "上李大卿三首  其一",
        "author": "释德洪",
        "content": "临济三玄劈不开，近来金鏁转生苔。\n喜公袖手通关棙，同在灵山见佛来。",
        "dynasty": "宋",
        "collection_info": null
    },
    {
        "title": "上李大卿三首  其二",
        "author": "释德洪",
        "content": "与人实法土难消，道火何曾口被烧。\n抛出秦时𨍏轹钻，突圝如斗两头揺。",
        "dynasty": "宋",
        "collection_info": null
    },
    {
        "title": "上李大卿三首  其三",
        "author": "释德洪",
        "content": "不犯锋芒平正偏，分明有语是无言。\n寻思绝处一句好，咬破方知百味全。",
        "dynasty": "宋",
        "collection_info": null
    },
    {
        "title": "与韩子苍六首  其一",
        "author": "释德洪",
        "content": "虽赴来机少异之，箭锋相直出思惟。\n讷庵言下瞠双目，孔子原来是仲尼。",
        "dynasty": "宋",
        "collection_info": null
    },
    {
        "title": "与韩子苍六首  其二",
        "author": "释德洪",
        "content": "从来未悟不曾迷，一见庵僧更不疑。\n脱体现前无軃避，鼻头向下少人知。",
        "dynasty": "宋",
        "collection_info": null
    },
    {
        "title": "与韩子苍六首  其三",
        "author": "释德洪",
        "content": "盘珠走处无留影，百计推寻摸意根。\n酬汝欲心颠倒见，哆啝元不是无言。",
        "dynasty": "宋",
        "collection_info": null
    },
    {
        "title": "与韩子苍六首  其四",
        "author": "释德洪",
        "content": "但识纲宗无实法，为君拈却眼中尘。\n鸳鸯绣出从教看，莫把金针度与人。",
        "dynasty": "宋",
        "collection_info": null
    },
    {
        "title": "与韩子苍六首  其五",
        "author": "释德洪",
        "content": "收得讷庵末后句，罗敷种性觉风流。\n海坛马子似驴大，失晓山童不裹头。",
        "dynasty": "宋",
        "collection_info": null
    },
    {
        "title": "与韩子苍六首  其六",
        "author": "释德洪",
        "content": "百年应尽便应尽，坐脱立亡夸小儿。\n酪出乳中无别法，死时何苦欲先知。",
        "dynasty": "宋",
        "collection_info": null
    },
    {
        "title": "寄道乡居士三首  其一",
        "author": "释德洪",
        "content": "知有道乡何处是，个中归路滑于苔。\n万机罢后见城郭，一念不生金鏁开。",
        "dynasty": "宋",
        "collection_info": null
    },
    {
        "title": "寄道乡居士三首  其二",
        "author": "释德洪",
        "content": "抽身世路崎岖处，掣肘功名逼逐人。\n勿谓老来无伎俩，绝踪迹处解藏身。",
        "dynasty": "宋",
        "collection_info": null
    },
    {
        "title": "寄道乡居士三首  其三",
        "author": "释德洪",
        "content": "丹霞未见庞居士，已有言词满四方。\n何似他时亲识面，未劳语默强遮藏。",
        "dynasty": "宋",
        "collection_info": null
    },
    {
        "title": "谒凖禅师塔",
        "author": "释德洪",
        "content": "同条生不同条死，觌露全机谁后先。\n一句鹘崙难劈破，一时乞与子孙传。",
        "dynasty": "宋",
        "collection_info": null
    },
    {
        "title": "两僧相继而化有感二首  其一",
        "author": "释德洪",
        "content": "丛席凋零空敛眉，争锋唇吻斗轻肥。\n叹无老宿提纲要，时有亾僧为发机。",
        "dynasty": "宋",
        "collection_info": null
    },
    {
        "title": "两僧相继而化有感二首  其二",
        "author": "释德洪",
        "content": "宾朋鸳鹭门如市，声价灵延一世惊。\n只有片时人看好，死生那解替人行。",
        "dynasty": "宋",
        "collection_info": null
    },
    {
        "title": "次韵谊叟",
        "author": "释德洪",
        "content": "择乳鹅王非鸭类，影鞭良马本龙媒。\n正中妙叶无人会，句裏空惊法眼开。",
        "dynasty": "宋",
        "collection_info": null
    },
    {
        "title": "雪后寄荷塘幻住庵盲僧四首  其一",
        "author": "释德洪",
        "content": "灵光寂照神通藏，意地经营幻住庵。\n已喜眼根今现证，何妨要耳作同参。",
        "dynasty": "宋",
        "collection_info": null
    },
    {
        "title": "雪后寄荷塘幻住庵盲僧四首  其二",
        "author": "释德洪",
        "content": "表裏洞然无量相，晦明无计掩藏伊。\n庵中但见人孤坐，门外从教事不知。",
        "dynasty": "宋",
        "collection_info": null
    },
    {
        "title": "雪后寄荷塘幻住庵盲僧四首  其三",
        "author": "释德洪",
        "content": "荷塘寺后千竿玉，折脚铛中五合陈。\n静裏笑看垂钓者，夜深方见把针人。",
        "dynasty": "宋",
        "collection_info": null
    },
    {
        "title": "雪后寄荷塘幻住庵盲僧四首  其四",
        "author": "释德洪",
        "content": "檐日未通孤坐暖，雪云都放九峰青。\n空阶夜滴闻铃响，卧学荷塘耳诵经。",
        "dynasty": "宋",
        "collection_info": null
    },
    {
        "title": "送觉上人之洞山二首  其一",
        "author": "释德洪",
        "content": "正中妙叶讳当头，洞水从教向逆流。\n唱起新丰旧时曲，要看跃浪斗泥牛。",
        "dynasty": "宋",
        "collection_info": null
    },
    {
        "title": "送觉上人之洞山二首  其二",
        "author": "释德洪",
        "content": "八角通红铁弹丸，衲僧未嚼齿先酸。\n笑中抛掷寻常事，石火敲时着眼看。",
        "dynasty": "宋",
        "collection_info": null
    },
    {
        "title": "谢保福寄蜜",
        "author": "释德洪",
        "content": "蜜脾新满割山房，都是诸花知见香。\n味绝中边深为有，待将无舌为君尝。",
        "dynasty": "宋",
        "collection_info": null
    },
    {
        "title": "太平有老僧顷见大本禅师掩门久不出乃书其壁",
        "author": "释德洪",
        "content": "跛脚阿师六世孙，毗陵古寺独关门。\n也知祖是陈尊宿，平昔高风宛尚存。",
        "dynasty": "宋",
        "collection_info": null
    },
    {
        "title": "宿慈祥室",
        "author": "释德洪",
        "content": "行智慧心名解脱，绝荆棘地号慈祥。\n烟消火冷诸缘尽，憎爱化为平等光。",
        "dynasty": "宋",
        "collection_info": null
    },
    {
        "title": "抚州北景德寺不见古画第五尊罗汉",
        "author": "释德洪",
        "content": "十八声闻解倒根，少丛林汉乱山门。\n知他何处攞斋去，不见堂中第五尊。",
        "dynasty": "宋",
        "collection_info": null
    },
    {
        "title": "留题觉轩",
        "author": "释德洪",
        "content": "自笑忍饥空画饼，谁期击竹丧全身。\n休夸魏药能起死，须信金尘解翳人。",
        "dynasty": "宋",
        "collection_info": null
    },
    {
        "title": "大风雪中迪吉老寻余钟山二首  其一",
        "author": "释德洪",
        "content": "风声卷地犇万马，雪花连空若推下。\n道人轩渠何所来，笑裏丹砂不知价。",
        "dynasty": "宋",
        "collection_info": null
    },
    {
        "title": "大风雪中迪吉老寻余钟山二首  其二",
        "author": "释德洪",
        "content": "万事信缘安乐法，一身随分实头禅。\n不知影草声前句，何似和衣粥后眠。",
        "dynasty": "宋",
        "collection_info": null
    },
    {
        "title": "背尘轩",
        "author": "释德洪",
        "content": "思虑不及犹为物，分别未忘都是梦。\n阿难树见竟难分，曹溪风幡元不动。",
        "dynasty": "宋",
        "collection_info": null
    },
    {
        "title": "次韵廓然送瑫上人",
        "author": "释德洪",
        "content": "营办胜缘真戏事，临平此偈亦逢场。\n妙无影迹如龙句，应笑痴人戽夜塘。",
        "dynasty": "宋",
        "collection_info": null
    },
    {
        "title": "游南禅",
        "author": "释德洪",
        "content": "智光广大精进力，化作人间释梵宫。\n我亦生涯无一钵，伴公他日听楼钟。",
        "dynasty": "宋",
        "collection_info": null
    },
    {
        "title": "十生观音生辰烧香偈示智俱",
        "author": "释德洪",
        "content": "十世为僧生復死，今朝生死不相干。\n从来被眼常遮盖，不信如今借汝看。",
        "dynasty": "宋",
        "collection_info": null
    },
    {
        "title": "题自肯庵",
        "author": "释德洪",
        "content": "诸方说禅炙手热，此庵默坐如冰冷。\n美食不中饱人餐，他人不肯我自肯。",
        "dynasty": "宋",
        "collection_info": null
    },
    {
        "title": "与朱世英夜论玄沙香严云庵宗旨三首  其一",
        "author": "释德洪",
        "content": "子母俱忘脱体看，纤毫纔动被渠瞒。\n若非竖亚顶门眼，那辨红垆点雪寒。",
        "dynasty": "宋",
        "collection_info": null
    },
    {
        "title": "与朱世英夜论玄沙香严云庵宗旨三首  其二",
        "author": "释德洪",
        "content": "言下百骸俱脱尽，更无一法覆藏伊。\n亡僧对面分明看，却是禅和眼搭痴。",
        "dynasty": "宋",
        "collection_info": null
    },
    {
        "title": "与朱世英夜论玄沙香严云庵宗旨三首  其三",
        "author": "释德洪",
        "content": "睡美春来常失晓，日高衾暖懒翻身。\n戏将古寺闲房趣，夸与闹中无事人。",
        "dynasty": "宋",
        "collection_info": null
    },
    {
        "title": "立上人北游五顶南还画文殊云间之相余政和年秋游翠岩立持以展洪崖桥上时山云廓清万峰剑立溪转雷惊行人悚动忽瞻瑞相如见于岱岳时余闻文殊为根本智智无不立岂独现于五顶耶",
        "author": "释德洪",
        "content": "稽首一切智成就，譬如一月落万水。\n乃知洪崖桥上看，不离文殊一月体。",
        "dynasty": "宋",
        "collection_info": null
    },
    {
        "title": "题永安居士轩壁",
        "author": "释德洪",
        "content": "谩说难酬彼工人，上人言语未全真。\n世间所有皆虚幻，何独芭蕉可喻身。",
        "dynasty": "宋",
        "collection_info": null
    },
    {
        "title": "出山寄诠上人",
        "author": "释德洪",
        "content": "孤筇冐雨出山去，应与道人增笑声。\n永愧萧萧碧岩下，衲衣清散自经行。",
        "dynasty": "宋",
        "collection_info": null
    },
    {
        "title": "送一万回",
        "author": "释德洪",
        "content": "当年随我出西州，到处云山共胜游。\n那料秦淮烟雨裏，倚筇看子上孤舟。",
        "dynasty": "宋",
        "collection_info": null
    },
    {
        "title": "道逢南岳太上人游京师戏赠其行",
        "author": "释德洪",
        "content": "野外相逢一笑新，十年峰顶卧云人。\n却将南楚登山脚，去踏东华没马尘。",
        "dynasty": "宋",
        "collection_info": null
    },
    {
        "title": "僧从事文字禅三首  其一",
        "author": "释德洪",
        "content": "中郎书异为忠孝，右辖诗清付水云。\n林下一灯长到晓，此生真復是知闻。",
        "dynasty": "宋",
        "collection_info": null
    },
    {
        "title": "僧从事文字禅三首  其二",
        "author": "释德洪",
        "content": "一麟众角失精彩，尺璧千崖发耿光。\n借面北人无四目，独余方寸是慈祥。",
        "dynasty": "宋",
        "collection_info": null
    },
    {
        "title": "僧从事文字禅三首  其三",
        "author": "释德洪",
        "content": "三多授子文章法，坏衲酬吾老大心。\n帘捲暮凉烟翠重，一声云斧觉山深。",
        "dynasty": "宋",
        "collection_info": null
    },
    {
        "title": "金陵狱中谢人惠茶",
        "author": "释德洪",
        "content": "宝公关鏁寻常事，谂老家风气味长。\n十载故人情外意，一杯今日雨前香。",
        "dynasty": "宋",
        "collection_info": null
    },
    {
        "title": "随与珉秀七八衲子为办寒具",
        "author": "释德洪",
        "content": "幽人十月犹絺绤，万瓦霜清木叶号。\n赖有西邻念衰冷，夜窗丛手办衣袍。",
        "dynasty": "宋",
        "collection_info": null
    },
    {
        "title": "寄道夫三首  其一",
        "author": "释德洪",
        "content": "卧诵故交风雨散，忽惊时序岁时同。\n遥知吏散无余事，只有花枝遶郭红。",
        "dynasty": "宋",
        "collection_info": null
    },
    {
        "title": "寄道夫三首  其二",
        "author": "释德洪",
        "content": "石渠天禄略上口，长啸簿书欺得人。\n龙卷大身藏一髪，儿曹聊尔与相亲。",
        "dynasty": "宋",
        "collection_info": null
    },
    {
        "title": "寄道夫三首  其三",
        "author": "释德洪",
        "content": "昭默老禅最高遁，孤风闻说不容攀。\n烦君倒用彭泽印，折简招之应出山。",
        "dynasty": "宋",
        "collection_info": null
    },
    {
        "title": "会广南因上人",
        "author": "释德洪",
        "content": "我昔南游跨海还，梦中常忆海边山。\n匡庐忽见山中客，果笑人间是梦间。",
        "dynasty": "宋",
        "collection_info": null
    },
    {
        "title": "超然在东华作此招之",
        "author": "释德洪",
        "content": "芒鞋踏破成何事，坐榻尘埋只汗颜。\n斋钵生涯唯涧饮，结茅终待老钟山。",
        "dynasty": "宋",
        "collection_info": null
    },
    {
        "title": "时余适金陵定居定林超然将南归从余游以为诗谶也復次其韵",
        "author": "释德洪",
        "content": "袖手对君增白业，照溪嗟我减朱颜。\n遥知岁晚归心急，不为江南卧看山。",
        "dynasty": "宋",
        "collection_info": null
    },
    {
        "title": "圆上人觅诗",
        "author": "释德洪",
        "content": "平生百态不挂眼，倚杖看云慵解包。\n湘水丛林多古格，何妨一钵稳安巢。",
        "dynasty": "宋",
        "collection_info": null
    },
    {
        "title": "至邵州示胡强仲三首  其一",
        "author": "释德洪",
        "content": "平生厌饫水云间，老境优游剩得閒。\n远谪瘴乡君勿叹，天教更看海南山。",
        "dynasty": "宋",
        "collection_info": null
    },
    {
        "title": "至邵州示胡强仲三首  其二",
        "author": "释德洪",
        "content": "情缘不断自消灭，浮念欲生无起因。\n多谢炼磨金出矿，敢辞枷鏁梦中身。",
        "dynasty": "宋",
        "collection_info": null
    },
    {
        "title": "至邵州示胡强仲三首  其三",
        "author": "释德洪",
        "content": "卢能岭上容君看，弥勒楼前借汝观。\n成佛捷途当举足，不须平地致艰难。",
        "dynasty": "宋",
        "collection_info": null
    },
    {
        "title": "书资国寺壁",
        "author": "释德洪",
        "content": "行藏独许青山见，议论犹容乱石闻。\n勿谓衲盲贫胜我，溪分明月谷量云。",
        "dynasty": "宋",
        "collection_info": null
    },
    {
        "title": "送圆监寺持钵之邵阳",
        "author": "释德洪",
        "content": "丛林职似惊羣雁，供给情如反哺乌。\n梅蘂犯寒持钵去，山茶出屋得归无。",
        "dynasty": "宋",
        "collection_info": null
    },
    {
        "title": "赠钦上人",
        "author": "释德洪",
        "content": "嫩日柔风春恰晓，花光醉人浓可皛。\n到山不必问老师，春色为侬都说了。",
        "dynasty": "宋",
        "collection_info": null
    },
    {
        "title": "与法护禅者",
        "author": "释德洪",
        "content": "手抄禅林僧宝传，暗诵石门文字禅。\n拣得湘西好三角，春风归去弄云泉。",
        "dynasty": "宋",
        "collection_info": null
    },
    {
        "title": "示观上人",
        "author": "释德洪",
        "content": "观公短小精悍色，试手来参五味禅。\n挂起北窗都会取，湘江云水自连天。",
        "dynasty": "宋",
        "collection_info": null
    },
    {
        "title": "在百丈寄灵源禅师二首  其一",
        "author": "释德洪",
        "content": "暗中树影平生意，水底鱼踪病后机。\n想见道容无住着，倚藤闲看暮云归。",
        "dynasty": "宋",
        "collection_info": null
    },
    {
        "title": "在百丈寄灵源禅师二首  其二",
        "author": "释德洪",
        "content": "平昔追随骨海心，暮年粥饭并丛林。\n朅来万事撩人笑，此去青山为我深。",
        "dynasty": "宋",
        "collection_info": null
    },
    {
        "title": "次韵兀翁",
        "author": "释德洪",
        "content": "渔人寄语兀翁道，出没烟波各有由。\n死见镬汤如攧浪，爱鱼心在未甘休。",
        "dynasty": "宋",
        "collection_info": null
    },
    {
        "title": "次韵空印游山九首  其一",
        "author": "释德洪",
        "content": "法真有子是弥天，派出南屏共一源。\n鲁钝经旬陪夜语，浪持短绠汲深渊。",
        "dynasty": "宋",
        "collection_info": null
    },
    {
        "title": "次韵空印游山九首  其二",
        "author": "释德洪",
        "content": "危径盘空一线微，游人举足已先疲。\n大圆光透难遮掩，不学龙牙眼似眉。",
        "dynasty": "宋",
        "collection_info": null
    },
    {
        "title": "次韵空印游山九首  其三",
        "author": "释德洪",
        "content": "腾腾兀兀地行仙，依约曾参蚬子禅。\n古庙纸钱堆裏睡，从教岁月自推迁。",
        "dynasty": "宋",
        "collection_info": null
    },
    {
        "title": "次韵空印游山九首  其四",
        "author": "释德洪",
        "content": "万层翠巘玉崔嵬，独自凭阑日几回。\n知有芙蓉更深秀，振筇何幸获追陪。",
        "dynasty": "宋",
        "collection_info": null
    },
    {
        "title": "次韵空印游山九首  其五",
        "author": "释德洪",
        "content": "凝伫残阳眼力微，孤云偶伴野僧归。\n形容万古沩山色，正赖晴岚与夕晖。",
        "dynasty": "宋",
        "collection_info": null
    },
    {
        "title": "次韵空印游山九首  其六",
        "author": "释德洪",
        "content": "蟠龙不许在层渊，一句全提赖发宣。\n惭愧儿孙家法在，未施声色透重玄。",
        "dynasty": "宋",
        "collection_info": null
    },
    {
        "title": "次韵空印游山九首  其七",
        "author": "释德洪",
        "content": "宝塔当烦妙语传，要令此地福人天。\n个中已有全身见，何用分身徧大千。",
        "dynasty": "宋",
        "collection_info": null
    },
    {
        "title": "次韵空印游山九首  其八",
        "author": "释德洪",
        "content": "未言酬倡多佳句，半月游山亦自贤。\n我亦生涯无窖子，愿陪香火饯余年。",
        "dynasty": "宋",
        "collection_info": null
    },
    {
        "title": "次韵空印游山九首  其九",
        "author": "释德洪",
        "content": "大沩愿力有谁同，贯日精神吐白虹。\n我酌轼公泉叹息，此源有尽水无穷。",
        "dynasty": "宋",
        "collection_info": null
    },
    {
        "title": "宗上人求偈之江南",
        "author": "释德洪",
        "content": "川舌一从尝虏馔，山衣三载湿湘云。\n挑包又过江南去，鶗鴂遥知半路闻。",
        "dynasty": "宋",
        "collection_info": null
    },
    {
        "title": "送范上人乞食",
        "author": "释德洪",
        "content": "众魔不敌精进力，万行难过平等心。\n持钵莫辞穿聚落，道人随处是丛林。",
        "dynasty": "宋",
        "collection_info": null
    },
    {
        "title": "济上人求偈二首  其一",
        "author": "释德洪",
        "content": "圆通搥碎牢关后，古镜发光金石开。\n稳坐龙安今七日，从教山路滑于苔。",
        "dynasty": "宋",
        "collection_info": null
    },
    {
        "title": "济上人求偈二首  其二",
        "author": "释德洪",
        "content": "李珣骨已成丘垄，仲逊身犹占水云。\n扶策南来山满眼，实头乡话与谁论。",
        "dynasty": "宋",
        "collection_info": null
    },
    {
        "title": "芭蕉",
        "author": "释德洪",
        "content": "凤尾争高照映人，玉芽明洁出埃尘。\n也知欲救众生病，共现如来智智身。",
        "dynasty": "宋",
        "collection_info": null
    },
    {
        "title": "次韵无诤见怀三首  其一",
        "author": "释德洪",
        "content": "韵倾瘦字试乌丝，苦语偏多别后思。\n青巘君能容易去，白鸥愧我负幽期。",
        "dynasty": "宋",
        "collection_info": null
    },
    {
        "title": "次韵无诤见怀三首  其二",
        "author": "释德洪",
        "content": "数篙云碧卷晴空，无数岩花落醉红。\n满袖东风疏雨后，却欣春露一瓯同。",
        "dynasty": "宋",
        "collection_info": null
    },
    {
        "title": "次韵无诤见怀三首  其三",
        "author": "释德洪",
        "content": "老眼慵看读过书，十年心迹更谁于。\n青松我欲追三径，白髪谁令继二疏。",
        "dynasty": "宋",
        "collection_info": null
    },
    {
        "title": "三月二十日梦人持猕猴见赠乞诗口舌",
        "author": "释德洪",
        "content": "长臂幽姿要性灵，写经欣得尔添瓶。\n不须睡着惺惺着，窗外闻人唤便应。",
        "dynasty": "宋",
        "collection_info": null
    },
    {
        "title": "三月二十三日心禅饷余新面白蜜作二首  其一",
        "author": "释德洪",
        "content": "三月东荘新麦熟，碾迟罗细玉尘香。\n要看十字开笼饼，寄与庵头老俨尝。",
        "dynasty": "宋",
        "collection_info": null
    },
    {
        "title": "三月二十三日心禅饷余新面白蜜作二首  其二",
        "author": "释德洪",
        "content": "老俨年来百不忺，最嫌苦淡不嫌甜。\n蜜中有味中边绝，莫笑山居世味添。",
        "dynasty": "宋",
        "collection_info": null
    },
    {
        "title": "与谦知藏二首  其一",
        "author": "释德洪",
        "content": "老烂丛林四十年，平生跛挈但随缘。\n未言亲见云居老，只识归言亦自贤。",
        "dynasty": "宋",
        "collection_info": null
    },
    {
        "title": "与谦知藏二首  其二",
        "author": "释德洪",
        "content": "诸方法席慵抬眼，懒墯成羣妒忌深。\n此老把茅如覆顶，却能努力捍丛林。",
        "dynasty": "宋",
        "collection_info": null
    },
    {
        "title": "木上人久游归宗赠之二首  其一",
        "author": "释德洪",
        "content": "熏烝闻见有源流，诗学寒溪老比丘。\n勿讶谈禅太文彩，从来虎穴不生彪。",
        "dynasty": "宋",
        "collection_info": null
    },
    {
        "title": "木上人久游归宗赠之二首  其二",
        "author": "释德洪",
        "content": "携诗过我亦翛然，百孔寒光坏衲穿。\n日与庐山对酬酢，故应妙语嚼芳鲜。",
        "dynasty": "宋",
        "collection_info": null
    },
    {
        "title": "游跫然亭",
        "author": "释德洪",
        "content": "道火何曾烧着口，问透法身藏北斗。\n当时我若见云门，一杖打杀乞与狗。",
        "dynasty": "宋",
        "collection_info": null
    },
    {
        "title": "临济大师生辰",
        "author": "释德洪",
        "content": "靖康二年四月十，眼见耳闻信不及。\n三玄三要都掲开，露出法身赤吉力。",
        "dynasty": "宋",
        "collection_info": null
    },
    {
        "title": "潇湘八景 山市晴岚",
        "author": "释德洪",
        "content": "朝霞散绮仗天容，无际山岚分外浓。\n风土萧条人迹静，林蹊花木自鲜秾。",
        "dynasty": "宋",
        "collection_info": null
    },
    {
        "title": "潇湘八景 洞庭秋色",
        "author": "释德洪",
        "content": "秋霁湖平彻底清，沧浪隐映曜光轮。\n寒光炯炯为谁好，倚岸凭栏兴最清。",
        "dynasty": "宋",
        "collection_info": null
    },
    {
        "title": "潇湘八景 江天暮雪",
        "author": "释德洪",
        "content": "长空暝色黯阴云，六出飘花堕水滨。\n万境沈沈天籁息，溪翁忍冻独垂纶。",
        "dynasty": "宋",
        "collection_info": null
    },
    {
        "title": "潇湘八景 潇湘夜雨",
        "author": "释德洪",
        "content": "岳麓甍檐苍莽中，萧萧江雨打船篷。\n一声长笛人何去，篛笠簑衣宿苇丛。",
        "dynasty": "宋",
        "collection_info": null
    },
    {
        "title": "潇湘八景 渔村落照",
        "author": "释德洪",
        "content": "目断青帘在水湄，临风漠漠映斜晖。\n渔郎笑傲芦花裏，乘兴回家何处归。",
        "dynasty": "宋",
        "collection_info": null
    },
    {
        "title": "潇湘八景 远浦归帆",
        "author": "释德洪",
        "content": "水国烟光映夕晖，谁家髣髴片帆归。\n翩翩鸥鹭西风急，凝盻沧洲眼力微。",
        "dynasty": "宋",
        "collection_info": null
    },
    {
        "title": "潇湘八景 烟寺晚钟",
        "author": "释德洪",
        "content": "轻烟罩暮上黄昏，殷殷疏钟度远村。\n略彴横溪人迹静，幡竿缥缈插山根。",
        "dynasty": "宋",
        "collection_info": null
    },
    {
        "title": "潇湘八景 平沙落鴈",
        "author": "释德洪",
        "content": "寂寞蒹葭乱晚风，江波潋灔浸秋空。\n横斜倦翼归何处，一点渔灯杳霭中。",
        "dynasty": "宋",
        "collection_info": null
    },
    {
        "title": "春词五首  其一",
        "author": "释德洪",
        "content": "映门杨柳未全遮，纔有柔条自在斜。\n不信春寒犹有雪，误惊飘舞作飞花。",
        "dynasty": "宋",
        "collection_info": null
    },
    {
        "title": "春词五首  其二",
        "author": "释德洪",
        "content": "春到梅梢雪未知，横斜初见过墻枝。\n暗香愁绝无人问，一再风前月上时。",
        "dynasty": "宋",
        "collection_info": null
    },
    {
        "title": "春词五首  其三",
        "author": "释德洪",
        "content": "昨夜江村雨一犁，白沙江路晓无泥。\n戏波拍拍凫雏暖，掠岸翩翩燕子低。",
        "dynasty": "宋",
        "collection_info": null
    },
    {
        "title": "春词五首  其四",
        "author": "释德洪",
        "content": "晓霁晴湖已拍桥，桥边春色解相撩。\n分疏积雨饶莺舌，拘束东风倩柳条。",
        "dynasty": "宋",
        "collection_info": null
    },
    {
        "title": "春词五首  其五",
        "author": "释德洪",
        "content": "郊原雨歇看春耕，茧栗能驼稚子行。\n青杏欲尝先齿软，海棠开徧恰新晴。",
        "dynasty": "宋",
        "collection_info": null
    },
    {
        "title": "春日作",
        "author": "释德洪",
        "content": "山前山后花半红，桥头桥尾柳揺空。\n流莺枝上未成语，始啭一声来去风。",
        "dynasty": "宋",
        "collection_info": null
    },
    {
        "title": "残梅",
        "author": "释德洪",
        "content": "残香和雪隔帘栊，只待江头一笛风。\n今夜回廊无限意，小庭疏影月朦朦。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一",
        "author": "释德洪",
        "content": "琴筑春流涨浅滩，圆吭幽鸟语林端。\n纤蒲水荇空凄寂，背立东风整钓竿。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二",
        "author": "释德洪",
        "content": "绿徧西园春正残，青梅小摘嗅仍看。\n单衣初试殊清爽，更爱凉风掠面寒。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其三",
        "author": "释德洪",
        "content": "落花片片怨春阴，雾雨那堪更作霖。\n小院晚春犹惜扫，欲穿凖拟倩金针。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其四",
        "author": "释德洪",
        "content": "散衣行处雨初凉，庭院谁家柳暗墻。\n倚杖南轩看修竹，快人解箨玉苍苍。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其五",
        "author": "释德洪",
        "content": "居近幽林復碧江，水光林翠到西窗。\n鹧鸪啼竹声相应，鸂鶒眠沙只一双。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其六",
        "author": "释德洪",
        "content": "落英寂寂草离离，天气清和得所宜。\n头面惺愡快清晓，可人惟有海棠枝。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其七",
        "author": "释德洪",
        "content": "枝上啼禽毛羽光，商量密叶恰能藏。\n路旁垂柳阴堪歇，墻外樱桃小可尝。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其八",
        "author": "释德洪",
        "content": "题诗径欲挽春还，噪吻吟窗秃笔端。\n寂寞却怜当槛竹，嫩黄新袅出林竿。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其九",
        "author": "释德洪",
        "content": "昼永呼童挂北轩，青山无数卧披看。\n独怜杜宇啼声晚，催发芭蕉战莫寒。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一○",
        "author": "释德洪",
        "content": "桃李无言暗浅深，晓云惭愧不成霖。\n化工胜却耶溪女，绣徧园林不犯针。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一一",
        "author": "释德洪",
        "content": "去岁春游爱野棠，今年还復出东墻。\n行思往事心犹在，却照清溪鬓已苍。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一二",
        "author": "释德洪",
        "content": "睡魔昼永不能降，一梦春晴赏北窗。\n只有敲门漫溪叟，也嫌疏懒世无双。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一三",
        "author": "释德洪",
        "content": "山桃喷火柳垂丝，野店溪桥处处宜。\n我作春游亦清散，榆钱聊挂瘦藤枝。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一四",
        "author": "释德洪",
        "content": "困人天气渇思浆，喜有人家密竹藏。\n稚子不知僧不饮，压糟醇酽劝人尝。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一五",
        "author": "释德洪",
        "content": "春心百种竟衰残，幽事侵寻尚数端。\n清晚闲题记新竹，粉衣香滑一竿竿。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一六",
        "author": "释德洪",
        "content": "清晨花下露团团，飞鸟行吟仰面看。\n杰句天资人不及，勿嗔岛瘦与郊寒。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一七",
        "author": "释德洪",
        "content": "压枝万朵浓如绣，初歇连绵十日霖。\n穿蘂蝶鬚轻似线，刺香蜂尾快于针。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一八",
        "author": "释德洪",
        "content": "倦行放步卧垂杨，谁打秋韆笑隔墻。\n风物恼人情不浅，归来山色更青苍。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其一九",
        "author": "释德洪",
        "content": "夜凉静话欣同榻，春晚分题喜共窗。\n解笑疏狂才莫敌，诗禅美誉旧传双。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二○",
        "author": "释德洪",
        "content": "红梅真是醉吴姬，浴罢偎风事事宜。\n吟次纷纷落红雨，小禽飞去动危枝。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二一",
        "author": "释德洪",
        "content": "从游法侣意何长，况更深云僻处藏。\n共喜春山有新事，小窗晴试露芽尝。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二二",
        "author": "释德洪",
        "content": "南来还復见春残，历乱愁人恰万端。\n贾谊少年能肆笔，太公垂白始投竿。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二三",
        "author": "释德洪",
        "content": "杨花满院掩深关，半摺文书偃卧看。\n幽鸟等闲回睡眼，暖风时復破春寒。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二四",
        "author": "释德洪",
        "content": "春寒瘦骨病难禁，多谢新晴霁晚霖。\n自补衲衣矮窗下，黄鹂声好屡停针。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二五",
        "author": "释德洪",
        "content": "剧笑自知跻奥室，好诗安敢望门墻。\n饶君丽句春难敌，输我朱颜鬓未苍。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二六",
        "author": "释德洪",
        "content": "深院无人得散衣，海棠经雨更相宜。\n若为化作翩翩蝶，遶此扶疏竹外枝。",
        "dynasty": "宋",
        "collection_info": null
    },
    {
        "title": "次韵通明叟晚春二十七首  其二七",
        "author": "释德洪",
        "content": "清绝新诗写硬黄，着籖端为密收藏。\n自惊短拙知何限，爱子高才见未尝。",
        "dynasty": "宋",
        "collection_info": null
    },
    {
        "title": "海棠",
        "author": "释德洪",
        "content": "酒入香腮笑未知，小粧初罢醉儿痴。\n一枝柳外墻头见，胜却千丛着雨时。",
        "dynasty": "宋",
        "collection_info": null
    },
    {
        "title": "和余庆长老春十首  其一",
        "author": "释德洪",
        "content": "野梅官柳不胜春，妒面愁眉各鬬新。\n欲作清诗成瘦坐，生憎白雨解催人。",
        "dynasty": "宋",
        "collection_info": null
    },
    {
        "title": "和余庆长老春十首  其二",
        "author": "释德洪",
        "content": "叶欲藏禽花没腰，春愁迭迭觉难消。\n碧云新月谁梳鬓，翠浪柔风自织绡。",
        "dynasty": "宋",
        "collection_info": null
    },
    {
        "title": "和余庆长老春十首  其三",
        "author": "释德洪",
        "content": "鳬鸥水暖聚圆沙，带雨春湖脉脉斜。\n翠线受风遮径柳，燕脂含雨隔篱花。",
        "dynasty": "宋",
        "collection_info": null
    },
    {
        "title": "和余庆长老春十首  其四",
        "author": "释德洪",
        "content": "叶云谁剪芘花身，花厎何人笑语频。\n应是流莺诉心事，窥墻欲见恨无因。",
        "dynasty": "宋",
        "collection_info": null
    },
    {
        "title": "和余庆长老春十首  其五",
        "author": "释德洪",
        "content": "一盏露芽袪睡思，半帘疏雨作愁媒。\n似闻池馆花如海，杖策当为得得来。",
        "dynasty": "宋",
        "collection_info": null
    },
    {
        "title": "和余庆长老春十首  其六",
        "author": "释德洪",
        "content": "嫩寒清晓欲留春，睡足山中乐事新。\n珠玉等闲无胫至，风流全付茂陵人。",
        "dynasty": "宋",
        "collection_info": null
    },
    {
        "title": "和余庆长老春十首  其七",
        "author": "释德洪",
        "content": "柳如西子舞时腰，飞絮初狂雪未消。\n多谢余郎造化手，解拈春色写鲛绡。",
        "dynasty": "宋",
        "collection_info": null
    },
    {
        "title": "和余庆长老春十首  其八",
        "author": "释德洪",
        "content": "雨过清流走白沙，隔篱红杏一枝斜。\n可堪风日浓于酒，更爱君诗丽似花。",
        "dynasty": "宋",
        "collection_info": null
    },
    {
        "title": "和余庆长老春十首  其九",
        "author": "释德洪",
        "content": "旧游新事两关身，花下清晨吉𠸻频。\n野步寻梅曾共乐，夜诗联鼎愿相因。",
        "dynasty": "宋",
        "collection_info": null
    },
    {
        "title": "和余庆长老春十首  其一○",
        "author": "释德洪",
        "content": "人笑才高真祸本，自惊诗好是穷媒。\n贪看百尺游丝转，忽见双飞乳燕来。",
        "dynasty": "宋",
        "collection_info": null
    },
    {
        "title": "游西湖北山二首  其一",
        "author": "释德洪",
        "content": "幽草青青绕竹扉，雨余人在杏园西。\n无端黄鸟惊春梦，正向绿萝深处啼。",
        "dynasty": "宋",
        "collection_info": null
    },
    {
        "title": "游西湖北山二首  其二",
        "author": "释德洪",
        "content": "春园南北笋过墻，墻下离离草更香。\n啼鸟野花无问处，苍山牢落下残阳。",
        "dynasty": "宋",
        "collection_info": null
    },
    {
        "title": "次韵超然春日湘上二首  其一",
        "author": "释德洪",
        "content": "暮年身世极南边，病眼愁看北客船。\n忆着金明池上路，宝津晴瓦隔霏烟。",
        "dynasty": "宋",
        "collection_info": null
    },
    {
        "title": "次韵超然春日湘上二首  其二",
        "author": "释德洪",
        "content": "年少无愁事业新，小诗写得楚江春。\n已知字字愈头痛，可是骎骎解逼人。",
        "dynasty": "宋",
        "collection_info": null
    },
    {
        "title": "春晚二首  其一",
        "author": "释德洪",
        "content": "方见柳条堪结纽，忽惊梅叶解藏禽。\n春归掣肘径不住，院落残红一寸深。",
        "dynasty": "宋",
        "collection_info": null
    },
    {
        "title": "春晚二首  其二",
        "author": "释德洪",
        "content": "闲愁一寸在垂杨，游丝百尺拖清晓。\n榆钱满地赎春归，山茶昨夜都开了。",
        "dynasty": "宋",
        "collection_info": null
    },
    {
        "title": "长春花",
        "author": "释德洪",
        "content": "人间花亦有仙骨，卯酉发妆呼不醒。\n醉裏那知更岁月，韵高班草卧空庭。",
        "dynasty": "宋",
        "collection_info": null
    },
    {
        "title": "上巳",
        "author": "释德洪",
        "content": "桃花落尽柳阴成，寒食风光小雨晴。\n半掩宝书凭几坐，满庭芳草为谁生。",
        "dynasty": "宋",
        "collection_info": null
    },
    {
        "title": "题黄山壁",
        "author": "释德洪",
        "content": "夜雨晓晴春盎盎，绿愁红醉思迢迢。\n独存滋味无人会，笑看柔风拂柳条。",
        "dynasty": "宋",
        "collection_info": null
    },
    {
        "title": "初夏四首  其一",
        "author": "释德洪",
        "content": "嘒嘒新蝉绿叶遮，一声临晚到山家。\n未应春色全归去，犹有芳丛刺史花。",
        "dynasty": "宋",
        "collection_info": null
    },
    {
        "title": "初夏四首  其二",
        "author": "释德洪",
        "content": "野水稻苗青拂岸，柘冈麦穗熟分岐。\n前村父老胥欢甚，笑指桥边露酒旗。",
        "dynasty": "宋",
        "collection_info": null
    },
    {
        "title": "初夏四首  其三",
        "author": "释德洪",
        "content": "院落寥寥日正长，小梅初熟亚枝黄。\n午窗书引昏昏思，角簟宜开旧竹床。",
        "dynasty": "宋",
        "collection_info": null
    },
    {
        "title": "初夏四首  其四",
        "author": "释德洪",
        "content": "流莺声老绿杨中，栏槛萧疏堕晚红。\n二十四番花信重，园林又觉转熏风。",
        "dynasty": "宋",
        "collection_info": null
    },
    {
        "title": "南轩",
        "author": "释德洪",
        "content": "南轩日静小帘开，百舌无端唤梦回。\n莫为杨花不相识，随风还解过墻来。",
        "dynasty": "宋",
        "collection_info": null
    },
    {
        "title": "次韵方夏日五首时渠在禹溪余乃居福严  其一",
        "author": "释德洪",
        "content": "残书半摺立风檐，欲步还慵睡未忺。\n忽忆故人谈笑处，擘莲尝芡御炎炎。",
        "dynasty": "宋",
        "collection_info": null
    },
    {
        "title": "次韵方夏日五首时渠在禹溪余乃居福严  其二",
        "author": "释德洪",
        "content": "声华籍甚淛东西，胸次玲珑绝坎蹊。\n那料南来遭白眼，强颜腰作偃松低。",
        "dynasty": "宋",
        "collection_info": null
    },
    {
        "title": "次韵方夏日五首时渠在禹溪余乃居福严  其三",
        "author": "释德洪",
        "content": "山县萧条早放衙，莲塘无主自开花。\n三义路口炊烟起，白瓦青旗一两家。",
        "dynasty": "宋",
        "collection_info": null
    },
    {
        "title": "次韵方夏日五首时渠在禹溪余乃居福严  其四",
        "author": "释德洪",
        "content": "水阁风微快葛衣，沙村返照淡余晖。\n数声楚些无情思，不似吴中缓缓归。",
        "dynasty": "宋",
        "collection_info": null
    },
    {
        "title": "次韵方夏日五首时渠在禹溪余乃居福严  其五",
        "author": "释德洪",
        "content": "我忆西湖山水清，君诗说尽欲归情。\n何时京口同烟艇，柔橹咿哑短作程。",
        "dynasty": "宋",
        "collection_info": null
    },
    {
        "title": "尝卢橘",
        "author": "释德洪",
        "content": "皮似柿椑髪易剥，核如龙眼味芳鲜。\n满盘的砾如金弹，丛手分尝忆去年。",
        "dynasty": "宋",
        "collection_info": null
    },
    {
        "title": "新竹",
        "author": "释德洪",
        "content": "琅玕数本倚墻阴，新笋均条忽作林。\n昨夜小轩添得境，却烦佳月碎筛金。",
        "dynasty": "宋",
        "collection_info": null
    },
    {
        "title": "秋晚三首  其一",
        "author": "释德洪",
        "content": "梨杖晚经桑柘坞，园林秋尽露人家。\n破篱犬吠柴门掩，寒犊自归山日斜。",
        "dynasty": "宋",
        "collection_info": null
    },
    {
        "title": "秋晚三首  其二",
        "author": "释德洪",
        "content": "碧云红树晚相间，伫立不堪游子情。\n划破秋空一行鴈，断肠南去两三声。",
        "dynasty": "宋",
        "collection_info": null
    },
    {
        "title": "秋晚三首  其三",
        "author": "释德洪",
        "content": "紫梨红枣八九树，竹屋柴门三四家。\n机杼声迟秋日晚，遶篱寒菊自开花。",
        "dynasty": "宋",
        "collection_info": null
    },
    {
        "title": "雪中山茶",
        "author": "释德洪",
        "content": "绿罗架上破红裙，占得春多独有君。\n那料晓来犹带雪，素衣丹顶鹤成羣。",
        "dynasty": "宋",
        "collection_info": null
    },
    {
        "title": "妙高梅花",
        "author": "释德洪",
        "content": "戏折寒梅画裏传，便知香爨揽佳眠。\n爱吾花木逡巡有，干笑春风入暮年。",
        "dynasty": "宋",
        "collection_info": null
    },
    {
        "title": "琛上人所蓄妙高墨戏三首  其一",
        "author": "释德洪",
        "content": "年年长恨春归速，脱手背人收拾难。\n那料高人笔端妙，一枝留得雾中看。",
        "dynasty": "宋",
        "collection_info": null
    },
    {
        "title": "琛上人所蓄妙高墨戏三首  其二",
        "author": "释德洪",
        "content": "修叶闹花增秀色，为谁幽径撒秋香。\n还如此元行藏处，不为无人亦自芳。",
        "dynasty": "宋",
        "collection_info": null
    },
    {
        "title": "琛上人所蓄妙高墨戏三首  其三",
        "author": "释德洪",
        "content": "一幅湘山千里色，碧天如水盖秋寛。\n磨钱作镜时一照，乞与禅斋坐卧看。",
        "dynasty": "宋",
        "collection_info": null
    },
    {
        "title": "次韵翁教授见寄",
        "author": "释德洪",
        "content": "仙郎落笔敏惊鸿，文字追回两汉风。\n脱腕旧闻供十吏，探怀行看取三公。",
        "dynasty": "宋",
        "collection_info": null
    },
    {
        "title": "梦中作",
        "author": "释德洪",
        "content": "无赖春风试怒号，共乘一叶傲惊涛。\n不知两岸人皆愕，但觉中流笑语高。",
        "dynasty": "宋",
        "collection_info": null
    },
    {
        "title": "纪梦",
        "author": "释德洪",
        "content": "玉纤金钏隔窗纱，醉整残妆满镜花。\n撼地跳珠千丈白，骨飞宁復用毛车。",
        "dynasty": "宋",
        "collection_info": null
    },
    {
        "title": "过小院僧窗有假山绝妙作庐山势书此",
        "author": "释德洪",
        "content": "庐阜归心久未降，梦魂时復渡湓江。\n忽惊古寺秋庭上，翠蹙烟峦对矮窗。",
        "dynasty": "宋",
        "collection_info": null
    },
    {
        "title": "次韵五首  其一",
        "author": "释德洪",
        "content": "成破须臾知世相，雨云翻覆见交情。\n何时一叶春湖阔，塞管横风夜月清。",
        "dynasty": "宋",
        "collection_info": null
    },
    {
        "title": "次韵五首  其二",
        "author": "释德洪",
        "content": "正尔思山想归路，偶行看雪立阶除。\n忽惊昼永轩窗迥，推抵清寒拥燎垆。",
        "dynasty": "宋",
        "collection_info": null
    },
    {
        "title": "次韵五首  其三",
        "author": "释德洪",
        "content": "怀中但自除衣垢，面上从教有唾痕。\n负日风檐成坐睡，梦随鸥鹭落江村。",
        "dynasty": "宋",
        "collection_info": null
    },
    {
        "title": "次韵五首  其四",
        "author": "释德洪",
        "content": "莓苔徧地榆钱满，院落无人柳絮飞。\n信手翻书香篆冷，夕光山翠上窗扉。",
        "dynasty": "宋",
        "collection_info": null
    },
    {
        "title": "次韵五首  其五",
        "author": "释德洪",
        "content": "措置已落古人后，猛省令人愧衲裙。\n庐山好处轩窗在，留眼归看五老云。",
        "dynasty": "宋",
        "collection_info": null
    },
    {
        "title": "次韵巽中见寄四首  其一",
        "author": "释德洪",
        "content": "君才俊却海东青，鼻笑生华笔有灵。\n寄我小诗足风味，展开如对镜中形。",
        "dynasty": "宋",
        "collection_info": null
    },
    {
        "title": "次韵巽中见寄四首  其二",
        "author": "释德洪",
        "content": "卧念高人最起予，时时想见秀眉疏。\n石门自古无佳句，寄语云山莫放渠。",
        "dynasty": "宋",
        "collection_info": null
    },
    {
        "title": "次韵巽中见寄四首  其三",
        "author": "释德洪",
        "content": "停蓄幽怀万顷波，一倾要及少年时。\n正当清啸寻君去，已办登山绿玉枝。\n别后梦归关不住，得归车已走先锋。\n催诗疥子捞春瓮，有味难言却皱容。",
        "dynasty": "宋",
        "collection_info": null
    },
    {
        "title": "谢人惠芦雁图",
        "author": "释德洪",
        "content": "道林烟雨久不到，忽见橘州芦雁行。\n笑裏笔端三昧力，坐中移我过潇湘。",
        "dynasty": "宋",
        "collection_info": null
    },
    {
        "title": "湓江宿舟中",
        "author": "释德洪",
        "content": "琵琶亭下孤舟宿，夜静风清水四围。\n蝴蝶梦中江月白，芦花鸣笛钓船归。",
        "dynasty": "宋",
        "collection_info": null
    },
    {
        "title": "过芜湖晚望",
        "author": "释德洪",
        "content": "尽日舟中情思疲，晚来何处最幽奇。\n沙鸥数隻妆江面，云带两条山画眉。",
        "dynasty": "宋",
        "collection_info": null
    },
    {
        "title": "东流阻风",
        "author": "释德洪",
        "content": "秋叶丛边风索索，迎宾亭下水瀰瀰。\n蓼花深处老渔父，更把床头羌笛吹。",
        "dynasty": "宋",
        "collection_info": null
    },
    {
        "title": "次韵孙先辈见寄二首  其一",
        "author": "释德洪",
        "content": "从来佳句出寒饿，太白飘零子美穷。\n箸下万钱如有意，作诗遣兴不须工。",
        "dynasty": "宋",
        "collection_info": null
    },
    {
        "title": "次韵孙先辈见寄二首  其二",
        "author": "释德洪",
        "content": "长欲探怀取卿相，对人信口比伊周。\n安知投老空拳在，句法不医双鬓秋。",
        "dynasty": "宋",
        "collection_info": null
    },
    {
        "title": "过湘江题慈云寺壁",
        "author": "释德洪",
        "content": "慈云寺在古城隈，月阁风轩照水开。\n独倚阑干秋雨后，青山相逐渡江来。",
        "dynasty": "宋",
        "collection_info": null
    },
    {
        "title": "再游读旧题",
        "author": "释德洪",
        "content": "渡头路入白云隈，断岸柴门窈窕开。\n忽忆去年曾过此，拂尘闲看旧题来。",
        "dynasty": "宋",
        "collection_info": null
    },
    {
        "title": "晚归福严寺",
        "author": "释德洪",
        "content": "浅抹浓堆翠却烟，老松无数更苍然。\n石梯又入千峰去，时见楼台夕照边。",
        "dynasty": "宋",
        "collection_info": null
    },
    {
        "title": "次韵亭上人长沙雪中怀古二首  其一",
        "author": "释德洪",
        "content": "楚国楼台凌九霄，软风行復弄柔条。\n当年絃管今何处，飞雪满空如舞腰。",
        "dynasty": "宋",
        "collection_info": null
    },
    {
        "title": "次韵亭上人长沙雪中怀古二首  其二",
        "author": "释德洪",
        "content": "数峰江上晓不见，指点先烦楖标条。\n却望苍崕寻折榦，偃松梢重压龙腰。",
        "dynasty": "宋",
        "collection_info": null
    },
    {
        "title": "书白水寺壁",
        "author": "释德洪",
        "content": "寒岩花木斗迎春，古寺修筠战雨声。\n负日晴轩成坐睡，朦胧何处鹧鸪鸣。",
        "dynasty": "宋",
        "collection_info": null
    },
    {
        "title": "过长马市",
        "author": "释德洪",
        "content": "长马人家古道旁，秋来禾黍已登场。\n池塘水落菱蒲冷，篱落霜晴橘柚黄。",
        "dynasty": "宋",
        "collection_info": null
    },
    {
        "title": "书湛然亭",
        "author": "释德洪",
        "content": "家在匡庐迭翠层，云开彷佛见微棱。\n褰衣欲上千岩去，隔岸扁舟唤不应。",
        "dynasty": "宋",
        "collection_info": null
    },
    {
        "title": "次韵张敏叔画桃梅二首  其一",
        "author": "释德洪",
        "content": "要看红雨滴残春，作阵惊飞乱蝶群。\n好在一枝长不死，谩烦诗笔扫烟云。",
        "dynasty": "宋",
        "collection_info": null
    },
    {
        "title": "次韵张敏叔画桃梅二首  其二",
        "author": "释德洪",
        "content": "玉骨冰姿过眼空，却烦摹刻倩诗工。\n暗香错莫知谁写，多谢黄昏一阵风。",
        "dynasty": "宋",
        "collection_info": null
    },
    {
        "title": "送觉先归大梁二首  其一",
        "author": "释德洪",
        "content": "残秋千里游梁去，破浪扁舟别我来。\n对坐无言看山月，一庭松雨在莓苔。",
        "dynasty": "宋",
        "collection_info": null
    },
    {
        "title": "送觉先归大梁二首  其二",
        "author": "释德洪",
        "content": "闲人忙事莫参差，各梦同床暗发嗟。\n相值一懽难把玩，摩头输子看京华。",
        "dynasty": "宋",
        "collection_info": null
    },
    {
        "title": "题贲远书房",
        "author": "释德洪",
        "content": "轩上仙郎面如玉，槛前修竹翠于葱。\n壁开他日春眠足，应对同僚话故丛。",
        "dynasty": "宋",
        "collection_info": null
    },
    {
        "title": "李商老自山北道中作诗见寄次韵",
        "author": "释德洪",
        "content": "蹇驴醉頬兀红酣，眼艶秋波望翠岚。\n长向诗中见风度，爱君笔力似黔南。",
        "dynasty": "宋",
        "collection_info": null
    },
    {
        "title": "初至崖州吃荔枝",
        "author": "释德洪",
        "content": "口腹平生厌事治，上林珍果亦尝之。\n天公见我流涎甚，遣向崖州吃荔枝。",
        "dynasty": "宋",
        "collection_info": null
    },
    {
        "title": "至海昏三首  其一",
        "author": "释德洪",
        "content": "前身定是赤头璨，风帽自欹麻苎衣。\n久客琼崖看诗律，袖中藏得海山归。",
        "dynasty": "宋",
        "collection_info": null
    },
    {
        "title": "至海昏三首  其二",
        "author": "释德洪",
        "content": "我老又穷交旧绝，姓名面目畏知闻。\n餐痂是病竟不悟，裹饭相从独有君。",
        "dynasty": "宋",
        "collection_info": null
    },
    {
        "title": "至海昏三首  其三",
        "author": "释德洪",
        "content": "天公无计奈此老，时復致之拴索间。\n寄语故人休念我，幸因王事得游山。",
        "dynasty": "宋",
        "collection_info": null
    },
    {
        "title": "次韵壁间蒋侯诗",
        "author": "释德洪",
        "content": "轩前丛玉是谁种，笑裏风姿件件宜。\n耐久节高真不屈，此情惟有雪霜知。",
        "dynasty": "宋",
        "collection_info": null
    },
    {
        "title": "游石台寺",
        "author": "释德洪",
        "content": "岁晏身心无一事，江山信美又吾乡。\n去年今日黄河北，夜趁明驼上太行。",
        "dynasty": "宋",
        "collection_info": null
    },
    {
        "title": "永固登小阁",
        "author": "释德洪",
        "content": "老僧乞食城郭去，小阁无人独自登。\n急雨忽来添瞑色，诸峰领畧露寒层。",
        "dynasty": "宋",
        "collection_info": null
    },
    {
        "title": "会性之山中二首  其一",
        "author": "释德洪",
        "content": "秋来林下偶相寻，松雨风泉一径深。\n小立听君临水语，十分知我住山心。",
        "dynasty": "宋",
        "collection_info": null
    },
    {
        "title": "会性之山中二首  其二",
        "author": "释德洪",
        "content": "江山千里笑谈中，暖热寒泉出伏龙。\n却看秋容能拂掠，夕阳无语敛眉峰。",
        "dynasty": "宋",
        "collection_info": null
    },
    {
        "title": "守道太尉醉乡",
        "author": "释德洪",
        "content": "懽伯平生数往还，箇中城郭未尝关。\n暮归健倒三四五，凭仗酪奴扶玉山。",
        "dynasty": "宋",
        "collection_info": null
    },
    {
        "title": "世明九客同登滕王阁索诗口占",
        "author": "释德洪",
        "content": "西山出云青未了，九客凭栏一笑时。\n秋天便是一张纸，写取江南觉范诗。",
        "dynasty": "宋",
        "collection_info": null
    },
    {
        "title": "赠胡子显八首  其一",
        "author": "释德洪",
        "content": "小县风光秀句传，太平无象宰君贤。\n虽非社日长闻鼓，不是炊时亦有烟。",
        "dynasty": "宋",
        "collection_info": null
    },
    {
        "title": "赠胡子显八首  其二",
        "author": "释德洪",
        "content": "作官要自有家法，童稚熏蒸饱见闻。\n堆案文书谈笑了，先将勤政报君恩。",
        "dynasty": "宋",
        "collection_info": null
    },
    {
        "title": "赠胡子显八首  其三",
        "author": "释德洪",
        "content": "去年苛政如狼虎，盗贼縦横民散居。\n那料春来见天日，抱孙门巷买犁鉏。",
        "dynasty": "宋",
        "collection_info": null
    },
    {
        "title": "赠胡子显八首  其四",
        "author": "释德洪",
        "content": "社饮扶携春日和，柘冈麦垄竟相过。\n不因旧岁追胥苦，安得春来喜气多。",
        "dynasty": "宋",
        "collection_info": null
    },
    {
        "title": "赠胡子显八首  其五",
        "author": "释德洪",
        "content": "无数花红霞委地，几重云碧幕摊空。\n遥知客退西园裏，尽落登临语笑中。",
        "dynasty": "宋",
        "collection_info": null
    },
    {
        "title": "赠胡子显八首  其六",
        "author": "释德洪",
        "content": "庭讼凋残道气增，早衙清磬夜香灯。\n吏人莫作官人看，我是南州有髪僧。",
        "dynasty": "宋",
        "collection_info": null
    },
    {
        "title": "赠胡子显八首  其七",
        "author": "释德洪",
        "content": "弄晴雨过秧针出，花信风来麦浪寒。\n想见丰登民讼少，长官行摺道书看。",
        "dynasty": "宋",
        "collection_info": null
    },
    {
        "title": "赠胡子显八首  其八",
        "author": "释德洪",
        "content": "烟鬟散乱犹梳月，谷口含胡欲吐云。\n山寺闭门春睡足，可怜凭槛不同君。",
        "dynasty": "宋",
        "collection_info": null
    },
    {
        "title": "何忠孺出芝草三本皆黄色指其小者曰昔登第时产此今重华为作此",
        "author": "释德洪",
        "content": "家山又产灵芝瑞，天独于君着意深。\n层秀已成重盖兆，色黄更类笏头金。",
        "dynasty": "宋",
        "collection_info": null
    },
    {
        "title": "古鼎",
        "author": "释德洪",
        "content": "器分三足真神物，具体而微有旨哉。\n我识地灵先献瑞，知公才业足盐梅。",
        "dynasty": "宋",
        "collection_info": null
    },
    {
        "title": "舟行书所见",
        "author": "释德洪",
        "content": "剩水残山惨淡间，白鸥无事小舟閒。\n箇中着我添图画，便似华亭落照湾。",
        "dynasty": "宋",
        "collection_info": null
    },
    {
        "title": "东坡羮",
        "author": "释德洪",
        "content": "分外浓甘黄竹笋，自然微苦紫藤心。\n东坡铛内相容摄，乞与馋禅掉舌寻。",
        "dynasty": "宋",
        "collection_info": null
    },
    {
        "title": "宿芙蓉峰书方丈壁三首  其一",
        "author": "释德洪",
        "content": "二十六窝猨臂上，夜晴引手酌星河。\n忽惊此地羊肠险，世路羊肠崄更多。",
        "dynasty": "宋",
        "collection_info": null
    },
    {
        "title": "宿芙蓉峰书方丈壁三首  其二",
        "author": "释德洪",
        "content": "赤髭病客烟瘴面，漆瞳道人冰雪容。\n俯槛夜残看落月，不知脚下有千峰。",
        "dynasty": "宋",
        "collection_info": null
    },
    {
        "title": "宿芙蓉峰书方丈壁三首  其三",
        "author": "释德洪",
        "content": "人间热恼不到处，一室篝灯到晓明。\n枕臂聊为吉祥卧，雪猨声与梦俱清。",
        "dynasty": "宋",
        "collection_info": null
    },
    {
        "title": "过宝应访达川不遇书其壁",
        "author": "释德洪",
        "content": "屋老僧残湘水滨，丛林气象傲比邻。\n莫嫌川客贫彻骨，满院青春不借人。",
        "dynasty": "宋",
        "collection_info": null
    },
    {
        "title": "次韵曾侯分春亭",
        "author": "释德洪",
        "content": "杖藜庭下花如海，红浪颠风急雨时。\n分得春归无着处，都将裁刻入新诗。",
        "dynasty": "宋",
        "collection_info": null
    },
    {
        "title": "次韵晚起",
        "author": "释德洪",
        "content": "春眠失晓殊可喜，红日曈昽闻唤起。\n平生嚼蜡观世间，一觉梦乡如此矣。",
        "dynasty": "宋",
        "collection_info": null
    },
    {
        "title": "次韵春风",
        "author": "释德洪",
        "content": "吹鬓风俱小雨来，残红扫尽露苍苔。\n稻畦绿锦无边幅，更欲烦君为剪裁。",
        "dynasty": "宋",
        "collection_info": null
    },
    {
        "title": "次韵题葆光庵",
        "author": "释德洪",
        "content": "一庵万事不挂眼，孤坐枵然龟六藏。\n漆园摸索太饶舌，强为立名为葆光。",
        "dynasty": "宋",
        "collection_info": null
    },
    {
        "title": "次韵棋堂",
        "author": "释德洪",
        "content": "画戟丛中小寝惊，日长闲试道衣轻。\n含风广厦过微雨，宾从时闻下子声。",
        "dynasty": "宋",
        "collection_info": null
    },
    {
        "title": "次韵西楼",
        "author": "释德洪",
        "content": "万古湘江绕故城，水光夕照动檐楹。\n行人仰看春风软，吹落凭栏笑语声。",
        "dynasty": "宋",
        "collection_info": null
    },
    {
        "title": "三月登湘阴景醇湖山堂时江涨而雨未止",
        "author": "释德洪",
        "content": "烟雨溟蒙暗小窗，湖山堂下水连江。\n已欣一叶浮千顷，更爱飞来白鸟双。",
        "dynasty": "宋",
        "collection_info": null
    },
    {
        "title": "又登邓氏平远楼纵望见小庐山作",
        "author": "释德洪",
        "content": "倚栏天际数归帆，春在沧州数笔间。\n我与小楼俱是画，雨中犹復见庐山。",
        "dynasty": "宋",
        "collection_info": null
    },
    {
        "title": "意行入古寺见邓生之富以谷量牛马寺旧藉余赋诗",
        "author": "释德洪",
        "content": "清明雨过快晴天，古寺寻春亦偶然。\n浓笑春风穷似我，也将柳絮当榆钱。",
        "dynasty": "宋",
        "collection_info": null
    },
    {
        "title": "南岳会禅师往京口省枯木老禅过余湘上夜语及前诗三绝要谒梦蝶老居士不觉有怀其人",
        "author": "释德洪",
        "content": "若逢梦蝶庵中老，为道归期压旧年。\n肯施独龙冈畔地，大胜小岭买山钱。",
        "dynasty": "宋",
        "collection_info": null
    },
    {
        "title": "会师胡卢而笑曰独无语以饯我乎因赋此",
        "author": "释德洪",
        "content": "倦卧耆阇峰顶云，呼船閒立楚江濆。\n爱师任运如湘月，影入千江体不分。",
        "dynasty": "宋",
        "collection_info": null
    },
    {
        "title": "赠觉成上人",
        "author": "释德洪",
        "content": "云泉措置万事外，鬚髪凋零伸欠中。\n想见龙城山下路，一川秋色稻花风。",
        "dynasty": "宋",
        "collection_info": null
    },
    {
        "title": "送向禅者省亲约三月时復来",
        "author": "释德洪",
        "content": "小雨初晴上元过，湘江水生图画开。\n江南今日且归去，杜宇啼时还復来。",
        "dynasty": "宋",
        "collection_info": null
    },
    {
        "title": "次韵惠梅禅师见寄秋日四首  其一",
        "author": "释德洪",
        "content": "客情容易到双眉，干没晴湘夜月晖。\n风露满庭人未寝，飞萤故入小帘帏。",
        "dynasty": "宋",
        "collection_info": null
    },
    {
        "title": "次韵惠梅禅师见寄秋日四首  其二",
        "author": "释德洪",
        "content": "长廊广殿午风清，禅倦何妨曳履行。\n欢喜閒中有奇事，镊髭空对纸窗明。",
        "dynasty": "宋",
        "collection_info": null
    },
    {
        "title": "次韵惠梅禅师见寄秋日四首  其三",
        "author": "释德洪",
        "content": "兑高山水目清晖，雨勒孤云放縦飞。\n多谢炎凉摧溽暑，更阑静极忽僧归。",
        "dynasty": "宋",
        "collection_info": null
    },
    {
        "title": "次韵惠梅禅师见寄秋日四首  其四",
        "author": "释德洪",
        "content": "饱霜毛颖泛松煤，窗底鱼笺自在开。\n琢得小诗清似玉，步筇时遶紫莓苔。",
        "dynasty": "宋",
        "collection_info": null
    },
    {
        "title": "补东坡遗真姜唐佐秀才饮书其扇",
        "author": "释德洪",
        "content": "此生身世两茫茫，醉裏因君到故乡。\n沧海何曾断地脉，白袍从此破天荒。",
        "dynasty": "宋",
        "collection_info": null
    },
    {
        "title": "次韵萧子植承务四首  其一",
        "author": "释德洪",
        "content": "别后时时想见之，朅来吐语便能奇。\n夕阳寒带殊山雨，写出萧郎醉裏诗。",
        "dynasty": "宋",
        "collection_info": null
    },
    {
        "title": "次韵萧子植承务四首  其二",
        "author": "释德洪",
        "content": "万钟我欲解带食，双璧从来赐立谈。\n君视新丰独杯客，不因州县着来簪。",
        "dynasty": "宋",
        "collection_info": null
    },
    {
        "title": "次韵萧子植承务四首  其三",
        "author": "释德洪",
        "content": "锦堂闻有传夫子，马鬛仓官卧夕烟。\n未展玉堂挥翰手，却来从我弄云泉。",
        "dynasty": "宋",
        "collection_info": null
    },
    {
        "title": "次韵萧子植承务四首  其四",
        "author": "释德洪",
        "content": "秀句端如我晚烟，白髭画出石门禅。\n未论翰墨惊流辈，只识萧郎亦自贤。",
        "dynasty": "宋",
        "collection_info": null
    },
    {
        "title": "英上人手录冷斋为示戏书其尾",
        "author": "释德洪",
        "content": "五鼎八珍非我事，曲眉清倡乞人争。\n一帙冷斋夜深话，青灯相对听秋声。",
        "dynasty": "宋",
        "collection_info": null
    },
    {
        "title": "入九峰道中",
        "author": "释德洪",
        "content": "插身在俗热恼处，留眼看山寒翠中。\n修径扫除知有寺，忽惊窗户湿青红。",
        "dynasty": "宋",
        "collection_info": null
    },
    {
        "title": "读和靖西湖诗戏书卷尾",
        "author": "释德洪",
        "content": "长爱东坡眼不枯，解将西子比西湖。\n先生诗妙真如画，为作春寒出浴图。",
        "dynasty": "宋",
        "collection_info": null
    },
    {
        "title": "与超然至谷山寻崇禅师遗踪",
        "author": "释德洪",
        "content": "行尽湘西十里松，到门却立数诸峰。\n崇公事迹无寻处，庭下春泥见虎踪。",
        "dynasty": "宋",
        "collection_info": null
    },
    {
        "title": "崇山堂五咏为通判大乐张侯赋 静隐堂",
        "author": "释德洪",
        "content": "扶策经行此堂上，万峰翔集汉江津。\n山林未放公深隐，只恐功名逼逐人。",
        "dynasty": "宋",
        "collection_info": null
    },
    {
        "title": "崇山堂五咏为通判大乐张侯赋 信美亭",
        "author": "释德洪",
        "content": "小停与客登临处，閒暇江山又故丘。\n最爱名花每含笑，更怜幽草解忘忧。",
        "dynasty": "宋",
        "collection_info": null
    },
    {
        "title": "崇山堂五咏为通判大乐张侯赋 致爽亭",
        "author": "释德洪",
        "content": "亭中偶坐悠然见，不学王郎拄笏看。\n多谢秋山每倾倒，泼云秀色堕栏干。",
        "dynasty": "宋",
        "collection_info": null
    },
    {
        "title": "崇山堂五咏为通判大乐张侯赋 妙观庵",
        "author": "释德洪",
        "content": "闲来禅室倚蒲团，幻影浮花入正观。\n江月松风藏不得，大千俱在一毫端。",
        "dynasty": "宋",
        "collection_info": null
    },
    {
        "title": "崇山堂五咏为通判大乐张侯赋 崇山堂",
        "author": "释德洪",
        "content": "襄阳林壑精神处，此地正如眉目间。\n笑看弓弯弄云水，风流那减谢东山。",
        "dynasty": "宋",
        "collection_info": null
    },
    {
        "title": "书寂音堂壁",
        "author": "释德洪",
        "content": "永怀焦管愧平生，任运无心更道情。\n野火烧庐成露寝，暑天因浴亦江行。",
        "dynasty": "宋",
        "collection_info": null
    },
    {
        "title": "介然馆道林偶入聚落宿天宁两昔雨中思山遂渡湘饭于南台口占两绝戏之介然住庐山二十年尚能详说山中之胜  其一",
        "author": "释德洪",
        "content": "城中信宿无所诣，径作思山破雨归。\n偶过南台同野饭，听公放意说岩扉。",
        "dynasty": "宋",
        "collection_info": null
    },
    {
        "title": "介然馆道林偶入聚落宿天宁两昔雨中思山遂渡湘饭于南台口占两绝戏之介然住庐山二十年尚能详说山中之胜  其二",
        "author": "释德洪",
        "content": "楞伽本在海中央，钵具悬知挂旧房。\n不泛木杯惊俗眼，一簑烟雨渡潇湘。",
        "dynasty": "宋",
        "collection_info": null
    },
    {
        "title": "题清芬轩",
        "author": "释德洪",
        "content": "隔屋江梅欲堕飘，幽香细细故相撩。\n披衣春晓无人见，小立微闻意已消。",
        "dynasty": "宋",
        "collection_info": null
    },
    {
        "title": "次韵资钦提举游浯溪",
        "author": "释德洪",
        "content": "迈往高风不可攀，老成今独见波澜。\n平生嗜好如漫叟，更在浯溪烟水间。",
        "dynasty": "宋",
        "collection_info": null
    },
    {
        "title": "次韵题德冈铺",
        "author": "释德洪",
        "content": "旧闻清宪使临卭，今日公能继此风。\n舍者从教坐争席，玩龟不废抚焦桐。",
        "dynasty": "宋",
        "collection_info": null
    },
    {
        "title": "次韵自武冈趋东安道中",
        "author": "释德洪",
        "content": "枕孤衾冷月空斜，卧看青灯自委花。\n逸想醉翁非梦语，酒醒能道客思家。",
        "dynasty": "宋",
        "collection_info": null
    },
    {
        "title": "次韵邵州道中",
        "author": "释德洪",
        "content": "斗折清江接暮林，堕江残月水浮金。\n松间有风自成曲，清坐不须重整琴。",
        "dynasty": "宋",
        "collection_info": null
    },
    {
        "title": "次韵曾机宜游山湘江晚望",
        "author": "释德洪",
        "content": "贪看江草间江花，不觉移舟着浅沙。\n数笔潇湘春自晓，橘丛离落露人家。",
        "dynasty": "宋",
        "collection_info": null
    },
    {
        "title": "闰三月经旬雨江涨已及旧痕而湖山堂之下船犹着沙二十七日与天宁清修白鹿龙牙开法同赴景醇饭而广法益阳来遂掇坐入门湖水涨满其碧胜镜景醇曰湖山正为公辈甚喜作此",
        "author": "释德洪",
        "content": "湖山景物亦相知，岂独纱巾坏衲师。\n喜我远来何以见，夜来湖水满平堤。",
        "dynasty": "宋",
        "collection_info": null
    },
    {
        "title": "巫山图",
        "author": "释德洪",
        "content": "谁开幅纸如方镜，照见巫山十二鬟。\n若信朝云是呵雾，许愁那復置眉间。",
        "dynasty": "宋",
        "collection_info": null
    },
    {
        "title": "古诗云芦花白间蓼花红一日秋江惨淡中两箇鹭鸶相对立几人唤作水屏风然其理可取而其词鄙野余为改之曰换骨法",
        "author": "释德洪",
        "content": "芦花蓼花能白红，数曲秋江惨澹中。\n好是飞来双白鹭，为谁粧点水屏风。",
        "dynasty": "宋",
        "collection_info": null
    },
    {
        "title": "佛鑑兴修天宁而大檀越辐凑六月初吉有双莲开殿庭之西池作此",
        "author": "释德洪",
        "content": "露井银床照碧苔，地灵献瑞亦奇哉。\n将成万寿千楹构，故遣双莲一夜开。",
        "dynasty": "宋",
        "collection_info": null
    },
    {
        "title": "题通判学士适轩",
        "author": "释德洪",
        "content": "小轩只着竹方床，散髪陶然夏簟凉。\n手倦抛书成午睡，梦回齿頬带茶香。",
        "dynasty": "宋",
        "collection_info": null
    },
    {
        "title": "清侍者自长沙归云居来辞且乞偈余敛目想见清自遥田庄拄策而上将及到天亭回视诸峰如关种所作庐山夕阳图",
        "author": "释德洪",
        "content": "到天亭下开春晓，丛摺万峰螺髻青。\n瘦策缘云上峰顶，为谁粧点夕阳屏。",
        "dynasty": "宋",
        "collection_info": null
    },
    {
        "title": "宿兴化寺",
        "author": "释德洪",
        "content": "天阴连日不成雨，古寺无人鸟雀喧。\n立尽黄昏门半掩，缩肩裹被作猨蹲。",
        "dynasty": "宋",
        "collection_info": null
    },
    {
        "title": "心上座余故人慧廓然之嗣而规方外之犹子也过予于湘上夜语有怀廓然方外作两绝  其一",
        "author": "释德洪",
        "content": "风骨东瓯语带吴，见君满眼是西湖。\n径山河上今佳否，想见年来鬓亦枯。",
        "dynasty": "宋",
        "collection_info": null
    },
    {
        "title": "心上座余故人慧廓然之嗣而规方外之犹子也过予于湘上夜语有怀廓然方外作两绝  其二",
        "author": "释德洪",
        "content": "十年不得吴中耗，凋尽耆年付等閒。\n闻道瘦规颜愈少，独余此老殿湖山。",
        "dynasty": "宋",
        "collection_info": null
    },
    {
        "title": "寄题胜因环翠亭二首  其一",
        "author": "释德洪",
        "content": "遥知与客登临处，看得云山到落晖。\n四注小亭清入画，万竿寒玉碧成围。",
        "dynasty": "宋",
        "collection_info": null
    },
    {
        "title": "寄题胜因环翠亭二首  其二",
        "author": "释德洪",
        "content": "万身高节清癯老，四座飞檐寒影间。\n门外黄尘吹鬓者，有谁见此坐看山。",
        "dynasty": "宋",
        "collection_info": null
    },
    {
        "title": "次韵夏均父寄曾元素三首  其一",
        "author": "释德洪",
        "content": "溪上江山似故乡，朅来卜筑近鱼梁。\n会须一叶浮秋浪，卧看惊飞白鸟行。",
        "dynasty": "宋",
        "collection_info": null
    },
    {
        "title": "次韵夏均父寄曾元素三首  其二",
        "author": "释德洪",
        "content": "文章风节冠中朝，耸壑昂霄太华高。\n想见山阳宾从上，醉围佳丽写临皋。",
        "dynasty": "宋",
        "collection_info": null
    },
    {
        "title": "次韵夏均父寄曾元素三首  其三",
        "author": "释德洪",
        "content": "孤凤丹山五色雏，人呼身后秘行书。\n高标秀彻如春晓，更爱含风万顷湖。",
        "dynasty": "宋",
        "collection_info": null
    },
    {
        "title": "庐山杂兴六首  其一",
        "author": "释德洪",
        "content": "野径无人花竞芳，淡红疏碧间轻黄。\n不须折向尊前供，杖屦归来已自香。",
        "dynasty": "宋",
        "collection_info": null
    },
    {
        "title": "庐山杂兴六首  其二",
        "author": "释德洪",
        "content": "山中流水水中山，尽日青藜共往还。\n閒向僧窗看图画，不知身在画图间。",
        "dynasty": "宋",
        "collection_info": null
    },
    {
        "title": "庐山杂兴六首  其三",
        "author": "释德洪",
        "content": "幽花疏竹冷梢云，江北江南正小春。\n但得青山常在眼，不妨白髪暗随人。",
        "dynasty": "宋",
        "collection_info": null
    },
    {
        "title": "庐山杂兴六首  其四",
        "author": "释德洪",
        "content": "别开山径入松关，半在云间半雨间。\n红叶满庭人倚槛，一池寒水动秋山。",
        "dynasty": "宋",
        "collection_info": null
    },
    {
        "title": "庐山杂兴六首  其五",
        "author": "释德洪",
        "content": "白水连空不见村，冥冥细雨湿黄昏。\n秋山咫尺无由到，须信关人不用门。",
        "dynasty": "宋",
        "collection_info": null
    },
    {
        "title": "庐山杂兴六首  其六",
        "author": "释德洪",
        "content": "秋山木落见遥村，取次人家只隔云。\n一阵西风雨中过，数声笑语岭头闻。",
        "dynasty": "宋",
        "collection_info": null
    },
    {
        "title": "道中二首  其一",
        "author": "释德洪",
        "content": "蒲柳冥冥花已残，水田南北是青山。\n晚村归路闻啼鸟，家住寒云缥缈间。",
        "dynasty": "宋",
        "collection_info": null
    },
    {
        "title": "道中二首  其二",
        "author": "释德洪",
        "content": "元石无尘处处青，一溪花照碧天晴。\n山云乱却来时路，鸡犬惟闻洞口声。",
        "dynasty": "宋",
        "collection_info": null
    },
    {
        "title": "奉要胜轩居实居士三首  其一",
        "author": "释德洪",
        "content": "漠漠烟云映碧流，暖风晴日动鸣鸠。\n何当绿叶枫林下，杖屦相追结胜游。",
        "dynasty": "宋",
        "collection_info": null
    },
    {
        "title": "奉要胜轩居实居士三首  其二",
        "author": "释德洪",
        "content": "出御未闻归北阙，角巾长念入西台。\n林间三月花犹在，第恐春风作恶来。",
        "dynasty": "宋",
        "collection_info": null
    },
    {
        "title": "奉要胜轩居实居士三首  其三",
        "author": "释德洪",
        "content": "柘冈阴满雨初晴，野径无人独自行。\n一饭茅斋最潇洒，香芽如玉待君烹。",
        "dynasty": "宋",
        "collection_info": null
    },
    {
        "title": "摩陀歌赠干上人",
        "author": "释德洪",
        "content": "处处三门向南开，青山绿水自围裹。\n钟鱼鸣时摊钵盂，精粗随分吃些箇。\n一生受用只如此，何用忙忙脚踏火。\n口闲莫说事，留取吞饭颗。\n眼明穿得针，要自时补破。\n粥后眠一觉，不着溲涨亦不起。\n斋后行数步，不是肚膨也打过。\n我不求世人，世人不求我。\n时时牵衣领，臃肿包头涡。\n一味怯风吹耳朵，世上许多人。\n枿枿犹如蚁旋磨，团团并头争什么。\n一筹输与摩陀板头盘脚坐，人言南岳好。\n奇峰七十朵，庐山更是好。\n瀑布垂天云，净色不受涴。\n殿阁参差如画出，万人围遶看登坐。\n汝若学道便成佛，汝若不学地狱祸。\n眼看鼻孔也寻常，六月日头甚热火。\n一筹输与摩陀看屋卧，唤渠挽不来，送渠推不可。\n摩陀摩陀，无如之何。\n问着不答，好哑大哥。",
        "dynasty": "宋",
        "collection_info": null
    },
    {
        "title": "读禅要法",
        "author": "释德洪",
        "content": "天王如来现于世，文殊思往问法义。\n便遭贬向铁围山，须臾復摄文殊至。\n文殊拜起依位住，问我此谪坐何过。\n佛言汝自堕艰难，故起现行为不可。\n佛边女子名离意，端然入定方七岁。\n又问何以不逐之，佛言此女久无意。\n女以无意逐获免，十方来众何不遣。\n如来自在神足禅，有意测之近成远。",
        "dynasty": "宋",
        "collection_info": null
    },
    {
        "title": "送端上人入黄龙",
        "author": "释德洪",
        "content": "一箇面如楪子大，眼耳鼻舌分疆界。\n髑髅裏面都不言，听渠外边争揑怪。\n日用经行坐卧中，一段光明没遮盖。\n端上人，会不会，会与不会俱窒碍。\n如见灵源瞌睡翁，石火光中着精彩。",
        "dynasty": "宋",
        "collection_info": null
    },
    {
        "title": "好菩萨",
        "author": "释德洪",
        "content": "好菩萨，人中来。\n好菩萨，羊中来。\n女娲弄土飞尘埃，洛阳楼阁非愿力。\n众生业影空崔嵬，苾刍心不在法道，鲜衣美食何为哉。\n好菩萨，人中来。\n好菩萨，羊中来。\n女娲弄土飞尘埃。",
        "dynasty": "宋",
        "collection_info": null
    },
    {
        "title": "慎侄来侍求偈",
        "author": "释德洪",
        "content": "十方都卢是箇虎，玄沙斫柴见不怖。\n傍却报僧云是汝，言中有响今谁悟。\n华林年少相体解，庵中与之同行住。\n谁会呼作大小空，痴儿见之毛卓竖。\n我居十年无侍者，呼唤应时随指顾。\n有人问着是何宗，万里无云霜月苦。",
        "dynasty": "宋",
        "collection_info": null
    },
    {
        "title": "变禅者归蒋山见佛果乞偈",
        "author": "释德洪",
        "content": "霸陵将军万人敌，射虎饮羽马躃易。\n下马视之輙一笑，宁知虎为草中石。\n控弦復射又中的，砉然有声箭不入。\n将军但知为石耳，坐令疑虎心相失。\n诸方今谁达此机，蒋山老勤默而识。\n变公心挂蒋山云，浩然欲归约不得。\n洞庭青草水粘天，高帆摩空一千尺。\n仰看浪摧碧玉山，此时法界毛端集。",
        "dynasty": "宋",
        "collection_info": null
    },
    {
        "title": "送逸禅者归荆南见无尽居士",
        "author": "释德洪",
        "content": "长沙大虫方肉醉，倚树痾痒威见尾。\n逸禅来展寂子机，举足欲促适其睡。\n后身荆州张曲江，解锻佛祖如老庞。\n如闻去作丹霞问，正当一口吸西江。\n西江一口吸得尽，是汝法身应有剩。\n要令川客读此诗，都作蒋山吞栗硬。",
        "dynasty": "宋",
        "collection_info": null
    },
    {
        "title": "警策",
        "author": "释德洪",
        "content": "汝未办道业，何能超尘累。\n但观身精进，则知心猛利。\n日中乃当食，食不敢尽味。\n夜分而后寝，寝不敢熟睡。\n贪入光明想，贪证法明智。\n是名心出家，是名身出世。\n大哉无累神，合此有道器。\n若具所行心，件件俱不是。\n而称释氏子，动止是羞愧。",
        "dynasty": "宋",
        "collection_info": null
    },
    {
        "title": "云庵和尚生辰烧香偈",
        "author": "释德洪",
        "content": "直心是道无虚假，是牛何曾呼作马。\n平生日日常一般，但知九旬为一夏。\n声色峥嵘争盖覆，法身散失无寻处。\n因缘时节属今朝，不用追求全体露。\n七十八年弹指过，元来诸数不曾堕。\n南台再拜炷炉香，重渠当时不说破。",
        "dynasty": "宋",
        "collection_info": null
    },
    {
        "title": "云庵生日空印设供作偈福严南台万寿三老与焉次韵",
        "author": "释德洪",
        "content": "不见丛林老陕西，铁牛生得石牛儿。\n泐潭扑面红尘起，四海禅流满地疑。\n沩山作人热心肺，冷处着火人方知。\n龙山说偈聊戏耳，万象惊叫天魔悲。\n三生大士视云汉，和倡四座知为谁。\n南台拱读万寿笑，生机妙语皆临时。\n诸方传诵着精彩，不是龙山唱和诗。",
        "dynasty": "宋",
        "collection_info": null
    },
    {
        "title": "钦禅者乞偈",
        "author": "释德洪",
        "content": "三世如来所说，开遮或擒或纵。\n一切微尘句偈，只明众生日用。\n譬如一室千灯，其光不杂不共。\n无色天女击鼓，四大部洲头痛。\n一切智智清净，开合不成痕缝。\n钦禅一等行脚，莫听虏子取奉。\n若说有法可传，但作眼见鼻孔。",
        "dynasty": "宋",
        "collection_info": null
    },
    {
        "title": "宣上人天真庵",
        "author": "释德洪",
        "content": "醉李宣道者，活计太天真。\n把茅盖头处，只就松树身。\n树边有石两三块，便与倾倒为比邻。\n眼子崒嵂奇，寂寂亦惺惺。\n却倩松风替说法，而石侧耳听。\n宣公咄云，直饶听得如器盛水泻，也是外来之□。\n何如我此横眠坐睡，佛祖一齐丧气。",
        "dynasty": "宋",
        "collection_info": null
    },
    {
        "title": "题草衣岩",
        "author": "释德洪",
        "content": "祝融凌寒空，方陟缘云径。\n此山翠被重，有岩如侧磬。\n拂石聊枕肱，便觉诸缘静。\n万瓦粲霜晓，千里增目迥。\n石头有高弟，衣草却心病。\n千年续灯人，谁接悬丝命。",
        "dynasty": "宋",
        "collection_info": null
    },
    {
        "title": "送先上人亲潜庵",
        "author": "释德洪",
        "content": "潜庵九十一，自是百岁人。\n造物偶遗漏，顿置漳水滨。\n先禅江西来，邈得渠侬真。\n展挂雪色壁，毛髪皆精神。\n三玄合水乳，五位透金尘。\n譬如百衲帔，岁晚思惠新。\n臊僧不肯信，眼肉悬千斤。\n飞兔略燕楚，敏若臂屈伸。\n衲子参活意，击电飞机轮。\n宁如臊僧徒，蠢蠢粘唾津。",
        "dynasty": "宋",
        "collection_info": null
    },
    {
        "title": "珪上人两过吾家既去作此",
        "author": "释德洪",
        "content": "牛鸣马不仰，火必就燥地。\n应真隐躭源，寂子一再至。\n至言无缘饰，大道甚简易。\n三关不却人，见者自拟议。\n法身忽有剩，佛祖俱丧气。\n君看暮归人，径去方掉臂。",
        "dynasty": "宋",
        "collection_info": null
    },
    {
        "title": "送亲上人乞食三首  其一",
        "author": "释德洪",
        "content": "荆簪女，工采桑。\n画鸦女，衣罗纨。\n赤脚人，趁兔鹿。\n着靴人，饱食肉。\n百丈出家不害痴，一日不作一日饥。\n后生十指不点水，得便宜是落便宜。\n亲禅学道不檐板，自然公办私亦办。\n新年持钵走衡湘，要令一众毛孔香。",
        "dynasty": "宋",
        "collection_info": null
    },
    {
        "title": "送亲上人乞食三首  其二",
        "author": "释德洪",
        "content": "虽应锋机，不是语句。\n鸭寒下水，鸡寒上树。\n不妨办众，推究自己。\n一手摸鱼，一手戽水。\n推开三玄玉鏁，揩拭同真十智。\n要知天下南台，口含三十六齿。\n夜归候门立地笑，眼脑痴憨肚裏峭。\n缘来点铁成金法，白揣与人人不要。",
        "dynasty": "宋",
        "collection_info": null
    },
    {
        "title": "送亲上人乞食三首  其三",
        "author": "释德洪",
        "content": "以有梦幻身，安能軃饥渇。\n剃头舍饰好，则以乞为活。\n炼尽世间心，方称閒披衲。\n格言非汝欺，余尘尚诸学。\n吾师三界尊，食时亦持钵。\n春风吹湘云，万峰寒踢卓。\n出门一句子，团团生四角。",
        "dynasty": "宋",
        "collection_info": null
    },
    {
        "title": "读龙胜尊者语",
        "author": "释德洪",
        "content": "鼓声无作者，有作必有处。\n乃知毕竟空，诳惑凡耳故。\n镜象无生灭，生灭则有体。\n乃知毕竟空，诳惑凡眼尔。\n以我如实知，法无心外者。\n若人见自心，一切如幻化。",
        "dynasty": "宋",
        "collection_info": null
    },
    {
        "title": "花药英禅师生日其子通慧设斋作此",
        "author": "释德洪",
        "content": "甲辰腊旦底时节，太虚完全无一缺。\n陷虎机参陕右禅，骂人觜是新罗铁。\n云居老子最精鋭，长笑师兄难控制。\n龙象蹴踏非驴堪，鹅王择乳非鸭类。\n睡快庵中知见香，试焚一铢熏十方。\n不在鼻端空与木，毕竟此香何处藏。",
        "dynasty": "宋",
        "collection_info": null
    },
    {
        "title": "四偈  其一",
        "author": "释德洪",
        "content": "妒忌之火，焚烧善根。\n增恶果报，坏好名闻。\n以着我故，见慢增胜。\n瞋所盖纒，心不清浄。\n大则坏国，小则杀身。\n从古至今，数如沙尘。\n既会爱憎，当衣慈忍。\n如是进者，名真随顺。",
        "dynasty": "宋",
        "collection_info": null
    },
    {
        "title": "四偈  其二",
        "author": "释德洪",
        "content": "见胜进者，心生嫉妒。\n以苾刍相，包蛇虺怒。\n不敢以身，而先天下。\n三人同行，必有师者。\n孔老之圣，行已如此。\n奈何怀瞋，而称释子。\n子以缘差，我故痛告。\n尽世间心，乃可学道。",
        "dynasty": "宋",
        "collection_info": null
    },
    {
        "title": "四偈  其三",
        "author": "释德洪",
        "content": "瞋恚现行时，无明所迷醉。\n不知自之失，但见他人是。\n如人在暗处，见外不见裏。\n大哉圣人学，事事必求己。",
        "dynasty": "宋",
        "collection_info": null
    },
    {
        "title": "四偈  其四",
        "author": "释德洪",
        "content": "曹溪传祖位，夜舂先屈身。\n童子诵句偈，乃称曰上人。\n南山证果位，天神常伏膺。\n自以本持律，不敢称大乘。",
        "dynasty": "宋",
        "collection_info": null
    },
    {
        "title": "日用",
        "author": "释德洪",
        "content": "昼为情缘，夜为恶想。\n譬如血脉，流注不断。\n笑喜怒骂，折旋俯仰。\n我观箇中，无三界相。\n山河大地，与意俱丧。\n十方分身，向此安葬。\n耳中有尘，捕风缚响。\n舌头无骨，如拳展掌。\n婴儿哆啝，语无背向。\n终必得物，人不敢诳。\n是坚密身，独露万象。\n纔落意地，即同侣伴。",
        "dynasty": "宋",
        "collection_info": null
    },
    {
        "title": "八月十六入南昌右狱作对治偈",
        "author": "释德洪",
        "content": "那落迦中，论刼受苦。\n焚铁其地，汁铜其柱。\n鱼鲙而脔，爪分而锯。\n于一日夕，有万痛楚。\n我避世纷，重闭其户。\n而此知识，勃然而怒。\n吏收付官，于此土住。\n自寻其罪，焦芽石女。\n然非天人，所能见与。\n自业成熟，现行会遇。\n受尽还无，无可措虑。\n我作是观，上契佛祖。",
        "dynasty": "宋",
        "collection_info": null
    },
    {
        "title": "食不继偈",
        "author": "释德洪",
        "content": "观饿鬼趣，论劫饥渇。\n针锋其咽，火聚其髪。\n昼夜号呼，百千死活。\n我常饱暖，今暂缺乏。\n当生大悲，入此观法。",
        "dynasty": "宋",
        "collection_info": null
    },
    {
        "title": "读巘禅师录",
        "author": "释德洪",
        "content": "白衣微涴輙易觉，软泥硬地俱隐脚。\n自家力量那借人，了义心头无处着。\n实无一法可相传，直语临机休卜度。",
        "dynasty": "宋",
        "collection_info": null
    },
    {
        "title": "次韵李商老送杲上人还石门",
        "author": "释德洪",
        "content": "解弹无絃琴，急拍红牙碎。\n得生覩史天，冤债有头对。\n须知泐潭禅，妙出言诠外。\n猛焰炉中堕指冰，箭锋拄处君休昧。",
        "dynasty": "宋",
        "collection_info": null
    },
    {
        "title": "永明禅师生日",
        "author": "释德洪",
        "content": "教乘法檀越，宗门禅判官。\n今朝藏不得，推出与人看。\n看看，夜行只管贪明月，不觉浑身露水寒。",
        "dynasty": "宋",
        "collection_info": null
    },
    {
        "title": "堕轩",
        "author": "释德洪",
        "content": "当初二祖说禅，拜起依位而立。\n后来百丈听法，卷却坐前拜席。\n曹山一堕二目，老儿衣穿骨露。\n譬如弹指阁前，门开还合如故。",
        "dynasty": "宋",
        "collection_info": null
    },
    {
        "title": "枣柏生辰",
        "author": "释德洪",
        "content": "十世古今圆当念，日用当以何法验。\n梦中享尽百年荣，黄梁未熟路傍店。\n乃知无明无性体，狂逐妄缘颠倒转。\n枣柏指我此妙门，故能千偈如瓴建。",
        "dynasty": "宋",
        "collection_info": null
    },
    {
        "title": "三月十七老黄龙生辰",
        "author": "释德洪",
        "content": "黄龙三月十有七，天下衲僧信不及。\n尽道三关透者难，鼻直眼横谁不识。\n满院东风花不言，死生情尽于今日。\n汨罗江上小丛林，放意说禅无愧色。",
        "dynasty": "宋",
        "collection_info": null
    },
    {
        "title": "黄龙生辰因阅晦堂偈作此",
        "author": "释德洪",
        "content": "万古知音是今日，晦堂古锥口门窄。\n今既不来昔不往，桃花落尽春狼籍。\n南台茗椀荐炉香，世礼丛林笑未忘。\n只箇死生收不得，梦中声色谩遮藏。",
        "dynasty": "宋",
        "collection_info": null
    },
    {
        "title": "正月六日南安岩主生辰",
        "author": "释德洪",
        "content": "生死枞然无背面，名字由汝舌头转。\n昔日曾死今应生，今日是生何不见。\n是俗何故无鬚髪，是僧何不着伽梨。\n僧俗死生明不得，团栾一句匾如锥。",
        "dynasty": "宋",
        "collection_info": null
    },
    {
        "title": "超禅师示众云见闻觉知只可一度",
        "author": "释德洪",
        "content": "见闻觉知只一度，如刀斫水终不破。\n细寻痕迹了无有，谓无破处则不可。\n譬如密室风寂然，谓风无有俱是过。\n以扇为风则动揺，风本不动汝会么。",
        "dynasty": "宋",
        "collection_info": null
    },
    {
        "title": "不能争得偈",
        "author": "释德洪",
        "content": "头颅枿枿贪肉脔，眼孔巴巴憎妒聚。\n但寻他人是非说，不知自己败阙露。\n斗死他年输与我，斗生今日不及汝。\n见时先意相不审，各自念佛修行去。",
        "dynasty": "宋",
        "collection_info": null
    },
    {
        "title": "云庵和尚生日烧香偈",
        "author": "释德洪",
        "content": "妄见往来颠倒性，智入三际刹那定。\n即此名言是污染，知为污染心清浄。\n此知不属缘非缘，一丝不挂鱼脱渊。\n梦幻死生藏不得，永夜清宵常现前。",
        "dynasty": "宋",
        "collection_info": null
    },
    {
        "title": "戊戌岁元日梦云庵携登塔问答甚多觉而忘之作此",
        "author": "释德洪",
        "content": "政和八年四十八，一念了知一切法。\n颠倒妄想垢消灭，平等性智光通达。\n常令现前绝功勋，不欲染污差毫髪。\n云庵梦中提诲我，不然何以同登塔。",
        "dynasty": "宋",
        "collection_info": null
    },
    {
        "title": "过张家渡遇云庵生辰",
        "author": "释德洪",
        "content": "十月十六谁宗旨，无声三昧重拈起。\n十方三世侧耳听，刹刹尘尘俱解义。\n双林树开荣枯枝，宝塔佛分生灭理。\n一丝不挂露堂堂，要识云庵今日是。",
        "dynasty": "宋",
        "collection_info": null
    },
    {
        "title": "永明禅师生辰",
        "author": "释德洪",
        "content": "西湖水生洲渚失，南屏雪尽峰峦集。\n新春归来谁使令，残腊遁逃追不及。\n死生难分后先际，古今不与丝毫隔。\n平生说法如雨云，说得分明惟此日。",
        "dynasty": "宋",
        "collection_info": null
    },
    {
        "title": "赠承天邃岑",
        "author": "释德洪",
        "content": "长沙大虫今尚在，眼吻开合珠光彩。\n妙年凭陵舌翻海，衲僧呼作丛林客。\n迩来头有把茅盖，栽田博饭自扶耒。\n禅道从他别人会，且復闲眠搔痒背。",
        "dynasty": "宋",
        "collection_info": null
    },
    {
        "title": "题淡轩",
        "author": "释德洪",
        "content": "道人口吻最光滑，行脚饱参奈粗粝。\n少年尝编诸方禅，迩来解毳三隻韈。\n世味从来崖蜜甜，我此一轩如嚼蜡。\n客来有语但寒温，坐久时见眼开合。",
        "dynasty": "宋",
        "collection_info": null
    },
    {
        "title": "送澄禅者入蒋山",
        "author": "释德洪",
        "content": "妙明廓彻圆当念，念未圆明颠倒转。\n譬如醉眼旋屋庐，屋庐岿然醉目眩。\n要令鹘崙常现前，一切时中莫污染。\n昔日蒋山解颠草，一字不可饶两点。",
        "dynasty": "宋",
        "collection_info": null
    },
    {
        "title": "送忠道者乞炭",
        "author": "释德洪",
        "content": "水行无声知其深，玉瑕不变知其粹。\n逆顺门高懽喜登，办心成就一切智。\n杨岐卧榻有真珠，杜顺法身无纸被。\n焰上说禅炭裏藏，不妨道者闲游戏。",
        "dynasty": "宋",
        "collection_info": null
    },
    {
        "title": "再送之",
        "author": "释德洪",
        "content": "出家放旷断爱缘，是心清浄离盖纒。\n君看铁脊忠道者，妙如神鱼初脱渊。\n闲行覻地一笑喜，自言拾得南台禅。\n东胜身洲兜一喝，惊得山河磨蚁旋。",
        "dynasty": "宋",
        "collection_info": null
    },
    {
        "title": "昌禅师瓦翁塔",
        "author": "释德洪",
        "content": "瓦翁外瓦中旷达，未死不妨先建塔。\n心如平地起骨堆，聊对时人翻着韈。\n住山送客不过溪，瓦径不减石头滑。\n诸方来者莫麤心，举步亦须防倒跶。",
        "dynasty": "宋",
        "collection_info": null
    },
    {
        "title": "送肇上人还江南省阿尚",
        "author": "释德洪",
        "content": "穷冬急景江村暮，道人千里江南去。\n明宵应宿路傍店，败箦枯禅山月吐。\n死生面目无处寻，但余体粟空龃龉。\n能知忍冻非他物，便可鹘崙吞佛祖。",
        "dynasty": "宋",
        "collection_info": null
    },
    {
        "title": "明教梦中作",
        "author": "释德洪",
        "content": "剑戟光芒星斗动，虎方肉醉山岳恐。\n层崖断处一庵深，宴坐不言百神悚。\n临济仆地掖而起，眼盖丛林气深稳。\n觌面堂堂不覆藏，个中无地容思忖。",
        "dynasty": "宋",
        "collection_info": null
    },
    {
        "title": "见志",
        "author": "释德洪",
        "content": "逼寒虚空难躱避，笑渠百计苦捜寻。\n至无着力为明见，但尽攀缘是肯心。\n顾我竖旗降老病，有谁横槊捍丛林。\n木鹅巫峡思前事，正惬云岩隔信音。",
        "dynasty": "宋",
        "collection_info": null
    },
    {
        "title": "示禅者",
        "author": "释德洪",
        "content": "庵内不知庵外事，坐看来者堕锋机。\n忽思良遂参麻谷，大类清平见翠微。\n黄蘗棒头宁有法，惠超言下便知非。\n意根欲立无存处，万象同时把手归。",
        "dynasty": "宋",
        "collection_info": null
    },
    {
        "title": "题石头顿斧亭",
        "author": "释德洪",
        "content": "兀坐等闲酬客问，碌砖抛出亦光生。\n欲凭妙语分宾主，须识尘机有浊清。\n麟角誉高推独步，石头路滑苦难行。\n草庵依旧青松下，睡起晴窗拨眼明。",
        "dynasty": "宋",
        "collection_info": null
    },
    {
        "title": "十二月二十六日永明禅师生辰三首  其一",
        "author": "释德洪",
        "content": "世界撮来如粟米，根尘劈破似虚空。\n骄嘶铁马追风去，杴斗泥牛跃浪中。\n十圣撼揺无缝罅，三贤摸索堕盲聋。\n长因此日容瞻仰，面目分明岁岁同。",
        "dynasty": "宋",
        "collection_info": null
    },
    {
        "title": "十二月二十六日永明禅师生辰三首  其二",
        "author": "释德洪",
        "content": "刹那思虑不及处，智入三世无去来。\n水母有虾方见色，芭蕉无耳亦闻雷。\n闲中情垢消磨尽，笑裏心花造次开。\n今日全身毛孔笑，老师带伴与春回。",
        "dynasty": "宋",
        "collection_info": null
    },
    {
        "title": "十二月二十六日永明禅师生辰三首  其三",
        "author": "释德洪",
        "content": "昨日云门曲调分，今朝法眼已生孙。\n渠将大地藏针孔，汝等诸人甚处蹲。\n块石浮空将压汝，一毛在火不曾焚。\n孤猨叫月千岩晓，知道当时以眼闻。",
        "dynasty": "宋",
        "collection_info": null
    },
    {
        "title": "南安岩主定光生辰五首  其一",
        "author": "释德洪",
        "content": "老儿饶舌太慈悲，此日提纲决众疑。\n解说神光摩顶后，分疏死日降生时。\n落人块石悬空住，喷火双莲结子迟。\n堪笑年年正月六，出羣消息少人知。",
        "dynasty": "宋",
        "collection_info": null
    },
    {
        "title": "南安岩主定光生辰五首  其二",
        "author": "释德洪",
        "content": "赠以之中击电机，不令点画入思惟。\n嘶风木马空成梦，喘月泥牛醉未知。\n五藴完全真死日，百骸消散是生时。\n云门函盖干坤句，语默何人遘得伊。",
        "dynasty": "宋",
        "collection_info": null
    },
    {
        "title": "南安岩主定光生辰五首  其三",
        "author": "释德洪",
        "content": "南安岩本在长汀，岩主年年此日生。\n笑裏一毛无閒断，毫端十字露縦横。\n未离唇吻成窠臼，纔落思惟堕壍坑。\n自是定光那惜借，可怜驰逐并头争。",
        "dynasty": "宋",
        "collection_info": null
    },
    {
        "title": "南安岩主定光生辰五首  其四",
        "author": "释德洪",
        "content": "体妙常明目神解，不关托境仗缘生。\n从来懒欲当头道，恐后空存染污名。\n苦口伤慈成漏泄，死时生日太分明。\n堂堂试展岩中像，稽首重瞻道骨清。",
        "dynasty": "宋",
        "collection_info": null
    },
    {
        "title": "南安岩主定光生辰五首  其五",
        "author": "释德洪",
        "content": "不涉春缘正月六，衲僧拾得聚头看。\n大家宜着音容想，一笑风吹牙齿寒。\n欲问死生口门窄，更分僧俗眼皮寛。\n湘山雪尽千岩晓，赠以之中墨未干。",
        "dynasty": "宋",
        "collection_info": null
    },
    {
        "title": "老黄龙生辰三首  其一",
        "author": "释德洪",
        "content": "纲宗壁立大崔嵬，魔外闻风胆自摧。\n万古知音今日是，三关鏁钥一时开。\n从教意气纵横去，终解形容寂寞回。\n寄语儿孙着精彩，黄龙手段似南台。",
        "dynasty": "宋",
        "collection_info": null
    },
    {
        "title": "老黄龙生辰三首  其二",
        "author": "释德洪",
        "content": "尘劳山峻铁崔嵬，曾向慈明喝下摧。\n解作隐身衣带露，不须弹指阁门开。\n三关未透从教去，万里追思却再回。\n已坠纲宗谁整顿，杖藜今日独登台。",
        "dynasty": "宋",
        "collection_info": null
    },
    {
        "title": "老黄龙生辰三首  其三",
        "author": "释德洪",
        "content": "同登九仞到崔嵬，困极那辞共堕摧。\n待汝狐疑犹豫处，当机佛手等闲开。\n昔年成物心空切，今日临风首重回。\n满院新晴春已老，落花飞絮点池台。",
        "dynasty": "宋",
        "collection_info": null
    },
    {
        "title": "云庵生辰十一首  其一",
        "author": "释德洪",
        "content": "今年十月十六日，老汉行藏世不知。\n石女梦中无死地，空花落后记生时。\n无声三昧重闻举，入骨风流说向谁。\n妙叶当机休拟议，电光翻影不容追。",
        "dynasty": "宋",
        "collection_info": null
    },
    {
        "title": "云庵生辰十一首  其二",
        "author": "释德洪",
        "content": "一句全提离死生，如今非住昔非行。\n若知此老无今古，便解临机透识情。\n满院松声霜后好，十分山月夜来清。\n儿孙要识吾宗旨，只箇金刚瞎眼睛。",
        "dynasty": "宋",
        "collection_info": null
    },
    {
        "title": "云庵生辰十一首  其三",
        "author": "释德洪",
        "content": "多宝重来应为法，塔中全体不鲜陈。\n却思平日分身集，何似今朝一句亲。\n略露爪牙藏理窟，不留影迹走机轮。\n丛林欲问南阳事，我是躭源老应真。",
        "dynasty": "宋",
        "collection_info": null
    },
    {
        "title": "云庵生辰十一首  其四",
        "author": "释德洪",
        "content": "一切智虑不及处，旷劫无明坏灭时。\n顶相后常光照曜，髑髅前略露风规。\n根尘不敢覆藏者，生死那能染污之。\n消汝去来颠倒想，共瞻遗像入追思。",
        "dynasty": "宋",
        "collection_info": null
    },
    {
        "title": "云庵生辰十一首  其五",
        "author": "释德洪",
        "content": "十月月团光到晓，蛮烟瘴雨卷晴空。\n石门想像同袍集，珠浦行藏异类中。\n钵饭荐陈虚坐设，垆香拜奠与谁同。\n曲高唱独知音少，鲸浪粘天地脉通。",
        "dynasty": "宋",
        "collection_info": null
    },
    {
        "title": "云庵生辰十一首  其六",
        "author": "释德洪",
        "content": "不落思惟离圣凡，令君觌露见云庵。\n平生不许当头道，今日重闻称性谈。\n老鉴三机酬跛偃，洞山一半肯云岩。\n我无奇特报恩德，九死归从瘴海南。",
        "dynasty": "宋",
        "collection_info": null
    },
    {
        "title": "云庵生辰十一首  其七",
        "author": "释德洪",
        "content": "面目分明画裏传，浑如父母未生前。\n此真若信同十智，三要方知具一玄。\n无语临机成渗漏，麤心开口堕情缘。\n老儿今日亲分付，不写题衔款识全。",
        "dynasty": "宋",
        "collection_info": null
    },
    {
        "title": "云庵生辰十一首  其八",
        "author": "释德洪",
        "content": "空庭丛橘半垂黄，绕屋畦蔬又着霜。\n山县人归输井税，麦田雪后縦牛羊。\n意行门径欣来客，背负茅檐爱夕阳。\n今日故山成怅望，鸟残红柿忆分尝。",
        "dynasty": "宋",
        "collection_info": null
    },
    {
        "title": "云庵生辰十一首  其九",
        "author": "释德洪",
        "content": "云庵化去二十载，今日重闻说法音。\n觌露全身太分晓，森罗万象自平沈。\n攀缘路绝无生死，栽接情忘透古今。\n此老伤慈真故态，依前饶舌老婆心。",
        "dynasty": "宋",
        "collection_info": null
    },
    {
        "title": "云庵生辰十一首  其一○",
        "author": "释德洪",
        "content": "大地无一法可见，云庵露万象中身。\n顽空消殒明方极，肉眼遮藏觑不亲。\n苦口老师归寂日，知恩弟子庆生辰。\n垆香长伴青灯晓，赛却灵山法供真。",
        "dynasty": "宋",
        "collection_info": null
    },
    {
        "title": "云庵生辰十一首  其一一",
        "author": "释德洪",
        "content": "老师一句扑不破，彻底完全为不存。\n何处干戈能胁吓，谁家梦幻敬追奔。\n太虚影像藏踪迹，大地山河丧胆魂。\n今日与君呈伎俩，都将生死鹘崙吞。",
        "dynasty": "宋",
        "collection_info": null
    },
    {
        "title": "陈处士为予画像求颂戏与之",
        "author": "释德洪",
        "content": "吴侬戏入笔三昧，老俨分身缣素间。\n平昔垂鬚曾跨海，暮年留眼饱看山。\n肯甘梦幻所折困，不受丛林輙见删。\n我不是渠渠是我，谩余名字落人寰。",
        "dynasty": "宋",
        "collection_info": null
    },
    {
        "title": "次韵杨君所问",
        "author": "释德洪",
        "content": "学道全无箇入头，老师曾指路踪由。\n岸如欲上先停棹，车若不行须打牛。\n残蕚万枝红锦堕，暮云一缕碧烟浮。\n为君直截根源说，不落春缘会也不。",
        "dynasty": "宋",
        "collection_info": null
    },
    {
        "title": "读十明论",
        "author": "释德洪",
        "content": "了知无性灭无明，空慧须从戒定生。\n峰顶世间心已尽，莲开幻事观方成。\n尚无欣慕厌除念，岂有神通变化情。\n对现色身人不识，南风小雨共笼晴。",
        "dynasty": "宋",
        "collection_info": null
    },
    {
        "title": "僧问乌喙义",
        "author": "释德洪",
        "content": "知之百事不改旧，欲理情缘一笑譁。\n画水成纹觅生灭，盘珠无影计横斜。\n人言乌喙岂堪食，我见饭囊今是沙。\n举措施为头踞地，逸羣方解世吾家。",
        "dynasty": "宋",
        "collection_info": null
    },
    {
        "title": "僧请释金刚经卒轴",
        "author": "释德洪",
        "content": "杵形中实两头虚，法喻初中后善俱。\n九类众生同寂静，四重我相顿消除。\n人天但仰悬河辩，蚊蚋难藏烈焰殊。\n悟了更须防老汉，紫罗帐裏撒真珠。",
        "dynasty": "宋",
        "collection_info": null
    },
    {
        "title": "题沩山立雪轩",
        "author": "释德洪",
        "content": "沩山雪晓试凭栏，露地牛儿觅转难。\n脱体见前谁对立，一尘不受眼空寒。\n日长齿頬茶甘在，客去轩窗篆缕残。\n好在少林成想像，祖师时展画图看。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰用达本情忘知心体合为韵作八偈供之时在建康狱中  其一",
        "author": "释德洪",
        "content": "道不藉劬劳，心唯论晓达。\n圆明常了知，岂受情想杂。\n如人梦驰驱，身自安床榻。\n一句脱思惟，大千挂毫髪。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰用达本情忘知心体合为韵作八偈供之时在建康狱中  其二",
        "author": "释德洪",
        "content": "句中开活路，要汝到根本。\n如射中百步，巧力观者奋。\n箭锋相直时，何尝落思忖。\n相逢伫思间，雪峰毬子辊。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰用达本情忘知心体合为韵作八偈供之时在建康狱中  其三",
        "author": "释德洪",
        "content": "人间皆热恼，我自不随情。\n一室闲趺坐，天魔魂震惊。\n百千大火聚，中有片玉清。\n大哉慈忍力，妙湛合无生。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰用达本情忘知心体合为韵作八偈供之时在建康狱中  其四",
        "author": "释德洪",
        "content": "见行常润发，种子復难忘。\n倐尔情尘起，刹那心境彰。\n譬如镜中女，非镜非红粧。\n欲证牛无角，当如龟六藏。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰用达本情忘知心体合为韵作八偈供之时在建康狱中  其五",
        "author": "释德洪",
        "content": "吾闻能障道，惟强觉妄知。\n欲得长灵妙，直须无失时。\n钟声鸣静夜，昼击则生疑。\n踞地真师子，风颠漏泄之。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰用达本情忘知心体合为韵作八偈供之时在建康狱中  其六",
        "author": "释德洪",
        "content": "众生各圆满，本觉妙明心。\n常用交神对，无令见慢侵。\n霜刀惟切玉，妙指但鸣琴。\n□与雪山子，经行烟翠深。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰用达本情忘知心体合为韵作八偈供之时在建康狱中  其七",
        "author": "释德洪",
        "content": "了然心自知，法法露全体。\n遣化借灯王，引手搏妙喜。\n大用吾亦然，何独居士耳。\n万里见神光，当以顶后视。",
        "dynasty": "宋",
        "collection_info": null
    },
    {
        "title": "三月二十八日枣柏大士生辰用达本情忘知心体合为韵作八偈供之时在建康狱中  其八",
        "author": "释德洪",
        "content": "汝常与智俱，自不与妄合。\n其智自神解，成就一切觉。\n诸佛方便门，众生五欲乐。\n皆依真智生，醖造乳中酪。",
        "dynasty": "宋",
        "collection_info": null
    },
    {
        "title": "二十九日明白庵主寂灭之日用欲得现前莫存顺逆为韵作八偈  其一",
        "author": "释德洪",
        "content": "道心固有恒，至刚定无欲。\n得饱即酣卧，称心良易足。\n清歌一瓢风，笑唾千钟禄。\n谁能作九原，我欲掖埋玉。",
        "dynasty": "宋",
        "collection_info": null
    },
    {
        "title": "二十九日明白庵主寂灭之日用欲得现前莫存顺逆为韵作八偈  其二",
        "author": "释德洪",
        "content": "然灯有法传，释迦当即得。\n但闻记别音，乃知无所获。\n精真妙平等，明吿恐疑惑。\n永怀常不轻，好心遭捶掷。",
        "dynasty": "宋",
        "collection_info": null
    },
    {
        "title": "二十九日明白庵主寂灭之日用欲得现前莫存顺逆为韵作八偈  其三",
        "author": "释德洪",
        "content": "心驰即摄来，寂然住正念。\n譬如分身集，全身方出现。\n生佛识精聚，灭佛游魂变。\n分坐宝塔中，贰法君试辨。",
        "dynasty": "宋",
        "collection_info": null
    },
    {
        "title": "二十九日明白庵主寂灭之日用欲得现前莫存顺逆为韵作八偈  其四",
        "author": "释德洪",
        "content": "道非止精进，此意曾密传。\n宴坐历十劫，佛法不现前。\n一乘论知见，三兽分圣贤。\n君看娑竭女，初不学安禅。",
        "dynasty": "宋",
        "collection_info": null
    },
    {
        "title": "二十九日明白庵主寂灭之日用欲得现前莫存顺逆为韵作八偈  其五",
        "author": "释德洪",
        "content": "汝心有罅隙，甘受梦幻缚。\n我念无异相，魔外分遮莫。\n初缘五欲囚，乃得入禅乐。\n自喜如弄猢，旁观胆先落。",
        "dynasty": "宋",
        "collection_info": null
    },
    {
        "title": "二十九日明白庵主寂灭之日用欲得现前莫存顺逆为韵作八偈  其六",
        "author": "释德洪",
        "content": "火风肆怒嗔，万物遭荡焚。\n起止甚自若，不受冤债吞。\n六情具三毒，安得有罪愆。\n异哉根与境，乃得此理存。",
        "dynasty": "宋",
        "collection_info": null
    },
    {
        "title": "二十九日明白庵主寂灭之日用欲得现前莫存顺逆为韵作八偈  其七",
        "author": "释德洪",
        "content": "余生老变衰，復卧痴爱病。\n默观颠倒因，聊復自随顺。\n负暄庆生辰，自诳倚年运。\n偶然吐文章，朽木生芝菌。",
        "dynasty": "宋",
        "collection_info": null
    },
    {
        "title": "二十九日明白庵主寂灭之日用欲得现前莫存顺逆为韵作八偈  其八",
        "author": "释德洪",
        "content": "业熟会冤憎，遂尔遭横逆。\n愿行报冤行，遇此真知识。\n用智灭无明，以事观色力。\n当登万煅炉，乃验真金色。",
        "dynasty": "宋",
        "collection_info": null
    },
    {
        "title": "政和二年余谪海外馆琼州开元寺俨师院遇其游行市井宴坐静室作务时恐缘差失念作日用偈八首  其一",
        "author": "释德洪",
        "content": "一切境界，病眼倒见。\n但静意根，空慧自现。",
        "dynasty": "宋",
        "collection_info": null
    },
    {
        "title": "政和二年余谪海外馆琼州开元寺俨师院遇其游行市井宴坐静室作务时恐缘差失念作日用偈八首  其二",
        "author": "释德洪",
        "content": "一切境界，随念而至。\n念未生时，髑髅是水。",
        "dynasty": "宋",
        "collection_info": null
    },
    {
        "title": "政和二年余谪海外馆琼州开元寺俨师院遇其游行市井宴坐静室作务时恐缘差失念作日用偈八首  其三",
        "author": "释德洪",
        "content": "道人何故，淫坊酒肆。\n我自调心，非干汝事。",
        "dynasty": "宋",
        "collection_info": null
    },
    {
        "title": "政和二年余谪海外馆琼州开元寺俨师院遇其游行市井宴坐静室作务时恐缘差失念作日用偈八首  其四",
        "author": "释德洪",
        "content": "一日不作，一日不食。\n谁其嗣之，我有遗则。",
        "dynasty": "宋",
        "collection_info": null
    },
    {
        "title": "政和二年余谪海外馆琼州开元寺俨师院遇其游行市井宴坐静室作务时恐缘差失念作日用偈八首  其五",
        "author": "释德洪",
        "content": "折脚铛子，随处安置。\n食无精粗，但欲接气。",
        "dynasty": "宋",
        "collection_info": null
    },
    {
        "title": "政和二年余谪海外馆琼州开元寺俨师院遇其游行市井宴坐静室作务时恐缘差失念作日用偈八首  其六",
        "author": "释德洪",
        "content": "心欲驰散，即当摄来。\n大火聚中，青莲花开。",
        "dynasty": "宋",
        "collection_info": null
    },
    {
        "title": "政和二年余谪海外馆琼州开元寺俨师院遇其游行市井宴坐静室作务时恐缘差失念作日用偈八首  其七",
        "author": "释德洪",
        "content": "此障道法，上品盖纒。\n是何时节，乃復安眠。",
        "dynasty": "宋",
        "collection_info": null
    },
    {
        "title": "政和二年余谪海外馆琼州开元寺俨师院遇其游行市井宴坐静室作务时恐缘差失念作日用偈八首  其八",
        "author": "释德洪",
        "content": "沙弥嗜乳，作乳中虫。\n三篾高道，一钵孤风。",
        "dynasty": "宋",
        "collection_info": null
    },
    {
        "title": "示禅者二首  其一",
        "author": "释德洪",
        "content": "刹说众生说，三世一切说。\n广大古井波，平等红炉雪。\n照用本来同，宾主互相摄。\n如圆伊三点，不同亦不别。",
        "dynasty": "宋",
        "collection_info": null
    },
    {
        "title": "示禅者二首  其二",
        "author": "释德洪",
        "content": "高高峰顶立，深深海底行。\n道人行立处，尘世有谁争。\n无间功不立，渠侬尊贵生。\n强酬颠倒欲，火裏铁牛耕。",
        "dynasty": "宋",
        "collection_info": null
    },
    {
        "title": "岭外大雪故人多在南中元日作三偈奉寄莹中  其一",
        "author": "释德洪",
        "content": "徧界不会藏，处处光皎皎。\n开眼失踪由，都缘太分晓。\n园林匆生春，万瓦粲一笑。\n遥知忍冻人，未悟安心了。",
        "dynasty": "宋",
        "collection_info": null
    },
    {
        "title": "岭外大雪故人多在南中元日作三偈奉寄莹中  其二",
        "author": "释德洪",
        "content": "昨夜一岁除，今朝一岁长。\n如人暗书空，点画自想像。\n春风依旧寒，底处有来往。\n居士亦赤穷，眉毛在眼上。",
        "dynasty": "宋",
        "collection_info": null
    },
    {
        "title": "岭外大雪故人多在南中元日作三偈奉寄莹中  其三",
        "author": "释德洪",
        "content": "传闻岭外雪，压倒千年树。\n老儿拍手笑，有眼未曾覩。\n故应润物材，一洗瘴江雾。\n寄语牧牛人，莫教头角露。",
        "dynasty": "宋",
        "collection_info": null
    },
    {
        "title": "初入制院",
        "author": "释德洪",
        "content": "无所住生心，佛语祖师意。\n何人赏此音，空絃闲妙指。\n清歌饯余年，坚卧答万语。\n了知空花间，无地容生死。",
        "dynasty": "宋",
        "collection_info": null
    },
    {
        "title": "余日渡海即号甘露灭所至问者尤多时作偈答益不解乃吿之曰湼槃经云甘露之性食之令人不死若合异物亦能不死维摩经亦曰得甘露灭觉道成又为之偈",
        "author": "释德洪",
        "content": "万象独露身，三世一切说。\n解闻寂静音，方见甘露灭。\n从来几生死，何处今堆迭。\n不受梦幻纒，红垆存片雪。",
        "dynasty": "宋",
        "collection_info": null
    },
    {
        "title": "述古德遗事作渔父词八首 万回",
        "author": "释德洪",
        "content": "玉带云袍童顶露，一生笑傲知何故，万里归来方旦暮。\n休疑虑，大千揑在毫端聚。\n不解犁田分亩步，却能对客鸣花鼓，忽共老安相耳语。\n还推去，莫来拦我毬门路。",
        "dynasty": "宋",
        "collection_info": null
    },
    {
        "title": "述古德遗事作渔父词八首 丹霞",
        "author": "释德洪",
        "content": "不怕石头行路滑，归来那爱驹儿踏，言下百骸俱拨撒。\n无剩法，灵然昼夜光通达。\n古寺天寒还恶发，夜将木佛齐烧杀，炙背横眠真快活。\n憨抹挞，从教院主无鬚髪。",
        "dynasty": "宋",
        "collection_info": null
    },
    {
        "title": "述古德遗事作渔父词八首 宝公",
        "author": "释德洪",
        "content": "来往独龙冈畔路，杖头落索闲家具，后事前观如目覩。\n非谶语，须知一念无今古。\n长笑老萧多病苦，笑中与药皆狼虎，蜡炬一枝非嘱付。\n聊戏汝，热来脱却娘生袴。",
        "dynasty": "宋",
        "collection_info": null
    },
    {
        "title": "述古德遗事作渔父词八首 香严",
        "author": "释德洪",
        "content": "画饼充饥人笑汝，一庵归扫南阳坞。\n击竹作声方省悟，徐回顾，本来面目无藏处。\n却望沩山敷坐具，老师头角浑呈露，珍重此恩踰父母。\n须荐取，堂堂密密声前句。",
        "dynasty": "宋",
        "collection_info": null
    },
    {
        "title": "述古德遗事作渔父词八首 药山",
        "author": "释德洪",
        "content": "野鹤精神云格调，逼人气韵霜天晓。\n松下残经看未了，当斜照，苍烟风撼流泉遶。\n闺阁珍奇徒照耀，光无渗漏方灵妙，活计现成谁管绍。\n孤峰表，一声月下闻清啸。",
        "dynasty": "宋",
        "collection_info": null
    },
    {
        "title": "述古德遗事作渔父词八首 亮公",
        "author": "释德洪",
        "content": "讲处天花随玉麈，波心月在那能取，旁舍老师偷指注。\n回头觑，虚空特地能言语。\n归对学徒重自诉，从前见解都欺汝，隔岸有山横暮雨。\n翻然去，千岩万壑无寻处。",
        "dynasty": "宋",
        "collection_info": null
    },
    {
        "title": "述古德遗事作渔父词八首 灵云",
        "author": "释德洪",
        "content": "急雨颠风花信早，枝枝叶叶春俱到。\n何待小桃方悟道，休迷倒，出门无限青青草。\n根不覆藏尘亦扫，见精明树唯心造，试借疑情看白皂。\n回头讨，灵云笑杀玄沙老。",
        "dynasty": "宋",
        "collection_info": null
    },
    {
        "title": "述古德遗事作渔父词八首 船子",
        "author": "释德洪",
        "content": "万迭空青春杳杳，一簑烟雨吴江晓，醉眼忽醒惊白鸟。\n拍手笑，清波不犯鱼吞钓。\n津渡有僧求法要，一桡为汝除玄妙，已去回头知不峭。\n犹迷照，渔舟性懆都翻了。",
        "dynasty": "宋",
        "collection_info": null
    },
    {
        "title": "释迦出山画像赞",
        "author": "释德洪",
        "content": "徧大海味，具于一滴。\n尽法界身，足于纤埃。\n伫思则灯王之座不能入毗耶之室，敛念则弥勒之门弹指即开。\n惟我鼻祖，释迦和尚。\n初出雪山，即示此像。\n以百千亿微尘数身，九十七大人之相。\n顿入毫端三昧，而幻此一幅之上。\n垂手跣足，顶螺颔丝。\n超然静深，出三界痴。\n如浩荡春寄于纤枝，如清凉月印于盆池。\n镂冰琢雪，我作赞词。\n关空锁梦夫，子其牢蓄之。",
        "dynasty": "宋",
        "collection_info": null
    },
    {
        "title": "涟水观音画像赞",
        "author": "释德洪",
        "content": "稽首浄圣甘露门，无量胜身徧沙界。\n应诸众生心所求，譬如春色花万卉。\n西方肃杀忧愁地，故住宝陀落伽山。\n此方教体在音闻，故称名者得解脱。\n一切众生杀心盛，痴暗不见不发心。\n故现鹰巢蚌蛤中，亦作画师画其像。\n菩萨岂有种种心，皆其悲愿力如是。\n何人毫端寄逸想，幻出百福庄严身。\n屹然欲动千光集，譬如将回紫金山。\n瞭然欲瞬众生好，譬如欲坼青莲花。\n蛮奴水王来献诚，想见细雨天花落。\n众生五浊热恼中，色欲爱见所熏炙。\n忽然覩此宝月相，一切毛孔皆清浄。\n成此不思议功德，皆因上人心所献。\n愿我早熏知见香，愿我常披慈忍服。\n愿魔障山速崩裂，愿大智慧常现前。\n心精遗闻证圆通，自然静极光通达。\n我当定如观世音，一切众生愿如我。",
        "dynasty": "宋",
        "collection_info": null
    },
    {
        "title": "旃檀四十二臂观音赞",
        "author": "释德洪",
        "content": "汝意有言，枯杌作鬼。\n我心不生，髑髅则水。\n乃知妄觉，一法成二。\n湛然圆明，百千一耳。\n稽首大士，应物而形。\n随其小大，如谷答声。\n千臂执持，千眼观照。\n以无心故，受用俱妙。\n臂如青春，藏于化身。\n随其枝叶，疏密精神。\n唯此瑞相，四十二臂。\n不越径寸，庄严毕备。\n清凉宝月，或慈或威。\n如欲举足，花轮乘之。\n碧螺之间，有佛俨容。\n如蟭螟虫，巢蚊睫中。\n隐于石间，显出蚌蛤。\n以无碍慈，不择清浊。\n我观震旦，种性猛利。\n由闻思入，甘露灭地。\n愿加被我，障尽心开。\n如观世音，无碍辩才。\n我说此偈，万象合掌。\n何以无碍，敲空作响。",
        "dynasty": "宋",
        "collection_info": null
    },
    {
        "title": "华藏寺慈氏菩萨赞",
        "author": "释德洪",
        "content": "何人寄逸想，游戏浮沤间。\n以如幻之力，刻此旃檀像。\n坐令众妙好，秀发千花中。\n天冠束绀髪，铢衣络华鬘。\n种种妙庄严，成此功德聚。\n当时亿万种，感极则悲号。\n楼观出谈笑，秘护百宝攒。\n如登覩史天，如集龙华会。\n嗟哉像教末，羽嘉成百鸟。\n棘生薝卜林，龙神为悲恸。\n王臣寔外护，异梦非意思。\n愿推明月轮，出此蓬勃烟。\n愿回紫金山，安置清凉处。\n至今百福相，俨然临人天。\n神力吁莫测，拜起涕汍澜。\n我谛观十方，实无心外境。\n自然离依地，及与徧计执。\n即今目所见，非有亦非无。\n如像现镜中，非镜亦非像。\n愿入此三昧，识心自然明。\n于十方国土，而作大佛事。\n稽首大慈尊，证我如是说。",
        "dynasty": "宋",
        "collection_info": null
    },
    {
        "title": "泗州院旃檀白衣观音赞",
        "author": "释德洪",
        "content": "我闻菩萨昔因地，所供养佛名观音。\n从闻思修入悟心，心精遗闻而得道。\n见闻觉知不可易，譬如西北与东南。\n而此乃曰闻可遗，令人罔然堕疑网。\n龙本无耳闻以神，蛇亦无耳闻以眼。\n牛无耳故闻以鼻，蝼蚁无耳闻以身。\n六根互用乃如此，闻不可遗岂理哉。\n彼于异类昧劣中，而亦精妙不间断。\n况我自在慈忍力，无畏解脱独不然。\n钟鼓俱击声不同，知其不同是生灭。\n而二种声不相参，即是同时寂灭法。\n稽首浄智功德聚，广大庄严悲愿海。\n悯我心明力不逮，时时种子发现行。\n如人因酒而发狂，戒饮輙復逢佳醖。\n愿灭颠倒痴暗障，愿获辩才智慧藏。\n游戏十方微尘刹，亦施无畏利众生。\n凡曰有心能闻者，同入圆通三昧海。",
        "dynasty": "宋",
        "collection_info": null
    },
    {
        "title": "靖安胡氏所蓄观音赞",
        "author": "释德洪",
        "content": "稽首净智甘露门，稽首无碍悲愿海。\n稽首紫金光聚山，稽首心精遗闻地。\n愿赐威光加被我，摧灭一切夙障山。\n令我一切刹尘中，见此百福如月面。\n菩萨常念诸众生，譬如慈母忆怜子。\n子若昼夜常念母，母子百劫必相见。\n如针之契诸磁石，如雷之文于象牙。\n皆即自然如是应，非诸心识可思量。\n鹰巢现形蚌中出，化为画女并鱼师。\n皆随众生心所变，一一成办无遗余。\n妙哉三十二应身，一十四种无畏力。\n愿于一念浄心现，譬如秋月现止水。\n一切众生见者闻，皆入圆通三昧海。",
        "dynasty": "宋",
        "collection_info": null
    },
    {
        "title": "潭州东明石观音赞",
        "author": "释德洪",
        "content": "大悲智光本无碍，于一切处常发现。\n岂特夜半瓦砾间，始復烂然上霄汉。\n此邦众生共胜业，时节成熟故如是。\n譬如日月行虚空，水无秽洁皆照临。\n灰沙若沉波自寒，圜影于中迥殊特。\n稽首妙智光世音，是娑婆界真教体。\n应机而现为说法，信心起处说法竟。\n我今见境得成就，亦同音闻获圆通。\n六根迟速虽不齐，要是一精明所现。\n我知暗相不能昏，与彼心精遗闻处。\n众尘隔越妄分别，常真实中无是事。\n死生之变尚不改，岂有根尘乃能蔽。\n愿令持此妙法门，于此刹土为佛事。\n一切声色热恼中，与众生作清凉处。\n皈命救世大悲者，愿赐威光加被我。\n令我获无作妙力，令我亦名无所畏。\n令我具无碍辩才，令我入一切种智。\n我及一切诸有情，皆如观音得自在。",
        "dynasty": "宋",
        "collection_info": null
    },
    {
        "title": "空生真赞",
        "author": "释德洪",
        "content": "以空寂身，无所倚依。\n而捉杖藜，以灵知心。\n不在散摄，而玩贝叶。\n不舍声色，而证真空。\n与我日用，能所心同。\n于一切处，寂入法海。\n如风行空，无所妨碍。\n但离二执，圆成普会。\n当慎以修，入此三昧。",
        "dynasty": "宋",
        "collection_info": null
    },
    {
        "title": "佑胜菩萨赞",
        "author": "释德洪",
        "content": "雷发春晓，象牙有花。\n是何因缘，而使然耶。\n一切幻物，感以无心。\n不思而合，如磁石针。\n况我大士，慈善根力。\n不起于座，沛然甘泽。\n千峰青碧，环如长城。\n经今几时，殿阁崇成。\n咨尔邦士，时朔荐拜。\n稽首真慈，是甘露海。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 释迦佛",
        "author": "释德洪",
        "content": "指以心运，茸以针通。\n针针是佛，佛佛皆茸。\n十分月满，万国春同。\n稽首真慈，生女巧中。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第一宾度罗跋啰堕阇尊者",
        "author": "释德洪",
        "content": "霜筠雪竹，石磴下安。\n青猊妥尾，徐行仰看。\n师则跏趺，顾视空几。\n吐词如雷，侍者无耳。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第二迦诺迦伐蹉尊者",
        "author": "释德洪",
        "content": "苍髯紫鳞，上有悬锡。\n玉像金瓶，层置立石。\n蛮王跪看，鑪烟上直。\n手搯珠轮，心境俱寂。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第三跋釐堕阇尊者",
        "author": "释德洪",
        "content": "神观静深，合爪钦视。\n谁设华轮，前置净几。\n髥王捧塔，自何而至。\n中有全身，勿安舍利。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第四苏频陀尊者",
        "author": "释德洪",
        "content": "石床之外，老松挺拔。\n玉瓶之中，山花自发。\n手持如意，默而说似。\n梵帙不看，知离文字。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第五诺距罗尊者",
        "author": "释德洪",
        "content": "树亦求法，身当床坐。\n鹿有施心，供以山果。\n雪眉许长，舒绾在我。\n默而识之，未用惊破。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第六跋陀罗尊者",
        "author": "释德洪",
        "content": "两鬼投书，与僧聚语。\n师窃闻之，抱膝回顾。\n我心均平，等视诸趣。\n一念舍心，即离五怖。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第七迦理迦尊者",
        "author": "释德洪",
        "content": "身如蕉虚，心如兔止。\n师慈如和，侍者笑视。\n毒龙难降，我试弹指。\n便升钵中，喜见脊尾。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第八阇罗弗多罗尊者",
        "author": "释德洪",
        "content": "坐依胡床，手把筇竹。\n偏袒右肩，而收一足。\n小僧涤器，师视而笑。\n主伴则殊，日用同妙。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第九戍博迦尊者",
        "author": "释德洪",
        "content": "此琉璃瓶，中迸五色。\n是功德聚，善慈根力。\n僧俗俨然，殊迹同道。\n即事之理，一体三宝。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十半託迦尊者",
        "author": "释德洪",
        "content": "手虽有拂，境以无尘。\n出三毒梦，乘五色云。\n霜露果熟，慈忍现身。\n以空为地，立处皆真。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十一罗怙罗尊者",
        "author": "释德洪",
        "content": "闲提数珠，背坐危石。\n捉锡山童，越树而剧。\n象衘藕花，来献法供。\n六根妙同，鼻能致用。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十二那迦犀那尊者",
        "author": "释德洪",
        "content": "苾刍捧塔，示空寂身。\n于菟对我，示心境真。\n手把宝书，而不展玩。\n又示解空，文字不断。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十三因羯陀尊者",
        "author": "释德洪",
        "content": "情无住着，袒而凭几。\n侍僧击磬，狻猊卧戏。\n石屏倚天，下迸流水。\n水声触眼，石光到耳。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十四伐那波斯尊者",
        "author": "释德洪",
        "content": "縦倚箕踞，莫不是定。\n毒既止息，邪亦自正。\n钵花自香，蒲扇闲把。\n目视云霄，我相未舍。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十五阿氏多尊者",
        "author": "释德洪",
        "content": "蛮奴鹤立，盆花置前。\n倚杖屈足，颔髭虬然。\n了世间空，独游理窟。\n石上军持，是吾长物。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十六注茶半託迦尊者",
        "author": "释德洪",
        "content": "心花开敷，行象明洁。\n翛然宴坐，秀目丰頬。\n万象之语，六根之功。\n以手搏取，置不言中。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十七难提蜜多罗庆友尊者",
        "author": "释德洪",
        "content": "风度凝远，支颐而倦。\n看此宝塔，至身出现。\n戏蛮弄毬，引此穉兽。\n万用不藏，如日之昼。",
        "dynasty": "宋",
        "collection_info": null
    },
    {
        "title": "绣释迦像并十八罗汉赞 第十八宾头卢尊者",
        "author": "释德洪",
        "content": "夷奴碾茶，愚中有慧。\n走鹿卧地，动中有止。\n而师持麈，閒坐俯视。\n曾见佛来，法法如是。",
        "dynasty": "宋",
        "collection_info": null
    },
    {
        "title": "放光二大士赞",
        "author": "释德洪",
        "content": "人趣可学道，乃为淫事苦。\n生那落迦中，方无淫欲乐。\n众生如牦牛，爱此贪欲尾。\n异哉两童子，藕花中化生。\n对天龙鬼神，作大师子吼。\n我若从今始，起于贪欲心。\n是则为欺诳，十方一切佛。\n以是因缘故，证色身三昧。\n我亦于今日，復作师子吼。\n若从今日始，不断贪欲心。\n是则为灭绝，十方三世佛。\n愿如二大士，持心等虚无。\n太虚有殒坏，众生界有尽。\n我此愿不尽，稽首平等慈。\n广大同体悲。\n于刹刹尘尘，证我作是说。",
        "dynasty": "宋",
        "collection_info": null
    },
    {
        "title": "杏殻观音菩萨赞",
        "author": "释德洪",
        "content": "对现色身，色身三昧。\n如无边春，透尘透海。\n使诸众生，道与神会。\n知寂灭法，不以身碍。\n随欲观者，非小非大。\n此银杏殻，纤秾向背。\n百福庄严，千花自在。\n稽首大慈，如大地载。\n如皎空月，无所覆盖。\n舍精进幢，如坚刚铠。\n太虚殒消，我愿不退。",
        "dynasty": "宋",
        "collection_info": null
    },
    {
        "title": "李伯时画弥陀像赞",
        "author": "释德洪",
        "content": "以慈为室，以忍为衣。\n法空为座，示同体悲。\n四十八愿，为世所归。\n如日没时，鸟接翅飞。\n大哉甘露，妙法总持。\n令我观门，洞开坦夷。\n谛见自心，妙绝知思。\n是皈依处，真不思议。\n律我意马，使不妄驰。\n光明现前，见白莲池。\n不假中阴，屈伸顷时。\n欣然化生，如八岁儿。\n何以至此，请审思之。\n皆我精进，想力所持。\n稽首妙湛，不动巍巍。\n令一切众，绝痴暗疑。\n有同愿者，但瞻导师。\n脱然蝉蜕，出五浊泥。",
        "dynasty": "宋",
        "collection_info": null
    },
    {
        "title": "涟水观音像赞",
        "author": "释德洪",
        "content": "声音语言形体绝，何以称为光世音。\n声音语言生灭法，何以又称寂静音。\n凡有声音语言法，是耳所触非眼境。\n而此菩萨名观音，是以眼观声音相。\n声音若能到眼处，则耳能见诸色法。\n若耳实不可以见，则眼观声是寂灭。\n见闻既不能分隔，清浄宝觉自圆融。\n以无执故则有光，虽有千臂如两手。\n以无分别故寂灭，虽有千手如一身。\n既无分别亦无执，虽有千眼两目同。\n故称光音寂静音，及观世音三种异。\n稽首对现妙色身，徧一切处如虚空。\n妙哉此像非笔画，厌足佛子欣慕心。\n藕丝铢衣春雾白，覆此随好光明聚。\n一切众生热恼灭，我手方舍甘露枝。\n唯佛子因心清浄，如水澄澈月清亮。\n借于画工百巧技，如暗室眼以灯见。\n了知此画非工有，谓灯能见其可哉。\n我无此像乃能赞，如眼见物不自见。\n自能说偈不蓄像，眼有见矣灯亦可。\n愿持此大解脱门，施众生作无所畏。\n世世但无碍辩才，称赞观世音功德。",
        "dynasty": "宋",
        "collection_info": null
    },
    {
        "title": "印上人持观音像来乞赞余曰率伯时画也为作此赞",
        "author": "释德洪",
        "content": "稽首浄胜光明聚，无碍慈忍精进幢。\n清浄圆满万星月，分身如影分千江。\n佛子心如涔蹄水，随其清浊现影耳。\n从来但闻一月真，是影何从有非是。\n寒松瑟瑟哀霜风，爱此赞辞章句同。\n佛子正当以身读，即满追求颠倒欲。",
        "dynasty": "宋",
        "collection_info": null
    },
    {
        "title": "衡山南台寺飞来罗汉赞",
        "author": "释德洪",
        "content": "惟毗尼藏，称性之印。\n印一切法，无有少剩。\n而此尊者，跏趺不瞬。\n外寂中空，幻灭都尽。\n诸佛子等，勿故起妄。\n于是像中，作去来想。\n昔本不来，今亦焉往。\n即一切法，离一切相。\n如一月真，无二无别。\n于众水中，同时见月。\n像非异同，月岂生灭。\n以应缘故，光影清绝。\n钟山众泉，石井异味。\n灵隐众山，小岭异翠。\n此岭此泉，皆飞而至。\n示根境法，其实同体。\n如此大士，诸法成就。\n南岳庐山，宴坐驰走。\n而事藏界，随处而有。\n虽证无生，亦不灭受。",
        "dynasty": "宋",
        "collection_info": null
    },
    {
        "title": "无为山十生观音赞",
        "author": "释德洪",
        "content": "死生二法，了无实相。\n世骇异之，堕颠倒想。\n公独不然，十生一念。\n化缘之迹，皆可考验。\n一切声音，当以眼听。\n俱不相参，以本寂静。\n要如菩萨，色相对现。\n何以必之，我有大愿。",
        "dynasty": "宋",
        "collection_info": null
    },
    {
        "title": "第十五祖真赞",
        "author": "释德洪",
        "content": "石彪肉醉，木驹夜嘶。\n我此三昧，非识情知。\n应缘而现，不落思惟。\n是故钵水，以针投之。\n如仲尼韶，如子期琴。\n又如萧何，而识淮阴。\n无言可寄，无迹可寻。\n粲然现前，传之以心。\n穴像之目，我岂慢神。\n指树之耳，我知其因。\n物我如是，所立皆真。\n随其妙用，见我全身。\n稽首真慈，为僧中王。\n如万星月，见者清凉。\n尚以众生，不信为伤。\n盖盲者咎，非光掩藏。",
        "dynasty": "宋",
        "collection_info": null
    },
    {
        "title": "六世祖师画像赞 初祖",
        "author": "释德洪",
        "content": "妄想无性，证不灭受。\n前圣所知，转相授手。\n风烟花开，器界以形。\n霜露果熟，王子乃生。\n护持佛乘，指示心体。\n但遮其非，不言其是。\n婴儿索物，意正语偏。\n哆啝之中，语意俱捐。",
        "dynasty": "宋",
        "collection_info": null
    },
    {
        "title": "六世祖师画像赞 二祖",
        "author": "释德洪",
        "content": "顶峰朝露，神光夜生。\n堪任单传，荷担上乘。\n自寻其心，不见归宿。\n如视环轮，求其断续。\n用狱除间，履瘦知肥。\n淫坊酒肆，尽其尘机。\n雪中斫臂，愿续佛寿。\n儿孙闻之，竖毛呵手。",
        "dynasty": "宋",
        "collection_info": null
    },
    {
        "title": "六世祖师画像赞 三祖",
        "author": "释德洪",
        "content": "六道暗昏，不碍明洁。\n毫釐弗差，证甘露灭。\n但赤头颅，特讳名氏。\n离见超情，欲尽世累。\n潜溪海山，麻衣风帽。\n翩然往来，被褐怀宝。\n精一其诚，声名俱舍。\n后世丘坟，犹无知者。",
        "dynasty": "宋",
        "collection_info": null
    },
    {
        "title": "六世祖师画像赞 四祖",
        "author": "释德洪",
        "content": "破头峰下，龙象杂沓。\n衣付小儿，道传懒衲。\n乃尔相违，求人为法。\n天书至门，坚卧不答。\n念诸众生，捕风捉影。\n十地治之，犹未苏醒。\n师发笑曰，何必眩瞑。\n但勿强名，自然无病。",
        "dynasty": "宋",
        "collection_info": null
    },
    {
        "title": "六世祖师画像赞 五祖",
        "author": "释德洪",
        "content": "观前后身，两镜一面。\n左右对之，三者顿现。\n今非昔是，增金以黄。\n昔非今是，谤沉无香。\n已绝死生，岂纒老少。\n全机现前，常明而妙。\n夜江佐舟，吾今渡汝。\n句中之眼，如水有乳。",
        "dynasty": "宋",
        "collection_info": null
    },
    {
        "title": "六世祖师画像赞 六祖",
        "author": "释德洪",
        "content": "是风旛动，眼自遮护。\n非风旛动，心则显露。\n是谓曹溪，显及要旨。\n欲证之者，勿留汝意。\n暂时敛念，妙寂了然。\n汝自受用，密非我边。\n负石舂粮，趁獐逐兔。\n镜中之空，欲寻无路。",
        "dynasty": "宋",
        "collection_info": null
    },
    {
        "title": "宝公画像赞",
        "author": "释德洪",
        "content": "水月道场严浄久，空华人世落残余。\n骨埋龙阜谁名宝，却在鹰巢不姓朱。",
        "dynasty": "宋",
        "collection_info": null
    },
    {
        "title": "枣柏大士画像赞",
        "author": "释德洪",
        "content": "鬚眉如画颀而美，风神如秋气奇伟。\n平生归宿东北方，长劳动中寂而止。\n翛然跣足散衣行，智智用中不乖体。\n帝王家生得自在，寿量不书绝终始。\n虎受使令心境空，女为伴助憎爱弃。\n冠巾传心即俗真，方隅示法即事理。\n只将枣柏荐斋钵，我来阎浮非着味。\n自然光明生齿牙，我谈辞章皆实义。\n佛子授汝以显诀，一言便足超十地。\n随顺无明起诸有，若不随顺有离异。\n圣贤酪生凡乳中，只由观照戒定慧。\n是谓大士同体悲，令我顿入一切智。\n作大佛事徧尘刹，华藏界中容顿辔。\n以空为坐礼十身，以愿为舌说千偈。\n如以花说无边春，如以滴说大海味。\n稽首世间妙莲华，愿常清净出泥滓。",
        "dynasty": "宋",
        "collection_info": null
    },
    {
        "title": "永嘉真觉大师真赞",
        "author": "释德洪",
        "content": "情根无功，意识无作。\n现量圆成，见闻知觉。\n如镜受灯，光无坏杂。\n烈火焚烧，河流湍逝。\n谷风怒号，大地依止。\n俱无知思，亦復如是。\n此湼槃门，如鼓涂毒。\n曹溪挝之，闻者僵仆。\n以椎授公，万像惊缩。\n光明之语，粲如日星。\n精严之行，清如玉冰。\n惟不传者，与空相应。\n我初学道，如握与拳。\n晚乃觉之，如手安然。\n有时而用，搏取大千。",
        "dynasty": "宋",
        "collection_info": null
    },
    {
        "title": "百丈大智禅师真赞",
        "author": "释德洪",
        "content": "以实问答，空可青黄。\n以意求道，神落阴阳。\n阴阳不测，脱略阴界。\n青黄摸画，果因不昧。\n我有大机，佛无密语。\n如师子王，露地方踞。\n称性文字，随分丛林。\n如以妙指，发和雅音。\n同世之波，寿九十二。\n护持心宗，谥曰大智。",
        "dynasty": "宋",
        "collection_info": null
    },
    {
        "title": "大达国师无业公画像赞",
        "author": "释德洪",
        "content": "以如是观，觉知见闻。\n性等太虚，卓然而存。\n示其身世，如空忽云。\n应缘上洛，寄名李氏。\n在龆齓中，俨大乘器。\n坐必跏趺，行必直视。\n十二落髪，二十受具。\n能于诸佛，放身命处。\n解衣盘礴，从容笑语。\n江西指佛，即心最的。\n初亦不然，回首乃识。\n如眼照物，了证无惑。\n燕坐并汾，声动天壤。\n有所问诘，戒莫妄想。\n两朝致敬，累召不往。\n终不得已，别道以行。\n盖视死生，洞若户庭。\n出入去来，物莫能撄。\n众生拘囚，如蝇唾污。\n公如香象，卓立回顾。\n摆坏缰锁，自在而去。\n公之所养，一至于兹。\n人英僧杰，龙章凤姿。\n谥曰大达，宪穆之师。",
        "dynasty": "宋",
        "collection_info": null
    },
    {
        "title": "赤眼禅师画像赞",
        "author": "释德洪",
        "content": "森森禅林，公特秀出。\n轻世急道，不可跂及。\n遗风至今，秋霜烈日。\n我初瞻像，再拜稽首。\n一室严冷，如虎方吼。\n嗟余寡助，乃生公后。\n忍视大法，陵夷末运。\n奴婢小人，利欲迫窘。\n冀公一咤，脑破胆陨。\n呜呼公乎，再见无由。\n冗攘方炽，何时云休。\n愿起公死，从之以游。",
        "dynasty": "宋",
        "collection_info": null
    },
    {
        "title": "破竈堕和尚赞",
        "author": "释德洪",
        "content": "嵩山屋老竈有神，民争祠之日宰烹。\n师与门人偶经行，即而视之因叹惊。\n此唯土瓦和合成，是中何从有圣灵。\n以杖敲之輙堕倾，须臾青衣出笑迎。\n谢师为我谈无生，言讫登空如鸟轻。\n门人问之拜投诚，伏地但闻破堕声。\n君看一体情非情，皎如朗月悬青冥。\n未证据者以事明，鞭草血流石吼升，涅槃门开见户庭。\n老安怜儿为作名，金屑虽贵翳眼睛。",
        "dynasty": "宋",
        "collection_info": null
    },
    {
        "title": "永明禅师真赞二首  其一",
        "author": "释德洪",
        "content": "三界种性，有万妍丑。\n生顺死逆，梦夜想昼。\n往復无间，声度垣牖。\n皆依末那，戏论成就。\n而末那体，无作无受。\n譬如空花，实无而有。\n一念了知，光明通透。\n我如是见，无有错谬。\n是为心宗，祖佛授手。\n孰振頽纲，秀杰奇茂。\n稽首永明，月临星斗。",
        "dynasty": "宋",
        "collection_info": null
    },
    {
        "title": "永明禅师真赞二首  其二",
        "author": "释德洪",
        "content": "以公风神，为我律度。\n交神见之，是真保护。",
        "dynasty": "宋",
        "collection_info": null
    },
    {
        "title": "陈尊宿赞",
        "author": "释德洪",
        "content": "云门临济，一龙一夔。\n嗣存参运，皆公使之。\n丛林米岭，众不满百。\n佥一典客，觉有难色。\n即袖手去，古寺閒房。\n织屦养母，自含其光。\n钦其遗风，秋满鬚髪。\n唯不少贬，是真宏法。",
        "dynasty": "宋",
        "collection_info": null
    },
    {
        "title": "临济和尚赞",
        "author": "释德洪",
        "content": "一句中具三玄，一玄中具三要。\n脑后见腮村僧，向上更有一窍。",
        "dynasty": "宋",
        "collection_info": null
    },
    {
        "title": "长沙岑大虫真赞",
        "author": "释德洪",
        "content": "长沙大虫，声威甚重。\n独眠空林，百兽震恐。\n寂子儿戏，见不知畏。\n引手捋鬚，几缺其耳。\n大空小空，是虎是你。\n如备与觉，可撩其尾。\n嗟今衲子，眼如裴旻。\n但见其彪，安识虎真。\n我拜公像，非存非没。\n百尺竿头，行尘勃勃。",
        "dynasty": "宋",
        "collection_info": null
    },
    {
        "title": "清凉大法眼禅师真赞",
        "author": "释德洪",
        "content": "非风幡动，非风铃语。\n见闻起灭，了无处所。\n何以明之，俱寂静故。\n此光明藏，平等显露。\n由本无明，爱欲悭妒。\n如隔日疟，痛自遮护。\n有能了者，即同本悟。\n索尔虚闲，随缘静住。\n一切仍旧，自无染污。\n为物作则，崄崖之句。\n不可犯干，如大火聚。",
        "dynasty": "宋",
        "collection_info": null
    },
    {
        "title": "玄沙宗一禅师真赞",
        "author": "释德洪",
        "content": "根门有功，则是心外见法。\n用处换机，则是问时有答。\n问答交驰，摸索大道。\n心法对峙，破碎真如。\n异哉此老，超出两途。\n亡僧面前，波全露水。\n猛虎须畔，光自照珠。\n衲僧不识，如井觑驴。",
        "dynasty": "宋",
        "collection_info": null
    },
    {
        "title": "云门匡真禅师画像赞二首",
        "author": "释德洪",
        "content": "见流滔天，公峙如山。\n壁立万仞，捍其狂澜。\n可望而却，不可览攀。\n犀颅虎眸，美髥绕頬。\n云辞电机，霹雳为舌。\n邪宗堕倾，魔胆破裂。\n须臾清明，光风霁月。\n丛林驴骡，蹴踏龙象。\n不可系羁，逸气迈往。\n我不得济，大地是浪。\n忽然现前，清机历掌。\n阿罗汉有，三毒捺落。\n迦没欛柄，咄哉黄面。\n淛子一生，吃着不尽。",
        "dynasty": "宋",
        "collection_info": null
    },
    {
        "title": "南安岩主定光古佛木刻像赞",
        "author": "释德洪",
        "content": "秦时𨍏轹，如刀口希。\n廓然见前，石火莫追。\n法于是中，不着思惟。\n举既不顾，咦之而往。\n天中函盖，目机铢两。\n久雨不晴，清机历掌。\n孰传其要，绝尘逸羣。\n深明二子，详豁诸孙。\n维定光佛，出豁之门。\n以真如用，使令万象。\n反易黠鲁，縦夺雨旸。\n洗痴暗目，回颠倒想。\n示汝语言，一切智畏。\n如月入水，如风行空。\n无所妨碍，赠以之中。\n又復怜汝，□□未识。\n方其死时，谓是生日。\n如光照珠，如甜说蜜。",
        "dynasty": "宋",
        "collection_info": null
    },
    {
        "title": "毛氏所蓄岩主赞",
        "author": "释德洪",
        "content": "此像为谁，天中之尊。\n道传云门，为四世孙。\n白帽蒙首，鬚髯绕頬。\n见之清凉，洗烦恼热。\n以偈为檄，指撝造化。\n诗乃办两，出于咄嗟。\n以境惟心，往復无间。\n是故死时，亦生之旦。\n怒猊乳虎，亦生敬虔。\n何以致之，真慈则然。\n南率古□，形如侧磬。\n稽首定光，千江月影。",
        "dynasty": "宋",
        "collection_info": null
    },
    {
        "title": "小字华严经赞",
        "author": "释德洪",
        "content": "我闻尊者龙胜师，应供曾入娑竭海。\n龙宫微尘妙章句，目所一瞥輙能诵。\n流于五天及震旦，为热恼中甘露门。\n唯道人栖出其后，愿力猛利思精特。\n能于方策纸墨间，书此大经十万偈。\n诵于蜗舍巢庵中，了然如在龙宫见。\n观者种性有差别，爱慕皆生殊异想。\n要当谛观一尘中，亦有无边妙经卷。\n昔有智人破此尘，十方世界一切说。\n以名尘故非断空，而可破故非实有。\n了此两宗妙法门，亦摄一切契经海。\n譬如困卧俄顷际，梦中所历更千载。\n乃知一念圆古今，真实际中法如是。\n一微尘妙不可测，当知一一尘亦然。\n譬如天帝网明珠，珠体莹然俱照彻。\n一珠具足诸网珠，一一珠中同徧入。\n我今以此金刚句，坏灭彼众下劣想。\n使悟尘中含此经，奚方策中乃惊异。\n咨尔山君河树神，各各当忆本愿力。\n要当勇猛勤守护，勿令邪念輙蠧侵。\n毗蓝风吹须弥卢，劫火焚烧大千界。\n为摊此经一切处，使其凉曝各得所。\n我此现前佛子等，作是观者名正观。\n稽首十方调御师，刹刹尘尘为作证。",
        "dynasty": "宋",
        "collection_info": null
    },
    {
        "title": "小字金刚经赞",
        "author": "释德洪",
        "content": "昔有佛子根猛利，能观空性则是色。\n欲显空色不思议，仰空书此金刚句。\n至今风雨被原野，诸樵牧者集其下。\n乃知肉眼不能见，譬如水中有盐味。\n唯道人琼思精奇，能观色性即是空。\n视此纤管大如椽，挥翰如行九轨道。\n故于兼寸环中备，足广大言说身世。\n人可见，不可读，譬如婴儿亲崖蜜。\n我于此经能证入，初中后善三法门。\n忽然落笔如建瓴，不復现行生倒想。\n由色空观入诸境，奏刀肯綮无全牛。\n尽持此法施羣生，甚微细智愿同证。",
        "dynasty": "宋",
        "collection_info": null
    },
    {
        "title": "东坡画应身弥勒赞",
        "author": "释德洪",
        "content": "唯老东坡，秀气如春。\n游戏翰墨，挝雷翻云。\n偶寄逸想，幻此沙门。\n了无一事，荷囊如奔。\n憨腮皤腹，行若不闻。\n众生狂迷，以利欲昏。\n如一器中，闹万虻蚊。\n吾未暇度，驼卧猿蹲。\n傲睨一世，随处干坤。",
        "dynasty": "宋",
        "collection_info": null
    },
    {
        "title": "出檀衣赞二首  其一",
        "author": "释德洪",
        "content": "古佛身上衣，佛佛相付授。\n慈母爱儿心，鍼鍼自成就。\n是故吾双峰，自少至白首。\n护惜如镜奁，一尘不敢受。\n何以出檀名，此时无别虑。\n如持油钵行，如蹑独木渡。\n永怀毗尼藏，一旦成万古。\n纷纷五羣众，来观亦顶礼。\n平时放逸心，化作额间泚。\n将见衣匣前，泚流似江水。\n咨尔淮山神，守护当奉职。\n无使尘涴侵，无使云润湿。\n谛观不敢瞬，心折三叹息。",
        "dynasty": "宋",
        "collection_info": null
    },
    {
        "title": "出檀衣赞二首  其二",
        "author": "释德洪",
        "content": "此出檀衣，慈母授我。\n不敢手扑，矧敢覆卧。\n五十余年，俨临清众。\n寒暑不易，尽形受用。\n师后当知，商那和老。\n于母腹中，披九枝草。",
        "dynasty": "宋",
        "collection_info": null
    },
    {
        "title": "传衣阁赞",
        "author": "释德洪",
        "content": "达磨信衣，转相传付。\n四传至今，今以付汝。\n受授惟艰，命如悬絮。\n法徧沙界，此衣乃住。\n想见峰前，父子相语。\n唯僧行月，以阁其处。\n坐令朱栏，环绕云雨。",
        "dynasty": "宋",
        "collection_info": null
    },
    {
        "title": "栽松道者真身赞",
        "author": "释德洪",
        "content": "生死变灭，如沤在海。\n无有处所，浩然茫昧。\n而此老人，游戏自在。\n出死入生，初无限碍。\n譬如壮士，脱袍着铠。\n令铠与袍，俨然相对。\n是故山中，两身俱在。\n凡夫众生，为眼所盖。\n为抉其膜，使生光彩。",
        "dynasty": "宋",
        "collection_info": null
    },
    {
        "title": "定身岩赞",
        "author": "释德洪",
        "content": "淮山深处，容我卓锡。\n树下经行，岩间宴寂。\n六十余年，胁不至席。\n天子三诏，掉头不应。\n知不可致，南向加敬。\n山揺海惊，天空地迥。\n后代儿孙，则反于是。\n如乳中虫，贪嗜世味。\n我寻其迹，为陨涕泪。",
        "dynasty": "宋",
        "collection_info": null
    },
    {
        "title": "五祖慈觉赞",
        "author": "释德洪",
        "content": "龙湖山上霹雳，马驹潭畔门庭。\n千圣莫能窥测，十地望崖震惊。\n霜露果熟推出，白莲峰下芬馨。\n不受声名控勒，逸群胜气英灵。\n试问是何宗旨，东山云霞空青。\n海堂室中神颖，汾阳直下云仍。",
        "dynasty": "宋",
        "collection_info": null
    },
    {
        "title": "癞可赞",
        "author": "释德洪",
        "content": "父伯固，兄养直。\n父超绝，兄豪逸。\n家世风流称第一。\n二祖名，三祖疾。\n名是虚，疾是实。\n诗成舌头翻霹雳。",
        "dynasty": "宋",
        "collection_info": null
    },
    {
        "title": "醉僧赞",
        "author": "释德洪",
        "content": "我爱龙眠老居士，笔端谈笑了万事。\n君看一时拈破笔，画作醉僧醒时意。\n此是沙门绝妙门，不妨随处有干坤。\n瞢腾流涎枕臂卧，破柱疾雷殊不闻。",
        "dynasty": "宋",
        "collection_info": null
    },
    {
        "title": "石霜普照珂禅师赞",
        "author": "释德洪",
        "content": "漆瞳照座，骨相巉岩。\n横拈麈拂，寒拥云衫。\n五住名刹，道振湘南。\n是谁之子，亲见云庵。",
        "dynasty": "宋",
        "collection_info": null
    },
    {
        "title": "疏山仁禅师赞",
        "author": "释德洪",
        "content": "三支习气，其毒炽然。\n熏烝识心，盘屈纠纒。\n众生不明，横生疑怖。\n忽然见之，輙自惊仆。\n空花世间，本离生灭。\n廓然十方，露其窘宂。\n唯矬师叔，是大幻师。\n与夺万法，自在娱嬉。\n乃知大千，皆公戏具。\n手中木蛇，是曹家女。",
        "dynasty": "宋",
        "collection_info": null
    },
    {
        "title": "汾阳昭禅师真赞",
        "author": "释德洪",
        "content": "维摩杜口，释迦饶舌。\n动容顾瞻，非默非说。\n虽宣一字，不露点墨。\n稽首汾阳，千圣同辙。",
        "dynasty": "宋",
        "collection_info": null
    },
    {
        "title": "翠岩真禅师真赞",
        "author": "释德洪",
        "content": "我方泾渭同流，笑中软顽滑头。\n为君人境俱夺，闹裏白拈巧偷。\n如水洗水，相楼打楼。\n从来脱略无窠臼，接得南泉嗣赵州。",
        "dynasty": "宋",
        "collection_info": null
    },
    {
        "title": "慈明禅师真赞",
        "author": "释德洪",
        "content": "缘生诸法名体绝，如空字身水鱼迹。\n是无相门缘寂宗，一切智智差别海。\n公于是中如法船，泛然出没无所畏。\n使诸游者心泰定，种种惊怖成虚空。\n平生神兵双不借，玄机不动万象惊。\n而公宴坐不言中，诸有求心如古井。\n钝根阿师终听莹，法味迷醉如惺惺。\n矍然奋迅为一戏，句裏明人揳出揳。\n紫金锁骨眠空山，吁嗟音容不可觌。\n当知其声如雷霆，稽首慈明常出现。",
        "dynasty": "宋",
        "collection_info": null
    },
    {
        "title": "郴州干明进和尚舍利赞",
        "author": "释德洪",
        "content": "李广射虎，石为之穿。\n耿恭祝井，涸为之泉。\n忠孝所致，如响答焉。\n公亦何为，饥餐困眠。\n人初莫测，公岂自言。\n戏为火浴，朽者明鲜。\n舍利粲粲，玉碎珠圆。\n乃至所养，盖其云全。\n天全之妙，非麤不传。\n如春在花，如意在絃。\n嗤嗤横目，气凌云天。\n死未及寒，化为腥膻。\n矧投于火，不作腥烟。\n安有万手，收此精坚。\n维德之一，垔所拳拳。\n死生之大，卒莫能迁。\n公初设心，唯此是専。\n不祈人知，人趋如川。\n终必有验，理之固然。\n我作赞词，丰碑以镌。",
        "dynasty": "宋",
        "collection_info": null
    },
    {
        "title": "南岳弥陀和尚赞",
        "author": "释德洪",
        "content": "与之食则食，与之衣则衣。\n无衣衣木叶，无食食土泥。\n为人汲樵牧，仅存骨与皮。\n其道不可致，天子南向师。\n出家有如子，我亦着伽梨。",
        "dynasty": "宋",
        "collection_info": null
    },
    {
        "title": "宣律师赞",
        "author": "释德洪",
        "content": "此毘尼藏，三世完坚。\n愿王手封，款识具全。\n死生之烈，不能变迁。\n何以至之，正知则然。\n何人逸想，以笔墨传。\n跏趺俯视，頽然深渊。\n天神护持，弟子敬虔。\n我拜稽首，泪滴九泉。\n法道凌夷，障云盖纒。\n乃于是时，瞻此释天。",
        "dynasty": "宋",
        "collection_info": null
    },
    {
        "title": "嵩禅师赞",
        "author": "释德洪",
        "content": "欧阳之学，师宗于世。\n其徒喧阗，攻我以喙。\n童首儒林，气索力屈。\n公于是时，粹然一出。\n天縦之辩，武库纵横。\n璜玑捍我，如护目睛。\n义如串肉，理如析薪。\n一时名誉，耸动缙绅。\n世尊举身，毛孔俱笑。\n如公语言，笔下皆妙。\n六物不坏，未易致诘。\n岂其践履，明验之力。\n宗教之衰，河坏山摧。\n冠巾缁衲，其寒如灰。\n拂拭尘翳，见冰雪容。\n拜起而喟，涕落无从。",
        "dynasty": "宋",
        "collection_info": null
    },
    {
        "title": "云庵和尚赞三首  其一",
        "author": "释德洪",
        "content": "于自住境，见与见缘。\n如梦能所，如蜜中边。\n帷具正眼，入此三昧。\n如妙莲华，出缘生海。\n祖师活意，如来密机。\n成就众生，如鵾鹏飞。\n使其自化，不由他悟。\n秀出丛林，光于佛祖。\n趋灭陕右，诞生江南。\n暗中五色，天下云庵。",
        "dynasty": "宋",
        "collection_info": null
    },
    {
        "title": "云庵和尚赞三首  其二",
        "author": "释德洪",
        "content": "槁容而毳衣，殆不逾于中人。\n而于祖道颠危之秋，勃然而中兴。\n知我亦何幸，自幼及壮。\n出入其户庭，俯仰其藩篱。\n而其道德之精华，未能略窥其毫微。\n譬如戴天履地于终日，而其高明深厚所不能知。\n惟闻孔子之殁一百年而生孟子，释迦之寂二千岁而有禅师。\n拜手稽首，堂堂乎三界之依者耶。",
        "dynasty": "宋",
        "collection_info": null
    },
    {
        "title": "云庵和尚赞三首  其三",
        "author": "释德洪",
        "content": "三玄铨量，设选佛科。\n邪师坏之，付授外讹。\n以陷虎机，击其頽波。\n不动声气，怖走天魔。",
        "dynasty": "宋",
        "collection_info": null
    },
    {
        "title": "潜庵源禅师真赞一首",
        "author": "释德洪",
        "content": "十年积翠侍立，学得眼横鼻直。\n平生气压丛林，问着左科背听。\n一庵深藏霹雳，舌从教万象自分说。\n百非四句无处蹲，孤风照人众星月。",
        "dynasty": "宋",
        "collection_info": null
    },
    {
        "title": "僧求潜庵赞",
        "author": "释德洪",
        "content": "德腊俱难及，一庵江寺隈。\n敢称少室后，亲见老南来。\n鬓雪残零尽，心花烂熳开。\n若言只这是，九尾似黄能。",
        "dynasty": "宋",
        "collection_info": null
    },
    {
        "title": "游龙山断际院潜庵常居之有小僧乞赞戏书其上",
        "author": "释德洪",
        "content": "赵州只有一箇齿，潜庵一个恐不趐。\n虽然下下都咬着，咸酸自分盐醋味。\n龙兴古寺曾闭门，断际云孙第十世。\n劝人莫信马大师，一口吸尽西江水。",
        "dynasty": "宋",
        "collection_info": null
    },
    {
        "title": "灵源清禅师赞五首  其一",
        "author": "释德洪",
        "content": "辩如玄沙有边幅，韵如睦州出风骨。\n默然而说心自昭，八荒光明寄毛粟。\n独立南荣山岳峻，临济欲倾不敢覆。\n笑横玉麈气如春，一堂严冷天魔哭。",
        "dynasty": "宋",
        "collection_info": null
    },
    {
        "title": "灵源清禅师赞五首  其二",
        "author": "释德洪",
        "content": "衲子无处摸索，画师笔笔画着。\n山僧醉眼难凭，付与众人弹驳。\n似则打杀灵源，不似㡠子烧却。",
        "dynasty": "宋",
        "collection_info": null
    },
    {
        "title": "灵源清禅师赞五首  其三",
        "author": "释德洪",
        "content": "魔外如惊涛，大愿真砥柱。\n生与海众同，没与海众处。\n兀然引带笑不言，从教大地山河语。",
        "dynasty": "宋",
        "collection_info": null
    },
    {
        "title": "灵源清禅师赞五首  其四",
        "author": "释德洪",
        "content": "风度凝远，杳然靖深。\n如春在花，如意在琴。\n虽甚昭着，莫可追寻。\n蹶起临济，如磁石针。",
        "dynasty": "宋",
        "collection_info": null
    },
    {
        "title": "灵源清禅师赞五首  其五",
        "author": "释德洪",
        "content": "披衣肯来，奔百川而地喘。\n袖手归去，碧一天而电收。\n闭门无个事，兀坐青两眸。\n喝月倒行前日令，呼山入坐上帘鈎。",
        "dynasty": "宋",
        "collection_info": null
    },
    {
        "title": "云盖生日三月初七报慈僧持真求赞",
        "author": "释德洪",
        "content": "平生脊骨，生铁铸就。\n关门理鉏，揎起两手。\n禅者见之，立不敢久。\n问未及答，已欲返走。\n如老黄龙机锋，如英邵武□叟。\n如雪峰之崄，如百丈之寿。\n末后报慈寺中，笑中打箇筋斗。\n试问是何宗旨，代云合取狗口。",
        "dynasty": "宋",
        "collection_info": null
    },
    {
        "title": "黄龙草堂清禅师赞",
        "author": "释德洪",
        "content": "黄觉晚子，死心季弟。\n住黄龙山，为十二世。\n青春无背面，空花有根蒂。\n欲识晦堂背触拳，寒到黄河冻连底。",
        "dynasty": "宋",
        "collection_info": null
    },
    {
        "title": "香城瑛禅师赞",
        "author": "释德洪",
        "content": "黄龙三关，初岂拒人。\n见者伫思，剩却法身。\n佑公掉臂直去，悦公追之绝尘。\n维瑛实两公之后，观其满腹精神。\n木床足折，续之以薪。\n则三十年后，当令天下闻之甚富，见之甚贫也。",
        "dynasty": "宋",
        "collection_info": null
    },
    {
        "title": "龙城智公真赞",
        "author": "释德洪",
        "content": "奉持毗尼，珪璧无玷。\n研味般若，金刚有焰。\n有万其众，感以无心。\n如象牙雷，如磁石针。\n住持此山，垂三十白。\n殿阁化成，儿孙戢戢。\n高明广大，不可形容。\n稽首寄老，后身宝公。",
        "dynasty": "宋",
        "collection_info": null
    },
    {
        "title": "石头志庵主赞",
        "author": "释德洪",
        "content": "自住石头，老无气力。\n一回上山，一回气急。\n禅流相见问宗风，一日两度钵盂湿。",
        "dynasty": "宋",
        "collection_info": null
    },
    {
        "title": "华药英禅师赞",
        "author": "释德洪",
        "content": "以铁作喙，名无有双。\n老住回雁，道冠湘江。\n神机之妙，如钟在撞。\n为功德林，为精进幢。\n不动声气，天魔自降。\n怀我云庵，黄龙的嗣。\n说法如云，縦横放肆。\n孰知此老，胆气相似。\n大法付授，良亦在此。\n是名关西，克家之子。",
        "dynasty": "宋",
        "collection_info": null
    },
    {
        "title": "宝峰凖禅师赞",
        "author": "释德洪",
        "content": "洞庭无盖，虚空有口。\n步水东山，藏身北斗。\n石门壁立万仞，踞地一声哮吼。\n惊得四序回旋，喝下须弥倒走。\n是谓湛堂老人，不落威音之后。",
        "dynasty": "宋",
        "collection_info": null
    },
    {
        "title": "芙蓉楷禅师赞",
        "author": "释德洪",
        "content": "望之翛然，冰枯而天粹。\n即之渊然，云闲而水止。\n意坐石而情无住着，故杖瘦藤而欲起。\n人言即俗復即真，出尘之相加冠巾。\n非因引法忤圣主，我宗僧俗两不存。\n五位正宗将仆地，以手挈之阅人世。\n屹然万仞捍狂澜，荷负大法当如是。\n纷纷鄙夫拜公像，譬如蝼螘见龙象。\n惊魂已化千微尘，岂特形容先沮丧。\n火刀直裰谁得之，醉李故时捕鱼师。\n岭梅已熟莫咬破，核子乞与宁馨儿。",
        "dynasty": "宋",
        "collection_info": null
    },
    {
        "title": "妙高仁禅师赞",
        "author": "释德洪",
        "content": "春风入其肺肝，秋色潄其毛骨。\n名飞缙绅之间，身卧云泉之窟。\n岳顶凤之真子，僧中龙之的孙。\n吹彻风前无孔笛，露香和月落纷纷。",
        "dynasty": "宋",
        "collection_info": null
    },
    {
        "title": "道林枯木成禅师赞",
        "author": "释德洪",
        "content": "扬广山头种性，雷衡洞裏根苗。\n法云明暗体露，道林知见香飘。\n试问春风吹不起，何如黄河冻连底。\n十分似九不欲全，一身两号只这是。\n大千戏以一尘摄，又譬此尘取空劫。\n置于掌间剔突圞，挝鼓升堂普请看。",
        "dynasty": "宋",
        "collection_info": null
    },
    {
        "title": "佛印玙禅师赞",
        "author": "释德洪",
        "content": "临济正宗，有杨歧会。\n化四十年，丛林精彩。\n唯端精神，辩博无碍。\n克肖其家，沩仰犹在。\n后出舒勤，骨面气槩。\n始自太平，遂游智海。\n如法中龙，游戏三昧。\n玙也其后，斫额前辈。\n要识当年栗棘蓬，白藕火中香不改。",
        "dynasty": "宋",
        "collection_info": null
    },
    {
        "title": "沩山轼禅师赞",
        "author": "释德洪",
        "content": "天骨岩岩，美髯玉頬。\n冰雪在躬，霹雳为舌。\n轩昂万僧，众星中月。\n视其心胸，山包海容。\n大沩小兴，振其家风。\n丛林百世，见者肃恭。",
        "dynasty": "宋",
        "collection_info": null
    },
    {
        "title": "报慈宣秘禅师赞",
        "author": "释德洪",
        "content": "二百员衲子领袖，三十年丛林耆旧。\n所至楼阁森然，自然眷属成就。\n诸方度脚买鞵，报慈就身剪裁。\n莫嫌此老无巴鼻，曾见西堂古佛来。",
        "dynasty": "宋",
        "collection_info": null
    },
    {
        "title": "临平慧禅师赞二首  其一",
        "author": "释德洪",
        "content": "钉空露痕迹，补云留罅隙。\n目机铢两中，思虑所不及。\n象王卓立回旋，师子翻身跳踯。\n眼光常盖人天，对面识与不识。\n识则火外有热，不识则水中无湿。\n劈破云门一字关，个中干燥如琼液。",
        "dynasty": "宋",
        "collection_info": null
    },
    {
        "title": "临平慧禅师赞二首  其二",
        "author": "释德洪",
        "content": "㘞气秋腴雪，秀目椹口。\n其骨临济，其髄雪窦。\n袖手俨然，不落渗漏。\n一千龙象之冠，七世云门之后。\n君看一句当机，笑中脱略窠臼。",
        "dynasty": "宋",
        "collection_info": null
    },
    {
        "title": "上蓝忠禅师赞",
        "author": "释德洪",
        "content": "一法能知一切法，应机全不差毫髪。\n如是知见如是解，于一切法中对待。\n平生脊梁硬如铁，衲僧寻思心智绝。\n城中一室冷如冰，篆烟灭尽灰如雪。",
        "dynasty": "宋",
        "collection_info": null
    },
    {
        "title": "双峰演禅师赞",
        "author": "释德洪",
        "content": "三关洞开无鏁扃，汝自艰难起战兢。\n师过此关悉閒暇，掉臂径趋呼不譍。\n如春消冰自涣释，如鲲化鹏谁使令。\n归来笑搭出檀服，依旧淮山千万青。",
        "dynasty": "宋",
        "collection_info": null
    },
    {
        "title": "云庵和尚舍利赞",
        "author": "释德洪",
        "content": "是身梦境一尘垢，分段苦业所成就。\n折旋俯仰谁使之，皆汝一念颠倒想。\n若言此身非念伦，云何想中可传令。\n乃知妄想融通趣，如露如幻如云影。\n念清浄则身光明，念杂想则身垢秽。\n君看火力初无情，圣凡僞真俱发梦。\n云庵偏得老南道，粹然一出支临济。\n平生慈悲喜舍力，及乐说辩智慧光。\n大愿所熏精进幢，上契佛祖超情见。\n至妙要非麤不传，悯世狭劣示小者。\n稽首作赞示同学，千载丛林有耿光。",
        "dynasty": "宋",
        "collection_info": null
    },
    {
        "title": "死心禅师舍利赞",
        "author": "释德洪",
        "content": "地水火风，动暖坚湿。\n是中何从，出此坚实。\n盖众生心，引大法力。\n化为光明，圆粹五色。\n稽首死心，骂人老贼。",
        "dynasty": "宋",
        "collection_info": null
    },
    {
        "title": "寂音自赞四首  其一",
        "author": "释德洪",
        "content": "窜朱崖军而生，还遭黄茆瘴而復活。\n陷于采石而不死，囚于并门而自脱。\n夜行有披袖神光，露卧醉压糟醇浊。\n魔外熟视之无如之何，佛祖不得已与之酬酢。\n两眼入鬓头髼松，手中木蛇毒如药。",
        "dynasty": "宋",
        "collection_info": null
    },
    {
        "title": "寂音自赞四首  其二",
        "author": "释德洪",
        "content": "三玄纲宗，壁立崔嵬。\n攀缘路绝，热恼心灰。\n如化鲲鹏，不借风雷。\n盖自化耳，宁有法哉。\n汾阳此秘，寂音掲开。\n手提大千，毫端往来。",
        "dynasty": "宋",
        "collection_info": null
    },
    {
        "title": "寂音自赞四首  其三",
        "author": "释德洪",
        "content": "不似成背，似其成触。\n随汝颠倒，直中有曲。\n抛在言前剔鹘崙，拟议令渠总灭门。\n平生活计无窖子，真是汾阳五世孙。",
        "dynasty": "宋",
        "collection_info": null
    },
    {
        "title": "寂音自赞四首  其四",
        "author": "释德洪",
        "content": "随缘放旷，索尔虚闲。\n未埋白骨，且看青山。",
        "dynasty": "宋",
        "collection_info": null
    },
    {
        "title": "毛女赞",
        "author": "释德洪",
        "content": "不嗅梨花，而捻紫芝。\n不穿云袖，而披槲衣。\n何以风神，洞如冰雪。\n使人见之，眼寒心折。\n如麝有香，以缶覆焉。\n透尘透风，种性则然。\n又如烟雨，过孤山宅。\n于荒寒中，微见春色。\n图之壁间，是真过秦。\n季子好德，白髪日新。",
        "dynasty": "宋",
        "collection_info": null
    },
    {
        "title": "解空居士赞",
        "author": "释德洪",
        "content": "空若不解，即是断空。\n解若不空，即是法执。\n是故居士，独号解空。\n窠臼不立，凡圣岂存。\n是谁宗旨，临济仍云。",
        "dynasty": "宋",
        "collection_info": null
    },
    {
        "title": "东坡居士赞",
        "author": "释德洪",
        "content": "家孝友以为乡，塾道德以为基。\n横忠义之劲气，吐刚方之谈辞。\n视阎浮其一沤，而寄梦境于儋耳。\n开胸次之八荒，而露幻影如蛾眉，此其大凡也。\n属熙丰之勃兴，追舜禹之有为。\n常一出而事悞，则袖手悠然而去之。\n如凤如麟，而瑞冠一世。\n非雷非霆，而名震四夷。\n造禆贩之中伤，嗟妒忌之何知。\n方其茹拳而微醉，以翰墨为娱嬉。\n则倒用祖师之印，檄万古而疾驰。\n如河汉之流，无有穷极。\n如烟云之出，无有定姿。\n欲录之以藏，则惧六丁之窃取。\n要当以日月为字，而天为碑。\n可乎。",
        "dynasty": "宋",
        "collection_info": null
    },
    {
        "title": "山谷老人赞",
        "author": "释德洪",
        "content": "盖九州以醉眼，而其气如神。\n藻万物以妙语，而应手生春。\n排黄龙之三关，则凡圣之情不敢呵止。\n竖宝觉之一拳，则背触之意不立鲜陈。\n世波虽怒，而难移砥柱之操。\n诗名虽富，而不救卓锥之贫。\n情如维摩诘，而欠散花之天女。\n心如赤头璨，而着折角之幅巾。\n岂平章佛法之宰相，乃檀越丛林之韵人也耶。",
        "dynasty": "宋",
        "collection_info": null
    },
    {
        "title": "华严居士赞",
        "author": "释德洪",
        "content": "徧界难藏，而应缘震旦。\n通身是眼，而现形宰官。\n粲如景星，矫如翔鸾。\n贩夫竈妇，欣闻悦观。\n医国法门，笔端三昧。\n奋迅出入，游戏自在。\n居然不容，世议迫隘。\n梦游海南，御风骑气。\n觉来浙东，有口如耳。\n且置是事，聊观其一。\n戏以称性印，印毛印海。\n光生佛僧，沮却魔外。\n惟我可与此道人游乎大华严毗卢法界也。",
        "dynasty": "宋",
        "collection_info": null
    },
    {
        "title": "李道夫真赞",
        "author": "释德洪",
        "content": "眼盖九州，韵高一世。\n俨玉山富贵之豪，洗士林寒乞之气。\n挫万化于笔端，置八荒于胸次。\n迈往不屑，不可犯干。\n意轻邴吉，情追谢安。\n轩特秀发，乃尔秃巾椹褐。\n婆娑步趋，合在玉堂金銮。\n山泽不可窥测，所以纳垢污。\n麒麟不可繫羁，所以异犬羊。\n正恐横风月之笛，披云锦之裳。\n骑元气之背，而游无何有之乡。",
        "dynasty": "宋",
        "collection_info": null
    },
    {
        "title": "蔡元中真赞",
        "author": "释德洪",
        "content": "德以退为进，谦以后为柄。\n迹以暗而彰，麝匿缶而香。\n视夫子之胸次，若蝼蚁其侯王。\n方罾缴而去之，登千仞而翱翔。\n与夫苍颜槁项论博南，策未央者，殆各梦而同床乎。",
        "dynasty": "宋",
        "collection_info": null
    },
    {
        "title": "王宏道舍人赞",
        "author": "释德洪",
        "content": "翛然无累之神，见此有道之器。\n韵收一代之风流，骨含奕世之富贵。\n节临事而不夺，貌甚威而常喜。\n方其少壮，则酒阑说剑。\n横槊赋诗，名动塞垒。\n及其倦也，则浮沅湘。\n上衡霍，尽室行于山水。\n至于醉心翰墨，倾倒肺怀，则有王右辖、吴武陵之风味。\n驰至金城，而忠款乃着。\n罢归玉关，而功名自至者。\n皆非壮岁，庸讵知此老人独不如是乎。",
        "dynasty": "宋",
        "collection_info": null
    },
    {
        "title": "周达道通判赞",
        "author": "释德洪",
        "content": "韵出缙绅，秀见眉鬚。\n矫绛阙之风度，宜玉堂之步趋。\n有人所尽有，无人所当无。\n而乃袖补衮之手，而弄云泉以自娱也。\n余安能探其归宿，独见于皮肤。\n盖神于酌古，僻于誉书。\n求于古人，则谢幼舆王子敬之徒欤。",
        "dynasty": "宋",
        "collection_info": null
    },
    {
        "title": "韩廉使奉御赞",
        "author": "释德洪",
        "content": "幅巾椹衣，杳然深靖。\n坐藓石床，横玉麈柄。\n松声度曲，笑作风听。\n是故有琴，絃索不整。\n人徒见其神和气平，頽然委顺。\n至于垂绅正笏，守法奉命。\n则活人之色严毅劲正，特不受富贵所吞，而有山林之韵。\n究其心胸，山包海容。\n表裏不隔，八窗玲珑。\n盖游戏人间之出世，扶持洞上之宗风者也。",
        "dynasty": "宋",
        "collection_info": null
    },
    {
        "title": "毛季子赞",
        "author": "释德洪",
        "content": "季子逸羣，矫难控御。\n迹寄黄尘，名在紫府。\n观此风鑑，无以为喻。\n但见其清却梅林之风，秀等兰丛之露。\n妙文章之吐凤，视功名其破釡。\n我欲醉袖之旁，更画凌波之女。\n使其他日归道山，渡弱水，而骖风驭。",
        "dynasty": "宋",
        "collection_info": null
    },
    {
        "title": "曾逢原待制真赞",
        "author": "释德洪",
        "content": "冠冕道德，被服文武。\n所临有声，最宜荆楚。\n果于去恶，发姦破柱。\n为国金汤，折衝尊爼。\n广平南海，乖崕西蜀。\n如雪中春，和而严肃。\n名闻乳儿，威被草木。\n能作丰年，茂我百谷。\n笔下烟云，胸次丘壑。\n风流余韵，与世酬酢。\n至于谈禅，气压诸衲。\n戏以法界，玩于掌握。\n补衮之线，调鼎之手。\n笑而不言，置之怀袖。\n咨尔邦民，再拜稽首。\n潭非久留，归相明后。",
        "dynasty": "宋",
        "collection_info": null
    },
    {
        "title": "梦蝶居士赞二首  其一",
        "author": "释德洪",
        "content": "俯看人世，一沤起灭。\n失脚来游，梦入螘穴。\n前身后身，独临两境。\n左右见之，不杂其影。\n眉目秀发，嫩木含春。\n风度凝远，霁月洗云。\n叶屋花房，玉堂金宇。\n我视睨睨，渠方栩栩。",
        "dynasty": "宋",
        "collection_info": null
    },
    {
        "title": "梦蝶居士赞二首  其二",
        "author": "释德洪",
        "content": "余观此老，神光浑圆，道骨粹刚。\n唾零功名，眼盖侯王。\n何为鬚髪沧浪，被此朝章乎。\n岂非如茅容杀鸡，毛义捧檄。\n但欲致慈母之一笑，安知有佳客之在旁也。\n所以袖补天之妙手，秘医国之奇方。\n独游戏于富贵，如蝶栖宿于花房。\n占百年之闲适，寄一梦于幽香。\n千花百卉，金马玉堂。\n丽风日之醇酽，徧雨露之恩光。\n遥增击而栩栩，亦何异一丘一壑之相羊耶。",
        "dynasty": "宋",
        "collection_info": null
    },
    {
        "title": "潘延之赞",
        "author": "释德洪",
        "content": "毗卢无生之藏，震旦有道之器。\n谈妙义借身为舌，擎大千以手为地。\n机锋不减庞藴，而解文字禅。\n行藏大类孺子，而值休明世。\n舒王强之而不可，神考致之而不起。\n此天下士大夫所共闻，然公岂止于是而已乎。",
        "dynasty": "宋",
        "collection_info": null
    },
    {
        "title": "郄子中赞",
        "author": "释德洪",
        "content": "师黄叔度以筑太平之基，追韩退之以策翰墨之勋。\n故语妙如其浑厚，论高如其精神。\n超然挺特，华裾逸羣。\n富贵之气已如透花之春色，功名之志又如欲雨之层云。\n秃巾折角，置之岩石亦不以为屈。\n长剑拄颐，图之凌烟亦不以为伸。\n盖虚以阅世，不可得而疏亲也耶。",
        "dynasty": "宋",
        "collection_info": null
    },
    {
        "title": "李运使赞",
        "author": "释德洪",
        "content": "风度凝远，和气如春。\n绿髪授道，精敏绝伦。\n名冠缙绅，挺然忠义。\n知国知兵，如唐陆贽。\n顷者天府，奉使江南。\n昼锦之荣，父老聚观。\n顿节西州，盗发江浙。\n提师百万，荡其窟穴。\n凯旋而还，口不言功。\n但欲使民，生于死中。\n重临南楚，化行郡邑。\n如春在花，不见痕迹。\n恢躁坦夷，易亲难忘。\n视其胸次，山包海藏。\n宜宿玉堂，宜在黄阁。\n跬步可待，昂霄耸壑。\n长沙之民，自怀其私。\n龛此画像，饮食必祠。",
        "dynasty": "宋",
        "collection_info": null
    },
    {
        "title": "简缘居士赞",
        "author": "释德洪",
        "content": "言似简缘公，法身有比并。\n不似简缘公，法身有少剩。\n平生赤吉历，两眼光迥迥。\n舍得大士打门椎，掣肘归去叫不应。\n开箇铺席在街头，有药只解医禅病。",
        "dynasty": "宋",
        "collection_info": null
    },
    {
        "title": "瓦瓢赞",
        "author": "释德洪",
        "content": "异哉此瓢，修吭矬身。\n弗生爪蔓，生陶家轮。\n我疑其中，藏十洲春。\n昔有列仙，杂于市人。\n屋檐悬之，自旦及申。\n輙入其中，偃仰而卧。\n而楼居者，见之胆破。\n遂从之游，推挤莫可。\n挽而同登，相向而坐。\n如四老人，会商山果。\n唯简素公，道貌天容。\n岂其人欤，出处略同。\n道山岿然，弱水之东。\n何时来归，泠然御风。\n而以此瓢，挂之瘦筇。\n我作妙语，天葩粲红。",
        "dynasty": "宋",
        "collection_info": null
    },
    {
        "title": "许彦周所作墨戏为之赞",
        "author": "释德洪",
        "content": "异哉土蛇，登树而怒。\n怒见脊尾，口眼可惧。\n王孙地坐，气詟毛竖。\n欲去不敢，攀枝而顾。\n丰狐行藏，心常愧负。\n见之而走，敏若脱兔。\n孰能傲然，如此老树。\n与之相亲，不惊不怖。\n问何能尔，以无我故。\n酒色海中，有万奇趣。\n不出二种，猜疑掉举。\n盖无常蛇，终不赦汝。\n居士图之，以警未悟。\n觉范一见，笑手为拊。",
        "dynasty": "宋",
        "collection_info": null
    },
    {
        "title": "四偈 无求行",
        "author": "释德洪",
        "content": "形恃美好，今已毁坏。\n置之世路，自觉塞碍。\n始缘饥寒，致万憎爱。\n欲坏身衰，入此三昧。",
        "dynasty": "宋",
        "collection_info": null
    },
    {
        "title": "四偈 随缘行",
        "author": "释德洪",
        "content": "此生梦幻，缘业所转。\n随其所遭，敢择贵贱。\n眠食既足，余復何羡。\n缘尽则行，无可顾恋。",
        "dynasty": "宋",
        "collection_info": null
    },
    {
        "title": "四偈 报冤行",
        "author": "释德洪",
        "content": "僧婴王难，情观可丑。\n夙业纯熟，所以甘受。\n受尽还无，何丑之有。\n转重还轻，佛恩弥厚。",
        "dynasty": "宋",
        "collection_info": null
    },
    {
        "title": "四偈 称法行",
        "author": "释德洪",
        "content": "本无贪瞋，我持戒忍。\n食不过中，手不操楯。\n风必顿息，而浪渐尽。\n离微细念，方名见性。",
        "dynasty": "宋",
        "collection_info": null
    },
    {
        "title": "十二时偈",
        "author": "释德洪",
        "content": "吾活计，无可观。\n但日日，长一般。\n夜半子，困如死。\n被虱咬，动脚指。\n鸡鸣丑，粥鱼吼。\n忙繋裙，寻韈纽。\n平旦寅，忽欠伸。\n两眉棱，重千斤。\n日出卯，自搅炒。\n眼诵经，口相拗。\n食时辰，齿生津。\n输肚皮，亏口唇。\n禺中巳，眼前事。\n看见亲，说不似。\n日南午，衣自补。\n忽穿针，全体露。\n日昳未，方破睡。\n洗开面，摸着鼻。\n晡时申，最天真。\n顺便喜，逆便瞋。\n日入酉，壁挂口。\n镜中空，日中斗。\n黄昏戍，作用密。\n眼开阖，乌崒律。\n人定亥，说便会。\n法身眠，无被盖。\n坐成丛，行作队。\n活鱍鱍，无障碍。\n若动着，赤肉艾。\n本无一事可营为，大家相聚吃茎菜。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释德洪",
        "content": "举手炷香，而供养佛。\n其心自知，应念获福。\n举手操刀，恣行杀戮。\n其心自知，死入地狱。\n或杀或供，一手之功。\n云何业报，罪福不同。\n皆自横计，有如是事。\n是故从来，枉沈生死。\n雷长芭蕉，銕转磁石。\n俱无作者，而有是力。\n心不取境，境亦自寂。\n故如来藏，不许有识。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释德洪",
        "content": "天下心知不可藏，纷纷嗅迹但寻香。\n端能百尺竿头步，始见林梢挂角羊。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释德洪",
        "content": "凉温远近转增疑，不答当渠痛处锥。\n当逐小儿争未已，仲尼何独古难知。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释德洪",
        "content": "马祖有伴则来，彭公死时即道。\n睡裏蝨子咬人，信手摸得革蚤。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释德洪",
        "content": "出定只消弹指，佛法岂用工夫。\n我今要用便用，不管罔明文殊。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释德洪",
        "content": "灵云一见不再见，红白枝枝不着花。\n尀耐钓鱼船上客，却来平地摝鱼虾。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释德洪",
        "content": "不知即问，不见即讨。\n圆满现前，何须更道。\n维坚密身，生死病老。\n面前塔子，不可推倒。",
        "dynasty": "宋",
        "collection_info": null
    },
    {
        "title": "补秀老遗",
        "author": "释德洪",
        "content": "万壑摇苍烟，百滩渡流水。\n下有跨驴人，萧萧吹醉耳。",
        "dynasty": "宋",
        "collection_info": null
    },
    {
        "title": "赠朱世英",
        "author": "释德洪",
        "content": "老妻营炊，稚子汲水。\n庞公扫除，丹霞适至。\n弃帚迎朋，一笑相视。\n不必灵照，多说道理。",
        "dynasty": "宋",
        "collection_info": null
    },
    {
        "title": "戏赠刘跛子",
        "author": "释德洪",
        "content": "相逢一拐大梁间，妙语时时见一斑。\n我欲从公蓬岛去，烂银堆裏见青山。",
        "dynasty": "宋",
        "collection_info": null
    },
    {
        "title": "偈",
        "author": "释德洪",
        "content": "庐山殿阁如生成，食堂处处禅床折。\n我此三门如冷灰，尽日长廊卷风叶。",
        "dynasty": "宋",
        "collection_info": null
    },
    {
        "title": "读灵源自作志铭",
        "author": "释德洪",
        "content": "今年九月十有八，清凈法身忽衰飒。\n生死鹘崙谁擘破，披露梦中根境法。\n无生塔成自作铭，人言无亏宁有成。\n一切法空尚曰座，此塔安得离色声。\n障云方增佛日晚，长嗟更失人天眼。\n但余荷负大法心，乞与丛林照古今。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释德洪",
        "content": "难藏为香衅，易满坐褊小。\n开口所有竭，馋奴法当笑。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释德洪",
        "content": "前朝诏住栖贤寺，雪夜逃居岩石间。\n想见煮茶延客处，直缘生死不相关。",
        "dynasty": "宋",
        "collection_info": null
    },
    {
        "title": "诗一首",
        "author": "释德洪",
        "content": "独倚阑干玩野塘，俄惊节物老春光。\n绿杨阴密莺将懒，红杏枝空蝶不忙。\n诗思漫沿芳草远，茶瓯微带落花香。\n那堪风雨频催促，公子王孙亦断肠。",
        "dynasty": "宋",
        "collection_info": null
    },
    {
        "title": "宫词",
        "author": "释德洪",
        "content": "红楼晓色催宫漏，紫阁春光杂禁烟。\n风定玉炉香影直，日融金掌露华鲜。",
        "dynasty": "宋",
        "collection_info": null
    },
    {
        "title": "顿脱所疑偈",
        "author": "释德洪",
        "content": "灵云一见不再见，红白枝枝不着华。\n叵耐钓鱼船上客，却来平地摝鱼虾。",
        "dynasty": "宋",
        "collection_info": null
    },
    {
        "title": "偈",
        "author": "释德洪",
        "content": "以字不成八不是，法身睡着无遮闭。\n衲僧对面不知名，百众人前呼不起。",
        "dynasty": "宋",
        "collection_info": null
    },
    {
        "title": "送王彦龄承务还河内",
        "author": "释德洪",
        "content": "武陵王郎高韵度，鞍马四方在定住。\n眼随泉石便吟哦，咳唾珠玑不计数。\n我亦悠悠事不羁，浪萍风梗随安之。\n少室山前石兰若，邂逅便与同襟期。\n兴来岸帻一长啸，清声激越穿云峤。\n竹林故事独未泯，人物如君独高调。\n秋风猎猎促鸣蝉，归路千山入马鞭。\n白袍乌袖宜图画，不羡襄阳孟浩然。",
        "dynasty": "宋",
        "collection_info": null
    },
    {
        "title": "句  其一",
        "author": "释德洪",
        "content": "我辈自应须左转，知君岂是背匙人。",
        "dynasty": "宋",
        "collection_info": null
    },
    {
        "title": "句  其二",
        "author": "释德洪",
        "content": "啼妆露着花。",
        "dynasty": "宋",
        "collection_info": null
    },
    {
        "title": "句  其三",
        "author": "释德洪",
        "content": "至今牛斗气，散作延平人。",
        "dynasty": "宋",
        "collection_info": null
    },
    {
        "title": "句  其四",
        "author": "释德洪",
        "content": "梢横波面月摇影，花落尊前酒带香。",
        "dynasty": "宋",
        "collection_info": null
    },
    {
        "title": "龙兴寺阁",
        "author": "吕颐浩",
        "content": "危梯凌碧空，不与廛闾通。\n朝烟翳高栋，霭霭犹从龙。\n遥睇辨沧海，纵观分岱宗。\n常山与马耳，历历在目中。\n良时无停景，远宦如飘蓬。\n汨没困簿领，何以舒心胸。\n公余频登临，勿使酒樽空。\n行看五六月，下视零雨蒙。",
        "dynasty": "宋",
        "collection_info": null
    },
    {
        "title": "同侯德裕登邠州凌峰阁",
        "author": "吕颐浩",
        "content": "招提挂层峰，朱槛倚天半。\n冷风阁底回，暑昼消清汗。\n危跻出䆗窱，俯视羣峰乱。\n吾人家东州，官学各羁绊。\n兹游岂易得，勿讶金樽满。\n终期汗漫游，醉卧云峦畔。",
        "dynasty": "宋",
        "collection_info": null
    },
    {
        "title": "宗学寓宿贻谢任宿",
        "author": "吕颐浩",
        "content": "煌煌文德门，绛殿高巍巍。\n朔望奉朝谒，自觉身光辉。\n吾家济水南，旧隐掩双扉。\n三径虽就荒，松菊犹依依。\n归欤怀魏阙，倦宦念东归。\n游子行未已，江湖鴈南飞。\n去就两无策，踌躇送残晖。",
        "dynasty": "宋",
        "collection_info": null
    },
    {
        "title": "扈从至西城道中作",
        "author": "吕颐浩",
        "content": "霜风捲雾散，天日增光明。\n警跸转前路，百鸟相和鸣。\n边尘暗长淮，今岁幸西城。\n野店翠华过，纵观满檐楹。\n丰年高廪多，薄饭犹香秔。\n衰钝犹何者，厚颜羞大烹。\n盐梅乏滋味，终恐伤和羮。\n干戈几时休，忧国心如酲。\n归欤魏阙念，老矣沧洲情。\n勉力谓诸将，为时请长缨。",
        "dynasty": "宋",
        "collection_info": null
    },
    {
        "title": "次韵刘省元希范题孙伯温舫斋",
        "author": "吕颐浩",
        "content": "昔年曾伴江湖客，泛宅浮家烟水阔。\n兰旌桂棹去夷犹，醉吟烂赏湖山色。\n即今别来四五年，渔蓑烟艇想依然。\n驱车终岁走尘土，梦魂犹在苕霅间。\n主人好事谁能敌，凿藓诛茅开一室。\n宛如画舫到江南，左列图书右经籍。\n嗟予踪蹟若飞蓬，笑谈偃息幸相从。\n有时睡觉惊四顾，恍然身在船窗中。\n经营雅协沧洲趣，祇欠云涛破烟雾。\n萧萧风雨夜深时，忆着扁舟横野渡。\n羡君腹大饱诗书，笔端摛藻飞琼琚。\n行看乘槎犯牛斗，吾知此舍真蘧庐。",
        "dynasty": "宋",
        "collection_info": null
    },
    {
        "title": "和沈和仲同胡少汲河朔道中",
        "author": "吕颐浩",
        "content": "投分缘心合，相从与道俱。\n归途联宝勒，佳句握灵珠。\n笑语调征赋，间关恤老孤。\n独怜抚字谬，本计自疏芜。",
        "dynasty": "宋",
        "collection_info": null
    },
    {
        "title": "襄城大热喜雨",
        "author": "吕颐浩",
        "content": "大暑方蒸湿，云兴忽蔽空。\n俄然飘细雨，快矣濯清风。\n变化谁能测，炎凉迥不同。\n马前襄汉路，山色有无中。",
        "dynasty": "宋",
        "collection_info": null
    },
    {
        "title": "怀临济旧居四首  其一",
        "author": "吕颐浩",
        "content": "古邑吾乡闬，闲居况可嘉。\n膏腴环百里，市井簇千家。\n南郭连山色，东郊接水涯。\n秋风故军路，纵目赏荷花。",
        "dynasty": "宋",
        "collection_info": null
    },
    {
        "title": "怀临济旧居四首  其二",
        "author": "吕颐浩",
        "content": "出郭遥墻路，行行到旧庄。\n春深杨叶闹，雨足稻花香。\n草色连三径，槐枝罩一堂。\n挂冠他日事，投老此徜徉。",
        "dynasty": "宋",
        "collection_info": null
    },
    {
        "title": "怀临济旧居四首  其三",
        "author": "吕颐浩",
        "content": "乡党吾兄弟，家居孝友风。\n北堂谐力养，南亩幸年丰。\n婚嫁朱陈比，交游管鲍同。\n南枝真可恋，倦翼厌樊笼。",
        "dynasty": "宋",
        "collection_info": null
    },
    {
        "title": "怀临济旧居四首  其四",
        "author": "吕颐浩",
        "content": "古邑西门外，烟村远市廛。\n呼鹰白草际，调马绿杨边。\n持节东西路，离家五六年。\n永怀豪横乐，半老尚依然。",
        "dynasty": "宋",
        "collection_info": null
    },
    {
        "title": "元佑甲戌二月省试夜分论经理诗",
        "author": "吕颐浩",
        "content": "睿圣崇儒治，严宸夜已分。\n讲论经理切，紬绎帝心勤。\n铜鼓三更漏，牙籖六艺文。\n游心通二典，刻意究三坟。\n玉殿澄寒月，枫庭蔼庆云。\n迩英如厕蹟，所学献吾君。",
        "dynasty": "宋",
        "collection_info": null
    },
    {
        "title": "家学书怀  其一",
        "author": "吕颐浩",
        "content": "儒林从昔蔼英猷，蚤步亨衢孰比俦。\n四坐俊翘环策府，一时名位冠瀛洲。\n九苞丹凤标文采，五总灵龟擅智谋。\n东观退朝何所似，广文诗徤欲凌秋。",
        "dynasty": "宋",
        "collection_info": null
    },
    {
        "title": "家学书怀  其二",
        "author": "吕颐浩",
        "content": "穷经投老变书滛，两鬓尘埃老欲侵。\n满院好风炎日晚，一庭疏雨夜堂深。\n十年尘坌无高步，万里云霄有素心。\n谁谓腐儒何所用，试将肝胆报知音。",
        "dynasty": "宋",
        "collection_info": null
    },
    {
        "title": "感旧书怀",
        "author": "吕颐浩",
        "content": "宦涂忽忽六周星，万事于今一未成。\n但着青衫趋冉冉，不知华髮欲茎茎。\n驱驰翻忆林泉卧，顽钝宜归畎亩耕。\n赖有乡人端契谊，相逢时慰寂寥情。",
        "dynasty": "宋",
        "collection_info": null
    },
    {
        "title": "雄州道中寄沈和仲侍郎",
        "author": "吕颐浩",
        "content": "扁舟隐隐马骎骎，重到燕山感念深。\n水陆共时同偃薄，云途今日异升沉。\n青山岂乏归耕路，白髪难忘报国心。\n木落鴈飞秋復尽，惘然怀抱寄幽吟。",
        "dynasty": "宋",
        "collection_info": null
    },
    {
        "title": "李希中祉故门下侍郎邦直次子有文章器业尝任淮南两浙转运使及江淮发运使靖康元年三月仆寓维扬游开元寺见公题名感槩成诗",
        "author": "吕颐浩",
        "content": "当年对策大明宫，曾见挥毫气吐虹。\n楚客才华推宋玉，汉儒文赋许扬雄。\n漳滨墓木皆成拱，洛汭池台半已空。\n经济才高英槩尽，感恩垂泪向东风。",
        "dynasty": "宋",
        "collection_info": null
    },
    {
        "title": "离京师",
        "author": "吕颐浩",
        "content": "春光冉冉过皇州，桂棹东归汴水流。\n满岸风光连别浦，两行烟柳送归舟。\n麤官自不随时用，拙宦安能为已谋。\n香寺故人来话别，一樽清酒散牢愁。",
        "dynasty": "宋",
        "collection_info": null
    },
    {
        "title": "送朱景行",
        "author": "吕颐浩",
        "content": "学士文章早擅名，大夫官业久驰声。\n暂分雷土三年政，伫看云衢万里程。\n顾我飘蓬非夙契，辱公倾盖若平生。\n寻踪曾醉姑苏酒，水远山长怆别情。",
        "dynasty": "宋",
        "collection_info": null
    },
    {
        "title": "次韵台守晁子莫见贻",
        "author": "吕颐浩",
        "content": "去岁乘桴暂得闲，忽惊三命促登坛。\n向来彊健思投笔，老去衰迟懒据鞍。\n玉帐梦回烽燧晓，水乡春尽铁衣寒。\n海山深处幽栖地，为我经营竚挂冠。",
        "dynasty": "宋",
        "collection_info": null
    },
    {
        "title": "次韵台守刘仲忱",
        "author": "吕颐浩",
        "content": "瓦桥倾盖暂徘徊，自渡江南蹟屡陪。\n衰谢未能高隐去，依栖还傍故人来。\n青蒲谏诤推公望，皂盖承宣屈大才。\n但恐政成公促召，异时怀抱向谁开。",
        "dynasty": "宋",
        "collection_info": null
    },
    {
        "title": "次韵陈国佐喜雨",
        "author": "吕颐浩",
        "content": "吾皇恳恻念三农，圣德昭昭格昊穹。\n丹诏丁宁祈雨泽，幽人歌咏愿年丰。\n焦枯已有生成意，膏润全归造化功。\n窃食太仓真厚幸，况闻湖外奏肤公。",
        "dynasty": "宋",
        "collection_info": null
    },
    {
        "title": "送张德远宣抚川陕二首  其一",
        "author": "吕颐浩",
        "content": "维扬倾盖意相投，国事当时已共忧。\n铁马勤王曾并辔，戎衣护圣每同舟。\n山西气槩终须在，塞北烟尘漫不收。\n宗社有灵天悔祸，尚期一战扫边愁。",
        "dynasty": "宋",
        "collection_info": null
    },
    {
        "title": "送张德远宣抚川陕二首  其二",
        "author": "吕颐浩",
        "content": "子房云裔擅英名，位冠枢庭独本兵。\n毎愤中原沦半壁，拟将孤剑斩长鲸。\n汉中险阻真堪据，关内安危繫此行。\n勉力功名扶帝业，临风何用怆离情。",
        "dynasty": "宋",
        "collection_info": null
    },
    {
        "title": "次韵崔彊恕坠马见贻",
        "author": "吕颐浩",
        "content": "昔参幕府事从军，跃马翩翩犯塞尘。\n舞剑未饶横槊客，属鞬何羡佩鈎人。\n中年衰钝难堪事，一跌支离近浃旬。\n多谢故人情意厚，佳篇惟待细书绅。",
        "dynasty": "宋",
        "collection_info": null
    },
    {
        "title": "谢刘仲忱宠惠诗编",
        "author": "吕颐浩",
        "content": "久钦文采动簪绅，晚见佳篇妙入神。\n金自鷄林酬去贵，珠从骊颔探来珍。\n越罗蜀锦工谁拟，阵马风樯勇莫伦。\n四十年来无此作，睢阳今继少陵人。",
        "dynasty": "宋",
        "collection_info": null
    },
    {
        "title": "次韵姜光彦移居",
        "author": "吕颐浩",
        "content": "仕途忧患久相随，老去求闲遂燕私。\n陇笛不闻吹旧曲，彩笺时见赋新诗。\n清宵好月穿蓬户，落日凉风动桂枝。\n两鬓霜毛如旧少，按絃无意望钟期。",
        "dynasty": "宋",
        "collection_info": null
    },
    {
        "title": "次韵卢虞卿枢密见寄之什",
        "author": "吕颐浩",
        "content": "维扬初记接英躔，日月飞驰已十年。\n政路翱翔常在后，祠宫闲退蚤输先。\n欲陪清会时颙首，辱惠新诗思涌泉。\n幸有会稽栖隐地，约公归老钓鱼船。",
        "dynasty": "宋",
        "collection_info": null
    },
    {
        "title": "登第后道中灯下读书",
        "author": "吕颐浩",
        "content": "十载灯前笔下耕，如今鴈塔幸题名。\n他年若遂平生志，肯为长檠弃短檠。",
        "dynasty": "宋",
        "collection_info": null
    },
    {
        "title": "行次渑池道中",
        "author": "吕颐浩",
        "content": "十年两度到秦川，每忆东归意浩然。\n何况驱车度殽渑，眼前都是好风烟。",
        "dynasty": "宋",
        "collection_info": null
    },
    {
        "title": "偶成",
        "author": "吕颐浩",
        "content": "金风萧瑟动疏帘，细雨霏微拂画檐。\n篱菊半开家酿熟，自惭生理胜陶潜。",
        "dynasty": "宋",
        "collection_info": null
    },
    {
        "title": "重和改元冬至",
        "author": "吕颐浩",
        "content": "至后光阴争一线，竹轩小阁兽炉新。\n捲帘剩放冬曦入，暖律浑如洞府春。",
        "dynasty": "宋",
        "collection_info": null
    },
    {
        "title": "题樊将军庙",
        "author": "吕颐浩",
        "content": "排危盛气冠英雄，逆耳忠言悟沛公。\n何事时人太求备，欲将瑕翳掩前功。",
        "dynasty": "宋",
        "collection_info": null
    },
    {
        "title": "承乏河北东路不得为天平之游偶成小诗呈沈和中殿撰胡少汲龙图",
        "author": "吕颐浩",
        "content": "梦想天平紫府开，却嗟匏繫在铜台。\n山灵有意憎尘俗，不许寻芳暂到来。",
        "dynasty": "宋",
        "collection_info": null
    },
    {
        "title": "寄刘圣可杨如晦贾习之三首  其一",
        "author": "吕颐浩",
        "content": "清晖堂下相从夜，见说崔桥自昔游。\n别后不知能几日，却来桥上繫扁舟。",
        "dynasty": "宋",
        "collection_info": null
    },
    {
        "title": "寄刘圣可杨如晦贾习之三首  其二",
        "author": "吕颐浩",
        "content": "霜汀野岸清宵月，偏照蓬窗不寐人。\n遥想塞垣千里共，可怜名宦阻相亲。",
        "dynasty": "宋",
        "collection_info": null
    },
    {
        "title": "寄刘圣可杨如晦贾习之三首  其三",
        "author": "吕颐浩",
        "content": "北山逋客今何在，西塞从军各未归。\n欲访草堂寻旧隐，恐教猿鹤谩依依。",
        "dynasty": "宋",
        "collection_info": null
    },
    {
        "title": "新酒金橘寄李德升",
        "author": "吕颐浩",
        "content": "稻醅初熟鹅儿色，金橘方包弹子新。\n寄与乡朋供一醉，捧觞应笑独醒人。",
        "dynasty": "宋",
        "collection_info": null
    },
    {
        "title": "舟次魏村阻风",
        "author": "吕颐浩",
        "content": "扁舟深入水云乡，浩渺浑疑带远江。\n蓼岸阻风还度日，夕阳依约照篷窗。",
        "dynasty": "宋",
        "collection_info": null
    },
    {
        "title": "真定城中闻莺声方响和贾明仲",
        "author": "吕颐浩",
        "content": "谁家方响闻莺声，恰似年时在帝京。\n宝马金鞍芳草路，却教潘鬓二毛生。",
        "dynasty": "宋",
        "collection_info": null
    },
    {
        "title": "梦室",
        "author": "吕颐浩",
        "content": "丹心忧国梦魂间，祗恐清霄亦未闲。\n枕上几回游魏阙，觉来聊且看闽山。",
        "dynasty": "宋",
        "collection_info": null
    },
    {
        "title": "兰室",
        "author": "吕颐浩",
        "content": "秋兰馥郁有幽香，不谓无人不吐芳。\n最好移根来一室，试纫幽佩意何长。",
        "dynasty": "宋",
        "collection_info": null
    },
    {
        "title": "双莲阁",
        "author": "吕颐浩",
        "content": "双莲争秀漾清波，雾卷烟收认两娥。\n枫落澄江秋欲尽，半池霜倒奈愁何。",
        "dynasty": "宋",
        "collection_info": null
    },
    {
        "title": "菖蒲涧",
        "author": "吕颐浩",
        "content": "溪荪得地恣芬芳，三尺挥空剑刃长。\n闻道仙人尝采掇，涧边栽植对朝阳。",
        "dynasty": "宋",
        "collection_info": null
    },
    {
        "title": "题临济所居",
        "author": "吕颐浩",
        "content": "鸣钟列鼎心无累，茹糗羮藜乐亦全。\n解把穷通为一致，此生何处不超然。",
        "dynasty": "宋",
        "collection_info": null
    },
    {
        "title": "襄邑道中赠孙天予子礼三首  其一",
        "author": "吕颐浩",
        "content": "咸平岸下分襟日，襄邑亭前把臂时。\n十载光阴惊一梦，塞尘踏尽鬓如丝。",
        "dynasty": "宋",
        "collection_info": null
    },
    {
        "title": "襄邑道中赠孙天予子礼三首  其二",
        "author": "吕颐浩",
        "content": "霜毛一别各毵毵，兴味年来老不堪。\n横槊赋诗休塞北，扁舟垂钓渐江南。",
        "dynasty": "宋",
        "collection_info": null
    },
    {
        "title": "襄邑道中赠孙天予子礼三首  其三",
        "author": "吕颐浩",
        "content": "弟兄交契比雷陈，白首相看意转亲。\n收拾壮怀同老去，江皋他日幸相邻。",
        "dynasty": "宋",
        "collection_info": null
    },
    {
        "title": "圭沼",
        "author": "吕颐浩",
        "content": "凿沼因方类介圭，雨余泉石转增辉。\n排空恨乏乘风术，去傍沧浪濯我衣。",
        "dynasty": "宋",
        "collection_info": null
    },
    {
        "title": "桂斋二首  其一",
        "author": "吕颐浩",
        "content": "双桂亭亭傍竹斋，窗前会见紫花开。\n它时酿入椒浆后，香逐和羮满座来。",
        "dynasty": "宋",
        "collection_info": null
    },
    {
        "title": "桂斋二首  其二",
        "author": "吕颐浩",
        "content": "团团双桂拂茅斋，虚幌疏櫺尽日开。\n会待高秋风露下，清香飘泛月中来。",
        "dynasty": "宋",
        "collection_info": null
    },
    {
        "title": "竹亭",
        "author": "吕颐浩",
        "content": "此君潇洒绿筠抽，直干凌云碧翠浮。\n想见风枝陪宴坐，囊封草就告嘉猷。",
        "dynasty": "宋",
        "collection_info": null
    },
    {
        "title": "橘亭",
        "author": "吕颐浩",
        "content": "翠叶田田粲绿云，黄金苞实露华新。\n遶亭虽乏千株广，不羡当年万户人。",
        "dynasty": "宋",
        "collection_info": null
    },
    {
        "title": "荔枝亭",
        "author": "吕颐浩",
        "content": "水晶绛雪旧驰名，珍重移来近野亭。\n看取薫风炎暑际，丹苞万颗粲繁星。",
        "dynasty": "宋",
        "collection_info": null
    },
    {
        "title": "题汝南县蒙溪亭二首  其一",
        "author": "吕颐浩",
        "content": "门外行人困郁蒸，不知萧寺有溪亭。\n暂铺冰簟闲伸展，一枕清风午梦醒。",
        "dynasty": "宋",
        "collection_info": null
    },
    {
        "title": "题汝南县蒙溪亭二首  其二",
        "author": "吕颐浩",
        "content": "暑途白昼倦趋程，月暗泥深夜阻行。\n却羡野僧无一事，布衣蔬饭任平生。",
        "dynasty": "宋",
        "collection_info": null
    },
    {
        "title": "顷为河北东路常平厅事后有便坐厅两槛植竹春时仆别栽新竹去其旧本后二十年修榦森耸遂成茂林友人郭仲思尝为本路提刑寓此廨有书因回信寄一绝",
        "author": "吕颐浩",
        "content": "昔年官守在铜台，两槛疏篁手自栽。\n劲节浓阴还在否，清风应为故人来。",
        "dynasty": "宋",
        "collection_info": null
    },
    {
        "title": "次韵沈元用游天台三首  其一",
        "author": "吕颐浩",
        "content": "出处何劳问大钧，如公材哭略铺陈。\n谈兵玉帐诗书帅，演诰纶闱侍从臣。\n万迭名山聊寓目，一方仙宅勿藏身。\n中原未復须留念，先入夷门渐入秦。",
        "dynasty": "宋",
        "collection_info": null
    },
    {
        "title": "次韵沈元用游天台三首  其二",
        "author": "吕颐浩",
        "content": "山居犹不厌山行，石磴欹危步履辕马。\n夹路不闻双阙在，幽岩应有五芝生。\n春寒未放迁莺啭，风暖先催布谷鸣。\n我欲营茅留俗驾，无赀谁寄孔方兄。",
        "dynasty": "宋",
        "collection_info": null
    },
    {
        "title": "次韵沈元用游天台三首  其三",
        "author": "吕颐浩",
        "content": "前麾转綵陈旗红，二纪穷边一梦中。\n曾拥琱戈思却日，屡乘铁马听嘶风。\n谁怜老去三春病，自觉闲来万虑空。\n满路落花归雁后，勿令书疏不相通。",
        "dynasty": "宋",
        "collection_info": null
    },
    {
        "title": "登巾子山寄怀韩嗣夫",
        "author": "吕颐浩",
        "content": "几年踪迹共飞沈，自渡江来幸盍簪。\n奉使久违常恨别，闲居无梦不相寻。\n勒功钟鼎经纶志，混迹渔樵老退心。\n篱菊正开家醸熟，一樽何日得同斟。",
        "dynasty": "宋",
        "collection_info": null
    },
    {
        "title": "将至天台马上口占",
        "author": "吕颐浩",
        "content": "东归顿觉马蹄轻，竚望天台景色新。\n遥想故园芳草盛，一番桃李又烘春。",
        "dynasty": "宋",
        "collection_info": null
    },
    {
        "title": "次韵郭传师宠寄闲居之什",
        "author": "吕颐浩",
        "content": "小隐丹丘郡，安闲世虑空。\n运筹边阃帅，昭代将家风。\n牙帐霜矛白，宾筵舞袖红。\n何时同把臂，醉伴钓鱼翁。",
        "dynasty": "宋",
        "collection_info": null
    },
    {
        "title": "次韵李德升老堂  其一",
        "author": "吕颐浩",
        "content": "腐儒才术庸庸，祖业安能效太公。\n老去退休营小隐，闲来时幸濯清风。\n相从坦率形骸外，投分交游意气中。\n衰谢何堪抚鸣剑，梦魂犹拟灭羌戎。",
        "dynasty": "宋",
        "collection_info": null
    },
    {
        "title": "次韵李德升老堂  其二",
        "author": "吕颐浩",
        "content": "野堂岂意题佳句，强欲赓酬愧续貂。\n闲适更须驰厩马，访临无惜过溪桥。\n秋风南浦观垂钓，落日东山伴采樵。\n此乐有时惊自得，泥途何必羡烟霄。",
        "dynasty": "宋",
        "collection_info": null
    },
    {
        "title": "次綦叔厚韵  其一",
        "author": "吕颐浩",
        "content": "佐时勋业愧先贤，迹退丹丘已二年。\n买得石田东郭外，盖成茅屋北山前。\n长林远水相萦带，翠岫奇峰更接连。\n多谢朋游念衰飒，寄题佳句已成编。",
        "dynasty": "宋",
        "collection_info": null
    },
    {
        "title": "次綦叔厚韵  其二",
        "author": "吕颐浩",
        "content": "心存魏阙岂能忘，揣分非才合退藏。\n此日燕休难报国，半生艰险忆垂堂。\n枕戈每嘆身先老，览镜常嗟貌不扬。\n每今蘧庐聊偃息，会须恢復返吾乡。",
        "dynasty": "宋",
        "collection_info": null
    },
    {
        "title": "次石迪功韵  其一",
        "author": "吕颐浩",
        "content": "枫庭累岁玷朝班，老荷宸恩得退闲。\n枥马虺隤休入驭，陇禽衰倦合知还。\n莫辞敛迹归南亩，幸免移文向北山。\n恢復中原乖素愿，梦魂时得到乡关。",
        "dynasty": "宋",
        "collection_info": null
    },
    {
        "title": "次石迪功韵  其二",
        "author": "吕颐浩",
        "content": "丹丘无限好山川，迭翠峰峦插暝烟。\n郊外幽居三岁换，天边明月几回圆。\n野堂半隐慵欹枕，健笔题诗思涌泉。\n小圃剩开桃李径，飞觞同醉待来年。",
        "dynasty": "宋",
        "collection_info": null
    },
    {
        "title": "次洪成季韵  其一",
        "author": "吕颐浩",
        "content": "壮岁勤劳不自量，退居栽植復何忙。\n静思身外功名误，老觉闲中气味长。\n雨后羣山千迭翠，春回幽圃百花香。\n农人不识归休客，载酒相邀入醉乡。",
        "dynasty": "宋",
        "collection_info": null
    },
    {
        "title": "次洪成季韵  其二",
        "author": "吕颐浩",
        "content": "圣运中兴偶幸逢，经邦曾乏古人风。\n闭关退处喧嚣外，抚剑行吟感慨中。\n尚有素怀思报国，可怜幽梦欲平戎。\n新诗增重林泉价，倍见交情我与公。",
        "dynasty": "宋",
        "collection_info": null
    },
    {
        "title": "次潭州通判范寅秩韵  其一",
        "author": "吕颐浩",
        "content": "胡尘一动隔吾乡，旋向丹丘筑草堂。\n方效潜鱼游河渚，忽随飞雁到衡阳。\n雨余南陌千峰翠，春日东郊百草香。\n身在湖湘归未得，梦魂时到旧居傍。",
        "dynasty": "宋",
        "collection_info": null
    },
    {
        "title": "次潭州通判范寅秩韵  其二",
        "author": "吕颐浩",
        "content": "经纶无术致时康，何事连年住庙堂。\n退伴农夫耕晓月，闲陪渔父钓沧浪。\n壮怀衰谢休鸣剑，旧学荒芜耻面墙。\n别乘意勤贻雅什，续貂深愧不成章。",
        "dynasty": "宋",
        "collection_info": null
    },
    {
        "title": "次李泰发韵",
        "author": "吕颐浩",
        "content": "东郊半隐绕羣峰，门外涓涓一水通。\n再岁依栖忻有幸，十年遭际嘆无功。\n闲心不厌耕南亩，清梦犹思殄北戎。\n看去中原恢復后，麒麟图画首肤公。",
        "dynasty": "宋",
        "collection_info": null
    },
    {
        "title": "次张全真参政韵  其一",
        "author": "吕颐浩",
        "content": "垂老归休荷圣恩，栽花种竹引儿孙。\n向来豪健风樯勇，老去光阴渴骥奔。\n往事不劳空咄咄，素怀犹欲济元元。\n天台山下柴荆路，白首栖迟学灌园。",
        "dynasty": "宋",
        "collection_info": null
    },
    {
        "title": "次张全真参政韵  其二",
        "author": "吕颐浩",
        "content": "青郊卜筑傍溪流，菡萏香中繫小舟。\n脱去簪绅归畎亩，悟来□钓胜公侯。\n青云旧好何相厚，白雪新诗为宠留。\n又指湘潭问行路，一堂风月阻同游。",
        "dynasty": "宋",
        "collection_info": null
    },
    {
        "title": "次朱通判敦儒韵  其一",
        "author": "吕颐浩",
        "content": "腐儒奋迹自耕耘，冒玷台衡力不任。\n版筑作霖乖素愿，山云出岫本无心。\n衰迟向老开三径，豪迈平时惜寸阴。\n蚤伏诗名压元白，细看佳句用工深。",
        "dynasty": "宋",
        "collection_info": null
    },
    {
        "title": "次朱通判敦儒韵  其二",
        "author": "吕颐浩",
        "content": "天台山下草堂深，罇酒时倍钓叟倾。\n屏迹分甘归畎亩，放怀谁復羡公卿。\n幽栖幸免牵荣辱，高遁何须隐姓名。\n洛浿词人通显后，愿来相访伴山行。",
        "dynasty": "宋",
        "collection_info": null
    },
    {
        "title": "次仇待制韵  其一",
        "author": "吕颐浩",
        "content": "腐儒奋迹自山东，强欲区区效小忠。\n恢復中原虽有意，翼扶兴运怅无功。\n辞荣归去营三径，念昔何颜总百工。\n海不扬波边堠啸，竚闻飞牍奏肤功。",
        "dynasty": "宋",
        "collection_info": null
    },
    {
        "title": "次仇待制韵  其二",
        "author": "吕颐浩",
        "content": "韮违轩陛归临海，颇幸栖身田亩间。\n混迹每寻樵叟伴，放怀常羡钓翁闲。\n君恩深厚司留钥，野性彷徨恋故山。\n异日公成勋业后，巾车无惜过柴关。",
        "dynasty": "宋",
        "collection_info": null
    },
    {
        "title": "次郑顾道韵  其一",
        "author": "吕颐浩",
        "content": "南郊同赋出郊篇，二纪光阴速箭传。\n祠馆退归乖素志，帅藩承乏愧前贤。\n羸驱岂愿留湖外，清梦时惊到海壖。\n待得秋风归旧隐，黄鸡白酒养衰年。",
        "dynasty": "宋",
        "collection_info": null
    },
    {
        "title": "次郑顾道韵  其二",
        "author": "吕颐浩",
        "content": "不读离骚不着书，竹篱环合野人居。\n开罇细酌山中酒，挂壁闲看卧雪图。\n出处似非还似是，宦名如有亦如无。\n故人意厚题佳句，岂为疏狂鄙接舆。",
        "dynasty": "宋",
        "collection_info": null
    },
    {
        "title": "次韵郭思得之归德铺留题  其一",
        "author": "吕颐浩",
        "content": "马前山色入吟鞭，马上行人思涌泉。\n枫落吴江何足道，好诗今拟谢临川。",
        "dynasty": "宋",
        "collection_info": null
    },
    {
        "title": "次韵郭思得之归德铺留题  其二",
        "author": "吕颐浩",
        "content": "妙年题笔吐英辞，壮岁该当高度色丝。\n五字七言嫌浅俗，挥毫新制六言诗。",
        "dynasty": "宋",
        "collection_info": null
    },
    {
        "title": "次韵郭思得之归德铺留题  其三",
        "author": "吕颐浩",
        "content": "故园一别四经秋，倦宦东归念昔游。\n下马邮亭开病目，壁间依旧见银鈎。",
        "dynasty": "宋",
        "collection_info": null
    },
    {
        "title": "句",
        "author": "吕颐浩",
        "content": "草履便将为幸舄。",
        "dynasty": "宋",
        "collection_info": null
    },
    {
        "title": "次韵彦平叔见赠",
        "author": "廖刚",
        "content": "千年东序愧囊锥，浪学何生且一归。\n远道几烦黄耳走，故山今谢白云飞。\n燕游未许安仁里，梦想频惊在礼闱。\n争似钓台饱风月，一溪桃李自霏霏。",
        "dynasty": "宋",
        "collection_info": null
    },
    {
        "title": "大学送余适正往洛中就馆",
        "author": "廖刚",
        "content": "少小各西东，天涯会两蓬。\n相看身未了，欲别意无竆。\n岁晚嵩山雪，天寒洛浦风。\n寂寥倚孤剑，应忆笑言同。",
        "dynasty": "宋",
        "collection_info": null
    },
    {
        "title": "代祖父次韵酬罗君宝见赠",
        "author": "廖刚",
        "content": "萧条门巷陋于颜，老去青春仅得闲。\n心画传家无计筞，手谈留客谩机关。\n静思往事千年上，俯叹劳生一梦间。\n多谢光临无别意，为闻流水与高山。",
        "dynasty": "宋",
        "collection_info": null
    },
    {
        "title": "次韵陈无伤春日书事",
        "author": "廖刚",
        "content": "百草千花巧趁春，爱春何独水边人。\n青门紫陌酒旗扬，丽日和风天气新。\n白玉少年长带佩，红蕖游女小腰身。\n自怜惯作金明客，坐对闲窗满席尘。",
        "dynasty": "宋",
        "collection_info": null
    },
    {
        "title": "次韵张敏叔江南僧舍送春之什",
        "author": "廖刚",
        "content": "使华綵旆明春江，江边佛国游清凉。\n柔桑菀菀丝成荫，落花寂寂红余香。\n人间节物易流转，独有日月壶中长。\n高懽应笑杜陵客，典衣沽酒留风光。",
        "dynasty": "宋",
        "collection_info": null
    },
    {
        "title": "题丁乐道分翠轩",
        "author": "廖刚",
        "content": "十亩清阴隔短墙，幽香端许借余光。\n修篁戛玉乱垂影，佳木屯云巧着行。\n隐几助成春草梦，卷帘饶占比窗凉。\n谁知靖节心源冷，独眄庭柯兴味长。",
        "dynasty": "宋",
        "collection_info": null
    },
    {
        "title": "题诸宫  其一",
        "author": "廖刚",
        "content": "燕子无情语亦稀，春风池沼自涟漪。\n当年胜事归何许，苔没龟趺有旧碑。",
        "dynasty": "宋",
        "collection_info": null
    },
    {
        "title": "题诸宫  其二",
        "author": "廖刚",
        "content": "画桥红去卷蛾眉，台榭遗踪草树迷。\n犹有天然无限意，一池春水浴鳬鹥。",
        "dynasty": "宋",
        "collection_info": null
    },
    {
        "title": "题诸宫  其三",
        "author": "廖刚",
        "content": "蔓草春深绿更齐，玉鞭何处选芳菲。\n旧时锦绣丛中蜨，却傍疏篱野菜飞。",
        "dynasty": "宋",
        "collection_info": null
    },
    {
        "title": "次韵和陈几叟苦雨",
        "author": "廖刚",
        "content": "云雾阴阴阁太虚，雨余蛙蚓上阶除。\n山頽井塌应无奈，大有人愁化作鱼。",
        "dynasty": "宋",
        "collection_info": null
    },
    {
        "title": "题杨子光双溪阁",
        "author": "廖刚",
        "content": "倚天华栋俯长洲，渺渺双溪一槛秋。\n匹马问津迷去客，乱帆分港竞归舟。\n花飘两洞红交浪，影落三山翠合流。\n清夜鸣榔何处曲，冷光平泛玉帘鈎。",
        "dynasty": "宋",
        "collection_info": null
    },
    {
        "title": "题胡器之镡溪阁",
        "author": "廖刚",
        "content": "龙津剑窟古南州，阁势横空占上流。\n山色镇留春色在，水光长带宝光浮。\n风檐绿篠寒珠箔，雨岸红蕖隐钓舟。\n祗恐枫宸促归觐，未容潇洒老沧洲。",
        "dynasty": "宋",
        "collection_info": null
    },
    {
        "title": "题贤女铺",
        "author": "廖刚",
        "content": "世上男儿半可羞，贞姿谁欲遣随流。\n百年负愧生何益，一诺难酬死即休。\n明月碧溪长共洁，孤云落日自含愁。\n悬知万古悲行客，不待亭皋木叶秋。",
        "dynasty": "宋",
        "collection_info": null
    },
    {
        "title": "次韵侯思孺席间作",
        "author": "廖刚",
        "content": "微云过疏雨，一洗尘土昏。\n潜行德幽寓，隐约桃源村。\n须臾胜士集，气类非权门。\n图史恣娱目，琴碁聊侑樽。\n岂无肴炙珍，忆鲈偏荐莼。\n大笑屋瓦震，雄辨江涛翻。\n却愁贤主人，早晚东南奔。\n谁与识我辈，咄哉非汝髠。",
        "dynasty": "宋",
        "collection_info": null
    },
    {
        "title": "次韵酬王元衷相过夜话次日见寄",
        "author": "廖刚",
        "content": "短檠移爝光，败席扫虿蜇。\n轩昂仅容膝，良媿生事拙。\n妙语契深心，澄浑皎寒月。\n何当日相寻，尚陋温伯雪。",
        "dynasty": "宋",
        "collection_info": null
    },
    {
        "title": "虔州送知府石舜弼吏部二首  其一",
        "author": "廖刚",
        "content": "风流万石有孙传，伟望孤标拔俊躔。\n鳯阙翱翔绵二纪，虎城留滞肯三年。\n龚黄术业今谁比，皋吕章程旧独贤。\n政恐君王念耆硕，未教长作洞中仙。",
        "dynasty": "宋",
        "collection_info": null
    },
    {
        "title": "虔州送知府石舜弼吏部二首  其二",
        "author": "廖刚",
        "content": "朅来临抚未朞年，五袴讙謡已蔼然。\n公道直堪平贑石，清风那用挹廉泉。\n飞帆便恐迷三岛，缓辔聊须选一钱。\n最有后车湖上客，梦随旌旆作神仙。",
        "dynasty": "宋",
        "collection_info": null
    },
    {
        "title": "月波楼上呈知府检讨",
        "author": "廖刚",
        "content": "月波自昔腾佳名，练光一带萦寒城。\n摧风剥雨岁月古，拊槛足栗忧頽倾。\n恍然宏丽惊幻化，云舒霞烂飞雕甍。\n烟收雾敛霁色净，菱花玉女新粧成。\n瑠璃万倾浸蟾腹，星河帖底游鱼明。\n荣光爽气长不夜，但觉零露涓涓清。\n彩虹飞跨度别岛，缥缈嬉笑归蓬瀛。\n红蕖照水翠盖合，往往辉映双华旌。\n广寒宫阙倘未到，绝致惟欲轻题评。\n君不见钱塘有美东南冠，覆压湖山美轮奂。\n海门日日子胥潮，百里青烟付朝爨。\n又不见松江起尺跨垂虹，骑鲸直下窥龙宫。\n危栏欲凭骇神观，万叶出没风涛中。\n月波境对了无此，一色涵空天共水。\n圆明湛静趣已高，不与二景争雄豪。\n猗欤兴废物有数，高韵庾公今日遇。\n治荒斥陋意所便，荷锸去趋舞襦袴。\n西园花木顿生春，结客从今朝与暮。\n嘉禾为郡亦云久，壮观从来未曾有。\n月波解与去思长，千古风流端不朽。",
        "dynasty": "宋",
        "collection_info": null
    },
    {
        "title": "送黄秀实着作赴单父任",
        "author": "廖刚",
        "content": "忆昔负笈游虞庠，三千缝掖纷袍霜。\n英姿鋭气磨干将，凌云薄汉争翱翔。\n君时捧书自闽乡，贾生十八惊洛阳。\n南宫我适同广场，邂逅愚智俱忘羊。\n低回十载灯烛光，纤鳞壁水追洋洋。\n怜君兄弟双鳯皇，邓林秀出凡楩樟。\n才名籍籍日以香，谁者不识江夏黄。\n登籍还许联龙章，米糠初未精簸扬。\n须臾绿骥驰康庄，瑶池下泽殊行藏。\n西清椽笔金玉相，扬鞭缓佩鹓鹭行。\n丘明迁固与颉颃，汗流晔寿走且僵。\n文奎忽度南斗傍，江湖洗耳听鸣榔。\n相逢一笑百念亡，玉自辉洁兰仍芳。\n元经寂寞谁问杨，逃空我幸论肺肠。\n蛟龙蟠蜇岂可常，赐环长恐成参商。\n春风三月莺燕忙，桥飞柳絮随风狂。\n修补冉冉将征艎，别离安得情无伤。\n如君知音满庙堂，尘沙肯使埋珪璋。\n鹏程九万讵易量，从今拭目看腾骧。\n我惭百事无一长，独有疏懒胜嵇康。\n功名老大空激昂，那能俯仰巡门墙。\n艰难辛苦亦备尝，濯缨早晚寻沧浪。\n与君后会何渺茫，江鱼塞鴈无相忘。",
        "dynasty": "宋",
        "collection_info": null
    },
    {
        "title": "次韵刘天常赴郡会有作  其一",
        "author": "廖刚",
        "content": "雨蕚烟梢恰半春，九华峰翠绮筵陈。\n花香暗逐金莲步，烛影潜交玉兔轮。\n青鸟不传言外意，紫云应识醉中真。\n鸣珂拥户蓬壶夜，想见愁看撤舞茵。",
        "dynasty": "宋",
        "collection_info": null
    },
    {
        "title": "次韵刘天常赴郡会有作  其二",
        "author": "廖刚",
        "content": "百草千花巧趁春，曲栏幽径总铺陈。\n舞腰尽欲看回雪，诗匠谁当断斵轮。\n难把星波浑作事，须知簧语有非真。\n何如玉镫归来晚，红袖争扶入锦茵。",
        "dynasty": "宋",
        "collection_info": null
    },
    {
        "title": "次韵酬罗严秀才见赠",
        "author": "廖刚",
        "content": "漫士谁当识姓名，朅来微宦称单平。\n卑栖已分轩无过，高谊良惭盖始倾。\n负米未容辞五斗，屠羊安得羡三旌。\n夫君信欲光蓬陋，浪掷新诗一羽轻。",
        "dynasty": "宋",
        "collection_info": null
    },
    {
        "title": "题朱池驿",
        "author": "廖刚",
        "content": "道行妻子尔胡颜，闾巷封侯亦不难。\n直使荣华倾后世，朱池终媿近严滩。",
        "dynasty": "宋",
        "collection_info": null
    },
    {
        "title": "别本觉老凈悟大师偈",
        "author": "廖刚",
        "content": "过客小长卢，馨香满道途。\n我来闻好语，归棹舞新蒲。",
        "dynasty": "宋",
        "collection_info": null
    },
    {
        "title": "道源朝奉重阳后以诗招赏菊走笔答之",
        "author": "廖刚",
        "content": "欲摘金英露湿衣，暗香还逐晓风微。\n仙翁可解追时节，心想何妨举世非。",
        "dynasty": "宋",
        "collection_info": null
    },
    {
        "title": "送敏叔祠部赴庐州",
        "author": "廖刚",
        "content": "平生才业笑时髦，唾手功名晚未遭。\n白髪早怜西日远，红旗还值北风高。\n定知国士逢青眼，会遣乡儇卖宝刀。\n独有失依门下客，梦随仙舸泛江涛。",
        "dynasty": "宋",
        "collection_info": null
    },
    {
        "title": "郑彦敏以诗惠小女作红黄雪牡丹次韵答之",
        "author": "廖刚",
        "content": "玉色谁将巧染丹，粧成娇脆学应难。\n谢家儿女空才思，不似枝头许细看。",
        "dynasty": "宋",
        "collection_info": null
    },
    {
        "title": "舟次严子陵钓台当时出舟中所作一篇依韵和之",
        "author": "廖刚",
        "content": "弥月鏁萧寺，百念损心曲。\n开门春山青，舟备春涨绿。\n回首戏事空，白黑扫枰局。\n却怜剔银灯，手纤腰素束。\n劝我金屈巵，阳春词非俗。\n归心千里驰，客饮一笑足。\n况我富朋簪，连樯泛寒玉。\n夜泊子陵滩，清辉耿相烛。",
        "dynasty": "宋",
        "collection_info": null
    },
    {
        "title": "用当时韵题钓台呈诸友",
        "author": "廖刚",
        "content": "钓台兀层巅，钓鈎应不曲。\n岂曰真钓鱼，爱此千顷渌。\n战争如奕棋，光武偶赢局。\n先生静观之，未肯带一束。\n纷纷揔儿戏，龊龊付鄙俗。\n万乘等故人，醉卧加以足。\n谁能弃天真，俯仰矜执玉。\n亘古纔一人，卓哉理深烛。",
        "dynasty": "宋",
        "collection_info": null
    },
    {
        "title": "衢州试院次韵盛当时官长宠示二绝句  其一",
        "author": "廖刚",
        "content": "洗眼贪看幼妇词，玉人空遣暗相思。\n凭谁为报归期近，趁得桃花烂熳时。",
        "dynasty": "宋",
        "collection_info": null
    },
    {
        "title": "衢州试院次韵盛当时官长宠示二绝句  其二",
        "author": "廖刚",
        "content": "挥麈论天幸此同，酒杯共笑夜炉红。\n共须速了公家事，相逐西湖泛暖风。",
        "dynasty": "宋",
        "collection_info": null
    },
    {
        "title": "次韵当时官长院中三绝句  其一",
        "author": "廖刚",
        "content": "柳嫩风摧绿，花娇雨妬香。\n欲凭羲驭缓，莫遣负韶光。",
        "dynasty": "宋",
        "collection_info": null
    },
    {
        "title": "次韵当时官长院中三绝句  其二",
        "author": "廖刚",
        "content": "檐鹊矜巢噪，桑鸠唤妇鸣。\n客愁饶饾饤，墙外卖花声。",
        "dynasty": "宋",
        "collection_info": null
    },
    {
        "title": "次韵当时官长院中三绝句  其三",
        "author": "廖刚",
        "content": "画舸便春涨，骄骢惜障泥。\n归欤何所惬，烟柳子陵溪。",
        "dynasty": "宋",
        "collection_info": null
    },
    {
        "title": "戏呈吴江令张明达",
        "author": "廖刚",
        "content": "陆羽甘泉冷似冰，松江因向令贤明。\n要须更取中桥水，欲看三君子斗清。",
        "dynasty": "宋",
        "collection_info": null
    },
    {
        "title": "丙申春贴子八首  其一",
        "author": "廖刚",
        "content": "北斗寅初建，东郊气乍迎。\n土牛敦岁事，綵燕动春情。",
        "dynasty": "宋",
        "collection_info": null
    },
    {
        "title": "丙申春贴子八首  其二",
        "author": "廖刚",
        "content": "箫皷迎春至，烟雰向晓开。\n棠阴听讼罢，菖叶劝畊来。",
        "dynasty": "宋",
        "collection_info": null
    },
    {
        "title": "丙申春贴子八首  其三",
        "author": "廖刚",
        "content": "令节年光换，和风春令行。\n野塘初变柳，幽谷未迁莺。",
        "dynasty": "宋",
        "collection_info": null
    },
    {
        "title": "丙申春贴子八首  其四",
        "author": "廖刚",
        "content": "土牛分尽綵泥香，动地欢声入寿觞。\n倍觉今年春意好，上元灯火斗风光。",
        "dynasty": "宋",
        "collection_info": null
    },
    {
        "title": "丙申春贴子八首  其五",
        "author": "廖刚",
        "content": "碧波楼下银塘晚，丽日亭前瑶草新。\n和气满城催燕乐，风流太守最宜春。",
        "dynasty": "宋",
        "collection_info": null
    },
    {
        "title": "丙申春贴子八首  其六",
        "author": "廖刚",
        "content": "暖风渐绿池塘面，和气先薫花草心。\n欲识春来何处好，曲屏新称画堂深。",
        "dynasty": "宋",
        "collection_info": null
    },
    {
        "title": "丙申春贴子八首  其七",
        "author": "廖刚",
        "content": "绣阁佳人拂晓粧，争持春酒贺春阳。\n鬂云总把梅花插，帘幙春风一种香。",
        "dynasty": "宋",
        "collection_info": null
    },
    {
        "title": "丙申春贴子八首  其八",
        "author": "廖刚",
        "content": "金裁宝胜翻珠髻，云染华笺贴绣楣。\n庭户春归何所觉，暖风吹雪下琼枝。",
        "dynasty": "宋",
        "collection_info": null
    },
    {
        "title": "贺知府毛检讨生辰",
        "author": "廖刚",
        "content": "祥光曾射斗牛墟，想见当年吉庆符。\n天遣麒麟来玉户，史占昴宿下云衢。\n扬鞭禁省声华籍，拥旆侯籓治状殊。\n妙世文章燕大手，致君才业鲁真儒。\n英姿冠玉使挥麈，雅座生风谢舞雩。\n寒士几人怀衍律，穷民比屋颂廉襦。\n宝熏共献诗千首，烦暑潜消酒百壶。\n珍重公归庙堂后，老人长照帝王都。",
        "dynasty": "宋",
        "collection_info": null
    },
    {
        "title": "贺王通判生辰",
        "author": "廖刚",
        "content": "银河光动昴星躔，妙岁声华已赫然。\n青璅雄文天外凤，白虹豪气饮中仙。\n难攀骥足腾千里，曾许骊珠探九渊。\n会看黑头丹衮贵，伊周勋业老彭年。",
        "dynasty": "宋",
        "collection_info": null
    },
    {
        "title": "送毛择民",
        "author": "廖刚",
        "content": "雾缠晓色风冷冷，沧波漾縠旌旗明。\n画舩迭皷不可挽，一城攘攘心为倾。\n城中老人为余语，我公道来能几许。\n朝家借不恤吾人，以我公归欲焉处。\n惟公立德清而通，惟公御下严而容。\n文章光彩莹万古，二十八宿罗心胸。\n高标不受俗尘涴，唾手功名犹坎轲。\n恩深谩结千里愁，见晚端闻九重贺。\n官僚有士辕下驹，感激剪拂铭肌肤。\n瑶池一夕看奔逸，惆怅未易追亨途。\n云龙风虎倐际会，回首可须论治最。\n要将椽笔压西清，不负声名燕许大。",
        "dynasty": "宋",
        "collection_info": null
    },
    {
        "title": "次韵王元衷见寄",
        "author": "廖刚",
        "content": "鸡争本绪粒，决斗玄瞥改。\n鹰隼方饥飞，亦復一呼待。\n谁能谢蝇头，眼不挂兼琲。\n但觉轩冕荣，相高事风采。\n而我果何为，潜游万人海。\n穷阎卧袁安，朔雪落璀璀。\n动死偿幸免，天公復何憝。\n江湘渺清旷，雪景应好在。\n因循成滞留，琐屑困俗猥。\n岁晚误倚门，居然此心痗。\n青云有胜友，勉我去鄙倍。\n困怜涂中污，巾笥欲千载。\n失身殉虚名，要等轲与亥。\n归欤笋蕨乡，梦寐春山采。",
        "dynasty": "宋",
        "collection_info": null
    },
    {
        "title": "与姚令生日题宝云寺",
        "author": "廖刚",
        "content": "年登五九百无成，谁与焚香祝寿龄。\n浊酒一杯萧寺裏，清风犹喜对华亭。",
        "dynasty": "宋",
        "collection_info": null
    },
    {
        "title": "寄赠清凉院医僧懃师",
        "author": "廖刚",
        "content": "道懃三昧起膏肓，甘露醍醐散满堂。\n况有星郎碧云句，坐令西域识清凉。",
        "dynasty": "宋",
        "collection_info": null
    },
    {
        "title": "题双泉堂",
        "author": "廖刚",
        "content": "迭翠倚峥嵘，森然众木荣。\n两条寒玉迸，一槛暑风清。\n幽意凭分泻，微澜更合成。\n谁知阛阓裏，扃户小蓬瀛。",
        "dynasty": "宋",
        "collection_info": null
    },
    {
        "title": "题沈宗师双鳬轩",
        "author": "廖刚",
        "content": "高怀暂寄小轩亭，池浴双鳬便借名。\n岛上飞时真得意，网中朝处肯留情。\n静同鸥鹭窥秋凈，闲伴龟鱼戏晚晴。\n他日和鸣烟浪阔，主人端亦在蓬瀛。",
        "dynasty": "宋",
        "collection_info": null
    },
    {
        "title": "次韵酬游师道见寄",
        "author": "廖刚",
        "content": "洗耳初嫌剩一瓢，归翰今媿远从辽。\n驹驰巳是无闻者，鴈集何禆有道朝。\n拭目故人三纪别，回头新贵九天遥。\n劝君幸遂田园乐，莫遣心旌取次揺。",
        "dynasty": "宋",
        "collection_info": null
    },
    {
        "title": "题龙归院一绝借壁间韵",
        "author": "廖刚",
        "content": "门外青山玉作围，沟塍连络稻田肥。\n多惭薄宦辜猿鹤，一换星霜始一归。",
        "dynasty": "宋",
        "collection_info": null
    },
    {
        "title": "后十余日别伦师赴临漳又题",
        "author": "廖刚",
        "content": "潇洒东阳笑十围，未应裘马羡轻肥。\n稻粱浪遣成蓬梗，辽鹤殷勤祗蹔归。",
        "dynasty": "宋",
        "collection_info": null
    },
    {
        "title": "题知漳州李伯安判院父祠堂陆惇礼韵堂在福唐城中所居之背山巅",
        "author": "廖刚",
        "content": "澄江一昔鲸翻玉，春水年年空自绿。\n长思岂但襦袴□，社祭千家绕山足。\n华堂香火暖生春，月槛风櫺清楚魂。\n遗踪孝慕几时尽，时见孤飞当日云。",
        "dynasty": "宋",
        "collection_info": null
    },
    {
        "title": "题耕园铺",
        "author": "廖刚",
        "content": "下马看诗句，回头见佛桑。\n可怜空姓字，留与木根长。",
        "dynasty": "宋",
        "collection_info": null
    },
    {
        "title": "山间早行题和溪驿",
        "author": "廖刚",
        "content": "路入龙溪晓，烟村暝不分。\n水声浑绕石，山色半含云。\n掠马惊飞雉，窥人走骇麏。\n空林惟鸟语，深荐忽兰芬。\n谷暗吟蛙部，崖苍织藓文。\n野花红復白，相照自缤纷。",
        "dynasty": "宋",
        "collection_info": null
    },
    {
        "title": "题南墩铺",
        "author": "廖刚",
        "content": "见说龙岩路，猿啼今始闻。\n深林埋宿露，高岭出层云。\n天去头三尺，崖垂足二分。\n只愁双目眩，敢恃一杯醺。\n扪历增泥滑，瘏痡日向曛。\n长安九轨道，谁识此艰勤。",
        "dynasty": "宋",
        "collection_info": null
    },
    {
        "title": "题新岭铺",
        "author": "廖刚",
        "content": "岭高无所见，泉冽不堪尝。\n独有埋云树，六月行人凉。",
        "dynasty": "宋",
        "collection_info": null
    },
    {
        "title": "题崎滩铺竹",
        "author": "廖刚",
        "content": "矗矗万琅玕，风枝带露寒。\n何当傍金阙，天子御楼看。",
        "dynasty": "宋",
        "collection_info": null
    },
    {
        "title": "又题",
        "author": "廖刚",
        "content": "蔽日揺风碧玉林，行人端为驻清阴。\n可怜寂寞垂亭畔，争得轩窗伴啸吟。",
        "dynasty": "宋",
        "collection_info": null
    },
    {
        "title": "冒暑借壁间韵",
        "author": "廖刚",
        "content": "白汗交肤不可衫，濯缨空羡水如蓝。\n林泉学道平生志，末路嗟谁与指南。",
        "dynasty": "宋",
        "collection_info": null
    },
    {
        "title": "又借韵",
        "author": "廖刚",
        "content": "海乡何处是瀛洲，咄咄凭谁赋莫愁。\n衣袂可怜尘土涴，沧浪长忆钓鱼舟。",
        "dynasty": "宋",
        "collection_info": null
    },
    {
        "title": "逆旅憩店茆轩",
        "author": "廖刚",
        "content": "茅轩有何好，小驻客心寛。\n始觉安居乐，无如行路难。",
        "dynasty": "宋",
        "collection_info": null
    },
    {
        "title": "偶书",
        "author": "廖刚",
        "content": "射获原非虎，图看未识龙。\n古来除梦卜，真得几英雄。",
        "dynasty": "宋",
        "collection_info": null
    },
    {
        "title": "初冬再至龙岩过崎滩闵竹之灾弔之",
        "author": "廖刚",
        "content": "凡木无端折大风，玉摧成竹救无从。\n我来急召邻翁语，为护春筠长箨龙。",
        "dynasty": "宋",
        "collection_info": null
    },
    {
        "title": "琅玕纵横颠木犹在意不能释再用壁间旧韵",
        "author": "廖刚",
        "content": "风肓木蠧堕瑶林，狼籍千竿翠碧阴。\n凭仗邻翁好收拾，尽教裁作凤皇吟。",
        "dynasty": "宋",
        "collection_info": null
    },
    {
        "title": "天明美解非晚许以台上假山为惠小诗督请",
        "author": "廖刚",
        "content": "百花台上小蓬莱，碧玉嶙峋照眼开。\n曾念萱堂少佳致，不知何夕定飞来。",
        "dynasty": "宋",
        "collection_info": null
    },
    {
        "title": "廖传道示旅中述怀借韵奉酬且相慰勉云",
        "author": "廖刚",
        "content": "高轩惭媿远相过，道义谈余旅琐多。\n灯底自怜干斗剑，壁间谁办化龙梭。\n时来会中青钱选，和寡空为白雪歌。\n好淬文锋迎紫诏，莫因贤梗叹蹉跎。",
        "dynasty": "宋",
        "collection_info": null
    },
    {
        "title": "又次韵酬廖传道",
        "author": "廖刚",
        "content": "未遇由来叹数奇，梅花非早杏非迟。\n祗因乐道甘悬磬，肯羡成功不用龟。\n白眼固多流俗见，朱絃独有故人知。\n陈平岂解长贫困，器业惟当自护持。",
        "dynasty": "宋",
        "collection_info": null
    },
    {
        "title": "寄陈厚之巳亥岁赴阙发洪井道中寄",
        "author": "廖刚",
        "content": "根尘积习亘须弥，好事从来总未知。\n蒲柳已惊秋向晚，膏肓长恐病难医。\n静扃玉户应无漏，密註金轮会有期。\n感激至言惭復喜，会当铭镂绝邪思。",
        "dynasty": "宋",
        "collection_info": null
    },
    {
        "title": "朱藏一除校书作别竹诗次其韵与藏一直舍切邻实共此竹",
        "author": "廖刚",
        "content": "晚窗帘捲雨初残，一点无尘碧玉寒。\n霜节留公化龙杖，烟梢忆我钓鱼竿。\n坐令烦暑消余烈，解遣穷愁释百端。\n他日茅檐隐疏翠，悬知无梦到长安。",
        "dynasty": "宋",
        "collection_info": null
    },
    {
        "title": "次韵卢骏给事试茶",
        "author": "廖刚",
        "content": "春容未动柳梢头，宠赐初惊远自鸥。\n蟹眼翻云连色起，兔毫扶雪带香浮。\n出尘香味端谁品，无滓肝肠可耐搜。\n青琐夜长应不寐，珊瑚重见万金鈎。",
        "dynasty": "宋",
        "collection_info": null
    },
    {
        "title": "次韵潘义荣博士学中书事",
        "author": "廖刚",
        "content": "乐育贤豪地，谁令亦此来。\n羣公严矩范，正论扫氛埃。\n滥食还多媿，明时岂乏才。\n所怀真土梗，只合弃墙隈。",
        "dynasty": "宋",
        "collection_info": null
    },
    {
        "title": "真州次韵酬丁梦符见赠",
        "author": "廖刚",
        "content": "平生不许说功名，可但人嫌薄命人。\n松柏有心私自信，芝兰无臭自相亲。\n只今我亦乘轩鹤，何事公犹入幕宾。\n会看飞英霄汉上，方知满腹是精神。",
        "dynasty": "宋",
        "collection_info": null
    },
    {
        "title": "次韵向伯恭发句同游西宫见寄",
        "author": "廖刚",
        "content": "久客倦尘鞅，薄游怜宝宫。\n论文欣得甫，载酒媿非雄。\n远岫入青眼，长江来好风。\n诗成故超绝，千里看花骢。",
        "dynasty": "宋",
        "collection_info": null
    },
    {
        "title": "发仪真投宿山寺壁间见向伯恭留题因和其韵",
        "author": "廖刚",
        "content": "百年功利要深思，力屈才殚悔恐迟。\n万斛行船今足矣，千寻凿石古无之。\n谋疑箕子陈洪范，放□周公岂我欺。\n安得使轺虚采纳，免将无益害三时。",
        "dynasty": "宋",
        "collection_info": null
    },
    {
        "title": "次韵酬崔尚德检讨见寄",
        "author": "廖刚",
        "content": "规营端欲老渔樵，尚着青衫底百僚。\n长占广文眠雪夜，分无金谷度花朝。\n多惭软语怜根钝，纵与香名奈实聊。\n四海如公今有几，交情不逐岁寒凋。",
        "dynasty": "宋",
        "collection_info": null
    },
    {
        "title": "次韵酬王元衷郎中兼简夷仲学士",
        "author": "廖刚",
        "content": "万里端尘鞅，栖息宁重论。\n相逢一笑乐，妙语如春温。\n谓我鬓颜好，包巾已霜根。\n问我田舍何，抱瓮犹欠园。\n跳丸转光景，岁月逝水奔。\n岂无究竟法，汗漫要穷源。\n柴桑公阙里，此意今故存。\n谁云王谢家，流风但清言。\n并游芸閤英，词辨江涛翻。\n久不一见之，清思濯襟烦。\n青冥双鳯举，媿欲欺山樊。\n勉哉适其时，云尽天无痕。",
        "dynasty": "宋",
        "collection_info": null
    },
    {
        "title": "中秋夜宿光州陈寨驿",
        "author": "廖刚",
        "content": "南来无侣路三千，八月荒村看月圆。\n独酌不成眠未得，静随寒影落天边。",
        "dynasty": "宋",
        "collection_info": null
    },
    {
        "title": "题蔡州柳庄铺",
        "author": "廖刚",
        "content": "云垂旷野路漫漫，策策秋声作莫寒。\n已分故园天様远，不知何处是长安。",
        "dynasty": "宋",
        "collection_info": null
    },
    {
        "title": "题鄢陵县驿",
        "author": "廖刚",
        "content": "区区望京国，京国何为哉。\n林泉佳处不肯住，尘埃窟裏甘重来。\n此生何日遂所乐，扰扰随俗真堪哀。",
        "dynasty": "宋",
        "collection_info": null
    },
    {
        "title": "次韵郑觉先冬夜围炉示同舍",
        "author": "廖刚",
        "content": "碧瓦初寒夜，红炉拥邃亭。\n啸吟元俗调，商榷见全经。\n共拟蛾成螠，谁怜草化萤。\n疚心男子事，灯底看青萍。",
        "dynasty": "宋",
        "collection_info": null
    },
    {
        "title": "送别城西有感简元显",
        "author": "廖刚",
        "content": "前年出城西，祖饯长者辙。\n绿髩豪伟郎，还镳共炎热。\n蜀道非天涯，暂离非永诀。\n况乃赴官期，留者思奋决。\n人情殊易堪，信未恶时节。\n今晨西城出，景物旧森列。\n金莲认高楼，感嘆成哽咽。\n不见昔年人，还为昔年别。\n此别异昔年，骨月心欲折。\n此行异昔年，衰蹇方折阅。\n聊为稻粱谋，途窘计所拙。\n人生足忧患，乐事多歇灭。\n连年琼芘卷，荒寂人迹绝。\n况我薄命人，悲辛復何说。",
        "dynasty": "宋",
        "collection_info": null
    },
    {
        "title": "次韵李全甫惠荼蘼五首  其一",
        "author": "廖刚",
        "content": "零落残红莺语歇，荼蘼正是花时节。\n金盘带露剪琼英，恐逐杨花舞飞雪。",
        "dynasty": "宋",
        "collection_info": null
    },
    {
        "title": "次韵李全甫惠荼蘼五首  其二",
        "author": "廖刚",
        "content": "春意不随桃李歇，香浓飘到薫风节。\n为君镇日守闲窗，绝胜当年映寒雪。",
        "dynasty": "宋",
        "collection_info": null
    },
    {
        "title": "次韵李全甫惠荼蘼五首  其三",
        "author": "廖刚",
        "content": "寂寞王孙游骑歇，香风何许追嘉节。\n故应金谷拥笙箫，独倚竛竮架头雪。",
        "dynasty": "宋",
        "collection_info": null
    },
    {
        "title": "次韵李全甫惠荼蘼五首  其四",
        "author": "廖刚",
        "content": "吹尽柳绵香不歇，仙姿那把春为节。\n枝头疏蜨解寻芳，忆得仙腰舞回雪。",
        "dynasty": "宋",
        "collection_info": null
    },
    {
        "title": "次韵李全甫惠荼蘼五首  其五",
        "author": "廖刚",
        "content": "修竹弄风新雨歇，瑶英玉蕋攀高节。\n折来解恼北窗吟，只合闲拈映胸雪。",
        "dynasty": "宋",
        "collection_info": null
    },
    {
        "title": "重九书怀",
        "author": "廖刚",
        "content": "几年重几曾为客，今日黄花特地愁。\n北阙欢娱云杳蔼，南州消息鴈沉浮。\n惊人节物应无奈，浪迹生平可但休。\n倚剑长吟楼阁暮，淡烟寒月不胜秋。",
        "dynasty": "宋",
        "collection_info": null
    },
    {
        "title": "和魏奉议九日夜饮县楼",
        "author": "廖刚",
        "content": "年登千室富桑麻，谁似絃歌度岁华。\n紫府剩延天上客，黄金同醉月中花。\n龙山胜集成追感，巴岭新篇许拜嘉。\n倚徙更怜灯火市，笙箫无数酒旗斜。",
        "dynasty": "宋",
        "collection_info": null
    },
    {
        "title": "送崔浩然主簿",
        "author": "廖刚",
        "content": "平生才业笑时髦，唾手功名晚未遭。\n吏隐若为酬宝剑，仙游端欲探蟠桃。\n八龙不断声华籍，三戟应留气象豪。\n尽道此行归藻鑑，会看云翮背天高。",
        "dynasty": "宋",
        "collection_info": null
    },
    {
        "title": "贺魏议生日",
        "author": "廖刚",
        "content": "闽山家处锁烟霞，喜气潜随律报葭。\n陆井效祥清骨相，梅丹呈瑞富才华。\n牛刀异绩聊千室，棣蕚英声又一家。\n行看摩云上霄汉，定知仙种寿仍遐。",
        "dynasty": "宋",
        "collection_info": null
    },
    {
        "title": "和周材雪诗",
        "author": "廖刚",
        "content": "腊雪缘何喜，春工属此兴。\n宿苗沾润足，盭气涤除仍。\n乱舞随空远，轻黏彻体凝。\n漫天纷糁玉，极目皎铺缯。\n带雨声初急，抟风势转增。\n危檐飘邃幕，疏屋洒寒灯。\n瑟缩鸦栖怯，跳梁犬力胜。\n须臾平坎窞，顷刻没畦塍。\n梅李看山木，琼瑶数塔层。\n寝眠宁有道，赋咏媿非能。\n郭履愁离席，孙窗但枕肱。\n冻从金井水，清挹玉壶冰。\n银阙何劳问，云台取次登。\n渔簔真好画，柳絮足多称。\n栗冽惊残岁，凄其忆旧明。\n戴君聊欲访，郢唱忽难应。\n绮席交银烛，清河映玉绳。\n诗成凌鲍谢，酒饮竭淄渑。\n天朗醒孤鹤，风高激怒鹏。\n齐宫初入梦，晓鼓数声鼟。",
        "dynasty": "宋",
        "collection_info": null
    },
    {
        "title": "再和",
        "author": "廖刚",
        "content": "闻说长安少，祈求废寝兴。\n精禋俄感格，飘舞遽萦仍。\n剪水瑶花怯，揺风柳絮凝。\n共忻田有麦，谁念客无缯。\n洒迥春恩阔，侵窗晓色增。\n路漫三径草，光掩九华灯。\n栖鸟浑无託，渔舠渐弗胜。\n冈峦徒见陇，阡陌不留塍。\n庭玉堆盈尺，台云迭几层。\n困袁那有意，饱武亦何能。\n斗帐愁孤椀，围炉忆并肱。\n携瓶闲煮茗，坎地学藏冰。\n周雅何妨咏，燕山讵可登。\n齐宫当日景，谢句异时称。\n抱膝愁无侣，传笺喜得朋。\n郢歌元独妙，楚曲更相应。\n跛足惭追骥，凡材强就绳。\n汗颜从夺锦，痛饮欲临渑。\n喻问悬荀鹤，虞絃动沈鹏。\n故应聊遣兴，布鼓岂鼟鼟。",
        "dynasty": "宋",
        "collection_info": null
    },
    {
        "title": "和孙逸道供奉除夜作",
        "author": "廖刚",
        "content": "流光如转毂，诘旦又新年。\n律换铜壶漏，春回斗柄天。\n守灯须彻曙，分酒莫论钱。\n雪分琼瑶化，花看锦绣鲜。\n暗惊双鬓改，傍羡九官迁。\n俗礼还慵讲，从朝好昼眠。",
        "dynasty": "宋",
        "collection_info": null
    },
    {
        "title": "和逸道春雪",
        "author": "廖刚",
        "content": "春雪未发春工浅，春雪蒙溶翳日华。\n晓户玉楼迷旧燕，晓村琼树点寒鸦。\n笼金不碍莺穿柳，覆锦犹妨蜨恋花。\n凭仗东风吹更暖，桃源端欲访仙家。",
        "dynasty": "宋",
        "collection_info": null
    },
    {
        "title": "和焦器之春雪",
        "author": "廖刚",
        "content": "晓色初凝带月华，雰飞还见受风斜。\n红芳未遍人间景，白玉先开天上花。\n迤逦郊园迷别坞，蒙笼春水绕谁家。\n会须选胜乘新霁，倒载千秋小様车。",
        "dynasty": "宋",
        "collection_info": null
    },
    {
        "title": "送张曼伯少府归长垣",
        "author": "廖刚",
        "content": "薄宦虚名岂所夸，千金归去旧生涯。\n百龄慈氏颜犹渥，三任仙郎髩未华。\n鴈信巳传芳字锦，鹊声应傍小窗纱。\n后园春色浓如酒，明日输君即到家。",
        "dynasty": "宋",
        "collection_info": null
    },
    {
        "title": "题白马寺西轩",
        "author": "廖刚",
        "content": "幽窗残梦午声鷄，犬吠人家草舍微。\n惆怅十年无限事，又听啼鸟送春归。",
        "dynasty": "宋",
        "collection_info": null
    },
    {
        "title": "次韵张必志秋怀三绝  其一",
        "author": "廖刚",
        "content": "夜雨阴风剑自声，几嗟牢落向江城。\n冷猿秋鴈犹堪听，一寸古心谁与明。",
        "dynasty": "宋",
        "collection_info": null
    },
    {
        "title": "次韵张必志秋怀三绝  其二",
        "author": "廖刚",
        "content": "芙蕖池舘酒杯残，筞筞秋声入夜寒。\n月照蓬窗耿无寐，起看星斗一长叹。",
        "dynasty": "宋",
        "collection_info": null
    },
    {
        "title": "次韵张必志秋怀三绝  其三",
        "author": "廖刚",
        "content": "千古文章水一杯，功名谁是百无灾。\n悬知不改鈎如曲，与子云山归去来。",
        "dynasty": "宋",
        "collection_info": null
    },
    {
        "title": "忆陈氏旧寓",
        "author": "廖刚",
        "content": "数间茅屋冷如冰，久住与人亦有情。\n最忆蟠轩新种竹，夜深谁与听秋声。",
        "dynasty": "宋",
        "collection_info": null
    },
    {
        "title": "知点寄示入荆州学四绝句次其韵  其一",
        "author": "廖刚",
        "content": "吾属生涯事事迟，规营端与世间违。\n等闲庠序消寒暑，准拟三年看一飞。",
        "dynasty": "宋",
        "collection_info": null
    },
    {
        "title": "知点寄示入荆州学四绝句次其韵  其二",
        "author": "廖刚",
        "content": "泮宫风化自岩廊，青佩雏莺学语忙。\n惭愧薄游聊有偈，不全无力赞垂裳。",
        "dynasty": "宋",
        "collection_info": null
    },
    {
        "title": "知点寄示入荆州学四绝句次其韵  其三",
        "author": "廖刚",
        "content": "寒离北阙三冬雪，暖破南州二月风。\n欲访故人增感慨，霜蹄犹立马羣中。",
        "dynasty": "宋",
        "collection_info": null
    },
    {
        "title": "知点寄示入荆州学四绝句次其韵  其四",
        "author": "廖刚",
        "content": "月照星河织女机，春风花草弄晴晖。\n楚宫台榭堪寻访，□见容斋数日归。",
        "dynasty": "宋",
        "collection_info": null
    },
    {
        "title": "次韵答张德夫二首  其一",
        "author": "廖刚",
        "content": "十年归梦绕庭闱，薄分都缘触事迟。\n玩水看山宁所乐，此心犹赖有君知。",
        "dynasty": "宋",
        "collection_info": null
    },
    {
        "title": "次韵答张德夫二首  其二",
        "author": "廖刚",
        "content": "敢为骄騘惜障泥，烦将接淅问迟迟。\n直须日夜驰三百，惭媿吾人过月知。",
        "dynasty": "宋",
        "collection_info": null
    },
    {
        "title": "明应仲同游湘西诸寺有作次其韵",
        "author": "廖刚",
        "content": "几年京洛厌尘沙，青嶂长怀沈子胯。\n一苇渡江游客意，半岩营室梵王家。\n高轩满目罗诗匠，宝塔盈函贮佛牙。\n不觉下山红日晚，可堪重到杳无涯。",
        "dynasty": "宋",
        "collection_info": null
    },
    {
        "title": "次韵萧昭甫同游江东四绝句 宝云寺",
        "author": "廖刚",
        "content": "山下烟光碧玉溪，竹间禅寂白云扉。\n高僧久住清凉国，应笑风尘满客衣。",
        "dynasty": "宋",
        "collection_info": null
    },
    {
        "title": "次韵萧昭甫同游江东四绝句 马祖岩",
        "author": "廖刚",
        "content": "龙游龙归已绝尘，空余顽石隐归云。\n当时一昔犹嫌久，岂谓虚名万古存。",
        "dynasty": "宋",
        "collection_info": null
    },
    {
        "title": "次韵萧昭甫同游江东四绝句 尘外亭",
        "author": "廖刚",
        "content": "高出云端谢世喧，碧天秋静镜无痕。\n尘缘不向尘中见，聊与游人洗眼根。",
        "dynasty": "宋",
        "collection_info": null
    },
    {
        "title": "次韵萧昭甫同游江东四绝句 天竺寺",
        "author": "廖刚",
        "content": "野塘风细度香莲，碧涧云深响玉泉。\n从此西湖不须到，淡烟寒月一家天。",
        "dynasty": "宋",
        "collection_info": null
    },
    {
        "title": "再和 宝云寺",
        "author": "廖刚",
        "content": "偶随鸥鸟度寒溪，寂寂禅关半掩扉。\n翠玉万竿迎晓履，欲凭风露濯尘衣。",
        "dynasty": "宋",
        "collection_info": null
    },
    {
        "title": "再和 马祖岩",
        "author": "廖刚",
        "content": "去来踪迹等游尘，谁向蘧庐觅道根。\n岩穴故应无别异，镌题空有姓名存。",
        "dynasty": "宋",
        "collection_info": null
    },
    {
        "title": "再和 尘外亭",
        "author": "廖刚",
        "content": "林远浑无鸟雀喧，山青那觅烧霆痕。\n三千眼界云霄上，十万人家草树根。",
        "dynasty": "宋",
        "collection_info": null
    },
    {
        "title": "再和 天竺寺",
        "author": "廖刚",
        "content": "好山堆翠拥金莲，花屋笼云傍石泉。\n秋沼英蕖半开谢，直须饶占一壶天。",
        "dynasty": "宋",
        "collection_info": null
    },
    {
        "title": "抚州试院次韵王元衷上元作",
        "author": "廖刚",
        "content": "帘垂永日小亭幽，时节惊人特地愁。\n万井笙箫怀帝阙，一檐风雨寄他州。\n青藜定遣相辉映，绿蚁何妨共拍浮。\n不料篷窗今夜月，一时分付与高楼。",
        "dynasty": "宋",
        "collection_info": null
    },
    {
        "title": "张敏叔生辰",
        "author": "廖刚",
        "content": "渥洼从古产名驹，想见当年梦吉符。\n候协月轮周四极，史占昴宿降三吴。\n文章直使惊天听，志业端期列圣徒。\n七叶珥貂余后庆，千秋遗庆足嘉谟。\n星轺蹔驾恩弥渥，霜节才临政已孚。\n岂但平反无滥狱，会看调燮有真儒。\n南州喜气光千里，东阁清芬荐百壶。\n珍重公归庙堂后，老人长照帝王都。",
        "dynasty": "宋",
        "collection_info": null
    },
    {
        "title": "王守生辰七月十四日",
        "author": "廖刚",
        "content": "月华浑似十分圆，玉露金风处暑天。\n虎节端光凌碧汉，龙台佳气满晴川。\n扬鞭省闼声名籍，拥旆侯籓福禄骈。\n会看黑头丹衮贵，伊周勋业老彭年。",
        "dynasty": "宋",
        "collection_info": null
    },
    {
        "title": "次韵敏叔郁孤台作",
        "author": "廖刚",
        "content": "一目江天万里开，世间那有更高台。\n烟云缥缈千山迥，岛屿萦迴二水来。\n爽气直疑侵斗汉，仙风应觉到樽罍。\n南州已见澄清日，大笔聊从赋早梅。",
        "dynasty": "宋",
        "collection_info": null
    },
    {
        "title": "次韵望阙台作",
        "author": "廖刚",
        "content": "妙龄声价压羣英，谁似青云早致身。\n帝阙日边迷远目，使星天上拱居辰。\n牟心肯向江湖老，衍律聊回涧谷春。\n万里夕红归去后，可能开府但清新。",
        "dynasty": "宋",
        "collection_info": null
    },
    {
        "title": "次韵奉酬黄承务见寄",
        "author": "廖刚",
        "content": "孤标邂逅揖仙翁，白髪青衫道不穷。\n敛板薄尝清世禄，拂衣早慕古人风。\n芝兰一室纷嚣外，冰玉诸郎顾盻中。\n何幸新诗先枉教，真游应许叩鸿蒙。",
        "dynasty": "宋",
        "collection_info": null
    },
    {
        "title": "招康朝小饮不至以诗来谢次韵戏答",
        "author": "廖刚",
        "content": "谁遣声名速置邮，不才如我自休休。\n知君只惯红裙饮，可是官身不自由。",
        "dynasty": "宋",
        "collection_info": null
    },
    {
        "title": "梦授访及偶昏寝不见继以诗来次韵答之",
        "author": "廖刚",
        "content": "山城春色雨兼风，谁访扬雄寂寞中。\n知是高轩应倒屣，妙谈全胜梦周公。",
        "dynasty": "宋",
        "collection_info": null
    },
    {
        "title": "朱熙载会于洪井先解舟宿石头渚以二诗见寄一约同行一贺得子次韵答之  其一",
        "author": "廖刚",
        "content": "璧水相逄似梦中，天涯踪迹偶然同。\n为君鼓棹吹长笛，谁似乘流更御风。",
        "dynasty": "宋",
        "collection_info": null
    },
    {
        "title": "朱熙载会于洪井先解舟宿石头渚以二诗见寄一约同行一贺得子次韵答之  其二",
        "author": "廖刚",
        "content": "主祀传家已倍迟，便须真是桂林枝。\n他年不媿琼瑶赠，应被人言趒灶儿。",
        "dynasty": "宋",
        "collection_info": null
    },
    {
        "title": "哭荆奴",
        "author": "廖刚",
        "content": "平生惟一女，宝惜岂珠玉。\n夫妻递襁抱，犊輭舐未足。\n上天胡忍予，谴罚不容赎。\n沉痾遽汝萦，微息竟莫续。\n痛哉伤我神，怳若失飞鹄。\n追惟百牵肠，展转损心曲。\n忆昨将汝归，万里自荆蜀。\n篮舆共先后，百步能我瞩。\n汝母惜可知，拥坐甘蹐跼。\n长途亦云劳，不觉度炎酷。\n今后当远行，□门述蹢躅。\n相看怀抱空，将领但妾仆。\n心折疑巳碎，泪甚衝风烛。\n念汝生少啼，起卧洁絣褥。\n谓当非凡孩，岂料两岁促。\n意余积不厘，汝故弗为属。\n长江漂玉尘，兹事未免俗。\n遗踪仅何有，肠断髪毬绿。\n情知东门达，敢取西河辱。\n要识父母心，吾诗尚堪录。",
        "dynasty": "宋",
        "collection_info": null
    },
    {
        "title": "抚州次韵李成德桃李花诗",
        "author": "廖刚",
        "content": "韶光端许见分明，白雪缃云意态轻。\n天艷静中迎客笑，静粧闲裏照人清。\n不教乱落从风恶，聊看交加待月生。\n却忆后园应更好，幽闺春夜若为情。",
        "dynasty": "宋",
        "collection_info": null
    },
    {
        "title": "次韵知府中奉登鬰孤诗",
        "author": "廖刚",
        "content": "隼旆飞扬百仞台，满城佳气静氛埃。\n烟云渺渺江流去，花木欣欣春思回。\n妙舞人传天上曲，暗香风度岭头梅。\n金莲影散蓬壸夜，余兴应留继日来。",
        "dynasty": "宋",
        "collection_info": null
    },
    {
        "title": "同前和书事",
        "author": "廖刚",
        "content": "闻说幽栖久鳯台，白云巾履谢风埃。\n三刀不是尘缘在，五袴争教暖律回。\n金谷分无人载酒，玉京应有使传梅。\n今看一举登黄闼，绝胜河东谩去来。",
        "dynasty": "宋",
        "collection_info": null
    },
    {
        "title": "上提刑中散生日",
        "author": "廖刚",
        "content": "荳蔻梢头春欲妍，历山高下覆祥烟。\n祗今骐骥腾千里，当日麒麟下九天。\n中渭早芬廷尉誉，集贤行峻曲江迁。\n貂蝉奕世真余事，愿比灵椿赋大年。",
        "dynasty": "宋",
        "collection_info": null
    },
    {
        "title": "次韵酬纯通判",
        "author": "廖刚",
        "content": "灵椿长幸荫衡门，阶草何妨晚见春。\n骏种也知惭冀北，病怀聊为释漳滨。\n名家正恐非兰玉，瑞世宁当是鳯麟。\n谁道添丁无足庆，竞传佳句一番新。",
        "dynasty": "宋",
        "collection_info": null
    },
    {
        "title": "戏赠万花翁",
        "author": "廖刚",
        "content": "武陵溪上万花翁，花落花开醉脸红。\n应笑误游尘世客，却随风水去匆匆。",
        "dynasty": "宋",
        "collection_info": null
    },
    {
        "title": "戏谢万花翁",
        "author": "廖刚",
        "content": "风流那復有斯翁，端为论文访蜀雄。\n鳯髓欲追千古调，锦囊弃着一生功。\n看花想见频挥玉，骑马何曾羡着红。\n闻道碧桃春更晚，归鞭底事苦匆匆。",
        "dynasty": "宋",
        "collection_info": null
    },
    {
        "title": "题归安寺",
        "author": "廖刚",
        "content": "马足车轮恋日闱，几人高遯蹈家肥。\n少陵秪为趋朝懒，万里云山取次归。",
        "dynasty": "宋",
        "collection_info": null
    },
    {
        "title": "次韵陈知点瑞木一首",
        "author": "廖刚",
        "content": "薪斧宁参造化权，发祥瑞若剖符然。\n天心默与人心契，字色浑如墨色鲜。\n事类洛书今更显，义稽商颂古难全。\n愿归麟阁光青史，千载声歌播舜絃。",
        "dynasty": "宋",
        "collection_info": null
    },
    {
        "title": "次韵林吉夫朝奉共乐台即事",
        "author": "廖刚",
        "content": "一飞南堕羽谯谯，回首清都万里遥。\n却幸开樽得云榭，不妨携客上星桥。\n花明总照潘郎髩，柳妙争萦楚女腰。\n化国春城人自乐，多惭前哲德音昭。",
        "dynasty": "宋",
        "collection_info": null
    },
    {
        "title": "题张延之觉寺亭",
        "author": "廖刚",
        "content": "迷途非远復，靖节子其徒。\n止水明心法，行年见道枢。\n俨如还旧国，端是得遗珠。\n燕处今何事，春风咏舞雩。",
        "dynasty": "宋",
        "collection_info": null
    },
    {
        "title": "廖常山人惠珠副以诗文戏谢之",
        "author": "廖刚",
        "content": "至宝人所秘，感君轻暗投。\n还君祝君富，不是薄隋侯。",
        "dynasty": "宋",
        "collection_info": null
    },
    {
        "title": "次韵和吴济仲见赠长篇",
        "author": "廖刚",
        "content": "我有茆庐傍林麓，负溪映光千顷绿。\n灵峰钟磬敞金莲，绝涧松篁泻寒玉。\n萦迴窈窕廓以容，正可标名取盘谷。\n肥鱼香稻不须致，苦恨风悲无静木。\n霜蒲昜折柳经秋，萧飒髩毛眵两目。\n闲云不雨空出岫，谩说幽兰自芬馥。\n低回还笑杜陵老，尧舜君民厚风俗。\n青萍飞跃鳯鸣翔，要待干旋坤转轴。\n只今舆马非我事，拄杖芒鞋巾一幅。\n时时照弄摩尼珠，金色祥云满天竺。\n年龄亦復惊晼晚，不暇栽松惟种菊。\n清冷池上景物新，幸得君诗三反读。\n向来巳分得奇祸，岂料更容侥静福。\n天光下济诏语温，未遣安丰惭考叔。\n市朝宗古恶风波，公棹惟怜初不欲。\n经营蛙角吓腐鼠，往往竟同蛾赴烛。\n须知幻境本来空，况乃隙驹光景促。\n逍遥物外復何疑，苟简塲中无自足。\n昨宵星月蘸虚碧，行散遶堤方恨独。\n朅来共语君勿迟，想见风尘厌追逐。",
        "dynasty": "宋",
        "collection_info": null
    },
    {
        "title": "赠圆照",
        "author": "廖刚",
        "content": "试说栖真是若何，鐡牛安卧到新罗。\n箇中消息凭谁会，古庙缘墙长薜萝。",
        "dynasty": "宋",
        "collection_info": null
    },
    {
        "title": "赴工部日题信州玉南寺壁和韵",
        "author": "廖刚",
        "content": "病愤无凭写，翻然试一来。\n谁知丘壑性，畴昔斗牛回。",
        "dynasty": "宋",
        "collection_info": null
    },
    {
        "title": "题临漳台  其一",
        "author": "廖刚",
        "content": "银河一派接天来，碧玉千峰照眼开。\n我欲乘槎访仙去，却疑身巳在蓬莱。",
        "dynasty": "宋",
        "collection_info": null
    },
    {
        "title": "题临漳台  其二",
        "author": "廖刚",
        "content": "画栋岧嶤倚翠微，玉箫声断紫烟飞。\n凭阑万里秋光老，谁会长吟久未归。",
        "dynasty": "宋",
        "collection_info": null
    },
    {
        "title": "秋日牡丹",
        "author": "廖刚",
        "content": "金风淅沥叶飞黄，独倚殊姿逞豓阳。\n谁道化工无鉴别，故应奇特属花王。",
        "dynasty": "宋",
        "collection_info": null
    },
    {
        "title": "别妙湛",
        "author": "廖刚",
        "content": "云游何所图，只为一大事。\n事了早归来，和我休歇去。",
        "dynasty": "宋",
        "collection_info": null
    },
    {
        "title": "天宁节致语口号",
        "author": "廖刚",
        "content": "虹流电绕想当时，万万人今寿域跻。\n十荚蓂开尧宝历，九歌功叙禹元圭。\n需云湛露罗簪绂，脆管緐絃扬羽霓。\n千仞寿山封祝意，年年峻极与天齐。",
        "dynasty": "宋",
        "collection_info": null
    },
    {
        "title": "燕待知滁州郭舍人致语口号",
        "author": "廖刚",
        "content": "汾阳几世令公孙，曾掌纶言代帝尊。\n扈毕未从朝紫极，郡符聊復驾朱轓。\n须知荣贵南柯梦，且尽勤渠北海樽。\n更愿滁人休借寇，欲看勋德被元元。",
        "dynasty": "宋",
        "collection_info": null
    },
    {
        "title": "燕陈观察致语口号",
        "author": "廖刚",
        "content": "皇华使者万人英，谁似青云稳致身。\n和气一城迎綵旆，高牙千骑拥朱轮。\n买臣被命聊辞汉，季子应朝却入秦。\n归侍玉皇难再见，当懽莫惜举杯频。",
        "dynasty": "宋",
        "collection_info": null
    },
    {
        "title": "燕待赵走马致语口号",
        "author": "廖刚",
        "content": "使者星车自九天，一声天语万人传。\n恩光晓月明旌旆，和气薫风入管絃。\n北海樽罍须酩酊，东山歌舞亦婵娟。\n按行况觉都无事，倒载何妨作饮仙。",
        "dynasty": "宋",
        "collection_info": null
    },
    {
        "title": "燕待新知越州王中大致语",
        "author": "廖刚",
        "content": "画船搥鼓迭烟波，夹道争看刺史过。\n定有去思留剡水，巳传来暮到嘉禾。\n籓垣暂屈元侯镇，鼎鼐终还妙手和。\n高会莫辞今夕醉，儿童竹马拥郊坡。",
        "dynasty": "宋",
        "collection_info": null
    },
    {
        "title": "燕待宫使郭舍人致语",
        "author": "廖刚",
        "content": "琳宫仙客紫微郎，大笔由来远擅塲。\n三接恩光倾弁冕，五花文綵照缣缃。\n蛟龙岂久逃雷雨，琏璧终须属庙堂。\n莫惜当懽同尽醉，主人龚召客常杨。",
        "dynasty": "宋",
        "collection_info": null
    },
    {
        "title": "同前",
        "author": "廖刚",
        "content": "画堂开宴惬新凉，燕舞莺歌奉玉觞。\n未放仙舟登李郭，更看贤守会龚黄。\n三竿日照旌旗动，千里风飘锦绣香。\n尽醉故应怜夜永，高情莫逆话偏长。",
        "dynasty": "宋",
        "collection_info": null
    },
    {
        "title": "燕待知泉州郑司业致语",
        "author": "廖刚",
        "content": "虎符分寄辍名卿，锦缆牙樯绣水滨。\n昼秀岂将夸故里，綵衣端为奉高亲。\n开怀此日樽中醉，结绶他年席上珍。\n画鼓不须催去棹，清欢难会玉堂人。",
        "dynasty": "宋",
        "collection_info": null
    },
    {
        "title": "燕待走马太傅致语",
        "author": "廖刚",
        "content": "使节星驰宿卫贤，九重遥指觐天颜。\n三春日暖桃花浪，万里人归明月船。\n金谷高欢难会遇，玉京还驭恐留连。\n明朝綵旆烟波渺，莫惜通宵醉管絃。",
        "dynasty": "宋",
        "collection_info": null
    },
    {
        "title": "新知明州周龙图知兴化黄府判特排致语口号",
        "author": "廖刚",
        "content": "丽日和风花正妍，黄堂高会四神仙。\n凌云擅价蓬莱客，游刅飞声天府贤。\n旌旆驰驱聊此日，鼎槐调爕属他年。\n红英趁拍莫教错，冠玉周郎正汝怜。",
        "dynasty": "宋",
        "collection_info": null
    },
    {
        "title": "燕走马太傅大排致语口号",
        "author": "廖刚",
        "content": "星车还自九天来，应是明时重选才。\n泽与尧言下宣室，人随汉史上春台。\n恩光晓日千家动，和气晴云万里开。\n高会莫辞同尽醉，风流北海富樽罍。",
        "dynasty": "宋",
        "collection_info": null
    },
    {
        "title": "高丽使副特排致语口号",
        "author": "廖刚",
        "content": "方壶贠峤海中仙，吴越溪山照画船。\n玉帛名王朝帝德，节旄肤使驻宾筵。\n恩承雨露来天上，武接鹓鸾指日边。\n共燕需云歌盛事，愿同文轨万斯年。",
        "dynasty": "宋",
        "collection_info": null
    },
    {
        "title": "引伴致语口号",
        "author": "廖刚",
        "content": "蓼萧均泽九夷同，万里将迎礼意隆。\n属国未瞻都护节，列城先仰使华风。\n清谈会觉襟无暑，痛饮何辞盏屡空。\n早晚回辕天上去，已应声价落辽东。",
        "dynasty": "宋",
        "collection_info": null
    },
    {
        "title": "黄思贤母氏挽词  其一",
        "author": "廖刚",
        "content": "哀响震重闱，伤心薤露晞。\n玉颜遗宝镜，仙驭想霞衣。\n恨满风中树，恩深草上晖。\n空傅御史孝，泣血故乡归。",
        "dynasty": "宋",
        "collection_info": null
    },
    {
        "title": "黄思贤母氏挽词  其二",
        "author": "廖刚",
        "content": "寿考推贤德，安荣享庆门。\n鹓鸿行令子，兰玉秀诸孙。\n谷暗风悲棘，庭空露泣萱。\n从今五色锦，不復照温颜。",
        "dynasty": "宋",
        "collection_info": null
    },
    {
        "title": "蜀中作",
        "author": "曲端",
        "content": "破碎江山不足论，何时重到渭南村。\n一声长啸东风裏，多少未归人断魂。",
        "dynasty": "宋",
        "collection_info": null
    },
    {
        "title": "温泉寺",
        "author": "曲端",
        "content": "曾统山西十万兵，腰间宝剑血犹腥。\n山僧不识英雄客，俣必叨叨问姓名。",
        "dynasty": "宋",
        "collection_info": null
    },
    {
        "title": "清凉院",
        "author": "曲端",
        "content": "日脚烧空意欲燃，山行六月道闻蝉。\n自怜不及高枝上，饱汲清风不费钱。",
        "dynasty": "宋",
        "collection_info": null
    },
    {
        "title": "句",
        "author": "曲端",
        "content": "不向关中兴事业，却来江上泛渔舟。",
        "dynasty": "宋",
        "collection_info": null
    },
    {
        "title": "临终诗",
        "author": "王道坚",
        "content": "无心曾出岫，倦翮早知还。\n为报长安使，休寻海上山。",
        "dynasty": "宋",
        "collection_info": null
    },
    {
        "title": "题安阳山",
        "author": "赵伾",
        "content": "突兀当空势不羣，崭然头角起祥氛。\n毗陵自古多英傪，可信孤峰解主文。",
        "dynasty": "宋",
        "collection_info": null
    },
    {
        "title": "辞朝",
        "author": "钭元珍",
        "content": "大定山河四十秋，人心不似水长流。\n受恩深处宜先退，得意浓时便好休。\n莫待是非来入耳，从前恩爱反为雠。\n世间多少忠良将，服事君王不到头。",
        "dynasty": "宋",
        "collection_info": null
    },
    {
        "title": "回朝",
        "author": "钭元珍",
        "content": "宴罢琼林酒一杯，忙忙骢马出蓬莱。\n黎民喜遇三春雨，猾吏愁逢二月雷。\n带得一天新雨露，扫开宇内旧尘埃。\n文昌阁上人千万，争看神明夺锦回。",
        "dynasty": "宋",
        "collection_info": null
    },
    {
        "title": "归隐",
        "author": "钭元珍",
        "content": "碧树深林夏景凉，熏风飘竞日偏长。\n闲时棋局娱宾乐，忙裏吟诗慰己惶。\n臣节栎才惟谨肃，圣明敷德化顽强。\n退暇狂声心犹耿，祈愿烽烟息障疆。",
        "dynasty": "宋",
        "collection_info": null
    },
    {
        "title": "山居",
        "author": "妙普庵主",
        "content": "心法双忘犹隔妄，色尘不二尚余尘。\n百鸟不来春又过，不知谁是住庵人。",
        "dynasty": "宋",
        "collection_info": null
    },
    {
        "title": "警众三首  其一",
        "author": "妙普庵主",
        "content": "学道犹如守禁城，昼防六贼夜惺惺。\n中军主将能行令，不动干戈致太平。",
        "dynasty": "宋",
        "collection_info": null
    },
    {
        "title": "警众三首  其二",
        "author": "妙普庵主",
        "content": "不耕而食不蚕衣，物外清闲适圣时。\n未透祖师关棙子，也须存意着便宜。",
        "dynasty": "宋",
        "collection_info": null
    },
    {
        "title": "警众三首  其三",
        "author": "妙普庵主",
        "content": "十二时中莫住工，穷来穷去到无穷。\n直须洞彻无穷底，踏倒须弥第一峰。",
        "dynasty": "宋",
        "collection_info": null
    },
    {
        "title": "偈三首  其一",
        "author": "妙普庵主",
        "content": "劫数既遭离乱，我是快泎烈汉。\n如今正好乘时，便请一刀两段。",
        "dynasty": "宋",
        "collection_info": null
    },
    {
        "title": "偈三首  其二",
        "author": "妙普庵主",
        "content": "坐脱立亡，不若水葬。\n一省柴烧，二省开圹。\n撒手便行，不妨快畅。\n谁是知音，船子和尚。\n高风难继百千年，一曲渔歌少人唱。",
        "dynasty": "宋",
        "collection_info": null
    },
    {
        "title": "偈三首  其三",
        "author": "妙普庵主",
        "content": "船子当年返故乡，没踪迹处妙难量。\n真风徧寄知音者，铁笛横吹作散场。",
        "dynasty": "宋",
        "collection_info": null
    },
    {
        "title": "亡姑墓铭诗",
        "author": "尹焞",
        "content": "嗟夫人之生兮，一气凝乎混茫。\n变而之死兮，去不知其何乡。\n唯懿德之在人兮，愈久而不忘。\n归安此室兮，其千万年无坏伤。",
        "dynasty": "宋",
        "collection_info": null
    },
    {
        "title": "过种明逸故居题绝句",
        "author": "尹焞",
        "content": "少年亡意学经纶，老矣空余此一身。\n面似髑髅头似雪，却来岩谷继前尘。",
        "dynasty": "宋",
        "collection_info": null
    },
    {
        "title": "自秦入蜀道中绝句三首  其一",
        "author": "尹焞",
        "content": "绿阴深处竹篱遮，也有红花映白花。\n却忆故乡卿相第，不及张三李四家。",
        "dynasty": "宋",
        "collection_info": null
    },
    {
        "title": "自秦入蜀道中绝句三首  其二",
        "author": "尹焞",
        "content": "晓来雨过槐阴润，午霁风摇麦浪寒。\n自愧此身徒扰扰，未知何处可偷安。",
        "dynasty": "宋",
        "collection_info": null
    },
    {
        "title": "自秦入蜀道中绝句三首  其三",
        "author": "尹焞",
        "content": "南枝北枝春事休，啼莺乳燕也含愁。\n朝来回首频惆怅，身过秦川最尽头。",
        "dynasty": "宋",
        "collection_info": null
    },
    {
        "title": "避贼至商山绝句",
        "author": "尹焞",
        "content": "西来几被雪霜埋，鸿雁嗷嗷莫强猜。\n今朝始踏商山路，高视浮云任去来。",
        "dynasty": "宋",
        "collection_info": null
    },
    {
        "title": "偈八首  其一",
        "author": "释思慧",
        "content": "板韵纔终，鼓声三迭。\n人天交接，龙象回旋。\n祖佛家风，一时漏泄。",
        "dynasty": "宋",
        "collection_info": null
    },
    {
        "title": "偈八首  其二",
        "author": "释思慧",
        "content": "天地一指，万物一马。\n踏倒繫驴橛，清风满天下，庄生亦是悠悠者。",
        "dynasty": "宋",
        "collection_info": null
    },
    {
        "title": "偈八首  其三",
        "author": "释思慧",
        "content": "智海无这个忌讳，要开便开，要合便合。\n要打便打，要喝便喝。\n一切智通无障碍，十方世界横该抹。\n灵叟灵叟，快活快活。",
        "dynasty": "宋",
        "collection_info": null
    },
    {
        "title": "偈八首  其四",
        "author": "释思慧",
        "content": "透得荆棘过，枯木堂中第一座。\n拈得笔头挥，长连床上第二机。\n若向个中论胜劣，得便宜是落便宜。",
        "dynasty": "宋",
        "collection_info": null
    },
    {
        "title": "偈八首  其五",
        "author": "释思慧",
        "content": "青春易过，白日难留。\n始见新年，又将一月。\n生死事大，人皆知之。\n了得生死，能有几个。\n拄杖子了得死生，古今日月磨礲他不得。\n天堂地狱龙罩他不得，六道四生留连他不得，祖师言句羁绊他不得。\n如师了王，自在无畏。\n哮吼一声，羣狐屏迹。\n有时横按孤峰顶，铁眼铜睛不敢窥。",
        "dynasty": "宋",
        "collection_info": null
    },
    {
        "title": "偈八首  其六",
        "author": "释思慧",
        "content": "一法既通，万法无碍。\n拈起笊篱，放下布袋。",
        "dynasty": "宋",
        "collection_info": null
    },
    {
        "title": "偈八首  其七",
        "author": "释思慧",
        "content": "正说知见时，知见俱是心。\n当心即知见，知见即如今。",
        "dynasty": "宋",
        "collection_info": null
    },
    {
        "title": "偈八首  其八",
        "author": "释思慧",
        "content": "闰年节候晚，六月始梅蒸。\n一番云过一番雨，半日阴来半日晴。\n草鞋烂却浑闲事，苦是禅人眼不醒。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释思慧",
        "content": "妙高山顶，云海茫茫。\n少室岩前，雪霜凛凛。\n齐腰独立，徒自苦疲。\n七日不逢，一场懡㦬。\n别峰相见，落在半途。\n隻履西归，远之还矣。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释思慧",
        "content": "大道只在目前，要且目前难睹。\n欲识大道真体，今朝三月十五。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释思慧",
        "content": "一切法无差，云门胡饼赵州茶。\n黄鹤楼中吹玉笛，江城五月落梅花。\n惭愧太原孚上座，五更闻鼓角，天晓弄琵琶。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释思慧",
        "content": "南询诸友，踏破草鞋。\n绝学无为，坐消日月。\n凡前易脱，圣解难忘。\n但有纤毫，皆成渗漏。\n可中为道，似地击山。\n应物显形，如驴觑井。\n纵无计较，途辙已成。\n若论相应，转没交涉。\n勉诸仁者，莫错用心。\n各自归堂，更求何事。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "洪拟",
        "content": "富贵功名岂易量，暂休聊洗十年忙。\n赤城山下林泉美，退老堂中日月长。\n种竹几年心未厌，栽花经日手犹香。\n一丘寄傲真吾事，何必怀归问故乡。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "洪拟",
        "content": "千载明良不易逢，退居谁不慕高风。\n香留铁砚韦编上，卷在金罍玉斝中。\n鳌足共知曾立极，龙韬犹欲倚平戎。\n追锋只恐来相继，行看东山起谢公。",
        "dynasty": "宋",
        "collection_info": null
    },
    {
        "title": "伏睹三兄文会之乐皆见于诗不肖屏居山间颇以不获陪末从为歉辄继高韵聊以自叙云尔。",
        "author": "洪拟",
        "content": "老去谩将书作伴，平生不喜酒为名。\n倦游落落忘尘事，清梦时时入化城。\n纵有诗骚浑漫与，回看波浪亦堪惊。\n赤城从阻陪高会，深自怜余不及情。",
        "dynasty": "宋",
        "collection_info": null
    },
    {
        "title": "宁海五咏 崇教寓居",
        "author": "洪拟",
        "content": "七年溪山北，颇自爱吾庐。\n人生真寄耳，何必赋归欤。",
        "dynasty": "宋",
        "collection_info": null
    },
    {
        "title": "宁海五咏 对客隐几",
        "author": "洪拟",
        "content": "客欲谈世事，词锋若戈矛。\n我已梦为蝶，咄哉为罢休。",
        "dynasty": "宋",
        "collection_info": null
    },
    {
        "title": "宁海五咏 晚晴读书",
        "author": "洪拟",
        "content": "新晴快老读，斜日在遗编。\n吾非求甚解，会意即欣然。",
        "dynasty": "宋",
        "collection_info": null
    },
    {
        "title": "宁海五咏 窗下独酌",
        "author": "洪拟",
        "content": "万事休杯酒，高情谁与论。\n寄语问安者，谨勿过吾门。",
        "dynasty": "宋",
        "collection_info": null
    },
    {
        "title": "宁海五咏 书斋夜坐",
        "author": "洪拟",
        "content": "不知月欲落，但觉衣生棱。\n夜深谁是伴，相对祇孤灯。",
        "dynasty": "宋",
        "collection_info": null
    },
    {
        "title": "瑞莲桥",
        "author": "王肱",
        "content": "莲桥琢石跨松蹊，满院真香种木樨。\n欲得淡轩谈寂照，须将明水洗沉迷。\n云峰黯黯巴猿啸，竹岭苍苍杜宇啼。\n从此邦人知胜概，为师增贲此招提。",
        "dynasty": "宋",
        "collection_info": null
    },
    {
        "title": "过南华",
        "author": "孙渐",
        "content": "挟策自羽龄，周览南华书。\n茫然访道志，欲驾将焉如。\n朅来南华道，始识其故墟。\n尘迹寄委蜕，万事同蘧庐。\n想其为吏时，傲世乐有余。\n天地等毫末，轩冕同锱铢。\n三公礼荜户，万乘尊褐夫。\n去古邈已远，浇风日沦胥。\n得丧吓腐鼠，怒悦纷众狙。\n材否笑鹜雁，断续伤鹤鳬。\n钓台已湮没，漆城称荒芜。\n恨不见斯人，逍遥与之俱。\n还淳以反朴，抚俗归黄虞。\n神交付恍惚，日暮犹踌躇。",
        "dynasty": "宋",
        "collection_info": null
    },
    {
        "title": "游骊山",
        "author": "孙渐",
        "content": "晓促零口征，晚留华清宿。\n弥月倦纷埃，晞取码莲汤浴。\n夜雨闹庭梧，漏长秋睡足。\n平明径欲西，霁色开林麓。\n遂作朝元游，聊放千里目。\n嵯峨北来横，渭水东转曲。\n坡田散牛羊，沙岸翔鳬鹜。\n爽气袭衣裘，青烟生井屋。\n忆昔唐天子，承天溺爱欲。\n翠辇拂行云，钩陈裹幽谷。\n遗址今尚存，缭垣半颓覆。\n玉像暗真僊，石槽标饮鹿。\n羯鼓寂无声，连理空余木。\n长生岂难求，有道书丹箓。\n泪未忘马嵬，恨已悲金粟。\n往事寄冥冥，芳草依然绿。",
        "dynasty": "宋",
        "collection_info": null
    },
    {
        "title": "雪中观妓",
        "author": "王氏",
        "content": "梁王宴罢下瑶台，窄窄红靴步雪来。\n恰似阳春三月暮，杨花飞处牡丹开。",
        "dynasty": "宋",
        "collection_info": null
    },
    {
        "title": "送李道甫辟大名名司录  其一",
        "author": "叶集之",
        "content": "桓桓忠愍公，决策动天意。\n际会武烈王，乘桥亲总辔。\n登城建黄屋，戎狄先夺气。\n三军白光彩，壮士思敌忾。\n明星欻坠地，百万可俱殪。\n天王体不杀，指日明大义。\n到今犬羊心，之死靡携贰。",
        "dynasty": "宋",
        "collection_info": null
    },
    {
        "title": "送李道甫辟大名名司录  其二",
        "author": "叶集之",
        "content": "李侯江南英，身老自藏器。\n读书尽百纸，落笔必千字。\n况兼熊豹姿，特负纵横志。\n凄其望高躅，异世犹一致。\n大名国北门，自昔雄元帅。\n名贤慎柬拔，荐引必同类。\n操持纪纲地，实藉循良吏。\n要成百炼刚，小大须历试。",
        "dynasty": "宋",
        "collection_info": null
    },
    {
        "title": "次韵王帅彦昭破贼",
        "author": "叶集之",
        "content": "将略兵机断若神，济时须仗老成人。\n指挥自事囊中智，谋议谁参幕府官。\n已喜雄威存楚越，更有余策取绥银。\n明年此去登黄阁，要使恩霑万国春。",
        "dynasty": "宋",
        "collection_info": null
    },
    {
        "title": "题画山水扇",
        "author": "明不亏",
        "content": "淋漓戏墨堕毫端，雨湿溪山作小寒。\n家在严陵滩上住，风烟不是梦中看。",
        "dynasty": "宋",
        "collection_info": null
    },
    {
        "title": "绝句",
        "author": "明不亏",
        "content": "故乡深落落霞边，雁断鱼沉二十年。\n写尽彩笺无寄处，洞庭湖水阔于天。",
        "dynasty": "宋",
        "collection_info": null
    },
    {
        "title": "闺情四首  其一",
        "author": "魏鹏",
        "content": "春闺晓起泪痕多，倦理青丝髪一窝。\n十八云鬟梳掠过，更将鸳镜照秋波。",
        "dynasty": "宋",
        "collection_info": null
    },
    {
        "title": "闺情四首  其二",
        "author": "魏鹏",
        "content": "侍女新倾盥水汤，轻装雪腕立牙床。\n都将隔宿残脂粉，洗在金盆彻底香。",
        "dynasty": "宋",
        "collection_info": null
    },
    {
        "title": "闺情四首  其三",
        "author": "魏鹏",
        "content": "红绫拭镜照窗纱，画就双眉八字斜。\n莲步轻移何处去，阶前笑折石榴花。",
        "dynasty": "宋",
        "collection_info": null
    },
    {
        "title": "闺情四首  其四",
        "author": "魏鹏",
        "content": "薫风无路入珠帘，三尺冰绡怕汗黏。\n低唤小鬟推绣户，双弯自濯玉纤纤。",
        "dynasty": "宋",
        "collection_info": null
    },
    {
        "title": "句",
        "author": "袁谦",
        "content": "时人不识田园乐，只羡相如驷马车。",
        "dynasty": "宋",
        "collection_info": null
    },
    {
        "title": "题遗爱庙",
        "author": "张孜",
        "content": "天资忠义恶嚣华，贵不骄矜富不奢。\n忧国焦心谁别马，爱人忘己特埋蛇。\n封潘名易夷齐比，相楚功难禹稷加。\n寂寂阴灵何所在，庙门空掩夕阳斜。",
        "dynasty": "宋",
        "collection_info": null
    },
    {
        "title": "题仲兄死节",
        "author": "曾怛",
        "content": "同寅惊胆落，骂贼风飕飕。\n君父纲维重，华彝道不侔。\n魂随金刃遶，血溅越江流。\n原隰裒然处，余杭涕泣求。",
        "dynasty": "宋",
        "collection_info": null
    },
    {
        "title": "正月二十四日侍亲游罗浮道院栖禅山寺",
        "author": "苏过",
        "content": "淡云晓葱茏，野水清可揭。\n山明草木秀，使里见琐细。\n人闲境愈静，地暖春先逝。\n桃李已青枝，落花空覆砌。\n凉风稍可爱，习习来衣袂。\n赤日虽未苦，炎炎逼裘毳。\n道人疑有道，襟裳弊。\n晨斋爨无烟，含糗聊卒岁。\n空阶指荜拨，破屋缘薜荔。\n拄杖挑笋蕨，折柳樊兰蕙。\n居夷信何陋，即此可遁世。\n敢师浴乎沂，不数山阴禊。\n人生行乐耳，四海皆兄弟。\n何必怀故乡，吾驾随所税。",
        "dynasty": "宋",
        "collection_info": null
    },
    {
        "title": "人参",
        "author": "苏过",
        "content": "草木异所禀，甘苦分炎凉。\n人参独中和，羣药敢雁行。\n虽微瞑眩力，颇着难老方。\n譬之古循吏，有益初无伤。\n安神补五臟，自使精魄强。\n罗浮仙者居，灵质不自藏。\n移根植膏壤，桠叶粲以长。\n东南虽异产，辽海谁能航。\n誓将北归日，从我涉汉湘。\n种之眉山阴，得与伯仲尝。",
        "dynasty": "宋",
        "collection_info": null
    },
    {
        "title": "枸杞",
        "author": "苏过",
        "content": "春槃撷新芽，秋篚得红实。\n霜根醸我醪，色味两奇绝。\n老人鬓已丝，处子何由得。\n早佩斯人言，百岁真瞬息。\n今我幸未衰，妙药况咫尺。\n食前得珍蔬，新醸扫故疾。\n瘴海风土恶，地气侵腰膝。\n玄鬓或伛偻，襁褓颜已墨。\n西河安可冀，北归愿如昔。\n区区摘苍耳，麤陋非所敌。",
        "dynasty": "宋",
        "collection_info": null
    },
    {
        "title": "次韵叔父俗罢",
        "author": "苏过",
        "content": "黄门昔万机，下士勤握沐。\n今已与世疏，雅志追沂浴。\n丹田有宿火，如比阳来復。\n辘轳自转水，离坎俱实腹。\n谪居使事乏，惟喜薪水足。\n时濯西风尘，一寓归鸿目。\n勿惊髀肉少，衣褐真怀玉。\n明镜虽无垢，新苗良待沃。\n雨余餐岩岫，露重膏松竹。\n更观云入山，心与境同熟。\n珍重耆城言，妙解何须读。\n洁香非外求，清凈常返瞩。\n物初信可游，傥来非所卜。\n益师庄叟言，养生贵缘督。",
        "dynasty": "宋",
        "collection_info": null
    },
    {
        "title": "次陶渊明正月五日游斜川韵",
        "author": "苏过",
        "content": "岁丰田野欢，客子亦少休。\n糟床有新注，何事不出游。\n春云翳薄日，磻石俯清流。\n心目两自闲，醉戗不惊鸥。\n茅蒋谁氏居，鸡鸣隔林丘。\n曳杖叩其门，恐是沮溺俦。\n但苦鴃舌谈，尔汝不相酬。\n筑室当为邻，往来无惮不。\n澄江可寓目，长啸忘千忧。\n傥遂北海志，余事復何求。",
        "dynasty": "宋",
        "collection_info": null
    },
    {
        "title": "五色雀和大人韵",
        "author": "苏过",
        "content": "神雀来何从，飞鸣自为徒。\n尊卑有定分，众色敢乱朱。\n与公作新年，禬禳陋桃符。\n南迁不见鵩，屡集升平乌。\n翩然自灵物，岂惟眷庭梧。\n年来翟公门，寂寞谁与娱。\n瓜田岂故侯，环堵真前儒。\n虽知非天穷，险阻殆切肤。\n海南夷獠窟，安得此异雏。\n似为三足使，仙子傥见呼。\n定知隐几人，嗒焉非昔吾。\n不愿宴西瑶，东华返旧都。",
        "dynasty": "宋",
        "collection_info": null
    },
    {
        "title": "冬夜怀诸兄弟",
        "author": "苏过",
        "content": "霜风连日恶，霜月连夜苦。\n青灯寒无光，翳翳昏復吐。\n念我手足爱，相望若秦楚。\n两兄寄阳羡，耕稼事农圃。\n箪瓢有余乐，菽水未为窭。\n两兄客颍川，耿耿怀去鲁。\n近闻营菟裘，稍亦葺环堵。\n有弟虽咫尺，相逢犹龃龉。\n黄湾隔小海，孤岭度大庾。\n今年厄陈蔡，夫子嗟兕虎。\n惟我二兄弟，颇亦尝险阻。\n忆昔居大梁，共结慈明侣。\n晨窗惟六人，夜榻到三鼓。\n岂知聚散事，翻手如云雨。\n我今处海南，日与渔樵伍。\n黄茅蔽涧谷，白雾昏庭宇。\n风高翔鸱枭，月黑号鼯鼠。\n舟居杂蛮蜑，卉服半夷虏。\n下床但药饵，遣瘴烦樽俎。\n何须鸢堕时，方念平联繫语。",
        "dynasty": "宋",
        "collection_info": null
    },
    {
        "title": "次韵大人与藤守游东山",
        "author": "苏过",
        "content": "滩声已悲秋，涧色犹藏春。\n驾言东山游，缅彼千载人。\n使君平阳意，客至但饮醇。\n风松作鼓吹，迎送长江滨。\n尔来乘桴翁，归路物色新。\n高情寓箕颍，绝意登麒麟。\n三吴有负郭，𥝧稏秋盈囷。\n瘴茅喜欲脱，下泽还当巾。\n缥缈九疑行，此生定知津。\n故人傥见思，尺书凭素鳞。",
        "dynasty": "宋",
        "collection_info": null
    },
    {
        "title": "将至五羊先寄伯达仲豫二兄",
        "author": "苏过",
        "content": "人皆有离别，我别不忍道。\n惟应付梦幻，事已共一笑。\n忆昔与仲别，秦淮汇秋潦。\n相望一叶舟，目断飞鸿杳。\n伯兄阳羡来，万里踰烟峤。\n未温白鹤席，已饯罗浮晓。\n江边空忍泪，我亦肝肠绕。\n崎岖七年中，云海用浩渺。\n岂知羌村晚，惊拜杜陵老。\n干戈虽事异，欢喜动夷獠。\n山川旧悽惨，云物今清好。\n不似玄都桃，秋风不堪扫。",
        "dynasty": "宋",
        "collection_info": null
    },
    {
        "title": "送张倅彦政赴阙",
        "author": "苏过",
        "content": "信马来并州，并州在何许。\n太行如登天，憔悴欲谁语。\n青衫百僚底，屏气不敢吐。\n谓当哭途穷，何但折腰膂。\n忽逢元紫芝，仰视得眉宇。\n敢论通家旧，窃欲比文举。\n使君况不凡，高论倾肺腑。\n能容丞掾醉，不问车茵污。\n念我丘壑人，老矣事簪组。\n端如赴缧囚，坐受狱吏侮。\n感公怀抱开，一笑忘羁旅。\n虽知抱关恶，未忍赋归去。\n相从仅满岁，公已歌杕杜。\n秋风忽零乱，吹尽西山雨。\n定应摧行色，不遣车轮阻。\n天街早飞鞚，鹓喈喈看接武。\n青云岂难到，少展垂天羽。\n区区亦自怜，从此归农圃。",
        "dynasty": "宋",
        "collection_info": null
    },
    {
        "title": "郡守祷雨获应",
        "author": "苏过",
        "content": "秋阳六十日，闵闵岁可惧。\n原田龟坼块，城市尘没屦。\n谁欤悲若人，活彼于旦暮。\n精禋发仁恻，诚意辄上诉。\n神山閟灵湫，水旱天所付。\n潜虬懒废职，暴虎往鬬怒。\n抑无东海冤，又岂桑羊蠹。\n天心自响答，民语酌道路。\n嗟予生理拙，饥饱共农圃。\n披衣夜不眠，听此檐间语。\n沉疴忽去体，黄壤流膏乳。\n少宽县令责，尽復南亩故。\n呼儿酌我酒，欲写无佳句。\n聊同千里谣，非公谁与哺。",
        "dynasty": "宋",
        "collection_info": null
    },
    {
        "title": "再和",
        "author": "苏过",
        "content": "吾君如汤仁，常为无灾惧。\n一夫恐不获，贸贸悲辑屦。\n二斗东南忧，诏书走晨暮。\n陈陈发囷廪，粒食不待诉。\n知公经纶手，故以民社付。\n汪然叔度陂，不见伟节怒。\n德星所临次，民瘼消朽蠹。\n祝祠往无愧，飞雨来半路。\n耕犁及二麦，浸灌休老圃。\n何人执笔书，为瑞非虚语。\n应言颍川凤，未要猫相乳。\n益欣狱讼少，三尺略细故。\n丞掾从歌呼，讴谣入章句。\n谢公未赋归，赤子犹待哺。",
        "dynasty": "宋",
        "collection_info": null
    },
    {
        "title": "题刘均国所藏燕公山水图",
        "author": "苏过",
        "content": "江湖半此生，老去徒见画。\n看山眼已足，涉险梦犹怕。\n老燕久黄壤，遗墨独未化。\n胸中有丘壑，故遣意匠写。\n会逢知音人，契此笔端话。\n故山当早归，谁是知津者。",
        "dynasty": "宋",
        "collection_info": null
    },
    {
        "title": "颜乐堂",
        "author": "苏过",
        "content": "恨无阿堵君，一区今尚欠。\n且谋蔽风雨，拔草聊自苫。\n低深人易安，俭陋鬼不瞰。\n宁辞力少劳，还视家无甔。\n从来生理拙，况此岁屡歉。\n故将箪瓢心，聊作粱肉砭。\n堂前有甘井，汲取良未厌。\n堂后有药苗，一饱亦可暂。\n胡为不欢乐，何事贫忧谄。\n作诗置座右，勿使斯言玷。",
        "dynasty": "宋",
        "collection_info": null
    },
    {
        "title": "与范箕叟避暑西湖",
        "author": "苏过",
        "content": "快哉楚王风，庶人安得共。\n西陂浩无价，不计吾侪用。\n永日不可暮，穷居厌尘鬨。\n出门有佳诣，咫尺窥潭洞。\n危楼俯木杪，大厦森高栋。\n户牖交梧楸，蒲荷接苹葑。\n闲持枕簟往，遽起江湖梦。\n醒然凉肺肝，习习吹衣动。\n世间贱易得，清风谁与重。\n劳生不自觉，至乐那容众。\n北窗与君享，世网念少纵。\n肉食固肥甘，轻尘没飞鞚。",
        "dynasty": "宋",
        "collection_info": null
    },
    {
        "title": "陪郡守游西湖泛舟曲水分韵得会字",
        "author": "苏过",
        "content": "谢公志东山，杖屦未冠盖。\n兴成江湖游，意落轩冕外。\n阴阴耸百木，浏浏鸣溪濑。\n拏舟破菰荷，寻径穿萧艾。\n新亭水心见，倒影飞虹背。\n青山忽入坐，境与今意会。\n公诗如干将，游刃天宇大。\n西湖真小鲜，殊未供刀鲙。\n云烟日相劘，媚妩分晴霭。\n妙语泻琼瑰，化工应有待。",
        "dynasty": "宋",
        "collection_info": null
    },
    {
        "title": "同赵伯充游曲水赵氏庄分韵得抱字",
        "author": "苏过",
        "content": "三春失行乐，风雨与病恼。\n忽惊节物改，树密莺声老。\n滥陪闲中客，载酒寻芳草。\n东郊纵适，苍莽事幽讨。\n谁欤有隐居，溪谷相鬰缭。\n疏篱映修竹，叩门许径造。\n主人虽锄耰，好客自酒扫。\n结茅□□年，种木今合抱。\n飘然佳公子，忽弄松风操。\n丝桐岂能尔，妙意超物表。\n归途践危桥，月上千林缟。\n兹游非人寰，俗耳不可道。",
        "dynasty": "宋",
        "collection_info": null
    },
    {
        "title": "和叔父移居东斋",
        "author": "苏过",
        "content": "去乡三十年，梦寐犹西土。\n阨穷未能归，谅亦君子固。\n结庐箕颍间，绝意为霖雨。\n聊清一室地，仅作跏趺处。\n迩来又谢客，不待羹轹金。\n西斋旧翳密，日宴窗先暮。\n东轩得爽嵦，真作禅侣住。\n陶潜采菊时，尚復有真趣。\n公今观此心，湛然忘客主。\n坐了一大缘，固已遗能所。",
        "dynasty": "宋",
        "collection_info": null
    },
    {
        "title": "次韵岑彦高史强本春日书怀二首  其一",
        "author": "苏过",
        "content": "二豪以诗鸣，优劣孰敢分。\n纵横阅万卷，何忧备三邻。\n终年发揣摩，秀句吐阳春。\n谁云不菑畬，安取三百囷。\n汝颍素多奇，世不乏孙陈。\n着书效潜夫，奏赋嗤陵云。\n哀时无祁奚，丹书谁为焚。\n傥令试一割，晋盗当奔秦。\n德业閟不耀，天欲昌其身。\n定交乃余求，不贵白髮新。\n从此杖屦数，为子扫榻尘。\n高谈看亹亹，挥麈落纷纷。",
        "dynasty": "宋",
        "collection_info": null
    },
    {
        "title": "次韵岑彦高史强本春日书怀二首  其二",
        "author": "苏过",
        "content": "逝水不可復，百年行中分。\n自嗟齿髪故，晚境桑榆邻。\n节物谩消长，枯荄不知春。\n轩裳嘆鸡肋，雀鼠盗廪囷。\n学艺晚愈拙，弹冠力难陈。\n澹然忘出处，任此无心云。\n世路羊肠险，恐遭象齿焚。\n何如老山泽，憔悴非逃秦。\n嵩少幸咫尺，云泉许容身。\n平生余嗜好，舍旧当谋新。\n安心本无法，妙理契析尘。\n优哉真卒岁，岂復悦华纷。",
        "dynasty": "宋",
        "collection_info": null
    },
    {
        "title": "寄题抚松堂",
        "author": "苏过",
        "content": "胸中朝市远，何必择所居。\n门无结驷客，山林入吾庐。\n西洛有君子，筑室城之隅。\n种松在庭户，志与渊明俱。\n朝挹西山爽，暮寻南涧娱。\n霜中鹤骨瘦，雨夜龙髯疏。\n主人应相似，节抱陵云孤。\n不知寒暑迁，肯徇世俗趋。\n昔称水南北，去曳侯门裾。\n能伴松菊老，固知泾渭殊。\n我恨营口腹，敛板惭妻孥。\n三径未能归，高卧子不如。\n青衫满尘土，何时返樵渔。\n未用北山移，我来只须臾。",
        "dynasty": "宋",
        "collection_info": null
    },
    {
        "title": "寄题北海文举堂",
        "author": "苏过",
        "content": "巨君窃汉玺，如取鸿毛轻。\n孟德老且死，不见姦业成。\n乃知朝无人，谁惮百公卿。\n一夫能仗节，介然屹长城。\n忠义国所託，安危与之并。\n吾于文举见，坐折姦邪萌。\n谁能搏猛虎，乃用尺棰婴。\n义气横宇宙，不烦尺寸兵。\n悲哉天所坏，一木难扶倾。\n枭鸾不两立，夫子安得生。\n中原竟分裂，三姓鼎足争。\n当知千载后，高名独峥嵘。\n使君定不凡，论友古豪英。\n作堂追余烈，岂祇求空名。\n废卷屡嘆息，孤忠谁发明。\n玉石痛俱烬，鲸鲵脱诛烹。\n嗟余志谬懦，怒髪犹衝缨。\n九原不可作，涕泪徒纵横。",
        "dynasty": "宋",
        "collection_info": null
    },
    {
        "title": "和王仲弓雪中怀友之什  其一",
        "author": "苏过",
        "content": "出门无所之，怀刺名欲灭。\n要求我辈人，庶缓礼法设。\n城南有胜士，块坐方禅悦。\n不嫌来往频，相对餐毡雪。",
        "dynasty": "宋",
        "collection_info": null
    },
    {
        "title": "和王仲弓雪中怀友之什  其二",
        "author": "苏过",
        "content": "我非淳于狂，君勿怖烛灭。\n时能啜少醴，谁为穆生设。\n明窗坐弈棋，聊以寄怡悦。\n胜固无所争，败亦何足雪。",
        "dynasty": "宋",
        "collection_info": null
    },
    {
        "title": "次韵少藴移竹于贾文元园二首  其一",
        "author": "苏过",
        "content": "猗欤丞相园，中有岁寒根。\n千夫屹冠剑，坐阅云来孙。\n当年拥节旄，雅志在淇园。\n琅玕映城郭，琴筑鸣潺湲。\n春笋半出林，横鞭争触藩。\n坐陵霜雪气，高压桃李繁。\n年来王子猷，来乘刺史轩。\n请分一亩阴，自访三家村。\n赋诗属公考，益遣交情敦。\n一雨饱生意，莫嫌池水浑。",
        "dynasty": "宋",
        "collection_info": null
    },
    {
        "title": "次韵少藴移竹于贾文元园二首  其二",
        "author": "苏过",
        "content": "我公经纶手，胡为试盘根。\n忠言与嘉绩，有后期臧孙。\n胸中五千卷，三岁不窥园。\n种德如川增，源深自潺湲。\n遽辞承明庐，出备诸侯藩。\n仁风被草木，已觉棠阴繁。\n此君况手植，伴公读书轩。\n未须劳越吟，寓目聊江村。\n羣豪争吐奇，和诗相劝敦。\n愧无峥嵘句，往继火陆浑。",
        "dynasty": "宋",
        "collection_info": null
    },
    {
        "title": "送在庭侄颔漕归蜀",
        "author": "苏过",
        "content": "伯祖昔为郎，出乘使者轓。\n德星照东蜀，遗爱及后昆。\n登车问民瘼，手拊创痍痕。\n遂使吾蜀人，不知狱吏尊。\n迢迢六十年，乃復见曾孙。\n曾孙早读书，待诏金马门。\n一选文昌省，骎骎西掖垣。\n凛然七尺躯，云梦不足吞。\n乃居严徐间，臿齿吐吻唇。\n青云岂不愿，局促畏短辕。\n收拾五车书，归扫西山坟。\n平生有家学，舍鱼取熊蹯。\n况兹甘棠俗，尚怀挟纩恩。\n上以慰慈母，一笑请平反。\n下以慰父老，俯不怍九原。\n更酌老翁水，我为歃此言。",
        "dynasty": "宋",
        "collection_info": null
    },
    {
        "title": "和毋仲山雨后  其一",
        "author": "苏过",
        "content": "柴门似郊居，烟草碧萋蒨。\n君能慰幽独，数面情已眷。\n山雨洗茅屋，耳目清如浣。\n凭君发妙语，笔有书万卷。",
        "dynasty": "宋",
        "collection_info": null
    },
    {
        "title": "和毋仲山雨后  其二",
        "author": "苏过",
        "content": "杜陵有佳句，久旱雨亦好。\n从教怨行旅，颇觉慰父老。\n我似广文贫，饱食平生少。\n忍饥山泽儒，未易窥三岛。",
        "dynasty": "宋",
        "collection_info": null
    },
    {
        "title": "和毋仲山雨后  其三",
        "author": "苏过",
        "content": "西湖跬可至，不畏城闉阻。\n芒鞋与竹杖，穿泥未为苦。\n清波暗萍藻，中无芙蕖吐。\n骤雨真可人，新荷亦掀舞。",
        "dynasty": "宋",
        "collection_info": null
    },
    {
        "title": "和毋仲山雨后  其四",
        "author": "苏过",
        "content": "能琴何必弦，便晓琴中趣。\n学道何所得，知迷即真悟。\n尝观指非月，要似足忘屦。\n归吾无所归，兹焉定归处。",
        "dynasty": "宋",
        "collection_info": null
    },
    {
        "title": "和毋仲山雨后  其五",
        "author": "苏过",
        "content": "吾庐不知暑，心闲自清凉。\n醉乡岂难入，不假陶令觞。\n白髮我摧朽，青云子轩昂。\n溪山会先往，簪组未汝忘。",
        "dynasty": "宋",
        "collection_info": null
    },
    {
        "title": "和范信中雪诗二首  其一",
        "author": "苏过",
        "content": "春事已稍稍，雪泥阻游观。\n壮心本无多，老境嗟易阑。\n念子功名士，早嫌怀与安。\n弃繻事远游，肯待齿髪残。\n世事属餍耳，□□□□餐。\n急流成一快，勇退人独难。\n慎守林泉幽，莫辞松桂寒。\n余龄付空寂，粗免非意干。\n愿同王翰邻，未暇贡禹弹。\n粃糠身外物，况復子所嘆。",
        "dynasty": "宋",
        "collection_info": null
    },
    {
        "title": "和范信中雪诗二首  其二",
        "author": "苏过",
        "content": "君家寓城市，乃有山林观。\n高高復下下，卜筑殊未阑。\n昨夜三尺雪，闭门学袁安。\n且欣麦陇足，未怕红梅残。\n谁怜属国苏，取毡卧自餐。\n欲寻鸟道往，反畏屐齿难。\n凛凛溪边竹，倚空争岁寒。\n俨如十九夫，玉山方总干。\n悲风动骚屑，伴我长铗弹。\n布衾冷如水，敢效无鱼嘆。",
        "dynasty": "宋",
        "collection_info": null
    },
    {
        "title": "小雪",
        "author": "苏过",
        "content": "小雪不盈寸，阴风何凛冽。\n那堪平地尺，奈此衣百结。\n天以固念念民，已兆丰年悦。\n不知贫与富，苦乐相悬绝。\n沈沈五侯居，碧瓦题目华棁。\n兽炭麒麟红，银瓶黄封揭。\n春风遶幄帐，醉面生绮缬。\n赐宴明光宫，玉色迷金阙。\n谁怜荜门士，破壁穿飞屑。\n捉襟肘常见，纳履指屡决。\n夜长不可度，薪湿何由爇。\n饥吟数更鼓，坐嘆生理拙。\n寒暑有代谢，俣须怨穷达。\n犹胜卧穹庐，破毡空自啮。",
        "dynasty": "宋",
        "collection_info": null
    },
    {
        "title": "湖阴有隐君子作轩曰独乐乡人常希古为赋诗属予同作寄之",
        "author": "苏过",
        "content": "吾闻颜氏子，箪瓢欢有余。\n不知外慕乐，服膺在诗书。\n君看轩冕荣，其辱与之俱。\n斯由岂不遂，上蔡曾弗如。\n倚伏无已时，循环共一涂。\n贤愚但相笑，莫知改前车。\n嗟我晚闻道，一官真蘧庐。\n得之不为喜，失之分所无。\n尘垢未忘扫，冰炭久已除。\n萧然百忧释，梦觉两于于。\n江南有高士，以乐名其居。\n嗜不同众好，德则良不孤。\n磨铅事简策，校雠独勤劬。\n持此返退藏，不愿拾紫朱。\n黄卷有晤语，舍兹无与娱。\n安得乘扁舟，访君在五湖。",
        "dynasty": "宋",
        "collection_info": null
    },
    {
        "title": "送梁与可赴中山仓门",
        "author": "苏过",
        "content": "达人无畛畦，从仕聊尔耳。\n言辞将军幕，去作仓庾氏。\n君怀着云梦，尚有恢恢地。\n眷此亦鸿毛，何足为轩轾。\n相君泽未远，风流王谢比。\n满床簪笏閒，乃见山林士。\n嗟余南亩人，投老坐关市。\n萧然见眉宇，真足忘浆馈。\n平生南阳馆，市骏得千里。\n帐中三千客，不数曳珠履。\n要知磊落人，臭味同兰茝。\n翻然若鸿鹄，飞去今无几。\n我行抽手板，亦復还耒耜。\n安能久俛首，自困刀笔吏。",
        "dynasty": "宋",
        "collection_info": null
    },
    {
        "title": "叶守奉诏祠神霄二首  其一",
        "author": "苏过",
        "content": "帝子闵下士，狩临千柱宫。\n来如月照夜，去若电扫空。\n馨香荐明德，降嘏初无穷。\n灵光每下烛，陋彼斋房中。\n大道含一气，地天本相通。\n精诚贯白日，阊阖来清风。\n俾尔仁寿域，不宰造物功。\n眷言苹藻微，报施良已丰。",
        "dynasty": "宋",
        "collection_info": null
    },
    {
        "title": "叶守奉诏祠神霄二首  其二",
        "author": "苏过",
        "content": "正直神所予，诚存邪自闲。\n斋坛夜寂寞，天风吹佩环。\n想像鸾鹤驾，云霞隘空山。\n翩跹款帝闉，羣驭相追攀。\n屏息百虑空，凛然夜气还。\n心灰尘埃境，迹寓冲虚间。\n益守清凈化，俗情开昧顽。\n无声颂文德，庶几窥一班。",
        "dynasty": "宋",
        "collection_info": null
    },
    {
        "title": "北山杂诗十首  其一",
        "author": "苏过",
        "content": "恸哭悲素秋，言登北山脚。\n昏埃迷沪岭，疲马战荦确。\n岁月苦易得，俯仰成今昨。\n山雨坏古道，耕舂演示变溪壑。\n飞妖虽已息，空穟那堪穫。\n农夫抱耒嘆，四顾泪雨落。",
        "dynasty": "宋",
        "collection_info": null
    },
    {
        "title": "北山杂诗十首  其二",
        "author": "苏过",
        "content": "空山寂无闻，独拥寒鑪火。\n时时黄犬吠，知有行人过。\n扣门但樵叟，束薪求售我。\n辛勤易一饭，空腹安能果。\n我困亦无几，僮仆行忧饿。\n明朝且食粥，弹铗悲楚些。",
        "dynasty": "宋",
        "collection_info": null
    },
    {
        "title": "北山杂诗十首  其三",
        "author": "苏过",
        "content": "霜余木叶脱，浩荡风千里。\n簸摇茅屋下，布被冷如水。\n吾侪贫亦巧，纸帐陋纨绮。\n柴门任轩吼，晓梦方清美。\n墙东新凿牖，朝阳催我起。\n安眠愧耕者，陇月射牛耳。",
        "dynasty": "宋",
        "collection_info": null
    },
    {
        "title": "北山杂诗十首  其四",
        "author": "苏过",
        "content": "午椀不能寐，床头井百尺。\n辘轳下长绠，铿响鸣山骨。\n分甘遍邻社，甚旱犹湍碧。\n烹茶沸小鼎，自拨寒灰白。\n默默谁与语，扣门惟木客。\n坐念鲁两生，壁间有陈迹。",
        "dynasty": "宋",
        "collection_info": null
    },
    {
        "title": "北山杂诗十首  其五",
        "author": "苏过",
        "content": "默李吾所畏，文字班马流。\n空斋锁长夜，尺渎横吞舟。\n谁令效方朔，顾盼侏儒羞。\n不如谈天李，高论隘九州。\n能为齐谐语，自许监河侯。\n浮沈闾里间，与世真无求。",
        "dynasty": "宋",
        "collection_info": null
    },
    {
        "title": "北山杂诗十首  其六",
        "author": "苏过",
        "content": "西南望平原，汝水稻千顷。\n黄云卷𥝧稏，怀我江湖境。\n扁舟五月时，泼眼菱荷凈。\n归来逢岁恶，半臂换汤饼。\n怅望云子白，悲辛残炙冷。\n采薇聊卒岁，雅志在箕颍。",
        "dynasty": "宋",
        "collection_info": null
    },
    {
        "title": "北山杂诗十首  其七",
        "author": "苏过",
        "content": "居闲本可乐，闲久復难度。\n此心苟无着，永日未易暮。\n平生有习气，但对黄卷语。\n诗书与博弈，等是忘闲具。\n不如观此心，安用徒劳苦。\n湛然返灵源，当求无所住。",
        "dynasty": "宋",
        "collection_info": null
    },
    {
        "title": "北山杂诗十首  其八",
        "author": "苏过",
        "content": "蒙澒山顶云，欲雨昼昏黑。\n似闻田父喜，茅舍有点滴。\n今年秋有蜚，不敢艺两麦。\n天公犹见怜，一犁应不惜。\n我虽厌泥泞，与尔同休戚。\n诜诜有遗种，更望雪三尺。",
        "dynasty": "宋",
        "collection_info": null
    },
    {
        "title": "北山杂诗十首  其九",
        "author": "苏过",
        "content": "毡裘御霜风，从人笑胡服。\n长斋似浮屠，逾月不知肉。\n东邻有病媪，髪白垂鹳鹄。\n拥竈坐无衣，何曾饱脱粟。\n哀哉天民穷，寿考非其福。\n同此覆载间，我生良已足。",
        "dynasty": "宋",
        "collection_info": null
    },
    {
        "title": "北山杂诗十首  其一○",
        "author": "苏过",
        "content": "山月半轮出，寒光射天明。\n微云扫何处，万籁沉无声。\n褰衣步东岭，仿佛游化城。\n下视寰宇间，酰鸡等营营。\n余幼好奇服，簪组鸿毛轻。\n羽人傥招我，携手云间行。",
        "dynasty": "宋",
        "collection_info": null
    },
    {
        "title": "饯任况之",
        "author": "苏过",
        "content": "我如支离人，自负百钧趋。\n羊肠路九折，伛偻纔半途。\n道逢任夫子，忽焉巾柴车。\n问君当何之，驾言返旧庐。\n息肩子有日，我愧今不如。\n嗟哉妻孥累，口腹亦见驱。\n一堕世网中，局促辕下驹。\n秋风送鸿鹄，万里翔天衢。\n蓬瀛岂难到，定笑山泽癯。\n那知羁旅怀，扁舟梦江湖。\n行当投劾去，暮景收桑榆。\n愿回结驷驾，时过原生居。",
        "dynasty": "宋",
        "collection_info": null
    },
    {
        "title": "三月十九日同仲豫兄长率崔遐绍赵汉英游朱园放鱼",
        "author": "苏过",
        "content": "何人溃溪流，忽作瓴建屋。\n不知几鱼虾，生毙此枯渎。\n纤纤跃泥沙，濡沫曾不足。\n虽求升斗活，终困蝼蚁毒。\n眷余二三子，行春访修行。\n危桥得小憩，涸鲋哀穷蹙。\n汲井叩邻里，捐金劝僮仆。\n好生人所欣，稚子助擥掬。\n要令徙窟宅，终免愧口腹。\n瓶罂得千尾，不满百钱赎。\n勿轻其微细，有如异草木。\n蚁蜂杂君臣，蜗角载蛮触。\n君看长平战，一举百万覆。\n扰扰大块中，鉅细同倚伏。\n达人齐万物，愚士蔽一曲。\n慎勿废此言，小惠何足录。",
        "dynasty": "宋",
        "collection_info": null
    },
    {
        "title": "岁暮见怀  其一",
        "author": "苏过",
        "content": "所愿非富贵，甘苦同友于。\n长衾与大枕，共寝从悬弧。\n尔来万里别，南北如囚拘。\n一夫苟不获，仁圣惟予辜。\n而我三兄弟，飘泊海与湖。",
        "dynasty": "宋",
        "collection_info": null
    },
    {
        "title": "岁暮见怀  其二",
        "author": "苏过",
        "content": "纷纷月挂树，征人念行路。\n行路何茫茫，谁为供屝屦。\n努力治芜秽，公归定非暮。\n东门会祖道，嘆息两疏傅。\n涤器当自今，归欤不愆素。",
        "dynasty": "宋",
        "collection_info": null
    },
    {
        "title": "次韵孙海见赠  其一",
        "author": "苏过",
        "content": "碌碌抱关好，孰为贤与愚。\n休歌紫芝曲，且和南郭竽。\n达人齐万物，轩冕等块苏。",
        "dynasty": "宋",
        "collection_info": null
    },
    {
        "title": "次韵孙海见赠  其二",
        "author": "苏过",
        "content": "神仙何渺茫，羽人想丹丘。\n读书悼无成，卖剑行买牛。\n眷此三万轴，传家无邺侯。",
        "dynasty": "宋",
        "collection_info": null
    },
    {
        "title": "次韵孙海见赠  其三",
        "author": "苏过",
        "content": "折腰为五斗，强言筦库职。\n譬如弹随珠，徒丧竟何得。\n坐咏渊明篇，令人有愧色。",
        "dynasty": "宋",
        "collection_info": null
    },
    {
        "title": "次韵孙海见赠  其四",
        "author": "苏过",
        "content": "论交逮蓬荜，此道久寥邈。\n君侯廊庙人，顾我何数数。\n夜光忽暗投，按剑惊卓荦。",
        "dynasty": "宋",
        "collection_info": null
    },
    {
        "title": "次韵孙海见赠  其五",
        "author": "苏过",
        "content": "自分麋鹿姿，食薇山之阿。\n不意设罗门，屡辱结驷过。\n清谈脱麈尾，奈此落月何。",
        "dynasty": "宋",
        "collection_info": null
    },
    {
        "title": "次韵孙海见赠  其六",
        "author": "苏过",
        "content": "仕宦纔百日，邴公有余懽。\n君今吏一邑，萧然怀抱安。\n回翔云间翮，退学鸿在盘。",
        "dynasty": "宋",
        "collection_info": null
    },
    {
        "title": "次韵孙海见赠  其七",
        "author": "苏过",
        "content": "簪组实外物，去来无愠喜。\n君看失马翁，倚伏寄妙理。\n顾我不亡存，斯言定非绮。",
        "dynasty": "宋",
        "collection_info": null
    },
    {
        "title": "次韵孙海见赠  其八",
        "author": "苏过",
        "content": "嗟余幼好奇，乘桴蹈南海。\n远游信虽美，惊梦今犹每。\n一饱类邯郸，苦乐何足骇。",
        "dynasty": "宋",
        "collection_info": null
    },
    {
        "title": "次韵孙海见赠  其九",
        "author": "苏过",
        "content": "居闲得三益，诗社毕此生。\n君才浩无际，可畏银河倾。\n孤军犯大敌，半夜壁屡惊。",
        "dynasty": "宋",
        "collection_info": null
    },
    {
        "title": "次韵孙海见赠  其一○",
        "author": "苏过",
        "content": "君有中山好，严风雕塞草。\n日月遽如许，相从恨不早。\n当呼伯雅君，看子玉山倒。",
        "dynasty": "宋",
        "collection_info": null
    },
    {
        "title": "次韵任况之",
        "author": "苏过",
        "content": "溪山岂远人，吏缚苦难到。\n岂惟畏简书，谁与同嗜好。\n我作汝颍行，蹉跎春事老。\n况逢怀抱恶，千里风霜冒。\n故人知我归，尺书远见劳。\n似寻西溪约，故遣一介报。\n何时脱缰锁，着我林泉帽。\n愿言绝臧否，安用分瞭眊。\n世故定可憎，覆车宁復蹈。\n且共醉山翁，同看接䍦倒。",
        "dynasty": "宋",
        "collection_info": null
    },
    {
        "title": "次韵王仲弓赠史得之",
        "author": "苏过",
        "content": "春风回东皋，春雨湿田舍。\n芒鞋问修竹，小圃条疏柘。\n史侯得此趣，十年官早谢。\n定知猿鹤怨，衣绣空行夜。\n世无摩诘手，谁见辋川画。\n且復浮沉游，款段聊叱咤。",
        "dynasty": "宋",
        "collection_info": null
    },
    {
        "title": "次韵赵承之数诗",
        "author": "苏过",
        "content": "一生拙自谋，老去復谁谏。\n二年此流落，汝岂宜仕宦。\n三黜固不辞，难堪妻妾讪。\n四海将安归，面垢风裂骨骭。\n五鼎不愿食，诚言岂容贋。\n六韬素无奇，破敌未有间。\n七十古所稀，田园当早办。\n八骏方并驱，瑶池朝与宴。\n九牛亡一毛，安用蓬蒿鷃。\n十室请老焉，佩弦吾敢慢。",
        "dynasty": "宋",
        "collection_info": null
    },
    {
        "title": "送伯达兄赴嘉禾",
        "author": "苏过",
        "content": "我生三十余，忧患恰半生。\n飘零万里外，偶存三弟兄。\n去去復远别，朔风催客征。\n相看各华髪，岂免儿女情。\n五载卧箕颍，分甘一廛氓。\n嗟哉生理拙，口腹不解营。\n各逐升斗仕，弹冠愧渊明。\n谁知三径荒，聊代十亩耕。\n我政牛马走，君乃簿书婴。\n壮心已灰槁，焦芽不復萌。\n庄舄偶怀越，嗣宗求步兵。\n行藏本无意，簪组鸿毛轻。\n脱去西风尘，江山照人清。\n扁舟五湖月，千里为莼羹。\n行着下下考，愿辞赫赫名。\n青衫旁吏，时哉那可争。",
        "dynasty": "宋",
        "collection_info": null
    },
    {
        "title": "和吕居仁宿盘溪",
        "author": "苏过",
        "content": "君诗如芝兰，君操如松竹。\n宁当食舍鱼，坐待熊蹯熟。\n申商掩仁义，已作高阁束。\n长吟失憔悴，短缀谢烦促。\n自然四壁空，惟有三冬足。\n我怀嵩少游，已办巾一幅。\n愿言山中友，先登惟子独。\n须烦悬河辩，令我千兔秃。\n归来诗满囊，大胜富润屋。\n穷通有定分，鳬胫悲所续。\n一醉盘溪堂，自取君诗读。",
        "dynasty": "宋",
        "collection_info": null
    },
    {
        "title": "驾李行父迁居盘溪",
        "author": "苏过",
        "content": "扬雄无儋石，而有宅一区。\n陶令官可弃，未免爱吾庐。\n古来贤达士，忘世未忘躯。\n岂知美恶间，共尽同籧篨。\n平生李居士，挈携四壁无。\n常有好颜色，直缘身世疏。\n前年家城东，一椽为有余。\n今年家城西，隐几犹昔吾。\n此生正如此，梦觉两徐徐。\n曾何置欣戚，舍旧新是图。\n吾侪真小人，问讯填里闾。\n聊为盘溪喜，德邻良不孤。\n益知水竹深，中有山泽癯。\n虽非三宿桑，且学壶公壶。",
        "dynasty": "宋",
        "collection_info": null
    },
    {
        "title": "次韵信中郎官庵",
        "author": "苏过",
        "content": "飞流半山来，忽作长剑倚。\n吾知有奇境，何畏虎尾履。\n郎官初得名，山川虽信美。\n谁能此岩居，暂寓非终止。\n吾侪世外缘，壮心殊不已。\n每讥怀与安，同是非夫耻。\n忍饥啖藜藿，且博一笑喜。\n更寻云外人，安得助薪水。\n伶俜穿鸟道，窈窕下涧底。\n路述烟草合，欲往不得跬。\n登楼亡其梯，航海失一苇。\n仰观二三子，脚下云埃起。\n山灵若相戏，危石折屐齿。\n忧我不再来，遗恨丘壑裏。\n借君谈天口，骇我未闻耳。\n秋高山更奇，后会志益伟。\n扪萝贵先登，噬脐无效此。\n与君控扶摇，赤脚踏清泚。",
        "dynasty": "宋",
        "collection_info": null
    },
    {
        "title": "仆以事至洛言还过龙门少留一宿自药寮度广化潜溪入宝应翼日过水东谒白傅祠游皇龛看经两寺登八节尤爱之復至奉先作此诗以示同行僧超晖",
        "author": "苏过",
        "content": "峥嵘两山门，共挹一水秀。\n滩声千鼓鼙，石壁万龛宝。\n何人植翠柏，幽径出尘囿。\n金银佛寺古，夜籁笙竽奏。\n僧稀梵呗少，石险松竹瘦。\n惟当效乐天，早晚弃冠绶。",
        "dynasty": "宋",
        "collection_info": null
    },
    {
        "title": "予寓洛阳宝坛有僧悟超类有道者与语论事能援古证今盖未祝髪时读孔氏之史书涉猎大义为浮屠犹不废今老矣不復读也形骸枯槁真能遗世故而玩死生者送予至龙门陪予游东西两山作此诗别之",
        "author": "苏过",
        "content": "我生江海上，性与鱼鸟逸。\n端来入世网，竟坐形骸役。\n此心本洞然，六月遭怵迫。\n常恐忘迹熟，主人不胜客。\n道人偶相逢，宿契类畴昔。\n巉岩秀眉目，灰槁心木石。\n语我学道难，吾徒犹不力。\n纷华久风靡，外慕失阃域。\n卑之毋高论，遣去身外物。\n未能忘饥寒，衣布饭疏粝。\n此语君自味，至道在咫尺。\n阅人吾虽多，子独无荆棘。\n送行聊过溪，共蹑登山屐。",
        "dynasty": "宋",
        "collection_info": null
    },
    {
        "title": "次韵范信中",
        "author": "苏过",
        "content": "将军山林士，本无轩冕意。\n乘流亦悠悠，得坎便止止。\n平生剧孟徒，作诗建安似。\n曹刘或争先，沈谢何足拟。\n人穷语益工，天或相夫子。\n念君绿髪初，四海一身耳。\n要见元鲁山，万里立自致。\n许君窥藩篱，竟以身后委。\n翩然復蹑蹻，便非昔隐几。\n功名颇见迫，终欲老云水。\n岂料小卜筑，一溪城市裏。\n从兹傥来物，不足置愠喜。\n用寻巢许游，无愧汝颍士。\n我有𥝧稏田，君多樱笋美。\n杖屦日往来，风流岂不伟。",
        "dynasty": "宋",
        "collection_info": null
    },
    {
        "title": "次韵赵承之留别",
        "author": "苏过",
        "content": "出处事莫并，昔谙今则疏。\n一从畏车冕，意遂甘泥涂。\n种髪日就白，衰颜宁再朱。\n壮心空万里，老病寄一区。\n故人来蓬海，过门问樵苏。\n平生诗酒豪，醉倒扶吴姝。\n忆昨试京兆，笑谈鼠盗无。\n鸡牛本同割，刀几无精粗。\n去去南阳野，何以为君娱。\n三年方赤地，政成少踟蹰。\n古为贤守多，方略想可图。\n民言或有酌，近数崔大夫。\n惜哉事大谬，谁为焚丹书。",
        "dynasty": "宋",
        "collection_info": null
    },
    {
        "title": "小斜川",
        "author": "苏过",
        "content": "我老不自爱，几时真罢休。\n浮沈闾里间，漫效马少游。\n年来五十化，逝水无停流。\n胸中粗已了，浩荡欲没鸥。\n渊明我同生，共尽当一丘。\n试筑小斜川，佳名偶相俦。\n亦称辛丑岁，与公更倡酬。\n当时二三友，得如友不。\n赋诗俱不地，疑有湛辈忧。\n聊将桃李句，琼瑰副吾求。",
        "dynasty": "宋",
        "collection_info": null
    },
    {
        "title": "赋鼠鬚笔",
        "author": "苏过",
        "content": "太仓失红陈，狡鼠得余腐。\n既兴丞相嘆，又发廷尉怒。\n磔肉餧饿猫，纷髯杂霜兔。\n插架刀矟健，落纸龙蛇骛。\n物理未易诘，时来即所遇。\n穿墉何卑微，託託此得佳誉。",
        "dynasty": "宋",
        "collection_info": null
    },
    {
        "title": "子庄约况之游西溪不至任有诗次其韵",
        "author": "苏过",
        "content": "边城无一娱，孰云从军乐。\n惟有退食间，柴门可罗雀。\n念我江湖人，久不负渔樵约。\n安得漫浪游，时解冠带缚。\n令尹我辈人，孤标寡然诺。\n晚逢任参军，诗思涌泉落。\n裹饭从子来，隐几访南郭。\n庶结三友懽，一笑忘杯酌。\n西溪渌已涨，渚柳风交错。\n目断君不来，孤鸿没山脚。",
        "dynasty": "宋",
        "collection_info": null
    },
    {
        "title": "寄题岑彦明猗兰轩诗",
        "author": "苏过",
        "content": "羣芳争春风，百态工妩媚。\n毛嫱与西施，未易笑倚市。\n岂如空山兰，静默羞自致。\n幽香不可寻，独秀繁露坠。\n高情谢簪组，遁世汉绮季。\n端来从子游，定觉同伏味。\n岑卫星绝俗，厌贫聊试吏。\n官曹冷如水，终日学奇字。\n未能三径归，故作九畹艺。\n后来当勿剪，伴我司庾氏。",
        "dynasty": "宋",
        "collection_info": null
    },
    {
        "title": "和赵承之竹隐轩诗",
        "author": "苏过",
        "content": "莫将不赀身，玩此有限年。\n心待三径足，何时赋归田。\n陶令甑无粟，阮公不言钱。\n可怜六尺躯，坐受众目怜。\n我正犯此戒，隐忧浩无边。\n幽怀祇自知，搅佩悲芳荃。\n闻君昔种竹，妙意诚超然。\n欲伴岁寒老，此计将终焉。\n鬰鬰环堵中，清风自招延。\n林泉有余乐，簪组未易牵。\n早知文章累，不愿铭燕然。\n一为世所羁，遂与昔志捐。\n富贵岂不欲，孤高易隮颠。\n翻然回吾驾，造物报尔天。\n辛苦自缠缚，老蚕迷再眠。\n邯郸一梦破，怀抱良蹁跹。\n寄语山中友，信归在言前。\n耘治秋水凈，扫洒春风妍。\n君言诚起余，肺腑不待镌。\n强颜为升斗，情态等市廛。\n投绂亦从此，过君请击鲜。\n中止微鹿门隐，不愧竹林贤。\n放怀绳墨外，俱作平地仙。",
        "dynasty": "宋",
        "collection_info": null
    },
    {
        "title": "寄题任况之樗翁轩诗",
        "author": "苏过",
        "content": "豫章生而奇，蔚有千寻志。\n柯为直见伐，根中万乘器。\n自贻斧斤厄，信坐文章累。\n不如樗与栎，生理默自遂。\n荣枯同蒿艾，老死徒弃置。\n我愿处不材，一官隐官市。\n岂知夏畦劳，乃负渊明愧。\n却羡任公子，萧然居畏垒。\n弹冠聊尔尔，颇似漆园吏。\n官居接农舍，稼穑云靡靡。\n放衙日亭午，吏散饱春睡。\n此语慎勿出，请为仓庾氏。",
        "dynasty": "宋",
        "collection_info": null
    },
    {
        "title": "和叔宽田园六首  其一",
        "author": "苏过",
        "content": "早岁厌华屋，曲肱慕饮水。\n躬耕二顷田，仅可毕祭祀。\n长怀饘粥忧，每抱瓶罍耻。\n虽知学稼拙，岂不贤乎已。\n衰才谢严徐，吐吻上插齿。\n各从我尔好，勿问谁愠喜。",
        "dynasty": "宋",
        "collection_info": null
    },
    {
        "title": "和叔宽田园六首  其二",
        "author": "苏过",
        "content": "平生粗知田，疆理南復东。\n常祈五日雨，未厌十日风。\n纷纷秀莨莠，恐害嘉谷丛。\n芟夷绝根本，肃杀先秋冬。\n坐获箱筥收，庶几粢盛供。\n一饭食我力，愿与农夫同。",
        "dynasty": "宋",
        "collection_info": null
    },
    {
        "title": "和叔宽田园六首  其三",
        "author": "苏过",
        "content": "芃芃稼连云，老少纷在场。\n禾稼已困雨，秔稌亦没秧。\n计穷走羣望，敢爱牛与羊。\n可怜拾麦人，不惮道路长。\n号呼泥水中，滞穗收残黄。\n对之怀抱恶，宁忍自举觞。",
        "dynasty": "宋",
        "collection_info": null
    },
    {
        "title": "和叔宽田园六首  其四",
        "author": "苏过",
        "content": "重阴自凝结，雨脚方四罗。\n悬知茅屋下，宁有襦袴歌。\n终年望一麦，此地心今蹉跎。\n平畴乱蛙蛤，原隰长薜莎。\n哀哉南亩人，休戚均尔多。\n朝阳何时出，赫赫散滞疴。",
        "dynasty": "宋",
        "collection_info": null
    },
    {
        "title": "和叔宽田园六首  其五",
        "author": "苏过",
        "content": "县官真爱民，使者交农径。\n课吏有殿最，期使田野凈。\n苍苍岂远人，祸福依民听。\n欲知丰年报，常鉴德业盛。\n近闻河湟復，羽书获万姓。\n吾无矢石功，甘此夏畦病。",
        "dynasty": "宋",
        "collection_info": null
    },
    {
        "title": "和叔宽田园六首  其六",
        "author": "苏过",
        "content": "十年资章甫，人弃我亦闲。\n得从长沮游，时把严陵竿。\n本非厌作吏，未忍违故山。\n朝来行西畴，果腹惟三餐。\n信哉负郭美，五斗何足干。\n长为田舍翁，所乐非所嘆。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其一",
        "author": "苏过",
        "content": "元戎度量大，六二坤直方。\n好士常仄席，疾恶如探汤。\n威名在夷虏，功烈纪太常。\n臧孙自有后，何必谏如棠。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其二",
        "author": "苏过",
        "content": "承明用儒将，那知有程李。\n坐制犬羊羣，泥封一丸耳。\n平生晋公子，从者皆国士。\n谁为彀中游，狐赵何难拟。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其三",
        "author": "苏过",
        "content": "闻公卜菟裘，欲访有鱼稻。\n綵衣归林下，池塘共春草。\n贤者享三乐，世俗未易道。\n但恐东山心，上意还不报。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其四",
        "author": "苏过",
        "content": "我生良多难，已安悬磬室。\n端来强敛板，诡词学造膝。\n枯荄那復春，羸兵敢借一。\n振履独商歌，知音赖师乙。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其五",
        "author": "苏过",
        "content": "君从河朔来，言寻子桑饭。\n蹉𨇤自忘形，请交不敢惮。\n念君青云士，我是江湖散。\n共为逍遥游，未用相推挽。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其六",
        "author": "苏过",
        "content": "与君期岁寒，穷坚老当壮。\n相从茅茨下，不羡凌烟上。\n仲由志亦陋，伤哉生无养。\n岂知众所忧，箪瓢有佳况。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其七",
        "author": "苏过",
        "content": "三士从公归，浩然志已谐。\n嗟余哭穷途，命也与时乖。\n落日惨关树，凄风生庭槐。\n杖藜空徙倚，抱此难吐怀。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其八",
        "author": "苏过",
        "content": "士贵得所託，结根悲兔丝。\n长松在万仞，岂为寒暑移。\n道义倘可弃，投归吾不辞。\n区区寡所合，知我殆非私。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其九",
        "author": "苏过",
        "content": "我营潩水居，晏子近市隘。\n闻公欲卜邻，会筑于门大。\n暂为苍生留，行作归途戒。\n从此敢言交，纻衣仍缟带。",
        "dynasty": "宋",
        "collection_info": null
    },
    {
        "title": "张几仲被召还朝其幕府赵承之送行至漳水用杜子美诗为韵作诗十篇既还孙志康亦取其韵追送过方官并门因几仲之来遂得诸公相遇今幕府例罢不能无离索之意故亦用此韵见意  其一○",
        "author": "苏过",
        "content": "并门逢恶岁，寂寞如在陈。\n况我官独冷，对客寒无茵。\n谋生求二顷，荜门安贱贫。\n明时非自弃，愿作畎亩臣。",
        "dynasty": "宋",
        "collection_info": null
    },
    {
        "title": "送赵承之官满还朝",
        "author": "苏过",
        "content": "先君昔论交，士为天下服。\n同升顾周行，岁晚逢吏部。\n俱怀丘明耻，共弃夫子恶。\n君方汗血驹，早就凌梦乡赋。\n千里不难到，乃愿伯乐顾。\n怀谒来中山，自许相如慕。\n荆州一得见，意已轻万户。\n我时望膺门，通达愧文举。\n顾兹豪杰人，骥尾失早附。\n蹉跎二十年，尘满幷州路。\n班荆话畴昔，堕泪髪垂素。\n中郎真有子，尽以功名付。\n文章盖余事，刚茹柔不吐。\n聊从两油幕，谩借将军筯。\n笑谈出羽檄，横槊纵奇句。\n吾闻明天子，赫赫张治具。\n网罗到岩穴，况子籍其誉。\n镌功燕然山，行有千载遇。\n岂宜山谷中，尚使骐骥骛。\n请缓三径归，执笔太史柱。",
        "dynasty": "宋",
        "collection_info": null
    },
    {
        "title": "送王晋之还朝",
        "author": "苏过",
        "content": "承平绝羽书，盛德戢武威。\n将臣归宿卫，礼乐班王畿。\n君侯褒鄂裔，汗血余光辉。\n马上谈诗笔，笑学孙吴非。\n往年缀内朝，缓带临戎机。\n驾言樽俎间，已觉枹鼓稀。\n我卜颍水居，里社得所依。\n方惩赤丸俗，遽赋杕杜归。\n归朝侍玉辇，络马黄金羁。\n封侯自有骨，坐看择肉飞。",
        "dynasty": "宋",
        "collection_info": null
    },
    {
        "title": "闻潮阳吴子野出家",
        "author": "苏过",
        "content": "予昔少年日，气盖闾里侠。\n自言似剧孟，扣门知缓急。\n千金已散尽，白首空四壁。\n烈士嘆暮年，老骥悲伏枥。\n富贵比浮云，妻孥真敝屣。\n世事如余何，禅心久空寂。\n世间出世间，此道无两得。\n故应入枯槁，习气要除拂。\n丈夫生死易，趋舍志匪石。\n当为师子吼，佛法无南北。",
        "dynasty": "宋",
        "collection_info": null
    },
    {
        "title": "用韦苏州寄全椒道士韵赠罗浮道士三首  其一",
        "author": "苏过",
        "content": "是身如传舍，富贵同过客。\n齿髪日夜衰，职业道德哉卵投石。\n幽人卧林下，沆瀣餐竟夕。\n应笑兰亭游，回头已陈迹。",
        "dynasty": "宋",
        "collection_info": null
    },
    {
        "title": "用韦苏州寄全椒道士韵赠罗浮道士三首  其二",
        "author": "苏过",
        "content": "神仙岂无路，试访武陵客。\n天河尚可到，归验支机石。\n世人耳目隘，露槿那知夕。\n同趋桃李蹊，肯践商颜迹。",
        "dynasty": "宋",
        "collection_info": null
    },
    {
        "title": "用韦苏州寄全椒道士韵赠罗浮道士三首  其三",
        "author": "苏过",
        "content": "异时公子贵，珠履三千客。\n人生一饭饱，安用家万石。\n百年过隙尔，朝不及谋夕。\n吾驾当早回，覆车岂无迹。",
        "dynasty": "宋",
        "collection_info": null
    },
    {
        "title": "次韵和韩君表读渊明馈曾存之酒唱酬之什",
        "author": "苏过",
        "content": "弹冠初为米，挂冠不待稔。\n人言学陶生，此举安能尽。\n陶生物表人，世网那得窘。\n邈如孤凤凰，翱翔天际岭。\n聊应寓诗酒，不在朱絃韵。\n曾韩轻轩冕，雅意妙无畛。\n远寻柴桑游，时遣醉帽陨。\n陟世憎傥来，归耕犹有准。\n糟床得佳友，曲糵粗可信。\n摄衣请从之，嗟我独后警。",
        "dynasty": "宋",
        "collection_info": null
    },
    {
        "title": "送赵仪之丞汝阴",
        "author": "苏过",
        "content": "先师诏后人，学优仕有余。\n治身犹农功，勤惰报亦如。\n公子生华屋，翛然山泽癯。\n胸中一丘壑，结髪谈诗书。\n闲平风流在，自与常人殊。\n清华通帝籍，簪受辉里闾。\n我独求试吏，十室聊卷舒。\n未起青云心，且与黄卷娱。\n淮壖留荐饥，待子活焦枯。\n前贤迹相踵，咏歌载西湖。\n麦秋未可期，往哺当勤劬。\n作诗聊祖道，请以书邻虚。",
        "dynasty": "宋",
        "collection_info": null
    },
    {
        "title": "送叶藴归缙云",
        "author": "苏过",
        "content": "昔直承明庐，谁似先生早。\n前无雒洛人，后笑冯唐老。\n机云谩声价，班马空词藻。\n岂知渊源来，尚觉河汉小。\n斯文嘆未坠，妙意付幽讨。\n言乘刺史藩，曾视金銮草。\n飘然香案仙，宜着蓬莱岛。\n未忘经济心，甘为穷鬼笑。\n手援沟壑危，自上蠲赋表。\n不知古襦袴，能活几枯槁。\n端如德星临，民瘼一驱扫。\n方安龚遂政，远赋阳城考。\n越吟念庄舄，赠策嗟秦绕。\n江湖计不疏，经史心未了。\n但收王车归，三径不足道。\n平生林泉志，久矣轩裳藐。\n远同谢安石，乐比东山好。\n苍生独未买，政坐功名扰。\n汉庭求诸儒，慨想前辈少。\n不用嘆周南，亟闻宣室召。",
        "dynasty": "宋",
        "collection_info": null
    },
    {
        "title": "送八弟赴官汝南",
        "author": "苏过",
        "content": "丈夫志四方，弹冠苦不早。\n终童来请缨，贾谊试三表。\n二子俱弱冠，功名满怀抱。\n要非江湖士，未易语枯槁。\n君年逾三十，闭门事幽讨。\n父兄逼从仕，揽辔方稍稍。\n久安田舍乐，宁坐元龙笑。\n白髪始为郎，定似冯唐老。\n效官曲糵间，区区营一饱。\n虽知浆馈薄，要使人无保。\n淮蔡山川类，民淳足鱼稻。\n作诗慰所思，梦绕池塘草。",
        "dynasty": "宋",
        "collection_info": null
    },
    {
        "title": "登峻极顶",
        "author": "苏过",
        "content": "言登嵩高峰，结束两芒屩。\n摄衣上天梯，股栗战荦确。\n不知几流汗，跃出万仞壑。\n刚风被太虚，尘世俯下浊。\n依稀两仙童，遗我一丸药。\n平生井底蛙，未见宇宙廓。\n四维忽骞举，小知为磅礴。\n得穷恢谲眼，赖有腾趠脚。\n东观扶桑升，北瞰天河落。\n兏须议雄尊，培塿眇庐霍。",
        "dynasty": "宋",
        "collection_info": null
    },
    {
        "title": "渡泉峤出诸山之顶",
        "author": "苏过",
        "content": "岑崟蔽日月，左右信艰哉。\n万壑共驰骛，百谷争往来。\n鹰隼既厉翼，蛟龙亦曝腮。\n崩壁迭枕卧，崭石屡盘迴。\n伏波未能凿，楼船不敢开。\n百年积流水，千岁生青苔。\n行行讵半景，余马以长怀。\n南方天炎火，魂兮可归来。",
        "dynasty": "宋",
        "collection_info": null
    },
    {
        "title": "叔父生日  其一",
        "author": "苏过",
        "content": "百川赴东海，如走万国朝。\n横岫列嵩岱，众山失岧峣。\n吾道岂不尊，凛然干云霄。\n斯文有盟主，坐制狂澜漂。\n天实相我公，高卧不知招。\n手持文章柄，烂若北斗标。\n末学病多歧，寝令世俗浇。\n申商日充塞，仁义愈寂寥。\n造物真有意，俾公以后凋。\n羣邪终放郑，正始会闻韵。\n过也匪私祝，彼苍自昭昭。\n后生方有託，未用忧箪瓢。",
        "dynasty": "宋",
        "collection_info": null
    },
    {
        "title": "叔父生日  其二",
        "author": "苏过",
        "content": "沟渎嗟寻常，固为吞舟厄。\n风无九万里，焉载垂天翼。\n老人卧箕颍，初非厌簪绂。\n时哉莫吾容，道大俗隘迫。\n虎兕歌旷野，鸾凤栖枳棘。\n苍生谩怅望，吾道何欣戚。\n卜筑殆将隐，门无翟公客。\n高踪蹑巢由，援手谢卨稷。\n我观造物意，申甫为时出。\n未应兹伟人，独不裨衮职。\n功名世所趋，富贵亦过隙。\n岂知难老福，天以寿有德。\n亭亭南涧松，不羡栋梁索。\n方兹阅寒暑，宁欲顾匠石。\n世间出世间，此得无两得。\n回首承明庐，摩挲看铜狄。",
        "dynasty": "宋",
        "collection_info": null
    },
    {
        "title": "叔父生日  其三",
        "author": "苏过",
        "content": "鬰鬰涧底松，千年养奇干。\n盘根入窈窕，翠盖摩霄汉。\n岩深饱霜雪，路绝窥轮奂。\n空回牛刀手，屡发匠石嘆。\n物生非不逢，得天地所赞。\n虽微栋梁求，幸免斤斧难。\n我公庙堂人，端委四夷惮。\n岂惟福苍生，高风激贪懦。\n云何卧箕颍，当宁方宵旰。\n吾道久寂寥，贤愚良未判。\n汗颜一如既往血指，袖手宁坐看。\n卷怀霖雨心，警策露电观。\n形神妙自契，眉目光璀璨。\n长松信可倚，柯叶四时贯。\n东风漫滋荣，寒雨徒零乱。\n何异楚灵椿，春秋安可算。",
        "dynasty": "宋",
        "collection_info": null
    },
    {
        "title": "叔父生日  其四",
        "author": "苏过",
        "content": "物居覆载间，阴阳为盛衰。\n我观众草木，春风不相遗。\n春风暂能荣，还有摇落时。\n区区诿消长，岁月胡能支。\n世人如草木，世态岂异兹。\n扰扰方寸中，坐受宠辱移。\n昼锦方自眩，饮水谁汝知。\n可怜千金躯，坐困毫与釐。\n大哉孔孟志，夫子真能师。\n浩然刚在气，直养充四维。\n贫富未易动，寒暑何从窥。\n塞马无倚伏，昭琴谢成亏。\n还观傥来物，造物戏小儿。\n臞仙事吐纳，阅世犹有之。\n至人不导引，眉寿何復疑。\n惟应广成子，当与此心期。",
        "dynasty": "宋",
        "collection_info": null
    },
    {
        "title": "赠诗僧从信",
        "author": "苏过",
        "content": "吴山翠如蓝，越水碧如铜。\n山川吐奇秀，儒释俱争锋。\n接迹有禅老，提纲古宗风。\n其余将诗律，岛可不足攻。\n我久客尘土，虽穷诗未工。\n要知笔砚废，似缺山水供。\n上人三吴来，句法乃有从。\n老潜已黄壤，弟子传清雄。\n益復访云水，高情谢樊笼。\n试草北山移，为我招琴聪。",
        "dynasty": "宋",
        "collection_info": null
    },
    {
        "title": "送乡僧世鹏游嵩少",
        "author": "苏过",
        "content": "吾蜀士尚气，凭陵以相高。\n傥无胜己友，便绝平生交。\n诗书将吾军，道艺恃所操。\n宁甘毙百战，讵肯挫一毫。\n气俗未易改，波澜到方袍。\n世鹏此其流，何止事风骚。\n我观浮屠法，成佛须我曹。\n荣枯寄梦幻，生死真鸿毛。\n恨子太孤直，崭然出蓬蒿。\n须防斤斧厄，且为声名逃。\n空山人迹少，晏坐狐貍嗥。\n三年再见子，庶其免风涛。",
        "dynasty": "宋",
        "collection_info": null
    },
    {
        "title": "访江令德修置酒泛舟",
        "author": "苏过",
        "content": "微雨止復作，柴门蓬蒿积。\n城隅得幽径，违淖洷蹑屐。\n吾邑有君子，官居似禅寂。\n惟闻弦歌声，不见愠喜色。\n公庭绝笞棰，东阁乱书帙。\n萧然拂尘榻，容我不速客。\n清风扫烦溽，浅沼弄寒碧。\n小饮起纵棹，荷翻珠的皪。\n我本江湖人，久负云役。\n钓竿未入手，越吟同庄舄。\n君行赋杕杜，我分安蓬荜。\n他时剡溪船，永谢言游室。",
        "dynasty": "宋",
        "collection_info": null
    },
    {
        "title": "次韵曲水泛舟四首  其一",
        "author": "苏过",
        "content": "节物自催迫，意闲欢有余。\n驾言二三子，往寻隐者居。\n城隅有乔木，人言于公闾。\n当时乞身归，买田将结庐。\n悲哉丝竹地，今为狐兔墟。\n野色映修竹，清溪数游鱼。\n惊风下木叶，策策纷填渠。\n俯仰成今昔，嘆此卜筑初。",
        "dynasty": "宋",
        "collection_info": null
    },
    {
        "title": "次韵曲水泛舟四首  其二",
        "author": "苏过",
        "content": "谪仙来人间，风流占名城。\n时将琬琰句，自和钧天声。\n好语一题拂，羣趋耳争倾。\n溶溶此溪水，似契高人情。\n未许五湖去，聊为一舟横。\n我意正浩渺，酒觞且徐行。\n仍呼明月来，孤光与檐平。\n邈焉想尘寰，万类方营营。",
        "dynasty": "宋",
        "collection_info": null
    },
    {
        "title": "次韵曲水泛舟四首  其三",
        "author": "苏过",
        "content": "岁晚得膏泽，荞花香满村。\n稍令催科帖，迤逦不到门。\n我有贤太守，手抚疮痍痕。\n未遽舍我去，寿公福祉繁。\n一饱诚难得，敢忘肉骨恩。\n争看刺史天，扶携上墙垣。\n忽惊麋鹿姿，中有诚意存。\n顾予一廛氓，聊诵野老言。",
        "dynasty": "宋",
        "collection_info": null
    },
    {
        "title": "次韵曲水泛舟四首  其四",
        "author": "苏过",
        "content": "性不事轩冕，敢从公卿游。\n田歌扣牛角，谁意乐府求。\n公有三岛客，凛然气横秋。\n赋诗两未厌，卒岁当优悠。\n越吟何太早，言寻丘壑幽。\n但恐元龙笑，汲汲谋田畴。\n寄语玉涧友，达人遗乘流。\n拄笏看西山，不妨兹唱酬。",
        "dynasty": "宋",
        "collection_info": null
    },
    {
        "title": "讼风伯",
        "author": "苏过",
        "content": "天胡久不雨，我欲讼之天。\n二麦槁欲死，骄阳犹炽然。\n重阴数布野，雨意来无边。\n未许一濡地，辄遇四风颠。\n摆摇涧谷响，宁復留云烟。\n雨师良已勤，风伯殆未悛。\n天公纵此为，忍使暴我田。\n默诉若有答，不待巫史传。\n昨者六七月，屋溜如绳悬。\n淋漓逮十日，奔突溃百川。\n行旅已断道，闾阎欲通船。\n不藉屏翳功，日星几变迁。\n我请酌民情，血诚通帝渊。\n风雨要有时，乃不为咎愆。\n赤子仰粒食，云何绝其烟。\n徒闵负贩劳，不忧稼穑先。\n怨讟满南亩，懽忻为市廛。\n谩说昏垫害，欲夸扫除贤。\n何曾补日月，空祇留饥年。\n区区讼风伯，聊赓退之篇。",
        "dynasty": "宋",
        "collection_info": null
    },
    {
        "title": "雨后见月",
        "author": "苏过",
        "content": "熏风转亭午，流汗浃絺绤。\n隆隆空山雷，跨海飞雨黑。\n芭蕉集乱响，风竹泻暗滴。\n悬知岁有待，已喜瘴先涤。\n沈沈璧月上，稍稍星河出。\n枕簟延清光，草木冱寒碧。\n幽人梦未回，良夜谁与惜。\n隔篱唤西家，倒榼共余沥。\n西家长苦贫，而有好颜色。\n终年饭半菽，爱酒无从得。\n嗟余不解饮，看尔时举白。\n岂不贤老兵，聊慰羁旅夕。",
        "dynasty": "宋",
        "collection_info": null
    },
    {
        "title": "次韵大人五更山吐月  其一",
        "author": "苏过",
        "content": "一更山吐月，鑑影摇空澜。\n悬知今夕游，不减蓬瀛看。\n凈雾扫余瘴，清飈戒初寒。\n行乐不可迟，乃此桂未残。",
        "dynasty": "宋",
        "collection_info": null
    },
    {
        "title": "次韵大人五更山吐月  其二",
        "author": "苏过",
        "content": "二更山吐月，玉杯侧清夜。\n谁知蜑子船，独钓澄潭下。\n幽人酌桂醑，冰碗白玉藉。\n他时罗浮录，父老成佳话。",
        "dynasty": "宋",
        "collection_info": null
    },
    {
        "title": "次韵大人五更山吐月  其三",
        "author": "苏过",
        "content": "三更山吐月，半璧沈沈起。\n无言三友欢，夜夜仍会此。\n羽毛见秋虫，鲜甲动沙水。\n此味世莫知，勿言惊俗耳。",
        "dynasty": "宋",
        "collection_info": null
    },
    {
        "title": "次韵大人五更山吐月  其四",
        "author": "苏过",
        "content": "四更山吐月，纸帐惊虚明。\n披衣访黄冠，野渡孤舟横。\n束缊旋乞火，犬号惊夜行。\n归休勿久娱，霜露满山城。",
        "dynasty": "宋",
        "collection_info": null
    },
    {
        "title": "次韵大人五更山吐月  其五",
        "author": "苏过",
        "content": "五更山吐月，纤纤犹烛幽。\n寸阴惟此夜，敢辞数登楼。\n寒砧远随风，鸣蛩亦悲秋。\n凭栏独搔首，微吟和渔讴。",
        "dynasty": "宋",
        "collection_info": null
    },
    {
        "title": "赠王子直",
        "author": "苏过",
        "content": "南行几万里，亲旧书亦缺。\n谁知倾盖交，乃胜白头节。\n去国日已远，凄凉瘴烟窟。\n未着绝交书，已嘆交游绝。\n门前空雀罗，巷语纷鴃舌。\n怪君一事无，访我此穷髪。\n自怜甑生尘，每愧羹屡颉。\n何以为子娱，江水清可啜。\n男儿重志气，勿使变穷达。\n宁甘一瓢乐，耻为五斗折。\n火急数相聚，回头君欲别。\n一榻当再悬，重来为君设。",
        "dynasty": "宋",
        "collection_info": null
    },
    {
        "title": "和叔宽赠李方叔",
        "author": "苏过",
        "content": "管鲍死已久，交情云雨翻。\n平生我知子，窥见墙及肩。\n老骥嘆伏枥，壮士悲暮年。\n百金空鬻技，未分齿髪殚。\n哀哉兔丝蔓，生理寄所缠。\n君看秋风至，扫荡何时安。\n谁令三径荒，投老食屡艰。\n短绠谩自持，欲引百尺泉。\n造物不我私，同彼草木繁。\n不求桑榆暖，乃慕松桂寒。\n学稼虽可贱，乐志良独难。\n当观五鼎食，不异瓢与箪。\n卜筑愿俱栖，勿学鸡相连。\n作诗置坐右，勉视后者鞭。",
        "dynasty": "宋",
        "collection_info": null
    },
    {
        "title": "用伯充韵赠孙志举",
        "author": "苏过",
        "content": "朱颜染黄茅，自意岭表人。\n长恬服世俗，敢愧歠菽贫。\n送车反自厓，异獠纷来宾。\n蛙蝝与蚔醢，敬我如族姻。\n海风吹余舟，夜渡徐闻垠。\n往来一沤间，劳生竟非真。\n重寻江南游，再款空同闉。\n山中有异士，束书来卜邻。\n胸中出虹霓，雷袂勇且仁。\n索居□枯槁，赖此意少春。\n当年老于公，硬语本为民。\n终身虽坎壈，谁得疏而亲。\n臧孙固有后，仲子先离伦。\n不忧廊庙迟，绿髪未肯银。\n季子又一奇，武库戈矛新。\n片言折鹿角，不许枝词谆。\n近闻获麟书，还许登成均。\n归欤汶上兄，器新人惟陈。",
        "dynasty": "宋",
        "collection_info": null
    },
    {
        "title": "湖口人李正臣蓄异石广袤尺余而九峰玲珑老人名之曰壶中九华且以诗纪之命过继作",
        "author": "苏过",
        "content": "至人寓迹尘凡中，杖头挂壶来何从。\n长房俗眼偶澄澈，一笑市井得此翁。\n试窥壶中子无物，何处着此千柱宫。\n毘耶华藏皆已有，不独海上栖瀛蓬。\n我闻须弥纳芥子，况此空洞孰不容。\n何人误持一嶂出，恍是九华巉绝峰。\n令人却信刘郎语，当年霹雳化九龙。\n谁将真形写此石，太华女几分清雄。\n终当作亭号秋浦，刻公妙句传无穷。",
        "dynasty": "宋",
        "collection_info": null
    },
    {
        "title": "和大人游罗浮山",
        "author": "苏过",
        "content": "我公阴德谁与京，学道岂厌迟蜚鸣。\n世间出世无两得，先使此路荒承明。\n谪官罗浮定天意，不涉忧患那长生。\n海涯莫惊万里远，山下幸足五亩耕。\n人生露电非虚语，在椿固已悲老彭。\n蓬莱方丈今咫尺，富贵敝屣孰重轻。\n结茅愿为麋鹿友，无心坐伏豺虎狞。\n况公方瞳已照座，奕奕神光在天庭。\n出青入玄二气换，妙理默契黄庭经。\n但愿他时仇池主，不愿更勒燕然铭。\n稚川刀圭傥可得，簪组永谢汉公卿。\n腹中梨枣晚自成，本无荆棘何所平。",
        "dynasty": "宋",
        "collection_info": null
    },
    {
        "title": "白水岩汤泉",
        "author": "苏过",
        "content": "世间诡异那可诘，地中火出连冈脉。\n只知骊山天子浴，未信穷海汤泉出。\n方池不须绿石甃，小沸自与澄沙白。\n涓涓微溜架岩谷，鬰鬰佳气烝石室。\n满山松柏香自送，何用椒兰熏四壁。\n从来佳境与人远，野老山僧那解说。\n虽云得地古招提，未遇赏音同汩没。\n一篇今得谪仙诗，当与绣岭争雄雌。",
        "dynasty": "宋",
        "collection_info": null
    },
    {
        "title": "海南多鹿豨土人捕取率以夜分月出度其要寝则合围而周阹之兽无轶者余寓城南户外即山林夜闻猎声旦有馈肉者作夜猎行以纪之",
        "author": "苏过",
        "content": "霜风肃肃陵寒柯，海月滟滟翻秋河。\n空山无人柴径熟，豨肥鹿饱眠长坡。\n山夷野獠喜射猎，腰下长铗森相摩。\n平沙仿佛见遗迹，踊跃不待张虞罗。\n均呼夜起山谷应，披抉草木穷株窼。\n何人得隽喜叫绝，脟割未羡青丘多。\n今年岁恶不可度，竹间有米田无禾。\n耕牛日欲登鼎俎，野兽脱命理则那。\n朝来剥啄谁有馈，愧尔父老勤弓戈。\n一言愿子不我忽，暴殄天物神所呵。",
        "dynasty": "宋",
        "collection_info": null
    },
    {
        "title": "送人泛海北归兼寄诸兄弟",
        "author": "苏过",
        "content": "冥冥天水吞为一，夜依北斗占南北。\n危楼时吐蛟蜃气，半山忽隐长鲸脊。\n起看樯头雉尾转，一帆千里日未足。\n此身何止轻鸿毛，到家始觉是真肉。\n怪君胡为冒此险，象犀珠玉非所役。\n凛然风义照古人，尺书为我通消息。\n我似当时常校尉，掘鼠餐毡从属国。\n茫茫海阔雁不到，长欲繫书空悯默。\n凭君为语诸季孟，耐事忍惭真子职。\n面唾勿嫌解自干，盗金却偿安用诘。\n杜门只作田舍子，地往江乡乘下泽。\n三吴想见稻如云，舶还时救陈蔡厄。",
        "dynasty": "宋",
        "collection_info": null
    },
    {
        "title": "次韵谢民师",
        "author": "苏过",
        "content": "老鹤过海仍将雏，澹然如将没齿疏。\n人生如寄何足道，富贵贫贱隙白驹。\n飘流仅以虞夫子，饥坐弦歌古儋耳。\n不堪秦岭望家山，敢有玉关生入理。\n广文才名三十年，困穷直到寒无毡。\n将军夜行遭醉尉，曲逆解衣尝刺船。\n岂知雷雨来说渥，归路江山宛如昨。\n饥人但觉粃糠美，忧患始知田舍乐。\n梦中犹记鱼相濡，庄叟屡困监河枯。\n聊因竞病歌归欤，宁復灿烂悲穷途。\n知君笃学真为己，不从世好惟耽此。\n作诗颇似建安风，取友更同鲍叔义。\n我闻得士朝廷尊，搢绅所寄惟斯文。\n象犀珠玉本安用，犹使四海争趋奔。\n高人处世诚难矣，绝俗惊愚空目瞇。\n坐令瑚琏废清庙，涧毛何由荐天子。\n我羡平生马少游，不愿沟渎容吞舟。\n夜光明月请自閟，按剑或恐疑轻投。",
        "dynasty": "宋",
        "collection_info": null
    },
    {
        "title": "次大人生日",
        "author": "苏过",
        "content": "阴功若以物假人，酬而不酢非所闻。\n丙吉于公德在民，皇天有善初无亲。\n自我高曾逮公身，奕世载德一于仁。\n遇苦即救志劬辛，岂择富贵与贱贫。\n久推是心诚而均，可贯白日照苍旻。\n譬如农夫耘耔勤，自有丰年穫千囷。\n公何屡困蝇与蚊，身虽厄穷道益信。\n天不俾之爵禄新，琢磨功行真人邻。\n直言便触天子嗔，万里远谪南海滨。\n朝夕异引存吾神，两仪入腹如车轮。\n罗浮至今余怪珍，稚川药竈隐荆榛。\n飞腾涧谷不可驯，月道或肯来相宾。\n区区功名安足云，幸此不为世俗醺。\n丹砂傥结道力纯，泠然御风归峨岷。",
        "dynasty": "宋",
        "collection_info": null
    },
    {
        "title": "闻郭太尉发师大捷奚人擒契丹酋领四军者来献作长句古调一首",
        "author": "苏过",
        "content": "辽人猖蹶败纪纲，鸟兽惊骇自取亡。\n归我五季旧土疆，有如宣宗復河湟。\n彼酋假息不自量，网开三面犹跳梁。\n爝火乃欲犯太阳，怒臂当车学螳螂。\n支天所坏仍鸱张，含沙射影出復藏。\n将军义勇冠三光，愿以部曲除螟蝗。\n户有三丁一我将，遣汝积愤当少偿。\n上马亟持十日粮，长矛短戟舂其吭。\n前者披靡后者戕，系累妻子涕泗滂。\n将军折北昔未尝，以巧服人尤所长。\n勿追穷寇非深防，会遣生致如探囊。\n匈奴自古夸豪强，三表五饵称前王。\n竟无一日笞中行，昭君远嫁令人伤。\n岂知天兵自鹰扬，郅支援首须陈汤。\n头颅万里行朔方，遣示藁街听徜徉。\n偃兵息民令有常，昔居锋镝今农桑。\n百年版籍沦要荒，一日冠盖欣相望。\n李白长歌汉道昌，两阶羽舞垂衣裳。",
        "dynasty": "宋",
        "collection_info": null
    },
    {
        "title": "大隐堂为范氏西田题",
        "author": "苏过",
        "content": "范侯作园湖之隅，缭以修竹千芙蕖。\n鸭陂下浸波澜阔，箕山西指峰峦孤。\n有堂翼然照通衢，路人尚忆华严居。\n华严初来理荒废，布衣小艇披茭蒲。\n蛙鸣不知官与私，莫来乱我夜读书。\n人怀忠直及其子，遗爱何止屋上乌。\n小范更无膏粱气，闭门一味如蠹鱼。\n肯为山林独往计，且隐市朝行坦途。\n嗟我与君涉世疏，短绠汲深尔自愚。\n行歌道上惭妻孥，坐令家无甔石储。\n欲将大隐欺谁欤，人不吾以曷早图。\n未须直学西山夫，槁项终为山泽臞。",
        "dynasty": "宋",
        "collection_info": null
    },
    {
        "title": "爱人堂为李几仲赋",
        "author": "苏过",
        "content": "读书当读孔孟书，我饱尚可推其余。\n莫求捷径拾青紫，口但澜翻腹空虚。\n孔孟之功如药石，洗濯肝胃充肌肤。\n如农去莠植嘉谷，如行九折遇坦途。\n我怜赤子在远域，疾痛不闻其叫呼。\n何当攘臂问民瘼，古之循吏谁为儒。\n我观李侯少英特，闭门不曳侯王裾。\n诗书已误半世事，一割未信鸡牛殊。\n弹冠小县何所为，长养善类恶者诛。\n作堂之名固有在，要使膏泽流海隅。\n不愿力田频赐爵，不愿校雠归石渠。\n使我三年饭脱粟，活此千人为亲娱。",
        "dynasty": "宋",
        "collection_info": null
    },
    {
        "title": "地鑪歌寄伯仲",
        "author": "苏过",
        "content": "野人劝我凿地鑪，纔能容膝便有余。\n土床屈曲方六尺，墐涂何必髹丹朱。\n广文无毡与客设，蒲团但学僧跏趺。\n破铛折脚自然煮，中有至乐人所无。\n我游东南古佛剎，潭潭大屋干浮屠。\n环床接席如坐井，白灰盖火深模糊。\n贵人尽卧红氍毹，春风习习生四隅。\n牵衣留客长夜饮，一石屡醉狂淳于。\n我家环堵真癯儒，鷃鹏无羡安枋榆。\n劳生养此梦幻躯，谁能华睆慕大夫。\n时从村叟交跖语，炔焰爬搔味醍醐。\n床头一榼自取饮，醉后耳熟时歌呼。\n坐想颍川十日雨，尺薪如桂求里闾。\n此时无人知我乐，惜哉不与二仲俱。\n我兄何时结茅庐，小窗请试新规模。",
        "dynasty": "宋",
        "collection_info": null
    },
    {
        "title": "寄题折嗣益袭庆阁",
        "author": "苏过",
        "content": "帝有虎臣司北门，虚弦坐落天骄魂。\n百年不敢南牧马，草木尚有威名存。\n平生忠义身许国，不以金玉遗子孙。\n承平弓剑空在韣，惟有简编遗后昆。\n不知所活几千人，一门何止十朱轮。\n满床簪笏不足道，万石家风今復闻。\n明窗小阁卧晏温，不读孙吴看典坟。\n坐销杀气边风春，记取大冯小冯君。",
        "dynasty": "宋",
        "collection_info": null
    },
    {
        "title": "蜀人宋衍蚤孤母去力学取科第遂获见母盖自蜀至许六千余里声迹不至逾二十年感嘆兹事以送其归",
        "author": "苏过",
        "content": "绿槐染衣芦作鞭，朝骑骏马下九天。\n人为君荣君未喜，我家剑南亲万里。\n四岁儿啼母不知，肺肝欲裂悲语谁。\n不如读书期有立，可以藉手荣吾慈。\n白云怅望天一方，颍水之北嵩之阳。\n君王一日亲试策，阿兰不愿尚书郎。\n里门下马人争看，对泣相持行路嘆。\n版舆归侍锦江头，戏彩重偿齓与丱。",
        "dynasty": "宋",
        "collection_info": null
    },
    {
        "title": "范季远作止斋求诗以此寄之",
        "author": "苏过",
        "content": "急流勇退真难事，要取荣枯君自味。\n世间轩冕如嚼蜡，自觉山川天下贵。\n君如八骏方服辀，帝闲正欲求千里。\n刷燕秣越非所愿，放浪烟霞蹑云水。\n萧然筑室在人境，身与此心俱欲止。\n倦飞偶学陶彭泽，示疾还同老居士。\n政忧功名来未免，吾驾不回谁与柅。\n古来索价累高人，少室终南应所鄙。",
        "dynasty": "宋",
        "collection_info": null
    },
    {
        "title": "大雪日赵承之梁与可访贾子庄饮爽亭孙志康不得预故有诗怨之亦次韵和一首",
        "author": "苏过",
        "content": "三士高谈常绝席，不数汉庭人九尺。\n雪中忽到剡溪行，狂饮学髠俱一石。\n不教彭宣到后堂，只供爽气干陵冈。\n忍寒排闼计大误，夫子莫悔不得将。\n夜归过我天正黑，灯影照坐如僧房。\n峨冠切云服亦奇，胜游何不早遣知。\n风花瞥眼同一霎，欲追此欢将奈若。\n人间何往不自适，陵生且復为陵舄。",
        "dynasty": "宋",
        "collection_info": null
    },
    {
        "title": "和吴子骏食波棱粥",
        "author": "苏过",
        "content": "朔风吹雪填庐屋，一味饥寒寻范叔。\n绨袍安敢望故人，藜苋从来诳空腹。\n近闻陶令并无储，不独鲁公新食粥。\n波棱登俎称八珍，公子未应讥世禄。\n山僧一食不过午，忍饥学道忘辛苦。\n书生事业乃尔勤，夜然膏火穷今古。\n要将五鼎同釜铛，箪瓢未可轻原生。\n肉食纷纷固多鄙，吾宁且啜小人羹。",
        "dynasty": "宋",
        "collection_info": null
    },
    {
        "title": "次韵承之紫岩长句",
        "author": "苏过",
        "content": "乱山穷处闻鱼鼓，梵宇潭潭不知暑。\n当时麻衣此卜居，自启山林着蓝缕。\n飞空楼观惊造化，缥缈云间如帝所。\n道人疑是有道者，己不求人人自许。\n富儿争致千金多，贫者不辞筋力苦。\n若非足指按大地，荒山坐变琉璃宇。\n南阳持节奉诏归，夜上峥嵘携幕府。\n是时六月火令炽，千骑解鞍人按堵。\n登临岂为谢公赏，七子赋诗歌赵武。\n长廊月出清风生，古殿无人铃独语。\n公留三日看溪涨，白昼鱼虾落飞雨。\n我昔千里上太行，身世飘零悲逆旅。\n莫投紫岩稍自慰，欲扣僧房无可侣。\n有来野饷苜蓿饭，主人对客羞贫窭。\n何似元戎从掾吏，落日红旗照洲渚。\n椎牛酾酒劳还役，号令三更传部伍。\n君能笔力记其事，句法更如山峻阻。\n一时豪放岂易得，况有幻怪供诗取。\n归来尚可诧朋友，云梦青丘俱不数。\n山川虽是风物殊，乐哉信美非吾土。",
        "dynasty": "宋",
        "collection_info": null
    },
    {
        "title": "信中惠竹以诗谢之",
        "author": "苏过",
        "content": "筚门生窦百不宜，大红艷紫无所施。\n主人爱竹尤成癖，独勿此物渴饥。\n君家十亩等茨束，罗生川谷壤藩篱。\n拣林许我恣所爱，有力夜负竹不知。\n朝来窗影忽散乱，起看檐角风离披。\n总干山立屹不动，高节白首贯四时。\n我方病卧呼不醒，一篇忽得陈琳词。\n头风去体未足道，岁寒非子当谁期。\n明朝戢戢迸犀玉，请看箨龙头角奇。\n千竿共战风雨夕，记取苗裔来葛陂。",
        "dynasty": "宋",
        "collection_info": null
    },
    {
        "title": "次韵承之重九",
        "author": "苏过",
        "content": "庾郎自诳夸重九，北海常类客无酒。\n肯教白髮负黄花，不为虚名留岘首。\n人生能换几星霜，我非石心与木肠。\n干愁漫解祇自慰，消长只繫吾行藏。\n弃书学剑犹有得，西斩楼兰北疏勒。\n从军直到单于台，封侯万户何人哉。\n图形未许凌图上，草檄观君试豪放。\n山阴回时迹已陈，高阳大醉情何畅。\n为君悲歌和哀筝，请君更草丽人行。\n吴姬赵女两愁绝，一笑当时空目成。\n行行且作归装束，子云校书入天禄。\n一杯且復中圣贤，周南留滞谁我怜。\n买田早约鸱夷子，相与躬耕不计年。",
        "dynasty": "宋",
        "collection_info": null
    },
    {
        "title": "不睡",
        "author": "苏过",
        "content": "四邻悄悄鼾殷床，惟有客梦不得长。\n柴门独掩灯有晕，欹枕未熟背已芒。\n四更山月来洞房，炯炯孤影射屋梁。\n茅檐窸窣鼠自啮，烟树苍莽枭为祥。\n海风萧萧振槁叶，溪声莅莅决废塘。\n二三黄冠真可悯，空祠夜祷寒欲僵。\n步虚声断翠微远，钟磬时款幽人堂。\n山城寂寞消残漏，鼓角凄悲吟晓霜。\n悬知此时我独觉，胡为百想悬肺肠。\n鸡鸣世务纷如织，曷此顷刻聊坐忘。",
        "dynasty": "宋",
        "collection_info": null
    },
    {
        "title": "送吕知止",
        "author": "苏过",
        "content": "王谢风流要有种，谁比君家俱得凤。\n慈明兄弟称八龙，未易贤愚推伯仲。\n应机短小精吏治，千里名驹方试鞚。\n皎然若谷冰雪姿，雕琢肺肝嫌未痛。\n英标飒爽吾知止，割鸡今欲牛刀用。\n胡为从事筦库役，无乃汉阴工抱瓮。\n嗟余飘泊同闾里，一味穷愁惟子共。\n诏恩虽脱钟仪囚，未敢弹冠效王贡。\n平生世味似嚼蜡，丘壑暮年尤自纵。\n为君悬榻待归来，故人早破邯郸梦。",
        "dynasty": "宋",
        "collection_info": null
    },
    {
        "title": "送孙志康",
        "author": "苏过",
        "content": "季孙爱我如美疢，孟孙恶我如药石。\n平生愿得逢若士，庶几爱我非姑息。\n先生少抱王佐才，早以声名驰上国。\n白头犹着从事衫，正坐不为俗子屈。\n刚风由来有家学，不信直前能缺折。\n世无子期谁赏音，伯牙太息弦应绝。\n晚从南阳客塞上，岂为文章工草檄。\n厌闻可否梁丘据，磨砺正须烦子革。\n先生持此虽暂合，鸿鹄要是云间翮。\n夜光明月遭抋剑，未肯碌碌同沙砾。\n翻然赋归一何速，越吟久自同庄舄。\n世间轩冕岂不欲，凿枘两穷安所得。\n不如乞身向嵩少，问舍求田乃良策。\n祖生从此须着鞭，我当继蜡登山屐。",
        "dynasty": "宋",
        "collection_info": null
    },
    {
        "title": "戏题姚美叔睡轩",
        "author": "苏过",
        "content": "姚侯不学苏季子，佩取六印夸闾里。\n又不斩取楼兰王，立功万里还故乡。\n两俱茫茫空白首，车轮马迹环四方。\n忽焉投劾赋陶令，亦復近市师韩康。\n结髪少来遭物役，不在功名在刀笔。\n不如一觉获安眠，收拾散亡归此室。",
        "dynasty": "宋",
        "collection_info": null
    },
    {
        "title": "送参寥师归钱塘",
        "author": "苏过",
        "content": "我先大夫东南游，六年云水穷抉搜。\n吹嘘人物到方外，伯乐未忍轻骅骝。\n老师一见心相投，气味要是同熏莸。\n尘埃岂解埋珠玉，自有宝气干斗牛。\n作诗为文尽余事，劲节凛凛横九秋。\n俗子欲交辄掉头，我友天下第一流。\n虽遭谤骂不少避，年世久已同浮沤。\n我昨南来自炎州，师亦方解钟仪囚。\n握手流涕古汴沟，生死骨肉我未瘳。\n众人见弃谁相休，纍然独处空山幽。\n忽闻剥啄师唤我，洒扫茅堂三日留。\n行行吴越有旧隐，明年当泛西湖舟。\n赠言乃是朋友义，敢效儿女空绸缪。\n夜光明月宜自收，虎文豹缬非身谋。",
        "dynasty": "宋",
        "collection_info": null
    },
    {
        "title": "题岑氏心远亭",
        "author": "苏过",
        "content": "君不见郑崇门前闹如市，此心不碍如秋水。\n又不见翟公之门空设罗，翻为交情生愠喜。\n岂知靖节弃官归，五斗难堪折腰耻。\n结庐何必在山泽，方寸湛然遗远迩。\n君家小园纔数亩，竹柏萧森间桃李。\n幽亭容膝审易安，不羡华堂失梓杞。\n平生少游真吾师，自欲浮沈老闾里。\n故应从事三径乐，更效子綦今隐几。\n君看六凿无天游，妇姑攘夺无穷已。\n远人无累超物表，云梦胸中吞芥子。\n纷纷朝市我无与，毂击肩摩同一轨。\n高情缥缈谢尘寰，怅望云山友黄绮。",
        "dynasty": "宋",
        "collection_info": null
    },
    {
        "title": "秋蝇篇",
        "author": "苏过",
        "content": "秋风中人如剑芒，飞蝇侧翼何处藏。\n晨忧霜露避暗壁，晚集户牖依斜阳。\n斜阳寂寂能几许，股翼未温寒日暮。\n纵馋不敢近华筵，屏迹何须待挥麈。\n我方六月流汗时，营营聒耳缘目眉。\n盘餐旨洁未下筯，聚嘬弄吻不少迟。\n微物盛衰还有数，得意何曾念寒暑。\n帐中相弔定饥蚊，窗外巧寻惟蝎虎。\n糜身槁死不足怜，耳目所慻欣且去。\n嗟哉时节那可争，造物于汝何好恶。",
        "dynasty": "宋",
        "collection_info": null
    },
    {
        "title": "送仲南兄赴南仓",
        "author": "苏过",
        "content": "忆君结髪读书日，肯学呻吟事刀笔。\n功名直欲高古人，议论从来气横臆。\n咄嗟岁晚事大缪，翻然自许林泉役。\n躬耕二顷羞甘旨，栉风沐雨忘晨夕。\n十年不知簪组味，万里能舒陈蔡厄。\n丈夫升沈何足道，竭身养志真奇特。\n闭门却求文史乐，劲气岂为穷居屈。\n信哉自有绝人处，坐使懦夫闻有立。\n迩来弹冠本非好，黾俛聊从父兄迫。\n区区试吏仓庚间，定知蜡屐何曾得。\n嗟余白髮亦自笑，眷眷一官乃鸡肋。\n明年驱车走太行，政坐相如空四壁。\n秋风潩水各相送，未觉轩裳胜蓬荜。\n鹪鹩傥获一枝安，此外所忧非我力。",
        "dynasty": "宋",
        "collection_info": null
    },
    {
        "title": "谢公定以所藏文与可诗示其孙骥有诗次韵",
        "author": "苏过",
        "content": "骨冷能诗庾开府，妙句天成醉翁许。\n醉翁已作神清游，伯牙绝弦空千古。\n谢翁家无甔石储，独富牙籤收茧楮。\n诗豪遗墨宛在世，不与□□俱化土。\n后生无復见老师，句法凛然犹可度。\n幼孙风流自一种，疑是江东王谢伍。\n君不见西京柱下太史公，留滞周南嘆无补。\n传家有子能续业，执手潸然只虚语。\n子孙他日继文翁，太史家风尔乎取。",
        "dynasty": "宋",
        "collection_info": null
    },
    {
        "title": "志康得鱼或劝舍之诸公有诗议未判吾谁适从亦赋一篇",
        "author": "苏过",
        "content": "溪鱼有如缘木求，纵有琐细不受钩。\n我居恨不如江头，长江巨浪一苇游。\n得鱼满船鲂鲤鯈，暮归献俘烹魁酋。\n迩来越吟思命驺，斋厨空无萍藻羞。\n披抉泥沙穷涧陬，掇拾小各类馔糗糇。\n三咽井上或可侔，先生道眼无全牛。\n虚心触物如虚舟，独未辟谷师留侯。\n手持巨饵安所投，弹铗时有冯驩忧。\n南音不变钟仪囚，朝虀暮盐意则悠。\n渠肯嗜杀对血流，欲引西江盖无由。\n升斗小惠不知赒，吾言非夸亦非偷。\n一饱等是充饥喉，暴殄天物神所不，杜陵有诗请君讴。",
        "dynasty": "宋",
        "collection_info": null
    },
    {
        "title": "次韵伯达仲豫二兄和参寥子",
        "author": "苏过",
        "content": "罗浮插天猿昼号，飞步包顶观云涛。\n庶几神药两童赐，日暮空嘆西山高。\n道人航海曾何劳，久将身世轻鸿毛。\n只恐西湖六桥月，无人主此诗与骚。",
        "dynasty": "宋",
        "collection_info": null
    },
    {
        "title": "题王进之绿荫轩",
        "author": "苏过",
        "content": "主人爱竹真成癖，门阶户席俱寒碧。\n小轩故为剪重阑，舍下从教笋穿壁。\n欣然远致数君子，相对青青好颜色。\n公庭无事白日长，寒影参差乱书帙。\n君家将相山西种，世世剖符门列戟。\n图形未肯上凌烟，却扫何为清一室。\n胸中定有不凡处，对客何妨仍蜡屐。\n明年新笋拂云长，夏簟琅玕足留客。",
        "dynasty": "宋",
        "collection_info": null
    },
    {
        "title": "李方叔治颍川水磨作诗戏之",
        "author": "苏过",
        "content": "君不见相如昔隐临邛市，文君当垆身涤器。\n未逢给札赋凌云，岂免辛勤穿犊鼻。\n又不见苏秦大困还家时，失计颇遭妻子詈。\n谁令奔走事口舌，不学周人营什二。\n李侯平生无一廛，只有便便五经笥。\n儒冠半世已误身，老欲归耕无耒耜。\n近闻颍川有瀑布，碓磨能穷溪谷利。\n酾渠凿石激清流，机动轮旋人力易。\n今年麦熟春雨足，车载斗量应有备。\n勿嫌巾袂缟纷纷，饱看溪渠鸣莅莅。\n堆盘坐想雪如山，梦中已觉钱流地。\n特君结庐秋风初，我欲叩门来上瑞。\n起搜汤饼扫飞罗，轹釜操刀定中馈。\n千金何必羡鸱夷，少有属餍而已矣。\n嵇康好锻季主卜，达人未免兹游戏。",
        "dynasty": "宋",
        "collection_info": null
    },
    {
        "title": "送粹公保德通守还朝",
        "author": "苏过",
        "content": "与君相见古并门，眉目炯炯清而温。\n天涯流落十年事，但指白髮俱忘言。\n当时射策探月窟，想骑八骏超昆崙。\n我时蹇步谩追逐，一蹶不復骖车轮。\n岂期末路肯相顾，漂母颇亦哀王孙。\n青衫尘土百僚底，忍饥不解安田园。\n壮心消尽忧患在，乞怜何异从丘墦。\n君才雅为清庙器，未肯碌碌争乘轩。\n聊从州县事下考，要为慈母时平反。\n吾庸多矣愿自爱，舍鱼不取从熊蹯。",
        "dynasty": "宋",
        "collection_info": null
    },
    {
        "title": "送叔宽弟通判泸南",
        "author": "苏过",
        "content": "老人出乡不得归，西山颍水含清悲。\n脂车独办入蜀计，栾城季子真男儿。\n凌云栈道三千里，屈指渡泸五月时。\n想欢里门下父老，寒食上冢先蟆颐。\n吾弟平生得诗礼，大吾门户惟子期。\n巴川僰道人鄙远，谁肯仁义变蛮夷。\n蜀筇蒟醤亦安用，唐蒙已死仍疮痍。\n请君携泥一丸去，持此关塞安黔黎。",
        "dynasty": "宋",
        "collection_info": null
    },
    {
        "title": "送普融老",
        "author": "苏过",
        "content": "孤云去来无常踪，流水曲折无定容。\n纡余散漫随天风，流行坎止忘西东。\n南岳道人曰普融，壁立万仞疑少通。\n山林市朝能两空，未觉芥蔕于其胸。\n脱身尘埃寓高峰，澹然遗世无冥鸿。\n岂知绝物非中庸，忍饥学仙噉柏松。\n住山出山偶然中，人不吾舍吾其从。\n浆馈未足为污隆，要与后学开盲聋。\n我方处世知铅舂，自知冠冕久不工。\n愿言香火他日同，二老会当林下逢。",
        "dynasty": "宋",
        "collection_info": null
    },
    {
        "title": "清源大夫吴人到官之数月凿池引泉植芙蕖大变晋俗遂忘江湖之想作诗寄题芙蓉亭",
        "author": "苏过",
        "content": "先生腹有五车书，宜着天禄与石渠。\n一日不可食无鱼，何不置之于江湖。\n迩来得邑古塞隅，饮酪披毳如羌胡。\n汾水浊恶山童枯，不知先生何为娱。\n忽然寄诗遣长鬚，报我县圃开榛芜。\n昔为沮洳今可潴，下灌秔稻池之余。\n清流题目带红芙蕖，炯然不染先生如。\n簿书扰扰徒喧呼，不妨行吟学三闾。\n吏民已化愚溪愚，能和紫芝于蔿于。\n教条自简俗自纾，三尺不犯鞭与蒲。\n愿君越吟小踟蹰，晋楚未觉肝胆殊。\n长短莫较鹤与鳬，弹铗且缓归来乎。",
        "dynasty": "宋",
        "collection_info": null
    },
    {
        "title": "次韵叔父题画木石屏风",
        "author": "苏过",
        "content": "老人万事无心云，年来道眼等卧轮。\n西轩坐阅车马奔，垂天不展空鹏蹲。\n屏间怪石千年根，端为先生来结邻。\n豪端虽愧蜀两孙，要非丹青阅世人。\n空山老干不效珍，荆人异璞埋埃尘。\n幸此不遭世俗昏，栋梁圭瓒徒劳神。",
        "dynasty": "宋",
        "collection_info": null
    },
    {
        "title": "苦寒行",
        "author": "苏过",
        "content": "句芒司春懦不职，纵使玄冥氧凌轹。\n三冬肃杀归尔时，长物岂容长凛栗。\n北风吹水冰成梁，急雷盖地云翻墨。\n坐令贫士高掩扃，安得重裘代絺绤。\n春泥漫漫薪不属，破竈无烟愁四壁。\n饥吟拥鼻涕流澌，皲指结衣僵欲直。\n水南水北多高士，去作达官金马客。\n朱门碧瓦照通都，耻着麻衣羡狐白。\n问余何为不录录，反老抱关守甔石。\n十日春寒何所觊，坐想朝阳生屋隙。\n愿将挟纩同斯人，杜陵大厦无由得。\n南荣炙背直万钱，燠燠此衣安且吉。",
        "dynasty": "宋",
        "collection_info": null
    },
    {
        "title": "松风亭词",
        "author": "苏过",
        "content": "乱一水兮清泠，绝尘市兮郊垌。\n鬰松风之参差，忽飞构兮危亭。\n悲风来兮号沧溟，寒月出兮款户庭。\n听万籁兮发无形，感穷岁兮物雕零。\n帘舒卷兮度飞萤，白露下兮霭疏星。\n二江东来兮势建瓴，千山右绕兮环翠屏。\n彼柴门兮昼常扃，屏外物兮返视听。\n嗟世故之迫隘兮，夫何异于圄囹。\n幸此身之日远兮，□可逃于天刑。\n望神仙其咫尺兮，想羽人于杳冥。\n或命驾以遨游兮，兹弭节而少停。\n友羣仙兮役万灵，骖鸾鹤兮驾凤軿。\n愿执鞭兮展軨，愧凡骨兮羶腥。\n余师首阳之清德兮，超千古而犹馨。\n伟三闾之谅直兮，高众人而独醒。\n慕子房这明哲兮，学辟谷以引龄。\n呜呼虽九原之不可作兮，庶斯人以发硎。",
        "dynasty": "宋",
        "collection_info": null
    },
    {
        "title": "山行",
        "author": "苏过",
        "content": "肩舆历尽黄茆冈，青山壁立耸大行。\n忽惊雷转山石裂，涛头千尺分钱塘。\n飞空雨雹寒崖碧，倒影垂虹射晴日。\n高岩俯瞰先目眩，杖策纵观森股栗。\n只疑天河泻地上，又恐滟滪飞山脊。\n猿猱悲鸣霜树折，虎豹震动山月黑。\n千年水石自成宝，下有蛟龙深莫测。\n明年岁旱当汝求，暴雨一声飞霹雳。",
        "dynasty": "宋",
        "collection_info": null
    },
    {
        "title": "题鬰孤台",
        "author": "苏过",
        "content": "泽国风烟恶，平居念少游。\n三冬霜树少，八月火云流。\n旅馆那堪暑，危台独觉秋。\n远林藏小寺，虚市隔孤洲。\n日落山衔碧，江昏蜃吐楼。\n云峰连北斗，鸟道绝南州。\n丘壑从兹逝，轩裳岂足留。\n终当思范蠡，归泛五湖舟。",
        "dynasty": "宋",
        "collection_info": null
    },
    {
        "title": "次韵叔父所居六首  其一",
        "author": "苏过",
        "content": "旅寓仍艰岁，溪毛入馈盘。\n泥芹洗简单白，露菊撷朝寒。\n未觉江湖远，空惊岁月阑。\n诸儿还自喜，颇亦试艰难。",
        "dynasty": "宋",
        "collection_info": null
    },
    {
        "title": "次韵叔父所居六首  其二",
        "author": "苏过",
        "content": "湫隘黄门宅，喧嚣半雉墙。\n此君时掩苒，小屋自清凉。\n月落寒梢静，春回穉笋猖。\n儿童护鸡犬，更看引鞭长。",
        "dynasty": "宋",
        "collection_info": null
    },
    {
        "title": "次韵叔父所居六首  其三",
        "author": "苏过",
        "content": "榴实江南少，依稀缀树叉。\n稍存后雕质，能吐欲然花。\n西蜀虽吾里，东轩似故家。\n田园随处是，何必买生涯。",
        "dynasty": "宋",
        "collection_info": null
    },
    {
        "title": "次韵叔父所居六首  其四",
        "author": "苏过",
        "content": "户外从罗雀，空阶放草长。\n大鸡俄独立，众卉已难藏。\n意气矜全盛，萎蕤悯欲僵。\n伶俜蜂与蝶，未免嘆唇亡。",
        "dynasty": "宋",
        "collection_info": null
    },
    {
        "title": "次韵叔父咏竹二首  其一",
        "author": "苏过",
        "content": "江湖犹在眼，水竹角幽寻。\n故买比邻宅，期分数亩阴。\n影侵书帙乱，色映绿苔侵。\n肃杀秋将至，霜余出茂林。",
        "dynasty": "宋",
        "collection_info": null
    },
    {
        "title": "次韵叔父咏竹二首  其二",
        "author": "苏过",
        "content": "此君非草木，劲节凛佳宾。\n相对山阴禊，曾陪南阮贫。\n琳琅风叶响，水墨月窗匀。\n何必篮舆出，敲门问主人。",
        "dynasty": "宋",
        "collection_info": null
    },
    {
        "title": "己卯冬至儋人隽具见饮既罢有怀惠许兄弟",
        "author": "苏过",
        "content": "寂寞三冬至，飘然瘴海中。\n不嫌羁寓远，屡感岁华穷。\n父老怜匏繫，肴蔬盛簋饛。\n一欢为子寿，百福与君同。\n已惯鸢飞堕，真忘马首东。\n南间行自变，重译不须通。\n椰酒醍醐白，银皮琥珀红。\n伧狞醉野獠，绝倒共邻翁。\n藷芋人人送，囷庖日日丰。\n瘴收黎母谷，露入菊花丛。\n海蜑羞蚶蛤，园奴馈韭菘。\n槟榔代茗饮，吉内御霜风。\n怅望怀诸阮，遥知忆小冯。\n客身虽岭峤，逸想在瀛蓬。\n介阶惟偕母，庞团独侍公。\n故山千万里，此意託飞鸿。",
        "dynasty": "宋",
        "collection_info": null
    },
    {
        "title": "秋思",
        "author": "苏过",
        "content": "秋入郊墟早，霜高宇宙宽。\n头风思檄手，髀肉怯征鞍。\n俯伛非吾事，歌呼强觅欢。\n自知毛羽短，松桂不禁寒。",
        "dynasty": "宋",
        "collection_info": null
    },
    {
        "title": "次韵杨良卿秋雨有感二首  其一",
        "author": "苏过",
        "content": "一饱真难得，凶丰特未分。\n连绵窗外滴，惆怅陇头耘。\n雀啅饥谋食，蛙鸣夜作羣。\n谁能补天漏，我欲跨重云。",
        "dynasty": "宋",
        "collection_info": null
    },
    {
        "title": "次韵杨良卿秋雨有感二首  其二",
        "author": "苏过",
        "content": "电驱瓴建屋，溪涨浪翻查。\n身作三年客，愁随万点鸦。\n家书空繫雁，灯信未占花。\n梦裏寻归计，柴桑似有涯。",
        "dynasty": "宋",
        "collection_info": null
    },
    {
        "title": "王谨常再和前诗復次其韵  其一",
        "author": "苏过",
        "content": "旅枕何曾睡，恓恓到夜分。\n崎岖世路走，辛苦夏畦耘。\n老弃林泉乐，来居戎马羣。\n登高一悲咤，杳杳是燕云。",
        "dynasty": "宋",
        "collection_info": null
    },
    {
        "title": "王谨常再和前诗復次其韵  其二",
        "author": "苏过",
        "content": "王子可人处，壁间留短槎。\n自虽疑刻鹄，初不得黔鸦。\n世味真嚼蜡，尘心不染花。\n相逢定相契，一笑共生涯。",
        "dynasty": "宋",
        "collection_info": null
    },
    {
        "title": "次韵孙志康书事",
        "author": "苏过",
        "content": "午枕睡方浓，雷车殷地雄。\n弹丸屋瓦坠，云散马牛风。\n神物聊相戏，惊心未解空。\n似催诗句急，添得锦囊丰。",
        "dynasty": "宋",
        "collection_info": null
    },
    {
        "title": "和赵朝议追咏其亡友园亭三首  其一",
        "author": "苏过",
        "content": "宿草论交旧，佳亭榜字新。\n平畴烟漠漠，野水碧粼粼。\n挂剑嗟吾晚，悬车嘆汝伸。\n西州不忍过，朱户锁埃尘。",
        "dynasty": "宋",
        "collection_info": null
    },
    {
        "title": "和赵朝议追咏其亡友园亭三首  其二",
        "author": "苏过",
        "content": "轩冕真余事，林泉独我亲。\n扬雄虽有宅，王翰孰为邻。\n披句空遗恨，沾衣想自频。\n睹公怜友作，拟德定其伦。",
        "dynasty": "宋",
        "collection_info": null
    },
    {
        "title": "和赵朝议追咏其亡友园亭三首  其三",
        "author": "苏过",
        "content": "引退元非病，归田却患贫。\n躬耕聊自给，知命敢言屯。\n好客还师郑，多金不羡秦。\n犹能化邻里，殆类葛天民。",
        "dynasty": "宋",
        "collection_info": null
    },
    {
        "title": "游英州碧落洞",
        "author": "苏过",
        "content": "千尺琅玕翠入动，神仙已去洞仍存。\n寒崖但见悬钟乳，流水无穷泻石门。\n未到朱明真洞府，先看峡口小昆崙。\n舍舟欲问桃源路，安得渔人与共论。",
        "dynasty": "宋",
        "collection_info": null
    },
    {
        "title": "送昙秀",
        "author": "苏过",
        "content": "三年避地少经过，十日论诗喜琢磨。\n自欲灰心老南岳，犹能茧足慰东坡。\n来时野寺无鱼鼓，去后闲门有雀罗。\n从此期师真似月，断云时復挂星河。",
        "dynasty": "宋",
        "collection_info": null
    },
    {
        "title": "东亭",
        "author": "苏过",
        "content": "闭眼黄庭万想归，此心久已息纷驰。\n幽居正喜门罗雀，晨起何妨笏拄颐。\n自信丹田足梨枣，不忧瘴雨滞茅茨。\n三山咫尺承明远，世路榛芜谁与披。",
        "dynasty": "宋",
        "collection_info": null
    },
    {
        "title": "椰子冠",
        "author": "苏过",
        "content": "玉佩犀簪暗网丝，黄冠今习野人仪。\n着书岂独穷周叟，说偈还应见祖师。\n棕子偶从遗物得，竹皮同使后人知。\n平生冠冕非吾意，不为飞鸢跕堕时。",
        "dynasty": "宋",
        "collection_info": null
    },
    {
        "title": "大人生日  其一",
        "author": "苏过",
        "content": "七年野鹤困鸡羣，匪虎真同子在陈。\n四海澄清待今日，五朝光辅属何人。\n从来令尹元无愠，岂独原生不病贫。\n天欲斯民跻仁寿，卧龙宁许久谋身。",
        "dynasty": "宋",
        "collection_info": null
    },
    {
        "title": "大人生日  其二",
        "author": "苏过",
        "content": "未试陵云白日仙，此声固已速邮传。\n阴功何止千人活，法眼要求一大缘。\n枕上轩裳真昨梦，腹中梨枣是归田。\n他时汉殿观遗鼎，犹记曾陈柏寝年。",
        "dynasty": "宋",
        "collection_info": null
    },
    {
        "title": "大人生日  其三",
        "author": "苏过",
        "content": "昔将直道破羣纤，出走宁逃此日谗。\n塞马未还非叟病，莫邪偶弃岂铅铦。\n长生有道因辞宠，造物无私独与谦。\n从此轩裳真敝屣，世间出世固难兼。",
        "dynasty": "宋",
        "collection_info": null
    },
    {
        "title": "大人生日  其四",
        "author": "苏过",
        "content": "一封已责被敷天，十万饥民粥与饘。\n不待丹砂锡难老，自凭阴德享长年。\n寿绦固已占黄髪，珠火还应养寸田。\n况是玉皇香案吏，御风骑气本泠然。",
        "dynasty": "宋",
        "collection_info": null
    },
    {
        "title": "大人生日  其五",
        "author": "苏过",
        "content": "勿惊髀减带围带，寿骨巉然正隐颧。\n不待期颐祝难老，固知穮蔉自丰年。\n僵松再蔚千龄叶，眢井新飞百尺泉。\n坐想山神无伎俩，却应造物报其天。",
        "dynasty": "宋",
        "collection_info": null
    },
    {
        "title": "大人生日  其六",
        "author": "苏过",
        "content": "畴昔华典秘藏，于今晻暧水云乡。\n欲知万里雷霆谴，要与三山咫尺望。\n世上功名那復记，洞中仙籍已难量。\n仇池何用追仙驭，香案仍归侍玉皇。",
        "dynasty": "宋",
        "collection_info": null
    },
    {
        "title": "大人生日  其七",
        "author": "苏过",
        "content": "穷寓三年瘴海宾，箪瓢陋巷与谁邻。\n维摩示疾原非疾，原宪虽贫岂是贫。\n纺妪固尝占异梦，肉芝还已献畸人。\n世间出世何由并，一笑荣枯等幻尘。",
        "dynasty": "宋",
        "collection_info": null
    },
    {
        "title": "次韵叔父小雪二首  其一",
        "author": "苏过",
        "content": "屏帷夜久灰残兽，纸帐寒惊月在窗。\n似听竹声知有雪，便添酒兴欲倾缸。\n西邻正想蒲团稳，古殿遥瞻老柏双。\n自笑穷愁拙生理，不谋升斗待西江。",
        "dynasty": "宋",
        "collection_info": null
    },
    {
        "title": "次韵叔父小雪二首  其二",
        "author": "苏过",
        "content": "夜来小雪犹凝地，睡起扶桑已着窗。\n却喜少陵时炙背，不忧北海屡空缸。\n丰年何时豚蹄祝，薄淖聊烦蜡屐双。\n试走湖边望嵩少，殆如迭嶂在烟江。",
        "dynasty": "宋",
        "collection_info": null
    },
    {
        "title": "次韵叔父上巳二首  其一",
        "author": "苏过",
        "content": "日晏幽人未下床，春风暗度百花香。\n掩关颇得禅家味，却扫从教世路荒。\n绝口谁能论梦幻，逢人聊祇话耕桑。\n翟公门外常罗雀，要放空阶草木长。",
        "dynasty": "宋",
        "collection_info": null
    },
    {
        "title": "次韵叔父上巳二首  其二",
        "author": "苏过",
        "content": "几年零落卧江湖，乐事何人与我俱。\n上巳偶寻流水禊，泛觞聊为小儿娱。\n残杯冷炙惭佳节，草服黄冠慕野夫。\n永谢轻肥追世好，窥园已愧下帷儒。",
        "dynasty": "宋",
        "collection_info": null
    },
    {
        "title": "次韵叔父黄门己丑岁除二首  其一",
        "author": "苏过",
        "content": "坐阅星周几变迁，恒河见性但依然。\n求田问舍追三径，面壁灰心过九年。\n早退得闲真玩岁，跏趺数息是安眠。\n从今甲子当须记，异日应无史赵贤。",
        "dynasty": "宋",
        "collection_info": null
    },
    {
        "title": "次韵叔父黄门己丑岁除二首  其二",
        "author": "苏过",
        "content": "卒岁优哉乐事全，家庭瑞气鬰葱然。\n椒花颂酒祈新福，腊雪飞空作有年。\n塞马未归人勿嘆，黄粱已熟客犹眠。\n颍滨遗老非虚语，万古巢由不独贤。",
        "dynasty": "宋",
        "collection_info": null
    },
    {
        "title": "叔父生日  其一",
        "author": "苏过",
        "content": "重耳飘流十九年，我公涉世屡艰难。\n笑看礼至争铭鼎，便学陶宏欲挂冠。\n枕上轩裳何足梦，壶中天地本来宽。\n幅巾从此追巢许，永愧苍生起谢安。",
        "dynasty": "宋",
        "collection_info": null
    },
    {
        "title": "叔父生日  其二",
        "author": "苏过",
        "content": "山泽癯仙事渺茫，武陵之说亦荒唐。\n老聃及见东周晚，季子几同鲁史长。\n直以至仁符静寿，固非吉卜予康强。\n汉庭已致商颜叟，宁似初平老牧羊。",
        "dynasty": "宋",
        "collection_info": null
    },
    {
        "title": "叔父生日  其三",
        "author": "苏过",
        "content": "平生种德在斯民，物理循环付大钧。\n今日里闾惊万石，异时廊庙活千人。\n退藏欲遂箕山志，谈笑归来颍水滨。\n漫效儿童祝难老，楚南灵木不知春。",
        "dynasty": "宋",
        "collection_info": null
    },
    {
        "title": "叔父生日  其四",
        "author": "苏过",
        "content": "图形未肯上凌烟，欲了人间一大缘。\n心法已传黄蘗要，形神自契赤松仙。\n尔来卜筑安悬罄，空使苍生望济川。\n不用丹砂留齿髪，见恒河性本依然。",
        "dynasty": "宋",
        "collection_info": null
    },
    {
        "title": "与王子敏相别十年今在汝见招以书往从之闻其斋素卧病以诗劝之肉食",
        "author": "苏过",
        "content": "已矣君休问十年，相逢定怪两华颠。\n长卿犹作文园令，苏晋长斋绣佛前。\n隐几不堪居士病，在家空学小乘禅。\n隙驹安用徒劳苦，为我西来数击鲜。",
        "dynasty": "宋",
        "collection_info": null
    },
    {
        "title": "次韵赵承之寄保德倅王粹公",
        "author": "苏过",
        "content": "王谢风浪不愧前，碧梧翠竹总森然。\n好归禁琐持簪櫜，却卧关河阅岁年。\n目送秋鸿凌绝漠，坐传烽火到甘泉。\n笑君坐啸空斋冷，庭下蒲鞭无可鞭。",
        "dynasty": "宋",
        "collection_info": null
    },
    {
        "title": "次韵叶守端阳日湖上宴集",
        "author": "苏过",
        "content": "谬玷英髦齿故乡，西溪云日晓苍凉。\n樽倾北海佳辰至，乐入熏风昼漏长。\n未放巾车陶令去，且容拓戟少陵狂。\n他时傥与安昌客，还许门生到后堂。",
        "dynasty": "宋",
        "collection_info": null
    },
    {
        "title": "从范信中觅竹",
        "author": "苏过",
        "content": "将军懒着鵔鸃冠，买得林丘小洞天。\n十亩琅玕寒照座，一溪罗带恰通船。\n行当雪夜寻安道，先欲松风借玉川。\n雨洗娟娟君会否，乞分半亩慰垂涎。",
        "dynasty": "宋",
        "collection_info": null
    },
    {
        "title": "信中见和復以前韵答之",
        "author": "苏过",
        "content": "年来短髪不胜冠，终老茅茨敢怨天。\n小筑强追三径乐，远游未遂五湖船。\n竹林诗友欣同社，花坞春风共一川。\n待我西窗荫寒碧，妙香与子试龙涎。",
        "dynasty": "宋",
        "collection_info": null
    },
    {
        "title": "次韵韩华国相约游嵩少",
        "author": "苏过",
        "content": "耕粮已办登山计，积淖车轮四角生。\n勇健无人先接淅，滞留愧我说重盟。\n风回远壑云归岫，雨洗苍苔屐有声。\n刻石题名须绝巘，蓬莱顶上记曾行。",
        "dynasty": "宋",
        "collection_info": null
    },
    {
        "title": "后旬日雨止遂行至大成冈初见嵩少",
        "author": "苏过",
        "content": "青山真似有情人，百里相迎列万屯。\n积翠已堪供爽气，羣趋如欲避雄尊。\n少宽眼界尘埃外，却视酰鸡井陌喧。\n方信胸中有余地，青丘云梦不劳吞。",
        "dynasty": "宋",
        "collection_info": null
    },
    {
        "title": "李方叔挽词二首  其一",
        "author": "苏过",
        "content": "广文流落坐才名，世为长沙惜贾生。\n明主爱才非忍弃，大钧播物岂能争。\n空嗟抱艺频三黜，不待惊人试一鸣。\n赖有遗编照千古，贤于万户写铭旌。",
        "dynasty": "宋",
        "collection_info": null
    },
    {
        "title": "李方叔挽词二首  其二",
        "author": "苏过",
        "content": "豪气峥嵘老不除，求田未分赋归欤。\n功名日暮空弹铗，鬚髪霜雕为着书。\n想像柴门延履舄，凄凉滍水但丘墟。\n从今忍过西州路，暮树悲风拥素车。",
        "dynasty": "宋",
        "collection_info": null
    },
    {
        "title": "刘晦叔挽词二首  其一",
        "author": "苏过",
        "content": "早岁声名耸搢绅，晚途端合付经纶。\n绣衣曾是先朝旧，郎省空惊白髮新。\n不羡得车夸贵仕，但令遗爱在斯民。\n德星临处阴功满，高大门闾畀后人。",
        "dynasty": "宋",
        "collection_info": null
    },
    {
        "title": "刘晦叔挽词二首  其二",
        "author": "苏过",
        "content": "泗滨初获拜荆州，颍水欣从杖屦游。\n华髪归来慰平昔，邦人共喜见风流。\n里门尚想诸郎下，薤露俄惊素旐秋。\n清德传家无所遗，鹿门真为子孙谋。",
        "dynasty": "宋",
        "collection_info": null
    },
    {
        "title": "樗隐堂",
        "author": "苏过",
        "content": "果为才名困广文，天涯从仕老仍贫。\n一廛未有归耘处，五斗聊为束带人。\n众弃已甘栖广莫，先容那復慕轮囷。\n幅巾他日衡茅去，纨袴儒冠总误身。",
        "dynasty": "宋",
        "collection_info": null
    },
    {
        "title": "次韵晁无斁与叶少藴重开西湖唱酬之诗  其一",
        "author": "苏过",
        "content": "凿开北渚涨痕收，倚杖波吞立鹭洲。\n稍觉蒹葭相与永，直疑汴泗看交流。\n寿公且吸杯中月，清夜频移鑑裏舟。\n虽走蓬莱通帝籍，邦人且欲寇公留。",
        "dynasty": "宋",
        "collection_info": null
    },
    {
        "title": "次韵晁无斁与叶少藴重开西湖唱酬之诗  其二",
        "author": "苏过",
        "content": "危构飞空旧奂轮，澄光爽气压城闉。\n下临曲水山阴禊，不障西风庾亮尘。\n谩拟江南入图画，只凭诗匠扫芜堙。\n少陵有句真堪咏，翠竹江村月色新。",
        "dynasty": "宋",
        "collection_info": null
    },
    {
        "title": "次韵晁无斁与叶少藴重开西湖唱酬之诗  其三",
        "author": "苏过",
        "content": "自分鉏耰毕此生，不须穷达问君平。\n黄粱正与梦俱熟，环堵典无爨欲清。\n晚客强陪金谷侣，小诗聊学候虫鸣。\n空怀老骥心千里，憔悴穷途敢请缨。",
        "dynasty": "宋",
        "collection_info": null
    },
    {
        "title": "次韵姚美叔约寻春之什",
        "author": "苏过",
        "content": "厌看尘土暗春晴，喜见池塘翠浪生。\n曲水会当追逸少，斜川终拟学渊明。\n歌呼且尽杯中物，寂寞何忧身后名。\n况有岑参好奇怪，为君试草渼陂行。",
        "dynasty": "宋",
        "collection_info": null
    },
    {
        "title": "次信中韵",
        "author": "苏过",
        "content": "万古溪流去不回，舂撞涧谷石门开。\n寻源不必武陵客，过眼惊看滟滪堆。\n寒碧照人无底宝，铿轰殷地半空雷。\n结茅安得从僧住，自把锄耰闢草莱。",
        "dynasty": "宋",
        "collection_info": null
    },
    {
        "title": "次韵张子先喜雪",
        "author": "苏过",
        "content": "信道东君有化工，翦裁花雨落春风。\n忽惊区脱无余地，变作瑶池第一宫。\n南亩麦秋先作瑞，西山玉粒未教融。\n旅人共助田夫喜，一饱遥知饼饵丰。",
        "dynasty": "宋",
        "collection_info": null
    },
    {
        "title": "和清源陈观性喜雪",
        "author": "苏过",
        "content": "斗酒豚蹄语未终，飞花弄态作冲融。\n寒威尚带嘉平腊，和气争先养物风。\n爽入西山千仞色，润添南亩一犂工。\n先生休道催科拙，趁着河东岁屡丰。",
        "dynasty": "宋",
        "collection_info": null
    },
    {
        "title": "归途次吕居二韵",
        "author": "苏过",
        "content": "胜游喜今六人闲，说有谈空许肆言。\n欲学颦眉追世好，自知捩手触羹翻。\n雄夸颇快平生愿，笑语欣陪十日温。\n却返邯郸寻故步，儿童童态觉卑喧。",
        "dynasty": "宋",
        "collection_info": null
    },
    {
        "title": "诏中山帅登城口号",
        "author": "苏过",
        "content": "西风卷雨出羣山，晓色朦胧未散烟。\n雉堞横空云半隐，旌旗改色日争鲜。\n承平不在山河险，卧护何须铁石坚。\n卖剑决牛从此始，陪公千骑看秋田。",
        "dynasty": "宋",
        "collection_info": null
    },
    {
        "title": "再次韵答陈帅和诗",
        "author": "苏过",
        "content": "电扫天骄到海边，长城千里静无烟。\n虚弦固自落惊羽，大手何劳试小鲜。\n收拾风浪开幕府，从容谈笑卧中坚。\n愿观横槊诗千首，锋镝消磨变力田。",
        "dynasty": "宋",
        "collection_info": null
    },
    {
        "title": "和新葺南园",
        "author": "苏过",
        "content": "道眼年来等色空，块苏不羡化人宫。\n敢嫌仲蔚蓬蒿陋，久悟邯郸梦幻中。\n瓮牖绳枢知达观，兔葵燕麦任春风。\n箕山咫尺行当隐，巢许高踪蹑二公。",
        "dynasty": "宋",
        "collection_info": null
    },
    {
        "title": "次韵程秀才求作其先人埋铭",
        "author": "苏过",
        "content": "欲载扬雄老一区，清名不耀力难摹。\n但知穮蔉勤吾事，要以凶丰畀后图。\n有子人人壮门户，新诗句句琢珉瑜。\n夜光明月毋轻付，误认空空叩鄙夫。",
        "dynasty": "宋",
        "collection_info": null
    },
    {
        "title": "田家书事",
        "author": "苏过",
        "content": "路入铜鞮草木幽，不堪陇水断肠流。\n稍逢烟火人家住，似有桑麻场圃秋。\n生理艰难何所乐，石田辛苦若为收。\n天公长与丰年好，安得仁人每问牛。",
        "dynasty": "宋",
        "collection_info": null
    },
    {
        "title": "和杨良卿",
        "author": "苏过",
        "content": "客愁何处不相寻，节物年年又见侵。\n不为黄花思故国，羞堪白髮负初心。\n临风有句空悲咤，独酌无人诉浅深。\n却羡杨卿横槊后，从嘲落帽吐衣襟。",
        "dynasty": "宋",
        "collection_info": null
    },
    {
        "title": "和伯充兄唱酬二首一赠伯充一寄高仲贻  其一",
        "author": "苏过",
        "content": "倦客难堪走世尘，空嗟林下见何人。\n坐令岁月徂清夜，梦想田园趁食新。\n老境已侵无几髪，垂堂共爱不赀身。\n一官聊为家山往，要看明年濯锦春。",
        "dynasty": "宋",
        "collection_info": null
    },
    {
        "title": "和伯充兄唱酬二首一赠伯充一寄高仲贻  其二",
        "author": "苏过",
        "content": "家风凛凛嗣前尘，元佑庵中老道人。\n形似子綦独枯槁，诗如开府日清新。\n功名轩冕真余事，富贵籧篨误此身。\n不有胸中陂万顷，肯教白髮负青春。",
        "dynasty": "宋",
        "collection_info": null
    },
    {
        "title": "送李稙秀才归盱眙",
        "author": "苏过",
        "content": "浊流尽处见淮山，水作清罗拥髻鬟。\n顿觉山川无与并，固知人物亦相关。\n妙年肯作小坡客，瓢饮来同陋巷颜。\n不为莼鲈起乡思，重亲方在白云间。",
        "dynasty": "宋",
        "collection_info": null
    },
    {
        "title": "雨中游柳溪呈志康诸公",
        "author": "苏过",
        "content": "脱我芒鞋与杖藜，强随车盖着荷衣。\n青山绿水苦相唤，细雨斜风不忍归。\n幸有琉璃倾琥珀，何妨粉黛湿珠玑。\n潇湘起我江湖兴，只恐扁舟明日非。",
        "dynasty": "宋",
        "collection_info": null
    },
    {
        "title": "次韵任况之见赠  其一",
        "author": "苏过",
        "content": "强辞南亩服儒冠，敢意青云便可干。\n似是马曹宜懒病，却惭鸡肋眷微官。\n眼前簿领成何用，梦裏云山得暂欢。\n为问崎岖缘底事，鬓毛萧飒带围宽。",
        "dynasty": "宋",
        "collection_info": null
    },
    {
        "title": "次韵任况之见赠  其二",
        "author": "苏过",
        "content": "知君幼好切云冠，肯为浮名俛首干。\n应笑严徐吐唇吻，欲呼屈宋作衙官。\n地偏心远人知少，酒熟诗成我自欢。\n诗诵髯刘枯槁句，粃糠万事百忧宽。",
        "dynasty": "宋",
        "collection_info": null
    },
    {
        "title": "自颍昌归任况之有诗次其韵",
        "author": "苏过",
        "content": "暂抛彭泽故园归，趁见春山笋蕨齐。\n不谓简书诚可畏，便寻渔钓欲重携。\n故人念我勤车马，走笔题诗寄象犀。\n欲遣长鬚无以报，太牢滋味愧羹藜。",
        "dynasty": "宋",
        "collection_info": null
    },
    {
        "title": "次韵徐正夫见赠",
        "author": "苏过",
        "content": "自信儒冠不误身，从教尘土满衣巾。\n安能学稼与学圃，已得异书逢异人。\n隻影自随空四海，岁寒相伴有孤筠。\n扬雄何日一区老，问字应当载酒频。",
        "dynasty": "宋",
        "collection_info": null
    },
    {
        "title": "次韵少藴二首  其一",
        "author": "苏过",
        "content": "画师安得老龙眠，写此西湖李郭船。\n谈麈生风看落屑，诗坛余勇战空弮。\n拍堤春涨云空阔，夹岸桃蹊锦接连。\n到处聚观千万目，要公膏雨作丰年。",
        "dynasty": "宋",
        "collection_info": null
    },
    {
        "title": "次韵少藴二首  其二",
        "author": "苏过",
        "content": "云间笑语杂鹓行，山意波光两浩茫。\n老大读书真伯业，歌呼狎客类平阳。\n丹青遗构风流在，尊酒题诗草木芳。\n湛辈不须悲岁月，羊公名与岘山长。",
        "dynasty": "宋",
        "collection_info": null
    },
    {
        "title": "次韵伯元咏牡丹二首  其一",
        "author": "苏过",
        "content": "珍重谁移洛下根，玉盘径尺露花新。\n不劳铅粉强为色，自是肌肤淑且真。\n美恶本非春有意，栽培直恐伎凝神。\n空斋独嗅无人赏，鼻送幽香息息匀。",
        "dynasty": "宋",
        "collection_info": null
    },
    {
        "title": "次韵伯元咏牡丹二首  其二",
        "author": "苏过",
        "content": "草木无情解悦人，徒因见少得名新。\n翦裁罗绮空争似，研合丹青太逼真。\n尤物端能耗地力，痴儿竟欲费精神。\n愿回春色归南亩，变作秋成玉粒匀。",
        "dynasty": "宋",
        "collection_info": null
    },
    {
        "title": "次韵欧阳诚发牡丹",
        "author": "苏过",
        "content": "青春过隙不多时，佳会应须日日期。\n羡子多情勤秉烛，寻芳问柳每题诗。\n洛花名字争新见，尤物东君翦刻迟。\n安得韩湘写奇句，世间铅粉谩劳施。",
        "dynasty": "宋",
        "collection_info": null
    },
    {
        "title": "次韵孙志康牡丹  其一",
        "author": "苏过",
        "content": "春事依稀见一班，山花灼灼强施丹。\n能容丞掾歌呼处，信是平阳度量宽。\n溪上有人归独晚，夜阑秉烛若为欢。\n但筽草檄催诗债，何必重寻落蘂看。",
        "dynasty": "宋",
        "collection_info": null
    },
    {
        "title": "次韵孙志康牡丹  其二",
        "author": "苏过",
        "content": "樽余旧压蒲萄绿，盘有南珍荔子丹。\n草草春光虽未称，人人酒令暂须宽。\n兴来勿废无何饮，老去难寻特地欢。\n慰我穷愁真待子，凭诗寄与故人看。",
        "dynasty": "宋",
        "collection_info": null
    },
    {
        "title": "卜居城南二首酬兄弟甥侄  其一",
        "author": "苏过",
        "content": "萧萧素髪插人头，世上功名得汝求。\n神马尻舆安所税，寸田尺宅早归休。\n结茅但使纔容膝，解剑还须便买牛。\n更慕少游乘下泽，不妨闾里自沈浮。",
        "dynasty": "宋",
        "collection_info": null
    },
    {
        "title": "卜居城南二首酬兄弟甥侄  其二",
        "author": "苏过",
        "content": "采椽竹屋亦天真，但喜相望北阮邻。\n等是南柯游此世，聊将传舍诳吾身。\n高门恐负于公志，近市空惭晏子仁。\n定枕不闻尨也吠，荜门圭窦固应贫。",
        "dynasty": "宋",
        "collection_info": null
    },
    {
        "title": "次韵孙志康喜贾子庄还任",
        "author": "苏过",
        "content": "君王物物与恩均，令尹还须畏吏民。\n投劾赋归无二顷，上书遮阙有千人。\n朝阳升处幽阴破，暖律回时草木春。\n看取子文无喜愠，从来冰鑑恃尧仁。",
        "dynasty": "宋",
        "collection_info": null
    },
    {
        "title": "横山道中",
        "author": "苏过",
        "content": "物外闲人日月长，意行无復有重冈。\n林深步步衣裳湿，麦熟村村饼饵香。\n遥想云间下双舄，空怀仙子望三乡。\n欲寻好句供诗眼，旋逐东风堕眇茫。",
        "dynasty": "宋",
        "collection_info": null
    },
    {
        "title": "小子籥与其友作㶏亭置酒泛舟唱酬之什予肃戏用其韵",
        "author": "苏过",
        "content": "胜事随年阿堵中，老夫久绝马牛风。\n消磨药石一春过，寂寞樽罍万事空。\n亭下麦秋惊翠浪，山前雨脚卷晴虹。\n渡头试验丰穰意，半是村醪入颊红。",
        "dynasty": "宋",
        "collection_info": null
    },
    {
        "title": "题欧阳晦叔竹癖轩",
        "author": "苏过",
        "content": "海竹纤杉乱苇萑，君家千树独淇园。\n清阴夏簟常留客，疏影秋光共入轩。\n屐阮孰窥尘外趣，锻嵇聊与世人论。\n可怜此路今无几，桃李成蹊不待言。",
        "dynasty": "宋",
        "collection_info": null
    },
    {
        "title": "和良卿病目在告",
        "author": "苏过",
        "content": "寒月侵窗独在檠，幽人燕坐梦魂清。\n一从拾得空花病，十日不闻鼙鼓声。",
        "dynasty": "宋",
        "collection_info": null
    },
    {
        "title": "题李微叔所藏戴嵩暮雨图",
        "author": "苏过",
        "content": "春云漠漠雨垂垂，水满平畴秧稻时。\n青蒻绿蓑晚归去，为问市朝侬不知。",
        "dynasty": "宋",
        "collection_info": null
    },
    {
        "title": "次韵韩文若展江五咏  其一",
        "author": "苏过",
        "content": "山河景色本无偏，须信壶中有洞天。\n明月端地临不夜，珠宫玉宇澹娟娟。",
        "dynasty": "宋",
        "collection_info": null
    },
    {
        "title": "次韵韩文若展江五咏  其二",
        "author": "苏过",
        "content": "闲寻短棹问溪源，乘兴真为载酒船。\n应学二疏辞汉早，胜游兼作地行仙。",
        "dynasty": "宋",
        "collection_info": null
    },
    {
        "title": "次韵韩文若展江五咏  其三",
        "author": "苏过",
        "content": "绿暗红稀禁火时，使君轩驭雨仍随。\n清风吹得江湖句，争遣诗筒挑鼓旗。",
        "dynasty": "宋",
        "collection_info": null
    },
    {
        "title": "次韵韩文若展江五咏  其四",
        "author": "苏过",
        "content": "欲追急景去如飞，剩赋新诗酒百卮。\n倒载接䍦扶酩酊，恰如山简醉归时。",
        "dynasty": "宋",
        "collection_info": null
    },
    {
        "title": "次韵韩文若展江五咏  其五",
        "author": "苏过",
        "content": "新醅泼蚁绿溶溶，时为贤人復一中。\n况有能诗庾开府，论文兴嘆有谁同。",
        "dynasty": "宋",
        "collection_info": null
    },
    {
        "title": "次韵韩文若展江五咏  其六",
        "author": "苏过",
        "content": "睡蛇已死得安眠，扰扰尘中学坐禅。\n我欲退休从杖屦，春明门外有云泉。",
        "dynasty": "宋",
        "collection_info": null
    },
    {
        "title": "山行次韵杨良卿见寄二首  其一",
        "author": "苏过",
        "content": "山行六日已逃空，况入青冥窈窕中。\n欲写姓名孤绝处，恐君遗恨不吾同。",
        "dynasty": "宋",
        "collection_info": null
    },
    {
        "title": "山行次韵杨良卿见寄二首  其二",
        "author": "苏过",
        "content": "出谷泉声已转雷，忽惊山断见离堆。\n寻溪便欲挐舟去，留取他时雪夜来。",
        "dynasty": "宋",
        "collection_info": null
    },
    {
        "title": "道中买得草屦",
        "author": "苏过",
        "content": "买得芒鞋拄杖挑，心先向足蹑云霄。\n山林本是吾归处，不待移文辱见招。",
        "dynasty": "宋",
        "collection_info": null
    },
    {
        "title": "次韵叶守端午西湖曲水  其一",
        "author": "苏过",
        "content": "远酾清颍入溪渠，左缭孤城转古墟。\n岂止江湖来席上，一苏穷泽十千鱼。",
        "dynasty": "宋",
        "collection_info": null
    },
    {
        "title": "次韵叶守端午西湖曲水  其二",
        "author": "苏过",
        "content": "暗泉百道草间鸣，已觉圆荷翠盖倾。\n拟欲挐舟江海去，门前归路是春明。",
        "dynasty": "宋",
        "collection_info": null
    },
    {
        "title": "次韵叶守端午西湖曲水  其三",
        "author": "苏过",
        "content": "一叶何时纵棹歌，空悲急景怨羲和。\n斜风细雨添愁绝，青蒻蒙头映绿蓑。",
        "dynasty": "宋",
        "collection_info": null
    },
    {
        "title": "次韵叶守端午西湖曲水  其四",
        "author": "苏过",
        "content": "兵厨酒色似鹅儿，计泛楼船会有期。\n苇折荷枯秋露凈，更看镜面渺瀰时。",
        "dynasty": "宋",
        "collection_info": null
    },
    {
        "title": "次韵叶守端午西湖曲水  其五",
        "author": "苏过",
        "content": "叔度平生挠不浑，注之不满挹无痕。\n甘棠讼息篮舆晚，目送牛羊自下村。",
        "dynasty": "宋",
        "collection_info": null
    },
    {
        "title": "次韵赵伯充雪中见招  其一",
        "author": "苏过",
        "content": "华堂玉烛夜沈沈，淡月疏星作雪阴。\n天为王孙醒醉眼，晚来雾淞入千林。",
        "dynasty": "宋",
        "collection_info": null
    },
    {
        "title": "次韵赵伯充雪中见招  其二",
        "author": "苏过",
        "content": "拥鼻袁生方块然，不知玉色浩无边。\n西陂欲与稽山并，贺监风流太白船。",
        "dynasty": "宋",
        "collection_info": null
    },
    {
        "title": "次韵张次应见寄",
        "author": "苏过",
        "content": "西城夜雨一追攀，前辈风流顿觉还。\n穷似少陵无裋褐，空怀大厦庇千间。",
        "dynasty": "宋",
        "collection_info": null
    },
    {
        "title": "丛台",
        "author": "苏过",
        "content": "百尺危台高入云，欲将罗绮炫强秦。\n长平一战坑俱满，台上应无豪杰人。",
        "dynasty": "宋",
        "collection_info": null
    },
    {
        "title": "次韵承之乞鱼于保德",
        "author": "苏过",
        "content": "莼鲈一别信音疏，食指令人尽信书。\n不是分甘慰愁党龄，临渊空羡计无如。",
        "dynasty": "宋",
        "collection_info": null
    },
    {
        "title": "和叔父所居六首之一",
        "author": "苏过",
        "content": "野卉非千叶，妖红愧两京。\n依然守旧态，谁与制新名。\n琥珀缀圆石，燕脂染落英。\n愿因少陵句，草木亦鲜明。",
        "dynasty": "宋",
        "collection_info": null
    },
    {
        "title": "张庭实得石名小括苍",
        "author": "苏过",
        "content": "蓬莱异石出珠宫，远涧幽龛定几重。\n玉井分明太华顶，洞天疑是括苍峰。\n穿云细路屏间见，落谷幽泉砚可供。\n谁遣飞来在几案，伴君文史老三冬。",
        "dynasty": "宋",
        "collection_info": null
    },
    {
        "title": "行军城道中",
        "author": "苏过",
        "content": "北望青山几百重，秋来翠色欲摩空。\n犬戎绝漠今无几，鸟道营粮力已穷。\n岩谷有田空琐细，旌旗何日卷殷红。\n此行岂得功名事，聊欲探奇访葛洪。",
        "dynasty": "宋",
        "collection_info": null
    },
    {
        "title": "送李文儒赴汉东教授",
        "author": "苏过",
        "content": "自欲担簦拾紫朱，谁能碌碌守吾庐。\n割鲜固已夸多获，贾勇今将试有余。\n环堵未成三径业，束装惟载五车书。\n要令洙泗行江汉，归伴诸儒校石渠。",
        "dynasty": "宋",
        "collection_info": null
    },
    {
        "title": "山居苦寒  其一",
        "author": "苏过",
        "content": "十里山行步步高，阴风怪穴乱呼号。\n孤灯独掩柴门夜，骨冷谁分范叔袍。",
        "dynasty": "宋",
        "collection_info": null
    },
    {
        "title": "山居苦寒  其二",
        "author": "苏过",
        "content": "墙东凿牖纳朝光，掘地为炉土作床。\n快燄生薪聊御腊，茅茨未必愧华堂。",
        "dynasty": "宋",
        "collection_info": null
    },
    {
        "title": "山居苦寒  其三",
        "author": "苏过",
        "content": "自扫空山勃落柴，夜深犹復拨残灰。\n更招野叟谈伧语，旋劚蔓菁手自煨。",
        "dynasty": "宋",
        "collection_info": null
    },
    {
        "title": "山居苦寒  其四",
        "author": "苏过",
        "content": "傍舍孤嫠八十余，背无完絮况裙襦。\n分衣愧乏庄公惠，纸被聊将慰老臞。",
        "dynasty": "宋",
        "collection_info": null
    },
    {
        "title": "戏赠吴子野",
        "author": "苏过",
        "content": "从来非佛亦非仙，直以虚心谢世缘。\n饥火尽时无内热，睡蛇死后得安眠。\n饥肠自饱无非药，定性难摇始是禅。\n麦饭葱羹俱不设，馆君清坐不论年。",
        "dynasty": "宋",
        "collection_info": null
    },
    {
        "title": "次韵王幼安哭韩君表",
        "author": "苏过",
        "content": "公子虽轩冕，山林契夙心。\n坐禅新活计，脱屣旧冠簪。\n共笑谋生拙，知非涉世深。\n颂诗留纩息，妙意可销沈。",
        "dynasty": "宋",
        "collection_info": null
    },
    {
        "title": "咏三瘦",
        "author": "苏过",
        "content": "勿轻三士各鸢肩，气吐虹霓诗涌泉。\n共与扶持加药饵，要令山泽着臞仙。",
        "dynasty": "宋",
        "collection_info": null
    },
    {
        "title": "题郭熙平远  其一",
        "author": "苏过",
        "content": "木落沙明秋浦，云收烟澹潇湘。\n曾学扁舟范蠡，五湖深处鸣榔。",
        "dynasty": "宋",
        "collection_info": null
    },
    {
        "title": "题郭熙平远  其二",
        "author": "苏过",
        "content": "望断水云千里，横空一抹晴岚。\n不见邯郸归路，梦中略到江南。",
        "dynasty": "宋",
        "collection_info": null
    },
    {
        "title": "题郭熙平远  其三",
        "author": "苏过",
        "content": "诸子只应见画，此中我独知津。\n写到水穷天杪，定非尘土间人。",
        "dynasty": "宋",
        "collection_info": null
    },
    {
        "title": "先君与叔父试制策各携一端砚外孙文骥藏其一过藏其一名贤良砚",
        "author": "苏过",
        "content": "两翁出蜀时，不携一束书。\n朅来奉大对，昧死排姦谀。\n谏官与御史，钳口惭青蒲。\n翁登鸾台上玉堂，论恩献纳在帝旁。\n居夷渡海不汝置，险阻艰难曾备尝。",
        "dynasty": "宋",
        "collection_info": null
    },
    {
        "title": "先公守汝阴尝以诗送都曹路君挂冠东归载乖崖公留其录曹语今传播世间三十年矣过寓居颍昌一日有都曹公之季子文老者来自京师出其家所藏二帖纸墨如新因道存没之旧感慨于怀乃追继先公诗韵以遗文老时方就试春官待报也",
        "author": "苏过",
        "content": "谁闻鬷蔑言，执手为改容。\n此道久寂寥，世态日方浓。\n昔翁守颍尾，轩裳心已慵。\n感怀督邮老，独蹑二疏踪。\n脱屣太仓粟，归谋田舍舂。\n浮云悟此理，可必禄万钟。\n已矣衡门下，哀哉马鬣封。\n箕裘付诸子，介胄轻边烽。\n坐看一战霸，此言天心从。\n翁诗墨犹新，我涕交颐胸。\n重寻笔砚盟，愧乏好语供。\n子非终穷者，时节会自逢。",
        "dynasty": "宋",
        "collection_info": null
    },
    {
        "title": "政和甲午孟冬休后一日苏过叔党彦明自开化甘泉至明仙时念老禅师復出世矣因题诗壁间",
        "author": "苏过",
        "content": "暂抛尘土扣云扉，山色空蒙翠湿衣。\n涧水松风俱有恨，道人瓶钵几时归。",
        "dynasty": "宋",
        "collection_info": null
    },
    {
        "title": "九日诗",
        "author": "苏过",
        "content": "火云收初旦，凄露凈中夕。\n良辰非虚名，菊秀萸更实。\n世间孰真乐，心境遇相适。\n华屋与茅茨，何足繫欣戚。\n勿云瘴海恶，山水侣吴浙。\n我有环堵居，危台俯清绝。\n及时要行乐，鸡黎随丰乏。\n真一拨新酿，九华袭前哲。\n西邻有书生，破帽衣百结。\n勿惮往来烦，杯中犹有物。",
        "dynasty": "宋",
        "collection_info": null
    },
    {
        "title": "大人生日三首  其一",
        "author": "苏过",
        "content": "天爵□□□，名高实自分。\n云何困积毁，抑未泯斯文。\n欲救微言绝，先惩百氏纷。\n韦编收断简，鲁壁出余焚。\n论斥诸儒陋，功逾绛帐勤。\n吾庸亦多矣，奚恤彼狺狺。",
        "dynasty": "宋",
        "collection_info": null
    },
    {
        "title": "大人生日三首  其二",
        "author": "苏过",
        "content": "天定人难胜，诚哉申子言。\n不须占倚伏，久已恃干坤。\n八郡袴襦德，三吴肉骨恩。\n少卿真不病，廷尉自高门。\n勿嘆乘桴远，当知出世尊。\n无邪有妙理，一悟可长存。",
        "dynasty": "宋",
        "collection_info": null
    },
    {
        "title": "大人生日三首  其三",
        "author": "苏过",
        "content": "大士来淮泗，神交寤寐中。\n应缘济物意，岂为写经功。\n恻隐仁之本，慈悲佛所同。\n虽无逮焚溺，尚欲起疲癃。\n五鼎荣何有，三光路已通。\n回看种桃处，葵麦卷春风。",
        "dynasty": "宋",
        "collection_info": null
    },
    {
        "title": "寄题几仲所居二诗次定国王父旧韵  其一",
        "author": "苏过",
        "content": "菽水奉甘旨，亲安吾不贫。\n平反一笑喜，公子情何真。\n想见斋容膝，端居廓无邻。\n萧然十室间，吾力尚可陈。",
        "dynasty": "宋",
        "collection_info": null
    },
    {
        "title": "寄题几仲所居二诗次定国王父旧韵  其二",
        "author": "苏过",
        "content": "涉世谁如子，凛然霜中筠。\n独能退藏密，恐污元规尘。\n阮籍废臧否，曹参惟饮醇。\n谁为晤语者，黄卷对古人。",
        "dynasty": "宋",
        "collection_info": null
    },
    {
        "title": "次韵叔父月季再生",
        "author": "苏过",
        "content": "瘴海不知秋，幽人忘岁月。\n祇记庭中花，几度开还枿。\n忆昔移居时，始是青荑茁。\n殷勤主人惠，浸灌寒泉冽。\n颜色日鲜好，条枝争秀拔。\n意无后人翦，喜托先生苃。\n海康接儋耳，云水何田蹑。\n俯楹独四顾，怅此波涛匝。\n闻道海门松，僵枝出繁叶。\n困穷不足道，喜有千人活。\n不似玄都花，蔌蔌那容折。",
        "dynasty": "宋",
        "collection_info": null
    },
    {
        "title": "借书",
        "author": "苏过",
        "content": "妙年不可再，白日谁能繫。\n空惭粱肉索，不悟齿髪逝。\n季子颇亦困，还家笑奴隶。\n经年得揣摩，尚可资游说。\n良田初不耕，拱手那望岁。\n谁令困不学，斯与草木弊。\n海南寡书籍，蠹简仅编缀。\n诗亡不见雅，易绝空余繫。\n借书如假田，主以岁月计。\n常恐遗地力，敢有不敛穧。\n便便五经腹，三冬良可继。\n傥磭愧寸阴，得无讥没世。",
        "dynasty": "宋",
        "collection_info": null
    },
    {
        "title": "赠知命刘居士卜居",
        "author": "苏过",
        "content": "言乘下泽车，来赴嵩高约。\n春山多雨露，咫尺负丘壑。\n眷余实畸人，雅兴世缘薄。\n问途忽我顾，扣户烦剥啄。\n君才少不羁，屡散千金櫜。\n胸中横诗书，帐下余猿鹤。\n何妨门如市，心若虚舟泊。\n聊师季主卜，玩世甘寂寞。\n箕山宛在目，颍水清带郭。\n何年定卜居，伴我采薇藿。",
        "dynasty": "宋",
        "collection_info": null
    },
    {
        "title": "次韵答徐翼之画木石  其一",
        "author": "苏过",
        "content": "轩裳定浮云，于人竟何得。\n不如饱诗书，颇似勤播植。\n丰凶纵有时，穮蓑无倦色。\n会须酬高廪，何用遽枉尺。\n我观徐夫子，六艺自警饬。\n肯回少年驾，闭户志匪石。\n弹冠岂不好，恐遂林泉隔。\n一朝堕世网，顿判云间翮。\n曲高和自寡，得丧相什伯。\n愿子保岁寒，功名当远索。\n俯首簿书间，聊将逃遣谪。",
        "dynasty": "宋",
        "collection_info": null
    },
    {
        "title": "次韵答徐翼之画木石  其二",
        "author": "苏过",
        "content": "士贵贫时交，菽水清而真。\n我尔两相从，良是茅茨邻。\n太息屡书空，气横戈戟新。\n跰跚定笑我，曳踵随车轮。\n壮志早摧折，羁缧易伤神。\n放怀笔砚间，聊欲出怪珍。\n老木卧千岁，不才得终身。\n持此寿君子，勿愁脱粟贫。\n相将老潩水，烟雨共垂纶。",
        "dynasty": "宋",
        "collection_info": null
    },
    {
        "title": "和任况之",
        "author": "苏过",
        "content": "簪裳如缧囚，我生三年繫。\n一落罝网中，遂负山林志。\n忆故晋阳城，访古寻前事。\n萧凉麋鹿游，正坐金汤累。\n西山鬰峥嵘，气势翔天际。\n因知神所托，千岁有其地。\n绵绵邑姜祠，盛德百世继。\n汾横地轴壮，泉涌山骨碎。\n我时正行役，忽此烟雨滞。\n颇遭溪谷留，使失乡关异。\n是时薫风初，殿阁微凉至。\n碧井照眼寒，山光湿衣翠。\n文鲂纵弱浪，野鹤下晚吹。\n平生谢公心，雅在东山醉。\n端来乞五斗，兹事復且置。\n悽悽百僚末，举首触嗔忌。\n早知折腰恶，谁敢朱云吏。\n愿君志吾言，身外皆沤寄。\n临渊休羡鱼，早决归来意。\n荣枯梦已破，何待邯郸记。",
        "dynasty": "宋",
        "collection_info": null
    },
    {
        "title": "题海山亭怀左经臣诗",
        "author": "许景衡",
        "content": "去年登斯亭，江山照尊俎。\n眼中十年旧，一笑便尔汝。\n今年登斯亭，春风糁花絮。\n故人渺天末，云海滞鳞羽。\n尺素相濡沫，耿耿不我与。\n壁间指旧题，珠玉暗尘土。\n良辰岂易得，陈迹空处所。\n眷言继高韵，寸缕惭织组。\n嘉我二三子，肴核佐玉醑。\n欢然为倾倒，落日争起舞。\n丈夫贵适意，穷达付出处。\n洛阳真小儿，顾慕涕如雨。\n江流无日夜，而此独不去。\n何须数岁月，俯仰亦今古。",
        "dynasty": "宋",
        "collection_info": null
    },
    {
        "title": "食笋",
        "author": "许景衡",
        "content": "山中春物早，霏红乱桃杏。\n霜筠固自如，挺立万夫整。\n蛰雷走狂鞭，迸地惊脱颖。\n鲜华竞时节，露箨含朝景。\n山家窘口腹，撷摘尽畦町。\n林间忽斑斑，一笑脱愁境。\n呼儿且朝饭，缥缈度云岭。\n海犀纷纵横，荆玉灿光烱。\n士生得所适，藜藿厚五鼎。\n膏粱谁不饱，去去多侥倖。",
        "dynasty": "宋",
        "collection_info": null
    },
    {
        "title": "康师见访于竹阁因师臣师同赋问讯元老人",
        "author": "许景衡",
        "content": "道人乐岩栖，泉石厌眼耳。\n胡为一叶舟，泛泛西湖水。\n应怜老居士，巾屦困尘滓。\n相从一笑顷，茗盌浮云蘂。\n江天正揺落，秋色淡如洗。\n宴坐俯层轩，梢云森鳯尾。\n眷言东溪老，挺立万夫伟。\n平生海潮音，卷舌付诸子。\n维此岑邃师，道学究终始。\n当年几酬对，万法一弹指。\n要当出新句，特用问兴止。\n江河有余润，今我亦随喜。",
        "dynasty": "宋",
        "collection_info": null
    },
    {
        "title": "赠袁州仰山简长老",
        "author": "许景衡",
        "content": "简师本吾儒，学佛见阃奥。\n开心涤尘滓，回首弃巾帽。\n飘飘秋云意，凛凛霜柏操。\n鱼鼓屡陪众，林壑常寄傲。\n十年栖仰山，终日勤劝导。\n欲酌清泠泉，为尔沃炎燥。\n欲挥智慧剑，戒尔逞贪暴。\n迷途自多梗，法岸岂易到。\n惟知务引抜，仰不愧覆帱。\n幽明虽难诘，善否疑有报。\n岩间涌宝塔，兹事谁为造。\n琢削宁须班，挽拽谁困奡。\n一方竞奔走，万口尽諠噪。\n守臣献异状，天子锡嘉号。\n镇压等衡岳，扶持壮大宝。\n师乎良有得，叟也无復道。",
        "dynasty": "宋",
        "collection_info": null
    },
    {
        "title": "乡会诗钱晋臣和韵谢之",
        "author": "许景衡",
        "content": "流落湖海间，十载苦卑湿。\n生还亦何事，犹未扫余习。\n天葩发新句，珠履追旧集。\n和篇纷四来，文采各荧熠。\n轰鋐金石动，凄楚风雨急。\n土风自难忘，岂类南冠絷。\n英英王者后，文武盛爵邑。\n清深如古井，短绠未易汲。\n如何示同好，醉墨犹我及。\n年来穷到底，屋壁徒四立。\n此行亦何幸，珠玉得屡挹。\n骐驎委六辔，万里无险涩。\n他年乘高车，何人犹戴笠。",
        "dynasty": "宋",
        "collection_info": null
    },
    {
        "title": "登清胜堂呈长兄",
        "author": "许景衡",
        "content": "幽居在山腰，斯堂近山顶。\n松竹琐阴翳，轩窗闢光炯。\n先生为题榜，醉墨重九鼎。\n登临属秋半，揺落江山迥。\n独鸟点晴空，斜阳乱帆影。\n相将举网去，鸣榔尽渔艇。\n含情寓毫端，羞涩对清景。\n却忆初来时，积雪照高岭。\n余香舞寒梅，芳意萌野杏。\n英英座中客，玉树凌风并。\n天涯叹沦落，谁使脱陷穽。\n怆然抚陈迹，晓梦惊初醒。\n年来饱经事，百念欲灰冷。\n君恩等山岳，此意犹耿耿。\n何当伸报効，万一免罪眚。\n杖屦时往来，壶觞欲酩酊。\n樊笼戢鸿鹄，末俗多蛙黾。\n此心端不谬，余生亦何幸。\n但恐主人瞋，尘沙污异境。",
        "dynasty": "宋",
        "collection_info": null
    },
    {
        "title": "朱君文拉游浄明寺因迓张宰诗",
        "author": "许景衡",
        "content": "火云涌晴空，矗矗尽奇巘。\n午汗麾白雨，俯仰无从遁。\n招提据高冈，万木森偃蹇。\n凉飈落冰雪，爽籁发丝管。\n朱侯真好事，十里过南坂。\n怜我堕深甑，相将振余喘。\n栏干俯屈曲，巾屦容跣袒。\n风苖翠浪翻，海屿青螺远。\n况兹接尊酒，笑语倾怀悃。\n浮云识醉歌，彩羽惊檀板。\n新凉知几日，已觉秋风转。\n事业愧初心，明时羞冗散。\n主人勤使事，暌阔心不展。\n双鳬归未归，红日林梢晚。",
        "dynasty": "宋",
        "collection_info": null
    },
    {
        "title": "还自南邑潮过不及渡因宿江上书所见",
        "author": "许景衡",
        "content": "漫刺辞主人，迟迟驾短辕。\n郭外人烟晚，鸡犬自啾喧。\n客事足俯仰，世涂多险艰。\n行役亦云劳，未抵浪拘纒。\n潮汐真无情，敛去如绝絃。\n解衣试槃礴，旅鴈方联翩。\n天末线缕动，钲鼓俄阗阗。\n稍看黄金盘，呑吐洪涛间。\n歘然洲渚失，浩荡连云天。\n平生喜江海，岂但眼界寛。\n飘流二十载，龌龊百忧煎。\n今夕復何夕，玉壶俯人寰。\n造物虽汝厄，宁不略汝怜。\n清风一帆去，鼓柂余高眠。\n佳处良在兹，畴昔劳永嘆。",
        "dynasty": "宋",
        "collection_info": null
    },
    {
        "title": "成正仲水乡秋兴寄王履道惠然见示以此谢之",
        "author": "许景衡",
        "content": "九河赴沧溟，奔放日汹汹。\n霖霪作秋潦，散漫失邱壠。\n孤城临绝岛，狂澜惊四拥。\n鳬鸥散凌乱，蛟鰐似矜宠。\n微茫天势平，荡揺坤轴动。\n田家栽一麦，秋稼泥沙壅。\n何能忧卒岁，迫此朝夕恐。\n孤生寄卑湿，五斗安阘茸。\n饱闻达人观，未作穷途恸。\n稍令裨危堤，运土纷接踵。\n河伯聊戱剧，尔辈嗟倥偬。\n成侯北方秀，笔力千钧重。\n新诗试模写，气夺洪涛涌。\n英英幕下郎，仡仡山西种。\n何当一交锋，我亦愿助勇。",
        "dynasty": "宋",
        "collection_info": null
    },
    {
        "title": "龙华马铺怀卢行之去年邂逅",
        "author": "许景衡",
        "content": "去年南邑归，春风拂征辔。\n相从一笑顷，花卉方妩媚。\n岁月俯仰间，还到经行地。\n壁间旧诗句，尘土日蒙閟。\n老境牵俗累，节物揺乡思。\n归欤怅何时，与子同此味。\n浮云有南北，况乃为禄仕。\n置之勿復论，一醉了春事。",
        "dynasty": "宋",
        "collection_info": null
    },
    {
        "title": "道乐安寄杨县丞时可",
        "author": "许景衡",
        "content": "猗兰出众草，岁晚不可采。\n幽幽涧底松，独立色不改。\n成都有云昆，达识我所骇。\n形骸判土木，轩冕那能浼。\n端怀三釡养，尚赞百里宰。\n人方笑渠聋，我独悲众瞶。\n经行阊阖里，指述纷穉艾。\n爱之不可见，暮色生寒霭。\n一区已有宅，三径可无待。\n他年归去来，垂白看戱綵。\n林园日成趣，鸡犬亦自在。\n回看是非塲，蛮触谁胜败。\n收身要闲健，肯坐老病悔。\n我亦钓横塘，相望渺云海。",
        "dynasty": "宋",
        "collection_info": null
    },
    {
        "title": "寄左四十",
        "author": "许景衡",
        "content": "小左真奇才，童穉已颖悟。\n读书一十年，胸臆日充饇。\n时时吐所有，落笔不肯住。\n长江呑巨壑，白日破昏雾。\n雄辞何纵横，妙理争发露。\n骅骝始汗血，万里犹顷步。\n嗟嗟驽骀辈，安用苦猜妬。\n而我何为者，江海久飘寓。\n得子稠人中，磊落真瑜璐。\n文章岂易工，识者尤难遇。\n哀絃有三嘆，要非俗所谕。\n往还几岁月，会面辄忘去。\n萧条抱膝吟，浩荡登高赋。\n迷途子所怜，正我欲到处。\n我观古人文，何曾事章句。\n至音本澹泊，太羮异凡具。\n君看桃李花，纷纷竞春莫。\n终焉适众口，了不在红素。\n子兮更深探，吾言亦其粗。",
        "dynasty": "宋",
        "collection_info": null
    },
    {
        "title": "寄左与言",
        "author": "许景衡",
        "content": "我公厌纷华，早岁谢羁束。\n卜居山水间，山水长在目。\n巉巉吹台高，灔灔横塘渌。\n兴来即杖屦，往往混樵牧。\n别来二三载，猨鹤怅幽独。\n归心日揺揺，梦绕湖山曲。\n儿曹真罪人，志养非所欲。\n留连州县间，折腰食斗粟。\n世途苦多碍，公心亦烦蹙。\n眷言慰公者，萧散惟林麓。\n谢屐齿已蜡，陶巾酒初漉。\n结束山家具，提携倩童仆。\n遥知入山去，野饭久不肉。\n相见石桥侧，触眼惊寒瀑。\n殷勤清浄供，煮茗媚干竺。\n琖底亦薄相，聊以眩聋俗。\n桃溪仙洞府，流水花䎘䎘。\n二子去已久，蟠桃知几熟。\n弔古一慨然，新诗定相属。\n英英太冲后，壑壑昆山玉。\n千言挥洒顷，纸上龙蛇伏。\n联镳得所适，山路忘重复。\n我亦箇中人，簿领方驱逐。\n遥望白云飞，此心尤踯躅。\n羡子好心事，愧我祇眠餗。\n人生行乐耳，险涩戒川陆。\n千金不垂堂，万里虞脱轴。\n欢罢念归旋，无贪华顶宿。",
        "dynasty": "宋",
        "collection_info": null
    },
    {
        "title": "引泉示吴甥",
        "author": "许景衡",
        "content": "淙淙玉溪泉，曲折西亭隅。\n飞流自喷薄，白石浄如铺。\n虽无渫井禽，亦有针头鱼。\n岂知江河寛，嘘沫自相濡。\n况此五六月，万物在洪鑪。\n而我弄清浅，琐碎珠玉俱。\n泉兮且勿流，止此为我娱。\n一出涧谷去，人间供百需。\n清者鉴鬚眉，浊者混泥涂。\n江湖尚或尔，而况沟与渠。\n寄语山中人，所养当何如。",
        "dynasty": "宋",
        "collection_info": null
    },
    {
        "title": "浮屠二首  其一",
        "author": "许景衡",
        "content": "浮屠有冲衍，少小已隽伟。\n身虽束异敎，性实嗜书史。\n千言挥洒顷，妙语如飜水。\n嗟嗟静阁中，斯人今已矣。",
        "dynasty": "宋",
        "collection_info": null
    },
    {
        "title": "浮屠二首  其二",
        "author": "许景衡",
        "content": "成象有至行，既冠逃浮图。\n与游何其多，一一士大夫。\n毛髪不及𩮜，破衲常如如。\n轩槛已陈迹，来者犹嗟吁。",
        "dynasty": "宋",
        "collection_info": null
    },
    {
        "title": "小圆石屏",
        "author": "许景衡",
        "content": "微风激寒波，浩浩皱纹縠。\n连山夹修径，约略露寒木。\n何人琢山骨，拂拭温如玉。\n苍苍碧月様，入手不盈掬。\n此生随万物，何者斯为足。\n要须指顾间，一寄千里目。",
        "dynasty": "宋",
        "collection_info": null
    },
    {
        "title": "石屏",
        "author": "许景衡",
        "content": "嗟我官永宁，天台祇兼驿。\n如何三过雁，未省一投屐。\n岂无谪仙梦，萧散到泉石。\n亦有山中诗，淋漓堆醉墨。\n当时巧酬唱，二左名藉藉。\n戴子尔何为，十载名山客。\n自言石桥下，醉耳惊霹雳。\n石桥富孙子，一一粲珪璧。\n希微小江山，妙尽丹青蹟。\n怜我逸少徒，念念岷峨适。\n持此一拳许，已作千峰碧。\n我生痴钝杀，两眼眩白黑。\n尘埃浪奔走，簿领随戏剧。\n何阶探道要，回首谢形役。\n琴书载扁舟，归卧横塘侧。\n天台何必到，去路饶荆棘。\n端留石屏风，种种自可识。",
        "dynasty": "宋",
        "collection_info": null
    },
    {
        "title": "张仲共许惠吕研因成长句",
        "author": "许景衡",
        "content": "英雄旧割据，鼎业逐流水。\n高台亦已倾，况及分香婢。\n鳞鳞屋上瓦，弃掷满邻里。\n镌洼漫儿戏，后世始称美。\n世人攻翰墨，好古惟两耳。\n何曾问珉玉，枉却千金市。\n岂知迭口翁，十指老泥滓。\n追踪千载后，未易较彼此。\n其质坚而刚，其肤腻而理。\n澄泓秋水浄，惨淡暮山紫。\n要当奴鳯咮，何止友龙尾。\n神工付黄壤，人间能有几。\n张侯金闺彦，不特河朔伟。\n十年走泽潞，百物尽糠粃。\n惟有箧中珍，左右配书史。\n明光惟起草，此独尘埃裏。\n嗟我方着书，瓦砾着獭髓。\n慇懃桂籍旧，许辍陶泓子。\n学问已遗俗，取舍期不诡。\n及物何可望，姦谀诛既死。",
        "dynasty": "宋",
        "collection_info": null
    },
    {
        "title": "南监还宅",
        "author": "许景衡",
        "content": "野店饭童仆，驻马亦俄顷。\n寒曰不相贷，渐渐欹西岭。\n挥鞭上马去，惊尘蒙四境。\n客衣已疏薄，霜风作凄冷。\n极目去路长，回首烟村暝。\n鸟雀飞栖定，鸡犬啾喧静。\n新月当马头，疏林乱人影。\n去去甘远役，迟迟復深省。\n筋力疲往来，岁月磨簿领。\n虽云窃廪禄，乃是蹈机穽。\n战栗当吏案，低回傍公屏。\n少年浪自重，事业期台鼎。\n栖栖裁一命，泛泛惭飘梗。\n穷通宜有在，赋予定谁秉。\n矢诗寄幽嘆，寂寞寒夜永。",
        "dynasty": "宋",
        "collection_info": null
    },
    {
        "title": "庚子岁作",
        "author": "许景衡",
        "content": "我本山中人，中年堕纷华。\n祠庭罢香火，还寻旧生涯。\n墟曲分耆旧，问劳仍咨嗟。\n三径日荒芜，归来何晚耶。\n亦既谢父老，低头自吟哦。\n人生各有役，倦游即还家。\n来者祇如许，往者知奈何。",
        "dynasty": "宋",
        "collection_info": null
    },
    {
        "title": "忆昨",
        "author": "许景衡",
        "content": "忆昨秋风时，持檄走东越。\n棘围琐深严，莲塘漾空阔。\n嘉与二三子，雄辩探理窟。\n清尊日从容，高堂俯轩豁。\n思家资善谑，望远严诗律。\n海蚌割明莹，荆璞略玷缺。\n双瞳眩丹青，万纸迭冰雪。\n敢辞穷日力，要使驽骥别。\n谁怜今夜裏，还对中秋月。\n当时席空阶，清影数毛髪。\n杯盘已零乱，浩歌弥激烈。\n朋从渺湖海，岁月苦飘忽。\n穷阎抚往事，惊梦谁与说。\n清砧送逸响，寒螀共幽咽。\n旧游知谁在，想见宾筵设。\n泠然广寒宫，共此白银阙。\n题名满四壁，世路非一辙。\n北轩风雨多，长恐银鈎脱。",
        "dynasty": "宋",
        "collection_info": null
    },
    {
        "title": "白沙驿弔辛氏",
        "author": "许景衡",
        "content": "剑溪激流湍，狠石森戈殳。\n剑山皆壁立，小径千盘纡。\n行人虽慎择，何者为夷涂。\n我行岳滩上，短亭临路隅。\n诗榜纷四壁，共伤辛氏姝。\n辛公罢会稽，归舟挈妻孥。\n惊涛触巨石，十掌一息殂。\n唯公倚敝篷，脱命颠沛余。\n泥沙污玉质，波澜漾罗襦。\n草木为惨淡，鸥鳬亦惊呼。\n娇魂逐流水，散漫何所如。\n遗骸不尽获，亦有葬江鱼。\n千金不垂堂，覆辙戒后车。\n尔死今四纪，曾无復沦胥。\n是身等浮云，变灭只斯须。\n在物苟有益，宁辞死非辜。\n沉江耻谗国，人皆笑三闾。\n杀身以成仁，圣言良不诬。\n溺死岂尔志，庸知非良图。\n纷纷殖已利，感叹独踌躇。",
        "dynasty": "宋",
        "collection_info": null
    },
    {
        "title": "和时可醇酎二首  其一",
        "author": "许景衡",
        "content": "圣贤须千钟，我岂箇中人。\n焦枯展余沥，好我已十分。\n元戎镇河朔，怜此贱与贫。\n不羡彼瀛州，已有玉膏醇。\n小槽滴真珠，霑饷无疏亲。\n但有坐上客，谁问甑中尘。\n岂学梁父吟，何时见阳春。",
        "dynasty": "宋",
        "collection_info": null
    },
    {
        "title": "和时可醇酎二首  其二",
        "author": "许景衡",
        "content": "劳生何扰扰，百年今半涂。\n是身等浮云，南北方自如。\n青衫忆初仕，与公父子俱。\n邂逅话畴昔，恍恍一梦余。",
        "dynasty": "宋",
        "collection_info": null
    },
    {
        "title": "潜清室",
        "author": "许景衡",
        "content": "世途溷尘土，道人独潜清。\n隐几方丈间，凛然玉壶冰。\n湖山自拱揖，风月时将迎。\n未能役济胜，久客媿吾缨。",
        "dynasty": "宋",
        "collection_info": null
    },
    {
        "title": "书听雨亭呈元老",
        "author": "许景衡",
        "content": "无雨我掩耳，有雨我不闻。\n我岂妄人耶，心手自纷纭。\n老人登斯亭，听否了不分。\n前山忽震雷，后山堆白云。",
        "dynasty": "宋",
        "collection_info": null
    },
    {
        "title": "别毛德修",
        "author": "许景衡",
        "content": "张公镇关南，宾客多儁伟。\n芝兰已秀发，父子作知已。\n圣人乐育才，充庭皆济济。\n仲也与计偕，发轫已千里。\n毛侯东南特，清澈分潄水。\n并驱及春风，联璧惊都市。\n麟鳯岂无种，貂蝉能有几。\n承家贵勋业，可独在书史。\n自怜坐樗散，所学惭篑止。\n永怀胜已游，尘土濯清泚。\n相从苦匆促，写别亦狂斐。\n离庭寒日暮，目断尘沙起。",
        "dynasty": "宋",
        "collection_info": null
    },
    {
        "title": "赠人",
        "author": "许景衡",
        "content": "山阳隐君子，少有高世名。\n终身慕父母，事之如平生。\n青衫老一命，儒宫谈六经。\n经行必造门，怀如遇公卿。\n虚往而实返，授业多豪英。\n衣冠尘土闇，辩论江河倾。\n吟哦千万篇，迥与六艺并。\n鲍谢寒蝉噪，郊岛苍蝇声。\n先生兼众体，浑然独天成。",
        "dynasty": "宋",
        "collection_info": null
    },
    {
        "title": "赠朱深明",
        "author": "许景衡",
        "content": "十年走南北，委迹甘蠢蠢。\n旧学已茫然，疏慵长自哂。\n岂知江汉旁，名士有标准。\n高名久倾属，王事得亲近。\n可是臭味同，一笑脱畦畛。\n华堂照犀玉，觉我蜗舍窘。\n风流跂前辈，要当摅妙藴。\n胡为饭藜藿，默坐师粲忍。\n微生縻簿领，与俗益矛盾。\n蹉跎谷口志，惭愧鹿门隐。\n百念已灰冷，积习扫未尽。\n绪余君勿靳，迷途须汲引。",
        "dynasty": "宋",
        "collection_info": null
    },
    {
        "title": "次韵江民表寄王圣时六首  其一",
        "author": "许景衡",
        "content": "先生脱尘屣，酉室八十年。\n物态日纷纭，此境长湛然。\n问道满函丈，孰云无世缘。\n茫茫天地间，所乐乃一廛。\n燕坐亦何为，柏子炷炉烟。",
        "dynasty": "宋",
        "collection_info": null
    },
    {
        "title": "次韵江民表寄王圣时六首  其二",
        "author": "许景衡",
        "content": "前辈不可见，吾犹及此老。\n洒然忘鄙吝，岂復嘆枯槁。\n微言破聋瞽，从之恨不早。\n况有樗栎年，庶几松柏操。\n先生为首肯，人人有吾道。",
        "dynasty": "宋",
        "collection_info": null
    },
    {
        "title": "次韵江民表寄王圣时六首  其三",
        "author": "许景衡",
        "content": "我亦斯人徒，鸟兽可同羣。\n隐居岂我意，裋褐老海门。\n物理有悟会，明镜无尘痕。\n似闻钓台老，劝饱千里莼。\n岂为饮啜兴，端念父子亲。",
        "dynasty": "宋",
        "collection_info": null
    },
    {
        "title": "次韵江民表寄王圣时六首  其四",
        "author": "许景衡",
        "content": "谏省坐何事，南迁临岭峤。\n天命已在我，谁能赋鵩鸟。\n第怀平生友，坐隔湖海杳。\n生还桐水上，尺素寓襟抱。\n鷄黍傥可期，千载有同调。",
        "dynasty": "宋",
        "collection_info": null
    },
    {
        "title": "次韵江民表寄王圣时六首  其五",
        "author": "许景衡",
        "content": "居士不溷俗，已判此生间。\n钓台经世志，谔谔在朝端。\n出处固不同，相对即欢颜。\n乖违限南北，奋迅无羽翰。\n此心日相见，未应劳永嘆。",
        "dynasty": "宋",
        "collection_info": null
    },
    {
        "title": "次韵江民表寄王圣时六首  其六",
        "author": "许景衡",
        "content": "天地吾一气，万物吾一身。\n纷纷梏形体，末学蔽多闻。\n二老独超然，早以德为邻。\n昭昭此心理，千古无故新。\n寄声发妙藴，一视世间人。",
        "dynasty": "宋",
        "collection_info": null
    },
    {
        "title": "次韵王经国",
        "author": "许景衡",
        "content": "人生皆有役，我亦事川涂。\n崎岖荡兀中，此境常晏如。\n永怀贤令尹，出处与道俱。\n起予亦多矣，诗句乃其余。",
        "dynasty": "宋",
        "collection_info": null
    },
    {
        "title": "次韵郑希仲",
        "author": "许景衡",
        "content": "周诗三百篇，强半出愤激。\n少陵嗣真作，千载无匹敌。\n嗟我亦何为，苦心等莲菂。\n平时一千首，弃掷随瓦砾。\n朝隮不成雨，安用横天霓。\n吾僚一何妙，笔下飞霹雳。\n青天与白日，奴隶皆知觌。\n况是箇中人，固应厌饥惄。\n入幕盛红莲，不才惭散栎。\n勉哉摅婉画，稚弱安纺绩。",
        "dynasty": "宋",
        "collection_info": null
    },
    {
        "title": "次韵姚伯遇",
        "author": "许景衡",
        "content": "从事惭非才，日觉有不如。\n丐閒得祠馆，回首谢荣途。\n古来陋巷人，饮水乐有余。\n利势与名节，二者常难俱。",
        "dynasty": "宋",
        "collection_info": null
    },
    {
        "title": "无题",
        "author": "许景衡",
        "content": "功名等戏剧，俗眼自惊诧。\n诗酒有真味，多应知者寡。\n甞闻欧阳子，风月本无价。\n今我贫到骨，悬磬比居舍。\n就使一钱直，在我已不暇。\n故知造化意，特用相慰藉。",
        "dynasty": "宋",
        "collection_info": null
    },
    {
        "title": "李伯时画陶渊明其犹子遗余作此谢之",
        "author": "许景衡",
        "content": "斯人今何在，古冢号寒木。\n简编漫遗言，风采不可復。\n龙眠真伟人，千载识高躅。\n神交入心匠，醉墨烂盈幅。\n萧然出尘意，岂独旧眉目。\n仲容还好事，收拾珍笥椟。\n世人浑未见，惠然投我欲。\n乘田元不耻，折腰亦何辱。\n行藏固有在，今昔岂余独。\n新诗第甲乙，三径森松菊。\n少陵曾未知，浪疑公避俗。\n我生痴钝杀，野性等麋鹿。\n长恐探道浅，轻比抵鹊玉。\n人生适意耳，何苦自羁束。\n低头拜公像，尘土方碌碌。",
        "dynasty": "宋",
        "collection_info": null
    },
    {
        "title": "过新息",
        "author": "许景衡",
        "content": "新息临通衢，赤白纷栋宇。\n古息渺村墟，相望十里许。\n我行属驰驿，枉道不可去。\n弔古独踟躇，指以示田父。\n伤哉彼美人，国破为人虏。\n惊魂懔风叶，暗泣泫花露。\n一死重太山，亦或轻一羽。\n犹能子元辩，独尔悄无语。\n旧物空頽垣，草木日繁芜。\n悠悠清淮水，千古亦东注。",
        "dynasty": "宋",
        "collection_info": null
    },
    {
        "title": "东郊",
        "author": "许景衡",
        "content": "东郊过新雨，野色何氛氲。\n嘉苖起萎病，万顷堆寒云。\n田父揖行客，苦诉村墟贫。\n年年夏旱时，赤地流黄尘。\n小儿困锄耘，烈日背欲皴。\n大儿斡水车，手足无完筋。\n官租且不供，矧欲养吾身。\n东邻久无烟，几口能生存。\n西邻逐熟去，今作何乡人。\n行客谢老农，艰难困劳尘。\n而今新官家，寛大布深仁。\n大臣亦端良，乘时转鸿钧。\n汝岂不自觉，新岁雨泽匀。\n寰区日宁靖，百物方欣欣。\n尔曹死亦足，及为太平民。",
        "dynasty": "宋",
        "collection_info": null
    },
    {
        "title": "次韵酬胡元宾",
        "author": "许景衡",
        "content": "天地一逆旅，此行适同涂。\n等是驱驰人，何者为不如。\n一念有忻厌，慊然顾赢余。\n安得如吾子，不与世俗俱。",
        "dynasty": "宋",
        "collection_info": null
    },
    {
        "title": "和杨时可赠吴子厚",
        "author": "许景衡",
        "content": "吴子守西河，彊敌能远遁。\n功名岂不伟，事亲有遗恨。\n云孙亦何为，总髪能自奋。\n论兵得家法，绝域屡得隽。\n三釡乃吾志，九迁何足论。\n一朝弃官去，悍卒亦惊叹。\n官长欲挽留，归涂已强半。\n皇天照忠孝，爵禄亦如愿。\n彼师乃曾子，弃绝等仇怨。\n子从何人游，卓尔有独见。\n父子今一处，甘旨应手办。\n垂垂对黄髮，衎衎日欢宴。\n客来为从容，觞豆无早晏。\n古今入商畧，亦有一笑粲。\n人皆赠渠诗，素壁供挥翰。\n吾丞岂真聋，尚缺此一段。\n君亲恩弥重，报効不可缓。\n始终能自勉，高义薄云汉。",
        "dynasty": "宋",
        "collection_info": null
    },
    {
        "title": "冬至日雪",
        "author": "许景衡",
        "content": "烈风鼓青冥，阴云布峥嵘。\n不待珠霰集，忽惊玉花倾。\n一阳动黄宫，万物如有萌。\n丰年颁上瑞，我独欣发生。\n永夜不能寐，耿耿书窗明。",
        "dynasty": "宋",
        "collection_info": null
    },
    {
        "title": "仲焕雪中见过因留小酌",
        "author": "许景衡",
        "content": "阳復日虽长，岁暮气犹惨。\n马曹縻管库，兀坐长战颔。\n岂无红垆炭，欲取终不敢。\n亦有兵厨酒，隻指弗容染。\n蹉跎为禄仕，黾勉从吏检。\n晨趋析毫分，暮色俄黯黮。\n天公復衒巧，六出纷如糁。\n自惭非安道，谁肯泛清剡。\n慇懃绛帐客，竹舆甘顿撼。\n可是乘兴来，正坐怜壈坎。\n驼褐点白玉，乌帽从风飐。\n长衢得回驾，寒光照肝胆。\n湿薪嘘白烟，孤灯袅红燄。\n荒斋聊一笑，俗境洗瑕黡。\n江梅写春意，粉面谁粧点。\n疏影落清尊，劝人倾潋灔。\n念君齐鲁秀，文字垂琬琰。\n俛首江汉间，为人作模范。\n府中多豪隽，渌水浮菡萏。\n珍烹穷水陆，何独嗜昌歜。\n仁圣今在御，威柄方亲揽。\n君看盈尺瑞，端自天心感。\n太平容冗散，万一逃汰贬。\n追随有余日，相与乐闲淡。\n人生随所遇，何者为夷险。\n要当反自味，岂特甞橄榄。",
        "dynasty": "宋",
        "collection_info": null
    },
    {
        "title": "去年冬至过闽清再至有感",
        "author": "许景衡",
        "content": "忆昨初寓宿，黄宫萌一阳。\n今我復来思，节物老春光。\n浓阴付梅杏，青实久已甞。\n翳翳轩窗日，几线如许长。\n蜂儿饱储蜜，燕子已巢梁。\n吏役秖扰扰，何术补民疮。\n学古要施设，及时当自强。\n光阴俯仰过，老矣徒慨慷。\n挺挺彼苍官，生来傲冰霜。\n端然阅荣谢，未觉岁月忙。",
        "dynasty": "宋",
        "collection_info": null
    },
    {
        "title": "和王鲁公掌中太华",
        "author": "许景衡",
        "content": "五岳独说太华雄，屹嶫千仞撑青穹。\n何人收卷入掌握，要使肉眼惊神通。\n悬岩绝壑溅飞瀑，玉窗翠壁开深宫。\n先生捧玩岂徒尔，崇卑真妄归圆融。\n我生江海曾未识，幽邃崎嵚烦指踪。\n堪笑骑驴老潘阆，却要三峰在眼中。",
        "dynasty": "宋",
        "collection_info": null
    },
    {
        "title": "次韵杨时可戏高潜翁",
        "author": "许景衡",
        "content": "青衫白马佳公子，山东豪俊知名氏。\n平生青云期自至，仓庾一官聊復尔。\n丞公家风继伯起，笑渠扬糠两眼眯。\n乘田委吏古不耻，端恐前言戱之耳。",
        "dynasty": "宋",
        "collection_info": null
    },
    {
        "title": "送僧之石梁",
        "author": "许景衡",
        "content": "万卉流芳，不知春力。\n岩畔涧下，蹙红皱碧。\n乘兴復谁同，孤踪远雠敌。\n君不见五百圣者道雄机，灵峰晦盲深无极。\n寒山老，寒山老，随沉迹，迢迢此去须寻觅。\n花落花开独望时，记取白云抱幽石。",
        "dynasty": "宋",
        "collection_info": null
    },
    {
        "title": "江边行",
        "author": "许景衡",
        "content": "江边煮盐女，日垦沙中土。\n闻道潮干土有花，肩负争先汗如雨。\n经年鬻盐赴官市，屋裏藜羮淡如水。\n谁家滋味尽八珍，猫狗食余随帚尘。",
        "dynasty": "宋",
        "collection_info": null
    },
    {
        "title": "和长门怨",
        "author": "许景衡",
        "content": "长门沉沉人悄悄，满庭红叶惊秋早。\n窗底银釭祗自明，却闻别院按歌声。\n飞花满地君恩去，覆水返瓶君或悟。\n人生离合自有时，多应不在相如赋。",
        "dynasty": "宋",
        "collection_info": null
    },
    {
        "title": "调同舍",
        "author": "许景衡",
        "content": "播谷子，播谷子，尔休苦苦催春耕。\n劝农使者无一语，嗟尔聒聒知谁听。\n提葫芦，提葫芦，荒年有酒无人酤。\n先生年来亦不饮，花前愧尔情渠渠。\n杜鹃流血思归去，百舌从来巧言语。\n纷纷随意作春声，梦入钧天听韶濩。\n先生避俗厌烦喧，竹底诛茆甞闭户。\n苍苔满径人迹稀，嗟子胡为肯同住。\n声名尽道男子事，窗下谁知读书苦。\n灯花落也作罢休，早取商量君听取。",
        "dynasty": "宋",
        "collection_info": null
    },
    {
        "title": "故人惠马生笔",
        "author": "许景衡",
        "content": "闻说江南多笔工，马生所作尤瓌异。\n十年江海得妙旨，一日声名倾众技。\n故人怜我有书癖，数管不辞千里寄。\n齐锋出颖虽不殊，洒墨虚心皆已智。\n当年退之传毛颖，假辞託说终伤僞。\n我今草草又百载，矫首相望空两地。\n文房四子迭有无，商没参横似相避。\n鼠鬚栗尾乃见嫌，强欲用之随弃置。\n马笔端如故人面，眼瞥见时心已记。\n跳龙卧虎非世习，绾虵萦蚓皆儿戏。\n岂知远适在加鞭，却效良工先利器。\n何当拂衣隐林麓，约史着书从素志。\n敢言名姓垂竹帛，自甘生死惟文字。\n敬谢故人因及马，梳毫截管惟精緻。\n而今劲健已不售，要须软熟随人意。",
        "dynasty": "宋",
        "collection_info": null
    },
    {
        "title": "静堂为弼上人题",
        "author": "许景衡",
        "content": "浮屠西来如转邮，方袍纷纷剧东瓯。\n上人维弼志独优，翛然高举异凡俦。\n从师度淮泝隋沟，神都岁月俄十周。\n燕坐缥缈云中楼，明窗翰墨冰茧柔。\n贵人旁午拥轩驺，问汝亦有所欲不。\n此身南北真浮浮，黄金白璧谁能收。\n乃独汲汲从英游，乞书览字无时休。\n千年金石穷雕锼，上剧钟王下虞欧。\n糢糊墨本如山邱，精神散漫不可求。\n俗人贵耳贱两眸，今人古意岂不侔。\n森然玉筯垂银鈎，怒猊渇骥蟠灵湫。\n锦嚢象轴光油油，自笑长物犹见留。\n幡然忽忆江湖秋，瓶锡东下如轻鸥。\n诛茆伐木寒岩陬，名堂以静盖有由。\n坐观蠢蠢遍九州，长空浮云水中沤。\n眼前何曾无应酬，岚光波影相夷犹。\n别来书札屡相投，问我何时泛扁舟。\n西峰玊泉深且幽，杖藜来往亦风流。\n红尘道路方悠悠，回首东南天尽头。",
        "dynasty": "宋",
        "collection_info": null
    },
    {
        "title": "渡淮",
        "author": "许景衡",
        "content": "我观淮之源，东行已千里。\n扁舟一日下长淮，似与故人相见喜。\n不知渡越几涧谷，清澈尚尔无泥滓。\n澹然端肯与我俱，试问故人能有几。\n荡云沃日穷眼界，茫茫直与天相似。\n万艘络绎鼓风蒲，翳翳尘飞明镜裏。\n况闻水伯时恶剧，雷击风掀浪山起。\n岂知生处极幽深，清浅涓涓一泓尔。\n吾闻古来养心者，扩而充之亦如此。\n自惭学问太迂疏，十载不离蛙井底。\n潢污断港何足道，所得未能充口耳。\n忽惊浩浩东倾海，会令百川皆遶指。\n君看厚地一撮土，本来也是无多子。\n人间万事须自强，嗟我蹉跎今老矣。",
        "dynasty": "宋",
        "collection_info": null
    },
    {
        "title": "和左与言谢寄酒",
        "author": "许景衡",
        "content": "君不见梅子真，当年狂歌吴市门。\n神仙隐逸两何有，耿介感激空千言。\n我今幸生太平日，千载相望同禄秩。\n閒看世事浑不知，一心祇愿饥肠实。\n有谁解与鲁公米，无田也酿渊明秫。\n瓮间细酌新泼醅，既醉欢娱亦萧瑟。\n江湖谁肯便相望，一尊犹及诗人甞。\n榴花竹叶应拨去，落琖且看鹅儿黄。\n高斋肆筵尽嘉客，长鲸一吸无余沥。\n座上杯盘未狼藉，愁见长瓶卧东壁。\n新诗飘飘写胸臆，青天白日飞霹雳。\n休言李杜门限牢，到底输我巧钻刺。\n我诗杉鷄竹兔耳，未见虎狼先辟易。\n异时更敢说较量，缩手从今作降敌。",
        "dynasty": "宋",
        "collection_info": null
    },
    {
        "title": "谢韩用可和记梦诗",
        "author": "许景衡",
        "content": "尝闻欧阳子，自许一世豪。\n及得梅老蟠桃诗，畏彼松柏临蓬蒿。\n歘然欲以怪自戏，新句远继愈与郊。\n嗟我后来亦何为，敬诵遗墨徒嘈嘈。\n有时援笔学模写，矫首但觉嵩衡高。\n宣城无人颖尾空，百年风月何寥寥。\n那知吏部有孙子，年少力学精风骚。\n前日记梦属我韵，笔墨奔放欲与二子争秋毫。\n秦盆楚筑未觉陋，锵然入耳惊咸韶。\n昔我一官向天台，春风洞府生碧桃。\n简书坐束寸步不能到，落花流水空迢迢。\n羡君幽梦得所适，一饱便觉忘荤臊。\n要寻苏后评济漯，岂学刘阮迷妖娆。\n百年扰扰亦梦耳，更较长短论昏朝。\n不如吟诗饮美酒，从他世事如牛毛。",
        "dynasty": "宋",
        "collection_info": null
    },
    {
        "title": "按田南乡夜过翁岭",
        "author": "许景衡",
        "content": "斗禄折腰方自勉，敢嘆尘沙长满眼。\n平田细路苦萦纡，尽日肩舆在香篆。\n簿书告办裁知返，落日在山山路远。\n荆榛蔽塞虎纵横，僮仆相呼无处遯。\n山下人家早闭门，疏篱灯火自黄昏。\n杯盘四座还相语，犹有行人过别村。",
        "dynasty": "宋",
        "collection_info": null
    },
    {
        "title": "赠五台妙空师",
        "author": "许景衡",
        "content": "山僧栖在山之巅，胡为振锡来市廛。\n且言自得相形术，愿与多士谈媸妍。\n津涂穷通可逆数，名分巨细潜开先。\n庞眉合享寿考福，鼎角堪持丞弼权。\n人生肖貌虽若尔，天理应效非皆然。\n条侯饿死始难必，裴度果相终何缘。\n亨衢第以直道致，吉祉多为阴功延。\n操修向善或向恶，感召凶吉如蹄筌。\n予观传记考物理，谓师语议非无传。\n出言少偷信不免，受玊苟堕知难全。\n况乎素行未中积，敢以虚表要诸天。\n富哉荀卿骋雄辩，推本心术深磨研。\n九州功崇夏禹跳，三面德至成汤偏。\n仲尼何长子弓短，古今无害为圣贤。\n林宗知人出明性，清澈鉴裁犹澄渊。\n大端亦贵器与识，规矩安可私方圆。\n君平卜筮达至理，探索造化穷推迁。\n与臣言忠子言孝，利害之际尤拳拳。\n古人术学务原本，宁将浮说相拘挛。\n羡师通论近名教，为师条列终吾篇。",
        "dynasty": "宋",
        "collection_info": null
    },
    {
        "title": "康师赠臣阇黎次韵",
        "author": "许景衡",
        "content": "乐天西湖夸竹阁，寂寞百年风陨箨。\n师今燕坐最胜处，翛然日诵山中乐。\n富贵易致閒难得，造物畀渠良不薄。\n老康游戱作偈言，使我怊怅心茫然。",
        "dynasty": "宋",
        "collection_info": null
    },
    {
        "title": "赵持志出先公文炳所藏芦鴈",
        "author": "许景衡",
        "content": "当年公子身通侯，锦衣玊食天上游。\n骑龙日日朝北斗，岂识万里江湖秋。\n但闻人说芦苇傍，枯荷翻倒风飕飕。\n四天墨黑雪欲落，羣鴈上下声咿呦。\n坐嗟上界足官府，十年高阁空双眸。\n岂无诗句强模写，晓梦不到寒江头。\n何人笔墨得能巧，活脱所见来神州。\n高堂素壁试披拂，已觉身在芦花洲。\n嗟嗟江海人，兀兀一叶舟。\n烟蓑雨笠不自好，风雪横来翻百忧。\n岂知公子曾未见，缣素髣髴千金酬。\n人生万事适意耳，过眼起灭皆浮沤。\n玉函置璧夸谨密，流落道路知谁收。\n公子好画岂云尔，要使万物供冥搜。\n至今好句在人口，泰华突兀黄河流。\n嗟我后来亦作诗，辞悭意鄙劳雕锼。\n愿起公子已死中，论诗观画一洗千古愁。",
        "dynasty": "宋",
        "collection_info": null
    },
    {
        "title": "张元光生日",
        "author": "许景衡",
        "content": "阔步云霄去，当年属意深。\n感时虽白髪，许国尚丹心。\n顾我无才思，登门怯醉吟。\n谁能将寿酒，满满为公斟。",
        "dynasty": "宋",
        "collection_info": null
    },
    {
        "title": "寄钦师",
        "author": "许景衡",
        "content": "亭障临燕塞，江山復楚乡。\n艰难悲客路，宴坐忆禅房。\n烧尽蒲花烛，清余柏木香。\n十年如梦觉，两鬓自苍苍。",
        "dynasty": "宋",
        "collection_info": null
    },
    {
        "title": "还自肃宁晚色可爱寄卢行之",
        "author": "许景衡",
        "content": "送客关城外，回鞭驿路长。\n风烟无限好，簿领底能忙。\n平野破寒木，红尘烘夕阳。\n新诗巧模写，最忆幕中郎。",
        "dynasty": "宋",
        "collection_info": null
    },
    {
        "title": "信步",
        "author": "许景衡",
        "content": "信步春风远，田家暮景迟。\n乱畦还有径，疏竹自成篱。\n鸡犬皆丰岁，渔樵独此时。\n年年看节物，鬓髮欲丝垂。",
        "dynasty": "宋",
        "collection_info": null
    },
    {
        "title": "招隐堂",
        "author": "许景衡",
        "content": "僧家乐幽独，世路自尘埃。\n丈室何人到，重门尽日开。\n石泓泉滴沥，竹径月徘徊。\n多谢相招意，江湖归去来。",
        "dynasty": "宋",
        "collection_info": null
    },
    {
        "title": "次韵彦崇游三洞",
        "author": "许景衡",
        "content": "两溪寻胜处，三洞得偕行。\n涧外云犹湿，山深谷应声。\n留连看龙跃，来往计牛鸣。\n回首林间寺，疏钟报晚晴。",
        "dynasty": "宋",
        "collection_info": null
    },
    {
        "title": "送翁修撰",
        "author": "许景衡",
        "content": "天上曾三接，人间第一流。\n云章颁召节，锦里送行舟。\n急雨千山暮，回风五月秋。\n红旗犹可识，宾吏满江头。",
        "dynasty": "宋",
        "collection_info": null
    },
    {
        "title": "端午",
        "author": "许景衡",
        "content": "节序重重过，京华物物新。\n安排黍生角，粧点艾为神。\n穷衖无来客，他乡有故人。\n挥毫非楚些，谁与弔灵均。",
        "dynasty": "宋",
        "collection_info": null
    },
    {
        "title": "九日",
        "author": "许景衡",
        "content": "青女飞霜重，黄花挹露鲜。\n伊人今已矣，节物独依然。\n抚事真疑梦，登高泪迸泉。\n关河重回首，烟草夕阳天。",
        "dynasty": "宋",
        "collection_info": null
    },
    {
        "title": "九日追怀叔父兄长登高",
        "author": "许景衡",
        "content": "殊方復嘉节，对酒重悲嗟。\n逝水人何处，荒篱菊自花。\n南楼秋色远，西岭夕阳斜。\n旧日登高处，于今定几家。",
        "dynasty": "宋",
        "collection_info": null
    },
    {
        "title": "送黄元宾还乡",
        "author": "许景衡",
        "content": "寄语黄夫子，而今正好行。\n麦秋最凉冷，梅雨半阴晴。\n客路空形役，乡山独眼明。\n偏亲应更喜，少妇好家声。",
        "dynasty": "宋",
        "collection_info": null
    },
    {
        "title": "送世厚还乡",
        "author": "许景衡",
        "content": "断续黄梅雨，清凉小麦秋。\n谪官犹逆旅，送汝上归舟。\n松菊宜勤种，箪瓢善自谋。\n余生须付託，可但鹿门游。",
        "dynasty": "宋",
        "collection_info": null
    },
    {
        "title": "过西岑泛湖而归呈左经臣",
        "author": "许景衡",
        "content": "留连不觉久，萧寺足清风。\n短棹平湖裏，孤城落照中。\n朝廷尚多难，身世转飘蓬。\n安得言分散，清尊岂易同。",
        "dynasty": "宋",
        "collection_info": null
    },
    {
        "title": "呈吕几仲",
        "author": "许景衡",
        "content": "曾作河阳客，春来花满城。\n晓风吹玉勒，残月落金觥。\n天末伤离索，京华忽会并。\n琵琶双鳯翅，耳冷十年声。",
        "dynasty": "宋",
        "collection_info": null
    },
    {
        "title": "别黄岩",
        "author": "许景衡",
        "content": "问我黄山尉，无才亦可知。\n频修谢罪启，祇作送人诗。\n壠亩丰登外，山林冦盗衰。\n曾无慰父老，别后莫相思。",
        "dynasty": "宋",
        "collection_info": null
    },
    {
        "title": "奉酬胡丈赠别",
        "author": "许景衡",
        "content": "蹇浅时何取，蹉跎岁又阴。\n田园归去计，事业老来心。\n好句烦相属，离愁自不禁。\n松江分手处，烟水暮沉沉。",
        "dynasty": "宋",
        "collection_info": null
    },
    {
        "title": "春晚",
        "author": "许景衡",
        "content": "行乐连三月，渔樵亦醉吟。\n桑麻须日力，花絮识春深。\n飘泊惊时变，文章信陆沉。\n故园渺天末，无限欲归心。",
        "dynasty": "宋",
        "collection_info": null
    },
    {
        "title": "和经臣晚春",
        "author": "许景衡",
        "content": "蝶散花犹在，鸦藏柳已阴。\n敢辞连日醉，恐负惜春心。\n金缕休频唱，瑶笺正苦吟。\n独惭诗学浅，三嘆岂知音。",
        "dynasty": "宋",
        "collection_info": null
    },
    {
        "title": "伯氏",
        "author": "许景衡",
        "content": "伯氏古豪士，何曾与俗同。\n酒狂天地外，诗句笑谈中。\n池水添新绿，林花看旧红。\n向来多乐事，天末任漂蓬。",
        "dynasty": "宋",
        "collection_info": null
    },
    {
        "title": "早渡浙江",
        "author": "许景衡",
        "content": "官舟怜逐客，鸣橹破惊湍。\n霞气横江白，秋风送晓寒。\n平生独往愿，今日上恩寛。\n渐近严家濑，抬头觅钓竿。",
        "dynasty": "宋",
        "collection_info": null
    },
    {
        "title": "晚行",
        "author": "许景衡",
        "content": "脉脉多愁思，栖栖復晚行。\n路回村更远，林邃客频惊。\n宿鸟非无处，归云自有情。\n乡关怅何许，天际暮山横。",
        "dynasty": "宋",
        "collection_info": null
    },
    {
        "title": "松门诗",
        "author": "许景衡",
        "content": "竹轿兼程去，松门百里余。\n荒林疑兽伏，穷海异人居。\n山拥波涛急，沙轻步履虚。\n来因王事耳，此外敢踌躇。",
        "dynasty": "宋",
        "collection_info": null
    },
    {
        "title": "送从侄邦直丞长溪",
        "author": "许景衡",
        "content": "阮舍淹丞属，闽山得儁髦。\n诗书能自立，州县岂徒劳。\n迂拙从吾老，飞腾看尔曹。\n祇应记岑寂，尺素到江皋。",
        "dynasty": "宋",
        "collection_info": null
    },
    {
        "title": "示世隆",
        "author": "许景衡",
        "content": "问讯吾家侄，题诗寄此情。\n遗孤犹小在，聪慧乞怜生。\n祖母今年老，门风待汝成。\n须知疏懒叔，早晚欲归耕。",
        "dynasty": "宋",
        "collection_info": null
    },
    {
        "title": "吹台",
        "author": "许景衡",
        "content": "闻说吹台上，秋来鏁薜萝。\n白云长自在，幽径復谁过。\n天末空愁眼，尊前且浩歌。\n山林与廊庙，二者竟如何。",
        "dynasty": "宋",
        "collection_info": null
    },
    {
        "title": "种树",
        "author": "许景衡",
        "content": "幽谷青青树，移根倩尔栽。\n祇疑荆棘地，不称栋梁材。\n岂为岁寒改，稍看春色回。\n清阴惟海国，回首思悠哉。",
        "dynasty": "宋",
        "collection_info": null
    },
    {
        "title": "翁行简挽诗",
        "author": "许景衡",
        "content": "学舍贤师友，年家老弟兄。\n分符渺淮楚，倾盖忆都城。\n白雪千篇在，黄粱一梦惊。\n承家今有子，未觉负平生。",
        "dynasty": "宋",
        "collection_info": null
    },
    {
        "title": "赵敦礼见招小饮投壶明日南去",
        "author": "许景衡",
        "content": "潇洒贤公子，閒邀病客俱。\n青灯初照席，彩箭已盈壶。\n隆凖真龙种，清声想鳯雏。\n扁舟明发处，应记梦华胥。",
        "dynasty": "宋",
        "collection_info": null
    },
    {
        "title": "挽刘太君诗二首  其一",
        "author": "许景衡",
        "content": "婉娩宜家早，孳孳执礼勤。\n事姑俱白髪，看子上青云。\n飞旐隋河路，新阡慎水濆。\n哀荣两殊绝，州里未前闻。",
        "dynasty": "宋",
        "collection_info": null
    },
    {
        "title": "挽刘太君诗二首  其二",
        "author": "许景衡",
        "content": "配德乐邱园，承家属后昆。\n千钟岂荣耀，一笑为平反。\n庭树悲风惨，霜天落月昏。\n斑衣已陈迹，补衮看忠言。",
        "dynasty": "宋",
        "collection_info": null
    },
    {
        "title": "次经臣见寄之韵",
        "author": "许景衡",
        "content": "召节来金阙，扁舟望石门。\n家山秋渺渺，烟水暮昏昏。\n竟失临分语，徒伤远别魂。\n慇懃谢池月，相对宿江村。",
        "dynasty": "宋",
        "collection_info": null
    },
    {
        "title": "次韵周共叔五首  其一",
        "author": "许景衡",
        "content": "问学探前圣，声名自妙年。\n何疑待价玉，却计买山钱。\n北极云垂地，西江水接天。\n扁舟如有约，吾亦赋归田。",
        "dynasty": "宋",
        "collection_info": null
    },
    {
        "title": "次韵周共叔五首  其二",
        "author": "许景衡",
        "content": "黄卷开三馆，红尘又几年。\n病多须药物，旅寓费嚢钱。\n旧学宁无意，斯文祇任天。\n轩轩千里鹤，可但戱芝田。",
        "dynasty": "宋",
        "collection_info": null
    },
    {
        "title": "次韵周共叔五首  其三",
        "author": "许景衡",
        "content": "乡国兵戈息，仍闻大有年。\n欲寻江上宅，预办酒家钱。\n好句烦招隐，余生且乐天。\n向来真可笑，舍己别耘田。",
        "dynasty": "宋",
        "collection_info": null
    },
    {
        "title": "次韵周共叔五首  其四",
        "author": "许景衡",
        "content": "赐环初就日，弛担又逾年。\n老矣怀三径，归欤有几钱。\n报君惭犬马，恋阙望云天。\n但得邻颜巷，宁论负郭田。",
        "dynasty": "宋",
        "collection_info": null
    },
    {
        "title": "次韵周共叔五首  其五",
        "author": "许景衡",
        "content": "邻并端如约，追随可判年。\n稻粱当富岁，鱼蟹不论钱。\n春到花开处，霜余橘熟天。\n清尊长啸傲，沧海半桑田。",
        "dynasty": "宋",
        "collection_info": null
    },
    {
        "title": "次韵王功达见寄",
        "author": "许景衡",
        "content": "乌府参风宪，鲰生负德音。\n投閒虽白首，体国尚丹心。\n天上浮云散，江边秋色深。\n第知歌击壤，宁復赋愁霖。",
        "dynasty": "宋",
        "collection_info": null
    },
    {
        "title": "次韵陈仲山见寄",
        "author": "许景衡",
        "content": "风雨江湖梦，衣裳京洛尘。\n人生皆物役，海内岂吾贫。\n丈室虽多病，邻翁或可亲。\n杖藜元有约，会见往来频。",
        "dynasty": "宋",
        "collection_info": null
    },
    {
        "title": "次韵似之运使奉呈左经臣兄二首  其一",
        "author": "许景衡",
        "content": "江海閒来久，篇章老更新。\n蒿莱犹自饱，天地岂吾贫。\n旧友今持节，诸郎亦可人。\n应怜未归客，白首尚红尘。",
        "dynasty": "宋",
        "collection_info": null
    },
    {
        "title": "次韵似之运使奉呈左经臣兄二首  其二",
        "author": "许景衡",
        "content": "酒胆他年大，诗名近世无。\n山林多避冦，里巷笑为儒。\n老去慵开眼，秋来欲染鬚。\n凉风千万里，的的为南图。",
        "dynasty": "宋",
        "collection_info": null
    },
    {
        "title": "寄许乐清冲辅",
        "author": "许景衡",
        "content": "入竹空陈迹，经行忆岁除。\n旧游谁更在，逸兴近何如。\n树密莺声远，江寒鴈影疏。\n楼头红日晚，徙倚独踌蹰。",
        "dynasty": "宋",
        "collection_info": null
    },
    {
        "title": "曾汝器既别奉寄",
        "author": "许景衡",
        "content": "忆在西斋日，斯文得细论。\n别离空岁月，飘泊任干坤。\n把酒余风味，看云各泪痕。\n扁舟独归处，烟水暮昏昏。",
        "dynasty": "宋",
        "collection_info": null
    },
    {
        "title": "寄张德祥",
        "author": "许景衡",
        "content": "细草碧侵池，幽花亦满枝。\n羣生俱有德，造物定谁私。\n故国春将暮，他乡日自迟。\n论文一樽酒，何路得追随。",
        "dynasty": "宋",
        "collection_info": null
    },
    {
        "title": "寄竹阁臣师",
        "author": "许景衡",
        "content": "鹿苑西湖上，乌台北斗旁。\n尘沙空自老，云外定相望。\n林麓余秋色，郊原半夕阳。\n惟应阁前竹，凛凛带新霜。",
        "dynasty": "宋",
        "collection_info": null
    },
    {
        "title": "寄沈亨老",
        "author": "许景衡",
        "content": "京国三千里，人来慰所思。\n遥知为客好，何似在家时。\n春日鸾凰去，秋风鸿鴈悲。\n衣裳慈母线，亦恐汝归迟。",
        "dynasty": "宋",
        "collection_info": null
    },
    {
        "title": "寄薛十七巨源",
        "author": "许景衡",
        "content": "茅屋西山曲，携书喜见过。\n别离惊岁月，淹泊奈时何。\n末俗皆浮诞，斯文肯琢磨。\n后生余力在，吾意已蹉跎。",
        "dynasty": "宋",
        "collection_info": null
    },
    {
        "title": "寄钱子勉",
        "author": "许景衡",
        "content": "花县逢迎日，琴堂宴坐频。\n簿书时有暇，灯火夜相亲。\n世系皆王泽，官曹独海滨。\n政成飞舄去，念别一伤神。",
        "dynasty": "宋",
        "collection_info": null
    },
    {
        "title": "寄题张学士三径堂二首  其一",
        "author": "许景衡",
        "content": "留侯有高致，世业更谁传。\n苕霅新开径，蓬瀛旧集仙。\n藜床荫松桂，蕙帐带云烟。\n扰扰争毫末，何人解乐全。",
        "dynasty": "宋",
        "collection_info": null
    },
    {
        "title": "寄题张学士三径堂二首  其二",
        "author": "许景衡",
        "content": "我欲寻三径，长歌归去来。\n未能似夫子，还是走尘埃。\n彩笔临流赋，清樽对菊开。\n披榛往来处，东望思悠哉。",
        "dynasty": "宋",
        "collection_info": null
    },
    {
        "title": "纵目轩诗",
        "author": "许景衡",
        "content": "真人已仙去，释子在高岑。\n暮色江山远，春风草木深。\n何人与题咏，今我亦登临。\n纵目皆云尔，谁知有纵心。",
        "dynasty": "宋",
        "collection_info": null
    },
    {
        "title": "行役诗",
        "author": "许景衡",
        "content": "行役无时节，春来又几时。\n柳条随处处，梅蘂亦枝枝。\n弱质曾无取，斯文祇自宜。\n眼边新物色，驻马暮江湄。",
        "dynasty": "宋",
        "collection_info": null
    },
    {
        "title": "石泉小轩",
        "author": "许景衡",
        "content": "泉裂碧岩腹，兹焉復小渠。\n泓澄元有在，溉濯乃其余。\n孤迹寄江海，三年困簿书。\n閒来俯清浅，感叹独踟躇。",
        "dynasty": "宋",
        "collection_info": null
    },
    {
        "title": "土山驿诗",
        "author": "许景衡",
        "content": "渺渺指沧海，行行过汉陵。\n衣裳千里雪，鞍马九河冰。\n寓宿适有处，悲歌自不胜。\n平生少游语，耿耿对寒灯。",
        "dynasty": "宋",
        "collection_info": null
    },
    {
        "title": "晚晴  其一",
        "author": "许景衡",
        "content": "南州苦卑湿，梅熟復何如。\n老夫厌巾屦，穉子在泥涂。\n新月出天末，微凉生雨余。\n陶公入州府，此兴与谁俱。",
        "dynasty": "宋",
        "collection_info": null
    },
    {
        "title": "晚晴  其二",
        "author": "许景衡",
        "content": "天街经暑雨，乌府绝尘氛。\n跃马人皆散，新蝉我独闻。\n风生初罢扇，日转渐无云。\n寄语同时客，清凉尚可分。",
        "dynasty": "宋",
        "collection_info": null
    },
    {
        "title": "驻马诗",
        "author": "许景衡",
        "content": "驻马长河曲，穿林小径斜。\n犹能寻隐逸，可是厌泥沙。\n轩冕虽无意，田园尚有涯。\n何时策筇竹，随意到山家。",
        "dynasty": "宋",
        "collection_info": null
    },
    {
        "title": "无题",
        "author": "许景衡",
        "content": "台奴初学语，丹子已能行。\n问叔今何处，嗔爷太懒生。\n会令主门户，岂復意功名。\n坐对江湖晚，横塘舟自横。",
        "dynasty": "宋",
        "collection_info": null
    },
    {
        "title": "野外",
        "author": "许景衡",
        "content": "野外连荒草，楼头正夕阳。\n凭栏空远目，何处是吾乡。\n王粲从军乐，少陵羁旅伤。\n男儿知底事，出处两难忘。",
        "dynasty": "宋",
        "collection_info": null
    },
    {
        "title": "宿僧房",
        "author": "许景衡",
        "content": "捕逐虽王事，经行亦自强。\n舣舟当海岛，寓宿得僧房。\n绝境三山在，清风一水长。\n此生空物役，回首意茫茫。",
        "dynasty": "宋",
        "collection_info": null
    },
    {
        "title": "夜过杜家村",
        "author": "许景衡",
        "content": "驻马问村老，却言行未迟。\n路虽十里远，月到四更时。\n我去良有役，子眠宁负期。\n人生随意好，冷笑一题诗。",
        "dynasty": "宋",
        "collection_info": null
    },
    {
        "title": "送师颜致康深道入京",
        "author": "许景衡",
        "content": "二子今西去，赠言聊尔规。\n勉哉精素业，行矣仕明时。\n破腊梅先蘂，含春柳欲丝。\n江边人散后，帆影渐参差。",
        "dynasty": "宋",
        "collection_info": null
    },
    {
        "title": "上章倅二首  其一",
        "author": "许景衡",
        "content": "海内名闻久，江边岁復朞。\n美才由世济，清节畏人知。\n郡国已无事，朝廷方有为。\n会参鸿鴈序，归去鳯凰池。",
        "dynasty": "宋",
        "collection_info": null
    },
    {
        "title": "上章倅二首  其二",
        "author": "许景衡",
        "content": "簿领勤官府，声名振士林。\n虽云心尚在，自觉力难任。\n岁月淹多病，江山入苦吟。\n高堂昔三嘆，亦恐负知音。",
        "dynasty": "宋",
        "collection_info": null
    },
    {
        "title": "远意",
        "author": "许景衡",
        "content": "远意诚难问，狂歌自不禁。\n花光春灼灼，月色夜沉沉。\n简册终何事，江湖独此心。\n野禽多意绪，飞集近寒林。",
        "dynasty": "宋",
        "collection_info": null
    },
    {
        "title": "横塘",
        "author": "许景衡",
        "content": "好在横塘水，人今去几年。\n秋光空到地，霁色自连天。\n伐石围高岸，诛茅驾短椽。\n归欤此心在，何苦利名牵。",
        "dynasty": "宋",
        "collection_info": null
    },
    {
        "title": "节物诗",
        "author": "许景衡",
        "content": "江水西风急，江天作暝阴。\n乡山犹在眼，节物莫惊心。\n是处皆秋穫，谁家急暮砧。\n薄游愧妻子，飘荡到而今。",
        "dynasty": "宋",
        "collection_info": null
    },
    {
        "title": "闻子瞻南迁",
        "author": "许景衡",
        "content": "陇蜀崎岖外，炎荒闻望中。\n黑头方世用，青眼忽途穷。\n遂作天涯客，何如塞上翁。\n幽愁还有作，笑杀赞皇公。",
        "dynasty": "宋",
        "collection_info": null
    },
    {
        "title": "贺人祖父生辰",
        "author": "许景衡",
        "content": "青春嘉诞日，八十渭川师。\n林下有真乐，人间无愧辞。\n松梢看舞鹤，荷叶隐巢龟。\n赖有荣孙子，蓝袍荐寿巵。",
        "dynasty": "宋",
        "collection_info": null
    },
    {
        "title": "赠吴子思",
        "author": "许景衡",
        "content": "花县初相见，清樽日笑歌。\n交情论厚薄，客路自蹉跎。\n历历功名意，骎骎岁月多。\n岂知同夜宿，还问命如何。",
        "dynasty": "宋",
        "collection_info": null
    },
    {
        "title": "赠姚仪甫",
        "author": "许景衡",
        "content": "年少开千卷，生涯祇一瓢。\n声名动场屋，意气在云霄。\n素髪今垂领，青衫尚折腰。\n未应轻斗禄，吏隐本逍遥。",
        "dynasty": "宋",
        "collection_info": null
    },
    {
        "title": "赠张承老",
        "author": "许景衡",
        "content": "永裕躬神武，开边绝汉西。\n虽云拥貔虎，犹未斩鲸鲵。\n吾子名家后，当年训士齐。\n天涯思往事，回首祇悽悽。",
        "dynasty": "宋",
        "collection_info": null
    },
    {
        "title": "题寿圣院",
        "author": "许景衡",
        "content": "古寺重门裏，回廊一径幽。\n水声长带雨，山色最宜秋。\n寓宿已多日，题诗更少留。\n此生随利禄，行路日悠悠。",
        "dynasty": "宋",
        "collection_info": null
    },
    {
        "title": "寄题叶希圣申申亭  其一",
        "author": "许景衡",
        "content": "燕处厌纷华，穿林一径斜。\n层峦开水墨，古木走龙蛇。\n事业虽无补，田园尚有涯。\n何时策筇竹，随意到山家。",
        "dynasty": "宋",
        "collection_info": null
    },
    {
        "title": "寄题叶希圣申申亭  其二",
        "author": "许景衡",
        "content": "每向新亭去，何曾问主人。\n弟兄俱有好，樽俎自相亲。\n栖翼云山晚，飞花洞府春。\n长愁醉归去，步步近红尘。",
        "dynasty": "宋",
        "collection_info": null
    },
    {
        "title": "孙大夫绝尘亭诗",
        "author": "许景衡",
        "content": "丈人乐高旷，阅世等樊笼。\n池馆重城外，尘沙一笑空。\n红蕖新过雨，修竹自生风。\n未必全违俗，杯盘与客同。",
        "dynasty": "宋",
        "collection_info": null
    },
    {
        "title": "池上",
        "author": "许景衡",
        "content": "十里西城去，春风水拍堤。\n画船帘幕动，别殿筦絃齐。\n勿觉仙山远，相将醉路迷。\n红尘竞回首，斜日杏花西。",
        "dynasty": "宋",
        "collection_info": null
    },
    {
        "title": "萤",
        "author": "许景衡",
        "content": "不知何处出，牢落水村边。\n隐隐犹含雨，飞飞欲近船。\n诗书看老矣，事业尚茫然。\n今夕知何夕，篷窗犹未眠。",
        "dynasty": "宋",
        "collection_info": null
    },
    {
        "title": "去国",
        "author": "许景衡",
        "content": "诗书元有志，耕养苦无田。\n去国何为者，题诗独慨然。\n庙堂修政事，郡国奏丰年。\n五斗虽云薄，余生得醉眠。",
        "dynasty": "宋",
        "collection_info": null
    },
    {
        "title": "升之兄见访竹阁",
        "author": "许景衡",
        "content": "飞盖山城外，寻幽鹿苑中。\n层轩不受暑，修竹自生风。\n江海多年别，杯盘一笑同。\n平湖吞晚照，归棹惜匆匆。",
        "dynasty": "宋",
        "collection_info": null
    },
    {
        "title": "寄题会文阁",
        "author": "许景衡",
        "content": "刘子天台去，君今几代孙。\n山居多水石，客至亦琴樽。\n簿领嗟淹泊，诗书失讨论。\n何当谢羁束，杖策过层轩。",
        "dynasty": "宋",
        "collection_info": null
    },
    {
        "title": "亚叟惠腊粥次韵",
        "author": "许景衡",
        "content": "飞管迎长候，香糜入腊新。\n交情最怜客，节物独惊人。\n云意安排雪，梅香告报春。\n病中疏酒琖，兀坐惜芳辰。",
        "dynasty": "宋",
        "collection_info": null
    },
    {
        "title": "再和",
        "author": "许景衡",
        "content": "河南闻誉久，汉上定交新。\n遗粥聊从俗，题诗更可人。\n归期恨不早，旅思怯逢春。\n他日从谁饷，长怀腊八辰。",
        "dynasty": "宋",
        "collection_info": null
    },
    {
        "title": "邱隐夫传神",
        "author": "许景衡",
        "content": "曹霸逢佳士，慇懃为写真。\n今君仍妙笔，顾我独何人。\n轩冕曾无意，功名敢问津。\n会须添杖屦，却作自由身。",
        "dynasty": "宋",
        "collection_info": null
    },
    {
        "title": "挽左司江公  其一",
        "author": "许景衡",
        "content": "前辈风流远，惟公尚復存。\n此心无限量，所得有渊源。\n眷奨深宸扆，声名重谏垣。\n平生经世志，已矣復何言。",
        "dynasty": "宋",
        "collection_info": null
    },
    {
        "title": "挽左司江公  其二",
        "author": "许景衡",
        "content": "壮岁从澹泊，犹余味道心。\n今朝嘆流落，羁旅老侵寻。\n庾岭暮云合，钓台秋水深。\n向来游历处，千载只如今。",
        "dynasty": "宋",
        "collection_info": null
    },
    {
        "title": "挽左司江公  其三",
        "author": "许景衡",
        "content": "宪府叨新渥，京华会卜居。\n迂疏惭琐琐，许与独渠渠。\n醻唱看遗墨，漂零送輤车。\n他年桐水上，雪涕更踌躇。",
        "dynasty": "宋",
        "collection_info": null
    },
    {
        "title": "楼朝议挽辞  其一",
        "author": "许景衡",
        "content": "金闺早通籍，银兔屡分符。\n文采倾簪笏，讴謡足袴襦。\n联荣看子舍，从养亦神都。\n八十终天禄，朋侪更有无。",
        "dynasty": "宋",
        "collection_info": null
    },
    {
        "title": "楼朝议挽辞  其二",
        "author": "许景衡",
        "content": "东南独耆德，湖海老门生。\n未厌遗簪旧，频烦倒屣迎。\n音容忽冥漠，岁月又峥嵘。\n梦入鄞江路，依稀晚柝声。",
        "dynasty": "宋",
        "collection_info": null
    },
    {
        "title": "送吴师常",
        "author": "许景衡",
        "content": "吴君久羁旅，所至即为家。\n倾倒贤人酒，浮游仙客槎。\n此身惟愿健，万事尽从他。\n闻说今归矣，田园亦有涯。",
        "dynasty": "宋",
        "collection_info": null
    },
    {
        "title": "送萧德宏",
        "author": "许景衡",
        "content": "孤屿何时别，双溪累月留。\n父兄安契阔，庠序得优游。\n宿雾散初日，春风乘去舟。\n好看清汴水，渺渺带伊流。",
        "dynasty": "宋",
        "collection_info": null
    },
    {
        "title": "送李季成",
        "author": "许景衡",
        "content": "花入新年好，传觞日倚栏。\n故人从此别，春色更谁看。\n洒落余篇翰，芬芳识蕙兰。\n片帆天际晚，回首独江干。",
        "dynasty": "宋",
        "collection_info": null
    },
    {
        "title": "送李忠彦",
        "author": "许景衡",
        "content": "留滞嗟为客，而今始据鞍。\n梅花春信早，星斗夜堂寒。\n此别十分饮，何时一笑欢。\n劳生强半在，见晚不须叹。",
        "dynasty": "宋",
        "collection_info": null
    },
    {
        "title": "送德祥四首  其一",
        "author": "许景衡",
        "content": "天上张公子，河间善最多。\n三年种桃李，万室自絃歌。\n北阙今归去，斯民奈别何。\n会将清禁月，千里照嘉禾。",
        "dynasty": "宋",
        "collection_info": null
    },
    {
        "title": "送德祥四首  其二",
        "author": "许景衡",
        "content": "天上张公子，同时桂籍人。\n江湖嗟迹远，关塞独情亲。\n鸿鹄宁无志，骅骝已绝尘。\n音书怜旧好，别后莫辞频。",
        "dynasty": "宋",
        "collection_info": null
    },
    {
        "title": "送德祥四首  其三",
        "author": "许景衡",
        "content": "好去张公子，依然别后深。\n霜清风槭槭，野旷马骎骎。\n奕世皆荣问，连枝復好音。\n青云多意绪，宁復故人心。",
        "dynasty": "宋",
        "collection_info": null
    },
    {
        "title": "送德祥四首  其四",
        "author": "许景衡",
        "content": "好去张公子，离歌尽一尊。\n朝廷方北顾，父老惜南辕。\n御侮从先志，招携亦旧恩。\n须君对宣室，为我折羣言。",
        "dynasty": "宋",
        "collection_info": null
    },
    {
        "title": "挽元僧正",
        "author": "许景衡",
        "content": "物外孤高客，人间九十春。\n朋游多有道，学子略成尘。\n仙岭浮云散，寒潭夜月新。\n孤生长感怆，先友更何人。",
        "dynasty": "宋",
        "collection_info": null
    },
    {
        "title": "景城杂诗六首  其一",
        "author": "许景衡",
        "content": "井邑遗孤垒，渔樵尚几家。\n洪河散陵谷，古冢入桑麻。\n燕子初经节，蜂儿几报衙。\n此身天地内，随处是生涯。",
        "dynasty": "宋",
        "collection_info": null
    },
    {
        "title": "景城杂诗六首  其二",
        "author": "许景衡",
        "content": "故国岂不好，卑官良为贫。\n驱驰万里去，憔悴九河滨。\n乱水纔通野，幽花已绣春。\n天公浑不惜，乞与作诗人。",
        "dynasty": "宋",
        "collection_info": null
    },
    {
        "title": "景城杂诗六首  其三",
        "author": "许景衡",
        "content": "藜藿晨昏外，诗书寤寐间。\n百年皆物役，五斗愧身閒。\n暖日花争发，春风鴈欲还。\n杖藜俯清浅，萧飒鬓毛斑。",
        "dynasty": "宋",
        "collection_info": null
    },
    {
        "title": "景城杂诗六首  其四",
        "author": "许景衡",
        "content": "谁道边城远，春风也自来。\n咿哑林鸟啭，细碎野花开。\n日压初晨雾，龙惊昨夜雷。\n郊原閒驻马，极目绝纤埃。",
        "dynasty": "宋",
        "collection_info": null
    },
    {
        "title": "景城杂诗六首  其五",
        "author": "许景衡",
        "content": "燕赵当南北，关河独郁盘。\n时平无戾气，岁闰有春寒。\n仰禄家千里，题诗思万端。\n危楼多晚照，倚徧小栏干。",
        "dynasty": "宋",
        "collection_info": null
    },
    {
        "title": "景城杂诗六首  其六",
        "author": "许景衡",
        "content": "冰雪初消冻，关河已见春。\n民居乐丰岁，吏隐是閒人。\n黄水鱼偏美，青帘酒亦醇。\n吾生如有计，五斗未为贫。",
        "dynasty": "宋",
        "collection_info": null
    },
    {
        "title": "任夫人挽词",
        "author": "许景衡",
        "content": "荣养方南国，安舆更北辕。\n从容对孙子，闻问及平反。\n无復承颜乐，犹余在耳言。\n会看坟上柏，千尺倚高原。",
        "dynasty": "宋",
        "collection_info": null
    },
    {
        "title": "寄兄长",
        "author": "许景衡",
        "content": "江上分携日，樽前听我歌。\n安居是非少，游宦别离多。\n陋巷从颜子，斯文续孟轲。\n平生端有意，嘆息自蹉跎。",
        "dynasty": "宋",
        "collection_info": null
    },
    {
        "title": "寄三十九兄",
        "author": "许景衡",
        "content": "伊昔初分袂，于今几度秋。\n鹓行惭北阙，鴈序忆南洲。\n湖海谁招隐，尘沙独倦游。\n平生一樽酒，好在谢公楼。",
        "dynasty": "宋",
        "collection_info": null
    },
    {
        "title": "次韵兄长见示二首  其一",
        "author": "许景衡",
        "content": "拜命辞南国，携孥客上京。\n尘沙惊老眼，江海梦归程。\n酾酒谁思我，看云赖有兄。\n遥知倚栏啸，天阔暮潮平。",
        "dynasty": "宋",
        "collection_info": null
    },
    {
        "title": "次韵兄长见示二首  其二",
        "author": "许景衡",
        "content": "此境本无尘，端居更可人。\n林园稍成趣，风月转相亲。\n暇日已卜筑，他年待乞身。\n绝胜贪梦好，临老种松筠。",
        "dynasty": "宋",
        "collection_info": null
    },
    {
        "title": "翁老过邑",
        "author": "许景衡",
        "content": "百里絃歌地，别来俄至今。\n江山已陈迹，桃李漫余阴。\n白髪心犹壮，清歌酒屡斟。\n何妨镇还往，眷眷吏民心。",
        "dynasty": "宋",
        "collection_info": null
    },
    {
        "title": "酬卢行之",
        "author": "许景衡",
        "content": "绿分冰片碎，金拂柳丝长。\n腊雪犹含冻，春风何太忙。\n会看莺出谷，不羡鴈随阳。\n谁忆江梅发，风流八米郎。",
        "dynasty": "宋",
        "collection_info": null
    },
    {
        "title": "次陈留",
        "author": "许景衡",
        "content": "裋褐驱羸马，依然寒气侵。\n春风官柳细，红日雪泥深。\n蔼蔼多佳气，飞飞亦好音。\n宁辞去家远，魏阙旧驰心。",
        "dynasty": "宋",
        "collection_info": null
    },
    {
        "title": "款某大理坟",
        "author": "许景衡",
        "content": "丹笔持平久，清时属望深。\n谁怜一抔土，长负百年心。\n旧友多高谊，诸郎亦好音。\n独惭门下客，流落但悲吟。",
        "dynasty": "宋",
        "collection_info": null
    },
    {
        "title": "姨母薛夫人挽词",
        "author": "许景衡",
        "content": "不独相君子，仍闻教子功。\n安舆四方外，色养百年中。\n陇亩唯先树，江湖独转蓬。\n凋零惊母党，涕泪落秋风。",
        "dynasty": "宋",
        "collection_info": null
    },
    {
        "title": "赵表侄出先德彦章诗卷",
        "author": "许景衡",
        "content": "晚路嗟流落，长时任郁陶。\n故人今地下，新句出儿曹。\n野润春风早，霜清夜月高。\n杯盘旧行乐，江水日滔滔。",
        "dynasty": "宋",
        "collection_info": null
    },
    {
        "title": "和陈泽民见寄",
        "author": "许景衡",
        "content": "涉世真堪笑，论交愧未忘。\n先生已高遁，贱子尚他乡。\n簿领三年梦，尘沙两鬓霜。\n扁舟归未得，春水满横塘。",
        "dynasty": "宋",
        "collection_info": null
    },
    {
        "title": "逗晓",
        "author": "许景衡",
        "content": "逗晓復篮舆，平田细路迂。\n村墟元阒寂，篱落更萧疏。\n吠犬行随客，痴童唤觑渠。\n从来喜淳朴，况復野人居。",
        "dynasty": "宋",
        "collection_info": null
    },
    {
        "title": "海上",
        "author": "许景衡",
        "content": "江阔浑无际，潮平更不流。\n鱼龙方鼓跃，鳬鸭共沉浮。\n别岸多云树，斜阳一钓舟。\n蓬莱如可到，当与子同游。",
        "dynasty": "宋",
        "collection_info": null
    },
    {
        "title": "和左经臣移居",
        "author": "许景衡",
        "content": "暑往衣仍葛，秋来甑尚尘。\n北宫尤养勇，东郭故安贫。\n去国经时久，临江卜筑新。\n未能供禄米，愧尔少陵人。",
        "dynasty": "宋",
        "collection_info": null
    },
    {
        "title": "王义夫召饭鳌山亭诗",
        "author": "许景衡",
        "content": "海上闻三岛，人间占几州。\n孤城临鸟道，雄构压鳌头。\n缥缈层轩外，萦纡一径幽。\n鸣琴常有暇，飞盖许同游。\n平野连天阔，洪河遶塞流。\n清风驱酷暑，畏日得新秋。\n麦破银丝浄，茶烹玉蘂浮。\n官联惭蹇浅，恩纪独绸缪。\n牢落登高赋，驱驰为食谋。\n从公时晤语，不復叹淹留。",
        "dynasty": "宋",
        "collection_info": null
    },
    {
        "title": "寄刘元礼",
        "author": "许景衡",
        "content": "东郡趋锋召，西廱振羽仪。\n微言元自得，夫子更谁师。\n文物今为盛，贤能众不遗。\n秋风看鵰鹗，碧海尽蛟螭。\n妙选追前辈，高标照一时。\n綵衣供戏乐，绛帐欲归迟。\n念昔羣居盛，论文非我私。\n艰难良自信，出处不无疑。\n骐骥方千里，鹪鹩但一枝。\n田园日牢落，浩荡故山期。",
        "dynasty": "宋",
        "collection_info": null
    },
    {
        "title": "平沙阁呈陈古田",
        "author": "许景衡",
        "content": "画栋朱栏压水涯，稍看剑石欲平沙。\n虹梁突兀几千尺，云屋崚嶒一万家。\n衮衮公侯应日起，纷纷桃李竞春华。\n双鳬自合朝天去，饶与银河八月槎。",
        "dynasty": "宋",
        "collection_info": null
    },
    {
        "title": "送董公权入洛",
        "author": "许景衡",
        "content": "蹉过名园百五期，眼前谷雨未为迟。\n好麾席上铁如意，拚醉花前金屈巵。\n尘土毋辞久行役，簿书何计得追随。\n河南耆旧俱冥寞，试问如今更有谁。",
        "dynasty": "宋",
        "collection_info": null
    },
    {
        "title": "献王祠",
        "author": "许景衡",
        "content": "列国提封倚乐亭，九河分处见孤城。\n池台钓罢人何在，邱壠春来草自生。\n遗像丹青皆旧物，斯民箫鼓漫新声。\n谁能特表平生事，祝史从官得币牲。",
        "dynasty": "宋",
        "collection_info": null
    },
    {
        "title": "寄新茶王圣时蒙示五诗",
        "author": "许景衡",
        "content": "建溪初采雪芽香，病客分来敢独尝。\n一盌聊为金粟供，五篇不学玉川狂。\n风雷有信犹嫌晚，草木无情也着忙。\n谁似山中老松柏，不知人世有炎凉。",
        "dynasty": "宋",
        "collection_info": null
    },
    {
        "title": "赠夏倅",
        "author": "许景衡",
        "content": "九华直上参云汉，秀气由来出缙绅。\n闻道贤良归盛族，故应文彩继前尘。\n春风醴酒年年好，月色灯花处处新。\n他日传柑向双阙，还思曾醉慎江滨。",
        "dynasty": "宋",
        "collection_info": null
    },
    {
        "title": "和左与言",
        "author": "许景衡",
        "content": "贫病年来谢还往，交亲书问可相闻。\n如何旧好怀天末，犹及新诗寄海濆。\n吾子叔孙尽咸籍，主人兄弟亦机云。\n羣居犹有游从乐，官况凄凉独广文。",
        "dynasty": "宋",
        "collection_info": null
    },
    {
        "title": "和酬张敏叔",
        "author": "许景衡",
        "content": "东嘉匕箸琢红玉，北苑枿芽模紫金。\n野人何知敢持饷，诗老发兴为高吟。\n松江莼鲈有家世，吴宫风月无古今。\n饭稻煮茗穷胜览，纷纷市朝尘土深。",
        "dynasty": "宋",
        "collection_info": null
    },
    {
        "title": "再和张敏叔",
        "author": "许景衡",
        "content": "留连五斗未投閒，独坐穷愁有万般。\n多谢题诗相慰藉，应怜涉世最艰难。\n载闻诗老推工部，何止神童说长官。\n我亦半生收好句，夜光偏照箧中寒。",
        "dynasty": "宋",
        "collection_info": null
    },
    {
        "title": "再和敏叔二首  其一",
        "author": "许景衡",
        "content": "弱冠曾攀桂一枝，半生为国理棼丝。\n高吟直到古人处，勇退宜为世俗师。\n杖屦访僧长过晚，茶瓜留客固应迟。\n黄山游旧今能几，诗社犹忻小子随。",
        "dynasty": "宋",
        "collection_info": null
    },
    {
        "title": "再和敏叔二首  其二",
        "author": "许景衡",
        "content": "固知岛可是诗奴，何况区区杜与吴。\n举世徒能循覆辙，先生今为翦蘩芜。\n渊明松菊还堪赋，白傅园池亦有图。\n莫把五湖都占了，也须留与故人俱。",
        "dynasty": "宋",
        "collection_info": null
    },
    {
        "title": "和董适道",
        "author": "许景衡",
        "content": "十载江湖早得名，未饶淮海独孙登。\n挥毫落纸才无敌，倾盖论交喜不胜。\n休问喧哗多燕雀，须知变化有鲲鹏。\n青云步步前头去，却莫低飞似我能。",
        "dynasty": "宋",
        "collection_info": null
    },
    {
        "title": "和张子寿二首  其一",
        "author": "许景衡",
        "content": "红紫纷纷尽斗妍，游蜂舞蝶亦翩翩。\n一年纯是愁閒事，三月过来几醉眠。\n生怕杨花飞似雪，忽惊荷叶大如钱。\n诗人只解寻佳句，分付春愁与少年。",
        "dynasty": "宋",
        "collection_info": null
    },
    {
        "title": "和张子寿二首  其二",
        "author": "许景衡",
        "content": "风雨朝来不甚颠，残花赢得更留连。\n帘栊寂寂莺方乳，桑柘阴阴蚕欲眠。\n老杜只将诗作伴，孝先偏与睡相便。\n江湖潋灔皆春水，好在横塘旧钓船。",
        "dynasty": "宋",
        "collection_info": null
    },
    {
        "title": "改葬西山延仲主簿特赐庆什次韵",
        "author": "许景衡",
        "content": "改卜西山痛更深，新莹松柏未成林。\n三牲不待平时养，再命何胜永慕心。\n泉壤多应增喜气，陇云还为结愁阴。\n褒称重辱新诗句，拜德浑如旱岁霖。",
        "dynasty": "宋",
        "collection_info": null
    },
    {
        "title": "三月十九日同亨仲按乐大晟",
        "author": "许景衡",
        "content": "闻道莺花满上林，寻芳谁更畏霖霪。\n鸣鸠乳燕春欲晚，去马来牛泥自深。\n出火星坛方肇祀，联镳乐府按新音。\n溶溶九陌皆流水，撩动平生江海心。",
        "dynasty": "宋",
        "collection_info": null
    },
    {
        "title": "除夕别仲焕",
        "author": "许景衡",
        "content": "并辔不嫌车马尘，肯教节物恼行人。\n残年气候消磨尽，来日风光陡觉新。\n我已襄阳访耆旧，君方郢国和阳春。\n虽然不作多时别，怀古知谁意气亲。",
        "dynasty": "宋",
        "collection_info": null
    },
    {
        "title": "和唐知府宗博  其一",
        "author": "许景衡",
        "content": "学省当年假佩绅，谁知家世有功臣。\n朝班长忆倾鹓鹭，海角俱欣识鳯麟。\n坐抚斯民虽有道，细看此境本无尘。\n自怜老马犹迷路，邂逅何妨一问津。",
        "dynasty": "宋",
        "collection_info": null
    },
    {
        "title": "和唐知府宗博  其二",
        "author": "许景衡",
        "content": "了无声价继三豪，敢嘆崎岖世路劳。\n纶阁文书惭润色，琳宫香火想焄蒿。\n鲲鹏变化谁能料，燕雀飞翻自不高。\n松竹虽无三径在，长歌归去也如陶。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "许景衡",
        "content": "得贤一语可书绅，妙选由来属世臣。\n千里方能辨驽骥，四灵安可后龟麟。\n共看再造恢王业，肯使中原杂战尘。\n闻有皇都近消息，眉间喜气已津津。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "许景衡",
        "content": "异礼多应得隽豪，病夫深愧馆人劳。\n初欣秩秩陪宾席，却忆呦呦赋野蒿。\n春草池塘还得句，霜天雕鹗定飞高。\n也知野客多閒散，丹竈松风独访陶。",
        "dynasty": "宋",
        "collection_info": null
    },
    {
        "title": "寄家兄",
        "author": "许景衡",
        "content": "斗禄驱驰惊岁晚，世涂龃龉奈时何。\n也知犬马犹能养，自恨田园苦不多。\n儿女近来浑长浪，弟兄何事尚奔波。\n横塘卜筑今应好，试为频频理钓蓑。",
        "dynasty": "宋",
        "collection_info": null
    },
    {
        "title": "会余庆",
        "author": "许景衡",
        "content": "山城动是三年别，古寺今陪半日閒。\n簿领嗟余多眊矂，道涂怜子亦间关。\n并游天上皆英俊，几箇江边肯往还。\n莫惜一尊相伴醉，已将毛髮等丘山。",
        "dynasty": "宋",
        "collection_info": null
    },
    {
        "title": "休师惠诗次韵",
        "author": "许景衡",
        "content": "也知寸木可高岑，肯负平生学古心。\n王事曾无丝粟补，鬓毛已觉雪霜侵。\n寓留古寺聊登览，喜有高僧与对吟。\n更忆仙山最深处，岩前小雨弄晴阴。",
        "dynasty": "宋",
        "collection_info": null
    },
    {
        "title": "赠仁上人",
        "author": "许景衡",
        "content": "饱听长芦江水声，归看苕霅更分明。\n故人应嘆遽如许，慈母翻愁太瘦生。\n邂逅舣舟同一笑，登临怀古亦多情。\n髯张好句新拈得，恰好而今送子行。",
        "dynasty": "宋",
        "collection_info": null
    },
    {
        "title": "宿灵峰赠总持大师",
        "author": "许景衡",
        "content": "记得曾为鳯林客，高僧住处最深幽。\n几千里外重携手，三十年间一转头。\n霜叶乍惊风槭槭，云堂相对夜悠悠。\n去留聚散元无着，自笑多情更刻舟。",
        "dynasty": "宋",
        "collection_info": null
    },
    {
        "title": "寄康师",
        "author": "许景衡",
        "content": "好在仙岩康上人，从来心事许谁亲。\n品题泉石诗无敌，吞吐烟霞笔有神。\n闻道弟兄皆妙质，要当谈笑继前尘。\n箇中况有东溪老，行处何妨更问津。",
        "dynasty": "宋",
        "collection_info": null
    },
    {
        "title": "寄仙岩元上人",
        "author": "许景衡",
        "content": "龙穴梅潭抱岭斜，忆曾同试雨前茶。\n稍须林壑开云叶，便倩儿童汲井花。\n一别仙山空梦寐，五年边塞走尘沙。\n会须觅片閒田地，邻舍如侬有几家。",
        "dynasty": "宋",
        "collection_info": null
    },
    {
        "title": "送持后过越",
        "author": "许景衡",
        "content": "永嘉竹阁谈空相，自是僧中第一流。\n尽放衲僧来聴讲，也容禅子不相谋。\n二林三峡曾经耳，万壑千岩试举头。\n提取浄瓶涓滴许，有时散作五湖秋。",
        "dynasty": "宋",
        "collection_info": null
    },
    {
        "title": "聪师邀入山",
        "author": "许景衡",
        "content": "学道无成亦可怜，纷纷膏火自熬煎。\n似闻沽酒邀元亮，故敢移书问大颠。\n州县徒劳输此日，云山高卧或他年。\n须知二老风流在，赏遍西枝月更圆。",
        "dynasty": "宋",
        "collection_info": null
    },
    {
        "title": "虞仲访僧正见招以诗属亟归不及往依韵和报兼简康休二上人",
        "author": "许景衡",
        "content": "东溪自是老林师，千偈澜飜独此时。\n尽判百家无好句，故教二子亦能诗。\n逢迎蜡屐应班草，奔走芒鞵愧采芝。\n多谢相招故人意，更惭妙韵继前思。",
        "dynasty": "宋",
        "collection_info": null
    },
    {
        "title": "题舒氏览秀楼诗",
        "author": "许景衡",
        "content": "遶屋青山罗髻鬟，小楼幽胜可跻攀。\n不论空翠烟霏处，尽在轩窗几研间。\n眼净更无黄土眯，身轻仍伴白云閒。\n他年定作还乡计，傥与亲朋一扣关。",
        "dynasty": "宋",
        "collection_info": null
    },
    {
        "title": "戴夫人挽词",
        "author": "许景衡",
        "content": "诗书历历教乡邻，甘旨熙熙八十春。\n尽道先生真孝子，故知贤行属夫人。\n繐帷一诀三年后，柏壠孤坟数尺新。\n翦綵种萱今已矣，多应处处有遗尘。",
        "dynasty": "宋",
        "collection_info": null
    },
    {
        "title": "傅夫人陈氏挽词",
        "author": "许景衡",
        "content": "婉娩名家早结褵，伯鸾初怪嫁时衣。\n半生已觉人间梦，九死犹知俗习非。\n日永春风漾苹藻，夜寒霜月落庭闱。\n稽山会葬人归后，千古苍官守翠微。",
        "dynasty": "宋",
        "collection_info": null
    },
    {
        "title": "柯运判修试院",
        "author": "许景衡",
        "content": "当年龙阁帅闽中，闢馆兴贤特地雄。\n还见芝兰修世职，固知斧藻有家风。\n堂堂剑佩瞻遗像，衮衮簪绅出泮宫。\n劝学一门真盛事，西州何独美文翁。",
        "dynasty": "宋",
        "collection_info": null
    },
    {
        "title": "寄台守刘袭明都讲二首  其一",
        "author": "许景衡",
        "content": "江入章安波浪寒，仙山缥缈在江干。\n二千石是谁为守，三十年前好长官。\n闻道渔樵安里社，从敎风月落杯盘。\n新诗别后知多少，更借邻翁洗眼看。",
        "dynasty": "宋",
        "collection_info": null
    },
    {
        "title": "寄台守刘袭明都讲二首  其二",
        "author": "许景衡",
        "content": "薫然和气破春寒，见说専城冠越干。\n讼牒不劳挥翰手，欢謡好付采诗官。\n独惭圣世人三黜，谁怕仙山路九盘。\n但得白头长健在，莫辞青眼重相看。",
        "dynasty": "宋",
        "collection_info": null
    },
    {
        "title": "送连子友守淮安二首  其一",
        "author": "许景衡",
        "content": "古来江汉最风流，何况分符得显州。\n落日淮源香泛泛，含春沁水绿悠悠。\n两岐定有丰年瑞，五袴行闻载路讴。\n大观督邮谁见忆，萧萧华髪对沧洲。",
        "dynasty": "宋",
        "collection_info": null
    },
    {
        "title": "送连子友守淮安二首  其二",
        "author": "许景衡",
        "content": "忆昨银袍试广庭，桂科同日拜恩荣。\n几千里外相逢处，三十年间一梦惊。\n隼旆光华仍远别，豸冠流落独含情。\n清淮东下饶双鲤，江海何妨数寄声。",
        "dynasty": "宋",
        "collection_info": null
    },
    {
        "title": "送何亨老出守泰州",
        "author": "许景衡",
        "content": "海陵人说毘陵好，太守当年迥不羣。\n新命而今分竹去，欢謡何似隔江闻。\n簿书幕下人谁任，尊俎楼头客自醺。\n千骑固应知体国，古来畎亩不忘君。",
        "dynasty": "宋",
        "collection_info": null
    },
    {
        "title": "张敏叔守梓州",
        "author": "许景衡",
        "content": "风月关心自不闲，诗家本领更多般。\n千篇要继杜陵后，万里宁辞蜀道难。\n今日赤帷新刺史，几年锦帐旧郎官。\n莫嫌白首功名晚，松柏从来耐岁寒。",
        "dynasty": "宋",
        "collection_info": null
    },
    {
        "title": "护国寺诗  其一",
        "author": "许景衡",
        "content": "未暇远寻庐阜游，只消护国也深幽。\n种莲惠远谁还往，得酒渊明自献酬。\n恶句多惭居唱首，高吟长许作遨头。\n请看十八人同社，尽是人间第一流。",
        "dynasty": "宋",
        "collection_info": null
    },
    {
        "title": "护国寺诗  其二",
        "author": "许景衡",
        "content": "小诗聊记鳯山游，髣髴东林水石幽。\n已愧高僧与摹刻，更烦诸老数赓酬。\n簿书底事长遮眼，林壑何人肯转头。\n会待从公白莲社，杖藜来往亦风流。",
        "dynasty": "宋",
        "collection_info": null
    },
    {
        "title": "次韵冯吉老",
        "author": "许景衡",
        "content": "马蹄长厌软红尘，欲去虚名意亦欣。\n壮士宁为东阁客，故人休诵北山文。\n到家留语应如鹤，出岫无心恐似云。\n我亦有田江海曲，年来舍已为谁耘。",
        "dynasty": "宋",
        "collection_info": null
    },
    {
        "title": "次韵卢彦升",
        "author": "许景衡",
        "content": "同场名辈敢争锋，想见当年赋咏工。\n苒苒星霜今欲老，拳拳畎亩独怀忠。\n羊肠已失千重险，鹏翼方看万里风。\n应笑长安徒索米，不知鼯鼠技将穷。",
        "dynasty": "宋",
        "collection_info": null
    },
    {
        "title": "次韵陈季修",
        "author": "许景衡",
        "content": "綵衣初寄水边村，学子纷纷已满门。\n闻道诗书多旨趣，固知师友有渊源。\n声名在子那能掩，志业如余岂足论。\n应笑倦飞归已晚，结庐开径近云根。",
        "dynasty": "宋",
        "collection_info": null
    },
    {
        "title": "次韵经臣见赠",
        "author": "许景衡",
        "content": "犬羊无故事喧争，惆怅中原失太平。\n天上风霜方鼓动，人间草木已欣荣。\n共怀前日千龄遇，谁使蒙尘万里行。\n泪眼时时望沧海，百川渺渺嚮东倾。",
        "dynasty": "宋",
        "collection_info": null
    },
    {
        "title": "过敏叔次韵",
        "author": "许景衡",
        "content": "花县曾联令宰裾，神都今喜没阶趋。\n青云羽翼看一鹗，秋水精神识二鶵。\n历览何如少陵集，新诗便是梓州图。\n狂吟大胆谁知我，敢向龙门捋虎须。",
        "dynasty": "宋",
        "collection_info": null
    },
    {
        "title": "和赵承之春日",
        "author": "许景衡",
        "content": "土牛唤起打春人，休向东郊更探春。\n未说风光十分好，且看节物一番新。\n田园自省非无意，簿领谁知尚为贫。\n关塞尘沙长满眼，横塘冰破碧鳞鳞。",
        "dynasty": "宋",
        "collection_info": null
    },
    {
        "title": "寄内",
        "author": "许景衡",
        "content": "离家不道多时别，在路俄惊两月阑。\n漫有传筒将委曲，祇容书历报平安。\n文园虽得相从乐，明月长思一处看。\n早晚征鞍过天姥，寄声草草具杯盘。",
        "dynasty": "宋",
        "collection_info": null
    },
    {
        "title": "横山阁",
        "author": "许景衡",
        "content": "一笑楼头属晚晴，我曹此乐最难名。\n玉樽浮蚁一様白，青眼与山相对横。\n箇裏风流终古在，世间荣利过云轻。\n未应暮色催归思，天外娟娟新月生。",
        "dynasty": "宋",
        "collection_info": null
    },
    {
        "title": "赵虞仲过仙岩以诗见寄答之",
        "author": "许景衡",
        "content": "十年归梦在江湖，今日南飞塞鴈孤。\n已觉登临多感慨，固应吟咏转荒芜。\n近闻仙岭寻先友，亦有诗筒及老夫。\n还许追随白莲社，横塘今已结茅庐。",
        "dynasty": "宋",
        "collection_info": null
    },
    {
        "title": "焚香蓝帐中酷似梅花",
        "author": "许景衡",
        "content": "江南腊雪不到地，六出枝头也逼真。\n万里塞垣从簿领，五年驿使绝音尘。\n谁知斗帐回残梦，却有鑪烟作早春。\n草木无情聊假合，谢他知有箇中人。",
        "dynasty": "宋",
        "collection_info": null
    },
    {
        "title": "次韵戴禹功父子游灵隐",
        "author": "许景衡",
        "content": "闻道飞来太怪生，薄游聊与问山名。\n陀罗布影于中好，笃耨飘香分外清。\n猿在僧呼虽旧事，鹤鸣子和亦真情。\n晚来归路还潇洒，袅袅青烟十里城。",
        "dynasty": "宋",
        "collection_info": null
    },
    {
        "title": "再和戴尧卿游灵隐",
        "author": "许景衡",
        "content": "云房相与话浮生，此乐须知未易名。\n释子命题良有自，老人琢句得能清。\n倚天楼殿三吴胜，落日湖山万古情。\n诗社若容追故事，未饶五字有长城。",
        "dynasty": "宋",
        "collection_info": null
    },
    {
        "title": "甲辰春作",
        "author": "许景衡",
        "content": "香火祠庭即隐沦，谁知未许作閒人。\n一抛夜雨横塘宿，三见东风石液春。\n当宁照临齐日月，余生报効绝涓尘。\n尚寛九死怜多病，乞与江湖自在身。",
        "dynasty": "宋",
        "collection_info": null
    },
    {
        "title": "和胡继道伤春",
        "author": "许景衡",
        "content": "游车轣轣不停轮，红日迟迟展得春。\n莫问年光催老速，且看风月逐时新。\n田园未信无来客，云水从今愿卜邻。\n预想渔村往还处，野航何止两三人。",
        "dynasty": "宋",
        "collection_info": null
    },
    {
        "title": "上时相寿五首  其一",
        "author": "许景衡",
        "content": "閒看暖律几时回，已觉阴云四面开。\n万物定知春色近，三台今引岁星来。\n竞拈彩笔题诗句，端为苍生祝寿杯。\n师保从来周召事，直须两两位公槐。",
        "dynasty": "宋",
        "collection_info": null
    },
    {
        "title": "上时相寿五首  其二",
        "author": "许景衡",
        "content": "年年燕喜倍光荣，兰玉称觞满相庭。\n信宿尚余元夜月，上台却是老人星。\n包荒度量侔河岳，盖世功名在典刑。\n一语堪为我公寿，圣贤相与合千龄。",
        "dynasty": "宋",
        "collection_info": null
    },
    {
        "title": "上时相寿五首  其三",
        "author": "许景衡",
        "content": "清净端为物外仙，经纶犹有世间缘。\n坐令四海浑无事，付与羣生大有年。\n南极老人今日见，西楼明月夜来圆。\n吾君万寿公同德，绿髪朱颜照冕蝉。",
        "dynasty": "宋",
        "collection_info": null
    },
    {
        "title": "上时相寿五首  其四",
        "author": "许景衡",
        "content": "槐庭三入妙经纶，百度分明又一新。\n上欲无为成至治，天教难老为斯民。\n川涂荡荡初消冻，草木欣欣各自春。\n谁信尘埃尚羁旅，四年企首望洪钧。",
        "dynasty": "宋",
        "collection_info": null
    },
    {
        "title": "上时相寿五首  其五",
        "author": "许景衡",
        "content": "上帝分明悯下民，挺生贤杰在斯辰。\n莲华叶上青髯老，萱草堂前艶蘂春。\n尽阅搢绅归藻鑑，频教动植入陶钧。\n古来多少调羮手，独见缁衣有世臣。",
        "dynasty": "宋",
        "collection_info": null
    },
    {
        "title": "寄敏叔寺簿诗",
        "author": "许景衡",
        "content": "海角纷纭祇簿书，朅来不觉一年余。\n自嗟扰扰无休息，犹及匆匆问起居。\n前日先生官独冷，而今主簿意何如。\n应怜小女犹痴在，只喜腰间已佩鱼。",
        "dynasty": "宋",
        "collection_info": null
    },
    {
        "title": "贺生日诗",
        "author": "许景衡",
        "content": "庆系来从沁水园，勋门妇德众称难。\n旧闻孟母无欺语，新得嫦娥不老丹。\n行见綵衣添衮绣，更饶文砌拥芝兰。\n却须剩种黄金菊，留待年年献寿看。",
        "dynasty": "宋",
        "collection_info": null
    },
    {
        "title": "德起惠酒",
        "author": "许景衡",
        "content": "横塘今作小塘居，斋几萧然一卷书。\n心事蹉跎嗟老矣，天涯流落念归欤。\n尚烦亲好频携酒，多谢园人日饷蔬。\n此境从来无远近，祇应在处是吾庐。",
        "dynasty": "宋",
        "collection_info": null
    },
    {
        "title": "韦尉画孙倅宝冠山图",
        "author": "许景衡",
        "content": "问着蜡屐到何处，直在宝冠山上头。\n碧涧坐来元洒落，彩毫画得便风流。\n公方得志人间世，我亦长思物外游。\n一幅须寻好东绢，閒人亭畔倩韦侯。",
        "dynasty": "宋",
        "collection_info": null
    },
    {
        "title": "送仲焕入颍诗",
        "author": "许景衡",
        "content": "好箇石城无分到，问君此去意如何。\n一江春水竹叶酒，万点青山佛髻螺。\n闻道楚宫俱泯灭，祇应郢邑亦疑讹。\n直须索取图经看，莫只听他白雪歌。",
        "dynasty": "宋",
        "collection_info": null
    },
    {
        "title": "送西京宗博林茂南赴乌程",
        "author": "许景衡",
        "content": "才名自昔等三张，阅骏无人似九方。\n金谷园中辞绮席，水晶宫裏奏清商。\n割鸡正好师言偃，歌鳯多应笑楚狂。\n未信江湖留得住，凌云头角老昂藏。",
        "dynasty": "宋",
        "collection_info": null
    },
    {
        "title": "敏叔浮梁诗有放教明月上扁舟之句因成小诗",
        "author": "许景衡",
        "content": "几年浪作红尘客，明月扁舟不自随。\n忽得浮梁好诗句，却思望柱旧家时。\n烟蓑雨笠多应在，利径名塲两不知。\n会有功成身退日，不烦猿鹤怨归迟。",
        "dynasty": "宋",
        "collection_info": null
    },
    {
        "title": "与言叙己卯之别",
        "author": "许景衡",
        "content": "放逐归来梅子真，江边无限送行人。\n千钟桑落开新酿，十里梅花正早春。\n邂逅喜君方筮仕，经过嗟我倍思亲。\n惊回十二年前梦，陈迹依然泪满巾。",
        "dynasty": "宋",
        "collection_info": null
    },
    {
        "title": "兄长省试下第还乡以不及顾拊景衡于此情见于诗谨次韵",
        "author": "许景衡",
        "content": "江边送我赴瀛洲，风物萧萧又见秋。\n百岁能禁几回别，此生已是十年愁。\n塞鸿自觉东南远，汴水谁教日夜流。\n泪湿西风知有寄，尘沙漠漠漫回头。",
        "dynasty": "宋",
        "collection_info": null
    },
    {
        "title": "送刚巽还乡",
        "author": "许景衡",
        "content": "问君谒告还乡曲，来往涂程得几时。\n莫怪杯盘能草草，只缘行李弗迟迟。\n路从鴈荡灵山好，秋入鸰原草树衰。\n京国艰难同旅食，而今莫遣老人知。",
        "dynasty": "宋",
        "collection_info": null
    },
    {
        "title": "次韵戴禹功游浄梵退居",
        "author": "许景衡",
        "content": "泮宫人物最清修，杖履时寻水石幽。\n已聴老僧谈出处，更邀逐客共赓酬。\n浮云过眼空千古，巨浸观身袛一沤。\n风彼舞雩宜有得，圣门更欲与公游。",
        "dynasty": "宋",
        "collection_info": null
    },
    {
        "title": "天宁节上寿紫宸退诣相国寺祝寿宴尚书省",
        "author": "许景衡",
        "content": "霜天宫阙九门开，共献君王万寿杯。\n善祝歘来倾宝刹，赐筵还许燕中台。\n乐连百戏鸳鸯集，花覆千官锦绣堆。\n说与伶伦逢此日，年年长赋醉蓬莱。",
        "dynasty": "宋",
        "collection_info": null
    },
    {
        "title": "和陈文仲嘲梦",
        "author": "许景衡",
        "content": "天公真箇解撩人，不独虚名老搢绅。\n闻道高眠閒白日，也教幽梦落红尘。\n此生出处元无意，平日文章漫有神。\n百岁都来如一觉，却须嘲取自由身。",
        "dynasty": "宋",
        "collection_info": null
    },
    {
        "title": "乙巳八月二十九日宿内府梦过村落循溪而行问路旁人家此云何曰士村也涉溪入山崦谓同行曰此可赋诗因得鸠燕二句既觉足之以为异日之观",
        "author": "许景衡",
        "content": "杖策徐行山水间，天然新句得非难。\n鸣鸠报雨天欲晓，紫燕哺雏春尚寒。\n物外胜游方自适，枕边幽梦忽惊残。\n士村他日寻陈迹，却记曾为内府官。",
        "dynasty": "宋",
        "collection_info": null
    },
    {
        "title": "纪梦诗郭荀卿见和次韵",
        "author": "许景衡",
        "content": "溪水泠泠溪上轩，登临谁道四并难。\n当年髣髴梦仙坞，今日分明在广寒。\n还忆鸠鸣云色重，似闻鷄唱漏声残。\n刻舟已有新诗句，流落何妨作外官。",
        "dynasty": "宋",
        "collection_info": null
    },
    {
        "title": "秋冬思家",
        "author": "许景衡",
        "content": "鈎帘危坐思悠悠，疏雨知人特地收。\n明月清风孤馆夜，寒砧短笛异乡秋。\n我生志气谁相许，何日身心得自由。\n极目长天山隔断，吾家不见白云浮。",
        "dynasty": "宋",
        "collection_info": null
    },
    {
        "title": "送李仔主木场寨",
        "author": "许景衡",
        "content": "塞垣人物岂寻常，推择而今属庙堂。\n戚里从来有名将，家声当復振诸郎。\n古陂解冻干顷碧，官柳惊春一拂黄。\n下马也知无箇事，蓼花诗兴自难忘。",
        "dynasty": "宋",
        "collection_info": null
    },
    {
        "title": "次韵曾光叔昙县尉",
        "author": "许景衡",
        "content": "我今自笑菌生庵，才读君诗舌本甘。\n未暇清修齐腊八，要陪游冶趁春三。\n极知世外交从好，却厌尘中富贵酣。\n溪老绝无名利念，不谋耕凿即渔蚕。",
        "dynasty": "宋",
        "collection_info": null
    },
    {
        "title": "次韵张县丞贺三贡士",
        "author": "许景衡",
        "content": "贡籍初登郡学生，海隅草木也欣荣。\n一乡三秀真希阔，大笔千言岂猥并。\n乐育从来推绛帐，作新何止换丹楹。\n会看腾跃如夫子，淡墨高高掲姓名。",
        "dynasty": "宋",
        "collection_info": null
    },
    {
        "title": "世綵堂",
        "author": "许景衡",
        "content": "菜子斑衣祇一身，未如今日剑溪滨。\n一门纯孝非无种，百岁高堂更有人。\n饶得云孙千指盛，知他间世几番新。\n太平佳话君休惜，洗我从来两耳尘。",
        "dynasty": "宋",
        "collection_info": null
    },
    {
        "title": "寄陈仲山  其一",
        "author": "许景衡",
        "content": "当年抱疾题新句，老岁支离已可嗟。\n官学半生浑似梦，尘埃两眼渐生花。\n相从杖屦非无意，归去田园亦有涯。\n袛许刀圭振疲苶，与公白首醉流霞。",
        "dynasty": "宋",
        "collection_info": null
    },
    {
        "title": "寄陈仲山  其二",
        "author": "许景衡",
        "content": "劳劳苒苒任年华，何用逢春苦嘆嗟。\n但得千钟倾竹叶，不妨一笑为桃花。\n麒麟莫问行天路，鱼蟹从今饱海涯。\n祇恐爱閒成痼疾，却须妙手泛丹霞。",
        "dynasty": "宋",
        "collection_info": null
    },
    {
        "title": "寄陈仲山  其三",
        "author": "许景衡",
        "content": "昏昏烟土客京华，节物惊心祇自嗟。\n一饱徒饕太仓粟，十年不见故园花。\n躬耕舒啸今方决，卜筑横塘尚未涯。\n夫子元无疗饥药，待从方士饭朝霞。",
        "dynasty": "宋",
        "collection_info": null
    },
    {
        "title": "寄张敏叔",
        "author": "许景衡",
        "content": "寿春太守紫髯翁，忆得当年笑语同。\n应为江山尽诗助，更无音信问途穷。\n簿书觑着钤斋静，棋局拈来蜡炬红。\n也待去为樽俎客，却怜身世尚漂蓬。",
        "dynasty": "宋",
        "collection_info": null
    },
    {
        "title": "寄吴行可",
        "author": "许景衡",
        "content": "忆昨扬旌过水滨，一樽灯火夜相亲。\n边城喜有笑谈顷，乡路谁知梦寐频。\n山驿梅花初破腊，池塘草色稍回春。\n新年持节经行处，亦许孤灯续后尘。",
        "dynasty": "宋",
        "collection_info": null
    },
    {
        "title": "寄王经国",
        "author": "许景衡",
        "content": "曾陪诞节祝尧年，过眼星霜岁又迁。\n谁信江湖閒钓艇，却来霄汉聴钧天。\n锦筵乐事今何似，蓬鬓苍颜独惘然。\n还戴赐花残照裏，九衢尘土醉揺鞭。",
        "dynasty": "宋",
        "collection_info": null
    },
    {
        "title": "寄文通",
        "author": "许景衡",
        "content": "俗流指笑漫喧喧，好古初心自惘然。\n已分平生有书癖，况堪此日识碑颠。\n万金尽散英豪外，千卷仍存六一编。\n洗眼何时拂尘箧，待将点画较精研。",
        "dynasty": "宋",
        "collection_info": null
    },
    {
        "title": "寄薛克勤",
        "author": "许景衡",
        "content": "高才犹佐古诸侯，樽俎时时好献酬。\n万物也知皆有役，此身安得不言休。\n烹鲜未觉民难治，炊黍犹忻客少留。\n会看曲台须旧德，讨论文物尽从周。",
        "dynasty": "宋",
        "collection_info": null
    },
    {
        "title": "寄敏叔",
        "author": "许景衡",
        "content": "匆匆候馆陪欢笑，别去而今又几年。\n冠盖由来在天上，音书还肯寄江边。\n也知官长多诗句，未省谁人与酒钱。\n近日频频看除目，诸公要路亦腾骞。",
        "dynasty": "宋",
        "collection_info": null
    },
    {
        "title": "寄吴鄞县",
        "author": "许景衡",
        "content": "吴郎人物最雍容，不坠家声浙水东。\n辇寺昔曾酬雪唱，道山今独倚秋风。\n簿书又报三年满，樽俎何当一笑同。\n卷尽暮云天更阔，放教醉眼送飞鸿。",
        "dynasty": "宋",
        "collection_info": null
    },
    {
        "title": "旧有诗寄左与言兼呈刘元礼今因寓此仍用前韵寄刘",
        "author": "许景衡",
        "content": "东行长忆过新楼，衣綵题诗赠李舟。\n千里尚歌公惠政，十年谁念我重游。\n雨余三洞云俱散，水落双溪月自留。\n莫恋城南好泉石，斯民属意富民侯。",
        "dynasty": "宋",
        "collection_info": null
    },
    {
        "title": "左崇见寄以郑虔张籍见况",
        "author": "许景衡",
        "content": "忆向栖霞宫裏宿，论文独喜子相过。\n酒酣尚觉初心在，岁晚其如别思何。\n官比广文还较冷，诗疑司业不争多。\n友生许予尝如此，更问旁人果似么。",
        "dynasty": "宋",
        "collection_info": null
    },
    {
        "title": "寄左经臣",
        "author": "许景衡",
        "content": "二年南邑好相看，谁道忘形最较难。\n别去光阴惊倐忽，春来书讯喜平安。\n如何柳市多时住，不向横塘一笑欢。\n节物悭人诗兴懒，多应閒处凭栏干。",
        "dynasty": "宋",
        "collection_info": null
    },
    {
        "title": "依虞仲韵寄刘元礼",
        "author": "许景衡",
        "content": "先友相从古所惇，杖藜当日喜盘桓。\n云泉何啻千年别，尘土长怀一笑懽。\n但扫劳心身后事，何须天地掌中观。\n果容怜念如前约，卜筑从今始苟完。",
        "dynasty": "宋",
        "collection_info": null
    },
    {
        "title": "李彦益过景城以诗寄之",
        "author": "许景衡",
        "content": "闻说安仁过东县，却撩梅福欲归心。\n画船长是半日到，秋水而今几尺深。\n人散渡头飞鹭下，月明波底老龙吟。\n一杯相属知何日，驿路蝉声急暮林。",
        "dynasty": "宋",
        "collection_info": null
    },
    {
        "title": "次韵寄卢行之三首  其一",
        "author": "许景衡",
        "content": "万迭遥山锁暮烟，一江秋水渺连天。\n凭栏正是滕王处，下榻谁知孺子贤。\n闻道白鱼方切玉，更饶黄雀正披绵。\n一樽吟啸无余事，说着尘埃却可怜。",
        "dynasty": "宋",
        "collection_info": null
    },
    {
        "title": "次韵寄卢行之三首  其二",
        "author": "许景衡",
        "content": "莫厌喧譁近市廛，且欣空阔对江天。\n挥毫曾不靳珠玉，列斝何须问圣贤。\n南浦西山云漠漠，夕阳芳草思绵绵。\n飞笺远寄京尘裏，多谢星轺尚见怜。",
        "dynasty": "宋",
        "collection_info": null
    },
    {
        "title": "次韵寄卢行之三首  其三",
        "author": "许景衡",
        "content": "扑扑金猊嘘白烟，峩峩画阁插青天。\n杯盘洒落有余韵，翰墨风流追昔贤。\n远岫长堆翠羽被，晚霞碎拍臙脂绵。\n铜章更有诗家子，横写绪余犹可怜。",
        "dynasty": "宋",
        "collection_info": null
    },
    {
        "title": "寄李圣与",
        "author": "许景衡",
        "content": "李侯自是金闺客，奔走人间三十年。\n未信簿书能老我，何妨诗酒自陶然。\n江山满眼应相助，风月关心最可怜。\n解道清陂新过雨，也教别乘愧前篇。",
        "dynasty": "宋",
        "collection_info": null
    },
    {
        "title": "寄成正仲",
        "author": "许景衡",
        "content": "画绣初乘八月槎，肯来一笑子真家。\n狂吟取次还成轴，戏酌无多已过花。\n陈迹悠悠惊梦寐，劳生扰扰嘆长沙。\n遥知高会还思我，共唱江天一抺霞。",
        "dynasty": "宋",
        "collection_info": null
    },
    {
        "title": "寄行之  其一",
        "author": "许景衡",
        "content": "城南城北长嫌远，卜得甘泉坊裏居。\n笑语不愁归去晚，往还可似向来疏。\n二毛自觉身将老，一别谁怜岁又除。\n定是乌银正忙裏，怪生没箇寄来书。",
        "dynasty": "宋",
        "collection_info": null
    },
    {
        "title": "寄行之  其二",
        "author": "许景衡",
        "content": "问讯卢家大小僧，忆渠旅思为消凝。\n春禽言语得能好，秋水精神更乞增。\n今日垂髫且嬉戏，他年鼓翼看飞腾。\n悬知父党无能解，头白丝丝面有棱。",
        "dynasty": "宋",
        "collection_info": null
    },
    {
        "title": "寄仲山",
        "author": "许景衡",
        "content": "城郭长时厌还往，却来郊外饱经过。\n故人一别已多日，春色三分今几何。\n山鸟无端劝沽酒，林莺取次亦能歌。\n花边欲作当年醉，望断东风十里坡。",
        "dynasty": "宋",
        "collection_info": null
    },
    {
        "title": "寄俞清老",
        "author": "许景衡",
        "content": "寒栖岩谷古浮邱，曾约同为汗漫游。\n十载光阴如梦觉，半生簿领尚桴浮。\n楼头红日半规晚，眼裏青山万点愁。\n淮水悠悠从此去，试凭双鲤到扬州。",
        "dynasty": "宋",
        "collection_info": null
    },
    {
        "title": "寄木尉君任",
        "author": "许景衡",
        "content": "江湖萍梗漫流连，邂逅天涯独慨然。\n老去鲍昭非俊逸，古来梅福是神仙。\n一樽笑语浑如梦，两地音尘动隔年。\n有底楼台堪寓目，平芜千里夕阳天。",
        "dynasty": "宋",
        "collection_info": null
    },
    {
        "title": "寄宋国宝  其一",
        "author": "许景衡",
        "content": "问君何日过留都，想见初寒尚在涂。\n一去尘埃事奔走，归来门巷更荒芜。\n声名尽欲倾时辈，贫贱今方见丈夫。\n勉矣此生忠与孝，扁舟未好问江湖。",
        "dynasty": "宋",
        "collection_info": null
    },
    {
        "title": "寄宋国宝  其二",
        "author": "许景衡",
        "content": "画船重过谷城闉，撞着人人问子真。\n闻道诗书元有意，莫嫌州县尚劳神。\n一樽何日能如约，五斗而今亦为贫。\n关塞尘沙骑瘦马，故园花柳一番新。",
        "dynasty": "宋",
        "collection_info": null
    },
    {
        "title": "题叶家双莲亭",
        "author": "许景衡",
        "content": "鸳鸯也是池中物，何似芙蕖出水新。\n独蕋应惭今夜月，羣花空占别时春。\n恭惟陶冶归元圣，闻道丹青忆老臣。\n更向东郊看合颖，我曹今作太平人。",
        "dynasty": "宋",
        "collection_info": null
    },
    {
        "title": "代书寄福清王居士",
        "author": "许景衡",
        "content": "前日匆匆问起居，此心耿耿復何如。\n身从驿骑三千里，人在天涯八十余。\n自是浮云有南北，谁知明月满空虚。\n半生俯仰今尘土，安得从容扣草庐。",
        "dynasty": "宋",
        "collection_info": null
    },
    {
        "title": "陈节秀才失目赠之兼简卓罗源",
        "author": "许景衡",
        "content": "何事诗翁遽失明，朋游相对泪纵横。\n祇应药石犹能疗，肯与风光便隔生。\n老去篇章方得意，春归梅柳最关情。\n风流密令云孙在，雪唱何妨屡寄声。",
        "dynasty": "宋",
        "collection_info": null
    },
    {
        "title": "乐寿驿诗",
        "author": "许景衡",
        "content": "迢迢古驿倚城隈，使者当年几往来。\n慨慷谁无致君意，急难方见济时才。\n自知敌气终须慑，更觉天书不浪开。\n堂上遗尘何处去，太平父老独徘徊。",
        "dynasty": "宋",
        "collection_info": null
    },
    {
        "title": "和侄邦彦登道山亭诗",
        "author": "许景衡",
        "content": "缥缈三山海上州，登临便觉压鳌头。\n风云出没千寻塔，烟雨溟蒙几叶舟。\n嶷嶷朱颜方照日，萧萧霜鬓独惊秋。\n人间荣悴何须较，且把吟笺敌酒筹。",
        "dynasty": "宋",
        "collection_info": null
    },
    {
        "title": "次韵黄尧翁南漪堂书事",
        "author": "许景衡",
        "content": "南漪胜槩压西湖，珍重瀛洲肯寓居。\n红藕自欣归赋咏，杜鹃应嘆早驱除。\n烟收露下鸣皋鹤，风定波平在藻鱼。\n箇裏凭栏知有得，绝胜闭户病相如。",
        "dynasty": "宋",
        "collection_info": null
    },
    {
        "title": "敏叔除祠曹以诗二首寄之  其一",
        "author": "许景衡",
        "content": "掉却淮南好郡章，歘然驰驿对天光。\n有谁更草诗人诏，应数从前水部郎。\n霄汉岂惟收旧物，鬓毛每苦嘆新霜。\n十年尚有南昌客，尘土昏昏只恁忙。",
        "dynasty": "宋",
        "collection_info": null
    },
    {
        "title": "敏叔除祠曹以诗二首寄之  其二",
        "author": "许景衡",
        "content": "赵子相逢关塞间，一闻消息破愁颜。\n也知念旧心犹在，颇怪题诗寄尚悭。\n已分低头从簿领，却因归梦见江山。\n俱依风月应长好，谁似先生耐得閒。",
        "dynasty": "宋",
        "collection_info": null
    },
    {
        "title": "送蒲秀才游南剑兼简上官守",
        "author": "许景衡",
        "content": "十年万事尽参差，惟有骚人似有期。\n山水窟中为俗吏，簿书堆裏得新诗。\n从来好古几成癖，此去论交亦可知。\n安得相从飞两桨，看他郡国犬生牦。",
        "dynasty": "宋",
        "collection_info": null
    },
    {
        "title": "送韩存中学士二首  其一",
        "author": "许景衡",
        "content": "郡国棠阴日日浓，乘轺衣绣惜匆匆。\n秋天鵰鹗风云外，春草池塘梦寐中。\n闻道蓬瀛才有素，肯教江海乐无穷。\n斯民未作北亭别，使节时时过浙东。",
        "dynasty": "宋",
        "collection_info": null
    },
    {
        "title": "送韩存中学士二首  其二",
        "author": "许景衡",
        "content": "忆曾共饮扬雄宅，屈指而今又几年。\n还喜名藩陪燕俎，剩看醉墨洒吟笺。\n风烟羃羃留行旆，鸥鹭翩翩近画船。\n回首向来行乐处，断云疏雨湿江天。",
        "dynasty": "宋",
        "collection_info": null
    },
    {
        "title": "赤鉴客馆以清陂名堂赋诗",
        "author": "许景衡",
        "content": "古渡谁教名赤鉴，新堂自是面清陂。\n何人好事能题榜，今我居先为赋诗。\n风静波平人散后，云收天阔月明时。\n可怜此箇无穷意，多少渔翁醉不知。",
        "dynasty": "宋",
        "collection_info": null
    },
    {
        "title": "清陂堂",
        "author": "许景衡",
        "content": "当年平翠看青嶂，枕上长教捲画帘。\n今日清陂堂裏宿，寒波万顷浸银蟾。\n人间好景无如此，物外清游岂易兼。\n富贵功名非我事，尚容山水乐无厌。",
        "dynasty": "宋",
        "collection_info": null
    },
    {
        "title": "即事  其一",
        "author": "许景衡",
        "content": "关河念念问归舟，秣马翻为楚国游。\n野性从来迷出处，浊醪端欲慰沉浮。\n春风庭院花千片，暝色帘栊月一鈎。\n看尽天边归鴈过，悲笳三迭下城楼。",
        "dynasty": "宋",
        "collection_info": null
    },
    {
        "title": "即事  其二",
        "author": "许景衡",
        "content": "景城宛在水中央，短棹飘然下渺茫。\n早路常期泛沧海，异时谁復问潇湘。\n看他贾客千帆过，听尽渔翁一曲长。\n家在东南千万里，寒烟漠漠又斜阳。",
        "dynasty": "宋",
        "collection_info": null
    },
    {
        "title": "即事  其三",
        "author": "许景衡",
        "content": "城外黄河四面流，此中真箇是瀛洲。\n鸡豚散处看渔市，芦苇丛中认马头。\n子美凄凉聊遣兴，贾生卑湿不无忧。\n相过喜得田郎子，时有新诗与唱酬。",
        "dynasty": "宋",
        "collection_info": null
    },
    {
        "title": "次韵邦直中秋夜月",
        "author": "许景衡",
        "content": "秋半风高天四垂，去年曾此赏清辉。\n素娥可爱还依旧，游子谁知尚未归。\n望极星辰皆北拱，兴阑乌鹊自南飞。\n一声水调何人唱，莫惜淋浪酒湿衣。",
        "dynasty": "宋",
        "collection_info": null
    },
    {
        "title": "初至郡",
        "author": "许景衡",
        "content": "流落翻为长乐翁，也知天意悯人穷。\n九仙岩洞寒林外，干寺楼台落照中。\n渐觉杯盘如里闬，从教言语变儿童。\n郡人更说明年好，绿叶垂垂荔子红。",
        "dynasty": "宋",
        "collection_info": null
    },
    {
        "title": "蒲秀才集临川诗",
        "author": "许景衡",
        "content": "世人集句漫纷纭，吾子超然有异闻。\n独把长矛探虎穴，不教仙翼浪鸡羣。\n离离池上生春草，蔼蔼江南欲暮云。\n喜得安居从此始，绝胜釐析事虚文。",
        "dynasty": "宋",
        "collection_info": null
    },
    {
        "title": "吕子光惠牡丹",
        "author": "许景衡",
        "content": "六年不见故园花，每到花时只自嗟。\n多谢故人分国艳，尚怜羁旅惜春华。\n芳菲仙圃烘初日，冷落书窗照暮霞。\n谁道无情便无恨，祇应也学我思家。",
        "dynasty": "宋",
        "collection_info": null
    },
    {
        "title": "越州孝女朱娥祠诗",
        "author": "许景衡",
        "content": "十岁人家小女儿，凛然高节见临危。\n委身甘死凶人手，转眼犹怀大母慈。\n天子早曾加宠赐，邑官今为立新祠。\n若教娥与名俱没，畏敌忘亲未可知。",
        "dynasty": "宋",
        "collection_info": null
    },
    {
        "title": "赠张同年诸孙诗",
        "author": "许景衡",
        "content": "绿髪蒙茸初着巾，翁翁唤作掌中珍。\n始知诗礼趋庭早，又见芝兰满院春。\n青紫近来如拾芥，文章此去不劳神。\n尘埃衮衮元无补，应笑年家老丈人。",
        "dynasty": "宋",
        "collection_info": null
    },
    {
        "title": "王经国生辰",
        "author": "许景衡",
        "content": "试问何时得异材，斗杓插子近旬来。\n文星已作人间瑞，阳气方从地底回。\n何有摩挲话铜狄，要看清浅半蓬莱。\n斯民再岁蒙休泽，多少欢声入寿杯。",
        "dynasty": "宋",
        "collection_info": null
    },
    {
        "title": "和张子寿晚春",
        "author": "许景衡",
        "content": "东风作恶也轻佻，断送残红四散飘。\n自是春愁浑未解，不堪诗句苦相撩。\n冥蒙薄雾迷归燕，料峭余寒入敝貂。\n斋阁但知弃一醉，尽教窗雨夜萧萧。",
        "dynasty": "宋",
        "collection_info": null
    },
    {
        "title": "诸友偶赋克己以战喻次韵酬之",
        "author": "许景衡",
        "content": "闻道除戎戒不虞，何须深考七家书。\n万全要在先谋帅，多算安能便胜予。\n岂止边陲卧鼙鼓，尝闻俎豆荐牢蔬。\n古来偃武修文者，会使人人有室庐。",
        "dynasty": "宋",
        "collection_info": null
    },
    {
        "title": "谢诸友",
        "author": "许景衡",
        "content": "绝学寥寥千载余，忽惊酬唱祖前书。\n善人今得见之矣，吾道将行命也欤。\n滴滴寒声消腊雪，融融生意看春蔬。\n不才圣世甘无用，归去先人有敝庐。",
        "dynasty": "宋",
        "collection_info": null
    },
    {
        "title": "赠敏叔二首  其一",
        "author": "许景衡",
        "content": "星郎持节厌驱驰，解组萧然两鬓丝。\n三纪声名诗独步，五州惠爱吏为师。\n裕陵松柏秋风早，茂苑江山落日迟。\n千载赤松应更喜，故人孙子也相随。",
        "dynasty": "宋",
        "collection_info": null
    },
    {
        "title": "赠敏叔二首  其二",
        "author": "许景衡",
        "content": "公家旧物是莼鲈，好箇归休便入吴。\n唯有五湖供放旷，也无三径可荒芜。\n酒樽倾倒随风月，诗句流传入画图。\n烟水悠悠来不尽，高名千古与之俱。",
        "dynasty": "宋",
        "collection_info": null
    },
    {
        "title": "退食",
        "author": "许景衡",
        "content": "退食寻常无箇事，杖藜萧散有余欢。\n小桥落日莲峰碧，别圃薫风荔子丹。\n早路谋身多龃龉，余生随意得盘桓。\n横塘应笑归来晚，短艇依然倚钓滩。",
        "dynasty": "宋",
        "collection_info": null
    },
    {
        "title": "赠俞清老",
        "author": "许景衡",
        "content": "昔我江淮几还往，闻君兄弟有声名。\n小轩便作陶彭泽，五字何如李少卿。\n自说此身看老去，却惭相见太忙生。\n何时粗有田园计，把手江边取次行。",
        "dynasty": "宋",
        "collection_info": null
    },
    {
        "title": "赠郑介夫",
        "author": "许景衡",
        "content": "人笑流离自抱关，天教强健老林泉。\n回头岭海几千里，屈指星霜五十年。\n无事一樽谁与醉，有时两手自争先。\n也知世上皆儿戏，出处如公岂偶然。",
        "dynasty": "宋",
        "collection_info": null
    },
    {
        "title": "赠吴惇仁",
        "author": "许景衡",
        "content": "尘埃簿领判悠悠，瘦马寻春到海头。\n已是二毛侵老境，尚能一笑得英游。\n谁言前辈风流尽，我觉名家世业优。\n但得此心常了了，岂知州县是淹留。",
        "dynasty": "宋",
        "collection_info": null
    },
    {
        "title": "赠董公权",
        "author": "许景衡",
        "content": "前辈风流今扫地，怪君尚肯转头看。\n元来自作小儿子，犹及当初老长官。\n简册微言齐日月，絃歌余泽在芝兰。\n却惭江海生尤晚，不得同年拜杏坛。",
        "dynasty": "宋",
        "collection_info": null
    },
    {
        "title": "璧山堂",
        "author": "许景衡",
        "content": "在处看山多间断，经行尤喜得斯堂。\n画屏簇簇连千室，古璧苍苍遶四旁。\n忆昨服官叨内府，祗供严祀属新阳。\n天涯寓目徒增感，一觉钧天梦帝乡。",
        "dynasty": "宋",
        "collection_info": null
    },
    {
        "title": "题竹阁",
        "author": "许景衡",
        "content": "西岑僧舍知多少，竹阁巍然鹿苑中。\n蜡屐登临非俗客，石床宴坐属诗翁。\n黄金阶砌纷纷月，碧玉窗櫺细细风。\n千里江山应在眼，狂鞭何用作深丛。",
        "dynasty": "宋",
        "collection_info": null
    },
    {
        "title": "又招虞仲来竹阁",
        "author": "许景衡",
        "content": "一诺定须游竹阁，多时凝望出松台。\n祇应城市醺醺醉，肯为诗翁特特来。\n湖水秋来清见底，仙山雨后翠成堆。\n栏干供尽登临目，鸥鹭翩翩日几回。",
        "dynasty": "宋",
        "collection_info": null
    },
    {
        "title": "寄张宰几仲",
        "author": "许景衡",
        "content": "往在横塘诗酒社，而今不忍重寻思。\n时人狂简无如我，县尹风流更有谁。\n塞上尘沙长冥寞，江南梅柳正葳蕤。\n人生閒健须行乐，莫学安仁鬓早衰。",
        "dynasty": "宋",
        "collection_info": null
    },
    {
        "title": "送高宰",
        "author": "许景衡",
        "content": "长爱西湖无点尘，楼台倒影杂星辰。\n未能把钓为閒客，且喜鸣琴有主人。\n揺桨何妨长载月，新堤最好是游春。\n何须更说林间雉，看取熙熙百里民。",
        "dynasty": "宋",
        "collection_info": null
    },
    {
        "title": "送李彦侯宰黄岩  其一",
        "author": "许景衡",
        "content": "委羽人物已先去，陈迹风流犹至今。\n隐吏向来惭懒散，令君此去好追寻。\n春归山奥十里雪，霜后园林三寸金。\n况有左生诗句好，一尊端为伴高吟。",
        "dynasty": "宋",
        "collection_info": null
    },
    {
        "title": "送李彦侯宰黄岩  其二",
        "author": "许景衡",
        "content": "自笑当初作底官，只应山水得盘桓。\n江楼风月传觞后，边塞尘沙行路难。\n闾里樵渔无失业，岁时箫鼓有余欢。\n十年父老今何似，为我从头问讯看。",
        "dynasty": "宋",
        "collection_info": null
    },
    {
        "title": "题雁荡山图",
        "author": "许景衡",
        "content": "别来尝忆旧跻攀，好信迢迢慰病颜。\n多按地图传药石，不烦魂梦到仙山。\n尘沙犹在微茫处，云水都归指顾间。\n看取荡中多少雁，只应飞倦始知还。",
        "dynasty": "宋",
        "collection_info": null
    },
    {
        "title": "跋亨老所藏买田帖",
        "author": "许景衡",
        "content": "世间荣利等云浮，珍重先生早转头。\n要得良田供玉粒，何妨累纸洒银鈎。\n千金身后方为贵，十袭公家得尽收。\n我亦尘埃倦游者，紫薸二顷尚悠悠。",
        "dynasty": "宋",
        "collection_info": null
    },
    {
        "title": "送为章",
        "author": "许景衡",
        "content": "使君遗爱在甘棠，故老于今尚未忘。\n椎钝自嗟生太晚，风流犹及见诸郎。\n鸣琴暂肯留山县，飞舄还同指帝乡。\n回首楼前江上月，夜来无故照离觞。",
        "dynasty": "宋",
        "collection_info": null
    },
    {
        "title": "送李彦礼",
        "author": "许景衡",
        "content": "持节西陲已清切，还舆北道却盘桓。\n当官未觉家风远，抗疏要令边计寛。\n世俗多应笑公拙，我曹徒解嘆才难。\n但将名节为亲寿，何止平反一笑欢。",
        "dynasty": "宋",
        "collection_info": null
    },
    {
        "title": "送廖用中",
        "author": "许景衡",
        "content": "也知志业在诗书，可是才高与世疏。\n戏綵北游非我计，督邮南去近吾庐。\n官田雨足秋多黍，城市潮来食有鱼。\n更诵九江长短句，人间乐事得如渠。",
        "dynasty": "宋",
        "collection_info": null
    },
    {
        "title": "送赵仲明二首  其一",
        "author": "许景衡",
        "content": "关塞相逢眼便青，从容犹得问平生。\n高谈大抵多忠义，先世元来好弟兄。\n但得朝廷收阀阅，不论文武尽功名。\n河堤奔走非吾事，去去神京信意行。",
        "dynasty": "宋",
        "collection_info": null
    },
    {
        "title": "送赵仲明二首  其二",
        "author": "许景衡",
        "content": "役役都来几献酬，生憎别语搅离愁。\n五更门吏开鱼钥，千里春风在马头。\n若见游从出京国，为传消息到真州。\n田园未有归来计，萍梗而今已倦游。",
        "dynasty": "宋",
        "collection_info": null
    },
    {
        "title": "送商霖兼简共叔",
        "author": "许景衡",
        "content": "末学纷纷只是夸，孔颜门户本无遮。\n农工商贾皆同气，草木虫鱼是一家。\n我欲收心求克己，公知诚意在闲邪。\n汝南夫子规模大，归去相从海一涯。",
        "dynasty": "宋",
        "collection_info": null
    },
    {
        "title": "宿崇国院",
        "author": "许景衡",
        "content": "世涂足趋竞，野性惟閒散。\n卧闻风雨声，更觉江湖远。",
        "dynasty": "宋",
        "collection_info": null
    },
    {
        "title": "再宿崇国院和前韵二首  其一",
        "author": "许景衡",
        "content": "能诗老工部，好锻狂中散。\n相望千载间，未觉风流远。",
        "dynasty": "宋",
        "collection_info": null
    },
    {
        "title": "再宿崇国院和前韵二首  其二",
        "author": "许景衡",
        "content": "羣山尽龙蟠，十驾客驽散。\n嗜酒愧陶潜，过桥烦惠远。",
        "dynasty": "宋",
        "collection_info": null
    },
    {
        "title": "题坡竹",
        "author": "许景衡",
        "content": "劲节风霜日，平生忠义心。\n谁知身死后，寸墨市千金。",
        "dynasty": "宋",
        "collection_info": null
    },
    {
        "title": "绝句  其一",
        "author": "许景衡",
        "content": "五载客河关，尘沙满领间。\n扁舟下清阪，眼底是淮山。",
        "dynasty": "宋",
        "collection_info": null
    },
    {
        "title": "绝句  其二",
        "author": "许景衡",
        "content": "笑语三关去，扶持万里归。\n情知是同载，为底更霑衣。",
        "dynasty": "宋",
        "collection_info": null
    },
    {
        "title": "江楼",
        "author": "许景衡",
        "content": "江水去无边，江楼思渺然。\n西风挂帆席，一一是归船。",
        "dynasty": "宋",
        "collection_info": null
    },
    {
        "title": "默室",
        "author": "许景衡",
        "content": "宝冠题榜意已到，竹阁作铭言岂多。\n入室人人知是默，谁知个裏有倾河。",
        "dynasty": "宋",
        "collection_info": null
    },
    {
        "title": "送人游天台",
        "author": "许景衡",
        "content": "洞裏桃花无数开，玉人不肯放春回。\n未容梅福休官去，应怪刘郎独自来。",
        "dynasty": "宋",
        "collection_info": null
    },
    {
        "title": "过宝胜哭雅师二首  其一",
        "author": "许景衡",
        "content": "凤凰岩石最棱嶒，十载重来强一登。\n怪底岩前能寂寞，年来失却两诗僧。",
        "dynasty": "宋",
        "collection_info": null
    },
    {
        "title": "过宝胜哭雅师二首  其二",
        "author": "许景衡",
        "content": "陈迹都来俯仰间，空堂遗像已斓斑。\n白云谁道无情剧，犹向山前自往还。",
        "dynasty": "宋",
        "collection_info": null
    },
    {
        "title": "借苏子美画像呈赵君",
        "author": "许景衡",
        "content": "鐡面苍髯见旧诗，人间物色转参差。\n君家好本烦相示，要识沧浪晚步时。",
        "dynasty": "宋",
        "collection_info": null
    },
    {
        "title": "过襄城三首  其一",
        "author": "许景衡",
        "content": "公子言归岁月深，絃歌犹自有遗音。\n谁云故国无乔木，看取青青着作林。",
        "dynasty": "宋",
        "collection_info": null
    },
    {
        "title": "过襄城三首  其二",
        "author": "许景衡",
        "content": "父老分明识长官，青衫绿鬓照朱颜。\n故知廊庙经纶意，也似鸣琴百里间。",
        "dynasty": "宋",
        "collection_info": null
    },
    {
        "title": "过襄城三首  其三",
        "author": "许景衡",
        "content": "闻道爱民如爱儿，从教闾里作儿嬉。\n纷纷行路皆垂白，知是当年不忍欺。",
        "dynasty": "宋",
        "collection_info": null
    },
    {
        "title": "题野鹊",
        "author": "许景衡",
        "content": "羽物从来数易完，张生妙笔更多端。\n东山诗老今黄壤，野鹊寒林忍更看。",
        "dynasty": "宋",
        "collection_info": null
    },
    {
        "title": "题醒心亭",
        "author": "许景衡",
        "content": "醒心亭下水悠悠，归棹匆匆更少留。\n何日飘然五湖去，醉吟还得过浮邱。",
        "dynasty": "宋",
        "collection_info": null
    },
    {
        "title": "春日",
        "author": "许景衡",
        "content": "春日寻常醉不醒，而今春日若为情。\n青丝纤手成陈迹，举案齐眉已隔生。",
        "dynasty": "宋",
        "collection_info": null
    },
    {
        "title": "梅",
        "author": "许景衡",
        "content": "朔风吹雪满长安，闽越生来不识寒。\n却有暗香飘六出，不须借与外人看。",
        "dynasty": "宋",
        "collection_info": null
    },
    {
        "title": "送笋与经臣",
        "author": "许景衡",
        "content": "短短犀簪尚带泥，重重书卷已参差。\n题诗分赠君应笑，何似东坡喷饭时。",
        "dynasty": "宋",
        "collection_info": null
    },
    {
        "title": "再次江左司韵四绝句  其一",
        "author": "许景衡",
        "content": "平生学道竟何知，不觉垂垂两鬓丝。\n六义赖公多比兴，一言犹足慰朝饥。",
        "dynasty": "宋",
        "collection_info": null
    },
    {
        "title": "再次江左司韵四绝句  其二",
        "author": "许景衡",
        "content": "春风吹面立多时，此句谁知好色丝。\n未许饮河同鼹鼠，只消翫味已忘饥。",
        "dynasty": "宋",
        "collection_info": null
    },
    {
        "title": "再次江左司韵四绝句  其三",
        "author": "许景衡",
        "content": "玉粉盛来祗小盘，仁人览物不徒然。\n岂惟廪赐皆民力，牛磨团团转几千。",
        "dynasty": "宋",
        "collection_info": null
    },
    {
        "title": "再次江左司韵四绝句  其四",
        "author": "许景衡",
        "content": "土木形骸付等閒，祇应饮啜亦皆然。\n蒸来十裂已堪笑，何况长持饭几千。",
        "dynasty": "宋",
        "collection_info": null
    },
    {
        "title": "还自乐寿寄卢行之三绝句  其一",
        "author": "许景衡",
        "content": "涨水经春处处通，悠悠双桨夕阳中。\n谁教醉眼添诗思，不是松江万顷红。",
        "dynasty": "宋",
        "collection_info": null
    },
    {
        "title": "还自乐寿寄卢行之三绝句  其二",
        "author": "许景衡",
        "content": "顺水知人欲到家，扁舟拂地过天涯。\n寄声幕下红莲客，稳放银河八月槎。",
        "dynasty": "宋",
        "collection_info": null
    },
    {
        "title": "还自乐寿寄卢行之三绝句  其三",
        "author": "许景衡",
        "content": "当年玉帐抚辕门，鼙鼓声中十万军。\n妙畧未应随手尽，诸郎才气各凌云。",
        "dynasty": "宋",
        "collection_info": null
    },
    {
        "title": "行之见和再寄",
        "author": "许景衡",
        "content": "大手从容静塞尘，人间犹诵病参军。\n诗家态度公能继，还见春空蔼蔼云。",
        "dynasty": "宋",
        "collection_info": null
    },
    {
        "title": "寄陈季衍父子二绝  其一",
        "author": "许景衡",
        "content": "珠霰瑶花糁暮天，乱侵酒琖洒吟笺。\n须知望雪亭前客，不学袁安闭户眠。",
        "dynasty": "宋",
        "collection_info": null
    },
    {
        "title": "寄陈季衍父子二绝  其二",
        "author": "许景衡",
        "content": "郊原草木尽枯荄，重雾阴云扫不开。\n骑马拥袍何处好，梅花门外探春来。",
        "dynasty": "宋",
        "collection_info": null
    },
    {
        "title": "寄望回",
        "author": "许景衡",
        "content": "塞上何时谢抱关，优游琴酒旧家山。\n小桥小艇相过处，横径横塘一水间。",
        "dynasty": "宋",
        "collection_info": null
    },
    {
        "title": "行之席上送忠彦",
        "author": "许景衡",
        "content": "客裏相看常草草，酒边一笑莫匆匆。\n明朝各自东西去，回首江山宿雾中。",
        "dynasty": "宋",
        "collection_info": null
    },
    {
        "title": "访唐尉",
        "author": "许景衡",
        "content": "郭外青山带势斜，松篁深处子真家。\n年来钲鼓浑无事，卧看残阳映落霞。",
        "dynasty": "宋",
        "collection_info": null
    },
    {
        "title": "酬戴禹功闻蛙三绝诗  其一",
        "author": "许景衡",
        "content": "谈经长下董生帷，知有蛙鸣在曲池。\n说似青衿来学者，莫因聒聒乱心思。",
        "dynasty": "宋",
        "collection_info": null
    },
    {
        "title": "酬戴禹功闻蛙三绝诗  其二",
        "author": "许景衡",
        "content": "春来蛙黾满陂湖，勿为繁声便疾渠。\n万物尔时均长养，洒灰未可信前书。",
        "dynasty": "宋",
        "collection_info": null
    },
    {
        "title": "酬戴禹功闻蛙三绝诗  其三",
        "author": "许景衡",
        "content": "水畔萤飞雨过时，天涯逐客独思归。\n惯听相应昏昏月，好在横塘旧钓矶。",
        "dynasty": "宋",
        "collection_info": null
    },
    {
        "title": "亚叟惠龙脑菊二绝  其一",
        "author": "许景衡",
        "content": "州县徒劳可自咍，便怜三径老莓苔。\n拂衣未作归来计，且把黄花到处栽。",
        "dynasty": "宋",
        "collection_info": null
    },
    {
        "title": "亚叟惠龙脑菊二绝  其二",
        "author": "许景衡",
        "content": "正色最宜霜后见，清香自是药中珍。\n明年把酒东篱下，采采何如旧主人。",
        "dynasty": "宋",
        "collection_info": null
    },
    {
        "title": "再和  其一",
        "author": "许景衡",
        "content": "节过霜风衮衮来，幽丛浑欲卧苍苔。\n故知短簿朝天去，更为渊明特地栽。",
        "dynasty": "宋",
        "collection_info": null
    },
    {
        "title": "再和  其二",
        "author": "许景衡",
        "content": "长笑麝脐难作敌，未饶沉水独称珍。\n移根只好留閒处，不见纷纷药市人。",
        "dynasty": "宋",
        "collection_info": null
    },
    {
        "title": "赠别卢行之三绝  其一",
        "author": "许景衡",
        "content": "三载相从乐有余，也知志业在诗书。\n柳亭蘸甲分携后，更有何人得似渠。",
        "dynasty": "宋",
        "collection_info": null
    },
    {
        "title": "赠别卢行之三绝  其二",
        "author": "许景衡",
        "content": "寻常送客一樽酒，醉聴离歌亦惨颜。\n今日匆匆折扬柳，高阳关裏唱阳关。",
        "dynasty": "宋",
        "collection_info": null
    },
    {
        "title": "赠别卢行之三绝  其三",
        "author": "许景衡",
        "content": "百金买得玉麒麟，千里看他气欲犇。\n知子犹能守家法，不应骑去傍人门。",
        "dynasty": "宋",
        "collection_info": null
    },
    {
        "title": "赠别应仲康功二绝  其一",
        "author": "许景衡",
        "content": "多谢故人怜逐客，不辞追路到吴山。\n谁知别意添悽断，却送归舟出北关。",
        "dynasty": "宋",
        "collection_info": null
    },
    {
        "title": "赠别应仲康功二绝  其二",
        "author": "许景衡",
        "content": "腊尽江梅未放春，欲将何物赠情亲。\n端居陋巷有真乐，寄语吴门老丈人。",
        "dynasty": "宋",
        "collection_info": null
    },
    {
        "title": "蜡祭前一日致斋亭午风日和暖呈同舍二绝  其一",
        "author": "许景衡",
        "content": "明朝八蜡徧羣神，今日风光渐可人。\n须信少陵能体物，分明腊近已含春。",
        "dynasty": "宋",
        "collection_info": null
    },
    {
        "title": "蜡祭前一日致斋亭午风日和暖呈同舍二绝  其二",
        "author": "许景衡",
        "content": "午枕昏昏迎好梦，斋房寂寂称幽人。\n却思寒夜诸公子，解作霜台一笑春。",
        "dynasty": "宋",
        "collection_info": null
    },
    {
        "title": "过灵壁阻雨不得游张园二绝  其一",
        "author": "许景衡",
        "content": "云琐兰皋十畆园，苍官青士自譍门。\n何须风雨遮来客，应怕莓苔有屐痕。",
        "dynasty": "宋",
        "collection_info": null
    },
    {
        "title": "过灵壁阻雨不得游张园二绝  其二",
        "author": "许景衡",
        "content": "当年诗酒早盘桓，无数萧萧碧玉竿。\n雨箨风梢如好在，故应知我转头看。",
        "dynasty": "宋",
        "collection_info": null
    },
    {
        "title": "过强氏园诗",
        "author": "许景衡",
        "content": "门外游人拨不开，城阴小径点莓苔。\n疏枝淡蘂深深处，只有春风自往来。",
        "dynasty": "宋",
        "collection_info": null
    },
    {
        "title": "过朝娘墓所",
        "author": "许景衡",
        "content": "梦中眉目尚分明，一过空堂百感生。\n怀抱牵衣今已矣，春风渺渺暮潮平。",
        "dynasty": "宋",
        "collection_info": null
    },
    {
        "title": "题光武庙",
        "author": "许景衡",
        "content": "闻道三千惟一心，未应百万怕王寻。\n可怜千载兴王地，城郭摧頺树草深。",
        "dynasty": "宋",
        "collection_info": null
    },
    {
        "title": "己卯元日持檄乐清界上望鴈荡集句寄宁师",
        "author": "许景衡",
        "content": "笑指蓬瀛第十洲，青山历历水悠悠。\n眼边江舸何匆促，寸步教身不得游。",
        "dynasty": "宋",
        "collection_info": null
    },
    {
        "title": "过天姥见敏叔留题",
        "author": "许景衡",
        "content": "尊酒都门昔解携，绣衣持节大江西。\n却寻十载经行地，半壁新诗手自题。",
        "dynasty": "宋",
        "collection_info": null
    },
    {
        "title": "宿云洞",
        "author": "许景衡",
        "content": "岩壁经春长薜萝，洞门乱石自嵳峩。\n山僧祇爱云长在，不道人间雨未多。",
        "dynasty": "宋",
        "collection_info": null
    },
    {
        "title": "梨花",
        "author": "许景衡",
        "content": "飞琼端是张公女，独对东风无一语。\n粉泪盈盈春欲暮，看尽夭桃作红雨。",
        "dynasty": "宋",
        "collection_info": null
    },
    {
        "title": "妙智院杂花盛开而邑中独未",
        "author": "许景衡",
        "content": "山城红紫看犹蘂，野蝶游蜂祇漫猜。\n却是此中春较早，等閒行处亦花开。",
        "dynasty": "宋",
        "collection_info": null
    },
    {
        "title": "试茶",
        "author": "许景衡",
        "content": "此生贫与病相兼，从仕居閒两不堪。\n莫怪年来有茶癖，要看滋味在余甘。",
        "dynasty": "宋",
        "collection_info": null
    },
    {
        "title": "损轩诗",
        "author": "许景衡",
        "content": "迁善宜将窒欲参，此轩名损亦何谈。\n古来种种无非学，更好从头问老聃。",
        "dynasty": "宋",
        "collection_info": null
    },
    {
        "title": "泗州堂",
        "author": "许景衡",
        "content": "投宿山房第二回，壁间题字已尘埃。\n簿书奔走浑无定，更解偷閒几度来。",
        "dynasty": "宋",
        "collection_info": null
    },
    {
        "title": "贾村三首  其一",
        "author": "许景衡",
        "content": "浩浩长河去不回，先生风采亦悠哉。\n纍纍古冢漫秋草，日暮牛羊自下来。",
        "dynasty": "宋",
        "collection_info": null
    },
    {
        "title": "贾村三首  其二",
        "author": "许景衡",
        "content": "芦苇萧疏倚断垣，贾家犹有两三村。\n锄犁蓑笠纷纷去，知是先生几代孙。",
        "dynasty": "宋",
        "collection_info": null
    },
    {
        "title": "贾村三首  其三",
        "author": "许景衡",
        "content": "涨河秋水日浑浑，独放扁舟过贾村。\n记得尘沙厌为客，初浮清汴出都门。",
        "dynasty": "宋",
        "collection_info": null
    },
    {
        "title": "环翠轩  其一",
        "author": "许景衡",
        "content": "横塘归路尚间关，环翠轩中几往还。\n山水祇应随处好，不劳回首白云间。",
        "dynasty": "宋",
        "collection_info": null
    },
    {
        "title": "环翠轩  其二",
        "author": "许景衡",
        "content": "好是清风五月寒，便教忙杀也盘桓。\n最怜池水荷花满，不与诗翁一处看。",
        "dynasty": "宋",
        "collection_info": null
    },
    {
        "title": "题平翠轩",
        "author": "许景衡",
        "content": "帘捲清霜晓尚寒，好峰重迭在阑干。\n登临每恨青山远，今日青山枕上看。",
        "dynasty": "宋",
        "collection_info": null
    },
    {
        "title": "道旁人家小轩",
        "author": "许景衡",
        "content": "方沼圆荷十数箇，短墻新竹两三竿。\n凭栏尽日犹无厌，却借行人一饷看。",
        "dynasty": "宋",
        "collection_info": null
    },
    {
        "title": "斗野亭",
        "author": "许景衡",
        "content": "得得来寻斗野亭，亭今已作镇官厅。\n壁间多少新诗句，见说当年聚德星。",
        "dynasty": "宋",
        "collection_info": null
    },
    {
        "title": "醉柳亭",
        "author": "许景衡",
        "content": "忆在河间醉柳亭，十年南北嘆漂萍。\n举头河上如相识，多谢逢人眼更青。",
        "dynasty": "宋",
        "collection_info": null
    },
    {
        "title": "过西湖怀詹致一",
        "author": "许景衡",
        "content": "忆昨篮舆出城郭，灵芝轩槛共徘徊。\n故人短棹今天末，斜日湖山我独来。",
        "dynasty": "宋",
        "collection_info": null
    },
    {
        "title": "坠马戏作",
        "author": "许景衡",
        "content": "病躯自觉海天遥，瘦马谁教作意跳。\n也是诸侯老宾客，不妨造物恶相撩。",
        "dynasty": "宋",
        "collection_info": null
    },
    {
        "title": "次韵张敏叔筠轩",
        "author": "许景衡",
        "content": "兰陵公子留题后，野草閒花变四时。\n惟有此君犹好在，年年添得岁寒枝。",
        "dynasty": "宋",
        "collection_info": null
    },
    {
        "title": "孔颜画像",
        "author": "许景衡",
        "content": "亭亭一气自浑沦，蔼蔼和风与庆云。\n画手千年聊写似，岂知天未丧斯文。",
        "dynasty": "宋",
        "collection_info": null
    },
    {
        "title": "寄邱觉",
        "author": "许景衡",
        "content": "每欲扁舟老江海，不堪五斗尚尘埃。\n烦君且觅天台纸，待取横塘居士来。",
        "dynasty": "宋",
        "collection_info": null
    },
    {
        "title": "招琴僧",
        "author": "许景衡",
        "content": "客心日日是尘埃，寄语家山好在哉。\n流水松风无梦寐，谁能特地抱琴来。",
        "dynasty": "宋",
        "collection_info": null
    },
    {
        "title": "戏远大师",
        "author": "许景衡",
        "content": "庐阜远公真好事，白莲社裏尽高才。\n师今更不曾沽酒，底事渊明日日来。",
        "dynasty": "宋",
        "collection_info": null
    },
    {
        "title": "浄光旻老几上见吕少逸诗轴二绝  其一",
        "author": "许景衡",
        "content": "白髪庞眉一老僧，扫除缘事室如冰。\n案头唯有新诗轴，自说风流令尹能。",
        "dynasty": "宋",
        "collection_info": null
    },
    {
        "title": "浄光旻老几上见吕少逸诗轴二绝  其二",
        "author": "许景衡",
        "content": "天涯此日逢周子，海内今年得吕侯。\n自笑种顽终不比，可怜迂阔暗相投。",
        "dynasty": "宋",
        "collection_info": null
    },
    {
        "title": "罗源护国院危簿以为大类庐山因作两绝句  其一",
        "author": "许景衡",
        "content": "石桥松径入招提，尽道分明是虎溪。\n却恨归鞍太匆促，不能月下听猿啼。",
        "dynasty": "宋",
        "collection_info": null
    },
    {
        "title": "罗源护国院危簿以为大类庐山因作两绝句  其二",
        "author": "许景衡",
        "content": "东林未到闻人说，护国门前最逼真。\n亦有远公能好客，他年同作社中人。",
        "dynasty": "宋",
        "collection_info": null
    },
    {
        "title": "资福清轩",
        "author": "许景衡",
        "content": "偶过清轩坐饷时，道人煮茗索题诗。\n红尘六月门前路，疏雨泠泠滴小池。",
        "dynasty": "宋",
        "collection_info": null
    },
    {
        "title": "宿横塘雨余见萤感旧",
        "author": "许景衡",
        "content": "一赋流萤二十年，短篷还是未能眠。\n此生扰扰何为者，寄语诸儿各勉旃。",
        "dynasty": "宋",
        "collection_info": null
    },
    {
        "title": "宿辩正",
        "author": "许景衡",
        "content": "酒酣诗卷几赓酬，十载光阴一转头。\n休听空阶鸣夜雨，何郎双鬓不禁秋。",
        "dynasty": "宋",
        "collection_info": null
    },
    {
        "title": "行之见招观画",
        "author": "许景衡",
        "content": "唤我来看访戴图，溪山惨淡雪糢糊。\n扁舟也待江湖去，更有王维妙手无。",
        "dynasty": "宋",
        "collection_info": null
    },
    {
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其一",
        "author": "许景衡",
        "content": "莲社羣公迹已陈，壁间诗句尚清新。\n湖山俛仰成今古，更好留题遗后人。",
        "dynasty": "宋",
        "collection_info": null
    },
    {
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其二",
        "author": "许景衡",
        "content": "楼前湖水与堤平，湖上周遭翡翠屏。\n徙倚阑千聊寓目，知公教我醉时醒。",
        "dynasty": "宋",
        "collection_info": null
    },
    {
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其三",
        "author": "许景衡",
        "content": "藕花乱点水中天，小雨轻阴淡暮山。\n试倩舟师连荡桨，要随飞鹭过前湾。",
        "dynasty": "宋",
        "collection_info": null
    },
    {
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其四",
        "author": "许景衡",
        "content": "鸣琴余暇即湖山，飞鹢传觞缥缈间。\n只恐双鳬朝帝所，不容长伴老人閒。",
        "dynasty": "宋",
        "collection_info": null
    },
    {
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其五",
        "author": "许景衡",
        "content": "几年尘土客京华，梦到西湖佛子家。\n今日扁舟还似梦，不知流落在天涯。",
        "dynasty": "宋",
        "collection_info": null
    },
    {
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其六",
        "author": "许景衡",
        "content": "苹末浑无向晚风，湖光湛湛磨青铜。\n平生箇处要如许，尘垢从今一洗空。",
        "dynasty": "宋",
        "collection_info": null
    },
    {
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其七",
        "author": "许景衡",
        "content": "雨过孤峰濯翠鬟，亭亭倒影夕阳间。\n夷犹待看湖中月，可奈城门欲上关。",
        "dynasty": "宋",
        "collection_info": null
    },
    {
        "title": "经臣重九假马同诸友登高  其一",
        "author": "许景衡",
        "content": "借马登高日已曛，一尊眊矂自相亲。\n可怜山奥无多地，着尽秋来没兴人。",
        "dynasty": "宋",
        "collection_info": null
    },
    {
        "title": "经臣重九假马同诸友登高  其二",
        "author": "许景衡",
        "content": "病告看看近两旬，登高一一听诸邻。\n佩萸谁是佩刀者，落帽多应落解人。",
        "dynasty": "宋",
        "collection_info": null
    },
    {
        "title": "墨牛图  其一",
        "author": "许景衡",
        "content": "一牛动是万钱值，墨指一作何纷纶。\n安得田家真有此，坐令四海无饥民。",
        "dynasty": "宋",
        "collection_info": null
    },
    {
        "title": "墨牛图  其二",
        "author": "许景衡",
        "content": "出处由来祇一涂，区区分别欲何如。\n试看信手作毛角，绝胜当年陶隐居。",
        "dynasty": "宋",
        "collection_info": null
    },
    {
        "title": "横塘",
        "author": "许景衡",
        "content": "春日横塘绿渺漫，扁舟欲去重盘桓。\n谁教向晚亷纤雨，又作残春料峭寒。",
        "dynasty": "宋",
        "collection_info": null
    },
    {
        "title": "次韵戴人达游灵隐",
        "author": "许景衡",
        "content": "春来几度过灵山，不觉穿林锦箨斑。\n可是人间未炎热，冷泉终日自潺潺。",
        "dynasty": "宋",
        "collection_info": null
    },
    {
        "title": "左经臣观潮阁见招有祇把清风占得公之句",
        "author": "许景衡",
        "content": "週遮岂得吾徒事，省浄还为世俗嫌。\n若把清风召人客，已应赛过水晶盐。",
        "dynasty": "宋",
        "collection_info": null
    },
    {
        "title": "次韵江左司",
        "author": "许景衡",
        "content": "长空翳翳木落处，流水浑浑沙尽头。\n安得此身生羽翼，眼中长见钓台秋。",
        "dynasty": "宋",
        "collection_info": null
    },
    {
        "title": "次江文韵  其一",
        "author": "许景衡",
        "content": "钓濑沉沉月一鈎，鱼龙夜夜尽回头。\n狂奴活计非公意，乞与江湖万里秋。",
        "dynasty": "宋",
        "collection_info": null
    },
    {
        "title": "次江文韵  其二",
        "author": "许景衡",
        "content": "学道谁言百不忧，栏干尽日倚楼头。\n须知横雨千山暮，不比西风一叶秋。",
        "dynasty": "宋",
        "collection_info": null
    },
    {
        "title": "次江文韵  其三",
        "author": "许景衡",
        "content": "扰扰争碁局与筹，也知一着在前头。\n终朝下手浑无处，为底无人问奕秋。",
        "dynasty": "宋",
        "collection_info": null
    },
    {
        "title": "次江文韵  其四",
        "author": "许景衡",
        "content": "请公早早泛虚舟，多少行人在渡头。\n看取清风起苹末，片帆歘过五湖秋。",
        "dynasty": "宋",
        "collection_info": null
    },
    {
        "title": "次江文韵  其五",
        "author": "许景衡",
        "content": "平生有志慕前修，嘆息因循渐白头。\n端向岁寒看松柏，始知凡木不禁秋。",
        "dynasty": "宋",
        "collection_info": null
    },
    {
        "title": "温岭界上",
        "author": "许景衡",
        "content": "岭北无端去抱关，岭旁便是旧家山。\n回头试觅归时路，只在行人顷步间。",
        "dynasty": "宋",
        "collection_info": null
    },
    {
        "title": "剡溪桥",
        "author": "许景衡",
        "content": "去去来来今几秋，霜毛渐渐满人头。\n束书匣剑平生事，斜日江山独倚楼。",
        "dynasty": "宋",
        "collection_info": null
    },
    {
        "title": "归自滨州",
        "author": "许景衡",
        "content": "扶疏弱柳绿初匀，哑咤黄鹂语未真。\n行路逢春浑不觉，却须说似探花人。",
        "dynasty": "宋",
        "collection_info": null
    },
    {
        "title": "马首石诗",
        "author": "许景衡",
        "content": "世俗亦知千里远，却将凡马被雕鞍。\n何人欲识真龙种，好向岩头子细看。",
        "dynasty": "宋",
        "collection_info": null
    },
    {
        "title": "和朱深明  其一",
        "author": "许景衡",
        "content": "曾陪杖屦古荆州，十载光阴一转头。\n扰扰红尘长满眼，峩峩三岘独横秋。",
        "dynasty": "宋",
        "collection_info": null
    },
    {
        "title": "和朱深明  其二",
        "author": "许景衡",
        "content": "当年一笑得英游，共弔沉碑汉水头。\n回首鹿门高遁去，人间姓字亦千秋。",
        "dynasty": "宋",
        "collection_info": null
    },
    {
        "title": "赠江左司",
        "author": "许景衡",
        "content": "先生见告汉江上，居士归从庾岭头。\n白日火珠无玷翳，閒花野草是春秋。",
        "dynasty": "宋",
        "collection_info": null
    },
    {
        "title": "和经臣阁上思彦章",
        "author": "许景衡",
        "content": "登赏犹欣诗友俱，不知赵子更来无。\n暮天好处须同赋，乞与人间作画图。",
        "dynasty": "宋",
        "collection_info": null
    },
    {
        "title": "和江左司",
        "author": "许景衡",
        "content": "新麦纷纷落硙时，旋看片片作银丝。\n先生自足醍醐味，恻隐犹怜穉子饥。",
        "dynasty": "宋",
        "collection_info": null
    },
    {
        "title": "西湖夜归口占送李泰发",
        "author": "许景衡",
        "content": "山上徜徉湖上归，月明千顷浸玻瓈。\n明朝有客朝天去，多少红尘在马蹄。",
        "dynasty": "宋",
        "collection_info": null
    },
    {
        "title": "戴浚秀才需堂",
        "author": "许景衡",
        "content": "客到需堂日已曛，从容樽酒话情亲。\n欲来却去知何事，笑杀当年访戴人。",
        "dynasty": "宋",
        "collection_info": null
    },
    {
        "title": "清陂堂  其一",
        "author": "许景衡",
        "content": "簿领他年解印归，尚怜江上子鱼肥。\n扁舟不学鸱夷子，只要清陂作钓矶。",
        "dynasty": "宋",
        "collection_info": null
    },
    {
        "title": "清陂堂  其二",
        "author": "许景衡",
        "content": "午枕欹时睡思迟，含风百顷碧琉璃。\n人生适意当如许，莫遣尘埃外客知。",
        "dynasty": "宋",
        "collection_info": null
    },
    {
        "title": "清陂堂  其三",
        "author": "许景衡",
        "content": "取次题诗留屋壁，从他传唱落渔家。\n禅翁好事还堪笑，枉却青青一尺纱。",
        "dynasty": "宋",
        "collection_info": null
    },
    {
        "title": "过吴子厚和醻杨时可壁间新句",
        "author": "许景衡",
        "content": "主人还往多佳客，小阁逢迎不计时。\n蘸甲一杯梅福醉，挥毫半壁子云诗。",
        "dynasty": "宋",
        "collection_info": null
    },
    {
        "title": "题紫膏院壁",
        "author": "许景衡",
        "content": "雪消溪谷已含春，雷动枪旗一簇新。\n解道人间最仙景，风流无復杜陵人。",
        "dynasty": "宋",
        "collection_info": null
    },
    {
        "title": "望湖楼示世厚",
        "author": "许景衡",
        "content": "楼头满眼是湖山，瑟瑟清风燕坐间。\n三伏长涂走尘土，他年记取此时閒。",
        "dynasty": "宋",
        "collection_info": null
    },
    {
        "title": "寄卢中甫四首  其一",
        "author": "许景衡",
        "content": "霜风猎猎动旌旄，月落天低锦帐高。\n旋放洮河三尺水，洗磨十万血腥刀。",
        "dynasty": "宋",
        "collection_info": null
    },
    {
        "title": "寄卢中甫四首  其二",
        "author": "许景衡",
        "content": "九月都门风薄衣，夜碪声裏鴈南飞。\n野人不识长安乐，且趁鲈鱼一棹归。",
        "dynasty": "宋",
        "collection_info": null
    },
    {
        "title": "寄卢中甫四首  其三",
        "author": "许景衡",
        "content": "朝米暮盐何日休，尘埃满面霜满头。\n草堂竹阁压秋水，几时和月弄扁舟。",
        "dynasty": "宋",
        "collection_info": null
    },
    {
        "title": "寄卢中甫四首  其四",
        "author": "许景衡",
        "content": "制胜关头雪未融，崆峒山下又春风。\n此身不及泾川水，漾絮飘花日向东。",
        "dynasty": "宋",
        "collection_info": null
    },
    {
        "title": "寄笔墨纸兄长绝句三首  其一",
        "author": "许景衡",
        "content": "最怜修贡自峨岷，拜赐中天雨露新。\n好为先生载嘉句，却愁纸价涌京尘。",
        "dynasty": "宋",
        "collection_info": null
    },
    {
        "title": "寄笔墨纸兄长绝句三首  其二",
        "author": "许景衡",
        "content": "潘生地下骨应朽，妙技犹藏天府中。\n刀笔未应当好赐，不如分付与诗翁。",
        "dynasty": "宋",
        "collection_info": null
    },
    {
        "title": "寄笔墨纸兄长绝句三首  其三",
        "author": "许景衡",
        "content": "刑名去取漫忉忉，惭愧官家五色毫。\n老矣弟兄无用处，只应警鋭属儿曹。",
        "dynasty": "宋",
        "collection_info": null
    },
    {
        "title": "寸碧亭",
        "author": "许景衡",
        "content": "杖履寻常行乐处，不论小径与幽亭。\n谁知苍莽千峰外，尚有仙山一点青。",
        "dynasty": "宋",
        "collection_info": null
    },
    {
        "title": "江",
        "author": "许景衡",
        "content": "江边问舟子，潮落几时回。\n野店无灯火，还须明月来。",
        "dynasty": "宋",
        "collection_info": null
    },
    {
        "title": "繁叔见和再依韵谢之  其一",
        "author": "许景衡",
        "content": "曾录新诗数百章，简编从此有辉光。\n当年俱是江边客，今日早为天上郎。\n竹叶一樽鱼似玉，梅花三弄月如霜。\n边城乐事还随分，莫教终朝有底忙。",
        "dynasty": "宋",
        "collection_info": null
    },
    {
        "title": "繁叔见和再依韵谢之  其二",
        "author": "许景衡",
        "content": "分明喜色满眉间，谁怕霜毛作老颜。\n况有杯盘留客醉，不教风雨为人悭。\n子真最爱横塘水，居士新迁巾子山。\n唯有诗坛小工部，吾君未可放教闲。",
        "dynasty": "宋",
        "collection_info": null
    },
    {
        "title": "送僧游天台",
        "author": "许景衡",
        "content": "石梁天绝赤城深，影落沧溟几万寻。\n金策若回聊为说，慰予终老爱山心。",
        "dynasty": "宋",
        "collection_info": null
    },
    {
        "title": "鑑湖",
        "author": "许景衡",
        "content": "贺老旧时宅，平湖照眼明。\n鱼虾无远近，菱芡自生成。\n历历疑犹见，纷纷尽肆耕。\n斯民日牢落，无路问鱼并。",
        "dynasty": "宋",
        "collection_info": null
    },
    {
        "title": "墨梅花三绝  其一",
        "author": "许景衡",
        "content": "园林飒飒正飞沙，欻见东风第一花。\n画裏有立场还会么，分明竹外一枝斜。",
        "dynasty": "宋",
        "collection_info": null
    },
    {
        "title": "墨梅花三绝  其二",
        "author": "许景衡",
        "content": "柔条乱蕊照人寒，多少冰姿在笔端。\n迥出暗香疏影外，诗人莫作一般看。",
        "dynasty": "宋",
        "collection_info": null
    },
    {
        "title": "墨梅花三绝  其三",
        "author": "许景衡",
        "content": "冰茧连槽无点翳，忽惊雪片满寒枝。\n须知造物生成处，也似毫端拂淡时。",
        "dynasty": "宋",
        "collection_info": null
    },
    {
        "title": "先兄旧作梅花觅张先生画因览之怆然辄次其韵",
        "author": "许景衡",
        "content": "茂陵雪片追方好，乱点铅华却不宜。\n多少人间春色在，未有写尽向南枝。",
        "dynasty": "宋",
        "collection_info": null
    },
    {
        "title": "示师言民表",
        "author": "许景衡",
        "content": "二子追凉古寺东，阴阴绿叶散清风。\n荜门蜗舍日亭午，试问此风同不同。",
        "dynasty": "宋",
        "collection_info": null
    },
    {
        "title": "张帅进职再留敏叔有诗贺之次韵",
        "author": "许景衡",
        "content": "忆昔初辞九棘班，齐坛授銭气桓桓。\n边民惯见平安火，天子新除侍从官。\n此去一年聊许借，从来五袴不愁寒。\n进贤自是平生志，看取他年头上冠。",
        "dynasty": "宋",
        "collection_info": null
    },
    {
        "title": "论学",
        "author": "许景衡",
        "content": "咨尔学者，学古之道。\n惟古善教，有伦有要。\n其学维何，致知格物。\n对身而诚，物我为一。\n匪曰我私，推之斯行。\n亲亲长长，而天下平。",
        "dynasty": "宋",
        "collection_info": null
    },
    {
        "title": "铭刘安节墓",
        "author": "许景衡",
        "content": "温温刘子其美璞，斯文有传与敦琢。\n始乎致知物斯格，沈涵充积卒自得。\n众人巧智独敦朴，众人迫隘独恢廓。\n众人利欲独淡泊，洞然无碍油然乐。",
        "dynasty": "宋",
        "collection_info": null
    },
    {
        "title": "观书有感",
        "author": "罗从彦",
        "content": "静处观心尘不染，闲中稽古意尤深。\n周诚程敬应粗会，奥理休从此外寻。",
        "dynasty": "宋",
        "collection_info": null
    },
    {
        "title": "自警",
        "author": "罗从彦",
        "content": "性地栽培恐易芜，是非理欲谨于初。\n孔颜乐地非难造，好读诚明静定书。",
        "dynasty": "宋",
        "collection_info": null
    },
    {
        "title": "示书生",
        "author": "罗从彦",
        "content": "知行蹊径固非艰，每在操存养性间。\n此道悟来随寓见，一毫物慾敢相关。",
        "dynasty": "宋",
        "collection_info": null
    },
    {
        "title": "颜乐斋",
        "author": "罗从彦",
        "content": "山染岚光带日黄，潇然茅屋枕池塘。\n自知寡与真堪笑，赖有颜瓢一味长。",
        "dynasty": "宋",
        "collection_info": null
    },
    {
        "title": "邀月台",
        "author": "罗从彦",
        "content": "矮作垣墙小作台，时邀明月写襟怀。\n夜深独有长庚伴，不许庸人取次来。",
        "dynasty": "宋",
        "collection_info": null
    },
    {
        "title": "送南剑王守归  其一",
        "author": "罗从彦",
        "content": "三年政化被生民，甘雨祥风溢剑津。\n解组幡然赋归去，攀辕无计可留恂。",
        "dynasty": "宋",
        "collection_info": null
    },
    {
        "title": "送南剑王守归  其二",
        "author": "罗从彦",
        "content": "未把阳关三迭吟，且将谬句写离心。\n千寻浩浩镡溪水，别恨不知谁浅深。",
        "dynasty": "宋",
        "collection_info": null
    },
    {
        "title": "勉李愿中五首  其一",
        "author": "罗从彦",
        "content": "圣道由来自坦夷，休迷佛学惑他岐。\n死灰槁本浑无用，缘置心官不肯思。",
        "dynasty": "宋",
        "collection_info": null
    },
    {
        "title": "勉李愿中五首  其二",
        "author": "罗从彦",
        "content": "不开鸡犬闹桑麻，仁宅安居是我家。\n耕种情田勤礼义，眼前风物任繁华。",
        "dynasty": "宋",
        "collection_info": null
    },
    {
        "title": "勉李愿中五首  其三",
        "author": "罗从彦",
        "content": "今古干坤共此身，安身须是且安民。\n临深履薄缘何事，祇恐操心近矢人。",
        "dynasty": "宋",
        "collection_info": null
    },
    {
        "title": "勉李愿中五首  其四",
        "author": "罗从彦",
        "content": "彩笔书空空不染，利刀割水水无痕。\n人心但得如空水，与物自然无怨恩。",
        "dynasty": "宋",
        "collection_info": null
    },
    {
        "title": "勉李愿中五首  其五",
        "author": "罗从彦",
        "content": "权门来往绝行踪，一片闲云过九峰。\n不似在家贫亦好，水边林下养疏慵。",
        "dynasty": "宋",
        "collection_info": null
    },
    {
        "title": "自述",
        "author": "罗从彦",
        "content": "松菊相亲莫厌频，纷纷人世只红尘。\n自怜寡与真堪笑，赖有清风是故人。",
        "dynasty": "宋",
        "collection_info": null
    },
    {
        "title": "题一钵庵",
        "author": "罗从彦",
        "content": "可怜萱草信无忧，谁谓幽兰解结愁。\n欲得寸田断荆棘，只消长伴赤松游。",
        "dynasty": "宋",
        "collection_info": null
    },
    {
        "title": "挽吉溪吴助教  其一",
        "author": "罗从彦",
        "content": "室富真儒业，门多长者车。\n明经方教子，得第已荣家。\n性守仍知分，天然不爱奢。\n百年成古昔，行路亦咨嗟。",
        "dynasty": "宋",
        "collection_info": null
    },
    {
        "title": "挽吉溪吴助教  其二",
        "author": "罗从彦",
        "content": "新生夸踯躅，旧德嘆凋零。\n冷带商岩月，光凌处士星。\n布衣难得禄，白首易穷经。\n追想今何在，溪流对洞庭。",
        "dynasty": "宋",
        "collection_info": null
    },
    {
        "title": "颜乐亭用陈默堂韵",
        "author": "罗从彦",
        "content": "平时仰止在高山，要以亭名乐内颜。\n颠倒一生浑是梦，寻思百计不如闲。\n心斋肯与尘污染，陋巷宁容俗往还。\n坚守箪瓢心不改，恐流乞祭向墦间。",
        "dynasty": "宋",
        "collection_info": null
    },
    {
        "title": "寄傲轩用陈默堂韵",
        "author": "罗从彦",
        "content": "自嗟踽踽復凉凉，糊口安能仰四方。\n目送归鸿心自远，门堪罗雀日偏长。\n家徒四壁樽仍绿，侯户千头橘又黄。\n我醉欲眠卿且去，肯陪俗客语羲皇。",
        "dynasty": "宋",
        "collection_info": null
    },
    {
        "title": "濯缨亭用陈默堂韵",
        "author": "罗从彦",
        "content": "十载犹缁京洛尘，归欤那復厕朝绅。\n君今谈笑青油幕，我但巍峨乌角巾。\n江汉更从尼父濯，衣冠宁羡屈原新。\n欲赓孺子沧浪咏，会意须还舍瑟人。",
        "dynasty": "宋",
        "collection_info": null
    },
    {
        "title": "题静亭",
        "author": "罗从彦",
        "content": "鼎创新亭静更幽，四时景象镇长留。\n端如和气裏谈笑，恍若春风中泳游。\n排闼山供蓝色重，凭栏水拥壁光浮。\n我来登赏无穷趣，好把篇诗与唱酬。",
        "dynasty": "宋",
        "collection_info": null
    },
    {
        "title": "送延年行",
        "author": "罗从彦",
        "content": "圣言天远海潭潭，独在潜心久泳涵。\n猥念百家非己好，妄将一贯与君谈。\n贤如赐也才知二，学若陈亢只得三。\n此道悮来因自足，却随鹏鸟话图南。",
        "dynasty": "宋",
        "collection_info": null
    },
    {
        "title": "再用韵送延年",
        "author": "罗从彦",
        "content": "心源寂静映寒潭，每欲操存更养涵。\n顾我日思攀剧论，荷君时与得高谈。\n眼前旧识知多少，物外深交没二三。\n幸久相亲频握手，遽成分别又东南。",
        "dynasty": "宋",
        "collection_info": null
    },
    {
        "title": "和延年岩桂",
        "author": "罗从彦",
        "content": "几树芬芳檀与沉，枝枝若占郄家林。\n风摇已认飘残菊，日照浑疑缀散金。\n仙窟移来成美景，东堂分去结清阴。\n我今不愿蟾宫折，待到蟾宫向上吟。",
        "dynasty": "宋",
        "collection_info": null
    },
    {
        "title": "题德士退庵",
        "author": "罗从彦",
        "content": "牛头山顶鏁烟霞，檐月松风即我家。\n筏渡有情新活计，袋空无物旧生涯。\n已将黄叶分双手，却攟白茅占一窊。\n会得懒慵归去路，索然忘鸟更忘花。",
        "dynasty": "宋",
        "collection_info": null
    },
    {
        "title": "贺田溪张公迁居",
        "author": "罗从彦",
        "content": "华构经营占地灵，浓岚环合数峰青。\n苟完公子方成室，趋训儿孙已过庭。\n岂止一时夸壮丽，定知百世享安宁。\n顾惟善颂非张老，祇贡汤盘往日铭。",
        "dynasty": "宋",
        "collection_info": null
    },
    {
        "title": "和张公叙别古风",
        "author": "罗从彦",
        "content": "良工创新第，潇洒侔洞府。\n经营未毕工，四面方兴渚。\n蛟龙忽夜徙，空中震雷雨。\n亲旧贺于门，主人迎孔户。\n连唤凤儿来，藏书几多部。\n为我张广筵，酬宾酌以旅。\n人谓主公贤，敦朴嗤峻宇。\n规模出心匠，务卑由乃祖。\n欲图久安逸，勿辞暂劳苦。\n忠孝阐门家，诗礼光族绪。\n居室云苟完，谦冲弥自处。\n玉石不分别，鹤鸡谩为侣。\n顾予局促辈，乡评少推许。\n尝游庄岳间，喜作齐人语。\n何幸天相之，幡然交邹鲁。\n早年钦大名，驰书聊以序。\n比来揖清风，谈笑挥玉麈。\n见之名利尽，久侍岂无补。\n素志以深酬，青眼犹相与。\n默念汤盘颂，未为倾肺腑。\n何当惠古风，锦绣施笺楮。\n妙曲诚寡和，取则凭柯斧。",
        "dynasty": "宋",
        "collection_info": null
    },
    {
        "title": "翠云岩次陈默堂韵",
        "author": "罗从彦",
        "content": "济渡游丹洞，穿林惹翠云。\n迩来多野趣，殊觉少尘纷。\n笑日花迎客，临岩鸟唤羣。\n真机皆自得，此道与平分。",
        "dynasty": "宋",
        "collection_info": null
    },
    {
        "title": "嘲茶山",
        "author": "葛胜仲",
        "content": "吴兴紫笋，实产顾渚。\n唐昔底贡，阚山芽吐。\n隼旟出临，虎岩亲驻。\n邻邦刺史，金匏相遇。\n木瓜堂前，穿云浥露。\n烹蒸包发，及春未暮。\n天子称珍，分甘当路。\n今则不然，名毁势去。\n金沙弗湘，玉食弗御。\n敷荣穷山，牢落谁顾。\n如女失宠，空闺自嫮。\n请以千金，买长门赋。",
        "dynasty": "宋",
        "collection_info": null
    },
    {
        "title": "茶山解嘲",
        "author": "葛胜仲",
        "content": "众万之生，于世暂寓。\n一偾一兴，孰知其故。\n退黜奚戚，进升奚慕。\n岂以通塞，顾改常度。\n有如我翁，昔尝掀翥。\n戴纚垂缨，去天尺五。\n今屏山城，亦皆时数。\n左右佩剑，畴可笑侮。\n翁具退省，前言大悞。\n用与不用，智力何预。\n幸同此邦，邂逅承晤。\n结为金兰，安此贫素。",
        "dynasty": "宋",
        "collection_info": null
    },
    {
        "title": "阅讼诉忽疲起卧少顷復视事",
        "author": "葛胜仲",
        "content": "平明坐早衙，投缿来相踵。\n讼牍鼠雀暗，吏行鳬鹜拥。\n外台竦风棱，檄至亟须捧。\n以身为形役，劾去顾未勇。\n病骨痩栾栾，衰髮希种种。",
        "dynasty": "宋",
        "collection_info": null
    },
    {
        "title": "送邓宁民罢瑕丘簿",
        "author": "葛胜仲",
        "content": "火云烧晴空，大暑金石流。\n行人口生烟，千里无停辀。\n胡为趣遵路，僚好挽莫留。\n自言为升斗，往日辞亲游。\n儿嬉膝前欢，三载不可求。\n所得较所失，轻重真不侔。\n于兹满秩归，子职冀稍修。\n微官亦何乐，触事有庶尤。\n米盐聒双耳，簿领昏两眸。\n畏首復畏尾，人役不得休。\n岂无读书暇，顷刻但少偷。\n幸此案上历，数日获到头。\n白云已在眼，喜色津津浮。\n我亦厌羁官，如苦南冠囚。\n羡子有行色，去若登昆丘。\n更书纵未下，投劾行当谋。",
        "dynasty": "宋",
        "collection_info": null
    },
    {
        "title": "次韵良器真意亭探韵",
        "author": "葛胜仲",
        "content": "我爱陶渊明，脱颖深天机。\n丛菊遶荒径，五柳摇幽扉。\n生逢卯金兴，典午势已非。\n着书但甲子，岁晚频歔欷。\n仕宦聊復尔，樽酒真焉依。\n南亩犹种秫，西山同采薇。\n浩歌归去来，熹微恨晨晖。\n迷途往莫谏，今是庶可几。\n蓄琴但取意，不施絃与徽。\n观其四八目，贤喆在所希。\n出处固有意，夫岂轻行违。\n谁云惮束带，辞荣俄拂衣。\n念彼同产人，抚视因遄归。\n平生共志趣，但有一翟妃。\n少陵罪责子，颇谓达道非。\n右丞鄙乞食，更以人我讥。\n乃知第一流，尚此知音稀。\n妙诗发天奥，流转同衡玑。\n自谓处人境，喧无车马騑。\n心与尘事远，地偏堪遁肥。\n东篱秋色晚，悠然望翠微。\n真意不可辨，佳气随鸟飞。\n诗辞向千载，凛凛犹光辉。\n我生但睎骥，望之有等威。\n行怀斜川游，坐想栗里矶。\n九原不可作，筑亭傍崔嵬。\n独取诗句名，櫩宇殊飞翚。\n岩谷有杳霭，花卉无纷菲。\n修篁寒逼人，坐如霜雪飞。\n诸公赏清致，野服驰鞯鞿。\n经丘復寻壑，不惮历崄崎。\n壶觞更命釂，藻翰各一挥。\n高谈破滞论，妙处端解围。\n食冷或屡暖，哦诗宁忍饥。\n褒假猥见及，责善非所祈。\n愿以靖节语，佩之如絃韦。",
        "dynasty": "宋",
        "collection_info": null
    },
    {
        "title": "送宁守罢任赴阙四首  其一",
        "author": "葛胜仲",
        "content": "材大多不容，论刚苦难受。\n儒玄阅三朝，伟冯今白首。\n胸中有藏室，设张动掣肘。\n人言专城乐，聊结新安绶。\n独喜众毁言，不及河东守。\n三年四宝堂，红梅倾白酒。\n出处固有在，儿辈浪奔走。\n岂復恨典籤，得州大如斗。",
        "dynasty": "宋",
        "collection_info": null
    },
    {
        "title": "送宁守罢任赴阙四首  其二",
        "author": "葛胜仲",
        "content": "老人聚扶杖，儿啼使君前。\n习知使君清，一觞代一钱。\n六城十万户，焉依刺史天。\n刑清艾作韠，俗朴蒲为鞭。\n赭衣入佗郡，关户得晏眠。\n州乡大作社，击壤歌康年。\n左轓忽照路，更借知无缘。\n愿公治者广，此惠周幅员。",
        "dynasty": "宋",
        "collection_info": null
    },
    {
        "title": "送宁守罢任赴阙四首  其三",
        "author": "葛胜仲",
        "content": "阳城拙催科，贾谊困迁谪。\n骑曹呼马曹，罚满何止百。\n一笑为阔略，坐免投此帻。\n铃斋父党尊，均礼不赐隔。\n人疑典午公，岂尝有此客。\n连年三露章，慰荐飞络绎。\n自惭骨相屯，顾使议见格。\n途穷窘论报，纸札谩摇擘。",
        "dynasty": "宋",
        "collection_info": null
    },
    {
        "title": "送宁守罢任赴阙四首  其四",
        "author": "葛胜仲",
        "content": "紫阳如佳人，晻霭送征舳。\n含愁入长眉，尽敛故时绿。\n语儿已在眼，欢迎走僮仆。\n旧社问枌榆，新径开松菊。\n还家聊作客，行色催辇毂。\n同升纱笼人，拔士有丰禄。\n会当出水镜，一洗凡眼肉。\n跻荣赤墀涂，雁门诗可復。",
        "dynasty": "宋",
        "collection_info": null
    },
    {
        "title": "兖学叙旧呈子充",
        "author": "葛胜仲",
        "content": "羲和无停轮，年鬓日夜改。\n惟有金兰心，岁晚依然在。\n颇忆四门舘，研席同诸生。\n聫名理朱穆，结驷留阳城。\n缟纻初定交，车裘容共敝。\n骏马驰春风，休沐章台市。\n年少未涉道，惟论场屋文。\n鼻息拂霄汉，心期勇风云。\n春闱鎻儒仙，试席两心竞。\n阆仙时乞灵，孤懿肯移病。\n喜君先得桂，时我犹飘蓬。\n鳯凰黄鹄叹，振手国门东。\n离羣十周星，为僚一都会。\n涵牛鼎烹鷄，邑小非材配。\n理县不用谱，政如密与蒲。\n糗水代厨传，木索閒庭除。\n肯怜冰子穷，夜冻午不粒。\n绨袍累故人，口腹烦安邑。\n更迂长者辙，来顾空宇中。\n坐令羁官兴，不復嘆秋风。",
        "dynasty": "宋",
        "collection_info": null
    },
    {
        "title": "立秋日六兄将仕先入都赴铨试会饮东郊作诗送之",
        "author": "葛胜仲",
        "content": "缺月耿疏林，凉飈拂轻袵。\n荒溪趣遵涂，客子敢安枕。\n自言赴铨府，试判取微廪。\n清时广招延，选部杂流品。\n门子萃金张，文人富曹沈。\n春秋两较试，器业一精审。\n探珠到渊洄，求金自沙墋。\n腾装分区区，蓄志常懔懔。\n家翁昔初仕，恬退声藉甚。\n求閒绝外慕，行义鄙中荏。\n以兹久淹蟠，通籍才十稔。\n飘然宦游倦，遽以归休谂。\n优恩得世禄，纶告下绨锦。\n兄材济世美，圣读近天禀。\n所长皆盖人，无一可镌锓。\n摛辞昔贤均，说经余子噤。\n临书蛇蚓结，搊琴鱼鲔淰。\n辛勤客虞庠，藜藿就烹餁。\n谓当妙穿杨，百中羽皆饮。\n如何遭刖频，归步每踔踸。\n兹行定焚舟，已事空拾渖。\n将期冠羣英，喜剧不能寝。",
        "dynasty": "宋",
        "collection_info": null
    },
    {
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其一",
        "author": "葛胜仲",
        "content": "三吴炊未熟，祗命挈挈东。\n铅刀一何补，粮食赋頖宫。\n寥寥坐空庐，寂寞如扬雄。\n引脰望南境，不及马牛风。\n何如广文饭，终岁与子同。\n年颜吾老矣，痴愚心尚童。\n子虽齿髪少，操行一老翁。\n岂独友于厚，政赖博我功。\n儒玄各精诣，衮衮倾谈丛。\n欲知不常处，乃在阿堵中。",
        "dynasty": "宋",
        "collection_info": null
    },
    {
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其二",
        "author": "葛胜仲",
        "content": "此子早树立，抗志高浮云。\n委蛇处州巷，颇以隽秀闻。\n挟书从我游，追琢益自勤。\n便便经与史，用志初不分。\n疑篇了咄嗟，确论摧纷纭。\n文辞近道要，见者笔为焚。\n差肩鲁诸儒，蔼蔼扬清芬。\n秋风济阳战，足扫千人军。\n只今呼贺酒，伫子归策勲。",
        "dynasty": "宋",
        "collection_info": null
    },
    {
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其三",
        "author": "葛胜仲",
        "content": "寒斋篁竹间，墙屋久不葺。\n旁穿及上漏，雨过满床湿。\n忍饥哦诗书，亭午或未粒。\n先生自不饱，濡沫岂能及。\n出门有纷奢，囊空自羞涩。\n世事不如意，八九更论十。\n问君胡不归，肄业乃其急。\n自言苦心志，更觉聦明入。\n谁能学仲卿，夜抱牛衣泣。\n说经已铿铿，青紫真可拾。",
        "dynasty": "宋",
        "collection_info": null
    },
    {
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其四",
        "author": "葛胜仲",
        "content": "寥寥里选空，龊龊士风丧。\n狂澜欲东之，泛滥不可障。\n词场自衒鬻，相与计留放。\n夸毗徒一名，倾排至千状。\n不知厉术业，徒欲挤辈行。\n黄生独往资，风义古人抗。\n悠悠衰俗中，此士真可壮。",
        "dynasty": "宋",
        "collection_info": null
    },
    {
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其五",
        "author": "葛胜仲",
        "content": "江南一纸书，沉忧割中怀。\n嗟予足忧患，生世苦不谐。\n匆匆子行色，适与远讣偕。\n破涕彊出祖，尊酒不及排。\n还归坐讲肄，寒篠摇空斋。\n推门误相从，忽惊形影乖。\n谁云阻一舍，目断真天涯。\n念子早自力，清明播朋侪。\n触热赴夷路，跨马脚不鞋。\n自言取乡送，通显资其阶。\n临别何以赠，手板裁香楷。",
        "dynasty": "宋",
        "collection_info": null
    },
    {
        "title": "寄题长安谭损之遐观阁",
        "author": "葛胜仲",
        "content": "干坤一浩荡，小智自窘拘。\n低徊裈中蝨，龌龊辕下驹。\n达人独矫首，抗志在八区。\n归来绕荒径，所喜觉迷途。\n时读穆满传，乍观山海图。\n林木凈交荫，所见与道俱。\n谁能远羁宦，五斗一丈夫。\n筑阁者谁子，无乃柴桑徒。",
        "dynasty": "宋",
        "collection_info": null
    },
    {
        "title": "次韵张宏道劝释奠致斋",
        "author": "葛胜仲",
        "content": "斋居屏尘务，况復儒宫清。\n木落必粪本，祭菜敢不诚。\n瑚簋见三代，错落罗两楹。\n骨冷破梦境，虚窗坐黎明。\n祠官趣盥颒，珊然环佩声。\n巍巍素王像，视若四海营。\n当时杏坛士，与享彯华缨。\n乐教属昭代，弟子陈歌笙。\n端如从陈蔡，琴舞纷纵横。\n元功流万祀，德大遍诸生。",
        "dynasty": "宋",
        "collection_info": null
    },
    {
        "title": "次韵卢行之知原见赠",
        "author": "葛胜仲",
        "content": "元丰诗礼将，勲略传万口。\n长城国西陲，寄託十年久。\n折棰笞黠羌，游魂屡穷走。\n羊公缓裘带，李广静刁斗。\n黑头已青云，日昃笑击缶。\n阴功与忠谏，二俱宜有后。\n绳绳丈夫子，茂宰最称首。\n不裁犹能裁，应有既尽有。\n丘坟三十车，习復不置手。\n尚友千载人，岂论骨已朽。\n芳兰秀深林，嘉芑就菑亩。\n宜为数旬客，顾作三日妇。\n行闻尺一来，内阁延枚叟。",
        "dynasty": "宋",
        "collection_info": null
    },
    {
        "title": "次韵季明",
        "author": "葛胜仲",
        "content": "我生任飘荡，所向如虚舟。\n谁能涉险难，入此正急流。\n行止两无累，自遂逍遥游。\n巉路岂不佳，夙意非所留。\n迎亲四门舘，登道初麦秋。\n政喜寝门近，敢言征路悠。\n山阳雨连月，平陆不可求。\n居将杂蛙黾，渚不辨马牛。\n淮湖共瀰漫，以为行者忧。\n今朝好风色，歌笑轻阳侯。\n红鳞上圉圉，可以供殽羞。\n便呼拍浮船，甘味苴两头。\n坐待缺月挂，玉斧亦可修。\n酩酊聊自彊，淹速非人谋。\n数程次京国，犹待半蓐收。\n相从共蒲酒，赖有嵇阮俦。",
        "dynasty": "宋",
        "collection_info": null
    },
    {
        "title": "再和示季明",
        "author": "葛胜仲",
        "content": "剑不用置履，柏非可为舟。\n古来倜傥士，渠肯甘凡流。\n君材早迈往，华问驰交游。\n高文笔如扫，隽辨舌不留。\n白黑自了了，皮裏藏阳秋。\n拥卷得渊旨，奋辞祛缪悠。\n身虽不求人，政自人所求。\n恢恢有余刃，所见无全牛。\n亨衢恐不免，位遇岂足忧。\n初官三语掾，审克裨藩侯。\n退公丰暇裕，问学日益羞。\n行为孔独诵，端以贾长头。\n嗟余过立境，没没谢藴修。\n广文一饭足，其他非所谋。\n胜境定时访，良书亦可收。\n但恐与君别，无復往朋俦。",
        "dynasty": "宋",
        "collection_info": null
    },
    {
        "title": "诵金刚经满二藏偶作",
        "author": "葛胜仲",
        "content": "我诵大智度，非疾无日空。\n铜炉海岸香，亦復充凈供。\n积数向洛义，而实未尝诵。\n凡诸有为法，实如幻泡梦。\n一字本不立，况有千百颂。\n不受一切法，乃簉预流众。\n于法有所得，十八成不共。\n妙理端会心，筌蹄那復用。",
        "dynasty": "宋",
        "collection_info": null
    },
    {
        "title": "妙凈院",
        "author": "葛胜仲",
        "content": "入门无行路，十顷涨方塘。\n藉叶受微雨，瑟瑟泻沧浪。\n石梁一何伟，延袤百肘长。\n临流两华屋，东西蔚相望。\n云堂始断手，润蒸松桂香。\n弛檐谐云卧，何殊赞公房。\n夜步庭除月，心与空水凉。\n世人侈居第，规永庇蒸尝。\n墓木未及拱，破鬻何披猖。\n何如施给园，千载绵宝坊。\n君看寺前村，至今俞氏昌。",
        "dynasty": "宋",
        "collection_info": null
    },
    {
        "title": "禅静寺",
        "author": "葛胜仲",
        "content": "古寺邻曹崇，怪石罗庭户。\n奇礓漫难名，鬰林不知数。\n集虚竦苍桂，左纽真独步。\n两诗照丹壁，好在支与许。\n却坐留芳轩，松竹发佳趣。\n山行未觉疲，更问劳劳路。",
        "dynasty": "宋",
        "collection_info": null
    },
    {
        "title": "采芝庵明辨师求泉名以月光命之",
        "author": "葛胜仲",
        "content": "方池洌寒泉，湛湛缨可濯。\n其源出阳崖，其委则阴壑。\n斋盂给晨炊，茗椀共午酌。\n道人习水观，趺坐閒两屩。\n性水了真空，非以识心度。\n浮幢诸刹海，视身同不涸。\n为名月光泉，永配一宿觉。",
        "dynasty": "宋",
        "collection_info": null
    },
    {
        "title": "己丑次梅溪乐平寺兄子宗丞尝监镇即寺为廨卒官晚之东庄",
        "author": "葛胜仲",
        "content": "兰陵华腴姓，数不到吾族。\n何堪从子贤，变灭石火速。\n早搴东堂桂，宗寺副惇睦。\n迎亲官就此，半载欢水菽。\n方开万里涂，一蹶遽折轴。\n我时跼里居，十起愧骨肉。\n朅来访遗踪，徙倚寒溪曲。\n人与紫梅花，二俱不可续。\n忧端齐前山，东庄写松竹。",
        "dynasty": "宋",
        "collection_info": null
    },
    {
        "title": "次去非韵简元忠使君",
        "author": "葛胜仲",
        "content": "翻飞堕青冥，岩邑漫濡迹。\n脱无贤已交，久矣去移疾。\n兴州天下士，奇节非碌碌。\n魁然索价高，未肯轻沽玉。\n居閒时过我，端若右尹夕。\n文词天分工，沈诗更任笔。\n蝉连语入微，不觉听更仆。\n旧交半廊庙，勲阀藏帝箓。\n毋宁一麾出，不屈数旬客。\n五十始过二，荣途尚努力。\n才资况加人，何止什与百。\n是事姑置之，秋日方在翼。\n鲜鲜黄金花，冷艷照墻屋。\n郊原沐时雨，枯槁苏霑足。\n城南天息河，流水有令德。\n相携共击汰，泛此寒湜湜。",
        "dynasty": "宋",
        "collection_info": null
    },
    {
        "title": "九月二十四日陪少藴左辖饮朱氏林亭以朱行中寄其弟诗为韵席上同赋",
        "author": "葛胜仲",
        "content": "萧晨天宇澄，云物扫氛霿。\n寒飈振飞藿，策策商声中。\n官散无町畦，出若孤云縦。\n仰怀山中相，隐居邻二仲。\n驾言访精舍，连日食指动。\n午坐烹茶龙，夜饮烧烛凤。\n殷勤数啖我，省烦惭闵贡。\n美哉澄空堤，松竹鎻巗洞。\n怪石初平留，嘉树橐驼种。\n山水有清音，招隐诗可诵。\n初如叩清角，乍若听幽美。\n窥临已不恶，况乃陪营从。\n清谈木霏屑，圆机盘走汞。\n清寒逼吟魄，不起梨云梦。\n半生了官事，今假幸少空。\n坐有第一流，不饮宜自讼。\n人生行乐耳，急若奉漏瓮。\n东山恐不免，衮职行登用。\n槎通天衢升，茅茹诸贤共。\n惟有数奇人，辛苦仍耘葑。",
        "dynasty": "宋",
        "collection_info": null
    },
    {
        "title": "蒙左辖復次韵见寄復赋一首",
        "author": "葛胜仲",
        "content": "四海吴兴公，嗜学屏尘霿。\n妙龄仪天朝，献纳言必中。\n轩轩云鹏升，洋洋壑鱼纵。\n内庭大手笔，傅班真伯仲。\n武库富所藏，砥柱矻不动。\n骯脏妨居中，大观俄归鳯。\n归来一丘壑，弹冠谢王贡。\n嶪峨悬溜山，窈窕琦玕洞。\n奇礓不待辇，桐竹已前种。\n神畀贾长头，天扶孔独诵。\n衡霍缩地来，林深听幽咔。\n轩池揽风月，杖屦屏营从。\n山赀自足了，不待烧铅汞。\n斯文未应丧，审象俄入梦。\n岩廊翊元化，告猷无日空。\n上游倚韬钤，出听秣陵讼。\n方将脍刘闢，行酒赢万瓮。\n急流自勇退，惟深閟神用。\n行藏亦何常，此道圣贤共。\n终为岩野霖，且并苕溪葑。",
        "dynasty": "宋",
        "collection_info": null
    },
    {
        "title": "盆池放鱼呈曹文中",
        "author": "葛胜仲",
        "content": "小鱼如针锋，大鱼如柳叶。\n舍之石斛中，泼泼逝鳞鬛。\n秋毫麸与籺，腹果意各惬。\n渺如在湖海，不叹杯水狭。\n笑之復自笑，邑小大邦摄。\n摇足已恐堕，一动不敢輙。\n廪人给五斗，饘粥周儿妾。\n虽然颇自适，携杖园日涉。\n岂羡蝉冕窟，迁擢等常猎。\n漆园信知鱼，非惟常梦蝶。",
        "dynasty": "宋",
        "collection_info": null
    },
    {
        "title": "辛卯次雾山大明院进士万廷老介来谒",
        "author": "葛胜仲",
        "content": "石桥跨斯干，路转得佛庙。\n叩钟集黑衣，迎我千指闹。\n龙宫五十轴，金碧烂相照。\n空翠霑我襟，冥蒙认堂奥。\n无乃张公超，五里方术妙。\n邻居一逢掖，作名屣为倒。\n莫言山未深，终当隐玄豹。",
        "dynasty": "宋",
        "collection_info": null
    },
    {
        "title": "寄友卿窄韵一首",
        "author": "葛胜仲",
        "content": "昔子游鲁中，飘然起幽栖。\n翛翛一书簏，长物无所携。\n辛勤涉长道，足趼面目黧。\n自言寡闻识，走俗多沉迷。\n今不勇自奋，蹉跎将噬脐。\n类渇欲石髄，如蒙想金篦。\n来簉胄子席，求言学端倪。\n嗟予浅闻道，太仓之一稊。\n松菊有荒径，桃李无成蹊。\n胡能使糓似，每每頳颜低。\n晨昏不予舍，三岁改摄提。\n对案但苜蓿，有黍多无鷄。\n一笑为流啜，甘若羊新刲。\n秋霜八九月，絺绤临风凄。\n宁甘范叔寒，不求故人绨。\n夜窗经与史，短檠照栖栖。\n靡曼一不顾，端如金日磾。\n嘉子甚年少，老成同齿齯。\n照庭真玉树，饤座称佳梨。\n为文颇挺拔，绝去翰墨畦。\n声华出诸彦，籍籍喧青齐。\n遂收济北荐，谓即辞蒿藜。\n如何尚龃龉，时命多乖暌。\n方今天子圣，隆学古与稽。\n美化浃辽夏，文星动娄奎。\n郡邑各黉宇，夏屋华榱题。\n师儒自廷授，望实多金闺。\n大烹极鼎味，岂復嗟盐齑。\n月书季有考，升舍兹其梯。\n吾邦矧多士，擅富浙水西。\n文华灿星斗，光彩腾虹霓。\n似闻与二难，同起公堂跻。\n侃侃共辉映，乳酪兼酥醍。\n文高各扬迈，质美皆悬黎。\n生资固不凡，器用况已犀。\n先生力推引，同志无倾挤。\n亨涂可自致，如车资軏輗。\n明年抜寒俊，一封下芝泥。\n乡校伫宾贡，跋马登隋堤。\n谈笑取通显，岂直组与圭。",
        "dynasty": "宋",
        "collection_info": null
    },
    {
        "title": "张周韩侍御迁居北市示诗次韵",
        "author": "葛胜仲",
        "content": "神羊厌峨冠，铜虎出分土。\n一区久未卜，薄遽归无所。\n寓居得爽垲，众口粗安堵。\n委怀荣槁外，长歌乐韶武。\n自言倦霜台，笔端有萧斧。\n毋宁乞小愒，松菊问衡宇。\n未看武当山，聊踏南梁鼓。\n浮生皆寄耳，莫作飘流苦。\n要津况虚位，掀腾在仰俯。\n政恐尺一来，均人隔绥抚。",
        "dynasty": "宋",
        "collection_info": null
    },
    {
        "title": "朱偃吹笛",
        "author": "葛胜仲",
        "content": "李谟美梁州，独孤生窃笑。\n声既杂夷乐，迭復误水调。\n区区许云封，女子称商肖。\n天宝小部乐，能使玉妃釂。\n论竹取云梦，不老不可少。\n七月望一周，生伐以此料。\n韦郎衒名管，半曲裂数窍。\n风流渺无继，是子差可教。\n安得君山翁，渔艇巴陵道。\n擫捻三五声，万籁发天妙。\n清音彻四山，猿鸟惊飞噭。\n大管藏合拱，直俟元君召。",
        "dynasty": "宋",
        "collection_info": null
    },
    {
        "title": "壬辰次灵峰山百福院",
        "author": "葛胜仲",
        "content": "豺虎纵鬰攸，此寺神独赦。\n楼台倚山腹，碧瓦粲相射。\n奔崖插云霄，缩地见衡华。\n竹翠染僧裾，泉声喧佛舍。\n峰峦佳有余，顾揖真不暇。\n我欲陟山椒，嶝崄未应怕。\n摩娑旧圣石，政恐嫌俗驾。\n感慨明义师，徘徊一悲咤。",
        "dynasty": "宋",
        "collection_info": null
    },
    {
        "title": "披云台",
        "author": "葛胜仲",
        "content": "深公出东都，山色已清好。\n流行沧江上，快意时绝倒。\n洗尽眼界尘，招提迹如扫。\n众挽来灵山，世故亦相恼。\n平生爱山心，不厌更幽讨。\n扪萝开细岑，脱履藉丰草。\n聊烦坡陀石，坐此突兀老。\n是身端如云，去住殊未保。\n孤峰起孤烟，晴湖漾晴昊。\n宾主两忘言，可为知者道。",
        "dynasty": "宋",
        "collection_info": null
    },
    {
        "title": "跋胡德辉诗卷",
        "author": "葛胜仲",
        "content": "一官三语掾，驱车大河北。\n饭涩羹亦稀，哦诗写胸臆。\n作者非难到，已自入阃域。\n邮筒远相饷，我岂今衡尺。\n粗能擿陇云，亦不误雌霓。\n千里得行记，了了所见历。\n士材有如此，磊落固易识。\n寄语直指公，勿作寒蝉默。",
        "dynasty": "宋",
        "collection_info": null
    },
    {
        "title": "德辉次旧韵见寄復和",
        "author": "葛胜仲",
        "content": "邗沟别清扬，十稔限南北。\n羁游多面交，从谁吐心臆。\n初筵羣玉府，香誉蔼区域。\n如何窽言加，进寸輙退尺。\n归来赋郊居，邀客赏冰霓。\n青云一蹙易，斜飞要游历。\n水镜岂无人，瑾瑜固易识。\n君子有常道，要不失语默。",
        "dynasty": "宋",
        "collection_info": null
    },
    {
        "title": "题柘城怀古亭",
        "author": "葛胜仲",
        "content": "陈本太姬封，卒以夏姬乱。\n君臣同宣淫，父子并遘患。\n直谏洩冶死，诈忠巫臣窜。\n郢兵讨少西，昊墟且为县。\n呜呼女戎祸，陈祚仅如綫。\n余波及羊舌，伯石实首难。\n我行径株林，怀古一兴叹。\n流波似当时，惟有城东涣。",
        "dynasty": "宋",
        "collection_info": null
    },
    {
        "title": "癸巳次古浮山普慈寺",
        "author": "葛胜仲",
        "content": "老人百念冷，看山独不足。\n未能寻地肺，聊復访天目。\n路出古浮山，木杪飞华屋。\n松迷突兀殿，云鎻窈窕谷。\n高阁藏复道，朱栏穿屈曲。\n羲和隐昆崙，借此休驺仆。\n小摘园中蔬，充我属餍腹。\n缅怀峨豸翁，草庐亲卜筑。\n意恃金匕药，终亦戢一木。\n不如学无生，妙谛祖身毒。",
        "dynasty": "宋",
        "collection_info": null
    },
    {
        "title": "甲午次东天目山紫阳观梁武初置昭明太子勒碑纪当时恩奬之盛",
        "author": "葛胜仲",
        "content": "萧公老寺主，亦復知寻真。\n大同筑精舍，招延羽衣宾。\n园囿廓数里，严更纷徼巡。\n东宫奋鸿笔，纪事传坚珉。\n山基半吴境，高与帝所邻。\n伟哉古石室，空洞容千人。\n当年许远游，自此升玉宸。\n至今雪山草，灵苖杂荆榛。\n幽池湛寒水，亦说栖龙鳞。\n灵物有变化，谁能穷其神。\n窥临拟仙去，未信隔两尘。",
        "dynasty": "宋",
        "collection_info": null
    },
    {
        "title": "乙未次普信院与首座惟表谈道",
        "author": "葛胜仲",
        "content": "蓐食起紫阳，憩寺始亭午。\n清幽释子居，山影落窗户。\n楼台互相临，云石粲可覩。\n阴崖溜清泉，甘美过牛乳。\n山僧立胜事，争以筠筒股。\n表公久游方，妙谛明佛祖。\n虽未众拆床，已见屦满户。\n相携环翠堂，身觉度飞羽。\n登临固已往，况乃真吾土。",
        "dynasty": "宋",
        "collection_info": null
    },
    {
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其一",
        "author": "葛胜仲",
        "content": "往岁遇寒食，亲宾相与娱。\n飘零客异土，对之浑若无。\n岂不念佳节，寸心愁欲枯。\n花间有好鸟，劝我提胡卢。\n一醉聊自适，醉梦归东吴。",
        "dynasty": "宋",
        "collection_info": null
    },
    {
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其二",
        "author": "葛胜仲",
        "content": "异县遇寒食，怅然怀我家。\n千里遥相望，各在天一涯。\n佳节无与同，冉冉悲年华。\n鸣禽花底聒，舞燕风中斜。\n物情各自在，羁束诚可嗟。",
        "dynasty": "宋",
        "collection_info": null
    },
    {
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其三",
        "author": "葛胜仲",
        "content": "天涯遇寒食，嘉节无与对。\n独酌一杯酒，慷慨使心痗。\n来者復可追，既往那復悔。\n翛然畎亩心，敢忘犬马爱。\n之推自欲隐，去去何所怼。",
        "dynasty": "宋",
        "collection_info": null
    },
    {
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其四",
        "author": "葛胜仲",
        "content": "嘉节遇寒食，春阴犹作寒。\n闽人不知重，浑作等闲看。\n饧粥不復煮，青枫谁与钻。\n开窗延霁景，修竹正团栾。\n翠眉双侍女，对此一樽残。",
        "dynasty": "宋",
        "collection_info": null
    },
    {
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其五",
        "author": "葛胜仲",
        "content": "逐客已凄凉，矧復值寒食。\n花深日迟迟，院静春寂寂。\n雨余山吐青，日落霞扫赤。\n浙江渺何在，三月无消息。\n弃置勿復陈，吾心乃如石。",
        "dynasty": "宋",
        "collection_info": null
    },
    {
        "title": "涉汝诗",
        "author": "葛胜仲",
        "content": "居官行两周，出郭劣半里。\n名称临汝守，初未涉汝水。\n今朝破巨浪，万顷寄一苇。\n源从天息山，此地乃其委。\n青嵩正北踊，紫逻復西峙。\n两岸千万峰，落影照清泚。\n下濑剧迅速，舟轻如激矢。\n周南滞留恨，此假聊一洗。\n怅无周旋人，同载如郭李。\n似闻汝阴湖，扬尘清颍尾。\n醉翁漾舟处，无復碧染指。\n岁月供感概，人事有迁徙。\n兹水美洋洋，正堪行乐耳。",
        "dynasty": "宋",
        "collection_info": null
    },
    {
        "title": "再和涉汝诗呈去非伯仲",
        "author": "葛胜仲",
        "content": "清汝如荆溪，不异我州里。\n奔流相豗蹙，敢谓衣带水。\n携宾泛漫汗，画鹢延缘苇。\n出城散腰脚，朱墨逃纷委。\n却望城中塔，烟林隐孤峙。\n何人貎清景，墨笔可就泚。\n幽寻要关楗，善饱未遗矢。\n尘缨政堪濯，凡髓亦可洗。\n不须学东山，韶颜载桃李。\n顾当似白傅，玉粒炊船尾。\n脍缕斫鲜鳞，遣客动食指。\n风流得意事，一官不愿徙。\n脱有戚戚时，晤言消之耳。",
        "dynasty": "宋",
        "collection_info": null
    },
    {
        "title": "送侄元延之官",
        "author": "葛胜仲",
        "content": "浮游五岭南，屐裙遍迁客。\n宠以鳌冠诗，独步文章伯。\n十年未得调，浪有声华白。\n来寜未死叔，知费几马策。\n相携泛清汝，壶酒映山碧。\n肯嗣陈留风，一笑饮为剧。\n清途子初延，我老欲投劾。\n出处政参辰，此欢寜易得。",
        "dynasty": "宋",
        "collection_info": null
    },
    {
        "title": "俞居易兄弟并时为属邑长示其父所藏东坡送行诗用其韵跋卷末",
        "author": "葛胜仲",
        "content": "吾州两支邑，伯季俱鸣琴。\n清谈一倾倒，亹亹正始音。\n文室赖芝兰，药笼资桂参。\n猥示晏楹书，什袭缄藏深。\n好事识雅趣，扬美知孝心。\n跻荣荷门基，行矣勋业寻。",
        "dynasty": "宋",
        "collection_info": null
    },
    {
        "title": "戊戌次福胜院",
        "author": "葛胜仲",
        "content": "锦溪足墟落，高陆推繁华。\n岂惟邑屋富，政自山水佳。\n幽清背人境，千柱梵王家。\n巍巍二子亭，云表飞檐牙。\n我生功名忤，岩壑为生涯。\n山僧类祝田，施薄求者奢。\n乞书鸣刹疏，无鹅惟泼茶。\n一笑为涉笔，勿笑蟠秋蛇。",
        "dynasty": "宋",
        "collection_info": null
    },
    {
        "title": "比作青萝山塔记并徐敏求墓铭皆蒙宏道为书作诗以谢",
        "author": "葛胜仲",
        "content": "文苑无飞声，碑板谬见赴。\n结因时佞佛，书美间谀墓。\n从僚乞正书，见许不嫌屡。\n虞筋与柳骨，浓纤皆合度。\n浮海观鸿戏，抉石逢猊怒。\n吾文敢言绝，骥尾蝇所附。\n它年翰墨场，不朽知有助。",
        "dynasty": "宋",
        "collection_info": null
    },
    {
        "title": "次长清寺",
        "author": "葛胜仲",
        "content": "迎宾一红亭，栋宇飞半岭。\n松筠引幽步，以渐入佳境。\n阴风起涧壑，凛冽噤蛙黾。\n归云拥僧裓，飞溜入茶鼎。\n搘笻熏风阁，玉溪两峰并。\n中阙认牢山，一点烟鬟整。\n我来见所见，赍恨在俄顷。\n丘樊绝泥滓，钟鼎值机穽。\n老逐黑衣居，此心真炯炯。",
        "dynasty": "宋",
        "collection_info": null
    },
    {
        "title": "至南阳却寄吴兴诸僚",
        "author": "葛胜仲",
        "content": "震州推不去，游食岁月久。\n尺一从天来，换作秦头守。\n迎新无竹马，记旧已刍狗。\n迂愚敢护前，警发赖鞭后。\n独坐百花堂，还忆百花酒。",
        "dynasty": "宋",
        "collection_info": null
    },
    {
        "title": "与襄阳太守张亚仲泛汉江",
        "author": "葛胜仲",
        "content": "春波涨酦醅，绿净疑染黛。\n神女昔江皋，翫珠仍解佩。\n沙光射目明，浪影摇风碎。\n乐哉今日游，放溜舞滂湃。\n华觞挹空阔，迭鼓助击汰。\n仰视白铜堤，岑楼飞綵绘。\n游女凭危栏，纷若五家队。\n真想谢窘拘，意有千里快。\n远岸指烟蓝，飞流罗水硙。\n尚想竞渡时，千船唱何在。",
        "dynasty": "宋",
        "collection_info": null
    },
    {
        "title": "襄阳大悲院作",
        "author": "葛胜仲",
        "content": "善财叩补陀，大千一弹指。\n我行无神足，重趼二百里。\n中年逢百罹，所欠但一死。\n稽首闻熏王，觊以俗障洗。\n鱼山彊讚述，文污梵书庋。\n自怜迷本闻，云何见大士。\n觉与所觉空，根脱不用耳。\n圆融声度垣，变现月映水。\n臂目恒河沙，如幻本一理。\n以是见观音，文殊亦如是。",
        "dynasty": "宋",
        "collection_info": null
    },
    {
        "title": "干明院作",
        "author": "葛胜仲",
        "content": "我欲乞襄阳，驱车岘山址。\n文弔杜征南，酒酹羊叔子。\n披榛访二碑，事辞俱俊伟。\n高贤千载后，遗魄犹登此。\n一官推不去，事故违愿始。\n不如造干明，山名亦相似。\n交流千斛乳，未减汉江水。\n遐眺真不恶，悲伤未烛理。\n湮没与垂名，趋死皆一轨。\n我与同游人，痛饮共择旨。\n生前一杯重，恨山无石髓。\n预忧名不传，却笑邹从事。",
        "dynasty": "宋",
        "collection_info": null
    },
    {
        "title": "游岘山",
        "author": "葛胜仲",
        "content": "山随宇宙结，千古真苒苒。\n登临足揽胜，兹来余復忝。\n山椒耸太华，夷路谢跻险。\n溶溶鸭头水，绿净衣可染。\n渔师网槎头，尽以红鲜掩。\n金刀鲙缕飞，来佐华觞灔。\n前修俱鬼录，勲阀谩琬琰。\n谷虚禽响答，月皎烟华敛。\n同登幸旷士，形迹孰拘检。\n长啸揖清流，一洗邹湛谄。",
        "dynasty": "宋",
        "collection_info": null
    },
    {
        "title": "次韵叶梦得游西余山",
        "author": "葛胜仲",
        "content": "秋霖喜新霁，裹饭山中游。\n遥指大夫桥，閒泛野人舟。\n追随得胜客，雅趣同沧洲。\n山路已清绝，颢气况蓐收。\n乱石蹲狠羊，苍官耸髯虬。\n古寺亦何有，森森潇洒侯。\n忘怀一笑粲，更以大白浮。\n翰林廊庙姿，席珍韫天球。\n如何问三径，更復寻一丘。\n升高涩投足，陟险眩迴眸。\n洞庭四万顷，旁占铛脚州。\n中有东西山，千奴熟霜秋。\n孤亭快写望，欲去更少休。\n菟裘便可卜，何必依先畴。\n徘徊共怀古，徂岁真如流。\n封侯昔此地，顾余乃诸刘。\n一朝失茅土，窘急须人周。\n雍门曲池嘆，事往将何求。\n云木余参错，烟岩自深幽。\n人生行乐耳，慎勿曲如鈎。",
        "dynasty": "宋",
        "collection_info": null
    },
    {
        "title": "柏悦堂宴集晚移望岳亭德升有诗復次韵",
        "author": "葛胜仲",
        "content": "阴森美章园，爽垲背尘陌。\n纷纷辟疆家，胜处此其伯。\n登危覧幽奇，宽敞荡喧窄。\n层层绿阴暗，中有孤花拆。\n三品玩伏虎，两部当鸣蝈。\n主人延客眼，清映壶觞碧。\n茂宰工拨烦，恢恢奏刀騞。\n议郎兼语掾，阖府畏跼蹐。\n仇梅诸鉅公，燕笑欢一席。\n蹇予但空餐，营职无半策。\n文墨彊抽身，林池同息迹。\n金火争伏见，执热如焚炙。\n颇愿百斛船，浮浮两头拍。\n岳云插晴空，移尊及未夕。\n清飈起四座，肃肃生羽翮。\n人生不谋欢，带眼计月瘠。\n谁能较荣槁，琐尾论干泽。\n相从饮文字，一笑百忧释。\n歌呼到尔汝，坐待霜月白。\n归轩踏清影，光谢纱笼赫。",
        "dynasty": "宋",
        "collection_info": null
    },
    {
        "title": "幽居夙兴",
        "author": "葛胜仲",
        "content": "宴安毒于鸩，嗜睡真成蛇。\n揽衣待明发，是味岂不佳。\n天宇自澄穆，羣嚣肃无譁。\n喔吚鸡一鸣，众星犹撒沙。\n皂荚颒头目，杨枝清齿牙。\n炉中结愿香，凈几对名花。\n澄怀覩道秘，浮念无由邪。\n欠伸起三昧，云锦升朝霞。",
        "dynasty": "宋",
        "collection_info": null
    },
    {
        "title": "蒙莫伯镕饷酒携即菁村元举山荘赏菊坐客皆称叹以诗二首谢  其一",
        "author": "葛胜仲",
        "content": "野饮政自乐，何庸拘束交。\n穷居阙醇旨，逼此岁欲凋。\n冷仙歘照坐，开尝惊韵高。\n秋空映黄菊，气澄扫微霄。\n携之寿佳客，岂讳十里劳。\n供酿者谁子，颇疑人姓焦。\n三杯反淳朴，一醆破鬰陶。\n酒材兼谱至，我醉吟今朝。",
        "dynasty": "宋",
        "collection_info": null
    },
    {
        "title": "蒙莫伯镕饷酒携即菁村元举山荘赏菊坐客皆称叹以诗二首谢  其二",
        "author": "葛胜仲",
        "content": "迷涂不自觉，坐见六秩交。\n霜髪凛无几，况此日夜凋。\n所寄在酒盏，倾银不辞高。\n浇我磊块胸，那復气干霄。\n手开赤泥封，不办呼孟劳。\n乍纾愁膓回，亦沃渴肺焦。\n君甚似江州，愧我非姓陶。\n为僚且亲串，酌我非一朝。",
        "dynasty": "宋",
        "collection_info": null
    },
    {
        "title": "谢洛师蔡尹饷酒",
        "author": "葛胜仲",
        "content": "叩门赤县尹，来饷青州酒。\n底贡上天阍，余沥到衰朽。\n开尝正及卯，醇旨异失酉。\n公不数瑶泉，家还卑玉友。\n我时苦无悰，愁绪不论斗。\n纷纷方寸乱，飞絮起风柳。\n呼儿共一尊，盎盎纯气守。\n岂惟诗胆大，更觉魔军走。\n寄谢魏阳元，频望扫愁帚。",
        "dynasty": "宋",
        "collection_info": null
    },
    {
        "title": "和韵答马用宏朝散",
        "author": "葛胜仲",
        "content": "三吴汗漫游，弥月沐风雨。\n归来骇贫舍，忽有金刚杵。\n岂惟心疾失，顿觉头风愈。\n句如冰壶清，格类瓦棺古。\n五言有奥境，此段得笺诂。\n吾衰久寂寂，笑人忧邓禹。\n自贬岂不能，趋竞虞姗侮。\n洞庭岩壑秀，信美真吾土。\n秋涛浮干坤，日月互吞吐。\n中有七十山，招提称踵武。\n归命两足尊，一洗俗谛苦。\n但喜经翻贝，那知檄驰羽。\n钟鱼走诸刹，袵席讵安处。\n洞天隔尘寰，仙境一二数。\n毛公金丹成，拔宅已轻举。\n空余朝斗坛，遗址犹可覩。\n法城有龙象，今作西山主。\n净瓶逗真机，松枝代挥麈。\n示我第一义，金篦破昏瞽。\n清游怀清标，所恨隔笑语。\n茅庐新塈涂，户牖木仅斧。\n剧谈伫公来，相望十里许。",
        "dynasty": "宋",
        "collection_info": null
    },
    {
        "title": "用宏见和復和一首",
        "author": "葛胜仲",
        "content": "荒鷄号将晨，不改风及雨。\n高贤两投分，定交从臼杵。\n心期久弥坚，胶漆比孰愈。\n有初顾隙未，卖友起中古。\n五交有形状，孝标能训诂。\n邈哉弹冠契，王阳知贡禹。\n乘权献巧妍，失时輙轻侮。\n管鲍贫时交，此道弃如土。\n孟尝唾其面，愤懑聊一吐。\n翟公书其门，薄夫常接武。\n蹇予不知量，拔士偏寒苦。\n见欺多校人，覈实失子羽。\n归来蓬蒿园，弔影甘穷处。\n知旧弃如遗，那復见比数。\n谁知荆州丞，厚德能克举。\n任安穷不去，平仲久更覩。\n诗文连慰藉，词锋设宾主。\n剡藤快展读，如坐对谈麈。\n惜哉华国文，乃以观蒙瞽。\n舂容写河汉，寒窘笑三语。\n才凡特俎豆，德薄更藻斧。\n玉巵实无当，深恐累称许。",
        "dynasty": "宋",
        "collection_info": null
    },
    {
        "title": "海昌从中散兄游硖石东西山及讚山而别兄独游黄湾诸山寺宠寄三诗因追述前游却寄",
        "author": "葛胜仲",
        "content": "相从十日欢，预恐别泪滴。\n重谋访林壑，庶復延晷刻。\n好山尘一舍，何惜蜡两屐。\n东湖浸坤轴，浩荡鵾鹏击。\n方舟稳睡余，帆已收硖石。\n东山号紫微，数殿耸金碧。\n我祖炼金膏，井湫湛寒色。\n飈轮已仙去，千古留玉液。\n当年善逝师，福壤眼独识。\n上方子亭高，俯睨众山脊。\n空蒙云海宽，想像人境隔。\n夜投涵虚阁，万籁森已寂。\n软脚旋呼尊，亦復两颧赤。\n黎明登西山，岌嶪动人魄。\n华榜揭灵池，审公存故迹。\n高堂坐白衣，巍巍妙智力。\n道傍两精舍，联步遍游陟。\n讚山特超峻，四双旧飞锡。\n绿猗环高竿，苍髯矫千尺。\n吴越峰峦秀，罗列在几席。\n情赏未云厌，六龙俄已昃。\n转溪遂分袂，恻怆不能食。\n还家得诗筒，妙语粲珠璧。\n具载黄湾游，恨不逐飞翼。\n流光信驹隙，薄宦只鸡肋。\n他年倦招寻，画图追旧历。",
        "dynasty": "宋",
        "collection_info": null
    },
    {
        "title": "硖石寺闻繫猪明不能食",
        "author": "葛胜仲",
        "content": "夜闻刺豕声，哀号欲趋死。\n黎明肉入馔，念之难启齿。\n口腹我可賖，性命彼所恃。\n右军惋烹鹅，东家嗅供雉。",
        "dynasty": "宋",
        "collection_info": null
    },
    {
        "title": "七月一日招道祖剧饮",
        "author": "葛胜仲",
        "content": "长卿已倦游，十年安泽国。\n越鸟巢欲南，鹧鸪飞懒北。\n会予亦蹭蹬，从子寄岑寂。\n有酒时相邀，欢饮终未剧。\n今当大火流，似闻姊丧释。\n羽书静追呼，乐禁通考击。\n扫除北窗凉，招速东床客。\n暂勤车骑都，来辍春秋癖。\n白啖苦无赖，红颜因暂惜。\n畦蔬撷菘韭，园果剥梨棘。\n金虀荐子鹅，银条脍玄鲫。\n弓弯舞袖宽，珠贯歌声激。\n景升陋三雅，淳于能一石。\n拟取醉辖投，慵持诗烛刻。\n浮生百年幻，且尽一朝适。\n莫待佐稽山，对案空相忆。",
        "dynasty": "宋",
        "collection_info": null
    },
    {
        "title": "诸人见和復次韵",
        "author": "葛胜仲",
        "content": "渊明事独往，谋酒不谋国。\n引壶自酌罢，高卧幽窗北。\n孤松供盘桓，五柳伴幽寂。\n时赴中道邀，未觉体小剧。\n八旬弃县令，忻若重负释。\n安石登冶城，清谈工剖击。\n竹林事游燕，百金费羣客。\n丝竹聊写情，副此桮铛癖。\n岁晚白鸡梦，頽龄天不惜。\n二士俱好饮，世运属艰棘。\n身今扫閒轩，红蕖荫鲂鲫。\n远挹环峰秀，下临湍水激。\n得酒且尽欢，何人寿金石。\n不如更添烛，夜漏淹晷刻。\n醺酣便逃禅，酩酊非阏适。\n从教醉谬误，黎明不能忆。",
        "dynasty": "宋",
        "collection_info": null
    },
    {
        "title": "次韵章壻道祖倧山居",
        "author": "葛胜仲",
        "content": "我本丘壑人，负乘輙致寇。\n归来卧湖海，梦断三接昼。\n尚余忧国心，带眼日惊痩。\n腾装居景山，飘飘云出岫。\n门无长者辙，相见谁肯就。\n吾甥相国孙，款我裹粮糗。\n禅关有圣解，已语则无咎。\n两庵同相攸，卜邻殆天授。\n登盘无槟榔，客居必见宥。\n富贵应自知，不询唐举寿。",
        "dynasty": "宋",
        "collection_info": null
    },
    {
        "title": "病起二首  其一",
        "author": "葛胜仲",
        "content": "春风散顽阴，我亦除积痾。\n客居有园林，得暇輙一过。\n残梅雪尚积，曲沼春已波。\n傥或不近酒，如此推迁何。",
        "dynasty": "宋",
        "collection_info": null
    },
    {
        "title": "病起二首  其二",
        "author": "葛胜仲",
        "content": "人生身后名，孰得还孰失。\n岂若一杯酒，聊復得永日。\n如何杜陵老，感难百忧集。\n不饮孰忘忧，饮多或生疾。\n惟其疾之忧，已矣两相直。",
        "dynasty": "宋",
        "collection_info": null
    },
    {
        "title": "立方和韵復和一首",
        "author": "葛胜仲",
        "content": "属疾大废食，始进一麦麻。\n客至阙均礼，呼儿办瓜茶。\n冷落乏胜事，病苦将日加。\n儿曹解人意，为泼闽岭芽。\n山深生意足，香味冠百嘉。\n依稀仙掌露，彷佛石桥花。\n过盏谢新法，失杯戒憎蛇。\n甘我舌三寸，浇我书五车。\n余沥均学子，少长各有差。\n何须待鞠卺，此段固已佳。\n人生草头露，迅晷堪惊嗟。\n适意贫亦乐，钟鼎来何賖。\n今朝復何幸，濯暑分流霞。\n苏息问苍生，欲泛牵牛槎。",
        "dynasty": "宋",
        "collection_info": null
    },
    {
        "title": "钱氏通惠泉",
        "author": "葛胜仲",
        "content": "山翁彻骨清，日饮一瓢水。\n天公隐其穷，殆将贻石髓。\n先敕西神君，一派疏清泚。\n初惊石罅出，盈科来未已。\n其潴为渊潭，其汇则沼沚。\n酌比九陇泉，饧味参差是。\n一瓯紫笋春，牙颊留甘美。\n余波共濯缨，溅沫邀洗耳。\n山中有异事，喜甚屐折齿。\n长安昊天观，秦吴隔千里。\n妄云脉络通，道人真疏矣。\n寄语赞黄公，未应停水递。",
        "dynasty": "宋",
        "collection_info": null
    },
    {
        "title": "谢兴之饷鱼肉二醤二首  其一",
        "author": "葛胜仲",
        "content": "贫厨不举火，素拙没与干。\n拾煤未为饥，犹有食一箪。\n拜嘉欣二醤，顾尚阙晨餐。\n快啖乱蒸肫，那学武子奢。\n瓶中乏储米，请粟望子华。\n佳醢得新味，羞豆应当加。",
        "dynasty": "宋",
        "collection_info": null
    },
    {
        "title": "谢兴之饷鱼肉二醤二首  其二",
        "author": "葛胜仲",
        "content": "盎盎鹅儿酒，风巵起微浪。\n何以侑芳樽，莼羮调得醤。\n彘肩与鱼乙，佳惠过台饷。\n黄雀酿披绵，江鲟斫玉板。\n对之无留觞，固已号佳馔。\n持此配藜羮，更增贫士赧。",
        "dynasty": "宋",
        "collection_info": null
    },
    {
        "title": "送同郡识上人游圆觉问道慈受",
        "author": "葛胜仲",
        "content": "道人独往韵，半生服行衣。\n专门施氏易，编脱屡绝韦。\n文词粲藻火，片语不救饥。\n弃家学心法，感叹悟昨非。\n两年饱三白，屏弃甘与肥。\n南行访道师，芒屩常轻飞。\n侧闻长者寺，塔庙俱巍巍。\n堂堂第一代，龙天共瞻依。\n腾装来见语，舍是将安归。\n勉旃叩玄旨，心花发清辉。",
        "dynasty": "宋",
        "collection_info": null
    },
    {
        "title": "东荘院",
        "author": "葛胜仲",
        "content": "此君如佳士，得一不为少。\n如何弥岗峦，十里青未了。\n泉源湛山椒，红亭藏缥缈。\n奔流泻万丈，穿林下萦绕。\n居僧惜泉出，少借作溪沼。\n冰霜溅沫乱，琴筑仙音杳。\n水竹自莫逆，独厌逋客扰。\n我亦愿结交，禅房寄深窈。\n门前石盆潭，奁镜澄不挠。\n寺后仙人壁，崚嶒插云表。\n卜游已经年，此志幸不夭。\n菟裘在何许，清境吾将老。",
        "dynasty": "宋",
        "collection_info": null
    },
    {
        "title": "中秋无月与伸仲饮书斋书呈伸仲",
        "author": "葛胜仲",
        "content": "我生不如意，十事常七八。\n穷巷属中秋，乃有长者辙。\n相逢急呼酒，坐待盛满月。\n那知天所閟，不吐冰轮洁。\n王孙神肤清，与月真莫逆。\n牛渚舫中人，武昌楼上客。\n千古明月句，腹中无一阙。\n我穷輙相累，昏灯照愁绝。\n窗蕉响疏雨，杯负琉璃滑。\n岂无仍圆夜，又恐间何阔。\n呼童歌呜呜，一笑助耳热。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其一",
        "author": "葛胜仲",
        "content": "侨居始定交，寄诚用缟纻。\n命驾轻千里，次亦推嵇吕。\n衰俗日益偷，此道弃如土。\n如何五载间，七返慰羁旅。\n峥嵘听崇论，璀璨惊韵语。\n江湖风浪高，愧子蛟龙苦。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其二",
        "author": "葛胜仲",
        "content": "家贫困百须，禄廪不时给。\n接淅不渍糠，孤斟但饮湿。\n长者车辙至，园蔬亲掇拾。\n主礼不如意，八九更论十。\n牛心饷会稽，猪肝售安邑。\n兹事固么么，力亦不能及。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其三",
        "author": "葛胜仲",
        "content": "聚书三万卷，断自典与坟。\n籯金固已多，是家那得贫。\n平生谢杂好，童习至白纷。\n幽经与怪牒，一一储心君。\n坐令说今古，奋袖真如云。\n何当过藏室，手披至宵分。\n时时咀熊胆，辛苦以佐勤。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其四",
        "author": "葛胜仲",
        "content": "君家髯御史，百疏婴龙鳞。\n死喜作忠鬼，生甘为旅人。\n高节渠无继，从子盖其伦。\n危言对便坐，骯脏不顾身。\n重道轻禄仕，无寜常隐沦。\n它年青史上，牵联书直臣。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其五",
        "author": "葛胜仲",
        "content": "潜山赋归来，卜筑聊自憇。\n岩壑发天藏，桐竹如手蓺。\n寒泉西神派，那復问水递。\n割甘饷儿女，伐木课童隶。\n意行及趺坐，宴然契真际。\n诚从古人求，三隐真可继。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其六",
        "author": "葛胜仲",
        "content": "中年灯火读，阅遍汗简青。\n岁晚得奥境，领略在六经。\n肯熏班马馥，要续丘轲灯。\n只今未康济，斯人尚郊垧。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其七",
        "author": "葛胜仲",
        "content": "乱后等蓬转，风雨摧敝庐。\n寄身菰城南，诛茅缚幽居。\n家山在何许，清梦时一如。\n南鸟毎怀越，北马常嘶胡。\n天狼今未落，中原犹羽书。\n归欤不即赋，此心耿朝晡。\n一廛肯相容，卜室终桑榆。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其八",
        "author": "葛胜仲",
        "content": "失势水投石，得时山压卵。\n富贵亲眷稠，贫贱交情断。\n叔世浇薄中，风谊如君罕。\n生涯一舸风，何门不堪款。\n龙坂不着脚，乃数访幽散。\n语离大匆匆，寸心常不满。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其九",
        "author": "葛胜仲",
        "content": "皦皦常易污，容容毎多福。\n为嫌狙赋三，乃作龟藏六。\n平生经纶手，都在十围腹。\n似闻纱笼人，尽力欲推毂。\n柬之今已老，鹤头来要速。",
        "dynasty": "宋",
        "collection_info": null
    },
    {
        "title": "送伸仲归漆塘以语及君臣际经书满腹中为韵十首  其一○",
        "author": "葛胜仲",
        "content": "顷年官黄冈，清俸缘手空。\n饱暖到惸独，吾寜守其穷。\n朅来漆塘山，𥝧稏收横纵。\n自言畏多累，不復爱亩钟。\n负郭鄙苏子，沉舟似庞翁。\n绝胜南阳人，辛苦耕隆中。\n遗后但清德，有子人中龙。",
        "dynasty": "宋",
        "collection_info": null
    },
    {
        "title": "明日元举赴召见别用前韵送行",
        "author": "葛胜仲",
        "content": "吾君急升平，元凯登二八。\n赤墀拥豪俊，青云启涂辙。\n岩居及川观，号召无虗月。\n徴君笔瑞世，制行圭玉洁。\n向来端神羊，不畏龙麟逆。\n峤南归兴动，只作数旬客。\n迹虽遁烟壑，名常蔼云阙。\n果膺尺一书，赴陇催装发。\n遂恐长乌府，席与羣工绝。\n眷言国步艰，敢惮泥涂滑。\n牛刀剸繁剧，鹏翅摩空阔。\n相期扶中兴，何止得官热。",
        "dynasty": "宋",
        "collection_info": null
    },
    {
        "title": "丁巳游大雄寺有陈朝桧",
        "author": "葛胜仲",
        "content": "古殿藻井高，榱桷穷壮丽。\n黄金四佛榜，煌煌曼卿字。\n廷中桧异状，封植天嘉岁。\n直干龟鹤年，樛枝龙蛇势。\n阴森历九朝，知阅几兴废。\n石根青铜柯，孤高方得地。\n应笑凡草木，俛仰见癯瘁。\n缅怀陈季年，三阁事瓌异。\n后庭唱未阕，已作堕井计。\n独此岁寒姿，与佛常阅世。\n寄谢青牛宫，勿轻大雄寺。",
        "dynasty": "宋",
        "collection_info": null
    },
    {
        "title": "赭山承庆报慈禅院刘希范资政坟寺张参预为神道碑",
        "author": "葛胜仲",
        "content": "故人具鷄黍，相携登赭山。\n松桂蔚回舍，上已烟霄干。\n阴风起天籁，误听号惊湍。\n新寺粲碧瓦，突兀数十间。\n君恩锡香火，以报顾復艰。\n亭亭无愧碑，银鈎墨初干。\n蓼莪避顾孝，汝坟起周盘。\n罔极畴不念，致此良独难。\n彭城廊庙姿，报国剑锋寒。\n末途御魑魅，鸢堕隔生还。\n荣枯信反衍，谁能保常安。\n徘徊积庆堂，老鼻一辛酸。",
        "dynasty": "宋",
        "collection_info": null
    },
    {
        "title": "戊午出长兴郭泛西溪至清果院",
        "author": "葛胜仲",
        "content": "朱藤花堕影，罨画因名溪。\n林壑莽参错，鹈鴂挟春啼。\n刺船未云久，眼明古招提。\n入门赤泥亭，石梁亦可跻。\n佛殿制淳古，凌空飞拱枅。\n凄其念陈祖，此境尝幽栖。\n虾滩弄竿綫，龙卧聊蟠泥。\n一朝风云会，起舞随荒鸡。\n兴王岂细事，荒陵出金犀。\n贤愚同一丘，莫厌青鞋胝。",
        "dynasty": "宋",
        "collection_info": null
    },
    {
        "title": "戊午次吴山解空院乃端师子道场是日上已呈法中禅老",
        "author": "葛胜仲",
        "content": "寻幽勇鼓枻，兹山初问津。\n云烟落吾手，若水清潾潾。\n苍官旧千章，类不赦斧斤。\n以兹海藏涌，突兀干苍旻。\n独余三大夫，欹盖皴龙鳞。\n下阅往来辈，蜉蝣不知春。\n迎宾上人者，貎古意甚真。\n岂惟嗣老端，势到粲忍亲。\n陟巘既幽绝，飞谈復清新。\n何庸浥寒波，更祓元规尘。",
        "dynasty": "宋",
        "collection_info": null
    },
    {
        "title": "己未次广惠院",
        "author": "葛胜仲",
        "content": "下若水沄沄，佛寺古邑西。\n开帆但五里，不到将噬脐。\n怀古展清眺，崇阁聊攀跻。\n法生有鼻祖，乐此山与溪。\n自言孙子贤，兹地兴王基。\n覇主受九锡，二纪承梁齐。\n空余阳乌阜，石人卧荒蹊。\n绿满天随家，岩花伴幽栖。\n留传杞菊堂，墨妙悬榱题。\n秀色有他岭，招寻更杖藜。\n山林且放诞，边城多鼓鼙。",
        "dynasty": "宋",
        "collection_info": null
    },
    {
        "title": "次吴粹老观我斋诗",
        "author": "葛胜仲",
        "content": "立我谨外揵，逐物戒内热。\n樊然辨物我，此意犹屑屑。\n是身本虚空，何者为六结。\n虽慧念不起，虽定照不灭。\n无我与我所，观亦于何设。\n右臂弹已化，左肘柳方蘖。\n顾君进此道，遗我自朝彻。\n不见鲁东家，意与我俱绝。",
        "dynasty": "宋",
        "collection_info": null
    },
    {
        "title": "同子充游尧祠见交代李行正诗追用李太白旧韵因亦次韵呈子充",
        "author": "葛胜仲",
        "content": "俗物败人意，作吏七不堪。\n朅来东蒙遇欢友，角立杰出推江南。\n英材百汰挥利刃，夷量万顷澄寒潭。\n弱龄文采照金殿，荏苒立境衣犹蓝。\n铜章来踏瑕丘鼓，邑屋欢康无疾苦。\n春风郊外正酣酣，笑指丛祠两骖舞。\n猛抛簿领乱回回，戏看油碧声如雷。\n不遣韶光浪湮灭，桃已蒸霞柳飞雪。\n超然危立俯河干，抱城清泗鸣惊湍。\n谪仙秀句但碑板，无復真迹龙蛇蟠。\n君不见聪明文思抚寰海，四表上下腾光彩。\n破椽欺魄炉无烟，豪气英风亦何在。\n荒郊遗趾望中来，遐想千古令人哀。\n祖龙巡幸亦琐琐，从臣徒向苍珉开。\n豪华岂復灵光殿，峻峗谁知季武台。\n耿耿星河挂窗牖，未跨归鞍犹捧手。\n同门早岁气横秋，年大饥寒依秫酒。\n俗儒醒醉尚不分，金马玉麟名远闻。\n小县鸣弦烦卓令，冷阁问字疲子云。\n五斗不归俱委琐，邂逅为僚天赞我。\n金兰缟纻未足夸，嵇吕命驾何其賖。\n官寺相望无百步，泮林正对河阳花。\n坐令荘舄忘吟越，亦復无心存魏阙。\n蒲酒相从未有涯，祭竈请邻纔一月。",
        "dynasty": "宋",
        "collection_info": null
    },
    {
        "title": "记梦诗  其一",
        "author": "葛胜仲",
        "content": "颐堂昼卧清且閒，了无尘霿来相关。\n俄然正梦半山老，练裙葛帔泉石间。\n抵掌称谭因饷砚，微凹浮墨光如电。\n自言翻经视草时，落纸云烟皆倚办。\n山頽梁坏空遗祠，觉读其书寐见之。\n勉令勲德復蔼蔼，佳兆若此真非衰。\n少瑜昔梦青镂笔，江淹重锦完成匹。\n明当辞艺骤惊人，千里从今期一日。",
        "dynasty": "宋",
        "collection_info": null
    },
    {
        "title": "记梦诗  其二",
        "author": "葛胜仲",
        "content": "元丰功成身退閒，钟山小筑掩松关。\n莘莘学子求卒业，说经闹若阛门间。\n木铎兹文繄笔砚，紫绶垂腰眼岩电。\n似闻一日置心猿，道德功名无不办。\n配食孔庙时烝祠，子生其后不识之。\n文章津源已默付，名爵岂待颜髪衰。\n向来李峤梦双笔，至今辞藻无伦匹。\n纳鑑唾口难细论，谓言不信有如日。",
        "dynasty": "宋",
        "collection_info": null
    },
    {
        "title": "补之见和復次韵二首  其一",
        "author": "葛胜仲",
        "content": "仙曹无事身得閒，午睡绝恶呼当关。\n榻施籧篨独展转，梦觉不离周孔间。\n官出砚州初乏砚，过眼罗纹如过电。\n半生用一即墨侯，颇欲易之贫不办。\n旧闻梦砚湘君祠，乃今神异真类之。\n秣陵真儒岂虚授，文字之祥昌不衰。\n擘笺亹亹称名笔，正始微言欲俦匹。\n终当辞藻瑞朝廷，更请焚膏勤继日。",
        "dynasty": "宋",
        "collection_info": null
    },
    {
        "title": "补之见和復次韵二首  其二",
        "author": "葛胜仲",
        "content": "逸骥未遇虚王闲，盐车垂耳犹间关。\n梦中一眄逢伯乐，遗以旧物戃恍间。\n斧柯山神护珍砚，采琢往往兴雷电。\n欲求潜璞满书簏，顾岂咄嗟便能办。\n祷求苦用中牢祠，何如假卧輙得之。\n池塘句好有神助，文字格力何因衰。\n莫嗟筮仕困刀笔，聘材行即肩羣匹。\n速将妙语醉衰翁，鸂鶒飞滩知不日。",
        "dynasty": "宋",
        "collection_info": null
    },
    {
        "title": "从人求鳆鱼",
        "author": "葛胜仲",
        "content": "海邦邾莒固多品，此族称珍乃其伯。\n渖泉湘瀹付饔宰，姜桂煎调奉佳客。\n视书已觉明病眼，点酒偏能醒醉魄。\n君看忧愤不眠人，快啖取厌亦何择。\n岂如吾曹饮文字，舆台不復霑余沥。\n昔官余杭饱下筯，两载杯盘厌凡核。\n朅来瑕丘问鲑菜，樽俎遍索未云获。\n愿从褚公弃千万，免使刘郎鞭二百。",
        "dynasty": "宋",
        "collection_info": null
    },
    {
        "title": "刁马河上书事呈提举张圣用",
        "author": "葛胜仲",
        "content": "稻人掌稼存周书，荡以沟洫蓄以潴。\n为田一夫顾尚尔，有大于此其亡诸。\n所以当时多善岁，黍稌高下无莱污。\n史公引漳变舄卤，郑国注洛通廞淤。\n寂寞井地已不復，二子兴利犹居居。\n常平新书出圣考，岁积羡入为留储。\n毫釐不以给公上，补助力役宽农夫。\n意谓舍此欲富国，不几缘木求渊鱼。\n猗欤吾皇始即阼，骏惠成宪追前摹。\n民田利病特经意，诏俾海县交修予。\n刍言舆议满青匦，论及刁马尤勤渠。\n一劳暂费不足惮，要使长利相乘除。\n水衡衔命出护役，使节适野同伻图。\n劝勤警惰诏赏罚，尺一径下随都俞。\n择材分干自不乏，犹如采芑从菑畬。\n薨薨畚插事疏凿，坎坎钲鼓催勤劬。\n伍符尺籍用兵法，保受圑结从州闾。\n施功堑中毎绝蚓，得肉道上时衔乌。\n河流广深事股引，清波涨绿涵灵胥。\n劝农使者旧京兆，眉妩曾画闺房姝。\n鲁邦都尉古循吏，谋视韩许直庸奴。\n经营土功费心画，埤益王事成仙臞。\n清明不归对花柳，独冐埃壒驰轺车。\n香名巍巍镂翠琰，绩用蔼蔼飞皇都。\n横流不復灌旁郡，万室按堵安田庐。\n陪京沃壤袤千里，旱干水溢从今无。\n谁言酾渠百世利，政在起役三旬余。\n荒功经始自勿亟，烦尔讫事歌骊驹。\n役夫云翔指千万，北返曹濮南青徐。\n愿修厉禁比川泽，张官督察称衡虞。",
        "dynasty": "宋",
        "collection_info": null
    },
    {
        "title": "谢人惠笋",
        "author": "葛胜仲",
        "content": "箨龙初萌豹文点，味阙盘飱心正慊。\n二公好事为髠锄，一日分甘香掩冉。\n小靳全胜沈道虔，纵取何殊范元琰。\n趣令庖宰事烧煮，未怕旁人呵聚敛。\n白醪赤米最相称，紫蓼绿葵当少贬。\n验长须知韩老嗜，称冤却笑卢仝俭。\n遥怜萌出盛家林，岂不怀归畏官检。\n愿君继饷走舆隶，莫遣烟篁拂崖广。",
        "dynasty": "宋",
        "collection_info": null
    },
    {
        "title": "喜元举归",
        "author": "葛胜仲",
        "content": "溪东作舍已盖茆，溪西筑庵新立栋。\n水云参错出十里，妙寄方嗟无与共。\n忽闻故交还五岭，聊喜居邻依二仲。\n台评早岁冠神羊，儒馆文华推白鳯。\n诏除毎下輙避宠，才术小试已惊众。\n炎荒虽云去国远，皇华要是为时用。\n故为怀归逐我辈，露章求免疲护送。\n自言峤南官不恶，峻峰危嶝频飞鞚。\n挽葛屡上罗浮颠，披云亦到朱明洞。\n看山却忆家林好，夜夜幽栖来旅梦。\n而今归隐寄天放，却忆修途真定痛。\n猿鹤相向为家禽，松菊未荒怜手种。\n碧鲜脱箨高遶屋，白堕敷醪香出瓮。\n从今莫厌数招寻，持鰲共费宫祠俸。",
        "dynasty": "宋",
        "collection_info": null
    },
    {
        "title": "试建溪新茶次元述韵",
        "author": "葛胜仲",
        "content": "舶舟初出建溪春，红笺品题苞蒻叶。\n低昂轻重如美人，等衰铢较知难躐。\n格高玉雪莹衷膓，品下膏油浮面颊。\n太丘胸中有泾渭，包裹携来充博帖。\n稍发下驷已惊眼，香味高奇光炜晔。\n不肯花前杀风景，凭花为谢穿花蝶。\n更看正紫小方珪，价比连城真称惬。\n病渴羌人洗烦滞，好睡兼旬便愁摄。\n异时风流贵公子，喜悦藏珍令口嗫。\n莫辞七椀搅枯肠，有酒沽君夜烧蜡。",
        "dynasty": "宋",
        "collection_info": null
    },
    {
        "title": "次韵去非谢前教授饷泽州瓦砚",
        "author": "葛胜仲",
        "content": "锡花蒸成一坏土，联坳即墨元光舞。\n飞鸳余韵照文房，吕翁心机同刻楮。\n高平沃壤真土膏，砚与龙尾为朋曹。\n刚柔得中不坯甈，共推妙手能甄陶。\n郎官小样知名久，何须对面供十手。\n讲郎尚有千载人，要此编摩论臧否。\n请加什袭传后昆，阿买不独书八分。\n纱帷昼静棐几滑，克肖鼻祖能缀文。",
        "dynasty": "宋",
        "collection_info": null
    },
    {
        "title": "次韵去非题紫逻洞",
        "author": "葛胜仲",
        "content": "一麾谬作东诸侯，邂逅两玉陪遨游。\n引泉迭山作竹洞，持以奉客充淹留。\n㶁㶁清流出潭底，辟疆万箇那胜此。\n奇礓文六照幽亭，雅称幼舆岩石裏。\n人所应无君尽无，哦诗拥卷穷晨晡。\n指物程形直题署，便欲相称诗董狐。\n云水相从乐復乐，汝阳太守自宾幕。\n不用飞章乞会稽，耸秀交流看岩壑。",
        "dynasty": "宋",
        "collection_info": null
    },
    {
        "title": "次韵去非梅花",
        "author": "葛胜仲",
        "content": "造化小儿心恋嫪，偏向冰花施巧妙。\n冷禁霜带晓寒飘，清宜月缀微云照。\n已与鸣鸠传酒信，更乞游蜂供蜜料。\n交情万里寄春色，度曲五更吹怨调。\n半树临溪抵死香，一枝倚竹嫣然笑。\n寒姿疏影太幽独，静女贫姝真窈窕。\n世言嘉卉出灵山，我疑异种来圆峤。\n肯挑俗子炫秾丽，只约骚人伴吟啸。\n少陵牵兴催衰白，广平被恼回刚峭。\n径须相过寿此花，市远无肴只藜藋。",
        "dynasty": "宋",
        "collection_info": null
    },
    {
        "title": "次韵去非留别",
        "author": "葛胜仲",
        "content": "余子碌碌不足数，太丘晚出吾所许。\n淹盘此境未金马，邂逅相逢慰铜虎。\n与超宗语不知寒，从季远游那觉暑。\n祥琴皋月歘戒行，征马谯门聊出祖。\n平生种学与绩文，自信扶珪兼缀组。\n分无桃叶把歌扇，只有松枝当谈麈。\n行装未办纒头帛，衣食何施择木羽。\n从来文豹深隐雾，此去老蛟真得雨。\n长卿蜀肆初涤器，伯鸾吴庑曾舂杵。\n青云直上不作难，那復笑人忧邓禹。",
        "dynasty": "宋",
        "collection_info": null
    },
    {
        "title": "喜宗丞侄病愈",
        "author": "葛胜仲",
        "content": "向来闻汝拙将理，五日寝瘵未药喜。\n医良未遇肱三折，爱切徒劳夜十起。\n欣闻安泰风愈檄，莫嘆清癯肉消髀。\n径须营度还诗债，要看笔端翻峡水。",
        "dynasty": "宋",
        "collection_info": null
    },
    {
        "title": "奉同李倅安上赋崔白沐猴杏花",
        "author": "葛胜仲",
        "content": "空山无人春风骄，扑扑晴杏开香苞。\n岩深谷峻无与赏，攀枝腾踏帷飞猱。\n大梁崔白旧所见，绢素落手因挥毫。\n巧为红艶狼籍势，扑蔌幡洒归蓬蒿。\n王孙惜花有深意，预忧雨横兼风豪。\n故来跳触看零乱，妙思临写形无逃。\n贵人锦囊旧藏贮，文闱传玩丛英髦。\n东平儒仙首留咏，诗价与画相争高。\n直云何用辨真假，径须对此呼香醪。\n谁知真花却时暂，不如丹粉还坚牢。",
        "dynasty": "宋",
        "collection_info": null
    },
    {
        "title": "高君贽兼数职奔走疲甚以诗劳苦之",
        "author": "葛胜仲",
        "content": "晓鼓逢逢天未白，呼火摄衣干典客。\n青衫手板阶石前，磬折擎拳若无骨。\n还将束矢听情僞，更向团丝分枉直。\n糟浆逆鼻走兵厨，播糠眯目司平籴。\n翩翩轻轝行若飞，濯濯单纨汗如涤。\n趋局何曾过八塼，端居未暇移百甓。\n归家往往犬迎吠，得肉时时鸟攫食。\n长材要自万鹏程，初筮聊淹一鸡肋。\n径须黾勉弹其冠，未用低佪尤此帻。\n左冯旧事今復继，敏手州人惊霹雳。",
        "dynasty": "宋",
        "collection_info": null
    },
    {
        "title": "邑尉姜补之枉诗甚宠率尔酬和",
        "author": "葛胜仲",
        "content": "去年诏鎻春官闱，桓桓文阵如熊罴。\n激昂辞章争自售，猎取豪俊几无遗。\n五更榜帖乱人鬼，九衢姓字犇轮蹄。\n维时谬从宗伯后，喜子入彀名高垂。\n枫宸胪传预供奉，杏苑开宴常追随。\n那知岩邑大如斗，邂逅联事同劳疲。\n民顽奊诟号难治，心怯畏缩将安施。\n幸蒙干略整纷冗，间以文义相娯嬉。\n忘形未肯遽尔汝，执礼乃或论生师。\n固知风味去人远，九牛何止争毫釐。\n平生最喜我辈士，角巾野服同委蛇。\n尔来亭午已休吏，五百弥月閒鞭笞。\n城南桐竹富萧瑟，城北溪涨清沦漪。\n颇愿吾僚哀老子，遨游使得时伸眉。",
        "dynasty": "宋",
        "collection_info": null
    },
    {
        "title": "送许师德",
        "author": "葛胜仲",
        "content": "访我金溪船繫柳，一杯醑我真天酒。\n腾装欲赴清油幕，纔得伸眉俄振手。\n家声文采照东南，洛师吴郡乃所监。\n羔纁继辟不容避，聊脱黄帽穿征衫。\n元戎器业光鼎轴，百万貔貅为部曲。\n仰分忧顾新登坛，慎柬英僚佐推毂。\n平生韬略摅一朝，伫看烽静无氛妖。\n将军三箭天山定，千羣塞马嘶风骄。",
        "dynasty": "宋",
        "collection_info": null
    },
    {
        "title": "少川兄贫悴甚见属求寓舘未遇好事者聊作诗以寄因以速之",
        "author": "葛胜仲",
        "content": "我兄弱龄推了了，手不停披今髮缟。\n人中滞论能立判，笔下陈言皆力扫。\n多如鸡跖叹积学，大似牛腰看属藁。\n败絮自拥不言寒，书床坐穴那知老。\n逆旅无人识马周，除舍何当馆孙宝。\n水波未合急相过，漱醪聊缓忧心捣。",
        "dynasty": "宋",
        "collection_info": null
    },
    {
        "title": "寄题吴江王文孺解元臞庵",
        "author": "葛胜仲",
        "content": "臞庵散人筑隐居，自称山泽之臞儒。\n邀风贮月有亭观，以道自广何其臞。\n三江雪浪鱼龙窟，千古浮天仍浴日。\n乍吞涯涘归醉胸，时卷波澜入吟笔。\n天储此景非寒窘，经营杰观规相凖。\n万株苍石云斸根，十顷红蕖波照影。\n异时璧沼摇毛锥，同门太半通金闺。\n一班一级何足道，赋归有此知为谁。\n境清恍与尘寰隔，彷佛天随旧行迹。\n闻道朱黄近笔床，定有丛书增笠泽。",
        "dynasty": "宋",
        "collection_info": null
    },
    {
        "title": "次韵庆善九日",
        "author": "葛胜仲",
        "content": "舍南自灌五亩园，满种黄花待亲识。\n明朝酒熟当寿君，卷白不许余涓滴。\n湖海浮家作寓公，醉醒幸与骚人同。\n一座尽倾尘表物，不须举扇障西风。",
        "dynasty": "宋",
        "collection_info": null
    },
    {
        "title": "再和庆善",
        "author": "葛胜仲",
        "content": "但将诗酒乐重阳，呫嗫深嫌程不识。\n已呼明月倒芳樽，更浥沧波供砚滴。\n多闻素仰百六公，飘零邂逅笑语同。\n明当数助击鲜品，鼻头出火耳生风。",
        "dynasty": "宋",
        "collection_info": null
    },
    {
        "title": "送庆善之江阴",
        "author": "葛胜仲",
        "content": "南州地气真火维，午暑势若遭蒸炊。\n风亭水榭不救暍，如何泛役衝炎曦。\n四年遵路俱六月，叩门急义非君谁。\n小蓬暑行分不免，着书暂卷春秋帷。\n借船屡枉逸少字，质钱敢以班史辞。\n一麾尚与数人共，西江得水知何时。\n况復外事继婴扰，主孟频歌烹伏雌。\n天其或者降大任，必先空乏其储赀。\n老人索居寓泽国，蛙黾同处时迎医。\n麦曲芎藭两未效，政须健论扶衰疲。\n君今舍我那遽反，落寞何用伸吾眉。\n大恐尺一亟招选，径从儳道趋天墀。",
        "dynasty": "宋",
        "collection_info": null
    },
    {
        "title": "嘲渊明代答",
        "author": "葛胜仲",
        "content": "君不见七百石了曲蘖事，二千石充雀鼠耗。\n浇肠果腹固有余，糟丘米山何足道。\n不如酒尽仍从酒家觅，瓶中粟空聊乞食。",
        "dynasty": "宋",
        "collection_info": null
    },
    {
        "title": "依韵和子有教授侄寄雪诗",
        "author": "葛胜仲",
        "content": "空中纷霏谁剪水，夜半天窗明蜡纸。\n天将奇宝借词客，使酒驱诗难但已。\n红炉活火然松明，閒施博局呼明琼。\n区中无此清绝境，疑是缩地来蓬瀛。\n从来闻说三吴道，飘瞥郊原看最好。\n且愿留为不夜城，挥戈却日还穹昊。\n讲郎才韵今可人，闻客欲至颜津津。\n急扫阶庭施木屑，跋马去作陶家宾。",
        "dynasty": "宋",
        "collection_info": null
    },
    {
        "title": "卫卿弟和诗佳甚復和一首",
        "author": "葛胜仲",
        "content": "俗人雪句如翻水，陈言堪弔剡藤纸。\n子诗清如扇上讚，使我三叹不能已。\n妍姿与雪争轻明，白战不道飞瑶琼。\n西神山畔芙蓉水，好招烟艇浮澄瀛。\n千岩不必山阴道，何处轻飘看不好。\n百觚判断速呼客，莫待睍消还畀昊。\n天储此景娯閒人，贮瓶泼茗甘流津。\n茅檐从此便归隐，不待人呼祁孔宾。",
        "dynasty": "宋",
        "collection_info": null
    },
    {
        "title": "卫卿弟赋诗见贻和答一首时有从军之兴",
        "author": "葛胜仲",
        "content": "我如老屋人多阅，骯脏如君真可悦。\n长涂未骋驹伏辕，窘步无堪鲋依辙。\n诸贤衮衮位华显，独子栖栖困岩穴。\n何妨虎子聊一探，况是龙泉未虞缺。\n前时羮稀客告去，尔日瓶空粮又绝。\n不缘闵已赋牢愁，独为伤时拭清血。\n燕颔食肉骨素奇，龙额封侯计非拙。\n勉旃矍铄出据鞍，收卷毛锥从此决。",
        "dynasty": "宋",
        "collection_info": null
    },
    {
        "title": "次韵郑维心游西余山",
        "author": "葛胜仲",
        "content": "云巘瓌奇甲震州，不须幽境更旁捜。\n从来知是通侯国，此段方从胜客游。\n闰岁春迟空水树，雨时溪涨失沙洲。\n吾衰久矣欲何适，更为前山一上楼。\n顾余峰好鏁云烟，入寺窥临信所传。\n衣袒右肩从衲子，屐除前齿陟山巅。\n一杯相属真宜釂，四者难并偶幸全。\n亭号弄云谁作记，紫枢当日笔如椽。",
        "dynasty": "宋",
        "collection_info": null
    },
    {
        "title": "明月峡",
        "author": "葛胜仲",
        "content": "李庇山记皮陆诗，纪述茶事真历历。\n枕流亭北池七里，万仞插天双石壁。\n悬崖倒挂天银河，武敏尚存西楚迹。\n昔贤招寻多好事，例以姓字刊岩石。\n青琼绿髓茶始生，报春鸟鸣山昼寂。\n茶民研膏柏黑粘，香焙凿山深二尺。\n急程苞贡御帘开，宫娥进水倾寒碧。\n只今玉食岁不供，旧事独有山英识。\n羁人水厄不厌数，耿耿不寐几通昔。\n他日重来觅旧题，应嘆流年如矢激。",
        "dynasty": "宋",
        "collection_info": null
    },
    {
        "title": "工部兄新治小阁垒土为火炉戏作劝召客",
        "author": "葛胜仲",
        "content": "简许开尊杀青竹，俎有肥羜簋饛粟。\n招呼未听洗醆声，故復吟哦小诗促。\n能使将军赏不贫，请召宗姓仍及身。\n拥炉便是入窟室，于粲洒扫情无文。\n我今愁如居广柳，万斛量之应更有。\n内典暂辍算海沙，羣经尤慵开户牖。\n政欲酣畅融心神，村郊鱼鸟皆来亲。\n不忧坐上无武子，羣从一一天麒麟。",
        "dynasty": "宋",
        "collection_info": null
    },
    {
        "title": "大父通议无恙日开轩燕处有桐孤峙因名琴轩初不措琴尝作记叙意而偶失藁本故今家集不载比者兴之侄阅故书得之见贶喜而成咏呈六兄工部兼简弟侄",
        "author": "葛胜仲",
        "content": "峄阳奇轩高参天，对以华屋名琴轩。\n轩中寄傲隐君子，方瞳鹤髪臞儒仙。\n閒中默契丝桐理，不待徽絃出宫徴。\n柳恽笔捶佐属文，渊明手抚聊寄意。\n一篇叙此藏巾箱，歘尔六丁下取将。\n世无安世谁默识，才异束晳孰补亡。\n神物护持今復出，数纸蛟蛇亲手泽。\n敢辞援笔补遗编，谩致区区贻厥力。",
        "dynasty": "宋",
        "collection_info": null
    },
    {
        "title": "诸人各见和復和一首",
        "author": "葛胜仲",
        "content": "我祖还笏归乐天，不羡戴冕兼乘轩。\n扫门笑傲寄元趣，一龛相对惟金仙。\n辞藻翩翩能析理，字字清奇中商徴。\n响泉韵磬初不施，见色闻声自真意。\n从来家学传青箱，禄侈万石今方将。\n此篇不愁暂飞去，天相斯文终不亡。\n孙曾秀杰今层出，余庆仰承君子泽。\n莫言临绝似获麟，请看笔头扛鼎力。",
        "dynasty": "宋",
        "collection_info": null
    },
    {
        "title": "沈必先殿院用策字韵赋诗见赠谨依韵和时居盛林",
        "author": "葛胜仲",
        "content": "菁山遽用檀公策，水村来作浮家客。\n五年霄汉隔音尘，此假相逢喜折屐。\n荒陂难觅钴鉧潭，胸中丘壑有人杰。\n乌台坐逼痴床南，见事风生勇成癖。\n逆耳争先贡皂囊，造膝仍频对宣室。\n只今道梗淹荒村，汲直未肯侪公孙。\n时平已见龟墨食，尺一行催觐文石。",
        "dynasty": "宋",
        "collection_info": null
    },
    {
        "title": "蒙维心示谢必先尚书饷笔佳什时维心方刊正三国史輙依韵攀和",
        "author": "葛胜仲",
        "content": "谷口之孙材刃铦，如针处囊立见尖。\n平生苦心在坟索，入月犹未高骑蟾。\n若嫌寿史六十五，论次未必三长兼。\n与时讳恶难偻指，为米溢美堪掀髯。\n浪言张华为辍笔，至今诋者口不箝。\n因持众制事编削，管城虽老聊復拈。\n明明褒讥淆泾渭，欲向素王师谨严。\n已删卧龙无将略，过实仍刊诸葛瞻。\n东阳尚书助述作，束颖分饷出宝奁。\n自言宸廷夙霑赐，今以归奉余不潜。\n鷄距鹿毛青镂管，品制一一形标籤。\n昔冠神羊书白简，痛击姦佞如针砭。\n并与书法奉君子，大书特书不可淹。\n悬知南董奋直笔，首于三马诛姦憸。",
        "dynasty": "宋",
        "collection_info": null
    },
    {
        "title": "次韵王得之方池父子翫月",
        "author": "葛胜仲",
        "content": "先生夜不眠，爱月真痴绝。\n呼儿饮文字，桃黍聊一雪。\n清光入酒堕胸次，照见万卷非涉躐。\n商容颢气寒彻骨，况是冰轮圆不缺。\n中宵影倒万顷池，上下金盘两澄彻。\n广寒灵媛多飞琼，烟凝露暧收羣声。\n鱼冷跳波闻静岸，鹊惊遶树当前楹。\n辞直道山来膝上，郎君吟兴纷纵横。\n诗成父子定知已，门有佳儿真寜馨。\n不须灵液玻璃盌，一梦瑶台亦非远。",
        "dynasty": "宋",
        "collection_info": null
    },
    {
        "title": "杨泰初权县丞数寄示诗文作诗纪谢",
        "author": "葛胜仲",
        "content": "关西家世东都相，褫褐十年今始壮。\n一官栖栖百僚底，众制翘翘万夫上。\n忆昔曲台尸列卿，谬厕春闱惭哲匠。\n英俊下沉势欲拔，文章横流期少障。\n榜中上第溷元结，堂下一言惊叔向。\n频蒙古锦倒清篇，更枉长鬚问无恙。\n详观叹赏欲投笔，退恧粗疏堪覆醤。\n吾衰文意已蹉跎，鳯阁当求舍人样。",
        "dynasty": "宋",
        "collection_info": null
    },
    {
        "title": "程良器嘉量解元许为写照作诗求之",
        "author": "葛胜仲",
        "content": "虎头千古丹青杰，谁言黠中有痴绝。\n手挥五絃真胜诣，颊染三毫更超越。\n自言四体媸或妍，顾与妙处无相关。\n炯炯双瞳点圆碧，笔下顿觉神明还。\n程郎言语妙天下，画復通灵能变化。\n扫除俗骨画如诗，摹写天机诗似画。\n竹斋溪屿数相从，似蒙儃儃窥尘容。\n诋呵众史露拙迹，疑有心画藏胸中。\n寒乡鼠目麞头子，葛帔练裙谢龟紫。\n幼舆政自丘壑人，试为写传岩石裏。",
        "dynasty": "宋",
        "collection_info": null
    },
    {
        "title": "次韵范昌龄庆新居",
        "author": "葛胜仲",
        "content": "我家渺在澄江浦，泛宅来依白苹渚。\n客居十载席为门，上盖茅茨下榛楚。\n迩来作舍倒归赀，聊为儿曹庇寒暑。\n千岩万壑相妩媚，似以身尝为地主。\n楼外烟霞邀吐句，堂中坟史供稽古。\n岁晚居身可否间，簪裳束阁饶安閒。\n深愧词人相俎豆，鹤书应不愧钟山。",
        "dynasty": "宋",
        "collection_info": null
    },
    {
        "title": "先君忌饭僧悟空兴之侄有诗和韵",
        "author": "葛胜仲",
        "content": "君不见毗耶居士人天英，化佛亿万文室盈。\n清晨香积一盂食，厌足一切紧法力。\n又不见手捉麈尾生公庐，说经妙藴几无余。\n岂惟缁素日会面，粉碎虚空雨花片。\n我生归命海潮音，况復劬劳讳日临。\n三孤遗像涕沾臆，建斋达观趋禅阈。\n悟空谁是悟真空，门前灌木吟悲风。",
        "dynasty": "宋",
        "collection_info": null
    },
    {
        "title": "赠星洲僧了然",
        "author": "葛胜仲",
        "content": "禅林古有一宿觉，讲席尝闻一遍照。\n凡马十驾及骏骨，况子秀颖颜齿少。\n星洲岩壑锁烟云，千柱浮空觉王庙。\n似闻焠掌作书淫，乍或横肱究心要。\n明窗净几学参玄，二涂一得可前料。\n香浮牛首礼圆光，呗似鱼山胜长啸。\n闻熏大士岂忘言，机锋嘿赞潮音妙。",
        "dynasty": "宋",
        "collection_info": null
    },
    {
        "title": "和陈简斋韵",
        "author": "葛胜仲",
        "content": "马鞭虽长不及腹，山林朝市两角逐。\n华堂谁挂元吉麞，坐使朱门变林谷。\n龙章鳯姿自有种，山野头颅未为辱。\n长沙写真得天趣，下视冯尹皆奴仆。\n君不见青州刘幡得异草，能遣死麕骨再肉。\n又不见广平射麕变浮屠，因罢校猎投金镞。\n两幅陵陂槲叶香，俦侣共乐春草长。\n昂头妥尾无所畏，窘拘知胜触藩羊。",
        "dynasty": "宋",
        "collection_info": null
    },
    {
        "title": "依韵和兴之侄",
        "author": "葛胜仲",
        "content": "一真那有黑白业，佛槖枉用为书箧。\n人人反照自图成，说甚一花开五叶。\n了无结习便超脱，因有罣碍生怖慑。\n山鬼窟中求活计，玄关欲透知何劫。\n匝天遍地自心源，若解承当真要捷。\n树林水鸟皆法音，露柱幡竿光炜烨。\n世上盲聋喑哑人，试问道师作么接。",
        "dynasty": "宋",
        "collection_info": null
    },
    {
        "title": "寄题伸仲芳美亭",
        "author": "葛胜仲",
        "content": "渔舟一出桃源路，烟鎻云埋迷旧处。\n那知九龙有仙村，漫山灼灼花无数。\n人言却老是此花，只今已似刘晨家。\n微风披拂飞红雨，杲日照耀蒸红霞。\n似闻花间新结宇，醉吟多是神仙侣。\n更求人面相映红，我欲叩门求雪黍。",
        "dynasty": "宋",
        "collection_info": null
    },
    {
        "title": "圆復师将游四明用道祖韵作诗赠行",
        "author": "葛胜仲",
        "content": "禅宗不减宿一觉，文性还同照一遍。\n哑羊岂是一流人，漆瞳烂烂岩中电。\n机缘未遇閟金提，云水光中挂衲衣。\n定回时起橐駞坐，秀句一吐胸中奇。\n过我郡斋那听去，衮衮谈玄侵日暮。\n西风吹面作新凉，腾装欲指鄞江路。\n一庵钱料山幽深，欲抛印绶聊招寻。\n倦游归来问无恙，东第飘然正角巾。",
        "dynasty": "宋",
        "collection_info": null
    },
    {
        "title": "招道祖签判尝暑酎辱示佳篇纪事輙依韵奉和且约再冰酿云",
        "author": "葛胜仲",
        "content": "君不见兵火连年扰江汉，一介荩臣无断断。\n列城守将遁或降，那得捐躯颜与叚。\n鏖兵喋血八年间，西失平夏北折兰。\n犇军知是何鸡狗，坐想飞将张与关。\n草莽臣谋未云获，且復浇愁倾大白。\n平时徒有扇障尘，一笑未辨鬚纒帛。\n相邀聊共圣贤中，但愁烛跋鸱夷空。\n沉酣不畏轻出舌，惊惧悬知不入胸。\n午夜醉归闻踏月，林影滩声助清绝。\n糟兵好向水村营，壑谷正为吾曹设。\n儒生嗜酒多有之，高阳酩酊无所缺。\n莫言酌我慎无多，休弹贺若唱回波，腾腾相送入无何。",
        "dynasty": "宋",
        "collection_info": null
    },
    {
        "title": "二十五日道祖沧浪亭落成召会",
        "author": "葛胜仲",
        "content": "东园延袤不论亩，树梓成行俱楚楚。\n方池瀰漫涨涟漪，藕花清酣娇欲语。\n临流新筑沧浪亭，斧斤断手邀落成。\n苏家风月旧无价，千金买得亭和名。\n穹庐饮马吴江水，长洲万井红烟起。\n齐云楼观委寒灰，那有相家歌舞地。\n稽山别乘今豪英，肯将胜事頽家声。\n青氊旧物今在眼，彷佛北牖仍东荣。\n把盏聊为主人寿，乱离已往空搔首。\n请看前日闹巫医，岂有閒情举樽酒。\n朝来大火落南躔，已觉病骨苏凉天。\n剩捣橙虀斫鲈鲙，全家醉倒秋风前。",
        "dynasty": "宋",
        "collection_info": null
    },
    {
        "title": "流杯",
        "author": "葛胜仲",
        "content": "美哉洋洋曲流水，碧可染衣清彻底。\n我倾山资结茅舍，两载经营端为此。\n春风上已一月前，小试禊事来水边。\n胡床醉坐略少长，羽觞轻泛随洄沿。\n道人护戒无酒欲，笑挹清波作醽醁。\n崖蜜相和代引满，自言过免三十六。\n随缘戏剧亦何嫌，胜游从来支许兼。\n久知世味如嚼蜡，未应贪着中边甜。",
        "dynasty": "宋",
        "collection_info": null
    },
    {
        "title": "次韵道祖大水",
        "author": "葛胜仲",
        "content": "君不见绿槐荫夏摇千门，移秧遍野缲盈盆。\n天公忽作弥月雨，忧岁上勤黄屋尊。\n我家茆庐劣容膝，随水倾摧非瑞室。\n街衢生鱼堪佐饔，檐溜垂龙欲穿石。\n仰天又见兴油云，干雨误点波连村。\n马牛不辩固其理，鼃黾同处何容论。\n休叹栖苴接飞翼，林端会见宾红日。\n木饥水毁傥时运，救灾行看恩洋溢。",
        "dynasty": "宋",
        "collection_info": null
    },
    {
        "title": "同道祖及子舍游茶山归因成",
        "author": "葛胜仲",
        "content": "寒窗送曙鸡一鸣，寻山蓐食天初晴。\n水口溪穷为停棹，步携东坦仍添丁。\n虎头岩高山色好，竹舆遥睇眼为青。\n花濑蒙蒙胜紫气，微花拂袵闻芳馨。\n岌峨悬臼与天接，脚力欲趁飞猱轻。\n此邦佳处遍寻陟，夫差所顾独未经。\n兹游野服穿不借，自胜五马仍双旌。\n忆昔贞元守修贡，木瓜堂庑辉山扃。\n两邦歌舞竞姝丽，谷雨不许遨头醒。\n只今金沙杂榛莽，空照华髪垂星星。\n近涧喧豗泉㶁㶁，远峰娇腻云英英。\n山僧意勤苞紫笋，倾盖一笑无平生。\n息黥补劓有甘寝，梦觉起作游山行。",
        "dynasty": "宋",
        "collection_info": null
    },
    {
        "title": "新池水涸股引于前溪辱道祖来观",
        "author": "葛胜仲",
        "content": "吾庐新筑熏风堂，其下方池手亲掘。\n畚插初无邻里相，垠隅那有波澜阔。\n旱涸俄惊拆龟兆，灌输未免翻龙骨。\n街南大浸卷滔滔，巷北小渠来汨汨。\n胶杯忽觉水痕涨，抱瓮免嗟人力竭。\n已怜红芰浃枯荄，更喜頳鳞救濡沫。\n幽居胜事快先睹，上客高轩为轻出。\n蛟龙好在且泥蟠，他年岂復池中物。",
        "dynasty": "宋",
        "collection_info": null
    },
    {
        "title": "初得庵基于青山用立方韵请道祖同赋",
        "author": "葛胜仲",
        "content": "身閒那赠绕朝策，来作菁山数旬客。\n结庵痛谢九流宾，轻重嫌人分履屐。\n才通箭道菖蒲潭，幼舆政合居山岩。\n斗健更须升绝顶，接天巨浸浮东南。\n从来不办王济癖，石磴骑危甘脚历。\n欲将土木化荆榛，坐嘆清风来入室。\n练裙葛帔居山村，共怪膏粱相国孙。\n祝鸡为邻言不食，自此相从煮白石。",
        "dynasty": "宋",
        "collection_info": null
    },
    {
        "title": "道祖见和復赋一首",
        "author": "葛胜仲",
        "content": "人言不饮第一策，况我携贫来作客。\n破衣任笑频见肘，断鞋不办时新屐。\n公材公望非丁潭，世人谁许瞻岩岩。\n豺狼满道生理窄，立锥方卜南山南。\n十年丘壑几成癖，澄怀坐想真历历。\n难希蒋诩开三径，且学陈蕃事一室。\n时危花柳自村村，未害含饴仍弄孙。\n淡饭且安禅悦食，储钱更买奇礓石。",
        "dynasty": "宋",
        "collection_info": null
    },
    {
        "title": "大暑新居纳凉和小子韵",
        "author": "葛胜仲",
        "content": "至后金柔伏日三，旱气焚宣势如惔。\n火井涌沸烟生岚，鹤髪遗老素未谙。\n我居濒泽深眈眈，修廊飞庑贤僧庵。\n熏然好风来自南，如甘露门开瞿昙。\n如客怀冰吐清谈，有亭自雨临深潭。\n不假凉草生毵毵，天日炎赫反所贪。\n我穷储无石与甔，枵然饥腹空婪酣。\n后皇矜怜百不堪，免使熟烂聊包涵。\n王城衮衮穿朝衫，跨马挥汗流朱蓝。\n独逃靡盬侍鱼泔，坐享逸乐扪心惭。",
        "dynasty": "宋",
        "collection_info": null
    },
    {
        "title": "用立方韵二首  其一",
        "author": "葛胜仲",
        "content": "山村艰食宇昼合，斋钵相呼坐僧榻。\n今朝痩羊忽入馔，云是馂余彻膢腊。\n年大才疏合退休，尚玷恩华只自羞。\n赏延亹亹来踵武，命服童孙尚羁午。",
        "dynasty": "宋",
        "collection_info": null
    },
    {
        "title": "用立方韵二首  其二",
        "author": "葛胜仲",
        "content": "仕宦由来须遇合，未遇杜门寜穴榻。\n尊无泛蚁浪经春，突有悬貆偶乘腊。\n郡印还官得小休，桑枢席门何足羞。\n幽居不羡裴掌武，绿野堂前桥号午。",
        "dynasty": "宋",
        "collection_info": null
    },
    {
        "title": "立方闢小阁附火兴之侄作诗劝会客次韵",
        "author": "葛胜仲",
        "content": "吾儿玄学师老怀，严持月六八关斋。\n新来五辛不入口，坐使妻叹生不谐。\n自言丈室净名量，惟期禅侣来存访。\n栗里岂独尊常空，亦乏秦声乱舂相。\n朝来天雨瑶花霏，句如连璧来交辉。\n鹿柈茶果亦易具，不尔恐致膏肓讥。\n幻界政应频燕喜，酒尽为谋当更起。\n趋庭为尔復缓颊，一杯既空难但已。",
        "dynasty": "宋",
        "collection_info": null
    },
    {
        "title": "次韵大人待次吴陵邑五首  其一",
        "author": "葛胜仲",
        "content": "待次吴陵邑，身修道日章。\n兰陔留古郡，花县得邻乡。\n未即抟扶上，端嫌代斵伤。\n萧閒文墨外，乐趣问濠梁。",
        "dynasty": "宋",
        "collection_info": null
    },
    {
        "title": "次韵大人待次吴陵邑五首  其二",
        "author": "葛胜仲",
        "content": "待次吴陵邑，优哉阅岁年。\n鳯池疏海角，鶠阁竦城颠。\n莳药时分颖，栽花自溉泉。\n新篇谈笑就，寄自鲁邦傅。",
        "dynasty": "宋",
        "collection_info": null
    },
    {
        "title": "次韵大人待次吴陵邑五首  其三",
        "author": "葛胜仲",
        "content": "待次吴陵邑，行趋宝婺邦。\n葱茏连越岫，澄澈泳桐江。\n八咏风生座，双林月映窗。\n胜游知不晚，官履欲飞双。",
        "dynasty": "宋",
        "collection_info": null
    },
    {
        "title": "次韵大人待次吴陵邑五首  其四",
        "author": "葛胜仲",
        "content": "待次吴陵邑，常安揭小轩。\n祗从支遁隐，不问景纯言。\n颜巷居多乐，陶庐似少喧。\n朝歌屈虞诩，清切未殊恩。",
        "dynasty": "宋",
        "collection_info": null
    },
    {
        "title": "次韵大人待次吴陵邑五首  其五",
        "author": "葛胜仲",
        "content": "待次吴陵邑，鹂黄报早春。\n红归花蕾浅，青到柳梢新。\n穷约那趋俗，虗缘自葆真。\n荣枯多反衍，坐笑党频频。",
        "dynasty": "宋",
        "collection_info": null
    },
    {
        "title": "和送张元方南京掾",
        "author": "葛胜仲",
        "content": "下位沉英俊，青编乐自多。\n官曹依绿水，词笔注黄河。\n初日嗟贪鼠，今年未饮鹅。\n陪京资禄养，何计免奔波。",
        "dynasty": "宋",
        "collection_info": null
    },
    {
        "title": "题横林馆",
        "author": "葛胜仲",
        "content": "治剧知非称，投閒得退栖。\n聊从诗酒污，顿免簿书迷。\n幻界荣枯小，真乘宠辱齐。\n横林孤馆静，辰发踏荒鸡。",
        "dynasty": "宋",
        "collection_info": null
    },
    {
        "title": "题须江驿",
        "author": "葛胜仲",
        "content": "寓馆飘风雨，高文耀日星。\n閒身关历覧，左宦在零丁。\n不见雌雄行，空存长短亭。\n襄阳知渐近，岘首映寒垧。",
        "dynasty": "宋",
        "collection_info": null
    },
    {
        "title": "次韵李子京宋城道中诗三首  其一",
        "author": "葛胜仲",
        "content": "沙冈牛酒市，渺岸指前程。\n断梗随鸥远，残霞与鹜平。\n村声喧坱莽，林影倒澄瀛。\n俗物难遮眼，支离病骨轻。",
        "dynasty": "宋",
        "collection_info": null
    },
    {
        "title": "次韵李子京宋城道中诗三首  其二",
        "author": "葛胜仲",
        "content": "通涂了无畏，清世足章程。\n击壤民风乐，持衡国势平。\n米盐丰道路，桴鼓静寰瀛。\n佳气葱葱近，心随过鸟轻。",
        "dynasty": "宋",
        "collection_info": null
    },
    {
        "title": "次韵李子京宋城道中诗三首  其三",
        "author": "葛胜仲",
        "content": "积累三冬学，淹通万古程。\n孤高吴子札，该洽蜀君平。\n曹事今司李，官封近接瀛。\n公侯阶有渐，五斗未容轻。",
        "dynasty": "宋",
        "collection_info": null
    },
    {
        "title": "寄题海会晚实轩",
        "author": "葛胜仲",
        "content": "素节清霜重，金苞照座隅。\n根深容四老，品贵入三都。\n骚客真宜友，侯封未易奴。\n旧时书两庙，感亊涕沾濡。",
        "dynasty": "宋",
        "collection_info": null
    },
    {
        "title": "登搀云亭和工部兄韵",
        "author": "葛胜仲",
        "content": "危亭耸山巅，萦纡一径穿。\n林深将蔽日，涛怒欲浮天。\n江北迷堤树，淮南起饷烟。\n结庵容寄傲，从此息攀缘。",
        "dynasty": "宋",
        "collection_info": null
    },
    {
        "title": "次韵和庆善游圆觉寺归四首时仆亦方自径山归  其一",
        "author": "葛胜仲",
        "content": "青鞋访云水，僧馔饫茭蒲。\n落拓人谁识，迂愚世所无。\n鷃鹏从物化，牛马任人呼。\n世事何须问，诸公在禁途。",
        "dynasty": "宋",
        "collection_info": null
    },
    {
        "title": "次韵和庆善游圆觉寺归四首时仆亦方自径山归  其二",
        "author": "葛胜仲",
        "content": "步屧寻幽子，谈玄孰造微。\n离羣虽念独，选胜遂忘归。\n世路从争席，年华逼授衣。\n平生付双琐，手抚送鸿飞。",
        "dynasty": "宋",
        "collection_info": null
    },
    {
        "title": "次韵和庆善游圆觉寺归四首时仆亦方自径山归  其三",
        "author": "葛胜仲",
        "content": "招提行问道，末学倦编蒲。\n不际方为际，应无令尽无。\n归来聊自赋，隐去谢人呼。\n宦路分夷险，平生谁识途。",
        "dynasty": "宋",
        "collection_info": null
    },
    {
        "title": "次韵和庆善游圆觉寺归四首时仆亦方自径山归  其四",
        "author": "葛胜仲",
        "content": "黄花兼露重，白鸟带烟微。\n云伴渊明出，风随曾点归。\n经丘携芰制，视膳辍兰衣。\n景物供清兴，诗高直欲飞。",
        "dynasty": "宋",
        "collection_info": null
    },
    {
        "title": "夜归不寐",
        "author": "葛胜仲",
        "content": "流莺惊节物，乐事二毛前。\n山简不堪醉，渊明方欲眠。\n谈余愁似茧，坐久腹如蝉。\n日出重游衍，残花有杜鹃。",
        "dynasty": "宋",
        "collection_info": null
    },
    {
        "title": "次韵庆善九日",
        "author": "葛胜仲",
        "content": "二九依辰至，追欢付曲生。\n竹根拚醉卧，菊蘂正牵情。\n杜曲酬佳节，陶翁爱此名。\n吹花更吹帽，相值得豪英。",
        "dynasty": "宋",
        "collection_info": null
    },
    {
        "title": "庆善再和復和",
        "author": "葛胜仲",
        "content": "异县逢佳节，羁愁太痩生。\n黄花真解事，白首缓伤情。\n十日尚堪醉，一杯犹有名。\n眼前多胜士，何必洛中英。",
        "dynasty": "宋",
        "collection_info": null
    },
    {
        "title": "幽居二首  其一",
        "author": "葛胜仲",
        "content": "幽居无俗韵，胜事特关心。\n研度疲三豕，床敷戏一禽。\n覆舟棋自戒，中圣酒时斟。\n萧洒侯来访，窗前绿透林。",
        "dynasty": "宋",
        "collection_info": null
    },
    {
        "title": "幽居二首  其二",
        "author": "葛胜仲",
        "content": "名胜音尘隔，怀贤自渴饥。\n千岩耸秀处，一榻独悬时。\n盛夏衣裳懒，深林枕簟宜。\n招邀何以待，数卷谪仙诗。",
        "dynasty": "宋",
        "collection_info": null
    },
    {
        "title": "即事二首  其一",
        "author": "葛胜仲",
        "content": "四月麦已熟，清寒久不禁。\n林深来蜀魄，屋破绝燕禽。\n幽屏儿仍出，贫居病更侵。\n萧然北窗下，趺坐独求心。",
        "dynasty": "宋",
        "collection_info": null
    },
    {
        "title": "即事二首  其二",
        "author": "葛胜仲",
        "content": "巷转柔桑陌，门依绿柳桥。\n因人嫌碌碌，拔俗自超超。\n嫩碧半篙涨，残红一眼飘。\n卑栖有微分，斥鷃得逍遥。",
        "dynasty": "宋",
        "collection_info": null
    },
    {
        "title": "试墨",
        "author": "葛胜仲",
        "content": "为适閒中趣，晴窗试墨卿。\n磨研轻有晕，条畅细无声。\n紫玉浮云净，寒烟点漆明。\n鸟鸣春昼寂，一笑万缘轻。",
        "dynasty": "宋",
        "collection_info": null
    },
    {
        "title": "微雨小饮客至阍人辞以出令追路已不及偶作",
        "author": "葛胜仲",
        "content": "昨日持三白，今朝解八支。\n聊为犀首饮，尽笑虎头痴。\n冠履从来懒，杯铛且自持。\n是中多乐趣，勿遣外人知。",
        "dynasty": "宋",
        "collection_info": null
    },
    {
        "title": "题庵壁",
        "author": "葛胜仲",
        "content": "葛翁携葛姓，小愒葛桥边。\n葛泉出萝葛，一派自潺湲。\n咫尺葛山观，金丹问葛仙。\n耳孙忝瓜葛，行隐葛山巅。",
        "dynasty": "宋",
        "collection_info": null
    },
    {
        "title": "龙井",
        "author": "葛胜仲",
        "content": "古甃泓澄浅，涓涓似有源。\n蒸云骤游宇，吹雨忽翻盆。\n泉伏微如蠋，泥蟠肆任蚖。\n崭然头角见，坐禠叶公魂。",
        "dynasty": "宋",
        "collection_info": null
    },
    {
        "title": "龙堂",
        "author": "葛胜仲",
        "content": "一室飞山腹，蜿蜒像设精。\n班传五色贵，食辨百花名。\n睡颔应难探，云鳞讵可婴。\n从祈得甘泽，栖壁有碑铭。",
        "dynasty": "宋",
        "collection_info": null
    },
    {
        "title": "观山谒蒋叔明赵邻叔二坟",
        "author": "葛胜仲",
        "content": "寒食观山道，佳城隔壠分。\n赵公今不武，蒋老去修文。\n歌薤犹前日，栽松已插云。\n生平各投分，絮酒荐蒿焄。",
        "dynasty": "宋",
        "collection_info": null
    },
    {
        "title": "昭怀皇后挽歌词二首  其一",
        "author": "葛胜仲",
        "content": "天作元符合，哀荣极始终。\n陵陪永泰近，礼视孝章隆。\n匰主跻新庙，廞衣贲下宫。\n柏城连献愍，萧瑟夜台风。",
        "dynasty": "宋",
        "collection_info": null
    },
    {
        "title": "昭怀皇后挽歌词二首  其二",
        "author": "葛胜仲",
        "content": "寂寞崇恩殿，飈轮去弗还。\n尊名千古外，显册两朝间。\n座冷金釭暖，香消玉釡閒。\n神游返姑射，脱屣谢尘寰。",
        "dynasty": "宋",
        "collection_info": null
    },
    {
        "title": "李楚老尚书挽歌词三首  其一",
        "author": "葛胜仲",
        "content": "席宠三台后，疏恩八座荣。\n朝廷真大蔡，边鄙更长城。\n戾社符刀梦，王墀识履声。\n阴功归壤子，衮衮出名卿。",
        "dynasty": "宋",
        "collection_info": null
    },
    {
        "title": "李楚老尚书挽歌词三首  其二",
        "author": "葛胜仲",
        "content": "东里推人杰，西清列从班。\n袴襦康二蜀，裘带靖三关。\n赤白囊无警，朱丹毂遂还。\n登龙门旧贵，奕叶道家山。",
        "dynasty": "宋",
        "collection_info": null
    },
    {
        "title": "李楚老尚书挽歌词三首  其三",
        "author": "葛胜仲",
        "content": "得谢恩重起，追荣爵更崇。\n龙蛇新岁忌，鹓鹭旧行空。\n图象人怀惠，尊名帝念功。\n遭时淹陈寔，大耋偶相同。",
        "dynasty": "宋",
        "collection_info": null
    },
    {
        "title": "方待制挽词二首  其一",
        "author": "葛胜仲",
        "content": "琐闼枢机地，储闱羽翼人。\n蕝仪容典备，校历闰余亲。\n云路箕乘说，泉台岳返申。\n荀龙行济美，交旧独伤神。",
        "dynasty": "宋",
        "collection_info": null
    },
    {
        "title": "方待制挽词二首  其二",
        "author": "葛胜仲",
        "content": "佳城酾酒奠，长夜殒星知。\n今代儒林传，诸方德政碑。\n朝廷躬蹇蹇，丘壑自怡怡。\n安得研几士，推穷妙万蓍。",
        "dynasty": "宋",
        "collection_info": null
    },
    {
        "title": "莫子宪中奉挽歌词三首  其一",
        "author": "葛胜仲",
        "content": "嗜学唯何甚，飞声实久如。\n郎星频省户，卿月转周庐。\n桂奠房祠酒，芸残册府书。\n音容千古外，坟槚閟南徐。",
        "dynasty": "宋",
        "collection_info": null
    },
    {
        "title": "莫子宪中奉挽歌词三首  其二",
        "author": "葛胜仲",
        "content": "材资合黄阁，器业偃朱轓。\n教府依模范，枢庭验讨论。\n成梁繄杜预，障水幸王尊。\n二纪朋僚旧，追怀恸寝门。",
        "dynasty": "宋",
        "collection_info": null
    },
    {
        "title": "莫子宪中奉挽歌词三首  其三",
        "author": "葛胜仲",
        "content": "令子承家学，诸儒拥后尘。\n无双问江夏，第一擢平津。\n宣谕传黄甲，褒称对紫宸。\n公师有追贲，行庆密章新。",
        "dynasty": "宋",
        "collection_info": null
    },
    {
        "title": "致政朝奉亲家丁公挽歌词二首  其一",
        "author": "葛胜仲",
        "content": "节概松千丈，声华桂一枝。\n牵丝始游宦，解组遽安时。\n人美抛官早，身嫌了事迟。\n反真聊示病，曾不谒巫医。",
        "dynasty": "宋",
        "collection_info": null
    },
    {
        "title": "致政朝奉亲家丁公挽歌词二首  其二",
        "author": "葛胜仲",
        "content": "贯籍明光殿，颐神通德门。\n庆源来化鹤，高隐谢惊猿。\n冕绂承前范，箕裘付后昆。\n论婚情义重，祖载独伤魂。",
        "dynasty": "宋",
        "collection_info": null
    },
    {
        "title": "胡诚甫朝散挽歌辞",
        "author": "葛胜仲",
        "content": "学擅尃门邃，年跻赐几尊。\n降崧钟秀气，游岱返英魂。\n宰树黄岩拱，房祠赤绂昏。\n密章行胙国，有子大公门。",
        "dynasty": "宋",
        "collection_info": null
    },
    {
        "title": "凌丞事挽词二首  其一",
        "author": "葛胜仲",
        "content": "铨材今秀孝，较德古沉冥。\n已悟桃花理，犹翻贝叶经。\n妙观存述造，阴德有平停。\n今夜稽山道，天沉处士星。",
        "dynasty": "宋",
        "collection_info": null
    },
    {
        "title": "凌丞事挽词二首  其二",
        "author": "葛胜仲",
        "content": "紫诰恩华重，青纶命服荣。\n无香然玉釡，有子胜金籝。\n禅解超尊宿，乡评服老成。\n棘人深孺慕，捧土作佳城。",
        "dynasty": "宋",
        "collection_info": null
    },
    {
        "title": "许处士挽词二首  其一",
        "author": "葛胜仲",
        "content": "场籍声华茂，家庭志意修。\n光阴归翰墨，器业谩林丘。\n学府空鸡跖，贤书误鹤头。\n门基多克荷，衮衮出公侯。",
        "dynasty": "宋",
        "collection_info": null
    },
    {
        "title": "许处士挽词二首  其二",
        "author": "葛胜仲",
        "content": "濉阳忠烈后，泊水老成人。\n庠校推模表，州闾训睦婣。\n决疑辞郭璞，营急似陈遵。\n碑字深无愧，銮坡得从臣。",
        "dynasty": "宋",
        "collection_info": null
    },
    {
        "title": "鲁国太夫人杨氏挽歌词四首  其一",
        "author": "葛胜仲",
        "content": "教子青云上，持身白业中。\n挟医来相第，赐襚出宸衷。\n鸾诰前恩在，鱼轩旧辙空。\n东方妙喜国，断取作幽宫。",
        "dynasty": "宋",
        "collection_info": null
    },
    {
        "title": "鲁国太夫人杨氏挽歌词四首  其二",
        "author": "葛胜仲",
        "content": "未肖甘泉像，先疏曲阜封。\n春秋绵六纪，甘毳极千钟。\n远日朝廷趣，容车郡国供。\n吴人交恻楚，相杵夜停舂。",
        "dynasty": "宋",
        "collection_info": null
    },
    {
        "title": "鲁国太夫人杨氏挽歌词四首  其三",
        "author": "葛胜仲",
        "content": "鳣堂推胄贵，蝉冕嫓夫荣。\n玉釡香无验，金辉馆已迎。\n鹊梁占胙土，龟墨报佳城。\n今代谁词伯，刊碑远德声。",
        "dynasty": "宋",
        "collection_info": null
    },
    {
        "title": "鲁国太夫人杨氏挽歌词四首  其四",
        "author": "葛胜仲",
        "content": "子贵今台辅，才高古荩臣。\n与民开寿域，为国斡洪钧。\n会友伤陶髪，迎师忆孟邻。\n栾栾亲负土，肠断冢边麟。",
        "dynasty": "宋",
        "collection_info": null
    },
    {
        "title": "学正郭勉夫示诗次韵答之",
        "author": "葛胜仲",
        "content": "有道家声远，沉机足干时。\n松生非培塿，檀伐待沦漪。\n虎脊卑凡乘，蛾眉疾众姬。\n一鸣惊伍举，千里器王珪。\n德令温温着，名香蔼蔼驰。\n披荘问同异，执礼判嫌疑。\n操尙倾涓子，才华进客儿。\n适齐非鼓瑟，逃楚笑吹箎。\n艺苑高三绝，书庠肃五仪。\n涌泉推敏思，翻水播英辞。\n计吏趋兰省，诸生偃璧池。\n行殊师也过，论鄙释之卑。\n默识扳安世，多方劣惠施。\n风标寒似玉，机警利如锥。\n高翥千龄鹤，前知五总龟。\n碎金珍谢傅，余锦梦丘迟。\n谬学邯郸步，工施浑沌眉。\n文科将赫奕，荣路即威夷。\n器业今为重，功勲士所期。\n他年青竹上，凛凛看名垂。",
        "dynasty": "宋",
        "collection_info": null
    },
    {
        "title": "勉夫示诗鸣其穷甚哀因次韵答之极其贫悴之态而卒勉之以科举庶广其意也",
        "author": "葛胜仲",
        "content": "落落超余子，干时命未当。\n摧伤窘文阵，拓落尚书庠。\n賨货无山积，毛羣欠谷量。\n蜗庐寒不展，龙具夜何长。\n牍谩三千富，年侵四十彊。\n有车乘下泽，无梦入高唐。\n藜糗甘珍荐，桑枢自峻堂。\n书佣跧净院，舂赁寄修廊。\n异鬼时相笑，邻家许借光。\n低佪涸辙鲋，进退触藩羊。\n原宪贫非病，荣期乐处常。\n财雄劣程郑，赀鉅笑秦杨。\n甫里田多潦，浔阳径就荒。\n白驹嗟逸豫，黄鸟怨遗忘。\n薪乏支离束，钱空赵壹囊。\n晨餐烦乞米，夜读待然糠。\n词艺闻精敏，名声已激扬。\n登荣将赫奕，处困暂徊徨。\n志气宜轩翥，文辞忌怨伤。\n逐贫高赋就，丰廪换龟膓。",
        "dynasty": "宋",
        "collection_info": null
    },
    {
        "title": "中秋和韵",
        "author": "葛胜仲",
        "content": "凉夜清商半，层空素月初。\n腾清来洞户，委照入蓂空庐。\n银海亭亭上，金波煜煜舒。\n纤阿今夕御，少昊昔年墟。\n魄射澄澜倒，光涵脱叶疏。\n阶蓂生乍足，庭桂落堪锄。\n东鄙人摛藻，西园客燕胥。\n未高尤潋灔，当午更踟躇。\n气挟金飈爽，光从玉宇摅。\n鑑圆疑傍架，轮正若依舆。\n影挂千林上，明同万里余。\n云开无点缀，火退觉虚徐。\n滉漾吞星彩，晶荧遡日车。\n惊枝翻异鹊，减脑谢游鱼。\n田凈琼初种，窗明雪未除。\n胡床情恋嫪，小舫兴勤渠。\n珠盛辉兹水，潮高壮尾闾。\n倾寒涤肝胃，扬彩媚衣裾。\n郡古休敲榜，官閒置简书。\n万家兴釂鼓，恺乐旐维旟。",
        "dynasty": "宋",
        "collection_info": null
    },
    {
        "title": "次韵逢叔喜雪",
        "author": "葛胜仲",
        "content": "始见穿帘隙，俄惊照屋山。\n春容先苑树，夜色误城关。\n砧积疑铺练，盆消若盗环。\n酒醇怀泛蚁，诗敏过求鷴。\n滉漾迷珠泽，便娟掩玉颜。\n人饥毡共嚥，马冻荐难悭。\n势急因空乱，形移任地班。\n舞深争巧黠，啭细弄幽閒。\n淮右提师入，山阴访友还。\n江湖禽影断，絃木未须弯。",
        "dynasty": "宋",
        "collection_info": null
    },
    {
        "title": "次韵李倅安上喜雪",
        "author": "葛胜仲",
        "content": "兔苑佳宾集，龙山上瑞臻。\n微飘方自弄，乱洒忽无垠。\n剪水层空堕，装春病枿新。\n缤翻投隙巧，历乱点衣匀。\n急每随风阵，高将拥日轮。\n阶閒铺六出，檐重压千钧。\n片落梅初谢，毬飘柳未颦。\n赏清疑不夜，惊晚误司晨。\n朔漠寒沙起，湘吴美酎陈。\n地荒包委琐，木朽盖轮囷。\n舴艋寻幽客，蜗牛卧冷人。\n稍晴芳意动，散策共寻春。",
        "dynasty": "宋",
        "collection_info": null
    },
    {
        "title": "再和",
        "author": "葛胜仲",
        "content": "皑皑盈尺瑞，及此腊前臻。\n滉漾连三暮，萦盈遍九垠。\n青腰阴巧露，白帝羽仪新。\n坤轴埋藏厚，天潢泻落匀。\n瑶林变园榭，缟带逐车轮。\n膏润归农亩，雕裁自化钧。\n吟寒诗胆健，装冷妩眉颦。\n点袖朝正日，侵鞾立仗晨。\n境同秋月净，句鄙散盐陈。\n白玉藏千室，黄云卜万囷。\n江皋迷宓女，姑射想神人。\n早晚晴光动，郊原探早春。",
        "dynasty": "宋",
        "collection_info": null
    },
    {
        "title": "十二月初四日游吴山院",
        "author": "葛胜仲",
        "content": "稳坐踰年矣，浑消髀肉顽。\n两儿挟篮轝，十里访吴山。\n佛老聊施佞，官曹未畏瘝。\n烟林穿窈窈，岩溜揭潺潺。\n楼观修篁外，招提翠麓间。\n嶝危愁惫力，潭凈怯衰颜。\n身缚何因脱，心纷得暂删。\n岁穷嗟俛仰，境胜彊跻攀。\n腊出因休吏，晡归及闭关。\n相将投此帻，永伴黑衣閒。",
        "dynasty": "宋",
        "collection_info": null
    },
    {
        "title": "走笔追记十二月九日潭头之游",
        "author": "葛胜仲",
        "content": "三益得岂易，一游营亦难。\n地偏如避俗，春早自排寒。\n霖潦逢初霁，年华念欲单。\n搘笻卜遐眺，挈榼展清欢。\n茶坞千家密，梅林十里宽。\n幽寻穷窈窕，危陟遍巑岏。\n有地堪肥遁，幽人卜考槃。\n后前罗峻岭，左右绕惊澜。\n西望双藤老，南瞻巨石盘。\n千章丛古木，九畹秀崇兰。\n手板看苍翠，军持上激湍。\n醉乡因蚁酎，水厄为龙团。\n晚景云低树，归途雨压冠。\n明惊烽火逼，小艇起前滩。",
        "dynasty": "宋",
        "collection_info": null
    },
    {
        "title": "十二月二十三日立春中散兄棣华第六会特盛是日天大雪小孙女出綵旛胜及花柳精巧夜漏且五鼓方罢既归不得寐偶成律诗纪事拜呈中散兄兼简公任阜民详定侍郎道祖签幕判院朝提辖奉议卿任宝录待制",
        "author": "葛胜仲",
        "content": "异县逢春启，羁怀百不堪。\n频倾次道酿，聊喜阿云谈。\n棣蕚仍清集，辛盘助半酣。\n綵旛惊节物，玉屑瑞田蚕。\n太簇律初应，德星堂不惭。\n共夸筵秩秩，那羡府潭潭。\n济美三公后，逃禅二老参。\n清欢时择胜，冲操自廉贪。\n丹荔来闽部，黄鱼出峤南。\n云泉烹赐茗，罗帕荐珍柑。\n经醉香浮座，言归钟动庵。\n萧然文字饮，共赋鹿鸣三。",
        "dynasty": "宋",
        "collection_info": null
    },
    {
        "title": "六月六日大暑市中无肉庖厨索然作六言三首  其一",
        "author": "葛胜仲",
        "content": "翠竹碧梧入望，紫茄白苋供槃。\n未办楚王鸡跖，难求闵叔猪肝。",
        "dynasty": "宋",
        "collection_info": null
    },
    {
        "title": "六月六日大暑市中无肉庖厨索然作六言三首  其二",
        "author": "葛胜仲",
        "content": "常馔素谙苜蓿，忍饥何必槟榔。\n自叹麞头鼠目，难辞蝉腹龟膓。",
        "dynasty": "宋",
        "collection_info": null
    },
    {
        "title": "六月六日大暑市中无肉庖厨索然作六言三首  其三",
        "author": "葛胜仲",
        "content": "三白旧甘蔬食，八关聊復斋支。\n蚁酒似闻将熟，蟹螯应得重持。",
        "dynasty": "宋",
        "collection_info": null
    },
    {
        "title": "再和三首  其一",
        "author": "葛胜仲",
        "content": "晨飱仅有醢豆，夜饮应无烛槃。\n属餍何取鸡肋，委顺甘为鼠肝。",
        "dynasty": "宋",
        "collection_info": null
    },
    {
        "title": "再和三首  其二",
        "author": "葛胜仲",
        "content": "野步自锄芦菔，轻尘试煮桄榔。\n坐喜青刍入眼，不须紫笋捜膓。",
        "dynasty": "宋",
        "collection_info": null
    },
    {
        "title": "再和三首  其三",
        "author": "葛胜仲",
        "content": "腊毒虽无后悔，转雷已觉难支。\n异馔那施方文，寒泉且饮军持。",
        "dynasty": "宋",
        "collection_info": null
    },
    {
        "title": "二陈作书怀诗亦次韵",
        "author": "葛胜仲",
        "content": "山城真称着寒儒，遶屋青苍似故居。\n吏牍纠纷惭磔鼠，斋厨萧索待泔鱼。\n懒如园令将移病，穷似虞卿合着书。\n赖是丰年民气乐，梦回时见旐维旟。",
        "dynasty": "宋",
        "collection_info": null
    },
    {
        "title": "圄空讼息復遇肆眚庭事萧然蒙良器解元宠诗輙以二章为谢  其一",
        "author": "葛胜仲",
        "content": "一官铜墨付疏顽，岁好人和偶未瘝。\n东亩黄云穈芑卧，北扉青草纆徽閒。\n鹄亭夜觉冤氛静，蝇笔晨惊霈泽颁。\n倪耄欢謡归帝力，风人溢美但赪颜。",
        "dynasty": "宋",
        "collection_info": null
    },
    {
        "title": "圄空讼息復遇肆眚庭事萧然蒙良器解元宠诗輙以二章为谢  其二",
        "author": "葛胜仲",
        "content": "编户相安易得情，年来狴犴毎刑清。\n庭閒不復施梧象，俗朴聊同示草缨。\n牍背仅能平枉桡，需头那復觊褒荣。\n人言官事无由了，暂得居官事了名。",
        "dynasty": "宋",
        "collection_info": null
    },
    {
        "title": "次德林新亭诗韵",
        "author": "葛胜仲",
        "content": "缿讼无多得暂閒，结亭聊就碧鲜间。\n胡床寄目中宵月，手板支颐四面山。\n楂带水禽流浅濑，帆随烟艇转前湾。\n登临似与尘寰隔，况復朋从接笋班。",
        "dynasty": "宋",
        "collection_info": null
    },
    {
        "title": "次韵子充九日建天寜道场罢遂游尧祠",
        "author": "葛胜仲",
        "content": "悒悒无聊坐学宫，衔杯阻共玉西东。\n祝延精舍臣心重，择胜丛祠友好隆。\n休嘆青衫淹小县，且从乌帽落商风。\n喜君句法无餻字，始信才华梦得同。",
        "dynasty": "宋",
        "collection_info": null
    },
    {
        "title": "次韵德升游尧庙",
        "author": "葛胜仲",
        "content": "頽垣老屋寄荒村，八彩修眉俨若存。\n古砌荒凉无历草，奠觞牢落想衢樽。\n云山遶郭清如活，烟艇摇波渺欲翻。\n循牒归来同胜赏，免烦诸友为招魂。",
        "dynasty": "宋",
        "collection_info": null
    },
    {
        "title": "九日汝明留郡中不遂同游以诗见寄次韵",
        "author": "葛胜仲",
        "content": "三年卜筑慕幽人，九日无欢愧病身。\n始谓窥临陪胜友，那知岑寂度萧辰。\n醪敷卷白欣初熟，菊蘂舒黄正斩新。\n闻道小蛮新教舞，归时呼客莫辞频。",
        "dynasty": "宋",
        "collection_info": null
    },
    {
        "title": "题观音院",
        "author": "葛胜仲",
        "content": "弱水无风到海山，慈容亲觐紫旃檀。\n亭亭宝刹凌云近，湛湛清池潄玉寒。\n橘熟独垂红万颗，竹迷曾莳碧千竿。\n热官步武何容到，散秩须知第一官。",
        "dynasty": "宋",
        "collection_info": null
    },
    {
        "title": "诸生绝粮偶作二首示勉夫  其一",
        "author": "葛胜仲",
        "content": "庖厨落寞不堪闻，弹铗无鱼甑有尘。\n谁识箪瓢颜氏乐，可怜鲑菜庾郎贫。\n固穷始合称君子，临难聊须语细人。\n曳褷长歌商颂在，未应怼憾去来频。",
        "dynasty": "宋",
        "collection_info": null
    },
    {
        "title": "诸生绝粮偶作二首示勉夫  其二",
        "author": "葛胜仲",
        "content": "饥肠愁坐耳无闻，放饭先疑甑拾尘。\n闻说食功非食志，政宜忧道不忧贫。\n佐饔但有思尝者，执爨初无欲凊人。\n好向计台勤自列，文移见却已频频。",
        "dynasty": "宋",
        "collection_info": null
    },
    {
        "title": "次韵刘卿任阜民对假菊花尝新酒",
        "author": "葛胜仲",
        "content": "隆冬急雪舞淄渑，那得鲜鲜细菊呈。\n何处幻师来衒巧，此花词客最钟情。\n盈尊更值醪敷热，下筯仍欣鲙缕頳。\n应笑蓬蒿张仲蔚，忍寒独坐到黎明。",
        "dynasty": "宋",
        "collection_info": null
    },
    {
        "title": "次韵德升见怀",
        "author": "葛胜仲",
        "content": "米廪无喧似结庐，一檐寒竹伴幽虚。\n閒开桑落倾浮蚁，凈展芸籤拂蠹鱼。\n频枉诗筒从我读，已留斋壁待君书。\n二千石子人中爽，风月高情更起予。",
        "dynasty": "宋",
        "collection_info": null
    },
    {
        "title": "次韵德升再讲酬唱",
        "author": "葛胜仲",
        "content": "莲社追攀毎愧心，诗盟此假偶重寻。\n孤高旧压元和体，清警新闻正始音。\n龟洛赋成应夺锦，鸡林价重定酬金。\n自怜潦倒无佳制，东望家山但越吟。",
        "dynasty": "宋",
        "collection_info": null
    },
    {
        "title": "次韵蔡安度秀才赋盐",
        "author": "葛胜仲",
        "content": "法更盐筴利源开，濒海熬波亹亹来。\n贡篚烧羊谩南北，嘉笾形虎间榛梅。\n鍜圭搥璧严疆域，积雪飞霜阜货财。\n滋味佐饔周九土，柳星端合祀坛垓。",
        "dynasty": "宋",
        "collection_info": null
    },
    {
        "title": "青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞  其一",
        "author": "葛胜仲",
        "content": "朱颜幕府美如英，庇邑优闲闭讼庭。\n语掾气刚工论事，讲郎材拙只横经。\n相从此地初披雾，却望遥天想聚星。\n速发试题乘不备，母令掩耳及惊霆。",
        "dynasty": "宋",
        "collection_info": null
    },
    {
        "title": "青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞  其二",
        "author": "葛胜仲",
        "content": "东秦人士富豪英，乡老宾贤上帝庭。\n玉笋未知谁得地，金籯闻说剩通经。\n雄夸气各千云汉，妙制文多焕斗星。\n水镜诸公标鍳在，大声从此起非霆。",
        "dynasty": "宋",
        "collection_info": null
    },
    {
        "title": "青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞  其三",
        "author": "葛胜仲",
        "content": "樽酒重阳泛菊英，此时应得到家庭。\n奔趋试席虽深贯，囚鏁文闱苦未经。\n梦入故园时栩栩，愁侵衰鬓欲星星。\n评文赖有金闺彦，敏手从来号震霆。",
        "dynasty": "宋",
        "collection_info": null
    },
    {
        "title": "青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞  其四",
        "author": "葛胜仲",
        "content": "前山云物望英英，拘窘无从出户庭。\n盖众未知除患术，居閒聊喜卫生经。\n客涂淫滞将弥月，王事勤劳毎戴星。\n已恨归期误占鹊，阿香何苦更飞霆。",
        "dynasty": "宋",
        "collection_info": null
    },
    {
        "title": "再次韵四首呈至父  其一",
        "author": "葛胜仲",
        "content": "茂宰才名莫与京，久宜迁擢润朝廷。\n儒林传记夸三箧，圣域淹通贯十经。\n豪县暂颁天子诏，清资已应议郎星。\n危言峻节他年事，肯向威颜慑震霆。",
        "dynasty": "宋",
        "collection_info": null
    },
    {
        "title": "再次韵四首呈至父  其二",
        "author": "葛胜仲",
        "content": "棘绕重门昼亦扄，白袍摇笔坐中庭。\n摛词绵密多根道，论事轩昂各传经。\n学博素推通德里，名高先动进贤星。\n知谁吉梦如扬辇，一石龙驹落大霆。",
        "dynasty": "宋",
        "collection_info": null
    },
    {
        "title": "再次韵四首呈至父  其三",
        "author": "葛胜仲",
        "content": "文卷纵横未易名，欲捜佳笔送王庭。\n去留彼我心无着，工拙锱铢眼尽经。\n老信虚名真画饼，忙知急景甚飞星。\n自怜考阅专精甚，不觉猝然柱破霆。",
        "dynasty": "宋",
        "collection_info": null
    },
    {
        "title": "再次韵四首呈至父  其四",
        "author": "葛胜仲",
        "content": "披卷疲劳亦暂停，相携款睇聚閒庭。\n绘图细阅吴生品，茗盌分评陆子经。\n牓帖未应凭主第，文穷端已送奴星。\n毬场絷鎻惊踰月，可信流光甚疾霆。",
        "dynasty": "宋",
        "collection_info": null
    },
    {
        "title": "出院有期呈同院二首  其一",
        "author": "葛胜仲",
        "content": "门前舆马已纷纷，犹尔痴迷校艺文。\n山色未容飞盖赏，市声时得隔墙闻。\n裴头黄尾皆前定，王后卢前谩自分。\n颇忆安居卧斋榻，净看香雾起微焚。",
        "dynasty": "宋",
        "collection_info": null
    },
    {
        "title": "出院有期呈同院二首  其二",
        "author": "葛胜仲",
        "content": "旅怀牢落倦文玚，宪网拘挛出处妨。\n眼力半消嫌夜烛，腰围顿减怯秋霜。\n到家会是扬三喜，取第谁同郭八郎。\n趣驾莫孤餻酒会，东篱菊蘂已金黄。",
        "dynasty": "宋",
        "collection_info": null
    },
    {
        "title": "次韵祝守康鹿鸣宴赠诸先辈  其一",
        "author": "葛胜仲",
        "content": "清香画戟，戟燕儒流，场籍英材喜博收。\n奋袖谈辞争落落，抠衣矩步更秋秋。\n新篇奨激华如衮，公议归怀缀若旒。\n蘂榜登荣即从政，定知果艺过由求。",
        "dynasty": "宋",
        "collection_info": null
    },
    {
        "title": "次韵祝守康鹿鸣宴赠诸先辈  其二",
        "author": "葛胜仲",
        "content": "观光六十富豪英，宾送春闱属鉅卿。\n乐采旧知多藻茆，燕敖今喜食蒿苹。\n糊名选艺无私见，置醴优贤有颂声。\n成就旋归充贡职，鲁人歆艷始知荣。",
        "dynasty": "宋",
        "collection_info": null
    },
    {
        "title": "次韵祝邦直题饮鳯泉",
        "author": "葛胜仲",
        "content": "万里溪源出小池，乔林修竹映清辉。\n迁鸎榜内偏留落，饮鳯泉边习遁肥。\n游覧忽纡都骑贵，称夸更得綵毫挥。\n故山水石那优此，肯为低腰便赋归。",
        "dynasty": "宋",
        "collection_info": null
    },
    {
        "title": "示友卿",
        "author": "葛胜仲",
        "content": "飞藿萧萧晚自零，来时灌木始欣荣。\n毎因劝学添文思，却为回文动旅情。\n好逐诸儒勤释菜，莫忧贫嫂便轑羮。\n似闻阚泽中宵梦，月裏分明有姓名。",
        "dynasty": "宋",
        "collection_info": null
    },
    {
        "title": "次韵若拙碧线泉",
        "author": "葛胜仲",
        "content": "掉缭穿桥一线过，济南金色漫浮波。\n共疑园客春投茧，直恐针神夜过河。\n贯脱已遗交甫佩，缕飞如掷幼舆梭。\n晚风披拂俄中断，拆韈虽长苦不多。",
        "dynasty": "宋",
        "collection_info": null
    },
    {
        "title": "诸生诣府见留再任偶作示勉夫二首  其一",
        "author": "葛胜仲",
        "content": "鲁堂诗礼号多儒，文席非才误诏除。\n贤路久妨颜已厚，儒宫相借计诚疏。\n化鵾未敢图飞翼，搏虎谁能復下车。\n诣府自言无以称，空衔诸彦意勤渠。",
        "dynasty": "宋",
        "collection_info": null
    },
    {
        "title": "诸生诣府见留再任偶作示勉夫二首  其二",
        "author": "葛胜仲",
        "content": "安閒喜得伴林居，分教无功恨有余。\n闵贡政为投劾计，何蕃空上乞留书。\n论文毎愧瑕疵汝，廷誉何烦俎豆予。\n谁识白云千里念，终更计日望吾庐。",
        "dynasty": "宋",
        "collection_info": null
    },
    {
        "title": "将至襄陵二首  其一",
        "author": "葛胜仲",
        "content": "西风寥栗不须悲，云日轻明政自奇。\n远岸绿飘梧槭槭，疏林红露枣离离。\n味廽新醑愁眉破，凉入单纨病骨知。\n试问夜窗灯火读，何知蚊蚋扑缘时。",
        "dynasty": "宋",
        "collection_info": null
    },
    {
        "title": "将至襄陵二首  其二",
        "author": "葛胜仲",
        "content": "千里昆崙一月风，乘流初不恨途穷。\n南陔就养晨昏乐，东榻忘怀笑语同。\n牛酒故应推汴上，鲈莼那復念吴中。\n明朝繫缆襄陵驿，试上高原望鬰葱。",
        "dynasty": "宋",
        "collection_info": null
    },
    {
        "title": "君山饭僧荐考妣元述示诗次其韵",
        "author": "葛胜仲",
        "content": "负郭檐楹古道场，山形连接楚人黄。\n千寻宝刹留幡影，万里沧波对练光。\n问膳香兰无復日，霑襟青血自成行。\n才收英器还遵路，三昧高僧笑我忙。",
        "dynasty": "宋",
        "collection_info": null
    },
    {
        "title": "次韵敦仁教授述怀",
        "author": "葛胜仲",
        "content": "十载文华盖众英，州庠微禄代躬耕。\n半生甘为方穿碍，此假那因曲木惊。\n折角谈经于道胜，低簪下匕以身轻。\n两朝大典资编削，莫向西风厌宦情。",
        "dynasty": "宋",
        "collection_info": null
    },
    {
        "title": "近蒙夏蒙夫教授用赠太守韵见贻輙復和答",
        "author": "葛胜仲",
        "content": "百家六艺日披吟，问学渊源已造深。\n旧直蓬山无俗梦，今官槐市有清阴。\n公余绿绮乘閒抚，客退黄庭毎自临。\n官冷定知尘满甑，谁人裹饭慰愁霖。",
        "dynasty": "宋",
        "collection_info": null
    },
    {
        "title": "伏蒙达之学谕以诗宠眷生日次韵酬谢",
        "author": "葛胜仲",
        "content": "穷通谁復问东龟，材命由来略可推。\n去恶敢言除亩薤，律贪聊慕拔园葵。\n百年永悼悬弧日，一顾垂当解印时。\n诗句清新褒借甚，却嫌无当玉为巵。",
        "dynasty": "宋",
        "collection_info": null
    },
    {
        "title": "段去尘教授示书以茶菊自况作诗谢之",
        "author": "葛胜仲",
        "content": "高标落落敢评题，託物铨量庶似之。\n娯客精神真北苑，可人风味剧东篱。\n云腴斗早惊先出，霜蘂禁寒属后期。\n便欲相称为二陆，居然桑苎与天随。",
        "dynasty": "宋",
        "collection_info": null
    },
    {
        "title": "旬休延圣院纳凉周澶州招饮呈德升诗二首  其一",
        "author": "葛胜仲",
        "content": "年来形迹苦西东，邂逅招提一笑同。\n世事休论痴黠半，物情都在圣贤中。\n地灵蒸鬰疑无着，友胜喧嚣自不通。\n借与方床宽六尺，道人知有竹间风。",
        "dynasty": "宋",
        "collection_info": null
    },
    {
        "title": "旬休延圣院纳凉周澶州招饮呈德升诗二首  其二",
        "author": "葛胜仲",
        "content": "讲席朝来得暂停，蓝舆同入法王城。\n清壶照座三棱莹，小扇摇风六角轻。\n方罫共争棋上劫，顽盆更酌酒中兵。\n佳宾更赖王思远，霜气能令暑气清。",
        "dynasty": "宋",
        "collection_info": null
    },
    {
        "title": "元巳日王循德招饮方池宏道兄有诗奉和以纪一时之事",
        "author": "葛胜仲",
        "content": "浮爽清波正日迟，出郊修禊属芳时。\n幸陪飞观朋簪盍，未覩华堂舞袖僛。\n命中已于三耦见，争雄仍向一枰知。\n爱君多艺能倾坐，岂但流觞记逸诗。",
        "dynasty": "宋",
        "collection_info": null
    },
    {
        "title": "伯兄以家园亭名书壁间因作",
        "author": "葛胜仲",
        "content": "壁间亭榜记家林，独住云泉宿昔心。\n千里故园应好在，十年羁宦阻登临。\n钟仪长自操南语，荘舄何曾忘越吟。\n松菊未荒归有约，不知富贵定谁淫。",
        "dynasty": "宋",
        "collection_info": null
    },
    {
        "title": "伯父致政通直取谢灵运诗句作萧散堂赋诗次和寄二首  其一",
        "author": "葛胜仲",
        "content": "神武门高早挂冠，首嗟荣路久淹蟠。\n诗辞故故推灵运，禅语时时对道安。\n书字不夸云五朵，卧閒偏怯日三竿。\n遐龄清德全真乐，谁识荣期善自宽。",
        "dynasty": "宋",
        "collection_info": null
    },
    {
        "title": "伯父致政通直取谢灵运诗句作萧散堂赋诗次和寄二首  其二",
        "author": "葛胜仲",
        "content": "青云谁羡猛飞翰，解组归来分屈蟠。\n唯以道腴从已味，肯将心法逐人安。\n林迷晓嶂云千迭，舟漾春塘水半竿。\n退隐州闾名愈重，坐令鄙薄化敦宽。",
        "dynasty": "宋",
        "collection_info": null
    },
    {
        "title": "贺十八叔父及婶氏受恩封",
        "author": "葛胜仲",
        "content": "圣渥便蕃奨义方，灵椿双寿庆华堂。\n品开京秩纡蓝绶，告锡脂田閟锦囊。\n家世百年逢盛事，庭闱一日拜恩光。\n列封更及诸郎贵，禄釡交迎福炽昌。",
        "dynasty": "宋",
        "collection_info": null
    },
    {
        "title": "和尧卿兄喜孝卿兄登科",
        "author": "葛胜仲",
        "content": "兴贤赐第集英春，劝学应从孟母邻。\n黄甲科名新赫奕，青云岐路肯因循。\n暴鳃昔恨登龙晚，饮羽今惊中鹄亲。\n云陛开陈三道要，寜容举首属他人。",
        "dynasty": "宋",
        "collection_info": null
    },
    {
        "title": "尧卿兄改官升朝作诗纪贺三首  其一",
        "author": "葛胜仲",
        "content": "交亲衮衮上青云，冷局辛勤自奋身。\n玉陛胪传瞻觐久，金闺通籍宠光新。\n功名此去未为晚，富贵傥来那有因。\n预喜郊封荣祢庙，弟兄同列拜恩纶。",
        "dynasty": "宋",
        "collection_info": null
    },
    {
        "title": "尧卿兄改官升朝作诗纪贺三首  其二",
        "author": "葛胜仲",
        "content": "冷不迁官似子云，但知谋道不谋身。\n文高书局恩华旧，秩改朝班庆自新。\n此去功名应自致，从来力命固相因。\n荣涂万里通无碍，峻陟行看奉帝纶。",
        "dynasty": "宋",
        "collection_info": null
    },
    {
        "title": "尧卿兄改官升朝作诗纪贺三首  其三",
        "author": "葛胜仲",
        "content": "引对天墀获望云，固知儒学不孤身。\n均输它局交论荐，元会登朝正履新。\n夕秀共夸披未振，夜光那復困无因。\n持荷入侍从兹始，龟紫应卑五两纶。",
        "dynasty": "宋",
        "collection_info": null
    },
    {
        "title": "次韵尧卿兄诗酒中兴三首  其一",
        "author": "葛胜仲",
        "content": "可惜虚行淮汴路，不忧无继是巴笺。\n任贫任病须欢伯，更拙更慵犹短篇。\n好拉嘉宾倾若下，剩鈎华藻染由拳。\n离羣他日乖觞咏，马腹何因更及鞭。",
        "dynasty": "宋",
        "collection_info": null
    },
    {
        "title": "次韵尧卿兄诗酒中兴三首  其二",
        "author": "葛胜仲",
        "content": "舟行诗酒两相牵，岂暇观书理废笺。\n金榼兴阑多半醉，锦囊才乱罕终篇。\n吟哦有味增閒适，酩酊忘形谢曲拳。\n年大此乡疑可老，宦涂羞鬻贾人鞭。",
        "dynasty": "宋",
        "collection_info": null
    },
    {
        "title": "次韵尧卿兄诗酒中兴三首  其三",
        "author": "葛胜仲",
        "content": "耻向权门事鞾板，懒于驿路奏书笺。\n芳醪不厌三千醆，嘉颂时为十二篇。\n吟裏情怀清似洗，醉中身世小如拳。\n伯伦子美真豪逸，风味平生愿执鞭。",
        "dynasty": "宋",
        "collection_info": null
    },
    {
        "title": "弈棋有进劝工部兄召客",
        "author": "葛胜仲",
        "content": "索居湖海欲忘忧，瓜葛相呼事弈秋。\n方罫互赢多有进，圆盆更酌早为谋。\n格高谁是州中正，米贱休沽县督邮。\n及取春光尚堪赏，莫辞醉倒更扶头。",
        "dynasty": "宋",
        "collection_info": null
    },
    {
        "title": "次韵韩景贤承议自金陵沿檄宣歙道中见贻二首  其一",
        "author": "葛胜仲",
        "content": "循牒腾装冐苦寒，伤离愁思定应宽。\n剸烦狱市才称健，奔命邮亭岁欲阑。\n赤米素盐厨寂寂，清泉白石路漫漫。\n到家尺一应催召，闻说知音正执桓。",
        "dynasty": "宋",
        "collection_info": null
    },
    {
        "title": "次韵韩景贤承议自金陵沿檄宣歙道中见贻二首  其二",
        "author": "葛胜仲",
        "content": "摇毫倾刻便成章，弱冠名标桂籍香。\n仓氏官閒聊自喜，荆州望重岂能方。\n高谈不辨连三日，敏识空惊下五行。\n留落更烦勤慰谕，谁知宠辱渐能忘。",
        "dynasty": "宋",
        "collection_info": null
    },
    {
        "title": "五月望日会食普满院夜归作诗二首呈文中县丞玉老禅师江斆王彧  其一",
        "author": "葛胜仲",
        "content": "怀冰高韵暑天寒，况有波澜在笔端。\n可但风流称不坠，故应哺啜亦堪观。\n坐曹行赴陈蕃榻，待戍方弹贡禹冠。\n戒食毎烦临卜瓠，惭无斗酒鹿盈柈。",
        "dynasty": "宋",
        "collection_info": null
    },
    {
        "title": "五月望日会食普满院夜归作诗二首呈文中县丞玉老禅师江斆王彧  其二",
        "author": "葛胜仲",
        "content": "簿书填委我何堪，茶串携寻井水甘。\n幻境岂能喻十十，禅机聊喜契三三。\n竹风敲玉清音迥，荷雨跳珠绿影涵。\n檀施敢夸蒲塞馔，欲因卢至戒悭贪。",
        "dynasty": "宋",
        "collection_info": null
    },
    {
        "title": "二十四日叶氏林亭燕集成句呈文中县丞",
        "author": "葛胜仲",
        "content": "执热何从避火云，山居岑寂背城闉。\n昂霄木老清阴厚，鍼水秧齐翠剡新。\n鲊熟惯醒虞匠酒，扇轻堪障庾公尘。\n凉飈拂袵容吾共，自意无怀以上人。",
        "dynasty": "宋",
        "collection_info": null
    },
    {
        "title": "叶佐卿见和復次韵答之",
        "author": "葛胜仲",
        "content": "扇上閒题陇首云，扬风携过海寜闉。\n于飞鹭识观光早，前列龟看入贡新。\n会见文辞惊乙覧，莫嫌衣袂点京尘。\n昇平楼下胪传日，共指中朝第一人。",
        "dynasty": "宋",
        "collection_info": null
    },
    {
        "title": "和少藴石林谷草堂三首  其一",
        "author": "葛胜仲",
        "content": "宠辱循环厌宦情，盖头茅屋手亲营。\n清泉横道疑滋穴，翠袖围居似化城。\n不拟身名炫俱泰，且图心迹遂双清。\n半庵閒地如容我，便足徜徉了一生。",
        "dynasty": "宋",
        "collection_info": null
    },
    {
        "title": "和少藴石林谷草堂三首  其二",
        "author": "葛胜仲",
        "content": "云峰带竹似伊川，山溜甘于九陇泉。\n离世未应多怨诽，葆真聊自乐虚缘。\n漫郎拟酌洼樽酒，逋客惭驰驿路烟。\n敢请着书详胜致，千秋万岁遣人传。",
        "dynasty": "宋",
        "collection_info": null
    },
    {
        "title": "和少藴石林谷草堂三首  其三",
        "author": "葛胜仲",
        "content": "妙年涉笔赋城芜，岁晚无歌击唾壶。\n曾是北扉称内相，却来东岭伴寒儒。\n閒来真隐编成传，静取飞仙貌作图。\n豪气年来除已尽，元龙雅意卧江湖。",
        "dynasty": "宋",
        "collection_info": null
    },
    {
        "title": "呈去非",
        "author": "葛胜仲",
        "content": "嗣宗旷达早相逢，更喜林间识仲容。\n林蕚集中陪唱和，幽栖谷畔许过从。\n云飞陇首高情远，枫落吴江好句重。\n梁栋他年知有用，斋前楚楚一株松。",
        "dynasty": "宋",
        "collection_info": null
    },
    {
        "title": "婺源祁门二令母年八十求为保官注家便阙慨然慕之作诗二首自悼  其一",
        "author": "葛胜仲",
        "content": "庭闱无復荐芳羶，乌鸟哀情毎泫然。\n游子但吟春草句，门人欲废蓼莪篇。\n风枝数效皋鱼泣，水菽难攀子路贤。\n空羡邻封二佳令，儿啼八十寿亲前。",
        "dynasty": "宋",
        "collection_info": null
    },
    {
        "title": "婺源祁门二令母年八十求为保官注家便阙慨然慕之作诗二首自悼  其二",
        "author": "葛胜仲",
        "content": "迎养京都突未黔，苍黄荼毒血霑襟。\n百年过隙知难復，三釡纒哀政自深。\n不为鲈莼归亦好，独甘羊枣果何心。\n寄言世上斑衣子，温清应须竞寸阴。",
        "dynasty": "宋",
        "collection_info": null
    },
    {
        "title": "周文之运使巡按海寜追忆曩岁与伯仲同奉板舆之乐感慨赋诗不惟辞藻格力清蔚高迈且足以敦孝悌而厚风俗昔夏侯湛作诗示潘岳曰此文非徒温雅乃别见孝悌之性因次韵和二首  其一",
        "author": "葛胜仲",
        "content": "褰帷岩邑特从容，忆惜鸰原会一同。\n乐孺共营兰荐膳，劬劳争报棘吹风。\n绣衣握节新恩重，綵服承颜往事空。\n三纪光阴真插羽，依然小市夕阳中。",
        "dynasty": "宋",
        "collection_info": null
    },
    {
        "title": "周文之运使巡按海寜追忆曩岁与伯仲同奉板舆之乐感慨赋诗不惟辞藻格力清蔚高迈且足以敦孝悌而厚风俗昔夏侯湛作诗示潘岳曰此文非徒温雅乃别见孝悌之性因次韵和二首  其二",
        "author": "葛胜仲",
        "content": "披云初获接音容，贤胜风规自不同。\n懔懔威明将使指，恂恂孝悌训民风。\n竞传清唱纸腾贵，争识皇华巷欲空。\n尚有壁间真墨彩，匣藏留在给园中。",
        "dynasty": "宋",
        "collection_info": null
    },
    {
        "title": "赠觉僧首  其一",
        "author": "葛胜仲",
        "content": "道貌堂堂老不臞，照斋佚阁送居诸。\n断常不着安禅后，寻伺皆空入定余。\n护戒独持螺画行，翻经时作鹿轮书。\n山城为令真非恶，更喜游从得浩初。",
        "dynasty": "宋",
        "collection_info": null
    },
    {
        "title": "赠觉僧首  其二",
        "author": "葛胜仲",
        "content": "上堂慵算海边沙，分卫寜甘向七家。\n篆笔颇疑传枣木，方袍不羡赐兰芽。\n名高白社推尊宿，才比红楼更丽华。\n连枉清篇洗尘滓，缄藏留与里人夸。",
        "dynasty": "宋",
        "collection_info": null
    },
    {
        "title": "静林寺",
        "author": "葛胜仲",
        "content": "妙行堂前耸碧鲜，壶中轩外迭巑岏。\n山门静对清油阔，佛阁宽围碧玉寒。\n蜡屐喜随谈理客，馈浆惊见字民官。\n开山老侃留遗像，试问何如释道安。",
        "dynasty": "宋",
        "collection_info": null
    },
    {
        "title": "次韵工部兄除夕见寄三首  其一",
        "author": "葛胜仲",
        "content": "异县飘流十载穷，年华又见转和风。\n春游已陡惊梅白，夜集犹疑共烛红。\n蓝尾方嗟形影隔，苍头俄喜信音通。\n麦秋时节摇归掉，禅榻相从话苦空。",
        "dynasty": "宋",
        "collection_info": null
    },
    {
        "title": "次韵工部兄除夕见寄三首  其二",
        "author": "葛胜仲",
        "content": "霜毛垂领病摧颓，岁晚流年四秩催。\n一自贬官瞻日远，两经除夕叹星回。\n梅吹画角余寒尽，柏欲飞觞暖律来。\n岁莫日斜还隐几，心同白傅守寒灰。",
        "dynasty": "宋",
        "collection_info": null
    },
    {
        "title": "次韵工部兄除夕见寄三首  其三",
        "author": "葛胜仲",
        "content": "江城流落岁还新，懒作雕虫问大钧。\n月尽嘉平余景刻，年侵彊仕尚沉沦。\n晚持禅悦惟三白，晓簇春盘又五辛。\n肯把生涯供烂醉，黎明学不动心人。",
        "dynasty": "宋",
        "collection_info": null
    },
    {
        "title": "维心以诗送花果栽次韵",
        "author": "葛胜仲",
        "content": "奉乞花栽旋旋移，退师老圃自安时。\n新荄应待天阳发，生意先从地脉知。\n异县聊寻郭駞传，他年敢忘角弓诗。\n庭柯只作怡颜具，肯比侯封逐利宜。",
        "dynasty": "宋",
        "collection_info": null
    },
    {
        "title": "送胡彦师职方迎亲赴阙二首  其一",
        "author": "葛胜仲",
        "content": "词华标韵出邹枚，要路飞翔见轶材。\n编削终篇辞右府，袤延飞诏入中台。\n碑刊棠蕚如敦实，衣曵荆兰似老莱。\n五两风轻清汳路，迎船鱼笋助南陔。",
        "dynasty": "宋",
        "collection_info": null
    },
    {
        "title": "送胡彦师职方迎亲赴阙二首  其二",
        "author": "葛胜仲",
        "content": "簪笔文昌作望郎，暂抛台史护衣香。\n摛辞曾是金声奨，程奏亲逢玉色康。\n禄洎千钟荣滫瀡，图分九服职封疆。\n到都右衮如相问，为说飘流鬂已霜。",
        "dynasty": "宋",
        "collection_info": null
    },
    {
        "title": "侍读官程伯禹以赐茶寄汪敦仁教授蒙惠四胯以诗纪谢",
        "author": "葛胜仲",
        "content": "讲罢清阴转绿槐，露芽珍赐下银台。\n品高逈压仙人掌，味绝堪名瑞草魁。\n分贶虽从稽古出，看题知自迩英来。\n晴窗碾试供诗社，先听声轰万壑雷。",
        "dynasty": "宋",
        "collection_info": null
    },
    {
        "title": "次韵宏道游三官院园时余往辟廱不果往",
        "author": "葛胜仲",
        "content": "晚携胜友共扬镳，应厌家鬟捻紫箫。\n逮得暇时能有几，毎逢佳处且相邀。\n大夫高挹髯龙操，公子閒窥白鴈标。\n独恨抗尘乖寄赏，偶飞轻盖四门桥。",
        "dynasty": "宋",
        "collection_info": null
    },
    {
        "title": "咏槐",
        "author": "葛胜仲",
        "content": "蔽日干霄过百围，龙蛇夭矫半天垂。\n蟠根不老应千载，合抱横分见九枝。\n学市浓阴能几许，公庭转影不多时。\n那知山谷无斤斧，坐与冥灵结后期。",
        "dynasty": "宋",
        "collection_info": null
    },
    {
        "title": "邓子文辞曹枉道相过且出往还诗见示次韵二篇上呈  其一",
        "author": "葛胜仲",
        "content": "区区苏李未应师，句法中涵屈宋姿。\n华贯即今方慎柬，异材如此会深知。\n飘飘气概轻余子，凛凛规摹扩大儿。\n老厌交游翻覆手，欲于士逊结心期。",
        "dynasty": "宋",
        "collection_info": null
    },
    {
        "title": "邓子文辞曹枉道相过且出往还诗见示次韵二篇上呈  其二",
        "author": "葛胜仲",
        "content": "独学离羣政自伤，宠临何幸不遗忘。\n莫嗟黄伞稽掀擢，行看青冥指忽荒。\n好问徒知积鸡跖，登涂曾不倦羊肠。\n衡州言语高天下，秀拔如君实肯堂。",
        "dynasty": "宋",
        "collection_info": null
    },
    {
        "title": "次韵正臣朝议见寄二首  其一",
        "author": "葛胜仲",
        "content": "解组归来遯里门，庆源贻后继臧孙。\n幽寻此日扶鸠杖，荣遇当年驾鹿轓。\n高义共夸贤者出，廉风端遣薄夫敦。\n紫坛熙事专优老，盼篚行看下九阍。",
        "dynasty": "宋",
        "collection_info": null
    },
    {
        "title": "次韵正臣朝议见寄二首  其二",
        "author": "葛胜仲",
        "content": "儒学推称第一流，乞言堪入告嘉猷。\n长閒气味安三径，难老光阴傲十洲。\n谈理清风生玉麈，覆名殊宠谢金瓯。\n方瞳大隐年兄弟，营道应居最上楼。",
        "dynasty": "宋",
        "collection_info": null
    },
    {
        "title": "次韵答王声见赠",
        "author": "葛胜仲",
        "content": "平生未分作臞仙，抵柲英豪不直钱。\n效智连年居定鼎，策勲何日上凌烟。\n高情独寄猗兰操，壮志应存宝剑篇。\n途辙悬知腾上速，请看火色映鸢肩。",
        "dynasty": "宋",
        "collection_info": null
    },
    {
        "title": "和目疾韵",
        "author": "葛胜仲",
        "content": "幻翳乘虗近漆瞳，轻云蔽月有无中。\n废书暂阻雠三豕，妨射何因落两鸿。\n慧眼水清知吉梦，药师经验表奇功。\n疾平岂但开岩电，反照观身觉内通。",
        "dynasty": "宋",
        "collection_info": null
    },
    {
        "title": "幽居书怀六首  其一",
        "author": "葛胜仲",
        "content": "材疏出仕久知难，境胜谋居自考槃。\n反抱关为知道在，赖閒处着得身安。\n离骚毎向醉中读，周易仍于病裏看。\n万顷烟波时击汰，浟浟籊籊弄晴竿。",
        "dynasty": "宋",
        "collection_info": null
    },
    {
        "title": "幽居书怀六首  其二",
        "author": "葛胜仲",
        "content": "环堵翛然一亩宽，更无尘雾苦相干。\n森森佳树木奴实，湛湛清池地镜寒。\n三益时瞻玉界尺，一杯何用肉台盘。\n官閒坐享无功禄，更恐风人刺伐檀。",
        "dynasty": "宋",
        "collection_info": null
    },
    {
        "title": "幽居书怀六首  其三",
        "author": "葛胜仲",
        "content": "观名计利了非真，何似江湖习隐沦。\n户小但期茶当酒，家贫那有蜡充薪。\n五花自喜风翻簟，一角人看雨垫巾。\n上界神仙多护短，不辞长作葛天民。",
        "dynasty": "宋",
        "collection_info": null
    },
    {
        "title": "幽居书怀六首  其四",
        "author": "葛胜仲",
        "content": "不识痈疽与瘠环，柴门虽设自常关。\n木鸡养就都无累，刍狗陈来分合閒。\n聊復读书牛背上，谁能横槊马蹄閒。\n子亭结筑临溪面，瓢饮新来待学颜。",
        "dynasty": "宋",
        "collection_info": null
    },
    {
        "title": "幽居书怀六首  其五",
        "author": "葛胜仲",
        "content": "我贵从教知我希，静观物化养天机。\n名呼池面游鱼狎，缕繫梁间旧燕飞。\n安石困应存远志，姜维那遽觅当归。\n人生安乐他何恤，怅望乡枌与愿违。",
        "dynasty": "宋",
        "collection_info": null
    },
    {
        "title": "幽居书怀六首  其六",
        "author": "葛胜仲",
        "content": "清时鸳鹭正充庭，何事抽簪喜退耕。\n百步穿杨防偶蹶，一巵赏画保先成。\n獭皮冠小随时用，猪鼻车低取意行。\n官柳野梅春意动，莫教诗酒负平生。",
        "dynasty": "宋",
        "collection_info": null
    },
    {
        "title": "谢太守惠茶",
        "author": "葛胜仲",
        "content": "林亭冻卉未芳华，已享先春正焙芽。\n活火急呼汤饼客，缄囊来自使君家。\n破看鲜馥欺瑶草，煮验漂浮漾枣花。\n不预头纲评四品，恍惊流落滞天涯。",
        "dynasty": "宋",
        "collection_info": null
    },
    {
        "title": "新茶",
        "author": "葛胜仲",
        "content": "壑源苞贡及春分，玉食分甘赐旧勲。\n水厄阳侯宜避席，天随陆子合同羣。\n珍同内府新苍璧，味压元丰小矞云。\n便请加笾先果腹，鹅无留掌鼈添裙。",
        "dynasty": "宋",
        "collection_info": null
    },
    {
        "title": "谢通判惠茶用前韵",
        "author": "葛胜仲",
        "content": "色味新香各十分，可无桑苎与书勲。\n打门赠我令呼客，好事知君最出羣。\n饮罢清风引仙阙，睡余妖梦破朝云。\n贫无列屋纤纤手，捧盌齐眉但布裙。",
        "dynasty": "宋",
        "collection_info": null
    },
    {
        "title": "次韵郭大夫见寄",
        "author": "葛胜仲",
        "content": "泗上频蒙访寓公，十年乖隔马牛风。\n谁知迈往青云士，尚寄哀迟白髪翁。\n浮食即今尸靖馆，育材当日谩儒宫。\n寄声有道劳虚奨，窭籔方安鼠技穷。",
        "dynasty": "宋",
        "collection_info": null
    },
    {
        "title": "中秋夜宿舞阳精舍",
        "author": "葛胜仲",
        "content": "居心纯静眼无尘，此夜清光遍广轮。\n乖隔谩嗟千里共，澄明还是一年新。\n已抛世外无穷事，独喜尊前见在身。\n却忆帝城通夕看，清歌百阕会三人。",
        "dynasty": "宋",
        "collection_info": null
    },
    {
        "title": "二月三日游风穴白云寺呈通判二首  其一",
        "author": "葛胜仲",
        "content": "世传三穴起长风，此理诚难识所从。\n觉性未能参七祖，禅扄聊欲访千峰。\n桃溪遡日红霞烂，麦陇酣春翠浪浓。\n簿领回回清兴少，乍寻岩壑愧尘容。",
        "dynasty": "宋",
        "collection_info": null
    },
    {
        "title": "二月三日游风穴白云寺呈通判二首  其二",
        "author": "葛胜仲",
        "content": "秀野班春过梵宫，贤僚况復肯相从。\n风缘御寇来幽穴，云为渊明出远峰。\n柳色直将波共绿，花光疑与酒争浓。\n一庵此境堪肥遁，寄语山灵幸见容。",
        "dynasty": "宋",
        "collection_info": null
    },
    {
        "title": "四桂坊",
        "author": "葛胜仲",
        "content": "蕊榜连年诏墨黄，联翩恩绶月中香。\n家声旧踵三槐位，儒学今标四桂坊。\n酬唱共传花蕚集，笑谈应聚德星堂。\n门同列戟知非晚，更遣乡评服义方。",
        "dynasty": "宋",
        "collection_info": null
    },
    {
        "title": "吾家故事子侄登第必有酬献诗什去岁立悌立经二侄并中科选未有庆以诗者偶示四韵",
        "author": "葛胜仲",
        "content": "充闾秀气我家多，又喜双龙并化梭。\n同榜连荣追绍圣，传名跻甲首宣和。\n朝班鸣玉犹升舍，冠岁横金又中科。\n四叶登华谁得似，会看盛事入编摩。",
        "dynasty": "宋",
        "collection_info": null
    },
    {
        "title": "次韵觉心道人游郡园",
        "author": "葛胜仲",
        "content": "牢落踰年坐斗州，窥园逢胜輙迟留。\n招邀风月千章木，收拾峰峦百尺楼。\n云叶悠扬疑独鹤，浪花浮动想饥鸥。\n道人知被烟霞锢，当是空门第一流。",
        "dynasty": "宋",
        "collection_info": null
    },
    {
        "title": "留二季父二首  其一",
        "author": "葛胜仲",
        "content": "敢向明时叹滞淹，得官迎飬富鱼盐。\n百年永抱双亲恨，五斗犹欣二父霑。\n寿耋名应书绿字，康寜药不待青黏。\n虚堂梧竹饶幽趣，正好端居养智恬。",
        "dynasty": "宋",
        "collection_info": null
    },
    {
        "title": "留二季父二首  其二",
        "author": "葛胜仲",
        "content": "覊宦栖栖易感怀，一秋聊得病颜开。\n幸蒙南巷携家至，更喜东床自远来。\n鹄髪二翁频撰屦，鸰原羣从共衘杯。\n家山莫便怀中隐，风月跻攀更几回。",
        "dynasty": "宋",
        "collection_info": null
    },
    {
        "title": "和若拙弟说汝州可居已约卜一丘韵",
        "author": "葛胜仲",
        "content": "汝海膏腴人共说，封疆况是接同州。\n指囷待惠知无日，负米躬耕会有秋。\n林下要须三径足，橐中更莫一钱留。\n飰抄云子当同饱，官职来迟且自休。",
        "dynasty": "宋",
        "collection_info": null
    },
    {
        "title": "次韵陆岩老祠部见寄五首  其一",
        "author": "葛胜仲",
        "content": "山城岑寂偶分麾，聊欲藏瘝一再期。\n岂有声华如所誉，得非朋旧猥相欺。\n久钦黄髪嘉猷壮，初喜青天宿雾披。\n尚恨匆匆还执别，不容重醉习家池。",
        "dynasty": "宋",
        "collection_info": null
    },
    {
        "title": "次韵陆岩老祠部见寄五首  其二",
        "author": "葛胜仲",
        "content": "遶郭芙蓉十里城，画桥烟水接东瀛。\n苹洲倒照苍山影，花濑遥闻白苎声。\n问舍求田应犯虑，浮家泛宅未忘情。\n催科拙似阳公考，敢觊屏风录姓名。",
        "dynasty": "宋",
        "collection_info": null
    },
    {
        "title": "次韵陆岩老祠部见寄五首  其三",
        "author": "葛胜仲",
        "content": "溪南溪北梵王宫，踊甓亭亭耸半空。\n红靺鞨沉山带日，碧琉璃凈水无风。\n云迷翠阁参差见，舟舣朱桥缭绕通。\n泚笔凭谁写东绢，尽将烟景荐重瞳。",
        "dynasty": "宋",
        "collection_info": null
    },
    {
        "title": "次韵陆岩老祠部见寄五首  其四",
        "author": "葛胜仲",
        "content": "词场弱岁以文鸣，落落寒松见老成。\n剧郡神君频结课，中台郎位早飞声。\n当年威令千人废，此日精神一座倾。\n欲试閒窗鸿笔健，春容诗轴灿琼英。",
        "dynasty": "宋",
        "collection_info": null
    },
    {
        "title": "次韵陆岩老祠部见寄五首  其五",
        "author": "葛胜仲",
        "content": "镜中双鬂未全华，退隐林泉意绪嘉。\n春圃带烟锄径草，夜灯和雨看檐花。\n神能自卫同干越，老更知涂似渥洼。\n文注五河初不竭，从来惟属士衡家。",
        "dynasty": "宋",
        "collection_info": null
    },
    {
        "title": "次韵何总管等慈寺诗二首  其一",
        "author": "葛胜仲",
        "content": "寺门修竹映长楸，景似江村事事幽。\n山迭青螺云遶屋，月升紫磨水明楼。\n梦中他日应知路，天上从今与寄愁。\n竞病将军功已就，却将高兴赋沧州。",
        "dynasty": "宋",
        "collection_info": null
    },
    {
        "title": "次韵何总管等慈寺诗二首  其二",
        "author": "葛胜仲",
        "content": "古寺萧清汝水湄，寓公仍有庾征西。\n机轮宛转春寒硙，浮綫萦纡漾小溪。\n入定僧閒多却扫，深春人去自成蹊。\n一杯相属知何日，成事因须共到齐。",
        "dynasty": "宋",
        "collection_info": null
    },
    {
        "title": "伯氏丧归有日遣立方祭奠",
        "author": "葛胜仲",
        "content": "灵轜东下启铭旌，羁宦惸惸逗楚城。\n遣奠聊凭贻厥力，衘哀遥致友于情。\n虎闱典教曾同遇，鴈塔书名亦并荣。\n齿脱髪稀吾老矣，可堪回首望前楹。",
        "dynasty": "宋",
        "collection_info": null
    },
    {
        "title": "次韵景纯将赴襄阳眷恋里第",
        "author": "葛胜仲",
        "content": "枳棘栖鸾岂所宜，盐车服骥暂缰鞿。\n少而好学书饶读，壮不贪荣誉自归。\n重去故山抛小隐，懒趋名路触危机。\n寄言汉广徜徉者，聊赏风光且莫违。",
        "dynasty": "宋",
        "collection_info": null
    },
    {
        "title": "蒙若拙宠次陈敏彦韵三和  其一",
        "author": "葛胜仲",
        "content": "彤墀日觐赤霜袍，何苦怀归问大刀。\n吴坂未逢惊騕褭，丰城行见拭豪曹。\n庙堂仄席方求助，筦库飞刍莫讳劳。\n即向词垣摛外翰，当年仙桂几枝高。",
        "dynasty": "宋",
        "collection_info": null
    },
    {
        "title": "蒙若拙宠次陈敏彦韵三和  其二",
        "author": "葛胜仲",
        "content": "寺居岑寂近方袍，贫舍分瓜毎借刀。\n隶事旧闻轻叔宝，读书今却笑敖曹。\n珍姿浑厚韬和璞，利刃坚刚敌孟劳。\n桂树独生千仞表，太丘家世显名高。",
        "dynasty": "宋",
        "collection_info": null
    },
    {
        "title": "蒙若拙宠次陈敏彦韵三和  其三",
        "author": "葛胜仲",
        "content": "韶颜秘殿赐恩袍，白首山城始梦刀。\n竹坞有诗缘二妙，棠阴无讼赖诸曹。\n消閒不废持螯饮，结课曾微汗马劳。\n更拟松江理烟艇，如归亭上踵三高。",
        "dynasty": "宋",
        "collection_info": null
    },
    {
        "title": "次韵宋景纯寄陈去非昆仲",
        "author": "葛胜仲",
        "content": "云台献纳愧先贤，端合尘迷簿领閒。\n政似阳城惟下下，文如祖咏只班班。\n着书大似屋中屋，择禄甘从山上山。\n揣分量材宜置散，敢于造物怨偏悭。",
        "dynasty": "宋",
        "collection_info": null
    },
    {
        "title": "叔父承事用先公旧韵作诗次韵和呈",
        "author": "葛胜仲",
        "content": "西笑惟携插架书，雍容车骑不求都。\n观光鳯阙前踪在，寄恨鸰原往事徂。\n喜见教忠跻显仕，勉从迎养涉修途。\n新诗清婉追棠棣，乐孺当年共究图。",
        "dynasty": "宋",
        "collection_info": null
    },
    {
        "title": "和元方寄若拙弟託觅颜渊之五十亩韵",
        "author": "葛胜仲",
        "content": "下田弥望股清流，谋食谁言必本州。\n且復种秔资口腹，早知籍稻载春秋。\n携家便可随丰俭，仕国从今委去留。\n饘粥粗供吾事济，寸心安静得休休。",
        "dynasty": "宋",
        "collection_info": null
    },
    {
        "title": "蒙若拙见和復次韵",
        "author": "葛胜仲",
        "content": "逸气轩轩盖搢绅，后来之秀子其人。\n文如范晔无空设，学似扬雄已大醇。\n记问五花能夺簟，风标一角共传巾。\n怪来吐句皆清警，胸次应无庾亮尘。",
        "dynasty": "宋",
        "collection_info": null
    },
    {
        "title": "伏蒙孝立朝请同年赴九日燕集翌日以佳篇须酒谨依韵上谢",
        "author": "葛胜仲",
        "content": "新稻翻匙羮芋魁，慇懃重客肯相陪。\n醉归已彻重城漏，睡起应寻十日杯。\n欲得杜康连榼至，因令毛颖寄辞来。\n扶头往饷宜频釂，更喜输租罢与催。",
        "dynasty": "宋",
        "collection_info": null
    },
    {
        "title": "迩日诗卷承若拙编为小集见示且有诗因次韵",
        "author": "葛胜仲",
        "content": "骊珠鱼目两无遗，卷袠深烦为析釐。\n赋咏粗疏惭短笔，赓酬刻画赖连枝。\n似闻警策眈佳句，何用编摩载恶诗。\n敢请冠篇重作序，二难文采胜延之。",
        "dynasty": "宋",
        "collection_info": null
    },
    {
        "title": "次韵景纯后圃宴集",
        "author": "葛胜仲",
        "content": "携装过我路漫漫，聊命杯铛为御寒。\n漏月竹疏怜影碎，干霄楸老见根蟠。\n城头飞屐千峰逈，楼角凭栏六幕宽。\n尚欲相留过残腊，小园佳致雪中看。",
        "dynasty": "宋",
        "collection_info": null
    },
    {
        "title": "景纯到汝数日遽求别仆固不敢留客然宋伯举为兄苏勤道为妇之兄遽见去似非人情輙赋是诗率二僚留之",
        "author": "葛胜仲",
        "content": "奉留高客敢同黄，恃有亲亲与鴈行。\n乐孺诚宜赋棠棣，盘桓何畏啬槟榔。\n敬通叔达无争论，法护僧弥各擅长。\n二义周官如问得，且看姜被莫腾装。",
        "dynasty": "宋",
        "collection_info": null
    },
    {
        "title": "懋南博士暂出廽邑以盛藻见观谨依韵奉和二首  其一",
        "author": "葛胜仲",
        "content": "五十之年岁又开，劾归不勇尚徘徊。\n家徒四壁谢金埒，第乏一区惭玉杯。\n彊欲安心师达磨，懒谈真我类投灰。\n吾僚轻作经时别，犹喜民謡挽得回。",
        "dynasty": "宋",
        "collection_info": null
    },
    {
        "title": "懋南博士暂出廽邑以盛藻见观谨依韵奉和二首  其二",
        "author": "葛胜仲",
        "content": "公退萧閒闭息深，从来县谱用山阴。\n威棱少霁髯垂几，才韵频将笔捶琴。\n取急卧家聊小憇，捧符还郡却幽寻。\n风流若把名香拟，堪作盈斤百和沉。",
        "dynasty": "宋",
        "collection_info": null
    },
    {
        "title": "提宫工部兄携家见过輙成律诗二首上呈  其一",
        "author": "葛胜仲",
        "content": "剥啄欣闻夜叩关，相迎一笑解愁颜。\n枉帆虽落十人后，过饭今成五郡间。\n自役其身惭鞍掌，无求于世羡萧閒。\n何如赴陇从招隐，却遣幽丛问小山。",
        "dynasty": "宋",
        "collection_info": null
    },
    {
        "title": "提宫工部兄携家见过輙成律诗二首上呈  其二",
        "author": "葛胜仲",
        "content": "相逢虽幸慰暌离，忧患仍年触境悲。\n琴与俱亡念同气，缶犹难击怆齐眉。\n筋驽肉缓奔名懒，意广才疏见事迟。\n只待归资堪问舍，一封投劾去追随。",
        "dynasty": "宋",
        "collection_info": null
    },
    {
        "title": "福国讳日寿寜院作呈工部兄",
        "author": "葛胜仲",
        "content": "一官随牒浪推移，不到名山二十期。\n踊甓独存煨烬日，布金重见鼎新时。\n旧游已起人琴恨，凈供还增奁镜悲。\n赖是一般官拓落，林泉深处得追随。",
        "dynasty": "宋",
        "collection_info": null
    },
    {
        "title": "近闢禄隐轩建瓢饮亭季父以诗寄题和韵",
        "author": "葛胜仲",
        "content": "稚节争名翰墨场，中年习隐水云乡。\n遭时有幸常温饱，济世无能分退藏。\n山色不于覊客秘，日华端为散人长。\n身閒却笑东方朔，避世金门傲武皇。",
        "dynasty": "宋",
        "collection_info": null
    },
    {
        "title": "次韵景纯见寄叙相从之乐",
        "author": "葛胜仲",
        "content": "许昌旧姓有文儒，得得西来过燕居。\n访我肯题门有鳯，馆君深愧食无鱼。\n鄣泥难为清游惜，便面频将好句书。\n尚遣雅才淹簿领，好贤谁赋卫干旟。",
        "dynasty": "宋",
        "collection_info": null
    },
    {
        "title": "奉酬景纯道中见寄之什",
        "author": "葛胜仲",
        "content": "惭无才望照簪绅，剖竹藩房误长人。\n堪笑为官常拓落，独知取友爱真醇。\n吏休时着煎茶帽，客去今閒漉酒巾。\n曷日清扬重会面，划开河汉涤心尘。",
        "dynasty": "宋",
        "collection_info": null
    },
    {
        "title": "友乡寄谢并月波酒和其韵",
        "author": "葛胜仲",
        "content": "长鬚剥啄叩柴扄，令弟官清远寄声。\n擿句已欣资艺圃，漱醪兼赖破愁城。\n牵丝闻说恢材力，露板应连上姓名。\n犹忆具区分袂处，孤帆一点怆离情。",
        "dynasty": "宋",
        "collection_info": null
    },
    {
        "title": "次韵叔才幽居二首  其一",
        "author": "葛胜仲",
        "content": "世涂艰险动难谐，学士深居但柏斋。\n紫翠当门流水过，碧鲜遮槛好风怀。\n角巾家巷便高枕，手板公廷厌没阶。\n天地百年真逆旅，谁能巧宦役筋骸。",
        "dynasty": "宋",
        "collection_info": null
    },
    {
        "title": "次韵叔才幽居二首  其二",
        "author": "葛胜仲",
        "content": "粗才濩落与时乖，湖海幽居一竹斋。\n月径清游疑不夜，风窗高趣到无怀。\n身閒有分白莲社，地禁无心红药阶。\n只待匡庐官秩满，一章程奏乞残骸。",
        "dynasty": "宋",
        "collection_info": null
    },
    {
        "title": "次韵工部兄见寄三首  其一",
        "author": "葛胜仲",
        "content": "影落邗沟是我家，端来吴地寄生涯。\n蜗庐困卧身何择，蝶梦时归路不遐。\n幽径任荒陶令菊，閒门聊莳邵侯瓜。\n西还约醉中秋月，屈指同襟尚阻賖。",
        "dynasty": "宋",
        "collection_info": null
    },
    {
        "title": "次韵工部兄见寄三首  其二",
        "author": "葛胜仲",
        "content": "文采清华自一家，行身所到讵能涯。\n学该古昔仍知要，识造高明岂不遐。\n英晤早明当道李，勤书频事镇心瓜。\n似闻忧国头今白，法会无钱想尚賖。",
        "dynasty": "宋",
        "collection_info": null
    },
    {
        "title": "次韵工部兄见寄三首  其三",
        "author": "葛胜仲",
        "content": "朱门十万一贫家，鼓枻西归怅未涯。\n数米称薪嗟隐约，望云临水负幽遐。\n清音且听雉登木，曲路任从蝇集瓜。\n午饭萧然无脍鲤，须知滋味已能賖。",
        "dynasty": "宋",
        "collection_info": null
    },
    {
        "title": "次韵叔才以诗卷见还有作",
        "author": "葛胜仲",
        "content": "委巷歌謡愧斐狂，雷门布鼓背生芒。\n鳯毛忽尔惊悬罄，鱼目真能引夜光。\n义重肯为流俗变，意勤仍以古风将。\n怪来巾笥多珍玩，获奉英游已五霜。",
        "dynasty": "宋",
        "collection_info": null
    },
    {
        "title": "昌化紫霄阁次长老仲希赋",
        "author": "葛胜仲",
        "content": "溪山佳处不须招，未到心旌毎动摇。\n渐喜田园挽陶令，敢将笔砚伏君苗。\n黑云含雨迷江馆，白鸟衝烟映市桥。\n回首海寜惊谪梦，挽舟犹记笏垂腰。",
        "dynasty": "宋",
        "collection_info": null
    },
    {
        "title": "去南阳有日书怀二首  其一",
        "author": "葛胜仲",
        "content": "奠食无劳合退休，君恩误付百花洲。\n未温坐席已当去，偶带泥封得少留。\n官意正如彊弩末，归心先问大刀头。\n略无涓滴苏民隐，空使闾阎说旧侯。",
        "dynasty": "宋",
        "collection_info": null
    },
    {
        "title": "去南阳有日书怀二首  其二",
        "author": "葛胜仲",
        "content": "离吴州好冠西畿，左竹纔交赋式微。\n云巘遐观空杳霭，春郊细履负芳菲。\n薄游颇似桑三宿，重到谁惊柳十围。\n诺画诸僚皆府望，不容坐啸久焉依。",
        "dynasty": "宋",
        "collection_info": null
    },
    {
        "title": "郡斋书怀",
        "author": "葛胜仲",
        "content": "暂摆尘劳坐燕居，野人偏与世情疏。\n马牛价杂慵鈎距，鳬鹜行多厌簿书。\n同醉径须邀绿竹，盗香无復念红蕖。\n不持黄卷来遮眼，可惜炎天化日舒。",
        "dynasty": "宋",
        "collection_info": null
    },
    {
        "title": "南阳诸僚和留别诗再和二首  其一",
        "author": "葛胜仲",
        "content": "王事勤劳得少休，全家喜復入汀洲。\n懒于荣路占淹速，尚有浮生任去留。\n名誉未须惊谷口，功名终亦困壶头。\n归栖拟种千竿竹，便与题为潇洒侯。",
        "dynasty": "宋",
        "collection_info": null
    },
    {
        "title": "南阳诸僚和留别诗再和二首  其二",
        "author": "葛胜仲",
        "content": "十连名郡近天畿，负重悬知困力微。\n閒客已知无啸诺，邻邦聊得看芳菲。\n谋身旧似齐优拙，罹咎今同鲁酒围。\n回首隽游难恋嫪，索居独学果畴依。",
        "dynasty": "宋",
        "collection_info": null
    },
    {
        "title": "还乡有作二首  其一",
        "author": "葛胜仲",
        "content": "菊潭才到便归休，年大何心泣楚囚。\n南岳献讥无反覆，东皋舒啸有朋俦。\n龟灵自古称怀浦，狐老从来只首丘。\n便觉讴吟罢庄舄，翛然随俗且沈浮。",
        "dynasty": "宋",
        "collection_info": null
    },
    {
        "title": "还乡有作二首  其二",
        "author": "葛胜仲",
        "content": "孑孑携家反故园，尚霑荣禄愧空飱。\n官閒未办夸腰组，车过常先下里门。\n涂巷依然榆社旧，屋庐犹喜枳篱存。\n浮生孰似还乡乐，謦欬吾前尽弟昆。",
        "dynasty": "宋",
        "collection_info": null
    },
    {
        "title": "里中无居寓丹阳县书怀呈邑宰张子蒙",
        "author": "葛胜仲",
        "content": "假守秦头两月彊，往来遵路一年忙。\n幸逢庇邑人惟旧，暂脱浮家计亦良。\n退食井腴如就国，遥寻祖系似还乡。\n南风未便轻蓬荜，也与虚窗拂袵凉。",
        "dynasty": "宋",
        "collection_info": null
    },
    {
        "title": "戏书",
        "author": "葛胜仲",
        "content": "木彊与世异酸醎，扫洒真祠屡入衔。\n新格似闻惟半俸，旧官那计是常参。\n茶炉僧钵随时用，手板朝衫竟月缄。\n赖有班书贫可贴，且谋蒲笋慰饥馋。",
        "dynasty": "宋",
        "collection_info": null
    },
    {
        "title": "依韵和工部兄寻由里山泉眼",
        "author": "葛胜仲",
        "content": "葛帔练裙一散仙，亲携畚锸道蒙泉。\n滥觞初见开微溜，中准终能作止渊。\n栖亩稻秧滋菶菶，入池藕叶泛田田。\n道人跬步不知处，未遇高贤名孰传。",
        "dynasty": "宋",
        "collection_info": null
    },
    {
        "title": "依韵和工部兄雪五首  其一",
        "author": "葛胜仲",
        "content": "风撼柴门夜不关，黎明琼玉遍人寰。\n举头寒掩东隅日，縦目高疑西域山。\n朝路昔宁飘袂上，禅房今喜点炉间。\n亦知尘雾难撄拂，万径行踪绝往还。",
        "dynasty": "宋",
        "collection_info": null
    },
    {
        "title": "依韵和工部兄雪五首  其二",
        "author": "葛胜仲",
        "content": "排寒聊与酒交关，呈瑞应先自帝寰。\n初见同云迷六幕，渐惊飞鸟绝千山。\n知酬素景风尘外，坐隔清游咫尺间。\n飞洒却羞来傍鬓，安仁年少不重还。",
        "dynasty": "宋",
        "collection_info": null
    },
    {
        "title": "依韵和工部兄雪五首  其三",
        "author": "葛胜仲",
        "content": "从此何忧家事关，明年粒米厌区寰。\n腰青不见飞花女，头白先看对面山。\n絃冻未应停绿绮，胶彊仍喜彀黄间。\n平铺万顷茅檐冷，欲问城居几日还。",
        "dynasty": "宋",
        "collection_info": null
    },
    {
        "title": "依韵和工部兄雪五首  其四",
        "author": "葛胜仲",
        "content": "门似柴桑画亦关，歘惊阊阖堕人寰。\n郊原那异熬波海，壠阜浑疑聚米山。\n望远恨无楼百尺，逃寒阻共屋三间。\n阿兄诗句清奇甚，格律都高汉以还。",
        "dynasty": "宋",
        "collection_info": null
    },
    {
        "title": "依韵和工部兄雪五首  其五",
        "author": "葛胜仲",
        "content": "偶兹穷腊憩乡关，无蔕花飞遍海寰。\n粉饰门闱疑省户，云屯观阙想神山。\n飘狂不绝三冬裏，积厚遥追二纪间。\n闻说旗亭增酒价，沈酣凖拟典衣还。",
        "dynasty": "宋",
        "collection_info": null
    },
    {
        "title": "菁山梅花盛开予独未之知十一月二十二日周元举察院饷数枝以诗三首为谢  其一",
        "author": "葛胜仲",
        "content": "香雪常开小雪天，孤芳今占六花前。\n欲从玉女互争秀，不分青腰夸擅权。\n见事自知秦相缓，着鞭甘被祖生先。\n左轓不要宜春郡，应恋南枝映水鲜。",
        "dynasty": "宋",
        "collection_info": null
    },
    {
        "title": "菁山梅花盛开予独未之知十一月二十二日周元举察院饷数枝以诗三首为谢  其二",
        "author": "葛胜仲",
        "content": "冬早寒轻测测天，疏枝明秀忽来前。\n土酥结色神仙种，冰麝分香造化权。\n三白共惊千树发，一年都占百花先。\n巡檐索与冰姿笑，凖拟携壶更撃鲜。",
        "dynasty": "宋",
        "collection_info": null
    },
    {
        "title": "菁山梅花盛开予独未之知十一月二十二日周元举察院饷数枝以诗三首为谢  其三",
        "author": "葛胜仲",
        "content": "山头云物冻吴天，几树寒英唤我前。\n老不禁愁聊索笑，病方止酒暂从权。\n松篁傲雪堪为伴，桃李酣春未敢先。\n习隐菁山真不恶，吟鞍十里看芳鲜。",
        "dynasty": "宋",
        "collection_info": null
    },
    {
        "title": "次韵耿守咏雪",
        "author": "葛胜仲",
        "content": "低云晻暧与天同，剪水飞空候应冬。\n沴气潜消烦燮理，欢谣蔼布荷明农。\n漾舟访友乘清兴，授简延宾继旧踪。\n岁好定知丰五稼，仓箱行庆亩收钟。",
        "dynasty": "宋",
        "collection_info": null
    },
    {
        "title": "景山寺居大风步月",
        "author": "葛胜仲",
        "content": "溪边空谷偶来逃，散步虚廊破郁陶。\n庭户月华封玉雪，林峦风响汹波涛。\n气寒秋尽衣裳薄，夜静山深殿阁高。\n欲识羁怀愁几许，明朝揽镜看霜毛。",
        "dynasty": "宋",
        "collection_info": null
    },
    {
        "title": "十二月十日泛舟以北风寒回棹",
        "author": "葛胜仲",
        "content": "云山冬瘦露精神，整棹溪边试问津。\n悬坎带坻冰积厚，缘甍冒栋雪飞频。\n出乘舴艋为龟手，归卧蜗牛分曲身。\n已觉乌蟾不能活，阳熙早晚定回春。",
        "dynasty": "宋",
        "collection_info": null
    },
    {
        "title": "正月二十六日雪后登子亭示道祖",
        "author": "葛胜仲",
        "content": "淑景因阴苦未韶，峭寒于老不相饶。\n窃香风韵归梅萼，刻楮工夫到柳条。\n万瓦雪消疑夜雨，一溪波涨误春潮。\n连枝别后儿曹远，赖有吾人慰寂寥。",
        "dynasty": "宋",
        "collection_info": null
    },
    {
        "title": "赠讲华严惠照大师",
        "author": "葛胜仲",
        "content": "松陵讲舌看澜翻，滞论冰消瞬息间。\n觉性已明华藏海，退身聊遁莫釐山。\n识真久认鱼筌假，处静因求麈尾閒。\n我是殊庭仙隐吏，二年云水共跻攀。",
        "dynasty": "宋",
        "collection_info": null
    },
    {
        "title": "赠深老",
        "author": "葛胜仲",
        "content": "折床学子厌如云，卷席归栖震泽滨。\n识了大千俱是幻，理穷余二即非真。\n已辞白社拘方侣，更笑红楼应制人。\n弟子安心安已竟，不知若个是迷津。",
        "dynasty": "宋",
        "collection_info": null
    },
    {
        "title": "赠福胜院老僧有宣",
        "author": "葛胜仲",
        "content": "诸方行尽已忘筌，宴坐归来水石边。\n五叶承来真的嗣，七朝阅过到耆年。\n鸾音衮衮閒犹振，鹤骨昂昂高更坚。\n我特叩门来问道，投针相值恐前缘。",
        "dynasty": "宋",
        "collection_info": null
    },
    {
        "title": "春日野步二首  其一",
        "author": "葛胜仲",
        "content": "一年春好是清明，万事都归笑矣行。\n卵色天容供远兴，縠纹波面惬閒情。\n门生陪从无参佐，野服徜徉束佩缨。\n午困乞浆先馈少，已无形梦不须惊。",
        "dynasty": "宋",
        "collection_info": null
    },
    {
        "title": "春日野步二首  其二",
        "author": "葛胜仲",
        "content": "一春连雨少晴明，曳杖郊垧偶意行。\n妩媚花枝空溅泪，风流柳色但牵情。\n长饥频觉带移眼，大笑何宁冠绝缨。\n北极朝廷今咫尺，穰穰寇盗莫相惊。",
        "dynasty": "宋",
        "collection_info": null
    },
    {
        "title": "二月十五日游谢村福田院观涅盘会寺乃灵运故宅呈道祖",
        "author": "葛胜仲",
        "content": "年来生计一轻舠，晨出晡归岂惮劳。\n谢客儿山存胜致，佛泥涅日往游遨。\n波间星斗沈光冷，月裏山河结影高。\n何日菁山山上寺，与君痛饮读离骚。",
        "dynasty": "宋",
        "collection_info": null
    },
    {
        "title": "天寜节感事示宝华鑑老",
        "author": "葛胜仲",
        "content": "诏语从天下九围，并严法会保宸闱。\n山称万岁诚尤切，鑑奉千秋事已非。\n已听鸾音勤请祝，故应龙辂庆遄归。\n孤臣拭血怀君处，小坌峰前泪满衣。",
        "dynasty": "宋",
        "collection_info": null
    },
    {
        "title": "和西郊春事招元方同游韵",
        "author": "葛胜仲",
        "content": "仙桥水殿照清流，攘攘游人聚九州。\n光景从来夸辇毂，风标况是富阳秋。\n天开卵色春方好，月上弓形夜更留。\n勉作新篇书盛丽，莫令少味似韩休。",
        "dynasty": "宋",
        "collection_info": null
    },
    {
        "title": "和元方用韵见寄次韵奉谢兼呈元东诗二首  其一",
        "author": "葛胜仲",
        "content": "人与严徐是一流，英英儒雅冠吾州。\n白虹吐烛呈文夜，红杏飘筵得意秋。\n禄薄未应腰为折，语多共叹舌无留。\n令君举善搜寒俊，不进清华谅不休。",
        "dynasty": "宋",
        "collection_info": null
    },
    {
        "title": "和元方用韵见寄次韵奉谢兼呈元东诗二首  其二",
        "author": "葛胜仲",
        "content": "文律高峰与激流，五言佳处似苏州。\n寜甘鬲县中漓酒，不羡宣城赏弈秋。\n白首同归相器重，青云一蹙岂淹留。\n外家门阀期君大，作德虽休更勿休。",
        "dynasty": "宋",
        "collection_info": null
    },
    {
        "title": "追贤院食已度岭历宋胡诸庵转山夜归",
        "author": "葛胜仲",
        "content": "撃缶那能似漆园，销魂来访小桑门。\n仰衝云阵寻峰顶，细步泉流觅水源。\n九里环观山向背，两舆归趁月黄昏。\n春风不识愁人意，柳暗花明自逐村。",
        "dynasty": "宋",
        "collection_info": null
    },
    {
        "title": "定山寺",
        "author": "葛胜仲",
        "content": "入门松桂拂天长，遣化谁来自众香。\n初剪蕨嶶丰菜把，半残桃杏露花房。\n不辞峻极犹登践，免使幽寻堕渺茫。\n闻有山人宅岩顶，试从度世觅神方。",
        "dynasty": "宋",
        "collection_info": null
    },
    {
        "title": "章申公坟寺",
        "author": "葛胜仲",
        "content": "千章宰木荫长城，申枉行颁宠数新。\n金薤文华才冠世，银鈎字画品称神。\n佳城此日看驯鹿，文保当年想梦麟。\n定有玉璜传后裔，投竿端自渭城滨。",
        "dynasty": "宋",
        "collection_info": null
    },
    {
        "title": "读史二首  其一",
        "author": "葛胜仲",
        "content": "祖尚浮虚事漆园，生平圜府不曾言。\n神峰峻若瑶林茂，手色全如玉柄温。\n翊辅但求三兔窟，风流空擅一龙门。\n季年丧国排墙祸，绮靡谀言可得存。",
        "dynasty": "宋",
        "collection_info": null
    },
    {
        "title": "读史二首  其二",
        "author": "葛胜仲",
        "content": "曾侍东皇采紫芝，朅来西土宴瑶池。\n藻翁梁上休繁役，灰劫池中认远期。\n数木故应烦鬼子，窃桃那免号偷儿。\n蒿庐不爱深山卧，避世金门世孰知。",
        "dynasty": "宋",
        "collection_info": null
    },
    {
        "title": "与工部兄迩岁离多会少又乐少苦多述怀",
        "author": "葛胜仲",
        "content": "并寓僧蓝得几时，薄游苕霅遽暌离。\n一麾为郡乖同济，百谪还乡独后期。\n第隔东西希聚首，忧连宗戚罕伸眉。\n何时解组俱林下，松菊园宽日共窥。",
        "dynasty": "宋",
        "collection_info": null
    },
    {
        "title": "和工部兄迁中散述怀韵",
        "author": "葛胜仲",
        "content": "一岁连膺四命书，衣冠庆美近时无。\n绵长本自天资厚，凭藉由来地势孤。\n幞被昔高兰省去，彯缨今喜棘班趋。\n立言制行俱忠孝，岂愧堂堂七尺躯。",
        "dynasty": "宋",
        "collection_info": null
    },
    {
        "title": "寄献中散兄生辰",
        "author": "葛胜仲",
        "content": "吉月迎秋万宝成，充闾瑞气降耆英。\n枌榆社裏藏身稳，桐柏宫中庀职清。\n黄髪定应惊再少，绛田端自保长生。\n寿觞亲荐犹弥月，归梦驰诚栩栩轻。",
        "dynasty": "宋",
        "collection_info": null
    },
    {
        "title": "次韵大资节使薛公见贻二首  其一",
        "author": "葛胜仲",
        "content": "黑头自致已三旌，暂寄江湖适性情。\n五总龟游钦学富，九皋鹤立见神清。\n西雍宁累飞章荐，东閤频蒙倒屣迎。\n方幸台躔照苕霅，以兹投劾未能轻。",
        "dynasty": "宋",
        "collection_info": null
    },
    {
        "title": "次韵大资节使薛公见贻二首  其二",
        "author": "葛胜仲",
        "content": "剧谈世事迩来慵，时向烟波掉雪篷。\n德业未尝矜久大，光尘惟曲示和同。\n十年辅政裨元化，万国宾贤振士风。\n敢请中兴重作颂，衮衣不日见归公。",
        "dynasty": "宋",
        "collection_info": null
    },
    {
        "title": "依韵和薛大资将往仙潭",
        "author": "葛胜仲",
        "content": "久向岩廊侍禹汤，归身丘壑兴尤长。\n东阡方幸陪游乐，南浦难轻送别伤。\n欲以中经咨诂训，更将奇字问偏旁。\n勉留衮舄辉山郡，不日天书下宠光。",
        "dynasty": "宋",
        "collection_info": null
    },
    {
        "title": "次韵林茂南祀喜雪二首  其一",
        "author": "葛胜仲",
        "content": "膜拜同祈海岸仙，风云奔走会诸天。\n山岩恍若龙衔曜，墀庑频惊鹤夺鲜。\n莫讶瑶英来有信，都缘玉烛气无偏。\n化工应念催科拙，乞与穰穰大有年。",
        "dynasty": "宋",
        "collection_info": null
    },
    {
        "title": "次韵林茂南祀喜雪二首  其二",
        "author": "葛胜仲",
        "content": "吾僚斋祷极精诚，俄见聫翩舞玉霙。\n逞巧封条危不堕，弄閒飘幌细无声。\n倾都奇货归王老，侵户寒威赖曲生。\n天念春回惟七日，故教连夜趁嘉平。",
        "dynasty": "宋",
        "collection_info": null
    },
    {
        "title": "僚佐再和復作二首  其一",
        "author": "葛胜仲",
        "content": "雅步谁追鹤氅仙，峭寒真是酒家天。\n谢庭最爱因风起，桓扇宁书遇象鲜。\n远觉归巢禽翅重，静看当槛竹枝偏。\n三吴此景宜增赏，飘瞥郊原似昔年。",
        "dynasty": "宋",
        "collection_info": null
    },
    {
        "title": "僚佐再和復作二首  其二",
        "author": "葛胜仲",
        "content": "从来爱雪是真诚，又见祥飞六出霙。\n材薄敢招能赋客，庭閒聊作咏诗声。\n瑶阶误向凡间见，春蘤翻惊腊裏生。\n贺板并来无答语，自惭词笔太平平。",
        "dynasty": "宋",
        "collection_info": null
    },
    {
        "title": "次韵中散兄及诸弟寄顾渚茶二首  其一",
        "author": "葛胜仲",
        "content": "苕溪溪上一茶神，三表遗经品藻亲。\n轻拂竞看云态度，初尝应惬舌根尘。\n草堂遥忆金沙水，花濑聊分紫气春。\n尤物从来常贵少，彭城园外即非真。",
        "dynasty": "宋",
        "collection_info": null
    },
    {
        "title": "次韵中散兄及诸弟寄顾渚茶二首  其二",
        "author": "葛胜仲",
        "content": "健步苍头捷若神，露芽三日到情亲。\n轻瓯延喜凝珍玉，小硙邻虚堕细尘。\n便好相招十日饮，莫教虚负一年春。\n慇懃后讯当重饷，月六斋时供应真。",
        "dynasty": "宋",
        "collection_info": null
    },
    {
        "title": "哭衞卿弟三首  其一",
        "author": "葛胜仲",
        "content": "摇毫射策逐羣裾，独以高名唱玉除。\n五斗抛来为诗酒，三余收得向樵渔。\n固存夙悟无生理，永诀亲裁忍死书。\n晚岁异乡成一恸，大红亲破茂红綀。",
        "dynasty": "宋",
        "collection_info": null
    },
    {
        "title": "哭衞卿弟三首  其二",
        "author": "葛胜仲",
        "content": "远业相期未易量，那知百岁似风狂。\n鵩来有恨催新赋，鹊往无医识禁方。\n邻笛他年那忍听，人琴此日遂俱亡。\n长空后夜西风急，吹断惊鸿不作行。",
        "dynasty": "宋",
        "collection_info": null
    },
    {
        "title": "哭衞卿弟三首  其三",
        "author": "葛胜仲",
        "content": "高材磊落气峥嵘，命薄难将智力争。\n赤米白盐生理窄，红莲绿水宦情轻。\n曾期虚阁凭栏醉，不遂扁舟适野迎。\n汝已反真归大化，山城空恸十年兄。",
        "dynasty": "宋",
        "collection_info": null
    },
    {
        "title": "曾梦良惠然见存出口字诗十有七篇偶摭所遗成三篇纪谢  其一",
        "author": "葛胜仲",
        "content": "未有归资可买山，一封程奏便求闲。\n睢睢去后容争席，碌碌羞来肯抱关。\n幻界已知都是梦，真心自要识无还。\n尊前衮衮听名理，坐遣穷愁一破颜。",
        "dynasty": "宋",
        "collection_info": null
    },
    {
        "title": "曾梦良惠然见存出口字诗十有七篇偶摭所遗成三篇纪谢  其二",
        "author": "葛胜仲",
        "content": "清明时节访溪山，消尽机心大智闲。\n元亮孤舟聊自棹，尚平家事不相关。\n叩门虽幸千金顾，恋德翻嗟半日还。\n并水幽亭同历览，应怜瓢饮政希颜。",
        "dynasty": "宋",
        "collection_info": null
    },
    {
        "title": "曾梦良惠然见存出口字诗十有七篇偶摭所遗成三篇纪谢  其三",
        "author": "葛胜仲",
        "content": "居然埋照向穷山，谁识龙媒伏帝闲。\n意气虽吞云梦泽，功名未羡玉门关。\n身常静退缘知止，心不倾邪畏好还。\n但恐搢绅公论在，招延行见觐威颜。",
        "dynasty": "宋",
        "collection_info": null
    },
    {
        "title": "中散兄喜罢郡有诗次韵却寄",
        "author": "葛胜仲",
        "content": "上印归来卧荜门，此心炯炯向谁论。\n平生疏拙真天赋，此去安閒尽主恩。\n旧识愧真为我累，近知凡百丧吾存。\n好来同习菁山隐，白髪仙臞两弟昆。",
        "dynasty": "宋",
        "collection_info": null
    },
    {
        "title": "次韵中散兄见寄",
        "author": "葛胜仲",
        "content": "晦迹纔须一亩间，浮家暂寄五湖边。\n官抛印绶轻千里，禄隐渔樵已十年。\n眼对云山偏烂烂，腹藏篇牍自便便。\n政缘欲遂幽栖乐，岂是清时独弃捐。",
        "dynasty": "宋",
        "collection_info": null
    },
    {
        "title": "次韵钱伸仲见贻兼送别二首  其一",
        "author": "葛胜仲",
        "content": "四年五度访郊村，苜蓿羮稀不厌贫。\n清韵喜逢鬚展戟，奥篇仍覩笔书银。\n一笻岩壑幽栖地，五两江湖自在身。\n他日愿陪鸡黍社，贵邻应不买增珍。",
        "dynasty": "宋",
        "collection_info": null
    },
    {
        "title": "次韵钱伸仲见贻兼送别二首  其二",
        "author": "葛胜仲",
        "content": "郊居牢落似东屯，剥啄欣闻客叩门。\n笔下波涛文贯道，胸中瑜瑾学逢源。\n西余未遂谐清赏，南浦俄惊黯别魂。\n金菊万株秋露重，此时重復望来辕。",
        "dynasty": "宋",
        "collection_info": null
    },
    {
        "title": "题寄伸仲先茔瞻云亭",
        "author": "葛胜仲",
        "content": "衔哀负土记当年，白首来临涕泫然。\n宰树成行无鹿触，佳城卜吉自牛眠。\n已乖綵服亲尝膳，犹幸纶封数漏泉。\n反顾云飞频怅望，孝诚寜愧斗南贤。",
        "dynasty": "宋",
        "collection_info": null
    },
    {
        "title": "喜中散兄将至",
        "author": "葛胜仲",
        "content": "两年侨寓为知音，百指仍携就泛金。\n蝇集树榛曾掣肘，鱼传尺素喜回心。\n无边红芰邀同醉，不尽青山得共寻。\n白首居诸良会少，对床免被别愁侵。",
        "dynasty": "宋",
        "collection_info": null
    },
    {
        "title": "次韵中散兄将到先示诗",
        "author": "葛胜仲",
        "content": "云山佳处復跻攀，景物依然得破颜。\n春事阑珊三月尾，时光荏苒七年间。\n重来怀绂成何事，归去抽簪幸有山。\n且尽一杯今日乐，投林飞鸟会知还。",
        "dynasty": "宋",
        "collection_info": null
    },
    {
        "title": "次韵中散兄喜雪二首  其一",
        "author": "葛胜仲",
        "content": "林薄风号两日先，俄惊剪水堕遥天。\n坐看山路禽飞绝，聊胜泥涂马不前。\n轻点红炉呈妙意，斜飘素髪映衰年。\n寒霙与我官同冷，莫笑柴扉日晏眠。",
        "dynasty": "宋",
        "collection_info": null
    },
    {
        "title": "次韵中散兄喜雪二首  其二",
        "author": "葛胜仲",
        "content": "缥缈山头白最先，模糊云物变吴天。\n陆机玉圃无精粗，王衍瑶林满后前。\n酒涨微澜宜永夜，麦翻翠浪看明年。\n晓晴便是春消息，梅萼包香柳欲眠。",
        "dynasty": "宋",
        "collection_info": null
    },
    {
        "title": "次韵中散兄二首  其一",
        "author": "葛胜仲",
        "content": "泉石清游一月间，风轻气爽未惊寒。\n唱经云岫频清梵，佞佛炉烟费紫檀。\n震泽鱼肥聊独酌，包山橘熟阻同看。\n归来顿识南宗髓，宁见弥天释道安。",
        "dynasty": "宋",
        "collection_info": null
    },
    {
        "title": "次韵中散兄二首  其二",
        "author": "葛胜仲",
        "content": "遍游湖寺棹舟还，重理残书逼小寒。\n衰鬓迎风似蒲柳，贫炉无火取槐檀。\n毫铢利禄回头笑，翻覆人情洗眼看。\n痴钝老人堪底用，故应衡宇自偷安。",
        "dynasty": "宋",
        "collection_info": null
    },
    {
        "title": "友卿弟见和復赋二首  其一",
        "author": "葛胜仲",
        "content": "岁律峥嵘又欲还，鸣条风急作清寒。\n菊英媚日犹呈秀，梅蘂包香未吐檀。\n江水过门兼汐到，乡山当面带云看。\n是身已觉都无事，只有空飱不自安。",
        "dynasty": "宋",
        "collection_info": null
    },
    {
        "title": "友卿弟见和復赋二首  其二",
        "author": "葛胜仲",
        "content": "门无杂客往仍还，趺坐澄心定水寒。\n清凈苦嫌千日酒，萧閒惟事一铢檀。\n眼中金屑全无用，髻裏明珠得自看。\n作止更能除任灭，已无禅病自轻安。",
        "dynasty": "宋",
        "collection_info": null
    },
    {
        "title": "次韵维心二首  其一",
        "author": "葛胜仲",
        "content": "萧衣无柰客愁多，日饮那知酒有戈。\n松径崎危羊石卧，筠筒屈曲虎泉过。\n懒寻丹竈山名葛，且供禅龛人姓何。\n共看今年龙集酉，穰穰蕃熟庆时和。",
        "dynasty": "宋",
        "collection_info": null
    },
    {
        "title": "次韵维心二首  其二",
        "author": "葛胜仲",
        "content": "侧席求贤岁又除，如君德盛孰仪图。\n轶材共仰人之杰，谠议悬知帝曰都。\n岂有箦中终去魏，未妨庑下略居吴。\n蒲轮不日来征聘，禅句休夸雪点炉。",
        "dynasty": "宋",
        "collection_info": null
    },
    {
        "title": "次韵叶少协泛舟",
        "author": "葛胜仲",
        "content": "水风斜日惬新晴，初解铜章病骨轻。\n远寺藏烟增晻霭，寒峰带雪更鲜明。\n寻幽屡办扬舲出，辱访惭乖倒屣迎。\n烟艇遥遥逐鸥扬，渊明从此得浮生。",
        "dynasty": "宋",
        "collection_info": null
    },
    {
        "title": "寄题拙台",
        "author": "葛胜仲",
        "content": "讲罢公堂得少休，下帘清兴与天悠。\n书空怪事知无益，为圃机心逝不留。\n四至九卿空士笑，一当万乘岂人谋。\n先生独有摛词巧，夺尽人间重锦裘。",
        "dynasty": "宋",
        "collection_info": null
    },
    {
        "title": "和小室韵",
        "author": "葛胜仲",
        "content": "一味伽那已默传，随机任运且忘年。\n翻经不落摩腾后，成佛仍居谢客前。\n教海就舟方见圣，宗门得髄始通禅。\n萧斋一炷寒沈水，了尽因缘与自然。",
        "dynasty": "宋",
        "collection_info": null
    },
    {
        "title": "次韵朝隐招饮二首  其一",
        "author": "葛胜仲",
        "content": "千古兴亡马食槽，醉乡真可寄廉高。\n功名戏事何须挂，富贵危机讵肯饕。\n幸有碧筩消暑溽，休夸白堕执逋逃。\n牢愁滞恨知多少，凖拟都将付浊醪。",
        "dynasty": "宋",
        "collection_info": null
    },
    {
        "title": "次韵朝隐招饮二首  其二",
        "author": "葛胜仲",
        "content": "何须逻逤响檀槽，独喜杯中酒浪高。\n芰实深酬屈到嗜，鲈鱼仍足季鹰饕。\n加笾亹亹情尤厚，醉舞僛僛罪敢逃。\n我亦头巾漉家酿，明当相速醉芳醪。",
        "dynasty": "宋",
        "collection_info": null
    },
    {
        "title": "招中散兄饮",
        "author": "葛胜仲",
        "content": "飘零羁旅苦摧頽，旬日希逢笑口开。\n炉冷难施文武火，气寒聊杂圣贤杯。\n牛鸣地去无多远，羊胛熟时宜便来。\n闻说家山动归兴，预愁迭鼓起高桅。",
        "dynasty": "宋",
        "collection_info": null
    },
    {
        "title": "次韵卿任赋立春",
        "author": "葛胜仲",
        "content": "阳和协气起寒灰，席上清歌听落梅。\n暖逐日华惊岁换，夜占天象觉星回。\n书筹屡点蟾蜍砚，命釂连催鹦鹉杯。\n愿敛春祺锡黎庶，熙熙一镜似登台。",
        "dynasty": "宋",
        "collection_info": null
    },
    {
        "title": "次韵道祖赋立春",
        "author": "葛胜仲",
        "content": "棠华鞾韡绮筵开，何用三行粉面回。\n金鸭香残知漏永，土牛色重喜春来。\n飘霙着树狂欺柳，剪綵装花巧鬬梅。\n俛仰光阴惊岁换，谁将蓝尾更衔杯。",
        "dynasty": "宋",
        "collection_info": null
    },
    {
        "title": "喜晴",
        "author": "葛胜仲",
        "content": "补陁香供走人天，赴感随缘旧所传。\n霖雨方忧困桑户，晚晴俄喜赋樊川。\n阶庭旋见收黄潦，斋壁何因上绿钱。\n多谢化工哀老子，遨游不復更祈年。",
        "dynasty": "宋",
        "collection_info": null
    },
    {
        "title": "陈朝桧",
        "author": "葛胜仲",
        "content": "拏云老桧欲千春，几阅人间旦復曛。\n风裏樛枝喧过雨，月中清影碎流云。\n蟠根不愿郎官谷，耸榦宜参君子军。\n须信英灵神物护，频经兵寇惜挥斤。",
        "dynasty": "宋",
        "collection_info": null
    },
    {
        "title": "春昼偶作次元述韵",
        "author": "葛胜仲",
        "content": "屏居岑寂似禅关，顾笑初无素与蛮。\n昼栋差池宁识燕，绮窗葱翠旧游山。\n时危谩自怀颇牧，境静聊欣接尹班。\n二纪家园逋细履，身閒今得一时还。",
        "dynasty": "宋",
        "collection_info": null
    },
    {
        "title": "次韵元述",
        "author": "葛胜仲",
        "content": "漂泊身如不繋舟，芙蓉湖上懒回头。\n干戈时幸逃新鬼，岩壑人能识故侯。\n已觉功名真破甑，却惊岁月甚奔流。\n仙庭五载空浮食，恩重丘山岂易酬。",
        "dynasty": "宋",
        "collection_info": null
    },
    {
        "title": "即事  其一",
        "author": "葛胜仲",
        "content": "五载投閒隐薜萝，眼看时事只悲歌。\n家贫不畏鬼来笑，世变难教佛柰何。\n髀肉生缘痴坐久，带围减为客愁多。\n他年莫忘菁山寺，百口啼饥两鬓皤。",
        "dynasty": "宋",
        "collection_info": null
    },
    {
        "title": "即事  其二",
        "author": "葛胜仲",
        "content": "青云那肯羡雄飞，前料山边习遁肥。\n名教固应多乐地，贱贫聊幸脱危机。\n虀无萍韭何妨醉，羮有菰莼自合归。\n格外一官垂欲满，便从神武挂冠衣。",
        "dynasty": "宋",
        "collection_info": null
    },
    {
        "title": "即事  其三",
        "author": "葛胜仲",
        "content": "诸公衮衮上岩廊，济世无能分退藏。\n所止先名大隐洞，平生本望秘书郎。\n画成顾失一巵酒，箭蹶空穿百步杨。\n幻界光阴凛无几，养生从此学长桑。",
        "dynasty": "宋",
        "collection_info": null
    },
    {
        "title": "村人写予像即景山饭道僧祈祷为会颇盛",
        "author": "葛胜仲",
        "content": "单车去位五年强，初乏恩襦庇一方。\n大姓殷勤携老稚，精蓝祈祝饭缁黄。\n此时美稷勤邀迓，他日桐乡必奉尝。\n为报庚桑相俎豆，不如道术永相忘。",
        "dynasty": "宋",
        "collection_info": null
    },
    {
        "title": "除夕郊居书怀",
        "author": "葛胜仲",
        "content": "晚涂萧飒寄渔樵，梦亦无因到上朝。\n书在床头脱復看，客逢野外偶相要。\n敢嗟禄薄难餬口，大胜官粗毎折腰。\n六十七年明日是，亦逢村酿也浮椒。",
        "dynasty": "宋",
        "collection_info": null
    },
    {
        "title": "次韵德升颐轩书怀",
        "author": "葛胜仲",
        "content": "烟霄飞步欲青春，未信论甘肯忌辛。\n三仕固应无喜色，一鸣今復见惊人。\n射如关尹方知中，画若元君始识真。\n早晚奏篇来拭目，清涂聊为洗荒榛。",
        "dynasty": "宋",
        "collection_info": null
    },
    {
        "title": "次韵中散兄庆立方赐第",
        "author": "葛胜仲",
        "content": "儿曹春榜预言扬，窃吹知难服士乡。\n黄绢未能摛好语，青氊偶幸继前芳。\n穿杨喜共东床客，攀桂同标北寺房。\n圣世选材如华岳，积尘曾不弃毫芒。",
        "dynasty": "宋",
        "collection_info": null
    },
    {
        "title": "次韵边公明放鱼",
        "author": "葛胜仲",
        "content": "小鲜无数命临危，邂逅云庄扩大悲。\n巨浸何劳长者水，亲临尤胜校人池。\n依蒲俯视还真乐，贯柳充庖那復知。\n圉圉介鳞俱得所，道人因得一伸眉。",
        "dynasty": "宋",
        "collection_info": null
    },
    {
        "title": "次韵颜孝立同年",
        "author": "葛胜仲",
        "content": "亦识韶华不肯留，时危那更事嬉游。\n羁怀不办愁花雨，空廪惟知望麦秋。\n顾我端忧宜燥吻，如公无事合扶头。\n曲生漫助齐眉饷，清洗钱塘两玉舟。",
        "dynasty": "宋",
        "collection_info": null
    },
    {
        "title": "和必先龙图谢酒兼呈沈次律大学士",
        "author": "葛胜仲",
        "content": "台阁高贤卧里门，清扬乖隔阻寒温。\n尚赊宴豆陪三雅，聊即烟邮寓一尊。\n乱后官居同幕燕，春来香味忆河豚。\n溪亭午夜衔杯处，应对梅花淡月昏。",
        "dynasty": "宋",
        "collection_info": null
    },
    {
        "title": "赠史德谦",
        "author": "葛胜仲",
        "content": "不入城闉已十年，足音何幸听跫然。\n杯觞共乐三更后，书史相从一世前。\n鸟倦尚飞惭我老，鸿冥何慕觉公贤。\n锱铢得失何须算，闻健惟当数撃鲜。",
        "dynasty": "宋",
        "collection_info": null
    },
    {
        "title": "赠鲍钦止二首  其一",
        "author": "葛胜仲",
        "content": "锦窠朱绂亦何荣，辞剧求閒责自轻。\n聊喜青葱供俯仰，未应红腐较奇赢。\n久知飞鸟有真意，谁信鸣鸡非恶声。\n只恐朝端阙司隶，又将敛手避威名。",
        "dynasty": "宋",
        "collection_info": null
    },
    {
        "title": "赠鲍钦止二首  其二",
        "author": "葛胜仲",
        "content": "红尘衮衮厌朝班，官寺深藏洛尾湾。\n识擢早惊郎位峻，招寻今见水仙閒。\n高标自置羲皇上，俗眼从教季孟间。\n仓氏一官寜久困，禁途供奉政才难。",
        "dynasty": "宋",
        "collection_info": null
    },
    {
        "title": "挽致政奉议鲁公歌词",
        "author": "葛胜仲",
        "content": "翛然丈室老维摩，不愧家声旧曲阿。\n事阅七朝推寿俊，庆钟六子半文科。\n白莲入社尘缘息，朱绂通闺圣渥多。\n空唱已闻生凈域，可须薤露起悲歌。",
        "dynasty": "宋",
        "collection_info": null
    },
    {
        "title": "张子蒙令君挽歌词二首  其一",
        "author": "葛胜仲",
        "content": "赋归州里半年间，岂料循题哭二难。\n屡荐尝为趋幕客，数奇终困字民官。\n清谈竟日师夷甫，寝瘵连年痛士安。\n身后华名知不朽，几多墨妙翠珉刊。",
        "dynasty": "宋",
        "collection_info": null
    },
    {
        "title": "张子蒙令君挽歌词二首  其二",
        "author": "葛胜仲",
        "content": "文义游从四十春，艰难契阔见情亲。\n少年涟上初倾盖，末路云阳拟卜邻。\n万室讴吟依恺悌，一生志气负经纶。\n渭阳岂特儿曹恸，老送佳城泪满巾。",
        "dynasty": "宋",
        "collection_info": null
    },
    {
        "title": "大卿表兄莫公挽歌词二首  其一",
        "author": "葛胜仲",
        "content": "露奏求閒猛挂冠，忽惊卿月堕云端。\n中年屡揽澄清辔，末路坚辞矍铄鞍。\n自卜寿藏松已拱，亲裁幽刻墨方干。\n映溪清远楼前月，后夜登门忍独看。",
        "dynasty": "宋",
        "collection_info": null
    },
    {
        "title": "大卿表兄莫公挽歌词二首  其二",
        "author": "葛胜仲",
        "content": "游从五纪荷勤渠，白首来依霅水居。\n郡閤箴规言有补，家林书疏月无虚。\n方期老验长桑药，忽见神升广柳车。\n兄姊同时封吉壤，不堪清涙屑衣裾。",
        "dynasty": "宋",
        "collection_info": null
    },
    {
        "title": "先兄中散挽歌词四首  其一",
        "author": "葛胜仲",
        "content": "昂昂鹤骨素康彊，微疢生朝罢举觞。\n尚冀魂随香釡反，那知人逐绮琴亡。\n禁方不验三茅洞，遗墨平砥空留二老堂。\n从此幽栖风雨夜，一翻姜被一凄凉。",
        "dynasty": "宋",
        "collection_info": null
    },
    {
        "title": "先兄中散挽歌词四首  其二",
        "author": "葛胜仲",
        "content": "德与才高位不酬，大钧杳默向谁尤。\n剖符政化传沂水，握节威名振宛丘。\n心悟三乘真合觉，学该九域独推优。\n鴈行影拆元龟丧，涙洒西风不忍收。",
        "dynasty": "宋",
        "collection_info": null
    },
    {
        "title": "先兄中散挽歌词四首  其三",
        "author": "葛胜仲",
        "content": "粉闱当日正逢辰，兴在沧洲猛乞身。\n袖手旁观真得计，急流勇退更何人。\n翱翔词馆全无累，笑傲丘园不计春。\n鼎鼐百年均此路，惟公达识夐谁论。",
        "dynasty": "宋",
        "collection_info": null
    },
    {
        "title": "先兄中散挽歌词四首  其四",
        "author": "葛胜仲",
        "content": "流年八袠庆初开，驹隙那知二竖催。\n书聚五车缘嗜学，家徒四壁为轻财。\n幻身梦蝶自云适，曲路增蝇何处来。\n深恨滞留暌属纩，此生赍恨在天台。",
        "dynasty": "宋",
        "collection_info": null
    },
    {
        "title": "哀范卿学士弟",
        "author": "葛胜仲",
        "content": "万卷胸中学已优，安恬当向古人求。\n有财谩说驹千里，此路何殊貉一丘。\n儒馆芸香今寂寂，亲闱芝检竟悠悠。\n悬知箫鼓江村路，茂柏深松结暮愁。",
        "dynasty": "宋",
        "collection_info": null
    },
    {
        "title": "杨彦安大夫挽歌词",
        "author": "葛胜仲",
        "content": "英猷卓跞世无多，用不酬材可柰何。\n庀邑颂声空制锦，阜财智算谩熬波。\n鳣堂积学家传庆，蟾窟登荣子继科。\n下里有车催遣奠，上池无药起沈痾。\n心期于我勤知过，肺腑从公久切磋。\n十载飘流隔生死，东风吹泪寄滂沲。",
        "dynasty": "宋",
        "collection_info": null
    },
    {
        "title": "读史八首 王嘉",
        "author": "葛胜仲",
        "content": "王嘉冤死有由缘，峻节忠言照史篇。\n最是一条堪恨处，临刑犹道孔光贤。",
        "dynasty": "宋",
        "collection_info": null
    },
    {
        "title": "读史八首 马融",
        "author": "葛胜仲",
        "content": "为梁草奏枉忠臣，李固夤缘遂杀身。\n南郡何须施绛怅，应无面目见时人。",
        "dynasty": "宋",
        "collection_info": null
    },
    {
        "title": "读史八首 陈蕃",
        "author": "葛胜仲",
        "content": "阉尹流凶遍海隅，飞章露奏计诚疏。\n黄门诏狱空忠鬼，天下何因遂扫除。",
        "dynasty": "宋",
        "collection_info": null
    },
    {
        "title": "读史八首 邓伯道",
        "author": "葛胜仲",
        "content": "贼掠家储岁阻饥，将儿繫树后无儿。\n林回轻弃千金璧，始信皇天是有知。",
        "dynasty": "宋",
        "collection_info": null
    },
    {
        "title": "读史八首 法真",
        "author": "葛胜仲",
        "content": "奬鉴人伦重法真，亲庭曾遗助求人。\n牖间占察曾何补，只得庸庸番土臣。",
        "dynasty": "宋",
        "collection_info": null
    },
    {
        "title": "读史八首 王戎",
        "author": "葛胜仲",
        "content": "儿时黠慧岂寻常，苦李徒教结道傍。\n何事季年痴更甚，为财钻核长膏肓。",
        "dynasty": "宋",
        "collection_info": null
    },
    {
        "title": "读史八首 沈约",
        "author": "葛胜仲",
        "content": "革运称梁出秘谋，寿光不许范云留。\n赤章夜奏称非已，合向人间谥隐侯。",
        "dynasty": "宋",
        "collection_info": null
    },
    {
        "title": "读史八首 王维",
        "author": "葛胜仲",
        "content": "子昂文律唱唐家，摩诘诗声未易加。\n场屋有谁深荐达，坐令入彀赖琵琶。",
        "dynasty": "宋",
        "collection_info": null
    },
    {
        "title": "泮水",
        "author": "葛胜仲",
        "content": "半璧清波势自然，鸾声旗色想当年。\n野芹不识兴亡恨，犹自牵风漾碧涟。",
        "dynasty": "宋",
        "collection_info": null
    },
    {
        "title": "庙宅",
        "author": "葛胜仲",
        "content": "素王遗庙屋渠渠，老桧阴浓耀碧虚。\n无復升堂闻古乐，尚传开瓮得丹书。",
        "dynasty": "宋",
        "collection_info": null
    },
    {
        "title": "灵光故基",
        "author": "葛胜仲",
        "content": "蟠螭宛转谩承楣，东序西厢只废基。\n终与建章同圯坏，浪言神力有支持。",
        "dynasty": "宋",
        "collection_info": null
    },
    {
        "title": "望岳亭",
        "author": "葛胜仲",
        "content": "迤逦羣山不识名，天门日观远峥嵘。\n地灵不见二宫迹，圣作时闻万岁声。",
        "dynasty": "宋",
        "collection_info": null
    },
    {
        "title": "寿庆二丘",
        "author": "葛胜仲",
        "content": "巍巍宝甃耸青冥，轩后开基向此生。\n云瑞已随仙驭远，电光犹绕北枢明。",
        "dynasty": "宋",
        "collection_info": null
    },
    {
        "title": "省习堂偶题",
        "author": "葛胜仲",
        "content": "格外官曹自在身，阖门扫轨养天真。\n何须更待年三十，始约孤高不诗人。",
        "dynasty": "宋",
        "collection_info": null
    },
    {
        "title": "蒙文中县丞以诗送苦笋走笔六首为谢  其一",
        "author": "葛胜仲",
        "content": "豹皮羊角食无冤，烦助先生苜蓿槃。\n便敕佐饔淹苦酒，春余调笔要多酸。",
        "dynasty": "宋",
        "collection_info": null
    },
    {
        "title": "蒙文中县丞以诗送苦笋走笔六首为谢  其二",
        "author": "葛胜仲",
        "content": "张衡愁坐政烦冤，下筯南烹照午槃。\n老作禅痴多不肉，每观觳觫鼻辛酸。",
        "dynasty": "宋",
        "collection_info": null
    },
    {
        "title": "蒙文中县丞以诗送苦笋走笔六首为谢  其三",
        "author": "葛胜仲",
        "content": "爨无烟火叹厨贫，嘉蔌蒙颁胜八珍。\n苦口片时终隽永，端如药石尽规人。",
        "dynasty": "宋",
        "collection_info": null
    },
    {
        "title": "蒙文中县丞以诗送苦笋走笔六首为谢  其四",
        "author": "葛胜仲",
        "content": "茂林髠取未应贫，政恐书材窘伯珍。\n更请作桥通夜盗，可怜辛苦涉沟人。",
        "dynasty": "宋",
        "collection_info": null
    },
    {
        "title": "蒙文中县丞以诗送苦笋走笔六首为谢  其五",
        "author": "葛胜仲",
        "content": "公圃荒凉此物无，畦丁遣饷十余枝。\n他年京下憎羊酪，莫忘溪亭点酒时。",
        "dynasty": "宋",
        "collection_info": null
    },
    {
        "title": "蒙文中县丞以诗送苦笋走笔六首为谢  其六",
        "author": "葛胜仲",
        "content": "碧润那忧盛夏无，骈头聊取供斋枝。\n辟疆园暗新苍玉，未害青柯贯四时。",
        "dynasty": "宋",
        "collection_info": null
    },
    {
        "title": "四月八日蒙文中饷黑饭作诗二首纪谢  其一",
        "author": "葛胜仲",
        "content": "热际初经四月八，磨香灌佛晓泉寒。\n丞公忽致槃游饭，儿辈惊看欢喜丸。",
        "dynasty": "宋",
        "collection_info": null
    },
    {
        "title": "四月八日蒙文中饷黑饭作诗二首纪谢  其二",
        "author": "葛胜仲",
        "content": "方叹流尘生范甑，何图香黍溢颜箪。\n将军尚未封侯贵，推去那容学井丹。",
        "dynasty": "宋",
        "collection_info": null
    },
    {
        "title": "比作黑饭新茶二首未蒙文中县丞宠和走笔再赋以助一笑  其一",
        "author": "葛胜仲",
        "content": "点漆饭蒙清凈供，翻匙那敢配羊寒。\n独欣法味盈斋钵，尚欲诗辞看弹丸。",
        "dynasty": "宋",
        "collection_info": null
    },
    {
        "title": "比作黑饭新茶二首未蒙文中县丞宠和走笔再赋以助一笑  其二",
        "author": "葛胜仲",
        "content": "三叹属厌阎没腹，十方皆满凈名箪。\n定中不敢逃禅饭，卑景何因醉脸丹。",
        "dynasty": "宋",
        "collection_info": null
    },
    {
        "title": "次韵张仲宗绝粮五绝  其一",
        "author": "葛胜仲",
        "content": "高贤往往突不墨，造化从来一小儿。\n执戟逐贫曾有赋，柴桑乞食岂无诗。",
        "dynasty": "宋",
        "collection_info": null
    },
    {
        "title": "次韵张仲宗绝粮五绝  其二",
        "author": "葛胜仲",
        "content": "二顷无田空好岁，四郊多垒已仍年。\n遥知壁立书生舍，只有溪藤与麝烟。",
        "dynasty": "宋",
        "collection_info": null
    },
    {
        "title": "次韵张仲宗绝粮五绝  其三",
        "author": "葛胜仲",
        "content": "飘蓬闻说旅涂穷，我有枯鱼困辙中。\n裹饭独期来见客，一杯当卜与君同。",
        "dynasty": "宋",
        "collection_info": null
    },
    {
        "title": "次韵张仲宗绝粮五绝  其四",
        "author": "葛胜仲",
        "content": "冠玉何因常瓮牖，身名未泰少安之。\n雀罗忽枉黄金弹，惊怖还应震失匙。",
        "dynasty": "宋",
        "collection_info": null
    },
    {
        "title": "次韵张仲宗绝粮五绝  其五",
        "author": "葛胜仲",
        "content": "中台宏议裨初政，学省雄文畏后生。\n不悟宦游成左计，只今无米糁藜羮。",
        "dynasty": "宋",
        "collection_info": null
    },
    {
        "title": "从仁叔求楷笏四首  其一",
        "author": "葛胜仲",
        "content": "异种初从弟子栽，东家宰木鬰泉台。\n谁知当日勤封植，只作人间手板材。",
        "dynasty": "宋",
        "collection_info": null
    },
    {
        "title": "从仁叔求楷笏四首  其二",
        "author": "葛胜仲",
        "content": "好事频求阙里堂，文房裁斵已盈床。\n讲郎乞与非抛却，已办棼丝结紫囊。",
        "dynasty": "宋",
        "collection_info": null
    },
    {
        "title": "从仁叔求楷笏四首  其三",
        "author": "葛胜仲",
        "content": "横斜文理秀斓斑，分饷閒官尚独悭。\n凖拟遣人来检料，欲将拄颊望西山。",
        "dynasty": "宋",
        "collection_info": null
    },
    {
        "title": "从仁叔求楷笏四首  其四",
        "author": "葛胜仲",
        "content": "祗召行亲尺五天，书辞对命赤墀前。\n人言此板多乖牾，换试聊须觅褚渊。",
        "dynasty": "宋",
        "collection_info": null
    },
    {
        "title": "陪亚仲游习家池不携妓偶作二首  其一",
        "author": "葛胜仲",
        "content": "史君携客习池头，不载连营女妓游。\n红烛要须醉芗泽，白云何似老温柔。",
        "dynasty": "宋",
        "collection_info": null
    },
    {
        "title": "陪亚仲游习家池不携妓偶作二首  其二",
        "author": "葛胜仲",
        "content": "四序垂杨袅曲尘，荆豪不见水粼粼。\n何须倒载摇鞭问，不是并州姓葛人。",
        "dynasty": "宋",
        "collection_info": null
    },
    {
        "title": "少藴内翰示和朱氏新治涧泉之什依韵和两绝  其一",
        "author": "葛胜仲",
        "content": "桐川旧传七里濑，洛宅仍夸八节滩。\n楼耸桥横堕波影，未应能胜此山间。",
        "dynasty": "宋",
        "collection_info": null
    },
    {
        "title": "少藴内翰示和朱氏新治涧泉之什依韵和两绝  其二",
        "author": "葛胜仲",
        "content": "北门学士居新卜，南海使君家在中。\n更有娇云兼健水，吾邦从此冠玲珑。",
        "dynasty": "宋",
        "collection_info": null
    },
    {
        "title": "次韵叔才见贻二首  其一",
        "author": "葛胜仲",
        "content": "舟随风入乱山村，流水桃花似武陵。\n迭颖丛条烦寄语，幸非逋客莫相憎。",
        "dynasty": "宋",
        "collection_info": null
    },
    {
        "title": "次韵叔才见贻二首  其二",
        "author": "葛胜仲",
        "content": "纷纷宠辱不劳惊，凛凛孤高未易名。\n闻有百钱供菜把，下帘从此谢君平。",
        "dynasty": "宋",
        "collection_info": null
    },
    {
        "title": "寻山",
        "author": "葛胜仲",
        "content": "槛泉依石古名馗，细转轻流有令姿。\n不觉篮舆归日暮，坐怜清泚住多时。",
        "dynasty": "宋",
        "collection_info": null
    },
    {
        "title": "山台",
        "author": "葛胜仲",
        "content": "休言歌酒旧时好，把酒高歌今更新。\n醉裏不知身是客，寒城落日数行人。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其一",
        "author": "葛胜仲",
        "content": "凤凰山色鳯凰泉，山下泉边有隐仙。\n同是荒榛埋没久，一朝题目万人传。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其二",
        "author": "葛胜仲",
        "content": "浑浑泉源泻一溪，碧涟方沼烛鬚眉。\n便须牵率诸君贺，却向山中得鳯池。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其三",
        "author": "葛胜仲",
        "content": "结宇南溪领老潜，东亭復构半空檐。\n书棋文义惭朱异，独向云山号不廉。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其四",
        "author": "葛胜仲",
        "content": "暝霭昕霞景变移，烟云竹树眇参差。\n软红尘裏何因有，迁谪江湖却恨迟。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其五",
        "author": "葛胜仲",
        "content": "竹好祗生君子国，松高不受大夫名。\n两郎风韵都相似，结作东南四友生。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其六",
        "author": "葛胜仲",
        "content": "浓淡峰峦低復高，林深依约见汀桥。\n风流公子图纨扇，咫尺须论万里遥。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其七",
        "author": "葛胜仲",
        "content": "鳯去丹山久不归，昔年宁此览朝晖。\n紫庭正带黄绅望，曷日重将九子飞。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其八",
        "author": "葛胜仲",
        "content": "从我登山未觉疏，应将得失日乘除。\n喜添桐叶千篇咏，顾减茅堂一卷书。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其九",
        "author": "葛胜仲",
        "content": "阴森行尽古榕林，别有幽奇路可寻。\n渔舍傍溪人不见，弄晴水鸟自浮沈。",
        "dynasty": "宋",
        "collection_info": null
    },
    {
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其一○",
        "author": "葛胜仲",
        "content": "消尽机心独保真，无情云外合相亲。\n安心丈六奇礓石，不是山间射虎人。",
        "dynasty": "宋",
        "collection_info": null
    },
    {
        "title": "再赋十绝  其一",
        "author": "葛胜仲",
        "content": "横肱盘石俯清泉，山泽臞儒似列仙。\n泛水登山聊肆志，着书万卷果谁传。",
        "dynasty": "宋",
        "collection_info": null
    },
    {
        "title": "再赋十绝  其二",
        "author": "葛胜仲",
        "content": "槛泉甘美胜梁溪，来照泓澄得展眉。\n尽道潺湲流不远，那知无路到天池。",
        "dynasty": "宋",
        "collection_info": null
    },
    {
        "title": "再赋十绝  其三",
        "author": "葛胜仲",
        "content": "子亭聊欲寄幽潜，旋斸茅茨覆短檐。\n北牖未妨施枕簟，炎天坦腹卧飞廉。",
        "dynasty": "宋",
        "collection_info": null
    },
    {
        "title": "再赋十绝  其四",
        "author": "葛胜仲",
        "content": "云峰遥看步慵移，层碧三参更两差。\n天际余霞似残锦，只堪收拾饷丘迟。",
        "dynasty": "宋",
        "collection_info": null
    },
    {
        "title": "再赋十绝  其五",
        "author": "葛胜仲",
        "content": "两士端如萧子显，求心已足不干名。\n春朝秋夕风兼月，辞藻居然嗜此生。",
        "dynasty": "宋",
        "collection_info": null
    },
    {
        "title": "再赋十绝  其六",
        "author": "葛胜仲",
        "content": "云篷烟艇寄孤高，破浪乘风不碍桥。\n岂待征夫问归路，始教轻漾日遥遥。",
        "dynasty": "宋",
        "collection_info": null
    },
    {
        "title": "再赋十绝  其七",
        "author": "葛胜仲",
        "content": "眺望云岩每惜归，溶溶溪练照斜晖。\n双鳬容与还如我，因恋沧洲更不飞。",
        "dynasty": "宋",
        "collection_info": null
    },
    {
        "title": "再赋十绝  其八",
        "author": "葛胜仲",
        "content": "清新十咏岂才疏，俗韵芜词尽扫除。\n佳句浪传真可惜，郊居斋壁莫轻书。",
        "dynasty": "宋",
        "collection_info": null
    },
    {
        "title": "再赋十绝  其九",
        "author": "葛胜仲",
        "content": "软语相从喜道林，碧流紫树日幽寻。\n是非那復谈朝士，懒作香方比麝沈。",
        "dynasty": "宋",
        "collection_info": null
    },
    {
        "title": "再赋十绝  其一○",
        "author": "葛胜仲",
        "content": "蜡珠作鳯定非真，真鳯惟梧与竹亲。\n鳯去台空应不恨，赋诗同有谪仙人。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其一",
        "author": "葛胜仲",
        "content": "洞府桃花出泛泉，只容刘阮见飞仙。\n丛条迭颖嫌逋客，好去人间莫浪传。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其二",
        "author": "葛胜仲",
        "content": "不甘蒿藋蔽流溪，混沌何妨一画眉。\n若遣周回插杨柳，醴泉便是陆家池。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其三",
        "author": "葛胜仲",
        "content": "隐吏皆非谩诲潜，夜灯花落广文檐。\n招寻月月携连璧，不用船中觅孝廉。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其四",
        "author": "葛胜仲",
        "content": "屈曲云根屋旋移，下窥鸳瓦碧参差。\n不须欲速求儳路，自地升天理合迟。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其五",
        "author": "葛胜仲",
        "content": "云巘回环出远青，千层万迭莫知名。\n白茅峰独如黄宪，不见须臾鄙吝生。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其六",
        "author": "葛胜仲",
        "content": "催功下下与高高，束火人归闹小桥。\n莫向九岩生妄见，须知采柏望中遥。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其七",
        "author": "葛胜仲",
        "content": "滩声留客不容归，更尽西山一寸晖。\n要看冰轮升紫磨，遶枝寒鹊自惊飞。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其八",
        "author": "葛胜仲",
        "content": "秋残景物更萧疏，愁寄忧埋尽破除。\n埃壒是中无少分，昼尘终恐误君书。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其九",
        "author": "葛胜仲",
        "content": "闻有山房隐茂林，高人不与世相寻。\n屋虚但有荒基在，恐是宜僚遁陆沈。",
        "dynasty": "宋",
        "collection_info": null
    },
    {
        "title": "走笔再和鳯凰山十韵酬良器解元兼呈文中宣德  其一○",
        "author": "葛胜仲",
        "content": "结友忘怀契道真，水云情话似亲亲。\n爱君叶落云飞句，知是才高压众人。",
        "dynasty": "宋",
        "collection_info": null
    },
    {
        "title": "送灵浩赴江州般若之请三首  其一",
        "author": "葛胜仲",
        "content": "甚深真谛不容声，溢水鑪峰照坐明。\n悟般若人居般若，钟鱼都是妙香城。",
        "dynasty": "宋",
        "collection_info": null
    },
    {
        "title": "送灵浩赴江州般若之请三首  其二",
        "author": "葛胜仲",
        "content": "岘山峰顶五花堂，曾见迷津赖法航。\n霅水江流同一滴，未妨作戏更随场。",
        "dynasty": "宋",
        "collection_info": null
    },
    {
        "title": "送灵浩赴江州般若之请三首  其三",
        "author": "葛胜仲",
        "content": "师今此去几时回，是法初无去与来。\n一句但言无可得，宝函封印不须开。",
        "dynasty": "宋",
        "collection_info": null
    },
    {
        "title": "赠僧知先",
        "author": "葛胜仲",
        "content": "诸方行尽夙心谐，澄碧归来寄雅怀。\n曾识禅那两居士，昭文斋主与高斋。",
        "dynasty": "宋",
        "collection_info": null
    },
    {
        "title": "庵僧善能求诗赠二绝句  其一",
        "author": "葛胜仲",
        "content": "此生任运只腾腾，聊作空山骨观僧。\n生死由来如幻梦，道人因此识三乘。",
        "dynasty": "宋",
        "collection_info": null
    },
    {
        "title": "庵僧善能求诗赠二绝句  其二",
        "author": "葛胜仲",
        "content": "一瓶一钵早周游，参遍云门与赵州。\n卷席归家只趺坐，了无一法可推求。",
        "dynasty": "宋",
        "collection_info": null
    },
    {
        "title": "灵山纪游",
        "author": "葛胜仲",
        "content": "惯穿苍翠属潺湲，来伴高僧半日閒。\n鹫岭谈经元未散，不应向此认灵山。",
        "dynasty": "宋",
        "collection_info": null
    },
    {
        "title": "寄次颜叔时为苏州庾官",
        "author": "葛胜仲",
        "content": "遶郭清蒿翠欲浮，燕泉山水抱城流。\n娃宫香径终肥腻，谁道苏州胜汝州。",
        "dynasty": "宋",
        "collection_info": null
    },
    {
        "title": "题龙兴寺颜鲁公祠二首  其一",
        "author": "葛胜仲",
        "content": "幻界当年暂陆沈，聊凭剪綵结知音。\n清贫虽乏生前米，飞裂还多死后金。",
        "dynasty": "宋",
        "collection_info": null
    },
    {
        "title": "题龙兴寺颜鲁公祠二首  其二",
        "author": "葛胜仲",
        "content": "平原高节映常山，生死兴亡本自天。\n莫道排墻为鬼录，请看裂铁作形仙。",
        "dynasty": "宋",
        "collection_info": null
    },
    {
        "title": "友卿病起二绝句  其一",
        "author": "葛胜仲",
        "content": "相从天末慰羁愁，属疾书窗喜顿瘳。\n休向友卿求竟论，且从吴客话诗筹。",
        "dynasty": "宋",
        "collection_info": null
    },
    {
        "title": "友卿病起二绝句  其二",
        "author": "葛胜仲",
        "content": "远来着录寜非黠，肯作长斋却是痴。\n别久相怀应少广，朝来新得字如龟。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其一",
        "author": "葛胜仲",
        "content": "年大飘零馘已黄，野麋难復厕鸳行。\n山名一径通天目，便欲看云老是乡。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其二",
        "author": "葛胜仲",
        "content": "幽寻连日至如归，款听清谈木屑霏。\n好乞一庵容一社，只消枳落与松扉。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其三",
        "author": "葛胜仲",
        "content": "棘蓬禅老舌縦横，小阁谈元夜气清。\n顿觉心空重及第，信知兹理本无生。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其四",
        "author": "葛胜仲",
        "content": "五峰崷崒势萦逥，国一当年手自开。\n莫向兰袍认遗像，此心无去亦无来。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其五",
        "author": "葛胜仲",
        "content": "攀条叶脱惊徂岁，照影波清怅病颜。\n好似兰台感秋客，送归临水与登山。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其六",
        "author": "葛胜仲",
        "content": "严除宾馆远相迎，挂壁残缸夜自明。\n卧听秋声鸣索索，华鲸呼粥报参横。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其七",
        "author": "葛胜仲",
        "content": "昂霄杉桂不知年，风纛云幢锁暮烟。\n狡狯老钦能缩地，十洲移得别山川。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其八",
        "author": "葛胜仲",
        "content": "贞龙徙舍走风云，寒井犹余旧涨痕。\n老去文书但遮眼，懒求寒淗洗眵昏。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其九",
        "author": "葛胜仲",
        "content": "拥书斋馆水侵门，当日灵芝秀一村。\n碧落二卿今不见，空余乔木晓惊猿。",
        "dynasty": "宋",
        "collection_info": null
    },
    {
        "title": "游径山藴常上人字无可以山中秋日十诗求和因次韵  其一○",
        "author": "葛胜仲",
        "content": "万迭山深颢气清，泬㵳天宇鴈初横。\n真机已契偏中正，世事聊将熟处生。",
        "dynasty": "宋",
        "collection_info": null
    },
    {
        "title": "次韵刘无言山中五绝句敢请诸僚和之  其一",
        "author": "葛胜仲",
        "content": "载酒陶春久不归，将花判断定忘疲。\n寻芳便作而今计，莫待他年子满枝。",
        "dynasty": "宋",
        "collection_info": null
    },
    {
        "title": "次韵刘无言山中五绝句敢请诸僚和之  其二",
        "author": "葛胜仲",
        "content": "命友登山共寄情，亦逢佳处便班荆。\n有时便取琴双琐，写出苍髯夜半声。",
        "dynasty": "宋",
        "collection_info": null
    },
    {
        "title": "次韵刘无言山中五绝句敢请诸僚和之  其三",
        "author": "葛胜仲",
        "content": "萧閒谷饮更岩栖，应笑痴人簿领迷。\n万顷青油行省舫，懒黄轻拂柳条低。",
        "dynasty": "宋",
        "collection_info": null
    },
    {
        "title": "次韵刘无言山中五绝句敢请诸僚和之  其四",
        "author": "葛胜仲",
        "content": "川原红绿远交加，春物关心梦到家。\n体骨素轻惟燕子，面皮最好是桃花。",
        "dynasty": "宋",
        "collection_info": null
    },
    {
        "title": "次韵刘无言山中五绝句敢请诸僚和之  其五",
        "author": "葛胜仲",
        "content": "荣槁如环浪自循，一笻双屐伴行春。\n溪翁野老来争席，不识蓬山第一人。",
        "dynasty": "宋",
        "collection_info": null
    },
    {
        "title": "游真意亭得二绝句示良器  其一",
        "author": "葛胜仲",
        "content": "相携取意踏郊墟，松拂芒鞋毕景俱。\n洒落持君比佳竹，幽人一日不堪无。",
        "dynasty": "宋",
        "collection_info": null
    },
    {
        "title": "游真意亭得二绝句示良器  其二",
        "author": "葛胜仲",
        "content": "清波澄澈復萦纡，照影湘缨得自娱。\n寄语溪光容笑傲，人愚那敢便相愚。",
        "dynasty": "宋",
        "collection_info": null
    },
    {
        "title": "嘲渊明",
        "author": "葛胜仲",
        "content": "粟贮瓶中能几何，头巾漉酒苦无多。\n虽然清操标千古，试问还宁醉饱么。",
        "dynasty": "宋",
        "collection_info": null
    },
    {
        "title": "中庭双柏",
        "author": "葛胜仲",
        "content": "羞为赵莹婆娑树，懒作虔徊旌节花。\n独立凛然霜雪裏，惟将直节劝无邪。",
        "dynasty": "宋",
        "collection_info": null
    },
    {
        "title": "约特进河东相公元枢河南相公游菁山观梅用前韵重赋五绝  其一",
        "author": "葛胜仲",
        "content": "独抱幽真岁月长，不甘取次为人芳。\n紫枢黄闼垂青眼，宿蘂横枝特地香。",
        "dynasty": "宋",
        "collection_info": null
    },
    {
        "title": "约特进河东相公元枢河南相公游菁山观梅用前韵重赋五绝  其二",
        "author": "葛胜仲",
        "content": "嚼蘂攀条趁日华，悬忧面旋逐风斜。\n若非鼻观通清馥，应道漫天无蒂花。",
        "dynasty": "宋",
        "collection_info": null
    },
    {
        "title": "约特进河东相公元枢河南相公游菁山观梅用前韵重赋五绝  其三",
        "author": "葛胜仲",
        "content": "蔽谷连山万树多，吴天今日骤晴和。\n冰肌玉骨知谁似，只向尊前许两娥。",
        "dynasty": "宋",
        "collection_info": null
    },
    {
        "title": "约特进河东相公元枢河南相公游菁山观梅用前韵重赋五绝  其四",
        "author": "葛胜仲",
        "content": "为爱寒英暂去家，不辞溪路渺津涯。\n山村盛事人应说，第一人观第一花。",
        "dynasty": "宋",
        "collection_info": null
    },
    {
        "title": "约特进河东相公元枢河南相公游菁山观梅用前韵重赋五绝  其五",
        "author": "葛胜仲",
        "content": "春醪香旨约同尝，玉雪花多独此疆。\n敢请对花同烂醉，拟将酒债典衣偿。",
        "dynasty": "宋",
        "collection_info": null
    },
    {
        "title": "以梅花饷富季申枢密有诗三首谢次其韵  其一",
        "author": "葛胜仲",
        "content": "数枝幽艷逼人清，望腊先驰淡日程。\n往近枢光增妩媚，绝胜寒影照溪明。",
        "dynasty": "宋",
        "collection_info": null
    },
    {
        "title": "以梅花饷富季申枢密有诗三首谢次其韵  其二",
        "author": "葛胜仲",
        "content": "姑射肌肤独占清，东南万树数乌程。\n便须挈榼连宵赏，要看琼蕤伴月明。",
        "dynasty": "宋",
        "collection_info": null
    },
    {
        "title": "以梅花饷富季申枢密有诗三首谢次其韵  其三",
        "author": "葛胜仲",
        "content": "葛山庵畔野梅清，风便犹须半日程。\n闻说数枝来几席，何妨先赏到黎明。",
        "dynasty": "宋",
        "collection_info": null
    },
    {
        "title": "次韵胡汝明梅花下小饮三首  其一",
        "author": "葛胜仲",
        "content": "林间缟袂缀瑶英，月裏轻盈画不成。\n拂石坐来花一眼，神肤从此喜双清。",
        "dynasty": "宋",
        "collection_info": null
    },
    {
        "title": "次韵胡汝明梅花下小饮三首  其二",
        "author": "葛胜仲",
        "content": "南枝连夜犯寒开，好事谁曾步屧来。\n上客固知心匪石，为花烧烛耻瓶罍。",
        "dynasty": "宋",
        "collection_info": null
    },
    {
        "title": "次韵胡汝明梅花下小饮三首  其三",
        "author": "葛胜仲",
        "content": "轻阴池馆润无尘，骨醉簪花任笑人。\n先向孤芳一倾倒，明朝更浥上都春。",
        "dynasty": "宋",
        "collection_info": null
    },
    {
        "title": "汝明以诗谢饷菊次韵二首  其一",
        "author": "葛胜仲",
        "content": "千本黄花嫩色深，恍疑春色变家林。\n禅翁护戒新停酒，小宴无因费百金。",
        "dynasty": "宋",
        "collection_info": null
    },
    {
        "title": "汝明以诗谢饷菊次韵二首  其二",
        "author": "葛胜仲",
        "content": "和气凝阳更递通，露根移得自蚕丛。\n分明般若圎明相，误落柴桑酒盏中。",
        "dynasty": "宋",
        "collection_info": null
    },
    {
        "title": "二圣图书",
        "author": "葛胜仲",
        "content": "宸章端与三坟并，奎画全将六义该。\n湖海小臣如草木，岂知云汉有昭回。",
        "dynasty": "宋",
        "collection_info": null
    },
    {
        "title": "梦良以书献吉梦戏作二绝  其一",
        "author": "葛胜仲",
        "content": "山林皋壤乐无厌，况是寒灰岂復炎。\n蹇足上天无是理，固应此梦不须占。",
        "dynasty": "宋",
        "collection_info": null
    },
    {
        "title": "梦良以书献吉梦戏作二绝  其二",
        "author": "葛胜仲",
        "content": "枕中佳兆远相夸，未敢凭虚便拜嘉。\n老去定心如止水，不随閒梦入人家。",
        "dynasty": "宋",
        "collection_info": null
    },
    {
        "title": "书怀二首  其一",
        "author": "葛胜仲",
        "content": "寂寂蓬门雀可罗，不妨休影养天和。\n诣人三十已当止，年事那堪更倍过。",
        "dynasty": "宋",
        "collection_info": null
    },
    {
        "title": "书怀二首  其二",
        "author": "葛胜仲",
        "content": "樗散知非济世贤，一官明道又踰年。\n真人上界官都足，甘向尘寰作散仙。",
        "dynasty": "宋",
        "collection_info": null
    },
    {
        "title": "雪意",
        "author": "葛胜仲",
        "content": "闇淡同云拨不开，岁阳云暮迫星回。\n寄言大造洪蒙裏，速致青腰滕六来。",
        "dynasty": "宋",
        "collection_info": null
    },
    {
        "title": "雪",
        "author": "葛胜仲",
        "content": "朔风一夕结层阴，奇货居来更易寻。\n器异山涛仍玉璞，坐无王衍亦瑶林。",
        "dynasty": "宋",
        "collection_info": null
    },
    {
        "title": "雪中有怀旧游次友人韵",
        "author": "葛胜仲",
        "content": "昔泛秦淮一舸飞，角声吹动塞云悲。\n如今独听寒窗雪，忆杀梅花旧日诗。",
        "dynasty": "宋",
        "collection_info": null
    },
    {
        "title": "陪枢密富公游霅川即事呈三首  其一",
        "author": "葛胜仲",
        "content": "飞楼百尺面巑岏，万顷溪光带郭寒。\n宵寐正求良弼梦，云山聊得暂时看。",
        "dynasty": "宋",
        "collection_info": null
    },
    {
        "title": "陪枢密富公游霅川即事呈三首  其二",
        "author": "葛胜仲",
        "content": "龙庭一纪袖携香，磊落功名竹帛光。\n敢请东周重復古，肯同歌凤接舆狂。",
        "dynasty": "宋",
        "collection_info": null
    },
    {
        "title": "陪枢密富公游霅川即事呈三首  其三",
        "author": "葛胜仲",
        "content": "杖藜登览更簪蒿，莫学骚人独餔糟。\n弈世当传张颢印，三公行佩吕虔刀。",
        "dynasty": "宋",
        "collection_info": null
    },
    {
        "title": "迭前韵三首  其一",
        "author": "葛胜仲",
        "content": "菁村小隐卜巑岏，盟在前峰讵肯寒。\n却把青鞵踏城市，赤栏山色带惭看。",
        "dynasty": "宋",
        "collection_info": null
    },
    {
        "title": "迭前韵三首  其二",
        "author": "葛胜仲",
        "content": "青苹风起递秋香，翠盖红粧衬水光。\n暇日跻攀莫辞数，人生百岁似风狂。",
        "dynasty": "宋",
        "collection_info": null
    },
    {
        "title": "迭前韵三首  其三",
        "author": "葛胜仲",
        "content": "晚凉汤饼点青蒿，卜瓠分甘笑楚糟。\n好摘江蓠充杂佩，不须岁晚梦三刀。",
        "dynasty": "宋",
        "collection_info": null
    },
    {
        "title": "埇桥道中",
        "author": "葛胜仲",
        "content": "雨跳浊水千沤乱，风过桥林万弩齐。\n顷刻埇桥斜景在，市人来去两虹霓。",
        "dynasty": "宋",
        "collection_info": null
    },
    {
        "title": "七夕",
        "author": "葛胜仲",
        "content": "朱阁琼宫耀紫房，翠翘下堕慰愁肠。\n天中感遇非尘世，不念痴牛念郭郎。",
        "dynasty": "宋",
        "collection_info": null
    },
    {
        "title": "次韵德升七夕二首  其一",
        "author": "葛胜仲",
        "content": "盈盈一水截长空，乌雀桥成得暂通。\n逗晓归来装万恨，旧机牢落响寒风。",
        "dynasty": "宋",
        "collection_info": null
    },
    {
        "title": "次韵德升七夕二首  其二",
        "author": "葛胜仲",
        "content": "霓旌鸾扇去央央，云路轻车驾七香。\n灵会此宵才瞬息，经年何苦夜偏长。",
        "dynasty": "宋",
        "collection_info": null
    },
    {
        "title": "次韵德升颐轩诗五首  其一",
        "author": "葛胜仲",
        "content": "晴碾春龙鬬小窗，饮悭难遣睡魔降。\n翩然梦遶沧洲去，白马波寒桨一双。",
        "dynasty": "宋",
        "collection_info": null
    },
    {
        "title": "次韵德升颐轩诗五首  其二",
        "author": "葛胜仲",
        "content": "辘轳声到读书帷，草解招凉暑气迟。\n凈扫竹轩人不到，戍楼哀角又空吹。",
        "dynasty": "宋",
        "collection_info": null
    },
    {
        "title": "次韵德升颐轩诗五首  其三",
        "author": "葛胜仲",
        "content": "造物机缄属小儿，懒从寒燠究端倪。\n绿阴昼寂孤花凈，犹有黄鹂恰恰啼。",
        "dynasty": "宋",
        "collection_info": null
    },
    {
        "title": "次韵德升颐轩诗五首  其四",
        "author": "葛胜仲",
        "content": "金銮赐第新搴桂，鐡幕官期未及瓜。\n隐几蒲团无一事，五车关眼未昏花。",
        "dynasty": "宋",
        "collection_info": null
    },
    {
        "title": "次韵德升颐轩诗五首  其五",
        "author": "葛胜仲",
        "content": "外物年来论已齐，眼看人事浪推移。\n禨祥白犊何劳问，宠辱黄粱共一炊。",
        "dynasty": "宋",
        "collection_info": null
    },
    {
        "title": "次韵德升惠新茶  其一",
        "author": "葛胜仲",
        "content": "宠饷头纲北焙茶，分甘应自五侯家。\n午鷄惊破槐安梦，犹有新香在齿牙。",
        "dynasty": "宋",
        "collection_info": null
    },
    {
        "title": "次韵德升惠新茶  其二",
        "author": "葛胜仲",
        "content": "双迭红囊贮拣芽，旋将活火试瑶花。\n半生未有阳侯厄，喜听咿哑转井车。",
        "dynasty": "宋",
        "collection_info": null
    },
    {
        "title": "新茶",
        "author": "葛胜仲",
        "content": "当日火攻应有法，此时水厄定无余。\n閒轩七碗宜频试，九陇清泉胜具区。",
        "dynasty": "宋",
        "collection_info": null
    },
    {
        "title": "烹茶",
        "author": "葛胜仲",
        "content": "俗耳未容听滴沥，水瓶聊遣挹泓澄。\n晴轩小酌煎新茗，纱帽笼头似管寜。",
        "dynasty": "宋",
        "collection_info": null
    },
    {
        "title": "鲥鱼",
        "author": "葛胜仲",
        "content": "贯以柳条仍拨刺，芼之筠笋佐鲜肥。\n他年京洛憎凡馔，莫忘河亭染指时。",
        "dynasty": "宋",
        "collection_info": null
    },
    {
        "title": "烹笋",
        "author": "葛胜仲",
        "content": "味佳端可供羮梜，韵胜尤宜荐酒螺。\n自笑痴人饕口腹，不求新竹透林多。",
        "dynasty": "宋",
        "collection_info": null
    },
    {
        "title": "友人惠芍药并青梅一枝偶成三绝  其一",
        "author": "葛胜仲",
        "content": "窥园记我分名卉，大似梁园重锦红。\n自愧江淹才已尽，却须还与主人翁。",
        "dynasty": "宋",
        "collection_info": null
    },
    {
        "title": "友人惠芍药并青梅一枝偶成三绝  其二",
        "author": "葛胜仲",
        "content": "芳丛的皪长明槛，不似余花顷刻春。\n始信有常能耐久，何须逐巧斗尖新。",
        "dynasty": "宋",
        "collection_info": null
    },
    {
        "title": "友人惠芍药并青梅一枝偶成三绝  其三",
        "author": "葛胜仲",
        "content": "香雪一林初着子，和枝分饷不吾悭。\n含酸但止文园渇，青琐无人蹙远山。",
        "dynasty": "宋",
        "collection_info": null
    },
    {
        "title": "以糟水灌芍药戏题  其一",
        "author": "葛胜仲",
        "content": "年年国艷赏敷腴，酩酊供人就燕胥。\n此段固应先骨醉，餔糟聊学楚三闾。",
        "dynasty": "宋",
        "collection_info": null
    },
    {
        "title": "以糟水灌芍药戏题  其二",
        "author": "葛胜仲",
        "content": "金边山畔汁偏羙，玉井峰头船最多。\n未敢磨刀供大嚼，却愁藏扎有修罗。",
        "dynasty": "宋",
        "collection_info": null
    },
    {
        "title": "山谷以寒岩子诗十二首作藁书词笔俱绝裴继之出示求跋因题绝句",
        "author": "葛胜仲",
        "content": "百篇诗已露玄关，欲免惊愚理亦难。\n招得使君来帐下，不应饶舌坐丰干。",
        "dynasty": "宋",
        "collection_info": null
    },
    {
        "title": "跋子猷访戴图",
        "author": "葛胜仲",
        "content": "玉屑金波各眼尘，如何牵役不知勤。\n往来扰扰天机乱，那似端居对此君。",
        "dynasty": "宋",
        "collection_info": null
    },
    {
        "title": "跋陶渊明归去来图",
        "author": "葛胜仲",
        "content": "小邑絃歌始数旬，迷涂才觉便归身。\n欲从典午完高节，聊与无怀作外臣。",
        "dynasty": "宋",
        "collection_info": null
    },
    {
        "title": "吴道子画鬼",
        "author": "葛胜仲",
        "content": "莫将幽显较精粗，人鬼从来理不殊。\n磊砢挐云传怪状，论师天眼识工夫。",
        "dynasty": "宋",
        "collection_info": null
    },
    {
        "title": "跋李伯时画李元通随虎图三首  其一",
        "author": "葛胜仲",
        "content": "华严宝轴挂于菟，笑问翻经有地无。\n引下福山三十里，不应老马独知涂。",
        "dynasty": "宋",
        "collection_info": null
    },
    {
        "title": "跋李伯时画李元通随虎图三首  其二",
        "author": "葛胜仲",
        "content": "清樾寒潭土作宫，杨枝柏叶五年中。\n论成永作将来眼，第一功归大小空。",
        "dynasty": "宋",
        "collection_info": null
    },
    {
        "title": "跋李伯时画李元通随虎图三首  其三",
        "author": "葛胜仲",
        "content": "素幅工传长者真，龙眠端恐是前身。\n只留散带经行影，不貌供斋两玉人。",
        "dynasty": "宋",
        "collection_info": null
    },
    {
        "title": "跋黄鲁直画",
        "author": "葛胜仲",
        "content": "江南黄𪁟飞满野，徐熙画此何为者。\n百年幅纸无所直，公毎玩之常在把。",
        "dynasty": "宋",
        "collection_info": null
    },
    {
        "title": "画竹二首  其一",
        "author": "葛胜仲",
        "content": "万箇霜筠保岁寒，风枝轻戛玉琅玕。\n何人重作翩翩赋，写出高标与谛看。",
        "dynasty": "宋",
        "collection_info": null
    },
    {
        "title": "画竹二首  其二",
        "author": "葛胜仲",
        "content": "眼到竹边知未是，竹来眼裏亦全非。\n诸人问我真如意，不到山前带笠归。",
        "dynasty": "宋",
        "collection_info": null
    },
    {
        "title": "白乐天  其一",
        "author": "葛胜仲",
        "content": "平生趣操号安恬，退亦恬然进不贪。\n何事浔阳恨迁谪，轻将清泪湿青衫。",
        "dynasty": "宋",
        "collection_info": null
    },
    {
        "title": "白乐天  其二",
        "author": "葛胜仲",
        "content": "及泉曾改庄公誓，胜母终回曾子车。\n素绠银床堪泪堕，更能赋咏独何如。",
        "dynasty": "宋",
        "collection_info": null
    },
    {
        "title": "大安门诗",
        "author": "葛胜仲",
        "content": "飞观横空数百间，强扶衰病一跻攀。\n非移阊阖从天界，应堕蓬壶自海山。",
        "dynasty": "宋",
        "collection_info": null
    },
    {
        "title": "王坦之",
        "author": "葛胜仲",
        "content": "废庄演论救时玄，未免仍为习气牵。\n讽寡劝多吾不解，遣辞全只用三篇。",
        "dynasty": "宋",
        "collection_info": null
    },
    {
        "title": "近蒙明堂使局赐酒元巳日与诸僚会饮城东王君仪先生辟谷独不敢召以二尊为寿",
        "author": "葛胜仲",
        "content": "上尊霑赐自明堂，蕝礼无功愧滥尝。\n玄晏先生闻嗜饮，青州从事敢悭藏。\n芳醲聊荐杯铛眼，涓滴难浇锦绣肠。\n轻举忽荒何所碍，南烹更欲强张良。",
        "dynasty": "宋",
        "collection_info": null
    },
    {
        "title": "君仪见和復别为一首因各次韵",
        "author": "葛胜仲",
        "content": "载酒轻尘论礼堂，区区好事愧原尝。\n糟丘未辨陈喧老，壑谷宁容伯有藏。\n盎盎新香浮蚁面，陶陶暖息助龟肠。\n物微意重君毋诮，炽絜泉甘器亦良。",
        "dynasty": "宋",
        "collection_info": null
    },
    {
        "title": "君仪再和復次韵答之",
        "author": "葛胜仲",
        "content": "醪敷映玉浪吹香，未饷征君敢独尝。\n瓮下无人容借饮，壶中有客共深藏。\n歌呼仅可供頳颊，酩酊那忧共腐肠。\n好似东皋求待诏，三升日给醖偏良。",
        "dynasty": "宋",
        "collection_info": null
    },
    {
        "title": "诗一首",
        "author": "葛胜仲",
        "content": "快雨霁亭千，晴曦作春妍。\n邻曲饶胜士，共开浮枣筵。\n中流惬啸咏，隐浪金壶偏。\n红芰初出水，捧剑疑来前。\n缅怀兰亭会，七百八十年。\n可怜右军痴，生死情缠绵。\n由来彭殇齐，顾或谓不然。\n吾党殆天放，卜夜就管弦。\n尺六细腰舞，女袖轻回旋。\n且毕今日懽，不问来者传。",
        "dynasty": "宋",
        "collection_info": null
    },
    {
        "title": "伏日不预诸僚饮会",
        "author": "葛胜仲",
        "content": "赐肉归来命支生，共惊至日已三庚。\n巧遮畏景槐阴重，轻送微凉竹影情。\n坐局阻陪河朔饮，交锋空想汝南评。\n紫云的是尊前物，御史无缘问姓名。",
        "dynasty": "宋",
        "collection_info": null
    },
    {
        "title": "伯氏少卿侍建安文安二王讲席于资善堂夜被旨锡紫章服辄成长句纪庆",
        "author": "葛胜仲",
        "content": "岐嶷天人讲肆筵，恩华夜到华门前。\n十行诏墨芝香重，三品朝衣葚色鲜。\n能取身章同拾芥，应酬古本似奔泉。\n拖金朱绿更旬日，岂待常涂二十年。",
        "dynasty": "宋",
        "collection_info": null
    },
    {
        "title": "定光禅院",
        "author": "葛胜仲",
        "content": "云岩五花树，下临碧玉潭。\n泛泛石溜中，此独潴揉蓝。\n潭底玉石响，声如奏韶咸。\n名从襄阳样，山神固不甘。\n姓字污山谷，贞元岁所镵。\n我来事登览，云有神龙潜。\n骄阳虔禬祷，膏乳一境霑。\n灵祠锡硕号，丹雘飞楹檐。\n僧庐锁深閟，灵境超尘凡。\n悬瀑二十丈，银河挂高岩。\n飞流溅珠琲，余润霑松杉。\n震响汹朝夕，数里声不殱。\n禅客伴幽讨，高下皆穷探。\n猿鹤不足数，俗驾从讥嫌。\n何当叨龙宫，宝方求玉函。",
        "dynasty": "宋",
        "collection_info": null
    },
    {
        "title": "道成墩",
        "author": "葛胜仲",
        "content": "翛翛一羽翁，奇骨两目方。\n乃以贫自乐，餐霞辟谷肠。\n混世人莫识，结茅居僻荒。\n一墩仅十亩，培塿萃彼疆。\n惠峰作南屏，秦望横北墙。\n隐此不记年，悟仙号青旸。\n翩然仙道成，陟墩神远翔。\n指墩名道成，人以许仙扬。\n岂无缑山人，吹笙云锦裳。\n令威去千年，归来赋歌章。\n青旸得仙去，千古传此乡。\n讹而为柳跖，吴鲁路渺茫。\n柳为横行盗，安肯城此旁。\n不知何愚人，鱼鲁昧审详。\n至今传名误，使志乘其将。\n吾为正斯缪，百世流余芳。",
        "dynasty": "宋",
        "collection_info": null
    },
    {
        "title": "句  其一",
        "author": "葛胜仲",
        "content": "空翠沾我襟，溟蒙认堂奥。\n兼乃张公超，五里方术妙。",
        "dynasty": "宋",
        "collection_info": null
    },
    {
        "title": "句  其二",
        "author": "葛胜仲",
        "content": "路出古浮山，木杪飞华屋。",
        "dynasty": "宋",
        "collection_info": null
    },
    {
        "title": "句  其三",
        "author": "葛胜仲",
        "content": "住山偘老富心机。",
        "dynasty": "宋",
        "collection_info": null
    },
    {
        "title": "句  其四",
        "author": "葛胜仲",
        "content": "何须兼住用招提。",
        "dynasty": "宋",
        "collection_info": null
    },
    {
        "title": "句  其五",
        "author": "葛胜仲",
        "content": "身尝静退缘知足，心不倾邪畏好还。",
        "dynasty": "宋",
        "collection_info": null
    },
    {
        "title": "句  其六",
        "author": "葛胜仲",
        "content": "吟怀遶废城。",
        "dynasty": "宋",
        "collection_info": null
    },
    {
        "title": "题楚辞",
        "author": "王玠",
        "content": "忠臣遭放逐，委质湘江沉。\n空余离骚辞，万世蒙赏音。\n我今未忍死，终有报国心。\n扣阍且无路，写作哀怨吟。",
        "dynasty": "宋",
        "collection_info": null
    },
    {
        "title": "山门夕阳洞",
        "author": "章夏",
        "content": "暖凭磴藓坐，荫觅乔松倚。\n一诣云屋深，猿鹤颇相喜。\n霜鬚白纷纷，谓我作黄绮。",
        "dynasty": "宋",
        "collection_info": null
    },
    {
        "title": "涟漪洞",
        "author": "章夏",
        "content": "石窦定神鹓，控隘潭水际。\n神灵浮槎入，想到珠宫憩。\n岂似武陵源，尚容人避世。",
        "dynasty": "宋",
        "collection_info": null
    },
    {
        "title": "碧云洞",
        "author": "章夏",
        "content": "褰裳踏寒流，路险仰称伛。\n崖根乳积雪，石脉泉溜雨。\n融结知何年，人间阅今古。",
        "dynasty": "宋",
        "collection_info": null
    },
    {
        "title": "紫云岩",
        "author": "章夏",
        "content": "林表翠光出，浮埃不能涴。\n俯瞰松下石，冉冉飞云过。\n何人来栖真，復怀须弥座。",
        "dynasty": "宋",
        "collection_info": null
    },
    {
        "title": "黄山汤泉",
        "author": "凌唐佐",
        "content": "一道出遥岑，潺湲古到今。\n雪天声泻玉，月夜影摇金。\n岁旱施功大，民情被泽深。\n容成与轩帝，仙迹可追寻。",
        "dynasty": "宋",
        "collection_info": null
    },
    {
        "title": "炼丹竈",
        "author": "凌唐佐",
        "content": "炼丹峰畔隐轩皇，石臼空存岁月长。\n林下宛然含浄色，风前依旧发余香。\n虽留此地千般药，难问当时九转方。\n独向溪头重拂拭，五云何处日茫茫。",
        "dynasty": "宋",
        "collection_info": null
    },
    {
        "title": "洗药溪",
        "author": "凌唐佐",
        "content": "红泉声裏独徘徊，帝子当年洗药来。\n怪底余香至今在，四时芝朮有花开。",
        "dynasty": "宋",
        "collection_info": null
    },
    {
        "title": "书蔡元长堂",
        "author": "释妙应",
        "content": "相得端明似虎形，摇头攞脑得人憎。\n看取明年作宰相，张牙劈口吃众生。",
        "dynasty": "宋",
        "collection_info": null
    },
    {
        "title": "句",
        "author": "释妙应",
        "content": "姓名不过程家渡，出郭犹行十里村。",
        "dynasty": "宋",
        "collection_info": null
    },
    {
        "title": "建炎四年正月二十五日过南山诗",
        "author": "赵子松",
        "content": "□望□□洞，北□刻划兼无双。\n怪□□奇□，□□□□□。\n虬龙□□脊，彪兕怒翀羾。\n□□作澒洞，哀湍泻春撞。\n磨崖名相踵，快意言多哤。\n赏心或自得，有力谁扛。\n想当秋水至，万壑争淙淙。\n仙圣会缥缈，松竹导旌幢。\n祇今岩岫间，彷佛余舌杠。\n岂无避世翁，台背霜眉庞。\n□许寻子真，不辞拜老庞。\n华髪去乡国，炎荒寄逢窻。\n偶着两□历，端令寸心降。\n危守跂鸟翼，旅食空酒缸。\n归鸦识故栖，野烧明枯桩。\n送客雨霖霏，催□鼓逢逢。\n推枕耿不寐，取火续寒缸。\n哦诗杂蛮语，嘲哳愧新腔。",
        "dynasty": "宋",
        "collection_info": null
    },
    {
        "title": "世綵堂",
        "author": "朱震",
        "content": "公家王母九十余，大父侍立垂白鬚。\n子孙还如祖妣寿，康强不用旁人扶。\n谁家高曾见五世，不比徐卿生二雏。\n闻说一门能养志，膳羞壶酒随亲意。\n畏暑黄童扇枕忙，学啼莱子斑衣戏。\n发为碧落新除吏，儿齿童眉復骀背。\n得寿当如卫武好，着书拟迈张苍贵。\n饵菊三公未闻道，芳泉万斛空劳费。\n岂知安乐便延年，无意益生生自至。\n高堂大幅垂轻绢，画出婵娟金翠翘。\n不如画出綵衣去，使人知德如唐尧。",
        "dynasty": "宋",
        "collection_info": null
    },
    {
        "title": "偈",
        "author": "释守遂",
        "content": "一拳拳倒黄鹤楼，一踏踏翻鹦鹉洲。\n惯向高楼骤玉马，曾于急水打金毬。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释大通",
        "content": "上不见天，下不见地。\n畐塞虚空，无处回避。\n为君明破即不中，且向南山鼈鼻。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释大通",
        "content": "吾本来兹土，传法救迷情。\n一华开五叶，结果自然成。",
        "dynasty": "宋",
        "collection_info": null
    },
    {
        "title": "偈",
        "author": "释岩",
        "content": "干坤肃静，海晏河清。\n风不鸣条，雨不破块。\n春生夏长，秋收冬藏。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释岩",
        "content": "雨后鸠鸣，山前麦熟。\n何处牧儿，骑牛笑相逐。\n莫把短笛横吹，风前一曲两曲。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释岩",
        "content": "衲僧现前三昧，释迦老子不会。\n住世四十九年，说得天花乱坠。\n争似饥餐渴饮，展脚堂中打睡。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释岩",
        "content": "诸人知处，山僧尽知。\n山僧知处，诸人不知。\n头上是天，脚下是地。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释岩",
        "content": "一境谁相到，翛然绝点尘。\n天花莫狼藉，吾匪解空人。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释岩",
        "content": "樵夫跣足下层峦，大笑渔翁溪上寒。\n山色横担鄽市去，家家门底透长安。",
        "dynasty": "宋",
        "collection_info": null
    },
    {
        "title": "偈",
        "author": "释慧印",
        "content": "韶石渡头，舟横野水。\n汾阳浪裏，棹发孤烟。\n云月无私，溪山岂异。\n一言合辙，千里同风。\n八千弟子今何在，万里山河属帝家。",
        "dynasty": "宋",
        "collection_info": null
    },
    {
        "title": "偈",
        "author": "释宗一",
        "content": "美玉藏顽石，莲花出淤泥。\n须知烦恼处，悟得即菩提。",
        "dynasty": "宋",
        "collection_info": null
    },
    {
        "title": "偈",
        "author": "释惟白",
        "content": "过去已过去，未来且莫算。\n正当现在事，今朝正月半。\n明月正团圆，打鼓普请看。",
        "dynasty": "宋",
        "collection_info": null
    },
    {
        "title": "偈",
        "author": "释晓通",
        "content": "冷似秋潭月，无心合太虚。\n山高流水急，何处驻游鱼。",
        "dynasty": "宋",
        "collection_info": null
    },
    {
        "title": "偈",
        "author": "释子英",
        "content": "节目分明，生来条直。\n冰雪敲开片片分，白云点破承伊力。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释法因",
        "content": "天上月圆，人间月半。\n七八是数，事却难算。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释法因",
        "content": "祖师妙诀，别无可说，直饶钉觜铁舌。\n未免弄巧成拙，凈名已把天机泄。",
        "dynasty": "宋",
        "collection_info": null
    },
    {
        "title": "偈",
        "author": "释仁绘",
        "content": "至道无难，唯嫌拣择。\n但莫憎爱，洞然明白。\n山僧则不然，至道最难，须是拣择。\n若无憎爱，争见明白。",
        "dynasty": "宋",
        "collection_info": null
    },
    {
        "title": "偈",
        "author": "释广",
        "content": "日头东畔出，月向西边没。\n来去急如梭，催人成白骨。\n山僧有一法，堪为保命术。\n生死不相干，打破精魂窟。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释自龄",
        "content": "月裏走金乌，谁云一物无。\n赵州东壁上，挂箇大胡芦。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释自龄",
        "content": "五千余卷诠不尽，三世诸佛讚不及。\n令人却忆卖油翁，狼忙走下绳床立。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释自龄",
        "content": "便乃忘机守默，已被金粟占先。\n拟欲展演词锋，落在瞿昙之后。",
        "dynasty": "宋",
        "collection_info": null
    },
    {
        "title": "偈",
        "author": "释真悟",
        "content": "扬声止响，不知声是响根。\n弄影逃形，不知形为影本。\n以法问法，不知法本非法。\n以心传心，不知心本无心。\n心本无心，知心如幻。\n了法非法，知法如梦。\n心法不实，莫谩追求。\n梦幻空花，何劳把捉。",
        "dynasty": "宋",
        "collection_info": null
    },
    {
        "title": "偈",
        "author": "释灯",
        "content": "天不能盖，地不能载。\n一室无私，何处不在。",
        "dynasty": "宋",
        "collection_info": null
    },
    {
        "title": "凈土院",
        "author": "虞謩",
        "content": "法界惟心现，真风触处凉。\n具茨非有路，建德岂须粮。\n地僻远尘世，境幽闻妙香。\n此山斯凈土，不必往西方。",
        "dynasty": "宋",
        "collection_info": null
    },
    {
        "title": "观海",
        "author": "郭异",
        "content": "汹汹澜无际，滔滔势欲东。\n百川容莫量，三岛杳难穷。\n天淡祠堂古，云低客路通。\n暂来回首懒，归辔逐西风。",
        "dynasty": "宋",
        "collection_info": null
    },
    {
        "title": "洪岩山六题 石门",
        "author": "王辅世",
        "content": "岩穴神仙宅，山门向岭开。\n时横云作钥，怕有俗人来。",
        "dynasty": "宋",
        "collection_info": null
    },
    {
        "title": "洪岩山六题 石金刚",
        "author": "王辅世",
        "content": "天地应怜我，遗留鉅力神。\n定须凭国手，神妙与传真。",
        "dynasty": "宋",
        "collection_info": null
    },
    {
        "title": "洪岩山六题 仙人台",
        "author": "王辅世",
        "content": "任峻我须上，更高人亦行。\n神仙虽已往，咫尺是蓬瀛。",
        "dynasty": "宋",
        "collection_info": null
    },
    {
        "title": "洪岩山六题 石猴",
        "author": "王辅世",
        "content": "猿猴尝学禅，立德固坚久。\n能乘狮子游，不为狮子后。",
        "dynasty": "宋",
        "collection_info": null
    },
    {
        "title": "洪岩山六题 山风",
        "author": "王辅世",
        "content": "山露湿吾履，山风吹我衣。\n白云褰举处，依约认崖扉。",
        "dynasty": "宋",
        "collection_info": null
    },
    {
        "title": "洪岩山六题 石山鸡",
        "author": "王辅世",
        "content": "山鸡化为石，锦翼已成藏。\n俗类休争食，吾心不为粱。",
        "dynasty": "宋",
        "collection_info": null
    },
    {
        "title": "留题凈相院橙轩",
        "author": "彭迪明",
        "content": "万叶扶疏双干修，植临禅坐色长幽。\n影分渭北千家月，香散江南一槛秋。\n清液冰寒承露结，圆苞金重带霜收。\n会应登列西州贡，庭实宁无橘柚羞。",
        "dynasty": "宋",
        "collection_info": null
    },
    {
        "title": "句",
        "author": "雍孝闻",
        "content": "官田种秫陶元亮，私釜生尘范史云。",
        "dynasty": "宋",
        "collection_info": null
    },
    {
        "title": "过草堂望终南山",
        "author": "梅泽",
        "content": "两峰高插碧天寒，虽得春风雪未干。\n谢屐自忘登览倦，草堂终日凭栏桿。",
        "dynasty": "宋",
        "collection_info": null
    },
    {
        "title": "经樊川怀杜牧之",
        "author": "梅泽",
        "content": "杜曲树连苍翠外，终南云暗有无中。\n清诗妙句空贻后，不见樊川一老翁。",
        "dynasty": "宋",
        "collection_info": null
    },
    {
        "title": "行役述怀二首  其一",
        "author": "梅泽",
        "content": "世路侵寻老客颜，黄埃遮眼鬓毛班。\n青山未许教人去，白日何曾放我闲。",
        "dynasty": "宋",
        "collection_info": null
    },
    {
        "title": "行役述怀二首  其二",
        "author": "梅泽",
        "content": "明月一尊酒，清风万卷书。\n南山山下地，终欲卜休居。",
        "dynasty": "宋",
        "collection_info": null
    },
    {
        "title": "春暮",
        "author": "李时",
        "content": "小园泥滑又妨行，破晓东风始放晴。\n九十日春将解印，两三杯酒自寻盟。\n花依好竹如年少，人对青山俱老成。\n俗客不来清意足，一吟聊復畅幽情。",
        "dynasty": "宋",
        "collection_info": null
    },
    {
        "title": "十二月立春",
        "author": "李时",
        "content": "东风昨夜到疏篱，早被游蜂探得知。\n花子又从今日好，人情须胜去年时。\n盘装荠菜迎春饼，瓶插梅花带雪枝。\n劝了亲庭眉寿酒，旋裁春帖换新诗。",
        "dynasty": "宋",
        "collection_info": null
    },
    {
        "title": "途中遇雪",
        "author": "李时",
        "content": "天寒鸦欲栖，客路尚迟迟。\n泥滑寒驴涩，风斜破帽欹。\n云藏山断绝，梅苦雪禁持。\n客裏愁无着，愁边却有诗。",
        "dynasty": "宋",
        "collection_info": null
    },
    {
        "title": "柴门",
        "author": "李时",
        "content": "柴门尽日扃，缘是少将迎。\n但得常无事，何须更入城。\n病同愁鹤瘦，吟伴月蛩清。\n我自于时左，非干避姓名。",
        "dynasty": "宋",
        "collection_info": null
    },
    {
        "title": "黄岗寓馆作",
        "author": "李时",
        "content": "闲居迎送少，日对小山横。\n雨过秋阳减，天虚夜气清。\n候虫依壁韵，野火隔溪明。\n迢递谁家笛，西风一雨声。",
        "dynasty": "宋",
        "collection_info": null
    },
    {
        "title": "松风",
        "author": "林干",
        "content": "白云满岩阿，松声乱飞瀑。\n中有餐霞人，悠然绝尘俗。",
        "dynasty": "宋",
        "collection_info": null
    },
    {
        "title": "米拜石",
        "author": "林干",
        "content": "危疑欲堕石，苍然曰米拜。\n吁嗟千古情，石在米亦在。",
        "dynasty": "宋",
        "collection_info": null
    },
    {
        "title": "赠传灯  其一",
        "author": "林干",
        "content": "解印归来卧白云，风尘总不到松筠。\n身从宝盖依华座，手散天花听梵文。\n五峙法空霞作绮，一龛慧月虎成群。\n□知随处皆莲士，何事幽溪两地分。",
        "dynasty": "宋",
        "collection_info": null
    },
    {
        "title": "赠传灯  其二",
        "author": "林干",
        "content": "台教源流远，高明绍梵音。\n扶桑红日近，华顶白云深。\n清磬度山翠，黄花匝地金。\n三乘示方便，万法总惟心。",
        "dynasty": "宋",
        "collection_info": null
    },
    {
        "title": "赠陈梦和",
        "author": "周氏",
        "content": "梦和残月到楼西，月过楼西梦已迷。\n唤起一声肠断处，落花枝上鹧鸪啼。",
        "dynasty": "宋",
        "collection_info": null
    },
    {
        "title": "春晴",
        "author": "周氏",
        "content": "瞥然飞过谁家燕，蓦地香来甚处花。\n深院日长无个事，一瓶春水自煎茶。",
        "dynasty": "宋",
        "collection_info": null
    },
    {
        "title": "投任伯雨诗",
        "author": "陈师锡子",
        "content": "恭惟持节日畿边，抗疏公车首荐贤。\n议论不能符国是，精诚直可动渊泉。",
        "dynasty": "宋",
        "collection_info": null
    },
    {
        "title": "句",
        "author": "周子雍",
        "content": "风生阊阖春来早，月到蓬莱夜未中。",
        "dynasty": "宋",
        "collection_info": null
    },
    {
        "title": "题河南王氏所藏子敬帖",
        "author": "黄伯思",
        "content": "君家大令书盈纸，笔势翩翩趣多媚。\n虽云沓拖如少年，岂至拘挛同余兴隶。\n会稽七子五知名，此公风概尤超诣。\n太极琁题犹重书，一时凛凛标英气。\n半袖精裓众争求，数幅新裙世犹贵。\n当时亲遇得已难，况復传今仅千岁。\n龙珠归浦剑还津，此帖君藏真得地。\n才披尺许目增明，鸾跂鸿惊欲飞逝。\n硬黄响搨若传吾，完璧摹刊愿垂世。",
        "dynasty": "宋",
        "collection_info": null
    },
    {
        "title": "乌臼树",
        "author": "曾纡",
        "content": "三年逐客弄湘流，华气遮栏两鬓秋。\n祇有荒寒江上树，尚成诗句聚眉头。",
        "dynasty": "宋",
        "collection_info": null
    },
    {
        "title": "和叶少藴慈感蚌珠",
        "author": "曾纡",
        "content": "不知一殻几由旬，能纳须弥不动尊。\n疑是吴兴清霅水，直通方广古灵源。\n月沉浊水圆明在，莲出污泥宝性存。\n隐现去来初一致，莫将虚幻点空门。",
        "dynasty": "宋",
        "collection_info": null
    },
    {
        "title": "戏作冷语",
        "author": "曾纡",
        "content": "万山云雪阴霾空，千林雾淞水摇风。\n冻河彻底连三冬，嘉平晓猎崤函中。\n十二律吕相与宫，安得此候疏烦胸。",
        "dynasty": "宋",
        "collection_info": null
    },
    {
        "title": "宣州水西作",
        "author": "曾纡",
        "content": "杖藜出郭一水近，石蹬古路穿松筠。\n万仞绝壑倚天末，八节惊滩当寺门。\n泉声飞下锦绣谷，殿影插入玻璃盆。\n宣州水西天下胜，阆州城南何足云。",
        "dynasty": "宋",
        "collection_info": null
    },
    {
        "title": "清樾轩二首  其一",
        "author": "曾纡",
        "content": "卧听滩声㶁㶁流，冷风凄雨似深秋。\n江边石上乌臼树，一夜水长到梢头。",
        "dynasty": "宋",
        "collection_info": null
    },
    {
        "title": "清樾轩二首  其二",
        "author": "曾纡",
        "content": "竹间嘉树密扶疏，异乡物色似吾庐。\n清晓开门出负水，已有小舟来卖鱼。",
        "dynasty": "宋",
        "collection_info": null
    },
    {
        "title": "客愁",
        "author": "曾纡",
        "content": "客愁如茧丝，一揽成万绪。\n秋风不可奈，又到庭前树。\n秋风自有时，客子愁无期。\n不如饮美酒，诵我山中诗。",
        "dynasty": "宋",
        "collection_info": null
    },
    {
        "title": "宁川道中",
        "author": "曾纡",
        "content": "渡水穿桥一径斜，潦收溪足露汀沙。\n半山云影前山雨，十里香风晚稻花。\n异县悲秋多客思，丰年乐事属田家。\n故园正好不归去，满眼西风吹鬓华。",
        "dynasty": "宋",
        "collection_info": null
    },
    {
        "title": "踈山",
        "author": "曾纡",
        "content": "江海相望二十年，依前骯脏倚门边。\n家风敢谓庞居士，句法空悲孟浩然。\n想见风流继莲社，应传图画入斜川。\n病夫诗思犹艰窘，正似潮迴上水船。",
        "dynasty": "宋",
        "collection_info": null
    },
    {
        "title": "北固楼",
        "author": "曾纡",
        "content": "枕中云气千峰近，床底松声万壑哀。\n要看银山拍天浪，开窻放入大江来。",
        "dynasty": "宋",
        "collection_info": null
    },
    {
        "title": "句  其一",
        "author": "曾纡",
        "content": "百步桥边荡桨时。",
        "dynasty": "宋",
        "collection_info": null
    },
    {
        "title": "句  其二",
        "author": "曾纡",
        "content": "独与暮猿哀。",
        "dynasty": "宋",
        "collection_info": null
    },
    {
        "title": "句  其三",
        "author": "曾纡",
        "content": "此兴未应赊。",
        "dynasty": "宋",
        "collection_info": null
    },
    {
        "title": "句  其四",
        "author": "曾纡",
        "content": "炊烟逗疏蔼，樵径入苍苔。",
        "dynasty": "宋",
        "collection_info": null
    },
    {
        "title": "句  其五",
        "author": "曾纡",
        "content": "苔侵垂磴蔓，竹隐断岩花。",
        "dynasty": "宋",
        "collection_info": null
    },
    {
        "title": "拙颂奉别知事颐首兼云堂诸禅众",
        "author": "释凈如",
        "content": "七年林下冷相依，自愧铅刀利同微。\n聚散莫云千里远，轮天一月共同晖。",
        "dynasty": "宋",
        "collection_info": null
    },
    {
        "title": "慈书记写予真求讚漫书此以塞来意",
        "author": "释凈如",
        "content": "眉不修疏头突兀，鼻罍垂兮颧无骨。\n长怜百丑兼且讷，慈禅慈禅不我拙。\n名兮邈兮水裏月。",
        "dynasty": "宋",
        "collection_info": null
    },
    {
        "title": "颂一首",
        "author": "释凈如",
        "content": "四大幻形，徒劳口别。\n缘会而生，缘散而灭。\n一片虚空，本无口缺。\n六十九年一梦身，临行何用忉二说。",
        "dynasty": "宋",
        "collection_info": null
    },
    {
        "title": "杂诗六首  其一",
        "author": "刘豫",
        "content": "竹坞人家濒小溪，数枝红杏出疏篱。\n门前山色带烟重，幽鸟一声春日迟。",
        "dynasty": "宋",
        "collection_info": null
    },
    {
        "title": "杂诗六首  其二",
        "author": "刘豫",
        "content": "风荷柄柄弄清香，轻薄沙禽落又翔。\n红日转西渔艇散，一川山影暮天凉。",
        "dynasty": "宋",
        "collection_info": null
    },
    {
        "title": "杂诗六首  其三",
        "author": "刘豫",
        "content": "古渡停骖日向沈，凄凉归思梗清吟。\n碧山几点塞天阔，红叶一林秋意深。",
        "dynasty": "宋",
        "collection_info": null
    },
    {
        "title": "杂诗六首  其四",
        "author": "刘豫",
        "content": "倚岩萧寺据危崖，丈室轩窻面水开。\n雪霁暮寒山月上，数竿修竹一枝梅。",
        "dynasty": "宋",
        "collection_info": null
    },
    {
        "title": "杂诗六首  其五",
        "author": "刘豫",
        "content": "昼色晴明着色图，山光凝翠接平湖。\n烟岚自古人难画，远即深深近却无。",
        "dynasty": "宋",
        "collection_info": null
    },
    {
        "title": "杂诗六首  其六",
        "author": "刘豫",
        "content": "寒林烟重暝栖鸦，远寺疏钟送落霞。\n无限岭云遮不断，数声和月到山家。",
        "dynasty": "宋",
        "collection_info": null
    },
    {
        "title": "客馆",
        "author": "刘豫",
        "content": "雪消北岭安排暖，寒入东风阻节春。\n绝塞乱山围古驿，他时说着也愁人。",
        "dynasty": "宋",
        "collection_info": null
    },
    {
        "title": "登苏门山百泉",
        "author": "刘豫",
        "content": "太行雄伟赤霄逼，枝分苏门为肘腋。\n孕奇产秀气蟠鬰，涌作琉璃千顷碧。\n初疑骊龙蛰山趾，仰喷明珠飞的皪。\n忽如湘灵理新粧，大鑑开匣乍磨拭。\n峰峦倒影浸云烟，苹藻照沙改颜色。\n相辉一段佳风月，余泽几州及动植。\n昔闻隐沦有仙人，高标清与溪山敌。\n悠悠往事散浮云，啸有遗屋行有迹。\n我居东秦济水南，无限泉池日亲炙。\n一行作吏别经年，情思尘埃何处涤。\n云祠因祷来凭栏，顿爽骨毛快胸臆。\n飘飘兰舟七八客，尊俎笙箫随分入。\n胜概纷并接不暇，恨乏鲁戈延晷刻。\n归来簿领厌沉迷，春睡每着蝶梦适。\n心约他时杖履游，醉潄溪流枕溪石。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释文琏",
        "content": "诸方浩浩谈玄，每日撞钟打鼓。\n西禅无法可说，勘破灯笼露柱。\n门前不置下马台，免被傍人来借路。\n若借路，须照顾。\n脚下若参差，邯郸学唐步。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释文琏",
        "content": "心生种种法生，森罗万象纵横。\n信手拈来便用，日轮午后三更。\n心灭种种法灭，四句百非路好处。\n直饶达磨出头，也是眼中着屑。\n心生心灭是谁，木人携手同归。\n归到故乡田地，犹遭顶上一锤。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释文琏",
        "content": "正月孟春犹寒，直下言端语端。\n拈起衲僧鼻孔，穿开佛祖心肝。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释文琏",
        "content": "昨日与今日，说定说不定。\n寰中天子敕，塞外将军令。\n外道当年入梦乡，直至如今犹未省。",
        "dynasty": "宋",
        "collection_info": null
    },
    {
        "title": "七夕",
        "author": "应廓",
        "content": "乌鹊成桥架碧空，人间天上此欢同。\n仙槎逐浪浮银汉，青鸟传音到帝宫。\n牛女佳期情不断，古今遗恨意难穷。\n綵楼乞巧知多少，直至更阑漏欲终。",
        "dynasty": "宋",
        "collection_info": null
    },
    {
        "title": "鹅湖春色",
        "author": "张仁及",
        "content": "平湖漾晴绿，狎鸥自相逐。\n归艇小于盂，轻帆晒蒲幅。\n青萍恣漂流，白鱼跳尺玉。\n柳线牵人衣，香林雨新沐。\n汀尾沙禽鸣，人家映修竹。\n步履随春风，席地倾醽醁。\n玩乐当如何，回首炎威促。",
        "dynasty": "宋",
        "collection_info": null
    },
    {
        "title": "和吴公仲庶游海云寺",
        "author": "张湍",
        "content": "海云真赏甲刀州，十里春光拂马头。\n花酒价高分宴乐，绮罗人好助风流。\n出郊行旆从编俗，摸石居民事胜游。\n斜日欢心犹未足，藩侯归辔为迟留。",
        "dynasty": "宋",
        "collection_info": null
    },
    {
        "title": "句",
        "author": "张固",
        "content": "鹿石晓寒云漠漠，虎溪春浅水潺潺。",
        "dynasty": "宋",
        "collection_info": null
    },
    {
        "title": "剑阁",
        "author": "何亮",
        "content": "千峰如剑列虚空，曾隔车书不混同。\n安得干坤作炉冶，铸为农器散寰中。",
        "dynasty": "宋",
        "collection_info": null
    },
    {
        "title": "寄远",
        "author": "柴援",
        "content": "别时指我堂前柳，柳色青时望子时。\n今日柳绵吹欲尽，尚凭书去说相思。",
        "dynasty": "宋",
        "collection_info": null
    },
    {
        "title": "客舍",
        "author": "柴援",
        "content": "隻影寄空馆，萧然饥鹤姿。\n秋风北窻来，问我归何时。",
        "dynasty": "宋",
        "collection_info": null
    },
    {
        "title": "三学院二首  其一",
        "author": "李鼗",
        "content": "远岫朝来更爽，孤云徙倚长闲。\n飞出偶成霖雨，归来依旧青山。",
        "dynasty": "宋",
        "collection_info": null
    },
    {
        "title": "三学院二首  其二",
        "author": "李鼗",
        "content": "江横水如带，枫落山为屏。\n高深自天险，豪迈由地灵。\n行个古道中，下马坐邮亭。\n鹤栖必仙家，凤仪岂尧庭。\n神仙事恍惚，谁实观超昇。\n孙氏一时杰，父兄俱有声。\n将军垂紫髯，阿瞒眼亦青。\n周郎往视师，不数李与程。\n缅怀前哲人，耿耿在心扃。\n託宿就萧寺，梦还神更清。",
        "dynasty": "宋",
        "collection_info": null
    },
    {
        "title": "宝林院岩香阁",
        "author": "李鼗",
        "content": "花到清明际，随春渡虎溪。\n勾牵木芍药，流落古招提。\n独喜孤芳在，何妨众草齐。\n定知妃子意，不解谪仙题。",
        "dynasty": "宋",
        "collection_info": null
    },
    {
        "title": "送李去病郎中出使西蜀",
        "author": "李鼗",
        "content": "宗盟一派落三川，人物风流类谪。\n自小飞声灿星斗，至今挥翰起云烟。\n过家徙倚东山外，弭节雍容锦水边。\n信道儒冠真贵重，疾驱负弩令君先。",
        "dynasty": "宋",
        "collection_info": null
    },
    {
        "title": "和李公鼗宝林院岩香阁",
        "author": "释则安",
        "content": "醉歌寒食夜，花照武陵溪。\n吟钵聊先击，诗筒更远提。\n影随春色动，芳与国香齐。\n玉节重来赏，僧窻觅旧题。",
        "dynasty": "宋",
        "collection_info": null
    },
    {
        "title": "雨轰漈",
        "author": "蔡佃",
        "content": "水流石激拟鸣雷，洞裏干坤别有台。\n玉舄扶风飞復下，琼花带雨落还开。\n钟声敲断白云袅，树影盘迴黄鹤来。\n笑道神仙无觅处，空留丹竈冷苍苔。",
        "dynasty": "宋",
        "collection_info": null
    },
    {
        "title": "豁然阁",
        "author": "蔡佃",
        "content": "长风东南来，浊浪挠清镜。\n小轩寂寞人，默视心境静。\n扁舟暂淹留，思与孤鸿迥。\n洞庭眼中物，何必更乘兴。\n顽石漫巑岏，终惭泗滨磬。",
        "dynasty": "宋",
        "collection_info": null
    },
    {
        "title": "舟入江阴集句",
        "author": "林震",
        "content": "疏疏芦苇旧江天，何处风光最可怜。\n一带楼台擎晓月，万株杨柳拂晴烟。\n身闲暂觉尘埃远，道在宁忧雨露偏。\n三顷湖田秋更熟，浊醪粗饭任吾年。",
        "dynasty": "宋",
        "collection_info": null
    },
    {
        "title": "句",
        "author": "林震",
        "content": "青山有恨花初谢，流水无言草自春。",
        "dynasty": "宋",
        "collection_info": null
    },
    {
        "title": "洗心泉",
        "author": "胡侃",
        "content": "岩根石溜自涓涓，一见尘劳顿洒然。\n惟有开山老尊宿，无心可洗亦无泉。",
        "dynasty": "宋",
        "collection_info": null
    },
    {
        "title": "望海亭",
        "author": "陈寿朋",
        "content": "谩指亭前柏，西来意自深。\n迷人终着景，达士了忘心。\n六叶传真谛，微言振道林。\n法门应不二，来此默追寻。",
        "dynasty": "宋",
        "collection_info": null
    },
    {
        "title": "西轩",
        "author": "王孳",
        "content": "步蹑霜莎入梵宫，一轩佳处属支公。\n剩开青琐延明月，疏植修篁待好风。\n笠泽波声春雨裏，洞庭山色夕阳中。\n江头景物牢笼尽，欲寄琴尊此养蒙。",
        "dynasty": "宋",
        "collection_info": null
    },
    {
        "title": "题房城驿",
        "author": "曾弼",
        "content": "万山飞不出，有屈向谁伸。\n寄语絃歌宰，留心且为民。",
        "dynasty": "宋",
        "collection_info": null
    },
    {
        "title": "李伯纪丞相挽诗  其一",
        "author": "曾开",
        "content": "先帝收士，惟公最妙年。\n清班依日月，谠论薄标云天。\n终赖高名重，来扶大业全。\n谁提太史笔，臣主颂俱贤。",
        "dynasty": "宋",
        "collection_info": null
    },
    {
        "title": "李伯纪丞相挽诗  其二",
        "author": "曾开",
        "content": "太上初传位，安危俛仰间。\n从容回万乘，指顾復三关。\n汉北尘沙迥，闽中日月桨。\n谁知千载后，遗恨在燕山。",
        "dynasty": "宋",
        "collection_info": null
    },
    {
        "title": "李伯纪丞相挽诗  其三",
        "author": "曾开",
        "content": "追数中兴相，公居第一人。\n初期从北伐，宁料久南巡。\n此日劳明主，他年忆旧臣。\n东都朝万国，不復见簪绅。",
        "dynasty": "宋",
        "collection_info": null
    },
    {
        "title": "李伯纪丞相挽诗  其四",
        "author": "曾开",
        "content": "昔造东都第，斯文得典型。\n谬蒙蕃下榻，亲见鲤趋庭。\n雁序相先后，鸿飞独杳冥。\n至今鸾鹄峙，梧竹养修翎。",
        "dynasty": "宋",
        "collection_info": null
    },
    {
        "title": "李伯纪丞相挽诗  其五",
        "author": "曾开",
        "content": "一别睢阳后，风霜十五年。\n劳生俱老矣，流涕独潸然。\n丹井秋来就，心灯夜半传。\n定应真不死，归卧白云边。",
        "dynasty": "宋",
        "collection_info": null
    },
    {
        "title": "偈",
        "author": "曾开",
        "content": "咄哉瞎驴，丛林妖孽。\n震地一声，天机漏洩。\n有人更问意如何，拈起拂子劈口截。",
        "dynasty": "宋",
        "collection_info": null
    },
    {
        "title": "句",
        "author": "曾开",
        "content": "翠幕管絃三市晓，画堂烟雨五峰秋。",
        "dynasty": "宋",
        "collection_info": null
    },
    {
        "title": "谢恩",
        "author": "彭路",
        "content": "圣主求贤轸念劳，临轩策问萃时髦。\n龙鳞日绕天颜近，螭首云移帝座高。\n疏草披丹陈紫禁，宫花锡采光蓝袍。\n自惭朽芥叨荣遇，报答能忘圣语褒。",
        "dynasty": "宋",
        "collection_info": null
    },
    {
        "title": "和彭路谢恩",
        "author": "崇宁翰林",
        "content": "一经曾守十年劳，振藻今为旷世髦。\n凤阁风云平地奋，龙门波浪捲天高。\n青钱声重鸣金赋，红杏香生茜锦袍。\n主圣臣贤当作颂，愧无椽笔继王褒。",
        "dynasty": "宋",
        "collection_info": null
    },
    {
        "title": "驾幸太学",
        "author": "李阶",
        "content": "天佑斯文赖表章，皇心眷眷事胶庠。\n享严祖殿回龙驭，德警儒班肃鹭行。\n降辇诣祠追四圣，拥经求道举三王。\n欲知盛美前无古，贤圣相逢在庙堂。",
        "dynasty": "宋",
        "collection_info": null
    },
    {
        "title": "命卜",
        "author": "徐存",
        "content": "我命还须我自推，细微那更问蓍龟。\n枯茎朽骨犹能兆，岂有灵台自不知。",
        "dynasty": "宋",
        "collection_info": null
    },
    {
        "title": "题临江军驿舍二首  其一",
        "author": "江端友",
        "content": "李白当年谪夜旔，中原不復汉文章。\n纳官赎罪何人在，壮士悲歌泪两行。",
        "dynasty": "宋",
        "collection_info": null
    },
    {
        "title": "题临江军驿舍二首  其二",
        "author": "江端友",
        "content": "晋公功业冠皇唐，吏部文章日月光。\n千载断碑人脍炙，不知世有段文昌。",
        "dynasty": "宋",
        "collection_info": null
    },
    {
        "title": "玉延行",
        "author": "江端友",
        "content": "观文学士留都守，中常侍门如役走。\n玉延厥篚二十五，谨书名衔细看丑。\n推而上之何止此，牢耶石邪犹八九。\n嗟哉膏血出生灵，割剥乃饷无须口。\n仲华拜衮虽有年，宋璟李墉曾愧否。\n乐全见事何其微，义勇固应如此厚。\n翰林未用汝脱靴，不知何为勤洗手。",
        "dynasty": "宋",
        "collection_info": null
    },
    {
        "title": "牛酥行",
        "author": "江端友",
        "content": "有客有客官长安，牛酥百斤亲自煎。\n倍道奔驰少师府，望尘且欲迎归年。\n守阍呼语不必出，已有人居第一先。\n其多乃復倍于此，台颜顾视初怡然。\n昨朝所献虽第二，桶以纯漆丽且坚。\n今君来迟数又少，青纸题封难胜前。\n持归空惭辽东豕，努力明年趁头市。",
        "dynasty": "宋",
        "collection_info": null
    },
    {
        "title": "九日",
        "author": "江端友",
        "content": "万里江河隔，伤心九日来。\n蓬惊秋日后，菊换故园开。\n楚欲图周鼎，汤犹击夏台。\n东篱那一醉，尘爵耻虚罍。",
        "dynasty": "宋",
        "collection_info": null
    },
    {
        "title": "题清芬阁",
        "author": "江端友",
        "content": "淆名江上月，幽思岭边云。\n没世无知己，陪祠未当勤。\n丧衾论邪正，诗律较铢分。\n端似太丘长，公卿见纪群。",
        "dynasty": "宋",
        "collection_info": null
    },
    {
        "title": "句  其一",
        "author": "江端友",
        "content": "比年荧惑犯南斗，何日燕人祭北门。",
        "dynasty": "宋",
        "collection_info": null
    },
    {
        "title": "句  其二",
        "author": "江端友",
        "content": "仓舒止用儿童计，亦自能知尔重轻。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "王绹",
        "content": "尚父风猷袭后昆，復生贤相绍高门。\n白麻恳避公孤贵，黄阁屡辞机务繁。\n再入经纶劳鼎铉，乍从觞咏乐山樊。\n功名终始追前哲，美播青编望益尊。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "王绹",
        "content": "巨力曾扶国步安，功成犹未鬓毛斑。\n天心正佑宋无极，人意讵容公久闲。\n裴令纵能娱绿野，谢公可是老东山。\n何当鼓棹轻千里，款奉清谈宴俎闲。",
        "dynasty": "宋",
        "collection_info": null
    },
    {
        "title": "春日书怀",
        "author": "胡安国",
        "content": "一气本无息，春风花又开。\n景多闲后见，诗好静中来。\n午枕庄周梦，东轩靖节杯。\n不须篱畔菊，能制暮龄颓。",
        "dynasty": "宋",
        "collection_info": null
    },
    {
        "title": "首夏言怀",
        "author": "胡安国",
        "content": "白日延清景，红芳转绿阴。\n川云长淡荡，鱼鸟自高深。\n静养中和气，闲消忿慾心。\n此情虽不语，沙界总知音。",
        "dynasty": "宋",
        "collection_info": null
    },
    {
        "title": "重过丫头岩思先大夫  其一",
        "author": "胡安国",
        "content": "道旁山色古犹今，绿鬓偏惊白髮侵。\n回想临岐分袂处，更谁能会此时心。",
        "dynasty": "宋",
        "collection_info": null
    },
    {
        "title": "重过丫头岩思先大夫  其二",
        "author": "胡安国",
        "content": "慈颜何在杳难承，教子生来重一经。\n谩向人间拾青紫，岂胜衣綵日趋庭。",
        "dynasty": "宋",
        "collection_info": null
    },
    {
        "title": "黄石山",
        "author": "胡安国",
        "content": "凤吹鸾舆向戚姬，满朝无策定倾危。\n直须致得商山老，能遣君王意自移。",
        "dynasty": "宋",
        "collection_info": null
    },
    {
        "title": "过凤林关",
        "author": "胡安国",
        "content": "马首西南二十年，每经关左重留连。\n殷勤拂石临流水，邂逅凭栏倚暮烟。\n千古物情吟不尽，四时风景画难传。\n何人可作隆中伴，待结比邻买钓船。",
        "dynasty": "宋",
        "collection_info": null
    },
    {
        "title": "奉次朱子发稧饮碧泉",
        "author": "胡安国",
        "content": "不牵春草咏池塘，且对山泉共举觞。\n碧玉涌波清见底，戏鳞依荇款成行。\n杯盘草草情逾厚，淡话平平味更长。\n亦有浯溪耸天石，待镌佳颂压元郎。",
        "dynasty": "宋",
        "collection_info": null
    },
    {
        "title": "舟入荆江东赴建康",
        "author": "胡安国",
        "content": "长江渺渺接天浮，万古朝宗日夜流。\n洲在尚传鹦鹉赋，台高应见凤凰游。\n路经赤壁怀公瑾，水到柴桑忆仲谋。\n白日幸无云物蔽，好看澄景对高秋。",
        "dynasty": "宋",
        "collection_info": null
    },
    {
        "title": "元日",
        "author": "胡安国",
        "content": "竞装祓木饯余寒，颂遂椒花上彩笺。\n览镜自惊非昔貌，举杯回喜得新年。",
        "dynasty": "宋",
        "collection_info": null
    },
    {
        "title": "十二月立春",
        "author": "胡安国",
        "content": "未临除夕气先交，玉嶂朝来见日消。\n冰自解围回木色，花能传信满梅梢。\n人家剪彩应书字，天仗迎春尽广郊。\n北望寒云魂梦断，任从飞莫相招。",
        "dynasty": "宋",
        "collection_info": null
    },
    {
        "title": "牡丹秋开",
        "author": "胡安国",
        "content": "秀出群芳照碧栏，世间颜色比应难。\n晓来露采光先泛，晚得云阴叶未残。\n艷质易迷人竞赏，道心无染兴终闲。\n使君认取真消息，同向樽前笑裏看。",
        "dynasty": "宋",
        "collection_info": null
    },
    {
        "title": "雪",
        "author": "胡安国",
        "content": "彤云无际朔风高，万窍嘘声正怒号。\n梅径有香迷皓萼，渔舟堪画压洪涛。\n樵家束桂邀行祝，村馆论钱吝薄醪。\n破腊莫嫌寒色□，会看禾黍满东皋。",
        "dynasty": "宋",
        "collection_info": null
    },
    {
        "title": "严陵钓台",
        "author": "胡安国",
        "content": "归隐桐江知几春，静看浮世一沤轻。\n此心有处元无着，误说持竿作钓名。",
        "dynasty": "宋",
        "collection_info": null
    },
    {
        "title": "赤壁",
        "author": "胡安国",
        "content": "片语能令孙仲谋，气如山涌剑横秋。\n莫言诸葛成何事，万古忠言第一流。",
        "dynasty": "宋",
        "collection_info": null
    },
    {
        "title": "赠云居僧明公五首  其一",
        "author": "胡安国",
        "content": "手握干坤杀活机，纵横施设在临时。\n满堂兔马非龙象，大用堂堂总不知。",
        "dynasty": "宋",
        "collection_info": null
    },
    {
        "title": "赠云居僧明公五首  其二",
        "author": "胡安国",
        "content": "踏遍江南春寺苔，野云纵迹去还来。\n如今□□□峰顶，无法可传心似灰。",
        "dynasty": "宋",
        "collection_info": null
    },
    {
        "title": "赠云居僧明公五首  其三",
        "author": "胡安国",
        "content": "祝融峰似在城天，万古江山在目前。\n须信死心元不死，夜来明月又重圆。",
        "dynasty": "宋",
        "collection_info": null
    },
    {
        "title": "赠云居僧明公五首  其四",
        "author": "胡安国",
        "content": "明公从小便超群，佳句流传继碧云。\n问道别来诸念息，定将何法退魔军。",
        "dynasty": "宋",
        "collection_info": null
    },
    {
        "title": "赠云居僧明公五首  其五",
        "author": "胡安国",
        "content": "十年音信断鸿鳞，梦想云居顶上人。\n香饭可能长自饱，也应分济百千身。",
        "dynasty": "宋",
        "collection_info": null
    },
    {
        "title": "竹园书屋",
        "author": "胡安国",
        "content": "四壁无图画，推窻尽简书。\n真吾何所寄，深处乐如如。",
        "dynasty": "宋",
        "collection_info": null
    },
    {
        "title": "题崔白喧晴图",
        "author": "胡安国",
        "content": "黑头禽笑白头禽，头白多因计虑深。\n栖向柳条犹不稳，从风斜折更关心。",
        "dynasty": "宋",
        "collection_info": null
    },
    {
        "title": "移居碧泉",
        "author": "胡安国",
        "content": "买山固是为深幽，况有名泉例可求。\n短梦正须依白石，澹情好与结清流。\n庭栽疏竹客驯鹤，月满前川寺补楼。\n十里乡邻渐相识，醉歌田舍即丹邱。",
        "dynasty": "宋",
        "collection_info": null
    },
    {
        "title": "句  其一",
        "author": "胡安国",
        "content": "爱日尚贪毛义檄，望云长绕仲宣楼。",
        "dynasty": "宋",
        "collection_info": null
    },
    {
        "title": "句  其二",
        "author": "胡安国",
        "content": "此邦若有诛茆地。",
        "dynasty": "宋",
        "collection_info": null
    },
    {
        "title": "离黄龙有作",
        "author": "释惟尚",
        "content": "大袖长拖出祖关，蛟龙战罢海涛闲。\n寄言白首参玄者，休把虚空侧点斑。",
        "dynasty": "宋",
        "collection_info": null
    },
    {
        "title": "次韵答张无垢居士",
        "author": "释惟尚",
        "content": "从来高价莫饶伊，百战场中奋两眉。\n夺角衝关群会也，丛林谁敢更相欺。",
        "dynasty": "宋",
        "collection_info": null
    },
    {
        "title": "呈觉印禅师偈",
        "author": "释惟尚",
        "content": "须是南泉第一机，不知不觉蓦头锥。\n觌面若无青白眼，还如𮭗𮭗守空池。",
        "dynasty": "宋",
        "collection_info": null
    },
    {
        "title": "偈",
        "author": "尼凈智",
        "content": "赵州舌头连天，老婆眉光覆地。\n分明勘破归来，无限平人瞌睡。",
        "dynasty": "宋",
        "collection_info": null
    },
    {
        "title": "中秋雨下偈",
        "author": "释慧兰",
        "content": "家家启户待婵娟，岂谓风云翳碧天。\n赖得箇中消息在，团团不动照三千。",
        "dynasty": "宋",
        "collection_info": null
    },
    {
        "title": "颂古 五位 其一",
        "author": "释慧兰",
        "content": "正中偏拈转，虚空过那边。\n夜半金鸡生铁卵，明明谁辨暗中圆。",
        "dynasty": "宋",
        "collection_info": null
    },
    {
        "title": "颂古 五位 其二",
        "author": "释慧兰",
        "content": "偏中正晓月，梳云华弄影。\n石人惊起梦魂消，带雪乌鸡回凤岭。",
        "dynasty": "宋",
        "collection_info": null
    },
    {
        "title": "颂古 五位 其三",
        "author": "释慧兰",
        "content": "正中来玉兔，团天耀九垓。\n万古碧潭无影像，红炉焰裏雪华开。",
        "dynasty": "宋",
        "collection_info": null
    },
    {
        "title": "颂古 五位 其四",
        "author": "释慧兰",
        "content": "兼中至锦缝，金针双锁备。\n靴头线绽足知音，有耳不临流水流。",
        "dynasty": "宋",
        "collection_info": null
    },
    {
        "title": "颂古 五位 其五",
        "author": "释慧兰",
        "content": "兼中到眼裏，双瞳齐喝道。\n少室山前铁马驹，三便吃尽无根艹。",
        "dynasty": "宋",
        "collection_info": null
    },
    {
        "title": "偈",
        "author": "释枢",
        "content": "春将至，岁已暮。\n思量古往今来，祇是箇般调度。\n凝眸昔日家风，下足旧时岐路。\n劝君休莫莽卤，眨上眉毛须荐取。\n东村王老笑呵呵，此道今人弃如土。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释楚明",
        "content": "出门见山水，入见见佛殿。\n灵光触处通，诸人何不荐。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释楚明",
        "content": "阎浮有大宝，见少得还稀。\n若人将献我，成佛一饷时。",
        "dynasty": "宋",
        "collection_info": null
    },
    {
        "title": "偈",
        "author": "释圆济",
        "content": "雨过山青，云开月白。\n带雪寒松，摇风庭柏。",
        "dynasty": "宋",
        "collection_info": null
    },
    {
        "title": "偈",
        "author": "尼文照",
        "content": "灵源不动，妙体何依。\n历历孤明，是谁光彩。\n若道真如实际，大似好肉剜疮。\n更作祖意商量，正是迷头认影。",
        "dynasty": "宋",
        "collection_info": null
    },
    {
        "title": "偈",
        "author": "释王大夫",
        "content": "坛山裏，日何长。\n青松岭，白云乡，吟鸟啼猿作道场。\n散髪采薇歌又笑，从教人道野夫狂。",
        "dynasty": "宋",
        "collection_info": null
    },
    {
        "title": "石勒城",
        "author": "孙渤",
        "content": "巀峰山峡间，有地窄如掌。\n虽得百二谋，硗确非沃壤。\n胡雏姿相异，图虑似不广。\n如何蚁封微，欲作南面享。\n孤城出云层，遗址尚千丈。\n我来一把酒，慷慨追昔往。\n崛起亦奇才，晋室方骯臟。\n敢与南阳公，逐鹿中原上。",
        "dynasty": "宋",
        "collection_info": null
    },
    {
        "title": "东岩",
        "author": "张禀",
        "content": "资中佳处是东岩，只在重城百百间。\n四座清风无俗景，我心浑似白云闲。",
        "dynasty": "宋",
        "collection_info": null
    },
    {
        "title": "魏坛观",
        "author": "陈虚中",
        "content": "夫人在兮若冰雪，夫人去兮仙踪灭。\n可惜如今学道人，罗裙带上同心结。",
        "dynasty": "宋",
        "collection_info": null
    },
    {
        "title": "法相院",
        "author": "束长孺",
        "content": "解鞍得枕画堂空，万虑消沉午梦中。\n莫说红尘飞白日，且从绿竹借清风。\n壁排琬琰诗无敌，殿锁丹青笔有功。\n又触炎蒸出门去，此生真愧坐禅翁。",
        "dynasty": "宋",
        "collection_info": null
    },
    {
        "title": "题巨然平湖舟泊图",
        "author": "李时雍",
        "content": "遥岑矗矗水潺潺，茆屋松风昼掩关。\n落日钟声来远寺，行人初向石桥还。",
        "dynasty": "宋",
        "collection_info": null
    },
    {
        "title": "题赵千里卧雪图",
        "author": "李时雍",
        "content": "疏林茅屋掩闲云，瀑雪悬崖霁色新。\n好是杜陵诗兴逸，蹇驴随意乐行春。",
        "dynasty": "宋",
        "collection_info": null
    },
    {
        "title": "题逍遥栖禅寺",
        "author": "唐遘",
        "content": "圭峰大士翻经处，雅俗今犹说草堂。\n十顷筠篁环殿阁，百年松桧老风霜。\n临溪洗钵怜僧野，卷旆搜山意资藏。\n试取禅诠涤五虑，萧然心地顿清凉。",
        "dynasty": "宋",
        "collection_info": null
    },
    {
        "title": "诗一首",
        "author": "杨虔诚",
        "content": "身在层霄第几峰，烟霞深处一岩空。\n上方世界檐楹外，万里山河指掌中。\n蟾桂影交岩桂影，天灯红映佛灯红。\n芒鞋竹杖登临处，煞是蓬莱有路通。",
        "dynasty": "宋",
        "collection_info": null
    },
    {
        "title": "天柱岩",
        "author": "黄永思",
        "content": "几载翘瞻玉柱峰，兴来登陟欲凌空。\n半天风月出尘表，大地山河入望中。\n昼色暗分岩树绿，春光都入涧花红。\n夜穴依旧天灯见，心事从来造物通。",
        "dynasty": "宋",
        "collection_info": null
    },
    {
        "title": "静轩",
        "author": "张伯昌",
        "content": "灵鹫峰寒碧玉堆，红尘断处小轩开。\n忘言更觉诸缘尽，只有桃花点翠苔。",
        "dynasty": "宋",
        "collection_info": null
    },
    {
        "title": "归云洞",
        "author": "曹元振",
        "content": "石洞兴衰亦歪风时，因师移锡致云飞。\n云心莫道全无着，广漠解从师去復归。",
        "dynasty": "宋",
        "collection_info": null
    },
    {
        "title": "和吴拭暑雪轩诗",
        "author": "孙竢",
        "content": "地僻宜逃暑，官曹幸颇闲。\n虚传力士担，始信蜀妃山。\n岭雪青霄畔，城烟密树间。\n清谈容款接，妙句独难攀。",
        "dynasty": "宋",
        "collection_info": null
    },
    {
        "title": "和田望再赋暑雪轩",
        "author": "孙竢",
        "content": "懒性难堪俗事侵，倚空栏槛列青岑。\n云端白雪凝高岭，郭外长江绕茂林。\n疏旷幸陪文字饮，喧楼安用管絃音。\n北窻一枕羲皇梦，却快微微风动襟。",
        "dynasty": "宋",
        "collection_info": null
    },
    {
        "title": "和周焘合江亭  其一",
        "author": "孙竢",
        "content": "炎夏江风冷欲冰，坐陪袁谢有余清。\n旧闻蜀地四时雨，今快岷山千里晴。\n旋切银丝尝鲙味，聊欹玉枕听滩声。\n晚来忽起扁舟兴，更傍中流看月行。",
        "dynasty": "宋",
        "collection_info": null
    },
    {
        "title": "和周焘合江亭  其二",
        "author": "孙竢",
        "content": "西南都会锦官城，持节来寻汉客星。\n去国谩追千里马，还家拟泛一帆舲。\n公才磊落宜方面，我病荒疏冒使令。\n未许东山同笑傲，胜游聊可上丹青。",
        "dynasty": "宋",
        "collection_info": null
    },
    {
        "title": "题东湖二首  其一",
        "author": "张毣",
        "content": "解愠熏风拂面凉，藕花极目送清香。\n三千宫女青罗盖，都作酡颜酒晕妆。",
        "dynasty": "宋",
        "collection_info": null
    },
    {
        "title": "题东湖二首  其二",
        "author": "张毣",
        "content": "蜀锦谁将到海涯，水仙铺作地行衣。\n回堤却似元宵路，抛掷红灯载月归。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "侯彭老",
        "content": "姓名已冠凌烟阁，杖屦初临退老堂。\n任重晋公游绿野，放怀忠献醉安阳。\n园林选胜规模远，丘壑偷闲气味长。\n借箸更资恢復策，始应归此乐时康。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "侯彭老",
        "content": "扶出离明一洗光，懔然忠义合穹苍。\n天教世祖中兴汉，人服汾阳再造唐。\n道大耕莘同至乐，功成钓渭踵遗芳。\n身为天下安危寄，未许清闲事退藏。",
        "dynasty": "宋",
        "collection_info": null
    },
    {
        "title": "人日立春",
        "author": "侯彭老",
        "content": "朝来煮菜往鞭牛，已觉江边雪意休。\n习习东风收雨脚，暄暄晓日绽云头。\n尊前未放梅花老，鬓上先看柳带柔。\n及取春花时一醉，莫教沈瘦更清秋。",
        "dynasty": "宋",
        "collection_info": null
    },
    {
        "title": "句",
        "author": "侯彭老",
        "content": "清绝洗妖氛。",
        "dynasty": "宋",
        "collection_info": null
    },
    {
        "title": "句",
        "author": "王叡",
        "content": "莫怨工人丑画身，莫嫌明主遣和亲。\n当时若不嫁胡虏，祇是宫中一舞人。",
        "dynasty": "宋",
        "collection_info": null
    },
    {
        "title": "颂",
        "author": "殊胜院僧",
        "content": "我颂光明经，自得三昧力。\n举起便周圆，何用高声觅。\n一日三百部，日轮犹未昃见者总生疑，我自心坚实。",
        "dynasty": "宋",
        "collection_info": null
    },
    {
        "title": "蒙亭倡和长句",
        "author": "张洵",
        "content": "桂林山水冠衡湘，蒙亭正在灕水傍。\n清流洄洑眩波光，高崖古木争苍苍。\n下有菱荷满横塘，面面风来面面香。\n新诗一咏酒一觞，爽气浑如秋气凉。\n酒阑岩下踞胡床，汲泉煮茗沉烟长。\n从容谈笑声琅琅，水光山色增辉芒。\n东山兰亭各一方，风流兼追谢与王。\n回头尘事皆茫茫，为计不若行乐良。\n恨我到此情难忘，遥指白云思故乡。",
        "dynasty": "宋",
        "collection_info": null
    },
    {
        "title": "呈郡寮  其一",
        "author": "杨灏",
        "content": "道院由来不浪传，两衙封印日萧然。\n绝无争讼烦刑禁，赢得工夫弄简编。",
        "dynasty": "宋",
        "collection_info": null
    },
    {
        "title": "呈郡寮  其二",
        "author": "杨灏",
        "content": "山连吴楚周遭起，水合湖湘汹涌来。\n千里风烟同乐国，万家歌吹共春台。",
        "dynasty": "宋",
        "collection_info": null
    },
    {
        "title": "呈郡寮  其三",
        "author": "杨灏",
        "content": "寒烟淡淡水茫茫，六代纔如一梦长。\n风月何尝异今古，江山不管不兴亡。\n豪华事往人安在，歌舞台倾径就荒。\n陈迹依然无处问，野花幽草自芬芳。",
        "dynasty": "宋",
        "collection_info": null
    },
    {
        "title": "咏虾蟆",
        "author": "汴京轻薄子",
        "content": "佳名标上苑，窝窟近天清。\n道士行为气，梢工打作更。\n嘉言呼舍弟，东美是家兄。\n莫向南方去，将君煮作羹。",
        "dynasty": "宋",
        "collection_info": null
    },
    {
        "title": "诗一首",
        "author": "崇宁名贤",
        "content": "十家来负郭，四邑入提封。\n双水碧一色，群山青万重。",
        "dynasty": "宋",
        "collection_info": null
    },
    {
        "title": "赋陈虚中振芳堂",
        "author": "谢薖",
        "content": "青腰按节临天关，幻成圭璧惊人寰。\n一朝忽起枯槁想，堕作人间冰雪颜。\n国香端拟避清绝，鳯车安得窥幽闲。\n雪中长疑肌起粟，挽住直恐乘风还。\n风流别乘似何逊，哦诗兴健排江山。\n华堂烧灯呼客醉，况引玉頬依琱阑。\n广平题赋工婉媚，杜陵索句愁飞翻。\n山人径欲悟香寂，何当步绕横斜间。",
        "dynasty": "宋",
        "collection_info": null
    },
    {
        "title": "双莲阁",
        "author": "谢薖",
        "content": "水芝凝露披芳塘，浅粧浓画争煌煌。\n其间艶异不世出，连芳并蒂知何祥。\n有如一座两殊色，盈盈植立汉昭阳。\n九回沉水不须沐，风生露洗皆生香。\n公如瑶林映红粉，粲然一笑倾澄觞。\n故开华阁挂银榜，大篇金薤垂琳琅。\n吾闻草木正瑞世，箑蒲扇暑芝生房。\n须烦丹青頋陆手，貎取绝艶归明光。",
        "dynasty": "宋",
        "collection_info": null
    },
    {
        "title": "三益斋",
        "author": "谢薖",
        "content": "元龙湖海豪，盖代声藉藉。\n只今观耳孙，才皆万夫敌。\n叔兮美无度，伯也古遗直。\n当年种玉翁，十袭裹双璧。\n期公垂天云，佐郡试戢翼。\n尚开柴桑径，引领望三益。\n尝闻筑燕台，千里走乐剧。\n市骨捐千金，廐乘尽虎迹。\n公乃真好事，屣履见逢掖。\n定知子舆辈，一笑皆莫逆。",
        "dynasty": "宋",
        "collection_info": null
    },
    {
        "title": "颜鲁公祠堂",
        "author": "谢薖",
        "content": "上皇御宇无长策，牧羊奴子孤恩泽。\n银莬分印属儿曹，二十余州尽陷贼。\n常山死守平原拒，公家兄弟声名白。\n平原白首立班行，忠义凛凛真严霜。\n历事四朝唯一节，当年舌舐中丞血。\n岂知丞相面如蓝，貎虽夷易心巉岩。\n老臣何罪死虎口，到今谁为祛其衔。\n临风志士长悲咤，矧瞻遗像严祠下。\n未能立草迎送词，一奠椒浆泪盈把。",
        "dynasty": "宋",
        "collection_info": null
    },
    {
        "title": "十八学士写真图",
        "author": "谢薖",
        "content": "虬髯少年龙鳯姿，手提一剑平九维。\n瀛洲学士十八辈，如雕虎啸清风随。\n到今丰姿传粉绘，皎如琪木参琼枝。\n秦王功高盖天下，脱略世故容小疵。\n数公不语意有在，敬宗流辈宁何知。\n倘收王魏文学舘，事如辰嬴当早谏。\n美哉贞观犹有恨，洗苏众像一长嘆。",
        "dynasty": "宋",
        "collection_info": null
    },
    {
        "title": "静寄斋观文忠公墨迹",
        "author": "谢薖",
        "content": "董何呼我颠倒裳，杖藜阶西过王郎。\n郎君好事初举觞，平头奴子舁两囊。\n开视文书浩抢攘，其间穅秕烦播扬。\n忽惊墨妙筵有光，问谁所书曰欧阳。\n而我盥水方取将，览之三过神色扬。\n反嗟从来见未尝，字体遒媚笔意刚。\n公为文章轧子长，立朝义气凛秋霜。\n借如春蚓萦行行，亦当珍之十袭藏。\n况工字画乃如此，银鈎金绳粲茧纸。\n公尝临池墨池水，尚言如船逆风使。\n后来谁评新丽体，出公一头子苏子。",
        "dynasty": "宋",
        "collection_info": null
    },
    {
        "title": "与诸友汲同乐泉烹黄蘗新芽",
        "author": "谢薖",
        "content": "寻山拟三餐，放箸欣一饱。\n汲泉泣铜瓶，落硙砕鹰爪。\n长为山中游，颇与世路抝。\n矧此好古胸，茗椀得搜搅。\n风生觉泠泠，祛滞亦稍稍。\n夜深可无睡，澄潭数参昴。",
        "dynasty": "宋",
        "collection_info": null
    },
    {
        "title": "读吕居仁诗",
        "author": "谢薖",
        "content": "吾宗宣城守，诗压颜鲍辈。\n其间警拔句，江练与霞绮。\n居仁相家子，敛退若寒士。\n学道期日损，哦诗亦能事。\n自言得活法，尚恐宣城未。\n今晨开草堂，书帙乱无次。\n探囊得君诗，疾读过三四。\n浅诗如蜜甜，中边本无二。\n好诗初无奇，把玩久弥丽。\n有如庵摩勒，苦尽得甘味。\n徐侯南州杰，论文极根抵。\n读君诗卷终，曰此有余地。\n期君高无上，二谢以平视。\n要当掣鲸鱼，岂但看翡翠。",
        "dynasty": "宋",
        "collection_info": null
    },
    {
        "title": "王坦夫静寄斋",
        "author": "谢薖",
        "content": "狙猴在深山，腾踔不少停。\n大龟藏神屋，缩首都无营。\n冥观静躁异，洞见万物情。\n吾闻子王子，总角游帝城。\n归来髩犹绿，闭关慕渊明。\n曲肱北窗下，风声肃泠泠。\n梦觉忽惊起，犹疑车毂鸣。\n斋居屏万虑，乃以静寄名。\n是中得其趣，君门可长扃。\n倘知定能应，子冠定能缨。\n镜以静故明，水以静故平。\n兹言置座右，可配崔瑗铭。",
        "dynasty": "宋",
        "collection_info": null
    },
    {
        "title": "示何之忱",
        "author": "谢薖",
        "content": "往年君别去，上马愁凛冽。\n今年见君面，挥汗惊执热。\n吾曹雪点髩，忽忽值晚节。\n云何会心侣，乃作如许别。\n昨朝闻扣门，梳髪不暇结。\n开门问无恙，欲语声屡咽。\n君家娇小女，可念真玉雪。\n朝嬉绕君傍，忽作泡幻灭。\n念我溪堂老，谁能续此绝。\n嗟哉溪涧毛，琐细不容撷。\n相逢颜未开，苦语心已折。\n吾人要解事，视世一蚁垤。\n共将烦恼缘，一付广长舌。\n君归数过我，不厌酒屡设。\n人生浪自苦，岂不愧前喆。",
        "dynasty": "宋",
        "collection_info": null
    },
    {
        "title": "哭董彦孚",
        "author": "谢薖",
        "content": "川流日夜去，逝者乃如此。\n平时所知人，强半今为鬼。\n顷者哭子兄，泪积垢未洗。\n宁知少日间，俄又哭董子。\n忆昨招君谈，时维六月朏。\n君方以病告，一卧不復起。\n启手无别言，恸哭长已矣。\n初君在童丱，警敏无与比。\n读书五行下，大父尝窃喜。\n谓当寄门户，竟以韦布死。\n死生事亦大，谁能独免耳。\n愿沾甘露味，倘悟无生理。",
        "dynasty": "宋",
        "collection_info": null
    },
    {
        "title": "岁将除因诵前贤粲字韵诗慨然有感次其韵请彦光同赋盖予与彦光皆年三十九矣",
        "author": "谢薖",
        "content": "舂粮适百里，九十居其半。\n骎骎入老境，竞起末路嘆。\n在世无他能，聊以滑稽玩。\n所嗟金石交，契阔或星散。\n诗忆西堂语，酒藉南邻伴。\n共为终年醉，莫歌何时旦。\n文书谩遮眼，插架復盈案。\n四愁不堪拟，九歌仅能乱。\n发春只数日，故态期类盥。\n宁知性本慵，矧復肉亦缓。\n人犹乐新故，事止仍旧贯。\n酸寒孟生穷，敛退韩子懦。\n惜哉连城珍，不变三日炭。\n玉人可求见，何暇定舍舘。\n退藏亟闻道，饮水知冷暖。\n更当崇明德，不愧三英粲。",
        "dynasty": "宋",
        "collection_info": null
    },
    {
        "title": "復用前韵示内",
        "author": "谢薖",
        "content": "尝闻藁砧词，破镜喻月半。\n为期望夫还，頋影兴妇嘆。\n乃知同室处，一笑日可玩。\n所悲孩抱中，聚沬何易散。\n嘹然唯一雏，单栖若无伴。\n抚枕中夜吁，不寐常达旦。\n藜羮具一杯，日举天随案。\n还胜在板屋，秪使心曲乱。\n小鬟维槁项，聊可奉掷盥。\n每观绩麻手，捷急真不缓。\n娉婷或阶楇，今古同一贯。\n颇知食薇清，凛凛可立懦。\n仍甘作诗穷，乌银以喻炭。\n行看春日暄，妇事勤茧馆。\n所求亦不奢，勿遣儿号暖。\n布衾幸无恙，不换角枕粲。",
        "dynasty": "宋",
        "collection_info": null
    },
    {
        "title": "送董彦速游仙岩",
        "author": "谢薖",
        "content": "吾闻天竺峰，耸若在天上。\n峰前溪万仞，激石吼寒浪。\n堂中老比丘，碧眼照林莾。\n徜徉君屡游，局趣我思往。\n此行何所求，岂欲除二障。\n闻呼试回头，未可踏折杖。\n茅檐燕寂地，山气日夜爽。\n不斩凌霄藤，君归藤自长。",
        "dynasty": "宋",
        "collection_info": null
    },
    {
        "title": "寄题云卧庵",
        "author": "谢薖",
        "content": "閒居不事事，枕簟信所便。\n卧形先卧心，心静形晏然。\n复壁非不完，加以甃石坚。\n其如方寸乱，一夕尝屡迁。\n荣宠萃一门，宁免百虑煎。\n虽有水精屏，何由得安眠。\n章叶踏謡娘，连臂在榻前。\n何如山中人，编茅卧山巅。\n白云宿檐间，对镜心自捐。\n我亦遗垢氛，曲肱寄林泉。\n兹庵倘寿我，一睡要经年。",
        "dynasty": "宋",
        "collection_info": null
    },
    {
        "title": "初夏观园中草木",
        "author": "谢薖",
        "content": "翠叶蕃夏初，清阴胜花时。\n闭关轨长埽，步屧园屡窥。\n青青溪中蒲，移植井之湄。\n下有九节根，服食可不迷。\n往时手种桃，只今与檐齐。\n枝间有美实，少日将成蹊。\n采菊香满襜，撷荠甘如饴。\n箨龙露新绿，椅梧长孙枝。\n观身要若蕉，衞足当如葵。\n节怜孤筠直，恶戒蔓草滋。\n天津白玉郎，看花惊洛师。\n吾人守环堵，草木相娱嬉。\n逍遥各自适，慎勿相唐嗤。",
        "dynasty": "宋",
        "collection_info": null
    },
    {
        "title": "次董彦速示轮老韵三首  其一",
        "author": "谢薖",
        "content": "法涌僧中鸾，孤绝翔千仞。\n似闻天竺老，续此灯无尽。\n君游千峰上，邂逅一笑哂。\n当知绝诸恶，如草已芟藴。",
        "dynasty": "宋",
        "collection_info": null
    },
    {
        "title": "次董彦速示轮老韵三首  其二",
        "author": "谢薖",
        "content": "君如千里驹，但欲见鞭影。\n既明才越都，未暮已燕境。\n适楚或北辕，空叹道里永。\n是中皆坦途，幽处试深省。",
        "dynasty": "宋",
        "collection_info": null
    },
    {
        "title": "次董彦速示轮老韵三首  其三",
        "author": "谢薖",
        "content": "黄花散若金，翠竹森如束。\n此还有妙义，机发同箭速。\n可怜钝根士，每嗟力不足。\n须知日月疾，仅得羊胛熟。",
        "dynasty": "宋",
        "collection_info": null
    },
    {
        "title": "食藕",
        "author": "谢薖",
        "content": "人怜淤泥上，出此万朵莲。\n须知淤泥中，有藕大如椽。\n本清凝冰雪，末艶方婵娟。\n玲珑众窍通，蚴蟉数节连。\n甘寒固不数，却暑最所便。\n髯奴来城市，负笼至我前。\n开缄尚带泥，未嚼先垂涎。\n霍霍摩霜刀，雷雷挹涧泉。\n切玉堕冷冽，已觉沉疴痊。\n芰寔閗角紫，鸿头剥珠圆。\n秋盘荐此果，顿使二物捐。\n念此湼不缁，余品莫争妍。\n而能豁忧思，令我心欢然。\n奇功更耐老，合作飞行仙。",
        "dynasty": "宋",
        "collection_info": null
    },
    {
        "title": "翠云道中观穫",
        "author": "谢薖",
        "content": "代田谁为西汉议，耐旱幸有占城禾。\n挥镰正见八月穫，拾穗遥怜一老歌。\n为言使君驱五马，北陌东阡饷耕者。\n汝曹力穑更当勤，慎勿惰游辜使君。",
        "dynasty": "宋",
        "collection_info": null
    },
    {
        "title": "喜刘世基至作诗留之",
        "author": "谢薖",
        "content": "君家飞猿西，我寄跃马北。\n跃马望飞猿，渺若千山隔。\n十载一会面，一年三寄书。\n书中无剩语，只有问何如。\n去年秋风初，君马秣云卧。\n鹤立望君来，因鞭不我过。\n今年熏风后，取道凌云来。\n解鞍愒我庐，握手慰我怀。\n胸中所藴藏，言下皆倾倒。\n挽留莫怱怱，索去还草草。\n堂有鹤髪母，室有蓬首妻。\n屋前虎豹怒，屋后鼯鼪啼。\n远游纵未归，旅寓安得久。\n三年劳梦魂，一日接杯酒。\n君归太早计，此乐未易辞。\n人事虽好乖，兴尽当语离。\n壮时须摩厉，老矣但跛挈。\n荃兰本同芳，霜雪有一节。\n君哦飞猿句，我和跃马诗。\n它时两相寄，抑亦慰相思。",
        "dynasty": "宋",
        "collection_info": null
    },
    {
        "title": "中秋示座客",
        "author": "谢薖",
        "content": "去年中秋时，我病起復仆。\n苦遭水帝子，百计推不去。\n床前客问病，草草壶觞具。\n酬献呼稚子，应答烦老妪。\n今年幸强健，佳节欣会遇。\n况有座上客，萧散如鸥鹭。\n尊前清兴发，岂数青蚊聚。\n南山又朝隮，晚雨细如雾。\n难追阿连玩，徒咏希逸赋。\n阴晴天下同，吾事亦何预。\n不须渊有珠，遑恤食无免。\n人无百中秋，对月復几度。\n幸逢方外交，姑乐酒中趣。\n君看清夜徂，草上已多露。",
        "dynasty": "宋",
        "collection_info": null
    },
    {
        "title": "雨后秋山",
        "author": "谢薖",
        "content": "宿云散曾阴，秀色还迭障。\n如将螺子绿，画作长蛾样。\n光浮竹木杪，影落檐楹上。\n何人妙盘礴，淡墨写屏嶂。\n五絃岂须抚，众响亦清亮。\n我病不出游，素壁倚藤杖。\n举觞酹郡峰，岁晚一相访。",
        "dynasty": "宋",
        "collection_info": null
    },
    {
        "title": "种松",
        "author": "谢薖",
        "content": "清晨课仆奴，遶舍诛蒿蓬。\n身非郭槖驼，学作种树翁。\n胡不种杞柳，但种青青松。\n念汝受命独，劲气凌三冬。\n明年见汝生，何年矫苍龙。\n种德亦吾愿，穆如松上风。\n安知百载后，无人思角弓。\n麦阴行可赖，不必荒茅中。\n唯当护以棘，养视如婴童。\n此法岂浪传，闻诸玉局公。",
        "dynasty": "宋",
        "collection_info": null
    },
    {
        "title": "同董彦光陈妙音游安乐寺分韵  其一",
        "author": "谢薖",
        "content": "着鞭苍崖阴，下马古寺门。\n老僧乞食去，独瞻无上尊。\n相将二玉人，盘礴共一罇。\n境静悟尘垢，林香识兰孙。\n何年钵罗老，同访花柳村。",
        "dynasty": "宋",
        "collection_info": null
    },
    {
        "title": "同董彦光陈妙音游安乐寺分韵  其二",
        "author": "谢薖",
        "content": "鸟能贯珠歌，花能折腰舞。\n老人如帝江，识此真律吕。\n撃节復长謡，急觞犹插羽。\n春风已趣装，行乐更几许。\n吾人但取醉，何必浪自苦。",
        "dynasty": "宋",
        "collection_info": null
    },
    {
        "title": "闻彦光田舍遇火几焚其廪",
        "author": "谢薖",
        "content": "睡龙未觉山泽枯，其谁濡幙待不虞。\n炎官弭节飞廉怒，小屋旋彻大屋涂。\n郁攸飞空百鸟噪，辉赫照树腾猿呼。\n绿林灰烬一瞬耳，况乃田父蜗牛庐。\n天公似惜诗人癯，约束风伯为回车。\n百神救廪鸟工往，不待绠缶浇焚如。\n尚令太痩逢饭颗，幸未饥死同侏儒。\n怪奇敢追陆浑韵，弔贺不必参元书。\n作诗嘲诮供一笑，逢人举似应胡卢。",
        "dynasty": "宋",
        "collection_info": null
    },
    {
        "title": "许巨源送笋",
        "author": "谢薖",
        "content": "君家遶屋青琅玕，惊雷裂地千兵攅。\n入山长镵不汝赦，日获玉版登君盘。\n有余鼠壤幸分似，怜我羮稀筯易宽。\n厨人取给昼餔膳，顿使齿頬生甘寒。\n韭葅薤苗岂復数，{炙火=肉}美似觉无貛貛。\n尝闻幽士爱风竹，忍嘬其子吾何观。\n愿君养成四时叶，他时犯雪同君看。",
        "dynasty": "宋",
        "collection_info": null
    },
    {
        "title": "灌园",
        "author": "谢薖",
        "content": "春初韭争妍，秋末菘更好。\n嗟我喜蔬食，如人嗜羊枣。\n何尝厌滋味，政自乐枯槁。\n念彼蝡蠢虫，性命欲自保。\n变相惊蜊异，将糖嫌蟹躁。\n故于园日涉，莳此可食草。\n迩来秋雨余，三亩净如扫。\n畦丁犹浸灌，小瓮亦自抱。\n问许机事忘，何如汉阴老。",
        "dynasty": "宋",
        "collection_info": null
    },
    {
        "title": "题頋凯之醉道士图",
        "author": "谢薖",
        "content": "虎头痴绝自不痴，丹青妙处手得之。\n石岩戱画幼舆了，酒狂更貎黄冠师。\n一人坐睡真被酒，二人杯杓不停手。\n一人回面愁不釂，二人直视开口笑。\n上有醉墨书者谁，翰林手题独酌诗。\n题诗真识醉时味，画图如写诗中意。\n珍藏不换一斛珠，李诗頋笔今世无。",
        "dynasty": "宋",
        "collection_info": null
    },
    {
        "title": "题文与可画竹",
        "author": "谢薖",
        "content": "我昔居西园，手植竹数箇。\n凛然如德友，节行不敢破。\n朝吟玩霜枝，夜闻萧瑟清。\n风吹一旦忽不见，似觉尘土污人衣。\n朅来翠云麓，日唯见山不见竹。\n虽云山气日夕佳，尚恐无竹令人俗。\n昨得与可画，自归尘壁挂。\n门开风动之，如枉故人驾。\n对山看画信不恶，何人更觅扬州鹤。",
        "dynasty": "宋",
        "collection_info": null
    },
    {
        "title": "寄孙子稷",
        "author": "谢薖",
        "content": "我家大冯君，清诗跨阴何。\n尤工婕妤怨，不愧青草歌。\n后生游其门，玉石例琢磨。\n是中知味少，莫辨白黑鹅。\n独闻子孙子，锵然应鸾和。\n君尝喜其似，谓可同臼科。\n剑池佳山水，清涟映嵯峨。\n孙子居山间，新诗日吟哦。\n探囊肯投我，有篇未为多。\n论文定何时，一醉金叵罗。\n更当期皓首，共理钓鱼簑。",
        "dynasty": "宋",
        "collection_info": null
    },
    {
        "title": "登同乐亭饮泉",
        "author": "谢薖",
        "content": "何人爱斯泉，结构亭上屋。\n空亭何所有，冷气宜三伏。\n泠泠石甃净，鬚眉真可瞩。\n欲饮无樽罍，挹彼纔盈掬。\n何时近亭居，更种亭畔菊。\n日饮潭中甘，庶用稽死录。",
        "dynasty": "宋",
        "collection_info": null
    },
    {
        "title": "吴民载弃意堂",
        "author": "谢薖",
        "content": "此身聚沫无坚强，斧工伐性药腐膓。\n寸田芜秽尺宅荒，玉石落落不满房。\n黄婆居中补四方，焦劳亦坐意所藏。\n土如硗瘠草不芳，令人槁项馘亦黄。\n世人纷纷各膏肓，我以妙语名斯堂。\n期君得意观濠梁，从渠婪酣狠如羊。\n君自放意无何乡，一洗痼疾生天光，漆园发药君得尝。",
        "dynasty": "宋",
        "collection_info": null
    },
    {
        "title": "次董彦光乞米韵",
        "author": "谢薖",
        "content": "董侯朝饥雷殷腹，咄嗟无人羞豆粥。\n杜陵太瘦缘作诗，玉川辛勤坐憎俗。\n细君截髪恐未暇，有弟能令饷君粟。\n不妨更就乞槟榔，他日金柈供一斛。",
        "dynasty": "宋",
        "collection_info": null
    },
    {
        "title": "分韵招无逸兄得益字",
        "author": "谢薖",
        "content": "长怀乌衣游，亲姓何戚戚。\n吾曹乃其后，何不迨往迹。\n向来鸿雁影，旷若参辰隔。\n沉思不可见，伫立久悽恻。\n去年霜霰中，送别衢路侧。\n今年冬风至，犹未见颜色。\n念我如楚囚，欲往终未得。\n倘能为我来，不远道里百。\n要观衡茅下，有此座上客。\n新酿秋已熟，老菊寒尚拆。\n弥年心拂郁，可以一笑释。\n仍当戒后乘，联翩载三益。",
        "dynasty": "宋",
        "collection_info": null
    },
    {
        "title": "翠云分韵得禅字",
        "author": "谢薖",
        "content": "杖履信所适，溪流忽溅溅。\n行入武陵村，偶入桃花源。\n划然见华屋，佛界开青莲。\n匆匆伊蒲馔，一饷腹果然。\n同游得吾党，旷达真能贤。\n董何韵俱胜，欲拍诸阮肩。\n两王亦豪举，一掷常万钱。\n周郎秀眉宇，要是佳少年。\n众中兀老子，少味亦寡言。\n困眠借僧榻，自嘲边腹便。\n平时所怀人，磊落星辰悬。\n会合不易得，兹游岂非天。\n重来恐寡伴，独访祖师禅。",
        "dynasty": "宋",
        "collection_info": null
    },
    {
        "title": "次刘世基韵",
        "author": "谢薖",
        "content": "儿时窥豹见一斑，晚学一技千金殚。\n斋房芝草不并秀，且餐秋菊纫春兰。\n无心时共白云出，忘机日对沙鸥閒。\n穷人与世各异调，敢望一唱仍三嘆。\n昨来卜居向岩邑，玉川破屋纔数间。\n朝看爽气出远岫，夜听遶舍鸣清湍。\n几回欲棹酒船去，贺老不见空稽山。\n刘郎好事肯过我，入门矫矫真翔鸾。\n平生饮客愁腐死，望君復来酒今旨。\n君如止酒要谈道，同酌寒泉净无滓。\n哦诗虽復落君后，强学犹将效矉里。\n悬知吾庐不落莫，有客同盘饭葵藿。\n已呼掺手缝锦囊，更遣长鬚具芒屩。\n相携踏遍翠云峰，得助溪山应有作。",
        "dynasty": "宋",
        "collection_info": null
    },
    {
        "title": "王摩诘四时山水图",
        "author": "谢薖",
        "content": "欲知摩诘诗中画，桃红柳绿皆摹写。\n更含宿雨带春烟，一叚风光生笔下。\n欲观摩诘画中诗，小幅短短作四时。\n山平水远含变态，是中有句无人知。\n此公盘礴万物表，胸中炯炯秋空晓。\n戱磨淡墨污绢素，世上丹青擅场少。\n何人乞与辋川图，装成小轴四时俱。\n壁间仍题六字句，人言双绝古今无。",
        "dynasty": "宋",
        "collection_info": null
    },
    {
        "title": "同陈虚中洪驹父登拟岘台观水涨",
        "author": "谢薖",
        "content": "雨声何浪浪，溪流势汹汹。\n莽苍两涘间，不辨马牛风。\n翻疑坤轴裂，渺与天河通。\n林杪露寸碧，浊浪奔蛟龙。\n橹摇扁舟下，袖手閒篙工。\n疏烟媚晚霁，飞云带归鸿。\n境物復可写，妙手无僧崇。\n登兹百尺台，令人豁奇胸。\n罇开河南守，坐有西山洪。\n游目託远怀，平水念禹功。\n视河不治行，他日望两公。\n吾侪何所乐，白着卧船篷。",
        "dynasty": "宋",
        "collection_info": null
    },
    {
        "title": "送邑尉朱登仕告老归华亭用玉局老仙寄王庆源韵",
        "author": "谢薖",
        "content": "君不能黄冠还乡乞鑑湖，又不能拏舟送米烦胡奴。\n白头真负平生志，妙年毫端敌万夫。\n向来恶少虎负嵎，职当疾走编其鬚。\n袴鞾不是老者事，腰间羽箭吾初无。\n挥杯劝影古寺底，日有野老争携壶。\n颇遭官长劝归欤，妇能右摈儿左扶。\n但令妻病足鹿脯，何忧儿寒止熨襦。\n莼丝作羮塩未下，鲈鲙切玉秋不癯。\n华亭自昔託鹤唳，蕙帐后夜闻猿呼。\n不羡人间冶容子，团圆十五正当垆。",
        "dynasty": "宋",
        "collection_info": null
    },
    {
        "title": "晏如堂诗",
        "author": "谢薖",
        "content": "西都执戟郎，田少家无储。\n虽云贫贱不戚戚，着书防患何多虞。\n柴桑避俗翁，寝迹安吾庐。\n如何尚作贫士咏，更赋楚调长嗟吁。\n乃知两贤蒿目忧世患，不如先生无目自晏如。\n朝哦诗千首，暮对酒一壶。\n木兰能歌作行雨，但闻庞婆时诵园田居。\n闲携笻竹自索涂，醉或起舞嗔人扶。\n幅巾深衣端可画，每嘆伯时何在无人图。\n往日山阳徐仲车，不闻世事唯躭书。\n使君早兴合堂坐，夸今弹古定自娱。\n徐能开口论事以难客，君当书空作字以晓徐。\n吾知二人可同传，不知紬书太史今谁欤。",
        "dynasty": "宋",
        "collection_info": null
    },
    {
        "title": "题吕隆礼诗后",
        "author": "谢薖",
        "content": "岐山鳯多雏，鸣必中律吕。\n乃知忠厚家，要作谦退语。\n申公二世后，有子笔甚武。\n四公如日月，映照万万古。\n此郎胆如斗，一笔要连拄。\n不知秦陈辈，渠欲置何许。\n他年品斯人，战国一豪举。",
        "dynasty": "宋",
        "collection_info": null
    },
    {
        "title": "次洪驹父游明水韵",
        "author": "谢薖",
        "content": "薖也学耐辱，况负三宜休。\n颇有幼舆风，自许壑与丘。\n仙境想方丈，山形怀不周。\n如何在眼山，未暇着屐游。\n蓊鬰明水峰，爽气常不收。\n逊公释门老，苦节无匹俦。\n食讫自灌畦，挈水端若抽。\n到今巾屐在，迹胜境亦幽。\n尝评左轓贤，当从古人求。\n从政独何有，未说赐与由。\n劝耕遍阡陌，民歌殖田畴。\n幽寻到山寺，弭节聊滞留。\n众宾各文采，粲粲五楘辀。\n赋诗杂流丽，如柳春映沟。\n何必打两桨，歌舞催莫愁。\n闻风我滋悦，寻胜行且谋。\n朝游可暮返，岂曰山川悠。",
        "dynasty": "宋",
        "collection_info": null
    },
    {
        "title": "咏二疏",
        "author": "谢薖",
        "content": "辩如悬河陆大夫，不畏嫚骂谈诗书。\n归来分槖养群雏，随从歌舞乐有余。\n两疏高蹈要齐驱，长揖储君归里闾。\n愿为羽翼还商于，岂愿飞刀绘生鱼。\n挥金延客以自娱，子孙勤力旧田庐。\n同时异代多不如，高明长遭鬼揶揄。\n平明争入七香车，华屋拟用黄金涂。\n壮心虽在迫桑榆，长歌击碎玉唾壶。\n宦成名立盍归欤，江湖之士可胥疏。\n君不见渠家父子并辔出，东都于今粉绘写为图。",
        "dynasty": "宋",
        "collection_info": null
    },
    {
        "title": "集庵摩勒园会者十人以它年五君咏山王一时数为韵得时字",
        "author": "谢薖",
        "content": "生涯水中萍，漂荡信所之。\n十年餬其口，不食故园葵。\n思归同越鸟，长是巢南枝。\n祭竈郭北隅，小屋如鸡栖。\n园开十肘地，草木方华滋。\n红榴媚夕阳，初篁摇轻飔。\n招我赏心旧，于焉持酒巵。\n合离如日月，果有弦望时。\n诗坛失老将，一鼓气已衰。\n赖我如虎贲，典刑犹在兹。\n相欢且尽醉，莫咏骊驹诗。",
        "dynasty": "宋",
        "collection_info": null
    },
    {
        "title": "李成德作二笔几以其一见遗云得样于郄子中家并示长句輙次其韵奉酬",
        "author": "谢薖",
        "content": "琴不安絃制奇古，可怜不入文房谱。\n鼠鬚龙尾玉蟾蜍，与汝俱成会心侣。\n谁能好事为品题，端效广微亡辄补。\n谪仙传样桂林家，以暗投人吾窃取。\n我书太俗如墨猪，下惭罗赵何足数。\n蒙公厚贶试临池，一字不成如画虎。\n欲报初无青玉案，哦诗况乏惊人语。\n凈铺滑薄待君来，慎莫踟蹰畏今雨。",
        "dynasty": "宋",
        "collection_info": null
    },
    {
        "title": "李成德復用前韵见贻亦次奉和",
        "author": "谢薖",
        "content": "蔡家笔法擅今古，楷书尤夸荔支谱。\n后来谁笔最通神，要与渠伊为伴侣。\n只今书学贵瘦硬，弟子员阙谁可补。\n君持此几要投人，字画不工那得取。\n山人俗书如俗马，骨少肉多今不数。\n当君此赠恐不堪，大似无功飨盐虎。\n新诗继作苦难和，只赏君房妙言语。\n嗟予老矣亦懒书，留与儿曹写时雨。",
        "dynasty": "宋",
        "collection_info": null
    },
    {
        "title": "次韵郄子中所藏笔几",
        "author": "谢薖",
        "content": "闻君文史三冬足，家居未奏三千牍。\n明窗棐几静无尘，笔研清幽真不俗。\n小琴承臂笔纵横，章草真行随所欲。\n家藏敝帚将何用，时人尚作千金畜。\n此虽奇物君不惜，似把隋珠当鱼目。\n小童传观许见贻，与君杯酒初相属。\n吾诗戱作异香山，唐衢虽见何由哭。\n见公真玩为君赋，铜钵声终字盈幅。",
        "dynasty": "宋",
        "collection_info": null
    },
    {
        "title": "朱端甫以画牛一纸遗李成德成德以示予为赋长韵",
        "author": "谢薖",
        "content": "画牛蹄角四十八，楮生尘昏仅可阅。\n头头露地各逍遥，不愁牵车喘见月。\n舐笔和墨谁氏子，定自道人非画史。\n把鼻牵回得真牧，信手摹成妙如此。\n朱公自成老斵轮，不惜是牛持赠君。\n愿君成诵石巩语，更将此画同参取。",
        "dynasty": "宋",
        "collection_info": null
    },
    {
        "title": "次韵李成德谢人惠墨牛",
        "author": "谢薖",
        "content": "君不见八百里夸王氏驳，常敇家童莹蹄角。\n绮襦纨袴竞奢豪，卧席不安愁祸作。\n何如传宝墨牛图，不饰青黄如素朴。\n向来奇画购千金，宜在兰台天椂阁。\n两牛方鬬未雌雄，或奔而从或小却。\n其余三四亦殊绝，或如虎卧鹤俛啄。\n滕王蛱蝶东丹马，嘉陵山水青田鹤。\n如将优劣比人材，长文何必惭文若。\n人言爱画亦一癖，被野牛羊何用貎。\n是家持论果非耶，烦君试为评其略。",
        "dynasty": "宋",
        "collection_info": null
    },
    {
        "title": "午日",
        "author": "谢薖",
        "content": "今晨定何祥，桃柳各映户。\n粉团高气熏，鹅{炙火=肉}椒菜覆。\n朝餐随土风，杯酒晚来具。\n綵丝纒祭筒，画楫夸竞渡。\n楚人哀怨情，正以屈子故。\n当年葬鱼腹，盖坐入宫妬。\n荣华一时好，放逐千载慕。\n得失吾不知，持杯自欣豫。",
        "dynasty": "宋",
        "collection_info": null
    },
    {
        "title": "成德不面逾月仆以病暑未能出谒輙和所寄藁字韵诗奉寄兼柬子中",
        "author": "谢薖",
        "content": "门前蓬藋无人埽，客去墻阴藜苋老。\n我家城北君城南，相忆何其挂怀抱。\n不闻叔宝方外谈，澄也何因令绝倒。\n知君不作避暑饮，闭门亦深荒径草。\n钩章棘句日吟哦，玉轴牙籤时探讨。\n迩来闻草鹿脯帖，盛湘十日虚苹藻。\n掺掺丸药恐不免，俗客纵讥何足道。\n恨我犹嫌褦襶嘲，不敢热行唯梦到。\n君收奇功翰墨林，笔阵可埽龙驹岛。\n愿言不学司马公，万事逢人尽称好。\n我诗燕石初不如，浪欲珍为夜光宝。\n残暑促装行造请，晓来凉气迎秋早。\n定邀邻舍广文公，同听诵诗倾腹藁。",
        "dynasty": "宋",
        "collection_info": null
    },
    {
        "title": "碧筩",
        "author": "谢薖",
        "content": "君不见韩潮州，银作饮醆夸工倕。\n镌花镂松太琐碎，何言豪士亦尔为。\n又不见六一翁，尝吟鹦鹉红螺诗。\n华堂一釂岂不乐，清歌劝酒须蛾眉。\n吾侪山人宁有此，竞折圆荷为饮器。\n细倾初作露珠圆，满引忽惊云液碎。\n鼻中寂寂闻妙香，舌本徐徐识真味。\n采莲当殽花当妓，岂有登临百金费。\n安得城西十顷塘，水光容裔暑风凉。\n时引碧筩如象鼻，仍看翠盖立霓裳。",
        "dynasty": "宋",
        "collection_info": null
    },
    {
        "title": "感白髮",
        "author": "谢薖",
        "content": "吾年昔始冠，已有一髪白。\n作赋数百言，嘲骂等戱剧。\n只今寻旧作，一字不復忆。\n恍然如梦寐，了不见往迹。\n但有髩间丝，冉冉如堪织。\n南方地平湿，壮岁多老色。\n行年四十二，髪鬒那容惜。\n洗苏将拔白，讳老嗟何益。\n一染復星星，此语记阿客。\n人生光景促，倐忽如敲石。\n诗成亦寤语，感嘆初无得。\n后应不识今，今已不识昔。",
        "dynasty": "宋",
        "collection_info": null
    },
    {
        "title": "秋日登鸣玉亭",
        "author": "谢薖",
        "content": "山路秋阳何赫赫，山亭凄冷多秋色。\n岂惟醒耳玉淙琤，照眼光寒如练白。\n旧闻瀑布垂云间，怳疑银河堕天关。\n西望香炉不得往，箇中元有小庐山。",
        "dynasty": "宋",
        "collection_info": null
    },
    {
        "title": "次董彦孚韵兼简之南",
        "author": "谢薖",
        "content": "大门江南英，诗名重当时。\n儿时得其藁，同辈争诵之。\n不及拜诸门，常恨生苦迟。\n只今诸孙子，籍甚皆能诗。\n大篇每投我，孰非黄绢辞。\n我诗不成句，落笔为众嗤。\n如人食土炭，嗜好终不移。\n君何独赏味，与众真异驰。\n相望巷南北，不面令我思。\n歌声亦若哭，此意谁当知。\n阿大一门杰，相为尘外期。\n风流竹林会，应许仲容随。",
        "dynasty": "宋",
        "collection_info": null
    },
    {
        "title": "次韵之南读彦光诗有作",
        "author": "谢薖",
        "content": "君家父子俱能诗，天遣俶鸟鸣春时。\n文穷抵掌定不免，齐竽不学君何疑。\n平生说诗喙三尺，只今蹇吃成期期。\n愿君高处古无上，抑以自惊无邪思。",
        "dynasty": "宋",
        "collection_info": null
    },
    {
        "title": "有怀觉范上人",
        "author": "谢薖",
        "content": "道人心与貌俱古，哦诗不復效等伍。\n清疑仙掌露华坠，新似秋空玉鈎吐。\n要将余事付风骚，已悟玄机窥佛祖。\n泐潭老子乳于菟，果在丛林啸风雨。\n何当埽室祗树园，夜看金盆听软语。\n我虽不是庞德公，懒驾柴车入城府。\n公如归结白莲社，留我山边一廛许。",
        "dynasty": "宋",
        "collection_info": null
    }
]