[
    {
        "uuid": "82f142774c2fa95eb1d1a082291c0422",
        "title": "踏莎行 雨意生凉",
        "author": "韩淲",
        "content": "雨意生凉，云容催暮。\n画楼人倚阑干处。\n柳边新月已微明，银潢隐隐疏星渡。\n今古佳期，漫传牛女。\n一杯试与寻新句。\n幽怀冷眼是青山，旧欢往恨浑无据。",
        "dynasty": "宋",
        "collection_info": null
    },
    {
        "uuid": "9c3cc6c2839db89dadffb9d79a724b19",
        "title": "清平乐 常思高致",
        "author": "韩淲",
        "content": "常思高致。\n又见凉风起。\n欢喜年时为寿意。\n快写山歌重寄。\n愿公好德康宁。\n青云收取功名。\n莫道而今官小，吾儒正要仁民。",
        "dynasty": "宋",
        "collection_info": null
    },
    {
        "uuid": "b3ab3c3dc797c0a3a3fffc79923ece70",
        "title": "柳梢青 雨洗元宵",
        "author": "韩淲",
        "content": "雨洗元宵。\n楼台烟锁，隐隐笙箫。\n且插梅花，自烧银烛，沈水香飘。\n软红尘里星桥。\n想霁色、皇都绛霄。\n屏掩潇湘，醉和衣倒，春梦迢迢。",
        "dynasty": "宋",
        "collection_info": null
    },
    {
        "uuid": "d31c5ca12f76405b88a2e57442a38c27",
        "title": "菩萨蛮 雪云收尽晴风软",
        "author": "韩淲",
        "content": "雪云收尽晴风软。\n小山春浪晴波远。\n梅片已飞香。\n海棠红试妆。\n人言诗易与。\n酒盏谁分付。\n不是没心情。\n夕阳啼鸟声。",
        "dynasty": "宋",
        "collection_info": null
    },
    {
        "uuid": "20dbccce682c34c7a0bd1d18bdd86d6e",
        "title": "一翦梅 说着相思梦亦愁",
        "author": "韩淲",
        "content": "说着相思梦亦愁。\n芳草斜阳，春满秦楼。\n楼前新绿水西流。\n一曲阳关，分付眉头。\n多少风流事已休。\n纷薄香浓，怕见绸缪。\n淡云笼月小庭幽。\n明日山长，清恨悠悠。",
        "dynasty": "宋",
        "collection_info": null
    },
    {
        "uuid": "6dab288693a4070b790ebb4162cc1ea6",
        "title": "海月谣 晚秋烟渚",
        "author": "韩淲",
        "content": "晚秋烟渚。\n更舟倚、萧萧雨。\n水痕清汜，迤逦渐整，云帆西去。\n三叠阳关，留下别离情绪。\n溪南一坞。\n对风月、谁为主。\n酒徒诗社，自此冷落，胸怀尘土。\n目送鸿飞，莫听数柔橹。",
        "dynasty": "宋",
        "collection_info": null
    },
    {
        "uuid": "a2224bfd4eaa49768e69b714d696dfd1",
        "title": "好事近 春色入芳梢",
        "author": "韩淲",
        "content": "春色入芳梢，点缀万枝红玉。\n莫道怕愁贪睡，倚新妆如束。\n纷纷桃李太妖娆，相对夜阑烛。\n记取疏花横处，有暗香飘馥。",
        "dynasty": "宋",
        "collection_info": null
    },
    {
        "uuid": "79ef86d8402cc596eb104aceb638b23b",
        "title": "菩萨蛮 平生常为梅花醉",
        "author": "韩淲",
        "content": "平生常为梅花醉。\n数枝滴滴香沾袂。\n雪后月华明*胆瓶无限清。\n夜深灯影瘦。\n饮尽杯中酒。\n明日景尤新。\n人间都是春。",
        "dynasty": "宋",
        "collection_info": null
    },
    {
        "uuid": "816549a62c697242e544be00dbf82a7b",
        "title": "西江月 春色着人多少",
        "author": "韩淲",
        "content": "春色着人多少，溪头桃杏舒红。\n杖藜相与过桥东。\n往事旧欢如梦。\n花底醉眠芳草，柳边嘶入骄骢。\n如今憔悴坐诗穷。\n莫问酰鸡舞瓮。",
        "dynasty": "宋",
        "collection_info": null
    },
    {
        "uuid": "fe3c63b83a0c4a4907800e8e11d1b9f3",
        "title": "浣溪沙 一曲青山映小池",
        "author": "韩淲",
        "content": "一曲青山映小池。\n林疏人静月明时。\n相逢杯酒也相宜。\n醉眼不知春事少，欢情犹得漏声迟。\n神仙何处梦魂飞。",
        "dynasty": "宋",
        "collection_info": null
    },
    {
        "uuid": "df9f7c9bf7920f3d8d25cdda116dbde2",
        "title": "浣溪沙 宝鸭香消酒未醒",
        "author": "韩淲",
        "content": "宝鸭香消酒未醒。\n锦衾春暖梦初惊。\n鬓云撩乱玉钗横。\n半怯夜寒褰绣幌，尚馀娇困剔银灯。\n粉痕微褪脸霞生。",
        "dynasty": "宋",
        "collection_info": null
    },
    {
        "uuid": "fbbdd49a968b3052318991da6d86a278",
        "title": "西江月 风暖晨光寂寂",
        "author": "韩淲",
        "content": "风暖晨光寂寂，月明夜气沈沈。\n山间林下步轻阴。\n花柳飞绵布锦。\n酒病向谁能遣，春愁惟我难禁。\n尊前一曲断肠声。\n梦破晓窗敧枕。",
        "dynasty": "宋",
        "collection_info": null
    },
    {
        "uuid": "9426bad163bc9213837f307cb621bc63",
        "title": "朝中措 池塘春草燕飞飞",
        "author": "韩淲",
        "content": "池塘春草燕飞飞。\n人醉牡丹时。\n多少姚黄魏紫，搦成腻粉燕支。\n谪仙醉把平章看，晴影度帘迟。\n花外一声鶗鴂，柳边几个黄鹂。",
        "dynasty": "宋",
        "collection_info": null
    },
    {
        "uuid": "628703ef62e5b1838f9949c5532fafe7",
        "title": "水调歌头 今古钓台下",
        "author": "韩淲",
        "content": "今古钓台下，行客系扁舟。\n扁舟何似，云山千叠亦东游。\n我欲停桡一醉，与写平生幽愤，横管更清讴。\n小上客星阁，短鬓独搔头。\n风乍起，烟未敛，雨初收。\n一年花事，数声鶗鴂欲春休。\n吊古怀贤情味，只有浮名如故，谁复识羊裘。\n赖得玄英隐，相望此溪流。",
        "dynasty": "宋",
        "collection_info": null
    },
    {
        "uuid": "5942bc238fe153d896582dba1e1e9866",
        "title": "西江月 梅蕊小春天气",
        "author": "韩淲",
        "content": "梅蕊小春天气，橘林良月风光。\n五云边近九霞觞。\n美景初无尽藏。\n老矣相逢湖海，年来游遍潇湘。\n诗情满眼兴何长。\n赢得烟霄直上。",
        "dynasty": "宋",
        "collection_info": null
    },
    {
        "uuid": "908f3528335e9e49fb5302a27d864ede",
        "title": "卜算子 花底醉东风",
        "author": "韩淲",
        "content": "花底醉东风，好景宜同寿。\n海角天涯今几春，邂逅新丰酒。\n内集记高阳，南渡闲回首。\n但愿长年饱饭休，一笑风尘表。",
        "dynasty": "宋",
        "collection_info": null
    },
    {
        "uuid": "ea3429e4f8d61f37adc1e5a246c4f753",
        "title": "浣溪沙 小雨收晴作社寒",
        "author": "韩淲",
        "content": "小雨收晴作社寒。\n月桥花院篆香残。\n杏腮桃脸黛眉弯。\n歌拂燕梁牵客恨，醉临鸾镜怕人看。\n良宵春梦绕屏山。",
        "dynasty": "宋",
        "collection_info": null
    },
    {
        "uuid": "2cfbcc18eeaf9279c2cfcceeb5990c10",
        "title": "菩萨蛮 海棠欲谢绵飞柳",
        "author": "韩淲",
        "content": "海棠欲谢绵飞柳。\n柳丝自拂行人首。\n上巳是清明。\n新烟带粥饧。\n轻阴帘幕冷。\n闲却秋千影。\n曲水兴无涯。\n丽人花半遮。",
        "dynasty": "宋",
        "collection_info": null
    },
    {
        "uuid": "a10bd976e81da1d526597a83b21427fc",
        "title": "浣溪沙 湖海相逢更日边",
        "author": "韩淲",
        "content": "湖海相逢更日边。\n槐风莲雨寿杯前。\n琴书图画水沈烟。\n共指金銮当儤直，不应彭泽尚回旋。\n今年初度想超然。",
        "dynasty": "宋",
        "collection_info": null
    },
    {
        "uuid": "86364759aaf30e9b131b985c940b7783",
        "title": "恋绣衾 欢浓两点笑靥儿",
        "author": "韩淲",
        "content": "欢浓两点笑靥儿。\n雪初消、梅欲放时。\n不信道、伤春瘦，怕人猜、犹待皱眉。\n香浓翠被屏山曲，把珊枕、侧过又移。\n试与伴、江头去，但醉翁、亭上要诗。",
        "dynasty": "宋",
        "collection_info": null
    },
    {
        "uuid": "8a230e08c3f3c360f415ef22963147b4",
        "title": "浣溪沙 一曲霓裳舞未终",
        "author": "韩淲",
        "content": "一曲霓裳舞未终。\n玉钗垂额鬓云松。\n梦回金殿月华东。\n燕子莺儿情脉脉，柳枝桃叶恨匆匆。\n罗襟空惹御香浓。",
        "dynasty": "宋",
        "collection_info": null
    },
    {
        "uuid": "bb61ac4dcd370faadaeadb8075e95c53",
        "title": "步蟾宫 三年重到严滩路",
        "author": "韩淲",
        "content": "三年重到严滩路。\n叹须鬓、衣冠尘土。\n倚孤篷、闲自濯清风，见一片、飞鸿归去。\n人间何用论今古。\n漫赢得、个般情绪。\n雨吹来云、乱处水东流，但只有、青山如故。",
        "dynasty": "宋",
        "collection_info": null
    },
    {
        "uuid": "917993399796ac428c45a22ca65f18b7",
        "title": "水调歌头 一枕暑风外",
        "author": "韩淲",
        "content": "一枕暑风外，事事且随缘。\n随缘何处琴剑，闲泊此层巅。\n日绕九天楼殿，烟抹四山林薄，尘土市声前。\n老眼醉还醒，犹得到诗边。\n桥南院，双桂隐，有名言。\n江湖人物，好在收拾付书帘。\n回首吾庐无恙，寄卧僧窗何事，鸿鹄本高骞。\n水调赋明月，谁道更超然。",
        "dynasty": "宋",
        "collection_info": null
    },
    {
        "uuid": "7a1dd9d75d257303230e7d98ed04aaa9",
        "title": "鹧鸪天 雨湿西风水面烟",
        "author": "韩淲",
        "content": "雨湿西风水面烟。\n一巾华发上溪船。\n帆迎山色来还去，橹破滩痕散复圆。\n寻浊酒，试吟篇。\n避人鸥鹭更翩翩。\n五更犹作钱塘梦，睡觉方知过眼前。",
        "dynasty": "宋",
        "collection_info": null
    },
    {
        "uuid": "55bead6d910880ab3551b88f702685be",
        "title": "水调歌头 嘉节已吹帽",
        "author": "韩淲",
        "content": "嘉节已吹帽，谁复见南山。\n南山佳处，台上云绕一溪环。\n犹记使君同醉，化鹤千年何在，今古自应悭。\n胜事漫陈迹，风物只高寒。\n都莫问，归酒畔，集毫端。\n等闲吟笑而已，赖有孔融尊。\n伟矣广平心致，赢得相遭淡泊，感旧唱酬闲。\n且看小斋菊，抵掌共凭阑。",
        "dynasty": "宋",
        "collection_info": null
    },
    {
        "uuid": "9bea87ed30297b8b9611c8ec792eb083",
        "title": "减字木兰花 年光虚度",
        "author": "韩淲",
        "content": "年光虚度。\n能得几多消散处。\n莫恨归迟。\n得见新词不自持。\n山中酒里。\n笑语喧哗知有弟。\n此意谁如。\n世事纷纷一任渠。",
        "dynasty": "宋",
        "collection_info": null
    },
    {
        "uuid": "ba91e131afab24af621e7c60be5dadb3",
        "title": "生查子 霜叶柳塘风",
        "author": "韩淲",
        "content": "霜叶柳塘风，烟蕊梅溪渡。\n茅店问村醪，未许空归去。\n倚杖小徘徊，写我吟边句。\n醉眼复何之，落日孤鸿处。",
        "dynasty": "宋",
        "collection_info": null
    },
    {
        "uuid": "5ead9ddb24d021ff58057242775ace4c",
        "title": "西江月 闻道晚春时候",
        "author": "韩淲",
        "content": "闻道晚春时候，暖风是处花飘。\n游人争渡水南桥。\n多少池塘春草。\n跃马谁联玉勒，钓鱼应泛兰桡。\n韶光何限不逍遥。\n输与溪鸥野鸟。",
        "dynasty": "宋",
        "collection_info": null
    },
    {
        "uuid": "8082457f41b308ae0c35cf474a49f762",
        "title": "朝中措 春浓人静倦游嬉",
        "author": "韩淲",
        "content": "春浓人静倦游嬉。\n烟雨战棠梨。\n翠径乱红无数，频啼枝上黄鹂。\n小园流水溅溅处，绿遍谢家池。\n怨月恨花滋味，泪痕犹染罗衣。",
        "dynasty": "宋",
        "collection_info": null
    },
    {
        "uuid": "63e20e91c587da5eb5f7c8eceb772b2c",
        "title": "小重山 云影收晴雨外明",
        "author": "韩淲",
        "content": "云影收晴雨外明。\n碧溪春滟滟，落花平。\n莺声催我过桥行。\n人何在，诗酒淡心情。\n闲里兴还生。\n锦鳞题尺素，有谁能。\n草边芳径柳边城。\n归来也，清梦绕山屏。",
        "dynasty": "宋",
        "collection_info": null
    },
    {
        "uuid": "673dee924892c57cb25bf04ff05c2730",
        "title": "临江仙 脆管繁弦无觅处",
        "author": "韩淲",
        "content": "脆管繁弦无觅处，小楼空掩遥山。\n柳丝直下曲阑干。\n海棠红欲褪，玉钏怯春衫。\n殢酒不成芳信断，社寒新燕呢喃。\n雕盘慵整宝香残。\n绮疏明薄暮，帘外雨潺潺。",
        "dynasty": "宋",
        "collection_info": null
    },
    {
        "uuid": "cab594e5dfcb508c8026e1e1c9b660c5",
        "title": "朝中措 五湖烟水百花洲",
        "author": "韩淲",
        "content": "五湖烟水百花洲。\n别乘最风流。\n人道紫枢家世，清时衮衮公侯。\n名园绿水春无价，蜀锦舞缠头。\n眉寿年年今日，宝杯香霭飞浮。",
        "dynasty": "宋",
        "collection_info": null
    },
    {
        "uuid": "7e7b986c4c55fd75bca54255e18c547f",
        "title": "月宫春 柳娇花妒燕莺喧",
        "author": "韩淲",
        "content": "柳娇花妒燕莺喧。\n断肠空眼穿。\n一春风雨夜厌厌。\n不闻钟鼓传。\n香冷曲屏罗帐掩，园林谁与上秋千。\n忆得年时凤枕，日高犹醉眠。",
        "dynasty": "宋",
        "collection_info": null
    },
    {
        "uuid": "ee59e94cb79caa4e7139755e96167149",
        "title": "浣溪沙 芍药酴醿满院春",
        "author": "韩淲",
        "content": "芍药酴醿满院春。\n门前杨柳媚晴曛。\n重帘双燕语沈沈。\n花映绿娇初日嫩，叶栖红小晚烟昏。\n轻雷不觉送微阴。",
        "dynasty": "宋",
        "collection_info": null
    },
    {
        "uuid": "c469fdd4442729d0897f63d73594330f",
        "title": "鹧鸪天 烟禁荒荒雨湿云",
        "author": "韩淲",
        "content": "烟禁荒荒雨湿云。\n近郊争出满城人。\n儿童藉草几成市，杯酒沾花不觉村。\n身又老，眼增明。\n回头一任是红尘。\n山中谁信无寒食，涧上何如且采苹。",
        "dynasty": "宋",
        "collection_info": null
    },
    {
        "uuid": "89d03d129a55f538c6d96c688ff1d9ce",
        "title": "一丛花 翻空雪浪送飞花",
        "author": "韩淲",
        "content": "翻空雪浪送飞花。\n春晓媚霜华。\n风回点点迷人处，峭寒轻、诗思殊佳。\n双燕未来，断鸿何在，微雨又天涯。\n绮窗明暗是谁家。\n雕槛馥兰芽。\n画檐帘幕黄昏后，试倾杯、笑语喧哗。\n聚散人生，吾侪老矣，醉墨任横斜。",
        "dynasty": "宋",
        "collection_info": null
    },
    {
        "uuid": "b002e1a1b561430d1deeeb4e72f5de5f",
        "title": "眼儿媚 东风拂槛露犹寒",
        "author": "韩淲",
        "content": "东风拂槛露犹寒。\n花重湿阑干。\n淡云殢日，晨光微透，帘幕香残。\n阴晴不定瑶阶润，新恨觉心阑。\n凭高望断，绿杨南陌，无限关山。",
        "dynasty": "宋",
        "collection_info": null
    },
    {
        "uuid": "9f2de623f3df3fd539bc5d0aba2bca80",
        "title": "青玉案 苏公堤上西湖路",
        "author": "韩淲",
        "content": "苏公堤上西湖路。\n柳外跃、青骢去。\n多少韶华惊暗度。\n南山游遍，北山归后，总是题诗处。\n如今老矣伤春暮。\n泽畔行吟漫寻句。\n落拓情怀空自许。\n小园芳草，短篱修竹，点点飞花雨。",
        "dynasty": "宋",
        "collection_info": null
    },
    {
        "uuid": "1a3352e8a409828fdc1fa208318b2cab",
        "title": "浣溪沙 只恐山灵俗驾回",
        "author": "韩淲",
        "content": "只恐山灵俗驾回。\n海鸥飞下莫惊猜。\n机心消尽重徘徊。\n宿雨乍晴千涧落，晓云微露两山排。\n新苗时翼好风来。",
        "dynasty": "宋",
        "collection_info": null
    },
    {
        "uuid": "01697801f5097b9bb9854776de1d5f25",
        "title": "朝中措 扁舟撑月转江湖",
        "author": "韩淲",
        "content": "扁舟撑月转江湖。\n烟水湛金铺。\n篷底晓凉歌罢，肌肤冰雪初扶。\n诗人自是风尘表，佳处句能摹。\n属玉一双飞去，荷花香动菰蒲。",
        "dynasty": "宋",
        "collection_info": null
    },
    {
        "uuid": "25274d2c1e9f9b861d93233ab9cd251c",
        "title": "明月棹孤舟・夜行船 忽得相逢惊似旧",
        "author": "韩淲",
        "content": "忽得相逢惊似旧。\n问山中、酒徒诗友。\n闲倚睛楼，长安市上，华发为君搔首。\n绿竹疏梅今在否。\n对西湖、夕阳烟岫。\n鸿雁声中，人间今古，还是醉醒时候。",
        "dynasty": "宋",
        "collection_info": null
    },
    {
        "uuid": "6f368b031d2d43ded5d913b7e16dbfe0",
        "title": "江城子 天孙应为织云裳",
        "author": "韩淲",
        "content": "天孙应为织云裳。\n试宫妆。\n问刘郎。\n湖上波寒，依旧远山苍。\n自是老来心事懒，空落拓，少年场。\n挥豪闲与细端相。\n记严扬。\n陋苏张。\n兴到一杯，微醉亦成章。\n回首片帆西去也，何日更，共清狂。",
        "dynasty": "宋",
        "collection_info": null
    },
    {
        "uuid": "7e1c56ec03e7292937ff2237bd57877c",
        "title": "冉冉云 倚遍阑干弄花雨",
        "author": "韩淲",
        "content": "倚遍阑干弄花雨。\n卷珠帘、草迷芳树。\n山崦里、几许云烟来去。\n画不就、人家院宇。\n社寒梁燕呢喃舞。\n小桃红、海棠初吐。\n谁信道、午醉醒时情绪。\n闲整春衫自语。",
        "dynasty": "宋",
        "collection_info": null
    },
    {
        "uuid": "ccb9371ccfa414ddd6e7f8d76d84623d",
        "title": "谒金门 花影半",
        "author": "韩淲",
        "content": "花影半。\n晴色乍开云卷。\n择胜寻春愁日短。\n雨馀山路晚。\n涧底桃深红满。\n人意不禁闲远。\n胡蝶绕枝啼鸟怨。\n东风吹酒面。",
        "dynasty": "宋",
        "collection_info": null
    },
    {
        "uuid": "40818f33d99a4b963a0ed4da750446db",
        "title": "满庭芳 点点淮山",
        "author": "韩淲",
        "content": "点点淮山，迢迢江水，分明别是风光。\n地灵人杰，星斗烂文章。\n初度充闾佳气，当年瑞、应弄珪璋。\n熏弦奏，凉宵宝月，玉井藕花香。\n清真，如逸少，兰亭修竹，曲水流觞。\n想醉乡日永，地久天长。\n小驻屏星怀玉，飞凫舄、元在鹓行。\n功名事，云龙风虎，行矣佩金章。",
        "dynasty": "宋",
        "collection_info": null
    },
    {
        "uuid": "a6b5d5e301dfae82b61bc04cf88e3a69",
        "title": "浣溪沙 一曲西风醉木犀",
        "author": "韩淲",
        "content": "一曲西风醉木犀。\n天香吹梦入瑶池。\n钗横犹记未开枝。\n花重嫩舒红笑脸，叶稀轻拂翠颦眉。\n酒醒残月雁声迟。",
        "dynasty": "宋",
        "collection_info": null
    },
    {
        "uuid": "ba79de97be181685650169bc88996628",
        "title": "浣溪沙 山气吹云宝月凉",
        "author": "韩淲",
        "content": "山气吹云宝月凉。\n园英承露菊花黄。\n吾生只合醉为乡。\n怅望佳人因共赋，分明佳节是重阳。\n酒边犹发少年狂。",
        "dynasty": "宋",
        "collection_info": null
    },
    {
        "uuid": "22cefda7dd87a3cacc9e79f9c6fa46bb",
        "title": "浣溪沙 莫问星星鬓染霜",
        "author": "韩淲",
        "content": "莫问星星鬓染霜。\n一杯同看月昏黄。\n放歌渔父濯沧浪。\n却忆手栽双柳句，真成云汉抉天章。\n苏仙何在立苍茫。",
        "dynasty": "宋",
        "collection_info": null
    },
    {
        "uuid": "83680be051c76a56d941c327920ddd0b",
        "title": "浣溪沙 霜后黄花尚自开",
        "author": "韩淲",
        "content": "霜后黄花尚自开。\n老年情绪为何哉。\n株株浑是手亲栽。\n秋际有言挥玉尘，冬来无梦绕金钗。\n相思一夜发窗梅。",
        "dynasty": "宋",
        "collection_info": null
    },
    {
        "uuid": "a1fbc71c0eed597bdbb1f551dba98cb2",
        "title": "江城子 雪消霜入小溪舟",
        "author": "韩淲",
        "content": "雪消霜入小溪舟。\n试浮游。\n上山头。\n薄薄寒烟，依旧未全收。\n问道梅花开也未，吟不尽，一春愁。\n襟怀如此老还休。\n懒凝眸。\n转深幽。\n诗罢一眉，新月又如钩。\n腊后春前村意远，回棹稳，水西流。",
        "dynasty": "宋",
        "collection_info": null
    },
    {
        "uuid": "111d7f2dfe0b2a5f192dc0b9da956783",
        "title": "浣溪沙 月角珠庭映伏犀",
        "author": "韩淲",
        "content": "月角珠庭映伏犀。\n扶摇当上凤凰池。\n广寒曾折最高枝。\n壮志还同诸葛膝，清名还似紫芝眉。\n梅花春寿酒行迟。",
        "dynasty": "宋",
        "collection_info": null
    },
    {
        "uuid": "75138ef34ad78651a38076a8c060f4fe",
        "title": "鹧鸪天 老去情怀酒味中",
        "author": "韩淲",
        "content": "老去情怀酒味中。\n水边林下古人风。\n岁云暮矣江空晚，谁识儋州秃鬓翁。\n人易远，语难工。\n春时犹记一尊同。\n苦心未免皆如此，只合挥弦目送鸿。",
        "dynasty": "宋",
        "collection_info": null
    },
    {
        "uuid": "73a7048e3562a4b9ba1a66346d1d77d7",
        "title": "风入松 小楼春映远山横",
        "author": "韩淲",
        "content": "小楼春映远山横。\n绿遍高城。\n望中一片斜阳静，更萋萋、芳草还生。\n疏雨冷烟寒食，落花飞絮清明。\n数声弦管忍重听。\n犹带微酲。\n问春何事春将老，春不语、春恨难平。\n莫把风流时节，都归闲淡心情。",
        "dynasty": "宋",
        "collection_info": null
    },
    {
        "uuid": "b4f99f26cf206dc9978f88b4b17543df",
        "title": "菩萨蛮 小园红入春无际",
        "author": "韩淲",
        "content": "小园红入春无际。\n新声休写花间意。\n一笑唤真真。\n香腮酒未醒。\n惜芳追胜事。\n畅饮馀诗思。\n无处说衷情。\n暗尘罗帐生。",
        "dynasty": "宋",
        "collection_info": null
    },
    {
        "uuid": "9423548ac62a207a998cec10af8198bc",
        "title": "谒金门 花肃肃",
        "author": "韩淲",
        "content": "花肃肃。\n杨柳三眠未足。\n一棹溪山新涨绿。\n旧欢无梦续。\n莫问杜鹃啼蜀。\n只有江南水竹。\n北客凄凉无伴独。\n春山生草木。",
        "dynasty": "宋",
        "collection_info": null
    },
    {
        "uuid": "312d7a190fd5187a80c0600463814d3a",
        "title": "谒金门 幽意熟",
        "author": "韩淲",
        "content": "幽意熟。\n吟啸春风自足。\n爽气初生晴未燠。\n相逢休问卜。\n画出高山盘谷。\n岩上飞云相逐。\n他日江东思渭北。\n断舷谁为续。",
        "dynasty": "宋",
        "collection_info": null
    },
    {
        "uuid": "6c2f13dd45408a4a4a6def32debec81b",
        "title": "卜算子 一雨已秋深",
        "author": "韩淲",
        "content": "一雨已秋深，月色寒而静。\n夜半披衣草树间，玉露团清影。\n长笛倚楼声，听彻还重省。\n手启柴门倦复关，云卧衣裳冷。",
        "dynasty": "宋",
        "collection_info": null
    },
    {
        "uuid": "01533d95e7b20191f59aca56e92040cb",
        "title": "醉蓬莱 庆文章太守",
        "author": "韩淲",
        "content": "庆文章太守，燕寝凝香，诞弥佳节。\n庾岭归来，又经年梅发。\n棋酒心情，笙歌滋味，便合朝天阙。\n玉作山前，冰为水际，几多风月。\n绿鬓朱颜，浩然相对，自是中原，旧家人物。\n鹓鹭班回，尚记陪清切。\n好把胸蟠万卷，谈笑了、济时勋业。\n锦幄初温，宝杯深劝，舞回香雪。",
        "dynasty": "宋",
        "collection_info": null
    },
    {
        "uuid": "286c9650c874b271ebf120b81af65d22",
        "title": "朝中措 为兹春酒寿诗翁",
        "author": "韩淲",
        "content": "为兹春酒寿诗翁。\n我辈一尊同。\n香动梅梢圆月，年年先得东风。\n冰溪清浅流环玉，莲幕漫从容。\n但愿人生长久，挥弦目送飞鸿。",
        "dynasty": "宋",
        "collection_info": null
    },
    {
        "uuid": "d3dd66dea748f066b742518717a82597",
        "title": "太常引 小春时候腊前梅",
        "author": "韩淲",
        "content": "小春时候腊前梅。\n还知道、为谁开。\n应绕百千回。\n夜色转、参横斗魁。\n十分孤静，替伊愁绝，片月共徘徊。\n一阵暗香来。\n便觉得、诗情有涯。",
        "dynasty": "宋",
        "collection_info": null
    },
    {
        "uuid": "605bd6c1cb379d10b753bb49af2c4f1e",
        "title": "朝中措 谁翻新曲玉溪滨",
        "author": "韩淲",
        "content": "谁翻新曲玉溪滨。\n何日得为邻。\n醉里行歌相答，步随泉石松云。\n如今又是梅时候，只有眼中人。\n魂断幽香孤影，花前闲整衣巾。",
        "dynasty": "宋",
        "collection_info": null
    },
    {
        "uuid": "0aab00ce37e1b3c25819f3b1e0af1e12",
        "title": "恋绣衾 溪风吹雨晚打窗",
        "author": "韩淲",
        "content": "溪风吹雨晚打窗。\n把心情、阑入醉乡。\n记取在、山深处，我如今、双鬓已苍。\n夜阑寒影灯花淡，梦难成、清漏更长。\n宝瑟断、鸾胶续，泪珠弹、犹带粉香。",
        "dynasty": "宋",
        "collection_info": null
    },
    {
        "uuid": "dd9ffc528f3f0b87a14a8430f3abe80e",
        "title": "一翦梅 一朵梅花百和香",
        "author": "韩淲",
        "content": "一朵梅花百和香。\n浅色春风，别样宫妆。\n西湖衣钵更难忘。\n雪意江天，浑断人肠。\n清夜横斜竹影窗。\n赢得相思，魂梦悠扬。\n玉溪山外水云乡。\n茅舍疏篱，不换金章。",
        "dynasty": "宋",
        "collection_info": null
    },
    {
        "uuid": "223d340f31ba3174006f29de5aaac45e",
        "title": "蝶恋花 道上疏梅花一树",
        "author": "韩淲",
        "content": "道上疏梅花一树。\n人去人来，不管流年度。\n闲过南豅同散步。\n东风为我吹香去。\n试问青春今几许。\n明日新正，溪影横山暮。\n遮莫攀翻君且住。\n心儿却在题诗处。",
        "dynasty": "宋",
        "collection_info": null
    },
    {
        "uuid": "7b30015b9e3ebdfc7ac4483b84854503",
        "title": "蝶恋花 尽道今年春较早",
        "author": "韩淲",
        "content": "尽道今年春较早。\n梅与人情，觉得梅偏好。\n一树南豅香未老。\n春风已自生芳草。\n来自城中犹带晓。\n行到君家，细雨吹池沼。\n怅望沙坑须会到。\n玉溪此意年时少。",
        "dynasty": "宋",
        "collection_info": null
    },
    {
        "uuid": "ead1d3f926e48afbd0f88e3f596fc594",
        "title": "生查子 山意入春晴",
        "author": "韩淲",
        "content": "山意入春晴，都是梅和柳。\n白白与青青，日映风前酒。\n归去也如何，路上休回首。\n各自做新年，柳袅梅枝瘦。",
        "dynasty": "宋",
        "collection_info": null
    },
    {
        "uuid": "3a1542c702e377dc7721ec6588519370",
        "title": "探春令 暗尘明月小桃枝",
        "author": "韩淲",
        "content": "暗尘明月小桃枝，旧家时情味。\n问而今、风转蛾儿底。\n有谁把、春衫试。\n景龙灯火升平世。\n动长安歌吹。\n这山城、不道人能记。\n甚村酒、偏教醉。",
        "dynasty": "宋",
        "collection_info": null
    },
    {
        "uuid": "9151dba11ba4186253a64d3688956cc4",
        "title": "临江仙 罗帐画屏新梦悄",
        "author": "韩淲",
        "content": "罗帐画屏新梦悄，绿窗慵起香残。\n重帘生怕倚阑干。\n春风吹玉水，春雪满灵山。\n梁燕未来归雁动，海棠才带红酣。\n酒愁花恨霎时间。\n烟云催薄暮，丝雨湿轻寒。",
        "dynasty": "宋",
        "collection_info": null
    },
    {
        "uuid": "1f3e5767ef70b0bf990e2f269bd8269a",
        "title": "眼儿媚 风回香雪到梨花",
        "author": "韩淲",
        "content": "风回香雪到梨花。\n山影是谁家。\n小窗未晚，重檐初霁，玉倚蒹葭。\n社寒不管人如此，依旧在天涯。\n碧云暮合，芳心撩乱，醉眼横斜。",
        "dynasty": "宋",
        "collection_info": null
    },
    {
        "uuid": "06e3d3a25f39121b91e42fbb3c1ac7c0",
        "title": "临江仙 竹树阴阴流涧水",
        "author": "韩淲",
        "content": "竹树阴阴流涧水，黄鹂飞去飞还。\n蓬门篱落小桥湾。\n更无尘迹到，我自爱其闲。\n雨又随风催薄暮，轻雷时动云斑。\n归来凉意一窗间。\n病馀真倦矣，睡熟簟纹宽。",
        "dynasty": "宋",
        "collection_info": null
    },
    {
        "uuid": "2c2664a9277399c0940c48e60bc7874d",
        "title": "蝶恋花 斜日清霜山薄暮",
        "author": "韩淲",
        "content": "斜日清霜山薄暮。\n行到桥东，林竹疑无路。\n小院横窗香噀雾。\n胆屏曲几花如雨。\n细酌心情因少驻。\n九万刚风，寒影吹琼素。\n不是月宫那有许。\n霓裳舞彻凌波步。",
        "dynasty": "宋",
        "collection_info": null
    },
    {
        "uuid": "f8cdb4272aa3ed074fca1fae5af140cc",
        "title": "柳梢青 玉水明沙",
        "author": "韩淲",
        "content": "玉水明沙。\n峰回路转，城倚桥斜。\n老我登临，同谁酩酊，一望还赊。\n飞鸿杳霭天涯。\n但拚取、心情酒家。\n紫菊枝枝，红茱颗颗，休问年华。",
        "dynasty": "宋",
        "collection_info": null
    },
    {
        "uuid": "6314854a2425aaebf07738270979687d",
        "title": "满庭芳 玉水灵山",
        "author": "韩淲",
        "content": "玉水灵山，霜天清晓，非烟非雾琴堂。\n载临初度，圭璧记煌煌。\n百里民安抚字，欢呼处、禾黍登场。\n今年好，为兹春酒，莫惜醉淋浪。\n神仙，□领袖，山河勋业，星斗文章。\n便黄扉青琐，会遇明良。\n愿赐尚方之剑，攀槛折、于古辉光。\n飞凫去，甘棠遗爱，留与话桐乡。",
        "dynasty": "宋",
        "collection_info": null
    },
    {
        "uuid": "4029cb53a64984ca29b0beb0b0e05c7a",
        "title": "菩萨蛮 风前觅得梅花句",
        "author": "韩淲",
        "content": "风前觅得梅花句。\n香来自是相分付。\n片月动黄昏。\n一枝横酒尊。\n人间何处有。\n又到春时候。\n莫负此诗家。\n将心吟好花。",
        "dynasty": "宋",
        "collection_info": null
    },
    {
        "uuid": "c5fb756b508bb81e773524936e1f7444",
        "title": "贺新郎 梅蕊依稀矣",
        "author": "韩淲",
        "content": "梅蕊依稀矣。\n岁华深、け然但把，杖藜闲倚。\n山绕荒林红叶下，落日孤城烟水。\n意兴寄、云何则是。\n底事疏枝横绝峭，未吹香、便与花相似。\n不忍折，为之喜。\n寒鸦万点霜风起。\n正人家、园收芋栗，小槽初美。\n欲醉阿谁同一饮，拟赋才成又止。\n老态度、浑侵发齿。\n摸索孤根春在否。\n任红红、白白皆桃李。\n空烂漫，岂能尔。",
        "dynasty": "宋",
        "collection_info": null
    },
    {
        "uuid": "015f8c397fc4e0968c76ab89af5a2062",
        "title": "百字令・念奴娇 诏飞天上",
        "author": "韩淲",
        "content": "诏飞天上，看金狨系马，西湖风月。\n朝罢香烟携满袖，身在琼楼玉阙。\n锦绣肝肠，珠玑欬唾，绿鬓非华发。\n与谁经济，河山应笑吴越。\n且把春酒寻梅，年年眉寿，坐对南枝发。\n兵卫朱门生画戟，醉舞尘生罗袜。\n山面高堂，溪浮新舰，留取邦人说。\n等闲馀事，一时如此奇绝。",
        "dynasty": "宋",
        "collection_info": null
    },
    {
        "uuid": "67355e9daaa56802f3cf17326ad8731d",
        "title": "菩萨蛮 陇头无驿奚为朵",
        "author": "韩淲",
        "content": "陇头无驿奚为朵。\n岩前有折宜来堕。\n风急雪云溪。\n诗清满意携。\n竹炉良夜饮。\n饮竟煎僧茗。\n梅以句深长。\n得花情未忘。",
        "dynasty": "宋",
        "collection_info": null
    },
    {
        "uuid": "3548a3c47519b85f565fec7f4329ddcb",
        "title": "小重山 点染烟浓柳色新",
        "author": "韩淲",
        "content": "点染烟浓柳色新。\n小桃红映水，日初匀。\n露收芳径草铺茵。\n凝情久，风淡起轻尘。\n梁燕已争春。\n折花闲伴酒，试濡唇。\n流莺何处语声频。\n阑干曲，蜂蝶更随人。",
        "dynasty": "宋",
        "collection_info": null
    },
    {
        "uuid": "b29eb5087fd49841baad55809e8fba8e",
        "title": "感皇恩 急管度青枝",
        "author": "韩淲",
        "content": "急管度青枝，醉眠芳草。\n云断巫阳梦能到。\n乍醒馀困，晴影暗移纱帽。\n旧时闲意思，都忘了。\n今岁春迟，去年春早。\n点点繁红又多少。\n惜春归去，酒病翻成花恼。\n数声鸣鸟唤，人惊老。",
        "dynasty": "宋",
        "collection_info": null
    },
    {
        "uuid": "3b038591599d5cec704341896ced662b",
        "title": "感皇恩 诗社酒徒闲",
        "author": "韩淲",
        "content": "诗社酒徒闲，村村花柳。\n月榭风亭更霞牖。\n临春结绮，又是那回时候。\n不禁中夜雨，相孱愁。\n弄蕊攀条，为寻芳酒。\n一斗谁能问千首。\n江南云梦，空说气吞八九。\n持杯人共我，能吟否。",
        "dynasty": "宋",
        "collection_info": null
    },
    {
        "uuid": "a905832273b60577495b4544c2e20acb",
        "title": "瑞鹧鸪 南兰陵郡鹧鸪词",
        "author": "韩淲",
        "content": "南兰陵郡鹧鸪词。\n底用登临更赋诗。\n贵不能淫非一日，老当益壮未多时。\n人间天上风云会，眼底眉前岁月知。\n只有海门横北固，宦情随牒想推移。",
        "dynasty": "宋",
        "collection_info": null
    },
    {
        "uuid": "3cf867282abdb725b28b33038c1b7d34",
        "title": "浣溪沙 屋上青山列晚云",
        "author": "韩淲",
        "content": "屋上青山列晚云。\n水边红袂映斜曛。\n柳阴荷气簟湘纹。\n酒以歌长谁乐事，诗成杯滟我离群。\n香消凉意有南熏。",
        "dynasty": "宋",
        "collection_info": null
    },
    {
        "uuid": "589a793960fbf9a2aee2e23c6721f15d",
        "title": "浣溪沙 作意如何和好歌",
        "author": "韩淲",
        "content": "作意如何和好歌。\n细翻重看得长哦。\n晓梧吹雨露明荷。\n老我从他琴下爨，故人元自笛亭柯。\n北山烟岫郁嵯峨。",
        "dynasty": "宋",
        "collection_info": null
    },
    {
        "uuid": "13acde8d5ae5076b885be9efa770b5f2",
        "title": "浣溪沙 鸦矫荒寒燕复低",
        "author": "韩淲",
        "content": "鸦矫荒寒燕复低。\n门前长草与人齐。\n长桥南畔小桥西。\n安得有诗同尔句，可教无酒泛其杯。\n相思常苦易离携。",
        "dynasty": "宋",
        "collection_info": null
    },
    {
        "uuid": "16acfe9fa6c6c96f6b19252d102a547f",
        "title": "鹧鸪天 只唱离歌一叠休",
        "author": "韩淲",
        "content": "只唱离歌一叠休。\n玉溪浮动木兰舟。\n如何又对云烟晚，不道难禁草树秋。\n空脉脉，忍悠悠。\n绸缪终是转绸缪。\n相思相见知何处，记取新欢说旧游。",
        "dynasty": "宋",
        "collection_info": null
    },
    {
        "uuid": "c6b1eac26127a92ca7d97b2e742f655e",
        "title": "满江红 归锦堂成",
        "author": "韩淲",
        "content": "归锦堂成，云汉上、天垂新画。\n有朱颜绿鬓，禁林仙客。\n玉局暂从香火社，金龟未报文章力。\n看彤庭、赐第别承恩，居君侧。\n斑衣戏，蟠桃摘。\n翠袖倚，歌檀拍。\n正祥开初度，颂声千百。\n又是腊前梅态度，几多春近花消息。\n想明年、今日醉西湖，光辉赫。",
        "dynasty": "宋",
        "collection_info": null
    },
    {
        "uuid": "be593518942913401048744d63b39227",
        "title": "好事近 一涧水南山",
        "author": "韩淲",
        "content": "一涧水南山，腊尽春生梅雪。\n行过小桥深处，带疏钟横月。\n征衫闲着指东吴，休怕与人别。\n吟到翠圆枝上，是归来时节。",
        "dynasty": "宋",
        "collection_info": null
    },
    {
        "uuid": "a938d6158adc4e082c29ff35ebe1cf24",
        "title": "菩萨蛮 南枝已见春消息",
        "author": "韩淲",
        "content": "南枝已见春消息。\n今年为寿方知得。\n俾尔炽而昌。\n流霞浮暗香。\n蓬壶清浅水。\n笑指云阶喜。\n高论不规模。\n平戎赋两都。",
        "dynasty": "宋",
        "collection_info": null
    },
    {
        "uuid": "cb95648f64cc485fd521ac58adf62275",
        "title": "浣溪沙 风软湖光远荡磨",
        "author": "韩淲",
        "content": "风软湖光远荡磨。\n春衫初试薄香罗。\n踏青无计奈君何。\n莫笑老来多岁月，肯教闲去少诗歌。\n长安陌上有铜驼。",
        "dynasty": "宋",
        "collection_info": null
    },
    {
        "uuid": "6bd4483c64c64fc3f121e0899d034649",
        "title": "谒金门 春尚早",
        "author": "韩淲",
        "content": "春尚早。\n春入湖山渐好。\n人去人来虽未老。\n酒徒犹恨少。\n梅落桃开烟岛。\n日日更吹香草。\n一片芳心拚醉倒。\n冷云藏落照。",
        "dynasty": "宋",
        "collection_info": null
    },
    {
        "uuid": "ab18d0809306af06e0bbd9ee904cf97c",
        "title": "祝英台近 馆娃宫",
        "author": "韩淲",
        "content": "馆娃宫，采香径，范蠡五湖侧。\n子夜吴歌，声缓不须拍。\n崇桃积李花闲，芳洲绿遍，更冉冉、柳丝无力。\n试思忆。\n老去一片身心，孤负好春色。\n古往今来，时序恼行客。\n去年今日山中，如何知得。\n却又在、他乡寒食。",
        "dynasty": "宋",
        "collection_info": null
    },
    {
        "uuid": "b5c1164d9575e6bdf1eeedcb6b7bbd8d",
        "title": "浣溪沙 梅叶阴阴占晚春",
        "author": "韩淲",
        "content": "梅叶阴阴占晚春。\n博山香尽玉嶙峋。\n茶瓯酒碗试濡唇。\n闲里常愁无伴侣，老来不是有情人。\n牡丹天气惜芳辰。",
        "dynasty": "宋",
        "collection_info": null
    },
    {
        "uuid": "2e1a2b934ba8773d8d63db29b0e90a76",
        "title": "洞仙歌 溪山好处",
        "author": "韩淲",
        "content": "溪山好处，赢得题新曲。\n待足人生甚时足。\n问临流情味，倚遍斜晖，应似画、小景生绡一幅。\n渔舟声欸乃，岩上云飞，杳杳归鸦去鸿逐。\n任当年伊吕，谈笑兴王，争敌恁、闲眠野宿。\n待雪天、月夜我还来，醉潇洒清幽，那些儿屋。",
        "dynasty": "宋",
        "collection_info": null
    },
    {
        "uuid": "7291cf1160a4ed4acfb95f6ee0ab649d",
        "title": "点绛唇 山凹春生",
        "author": "韩淲",
        "content": "山凹春生，探梅只道今年早。\n暗香迎晓。\n人与花能好。\n岁岁持杯，天地同难老。\n须吟啸。\n放开怀抱。\n更约寻瑶草。",
        "dynasty": "宋",
        "collection_info": null
    },
    {
        "uuid": "726f49a97f62379a427c628cd858f066",
        "title": "减字木兰花 菊花开了",
        "author": "韩淲",
        "content": "菊花开了。\n待得梅梢来索笑。\n雪色江波。\n看尽千林未觉多。\n一丘缓步。\n只恐朝来有新句。\n岁岁年年。\n白发催人到酒边。",
        "dynasty": "宋",
        "collection_info": null
    },
    {
        "uuid": "f689a6bd690c98830b3c93de05580abb",
        "title": "采桑子 萧萧两鬓吹华发",
        "author": "韩淲",
        "content": "萧萧两鬓吹华发，老眼全昏。\n徒倚衡门。\n岁晚寒消涧水痕。\n含情更觉沧洲远，欲语谁论。\n窈窕孤村。\n细雨梅花只断魂。",
        "dynasty": "宋",
        "collection_info": null
    },
    {
        "uuid": "c5852b28cdaa4bd748e37da5fbb3106c",
        "title": "采桑子 华灯自是年年好",
        "author": "韩淲",
        "content": "华灯自是年年好，月淡烟空。\n依旧东风。\n箫鼓吹香醉脸融。\n谢他诗侣还相觅，雨迹云踪。\n不分情浓。\n柳浅梅深鬓影松。",
        "dynasty": "宋",
        "collection_info": null
    },
    {
        "uuid": "8a3df705e574eef158199690496c8a43",
        "title": "好事近 北客过江来",
        "author": "韩淲",
        "content": "北客过江来，赢得家家都老。\n屈指中兴人物，到如今谁好。\n散庵常是爱山林，健笔胜挥扫。\n我则临风三叹。\n信儿曹惊倒。",
        "dynasty": "宋",
        "collection_info": null
    },
    {
        "uuid": "3a89a7597f3d1a132706564734316d3b",
        "title": "减字木兰花 一杯易足",
        "author": "韩淲",
        "content": "一杯易足。\n自断此生犹杜曲。\n词客哀时，不敢愁来赋别离。\n孤城麦秀。\n常愧葛洪丹未就。\n诗罢长吟。\n衰晚迟回违寸心。",
        "dynasty": "宋",
        "collection_info": null
    },
    {
        "uuid": "e4543baf75969fbe7aa165be95dd80f6",
        "title": "鹧鸪天 便把山林寄此身",
        "author": "韩淲",
        "content": "便把山林寄此身。\n也须诗酒属吾人。\n仙家旧是金堂士，吏隐新收玉局名。\n惟自乐，不忧贫。\n渊明谈笑更清真。\n年年眉寿登高后，醉帽常留菊满簪。",
        "dynasty": "宋",
        "collection_info": null
    },
    {
        "uuid": "6797bfe57fe4330fb2050c59105f82cc",
        "title": "好事近 腊雪映江梅",
        "author": "韩淲",
        "content": "腊雪映江梅，冰玉更分风月。\n衮衮紫枢家世，庆诞弥时节。\n烘堂赢得戏莱衣，春酒宝杯凸。\n籍籍郑庄人物，要汉廷勋业。",
        "dynasty": "宋",
        "collection_info": null
    },
    {
        "uuid": "b295de4af2b804e89783ea79a80631e9",
        "title": "太常引 随风和雨带烟开",
        "author": "韩淲",
        "content": "随风和雨带烟开。\n更清冷、照崔巍。\n片片亦佳哉。\n细看得、花如翦裁。\n茅檐出没，水浮桥外，人自两峰来。\n吟到涧泉梅。\n问何似、山阴道回。",
        "dynasty": "宋",
        "collection_info": null
    },
    {
        "uuid": "d048c4b3a4b1c255d4634cbe71652b4f",
        "title": "西江月 脉脉蜂黄蝶粉",
        "author": "韩淲",
        "content": "脉脉蜂黄蝶粉，盈盈水秀山明。\n卖花声里听吹饧。\n佳丽芳华韵胜。\n下上休看舞燕，惺忪一任啼莺。\n枕痕屏曲梦关情。\n酒醒春宵漏尽。",
        "dynasty": "宋",
        "collection_info": null
    },
    {
        "uuid": "732cb2c6b697717634ea183734df3a1e",
        "title": "谒金门 行又住",
        "author": "韩淲",
        "content": "行又住。\n水远山遥村路。\n把酒问春春几许。\n老年花似雾。\n坐上风流张绪。\n留我我还难去。\n却忆章台飞柳絮。\n只愁萦暮雨。",
        "dynasty": "宋",
        "collection_info": null
    },
    {
        "uuid": "024d1baef415baa9c6061ceae9f22626",
        "title": "绕池游慢 菏花好处",
        "author": "韩淲",
        "content": "菏花好处，是红酣落照，翠蔼馀凉。\n绕郭从前无此乐，空浮动、山影林篁。\n几度熏风晚，留望眼、立尽濠梁。\n谁知好事，初移画舫，特地相将。\n惊起双飞属玉，萦小楫冲岸，犹带生香。\n莫问西湖西畔□，□九里、松下侯王。\n且举觞寄兴，看闲人、来伴吟章。\n寸折柏枝，蓬分莲实，徒系柔肠。",
        "dynasty": "宋",
        "collection_info": null
    },
    {
        "uuid": "6dbb30326462771f5545b0bc883c4225",
        "title": "水调歌头 抚景几今古",
        "author": "李廷忠",
        "content": "抚景几今古，遗恨此江山。\n百年形胜，但见幽草杂枯菅。\n多少名流登览，赖有神扶坏栋，诗墨尚斑斑。\n风月要磨洗，顾我已衰颜。\n擎天手，携玉斧，到江干。\n一新奇观，领客觞咏有馀闲。\n烟草半川开霁，城郭两州相望，都在画屏间。\n便拟骑黄鹄，直上扣云关。",
        "dynasty": "宋",
        "collection_info": null
    },
    {
        "uuid": "4ba04633a38809d2750a380e51303d30",
        "title": "满江红 玉帐西来",
        "author": "李廷忠",
        "content": "玉帐西来，道前是、绣衣使者。\n游览处、秋风鼓吹，自天而下。\n湘水得霜清可鉴，巫峰过雨森如画。\n有神仙、佳致在胸襟，真潇洒。\n荆州宝，元无价。\n夔门政，长多暇。\n听谈兵樽俎，百川倾泻。\n此日寿觞容我劝，他年枢柄还公把。\n趁桂花、时节去朝天，香随马。",
        "dynasty": "宋",
        "collection_info": null
    },
    {
        "uuid": "e928740c08a0ad038e13355abed53ac0",
        "title": "鹧鸪天 槛外长江浪拍空",
        "author": "李廷忠",
        "content": "槛外长江浪拍空。\n萧萧红蓼白苹风。\n三秋告稔三农庆，九日追欢九客同。\n烟渚北，月岩东。\n莫嫌光景太匆匆。\n登龙戏马英雄事，都在南楼一啸中。",
        "dynasty": "宋",
        "collection_info": null
    },
    {
        "uuid": "01a298bd124657fe89836ef9bbc7257c",
        "title": "踏莎行 星野涵辉",
        "author": "李廷忠",
        "content": "星野涵辉，云峰环翠。\n南园迎腊开梅蕊。\n瑶台仙子笑相逢，金钗行里拼沈醉。\n照乘骊珠，出闲天骥。\n相随寿母多年纪。\n春风侍宴宝花楼，五枝七叶都荣贵。",
        "dynasty": "宋",
        "collection_info": null
    },
    {
        "uuid": "023c216641ca1fed90f29d0c961b6dff",
        "title": "贺新凉・贺新郎 濯锦江头路",
        "author": "李廷忠",
        "content": "濯锦江头路。\n望祥云、密拥旌幢，初开天府。\n冰露壶中秋玉莹，不着人间烦暑。\n现物表、神仙风度。\n回首太清宫阙杳，是鸣珂簪笔遨游处。\n舟万斛，却西诉。\n筹边堂上兵无数。\n笑当年、蜀山谅将，夜分旗鼓。\n听取今朝宣阃令，洗尽蛮烟塞雾。\n便催唤、衮衣归去。\n运应河清逢岳诞，办中兴事业须申甫。\n看岁岁，寿觞举。",
        "dynasty": "宋",
        "collection_info": null
    },
    {
        "uuid": "47848fdf8fe1db79c29f87a3d7349e51",
        "title": "霜天晓角 洞天仙伯",
        "author": "李廷忠",
        "content": "洞天仙伯。\n总是梅标格。\n来索东风一笑，香浮动、潜溪月。\n寿尊谁共酌。\n少年花县客。\n试问日边春信，梁园上、正飞雪。",
        "dynasty": "宋",
        "collection_info": null
    },
    {
        "uuid": "130f23918b84af7f0040e9d1778f4593",
        "title": "感皇恩 昨夜一星明",
        "author": "李廷忠",
        "content": "昨夜一星明，太微西畔。\n应得良朝诞名将。\n豹韬龙节，谈笑坐清江汉。\n年年梅雪里、开华宴。\n铁券高勋，金锺洪算。\n要同宗社流芳远。\n玺书褒异，自得君王深眷。\n看看登剑履、明光殿。",
        "dynasty": "宋",
        "collection_info": null
    },
    {
        "uuid": "29fcf854497f1880f17cda00cf00a765",
        "title": "临江仙 人物风流真罕见",
        "author": "李廷忠",
        "content": "人物风流真罕见，何须尘外求仙。\n绿龟千岁稳巢莲。\n醉倾金凿落，笑拥玉и娟。\n须信日边消息好，寒花也作春妍。\n笙歌乐地酒中天。\n功名无限事，都在寿觞前。",
        "dynasty": "宋",
        "collection_info": null
    },
    {
        "uuid": "85521a6ea5289ff71c57019f30babfdf",
        "title": "临江仙 秋到三山呈瑞气",
        "author": "李廷忠",
        "content": "秋到三山呈瑞气，斑斑绣虎文章。\n早分桂殿一枝香。\n婉谋参幕府，华署等朝行。\n驾月姮娥来献寿，胜如昨夜辉光。\n十分满劝紫霞觞。\n年年花萼宴，相约侍君王。",
        "dynasty": "宋",
        "collection_info": null
    },
    {
        "uuid": "989626233d56402b07caa91a667a1b1d",
        "title": "庆清朝 天启重光",
        "author": "李廷忠",
        "content": "天启重光，地锺上瑞，有人起自东山。\n当年谢傅，几曾鹤发貂冠。\n不似文章隽老，重来鸣步斗枢间。\n洪钧转，五原草绿，太白兵闲。\n运庆今朝初度，正日添纹线，月挂冰盘。\n恩重御壶宣劝，喜溢天颜。\n听取沙堤好语，金科红篆押千官。\n春长在，调元鼎里，不假还丹。",
        "dynasty": "宋",
        "collection_info": null
    },
    {
        "uuid": "54a8e31fc25fead18516d05fd8eb4a7b",
        "title": "卜算子 草际雪痕消",
        "author": "李廷忠",
        "content": "草际雪痕消，梅上春心动。\n碧幕红裙簇画筵，横玉声三弄。\n雅兴杂鱼龙，妙舞回鸾凤。\n莫道司空眼惯□，还入清宵梦。",
        "dynasty": "宋",
        "collection_info": null
    },
    {
        "uuid": "aaedaf663db9c5e89889b7e2ed7d706b",
        "title": "百字令・念奴娇 小斋幽僻",
        "author": "胡惠斋",
        "content": "小斋幽僻，久无人到此，满地狼藉。\n几案尘生多少憾，把玉指亲传踪迹。\n画出南枝，正开侧面，花蕊俱端的。\n可怜风韵，故人难寄消息。\n非共雪月交光，这般造化，岂费东君力。\n只欠清香来扑鼻，亦有天然标格。\n不上寒窗，不随流水，应不钿宫额。\n不愁三弄，祗愁罗袖轻拂。",
        "dynasty": "宋",
        "collection_info": null
    },
    {
        "uuid": "f31dacdc749d44600af7d1696b1c52f2",
        "title": "满江红 暝霭黄昏",
        "author": "胡惠斋",
        "content": "暝霭黄昏，灯檠上、荧荧初炙。\n银焰袅、孤光分夜，寸心凝碧。\n留照娇颜欢笑偶，上元庆赏嬉游夕。\n笑聚萤、积雪与偷光，寒儒忆。\n蝶眷恋，成何得。\n花传喜，知何日。\n听邻家昨夜，扣阍谁觅。\n焰短始知新月上，摇红孤馆因风急。\n恨那人、别后不成眠，时时剔。",
        "dynasty": "宋",
        "collection_info": null
    },
    {
        "uuid": "fc51b434b116f7a485ae1ae2958580ba",
        "title": "卜算子 双桨浪花平",
        "author": "谢直",
        "content": "双桨浪花平，夹岸青山锁。\n你自归家我自归，说着如何过。\n我断不思量，你莫思量我。\n将你从前与我心，付与他人可。",
        "dynasty": "宋",
        "collection_info": null
    },
    {
        "uuid": "3346cf74a4d7ab07ee80bd52b2cc347d",
        "title": "金人捧露盘 下明光",
        "author": "高似孙",
        "content": "下明光，违宣曲，上扬州。\n玉帐暖、十万貔貅。\n梅花照雪，月随歌吹到江头。\n牙樯锦缆，听雁声、夜宿瓜州。\n南山客，东山妓，蒲萄酒，鹔鹴裘。\n占何逊、杜牧风流。\n琼花红叶，做珠帘、十里遨头。\n竹西歌吹，理新曲、人在春楼。",
        "dynasty": "宋",
        "collection_info": null
    },
    {
        "uuid": "22b1e0bcbd0f42549faaea499ab508f3",
        "title": "眼儿媚 翠帘低护郁金堂",
        "author": "高似孙",
        "content": "翠帘低护郁金堂。\n犹自未忺妆。\n梨花新月，杏花新雨，怎奈昏黄。\n春今不管人相忆，欲去又相将。\n只销相约，与春同去，须到君行。",
        "dynasty": "宋",
        "collection_info": null
    },
    {
        "uuid": "effca783f3a02def5f38764afc3acc02",
        "title": "莺啼序 青旗报春来了",
        "author": "高似孙",
        "content": "青旗报春来了，玉鳞鳞风旎。\n陈瑶席、新奏琳琅，窈窕来荐嘉社。\n桂酒洗琼芳，丽景晖晖，日夜催红紫。\n湛青阳新沐，人声澹荡花里。\n光泛崇兰，坼遍桃李，把深心料理。\n共携手、蘅室兰房，奈何新恨如此。\n对佳时、芳情脉脉，眉黛蹙、羞搴琼珥。\n折微馨、聊寄相思，莫愁如水。\n青苹再转，淑思菲菲，春又过半矣。\n细雨湿香尘，未晓又止。\n莫教一鴂无聊，群芳亹亹。\n伤情漠漠，泪痕轻洗。\n曲琼桂帐流苏暖，望美人、又是论千里。\n佳期杳渺，香风不肯为媒，可堪玩此芳芷。\n春今渐歇，不忍零花，犹恋馀绮。\n度美曲、造新声，乐莫乐此新知。\n思美人兮，有花同倚。\n年华做了，功成如委。\n天时相代何日已。\n怅春功、非与他时比。\n殷勤举酒酬春，春若能留，□还亦喜。",
        "dynasty": "宋",
        "collection_info": null
    },
    {
        "uuid": "1f024fa52130759a25cd5c8102ef69da",
        "title": "失调名 红翻茧栗梢头遍",
        "author": "高似孙",
        "content": "红翻茧栗梢头遍。",
        "dynasty": "宋",
        "collection_info": null
    },
    {
        "uuid": "14dfdb41bd3a4a9f50e299f4af5547be",
        "title": "蓦山溪 海棠枝上",
        "author": "易祓",
        "content": "海棠枝上，留得娇莺语。\n双燕几时来，并飞入、东风院宇。\n梦回芳草，绿遍旧池塘，梨花雪，桃花雨。\n毕竟春谁主。\n东郊拾翠，襟袖沾飞絮。\n宝马趁雕轮，乱红中、香尘满路。\n十千斗酒，相与买春闲，吴姬唱，秦娥舞。\n拼醉青楼暮。",
        "dynasty": "宋",
        "collection_info": null
    },
    {
        "uuid": "16e00bcf0d7693f66508761fdeffd8b9",
        "title": "喜迁莺 帝城春昼",
        "author": "易祓",
        "content": "帝城春昼。\n见杏脸桃腮，胭脂微透。\n一霎儿晴，一霎儿雨，正是催花时候。\n淡烟细柳如画，雅称踏青携手。\n怎知道、那人人，独倚阑干消瘦。\n别后。\n音信断，应是泪珠，滴遍香罗袖。\n记得年时，胆瓶儿畔，曾把牡丹同嗅。\n故乡水遥山远，怎得新欢如旧。\n强消遣，把闲愁推入，花前杯酒。",
        "dynasty": "宋",
        "collection_info": null
    },
    {
        "uuid": "e9a5b2b92abac101d70f84e6c9403af4",
        "title": "水调歌头 自古清胜地",
        "author": "易祓",
        "content": "自古清胜地，江带与山篸。\n夸娥擘此石鐪，不独岭之南。\n初见仙岩第一，再见砻岩第二，今见淡岩三。\n邱壑皆有分，品第不须谈。\n望前驱，陪后乘，破晴岚。\n出城一舍而近，峭壁与天参。\n不使尘埃涴脚，忽觉烟云对面，鹤驭可同骖。\n杖屦从归去，此乐湘潭。",
        "dynasty": "宋",
        "collection_info": null
    },
    {
        "uuid": "3c1c89620f21739bbbbda4b901d50086",
        "title": "一翦梅 染泪修书寄彦章",
        "author": "易祓妻",
        "content": "染泪修书寄彦章。\n贪做前廊。\n忘却回廊。\n功名成就不还乡。\n铁做心肠。\n石做心肠。\n红日三竿懒画妆。\n虚度韶光。\n瘦损容光。\n不知何日得成双。\n羞对鸳鸯。\n懒对鸳鸯。",
        "dynasty": "宋",
        "collection_info": null
    },
    {
        "uuid": "4f3dc16941de3a3e05365bdaed4daced",
        "title": "水调歌头 帝念重湖远",
        "author": "章斯才",
        "content": "帝念重湖远，使者选清强。\n关西夫子人杰，搅辔出鸳行。\n熊楚一天坐镇，虎节三台更历，号令肃秋霜。\n褰帷间风俗，原隰总生光。\n瞻南极，朝北斗，酌霞觞。\n潢池息浪奏凯，筹饷属萧张。\n一点眉间多，一札日边有诏，香案侍东皇。\n岁岁蓬壶宴，好景对枨黄。",
        "dynasty": "宋",
        "collection_info": null
    },
    {
        "uuid": "12b05c7496cae39b5bdd1a86582dbdb1",
        "title": "水调歌头 秋老楚天阔",
        "author": "章斯才",
        "content": "秋老楚天阔，光粲极南星。\n郁葱瑞霭浮动，湘水舞湘灵。\n方启流虹华旦，恰值绂麟弥月，嘉会庆千龄。\n维岳绛神处，玉印注长生。\n衣衮绣，袍练鹊，纽双萦。\n民气和乐，雁到回地作欢声。\n楚观连天境界，四景撩人风物，身世自蓬瀛。\n剩酌金貂醁，飞诏到临蒸。",
        "dynasty": "宋",
        "collection_info": null
    },
    {
        "uuid": "042aa1c0b38e802d6d4260cdb17d494a",
        "title": "水龙吟 洛阳九老图中",
        "author": "危稹",
        "content": "洛阳九老图中，当时司马年犹小。\n争如今夕，举杯相劝，十人齐寿。\n已幸同庚，何分雌甲，本无多少。\n但有头可白，无愁可解，只如此、都赢了。\n庆礼十年还又，更十年、依前难老。\n尽教百岁，做人高祖，见孙白首。\n却要从今，探梅脚健，看山眼好。\n赖天公，顿得东园长在，陪歌陪酒。",
        "dynasty": "宋",
        "collection_info": null
    },
    {
        "uuid": "808c716f167561ea2fadadab52173353",
        "title": "渔家傲 老去诸馀情味浅",
        "author": "危稹",
        "content": "老去诸馀情味浅。\n诗词不上闲钗钏。\n宝幌有人红两靥。\n帘间见。\n紫云元在梨花院。\n十四条弦音调远。\n柳丝不隔芙蓉面。\n秋入西窗风露晚。\n归去懒。\n酒酣一任乌巾岸。",
        "dynasty": "宋",
        "collection_info": null
    },
    {
        "uuid": "722c3cecedbd5eff81ed956c2f38838e",
        "title": "沁园春 籍甚声名",
        "author": "危稹",
        "content": "籍甚声名，门阑相种，文章世科。\n算当年瑞世，正当夏五，仙家毓德，全是春和。\n底事屏星，着之海峤，奈此腾骧骥足何。\n君知否，看飞来丹诏，径上鸾坡。\n殷勤携酒相过。\n要滟滟浮君金叵罗。\n叹同心相契，古来难觅，二年同处，意总无它。\n如此平分，更教添个，也自清风明月多。\n拼沈醉，任光浮绿鬓，笑满红涡。",
        "dynasty": "宋",
        "collection_info": null
    },
    {
        "uuid": "72d8b5313c777fb879af8fc87e843cf1",
        "title": "满江红 八十归来",
        "author": "王居安",
        "content": "八十归来，方岩下、几竿修竹。\n柴门外，沙铺软路，水流清玉。\n栽接新来桃与李，安排旧日松和菊。\n过小桥、作个看山楼，千峰绿。\n收笔砚，藏棋局。\n酒莫饮，经须读。\n但平平放下，顿超凡俗。\n独睡已无年少梦，闲吟不唱他家曲。\n算人生、万事苦无多，相将足。",
        "dynasty": "宋",
        "collection_info": null
    },
    {
        "uuid": "88c5df467bb47bdf633b86ae85df0d50",
        "title": "沁园春 湖海襟期",
        "author": "王居安",
        "content": "湖海襟期，烟霞气宇，天下星郎。\n有灵方时后，年年却老，神锋耳底，夜夜腾光。\n万卷蟠胸，千锺蘸甲，衮衮词源三峡滂。\n功成处，见须弥日月，河岳星霜。\n兴来引笔千行。\n看举世何人是智囊。\n任纵横万变，难瞒道眼，优游自乐，不识愁肠。\n闹市丛中，密林静处，鼻观常闻三界香。\n天书到，听笙箫竞奏，幢盖班行。",
        "dynasty": "宋",
        "collection_info": null
    },
    {
        "uuid": "0a91651b399c6e39b00d6dc186946f56",
        "title": "朝中措 银河无际渺澄空",
        "author": "王克勤",
        "content": "银河无际渺澄空。\n一点寿光中。\n此夕谪仙初度，清歌吉甫清风。\n文章间世，曾亲玉座，屡赐金锺。\n丹禁若须鳌便，赤城唤取渔翁。",
        "dynasty": "宋",
        "collection_info": null
    },
    {
        "uuid": "b0eb28f14e7dc339e53ebd7c2ff0a042",
        "title": "浣溪沙 鬓亸云梳月带痕",
        "author": "锺将之",
        "content": "鬓亸云梳月带痕。\n软红香里步莲轻。\n妖娆六幅过腰裙。\n不怕满堂佳客醉，只愁灭烛翠眉颦。\n更期疏影月黄昏。",
        "dynasty": "宋",
        "collection_info": null
    },
    {
        "uuid": "3f90cd9233c8e23c1d8d100a62ac53e3",
        "title": "浣溪沙 苹老秋深水落痕",
        "author": "锺将之",
        "content": "苹老秋深水落痕。\n桂花微弄雨花轻。\n癯仙也解醉红裙。\n太白曲君愁满饮，小鸿眉黛爱低颦。\n尊前一洗眼花昏。",
        "dynasty": "宋",
        "collection_info": null
    },
    {
        "uuid": "63359bcc3f08beac9ccf65708517ac9c",
        "title": "水调歌头 更似南津港",
        "author": "锺将之",
        "content": "更似南津港，再遇吕公船。",
        "dynasty": "宋",
        "collection_info": null
    },
    {
        "uuid": "5959bbcf9d6589474bc78bf31c7c9d55",
        "title": "浣溪沙 南国风流是故乡",
        "author": "吴礼之",
        "content": "南国风流是故乡。\n红盐落子不因霜。\n于中小底最珍藏。\n荐酒荐茶些子涩，透心透顶十分香。\n可人回味越思量。",
        "dynasty": "宋",
        "collection_info": null
    },
    {
        "uuid": "5d3defb016582cac6c61ce7e04b7870c",
        "title": "喜迁莺 银蟾光彩",
        "author": "吴礼之",
        "content": "银蟾光彩。\n喜稔岁闰正，元宵还再。\n乐事难并，佳时罕遇，依旧试灯何碍。\n花市又移星汉，莲炬重芳人海。\n尽勾引，遍嬉游宝马，香车喧隘。\n晴快。\n天意教、人月更圆，偿足风流债。\n媚柳烟浓，夭桃红小，景物迥然堪爱。\n巷陌笑声不断，襟袖馀香仍在。\n待归也，便相期明日，踏青挑菜。",
        "dynasty": "宋",
        "collection_info": null
    },
    {
        "uuid": "4723623f18f22dad638908f1d13d8567",
        "title": "丑奴儿・采桑子 金风颤叶",
        "author": "吴礼之",
        "content": "金风颤叶，那更饯别江楼。\n听凄切、阳关声断，楚馆云收。\n去也难留。\n万重烟水一扁舟。\n锦屏罗幌，多应换得，蓼岸苹洲。\n凝想恁时欢笑，伤今萍梗悠悠。\n谩回首、妖娆何处，眷恋无由。\n先自悲秋。\n眼前景物只供愁。\n寂寥情绪，也恨分浅，也悔风流。",
        "dynasty": "宋",
        "collection_info": null
    },
    {
        "uuid": "45c97bca820f175441405cd5fd7e2288",
        "title": "杏花天 闷来凭得阑干暖",
        "author": "吴礼之",
        "content": "闷来凭得阑干暖。\n自手引、朱帘高卷。\n桃花半露胭脂面。\n芳草如茵乍展。\n烟光散、湖光潋滟。\n映绿柳、黄鹂巧啭。\n遥山好似宫眉浅。\n人比遥山更远。",
        "dynasty": "宋",
        "collection_info": null
    },
    {
        "uuid": "c14e148660d997f804d4f5e102c996d0",
        "title": "雨中花・夜行船 眷浓恩重",
        "author": "吴礼之",
        "content": "眷浓恩重，长离永别，凭谁为返香魂。\n忆湘裙霞袖，杏脸樱唇。\n眉扫春山淡淡，眼裁秋水盈盈。\n便如何忘得，温柔情态，恬静天真。\n凭栏念及，夕阳西下，暮烟四起江村。\n渐入夜、疏星映柳，新月笼云。\n酝造一生清瘦，能消几个黄昏。\n断肠时候，帘垂深院，人掩重门。",
        "dynasty": "宋",
        "collection_info": null
    },
    {
        "uuid": "ab061d9ec253de845f77bf3eace992d6",
        "title": "瑞鹤仙 风传秋信至",
        "author": "吴礼之",
        "content": "风传秋信至。\n颤叶叶庭梧，飘零阶砌。\n年华迅流水。\n况荣枯翻手，存亡弹指。\n谁编故纸。\n论古往、英雄斗智。\n在当时、唤做功名，到此尽成闲气。\n何谓。\n生为行客，死乃归人，世同驿邸。\n十步九计。\n空捞攘，谩儿戏。\n忍都将、有限光阴萦绊，趁逐无穷天地。\n我直须、跳出樊笼，做个俏底。",
        "dynasty": "宋",
        "collection_info": null
    },
    {
        "uuid": "6928599a4be76226aac1b9b1509c5ec5",
        "title": "蓦山溪 刘郎老矣",
        "author": "吴礼之",
        "content": "刘郎老矣，倦入繁华地。\n触目愈伤情，念陈迹、人非物是。\n共谁携手，落日步江村，临远水，对遥山，闲看烟云起。\n买牛卖剑，便作儿孙计。\n朋旧自荣华，也怜我、无名无利。\n箪瓢锺鼎，等是百年身，空妄作，枉迂回，贪爱从今止。",
        "dynasty": "宋",
        "collection_info": null
    },
    {
        "uuid": "ae4df92c8c4340a77f40147a7adf7efa",
        "title": "风入松 苹汀蓼岸荻花洲",
        "author": "吴礼之",
        "content": "苹汀蓼岸荻花洲。\n占断清秋。\n五湖景物供心眼，几曾有、一点闲愁。\n梦里翩翩胡蝶，觉来叶叶渔舟。\n谢郎随分总优游。\n信任沈浮。\n恬然云水无贪吝，笑腰缠、骑鹤扬州。\n只恐丹青妙笔，写传难尽风流。",
        "dynasty": "宋",
        "collection_info": null
    },
    {
        "uuid": "ab7db442a7ab2edb0ffd76aad20ec7ca",
        "title": "渔家傲 红日三竿莺百啭",
        "author": "吴礼之",
        "content": "红日三竿莺百啭。\n梦回鸳枕离魂乱。\n料得玉人肠已断。\n眉峰敛。\n晓妆镜里春愁满。\n绿琐窗深难见面。\n云笺谩写教谁传。\n闻道笙歌归小院。\n梁尘颤。\n多因唱我新词劝。",
        "dynasty": "宋",
        "collection_info": null
    },
    {
        "uuid": "d204eb9aefebbb1197005e542289de0d",
        "title": "蝶恋花 睡思厌厌莺唤起",
        "author": "吴礼之",
        "content": "睡思厌厌莺唤起。\n帘卷东风，犹未忺梳洗。\n眼细眉长云拥髻。\n笑垂罗袖熏沈水。\n媚态盈盈闲举止。\n只有江梅，清韵能相比。\n诗酒琴棋歌舞地。\n又还同醉春风里。",
        "dynasty": "宋",
        "collection_info": null
    },
    {
        "uuid": "65d6f5becdb1dc2c9cf51e6198325dbb",
        "title": "蝶恋花 急水浮萍风里絮",
        "author": "吴礼之",
        "content": "急水浮萍风里絮。\n恰似人情，恩爱无凭据。\n去便不来来便去。\n到头毕竟成轻负。\n帘卷春山朝又暮。\n莺燕空忙，不念花无主。\n心事万千谁与诉。\n断云零雨知何处。",
        "dynasty": "宋",
        "collection_info": null
    },
    {
        "uuid": "a8a1c3720f07c172bbd94342668489da",
        "title": "蝶恋花 满地落红初过雨",
        "author": "吴礼之",
        "content": "满地落红初过雨。\n绿树成阴，紫燕风前舞。\n烟草低迷萦小路。\n昼长人静扃朱户。\n沈水香销新剪苎。\n敧枕朦胧，花底闻莺语。\n春梦又还随柳絮。\n等闲飞过东墙去。",
        "dynasty": "宋",
        "collection_info": null
    },
    {
        "uuid": "58dd97f507808afd24a702f826163454",
        "title": "桃源忆故人 画桥流水飞花舞",
        "author": "吴礼之",
        "content": "画桥流水飞花舞。\n柳外斜风细雨。\n红瘦绿肥春暮。\n肠断桃源路。\n欢随仙子乘鸾去。\n镂月裁云何处。\n唯有病和愁绪。\n肯伴刘郎住。",
        "dynasty": "宋",
        "collection_info": null
    },
    {
        "uuid": "9f2ace63a586ca47a9a335d28addad8e",
        "title": "谒金门 风乍扇",
        "author": "吴礼之",
        "content": "风乍扇。\n帘外落红千片。\n飞尽落花春不管。\n斗忙莺与燕。\n往事上心撩乱。\n睡起日高犹倦。\n料得伊家情眷眷。\n近来长梦见。",
        "dynasty": "宋",
        "collection_info": null
    },
    {
        "uuid": "fa1de1f4eb168ee5f096a126c060d37d",
        "title": "霜天晓角 连环易缺",
        "author": "吴礼之",
        "content": "连环易缺。\n难解同心结。\n痴呆佳人才子，情缘重、怕离别。\n意切。\n人路绝。\n共沈烟水阔。\n荡漾香魂何处，长桥月。\n断桥月。",
        "dynasty": "宋",
        "collection_info": null
    },
    {
        "uuid": "e973a781741fe6f1025aed4251d97117",
        "title": "霜天晓角 西风又急",
        "author": "吴礼之",
        "content": "西风又急。\n细雨黄花湿。\n楼枕一篙烟水，兰舟漾、画桥侧。\n念昔。\n空泪滴。\n故人何处觅。\n魂断菱歌凄怨，疏帘卷、暮山碧。",
        "dynasty": "宋",
        "collection_info": null
    },
    {
        "uuid": "dd71d5078cedc75eeb786a4a940c489f",
        "title": "生查子 吴山与越山",
        "author": "吴礼之",
        "content": "吴山与越山，相对摩今古。\n袅缆浙江亭，回首西兴渡。\n区区名利人，无分香闺住。\n匆遽促征鞍，又入临平路。",
        "dynasty": "宋",
        "collection_info": null
    },
    {
        "uuid": "6df683a5b2eb0ee385395f9a1cd728bf",
        "title": "失调名 我不成、心酸眼软",
        "author": "吴礼之",
        "content": "我不成、心酸眼软。",
        "dynasty": "宋",
        "collection_info": null
    },
    {
        "uuid": "952de48384428168f2fd71b17fd0d41b",
        "title": "好事近 金菊间芙蓉",
        "author": "吴礼之",
        "content": "金菊间芙蓉，秋意未为萧索。\n临水见山庭院。\n伴玉人杯酌。\n携炉终日袅沈烟，氤氲篆文□。\n可惜被风吹散，把袖儿笼着。",
        "dynasty": "宋",
        "collection_info": null
    },
    {
        "uuid": "73116844c628b6decd72af851a159649",
        "title": "柳梢青 板约红牙",
        "author": "吴礼之",
        "content": "板约红牙。\n歌翻白雪，杯泛流霞。\n苏小情多，潘郎年少，欢计生涯。\n轩窗临水人家。\n更门掩、青春杏花。\n百万呼卢，十千沽酒，不负韶华。",
        "dynasty": "宋",
        "collection_info": null
    },
    {
        "uuid": "7bd4bb465c5d4932874e96141e548c07",
        "title": "满江红 三月风前花薄命",
        "author": "陈善",
        "content": "三月风前花薄命，五更枕上春无力。",
        "dynasty": "宋",
        "collection_info": null
    },
    {
        "uuid": "918e120412f044d73bb033bb0f02fb96",
        "title": "满江红 梅腊宾春",
        "author": "丁黼",
        "content": "梅腊宾春，瑞烟满、华堂馥郁。\n还又祝、屏垂彩帨，觞称醽醁。\n南浦西山开寿域，朱帘画栋调新曲。\n庆彩衣、龙节侍慈萱，春长绿。\n双鹤发，齐眉福。\n一麟瑞，如冰玉。\n看国封重见，五霞凝轴。\n王母瑶池鸾凤驭，麻姑金鼎神仙箓。\n数从今、椿算到何时，蟠桃熟。",
        "dynasty": "宋",
        "collection_info": null
    },
    {
        "uuid": "b810a211831305fe16ef55696870447f",
        "title": "贺新凉・贺新郎 梦里骖鸾鹤",
        "author": "俞国宝",
        "content": "梦里骖鸾鹤。\n觉三山不远，依前海风吹落。\n浮到五湖烟月上，刚被梅香醉着。\n粲玉树、轻明疏薄。\n十万琼琚天女队，捧冰壶、玉液琉璃杓。\n来伴我，荐清酌。\n恍然梦断浑非昨。\n问溪边竹外，新来为谁开却。\n无限冰魂招不得，拟把离骚唤觉。\n待抖擞、红尘双脚。\n万里瑶台终一到，想玉奴、不负东昏约。\n留此恨，寄残角。",
        "dynasty": "宋",
        "collection_info": null
    },
    {
        "uuid": "f80f40af4e7744cbea5c2e95795f9c85",
        "title": "风入松 一春长费买花钱",
        "author": "俞国宝",
        "content": "一春长费买花钱。\n日日醉花边。\n玉骢惯识西湖路，骄嘶过、沽酒垆前。\n红杏香中箫鼓，绿杨影里秋千。\n暖风十里丽人天。\n花压髻云偏。\n画船载取春归去，馀情寄、湖水湖烟。\n明日重扶残醉，来寻陌上花钿。",
        "dynasty": "宋",
        "collection_info": null
    },
    {
        "uuid": "b833400e9b95599cd1437bd717918bbc",
        "title": "瑞鹤仙 春衫和泪着",
        "author": "俞国宝",
        "content": "春衫和泪着。\n又燕入江南，雁归衡岳。\n东风晓来恶。\n绕西园无绪，泪随花落。\n愁钟恨角。\n梦无凭、难成易觉。\n到春来易感，韩香顿减，沈腰如削。\n离索。\n挑灯占信，听鹊求音，不禁春弱。\n云轻雨薄。\n阳台远，信难托。\n念盟钗一股，鸾光两破，已负秦楼素约。\n但莫教、嫩绿成阴，把人误却。",
        "dynasty": "宋",
        "collection_info": null
    },
    {
        "uuid": "26271b1f970babb976f187ccc45ac175",
        "title": "清平乐 数声乌鹊",
        "author": "俞国宝",
        "content": "数声乌鹊。\n院宇寒萧索。\n杨柳梢头秋过却。\n无叶可供风落。\n可人犹有芙蕖。\n向人泠澹妆梳。\n云外征鸿过尽，夕阳依旧平芜。",
        "dynasty": "宋",
        "collection_info": null
    },
    {
        "uuid": "2d5181e6592e11b40c91238c63e0037d",
        "title": "卜算子 翦烛写香笺",
        "author": "俞国宝",
        "content": "翦烛写香笺，拨火温寒醑。\n门外东风将我愁，欲作三更雨。\n夜夜玉楼心，日日长亭路。\n豆蔻花开信不来，尘满金钗股。",
        "dynasty": "宋",
        "collection_info": null
    },
    {
        "uuid": "a8291b1147f500200f8628d117e289c3",
        "title": "风入松 东风巷陌暮寒骄",
        "author": "俞国宝",
        "content": "东风巷陌暮寒骄。\n灯火闹河桥。\n胜游忆遍钱塘夜，青鸾远、信断难招。\n蕙草情随雪尽，梨花梦与云销。\n客怀先自病无聊。\n绿酒负金蕉。\n下帏独拥香篝睡，春城外、玉漏声遥。\n可惜满街明月，更无人为吹箫。",
        "dynasty": "宋",
        "collection_info": null
    },
    {
        "uuid": "f56a61d527aeeecb2d23d849e6891915",
        "title": "水调歌头 穷达付天命",
        "author": "徐冲渊",
        "content": "穷达付天命，生死见交情。\n人今老矣，□□狗苟与蝇营。\n赢得一头霜雪。\n闲却五湖风月。\n鸥鸟负前盟。\n颜厚已如甲，太息误平生。\n想箕山，怀颍水，挹馀清。\n只今归去，沧浪深处濯吾缨。\n笑抚山中泉石。\n细说人间荆棘。\n有道苦难行。\n好补青萝屋，且占白云耕。",
        "dynasty": "宋",
        "collection_info": null
    },
    {
        "uuid": "bbaad8390c7e6dcfa3c2fb6262cc22f9",
        "title": "谒金门 花过雨",
        "author": "李好义",
        "content": "花过雨。\n又是一番红素。\n燕子归来衔绣幕。\n旧巢无觅处。\n谁在玉楼歌舞。\n谁在玉关辛苦。\n若使胡尘吹得去。\n东风侯万户。",
        "dynasty": "宋",
        "collection_info": null
    },
    {
        "uuid": "8856d64a50102b4929e2bf439eadc620",
        "title": "望江南・忆江南 思往事",
        "author": "李好义",
        "content": "思往事，白尽少年头。\n曾帅三军平蜀难，沿边四郡一齐收。\n逆党反封侯。\n元宵夜，灯火闹啾啾。\n厅上一员闲总管，门前几个纸灯球。\n箫鼓胜皇州。",
        "dynasty": "宋",
        "collection_info": null
    },
    {
        "uuid": "7e53abd148904d42f87bed75e55c6d5e",
        "title": "水调歌头 船系钓台下",
        "author": "程准",
        "content": "船系钓台下，身寄碧云端。\n胸中千古风月，笔下助波澜。\n唤起羊裘仙魄，来伴蝉冠清影，星阁倚阑干。\n上想中兴事，名节重于山。\n濯沧浪，开玉鉴，照朱颜。\n平生多少英气，直欲斩楼兰。\n尽道诗书元帅，好作经纶上衮，勋业秉华丹。\n霄汉展鸾翼，雷雨震龙蟠。",
        "dynasty": "宋",
        "collection_info": null
    },
    {
        "uuid": "ae1948da2b2605f943aa4c53ec0dad53",
        "title": "秋日田父辞 啄黍黄鸡没骨肥",
        "author": "高翥",
        "content": "啄黍黄鸡没骨肥。\n绕篱绿橘缀枝垂。\n新酿酒，旋裁衣。\n正是昏男嫁女时。",
        "dynasty": "宋",
        "collection_info": null
    },
    {
        "uuid": "019a7a1d8623b3c97659b2a207006073",
        "title": "秋日田父辞 少妇挼蓝旋染裙",
        "author": "高翥",
        "content": "少妇挼蓝旋染裙。\n大儿敲葛自浆巾。\n新摘摘，笑欣欣。\n相唤相呼看赛神。",
        "dynasty": "宋",
        "collection_info": null
    },
    {
        "uuid": "943c9e962eab60e57b2265c7ff631727",
        "title": "念奴娇 岩扃不锁",
        "author": "高惟月",
        "content": "岩扃不锁，算空洞深窈，是谁初凿。\n帝遣六丁持月斧，乱把云根镵斫。\n骇目奇观，恍如崩浪，汹涌从天落。\n谪仙何处，翠珉佳句如昨。\n惆怅白首重游，多情还似，与青山有约。\n且对清尊酬胜赏，休想舞衣歌乐。\n景物依然，头颅如许，何事嗟漂泊。\n翩翩归兴，故山无限林壑。",
        "dynasty": "宋",
        "collection_info": null
    },
    {
        "uuid": "2760b93a414db4d8a46a10f846a358d4",
        "title": "水调歌头 铜章纡墨绶",
        "author": "彭叔夏",
        "content": "铜章纡墨绶，茜服佩银鱼。\n慈闱一笑，全胜莱子彩衣裾。\n好事柿红萱草，长伴朱颜绿发，荣贵更谁如。\n轴锦装鸾诰，帘绣窣藤舆。\n龙为炙，麟作脯，倒琼壶。\n寿筵今年，邀请金母伴麻姑。\n缥渺飞琼舞罢，宛转双成歌彻，何物奉亲娱。\n探支长命缕，预借角蟾蜍。",
        "dynasty": "宋",
        "collection_info": null
    },
    {
        "uuid": "dd7c654805a0c5bbe6cdbaf02d96bf1d",
        "title": "失调名 横斜淡月黄昏",
        "author": "应",
        "content": "横斜淡月黄昏，漏泄早春消息。",
        "dynasty": "宋",
        "collection_info": null
    },
    {
        "uuid": "fcd651e10c7edc9d15cc1c2e4a1192fd",
        "title": "失调名 试问海棠健否",
        "author": "吴康",
        "content": "试问海棠健否，海棠虽似，减清香。",
        "dynasty": "宋",
        "collection_info": null
    },
    {
        "uuid": "64f3c1b8066d8e813182d382a3a1366f",
        "title": "失调名 凌空蜂翼递香来",
        "author": "吴康",
        "content": "凌空蜂翼递香来，惊破蜜房幽梦。",
        "dynasty": "宋",
        "collection_info": null
    },
    {
        "uuid": "fd716d6f77fb3d3e9c8f7460742a5bbd",
        "title": "贺新郎 田舍炉头语",
        "author": "汪",
        "content": "田舍炉头语。\n便如何学得，三变美成家数。\n村酒三杯狂兴发，拔剑偶然起舞。\n只么也、迎寒送暑。\n待草万言书上阙，似忧端、倚柱东邻女。\n卿相事，未易许。\n渔歌且和芙蓉渚。\n又何须、淫辞媟语，诃风诋雨。\n劝人生、且随缘分，分外一毫莫取。\n那富贵、由天付与。\n身蹈危机犹不觉，如布衣、自在都无阻。\n空博得，雪千缕。",
        "dynasty": "宋",
        "collection_info": null
    },
    {
        "uuid": "0de565bd13cdfe132dac76815859c8b4",
        "title": "蝶恋花 午夜凉生风不住",
        "author": "汪",
        "content": "午夜凉生风不住。\n河汉无声，时见疏星度。\n佳客伴君知未去。\n对床只欠潇潇雨。\n素月四更山外吐。\n金鸭慵添，消尽沈烟缕。\n料想玉楼人念处。\n归舟日望荷花浦。",
        "dynasty": "宋",
        "collection_info": null
    },
    {
        "uuid": "443bc2f815535284b6878f393c865594",
        "title": "念奴娇 谁家野菜饭炊香",
        "author": "汪",
        "content": "谁家野菜饭炊香，正是江南寒食。\n试问春光今几许，犹有三分之一。\n枝上花稀，柳间莺老，是处春狼藉。\n新来燕子，尚传晋苑消息。\n应记往日西湖，万家罗绮，见满城争出。\n急管繁弦嘈杂处，宝马香车如织。\n猛省狂游，恍如昨梦，何日重寻觅。\n杜鹃声里，桂轮挂上空碧。",
        "dynasty": "宋",
        "collection_info": null
    },
    {
        "uuid": "4f39acc72834b09646a5b7a83ea60329",
        "title": "水调歌头 落日水亭静",
        "author": "汪",
        "content": "落日水亭静，藕叶胜花香。\n时贤飞盖，松间喝道挟胡床。\n暑气林深不受，山色晚来逾好，顿觉酒尊凉。\n妙语发天籁，幽眇亦张皇。\n射者中，弈者胜，兴悠长。\n佳人雪藕，更调冰水赛寒浆。\n惊饵游鱼深逝，带箭山禽高举，此话要商量。\n溪上采菱女，三五傍垂杨。",
        "dynasty": "宋",
        "collection_info": null
    },
    {
        "uuid": "b05188f496242940fd5b61674318e069",
        "title": "如梦令 几点弄晴微雨",
        "author": "汪",
        "content": "几点弄晴微雨。\n翳日薄云来去。\n断送一番春，满径杨花飞絮。\n无语。\n无语。\n还是旧时院宇。",
        "dynasty": "宋",
        "collection_info": null
    },
    {
        "uuid": "a86cf57b23dfba2f8bbe0dfce98acc14",
        "title": "贺新郎 帖子传新语",
        "author": "汪",
        "content": "帖子传新语。\n问自来、翰林学士，几多人数。\n或道江心空铸镜，或道艾人如舞。\n或更道、冰盘消暑。\n或道芸香能去蠹，有宫中、斗草盈盈女。\n都不管，道何许。\n离骚古意盈洲渚。\n也莫道、龙舟吊屈，浪花吹雨。\n只有辟兵符子好，少有词人拈取。\n谁肯向、帖中道与。\n绝口用兵两个字，是老臣、忠爱知艰阻。\n写此句，绛纱缕。",
        "dynasty": "宋",
        "collection_info": null
    },
    {
        "uuid": "f01cfda76455ba6c7ad271c9974a6014",
        "title": "贺新郎 夜对灯花语",
        "author": "汪",
        "content": "夜对灯花语。\n且随宜、果盘草草，两三杯数。\n翠玉环中园五亩，自唱山歌自舞。\n况今夜、尊前无暑。\n何用食前须方丈，更后车、何用婵娟女。\n这闲福，自心许。\n蓼花芦叶纷江渚。\n有沙边、寒蛩吟透，梧桐秋雨。\n羡甚满堂金玉富，未可学人渔取。\n怕天也、未曾相与。\n豹遁蛟藏泉可濯，有鬼神、呵护盘之阻。\n鲜可食，脍银缕。",
        "dynasty": "宋",
        "collection_info": null
    },
    {
        "uuid": "14f74e9e5a786c2d5b109e8ac8ee46c9",
        "title": "鹧鸪词・瑞鹧鸪 伤时怀抱不胜愁",
        "author": "汪",
        "content": "伤时怀抱不胜愁。\n野水粼粼绿遍洲。\n满地落花春病酒，一帘明月夜登楼。\n明眸皓齿人难得，寒食清明事又休。\n只是鹧鸪三两曲，等闲白了几人头。",
        "dynasty": "宋",
        "collection_info": null
    },
    {
        "uuid": "bbd880f0b830cb88ee1c9306039caab2",
        "title": "念奴娇 相逢草草",
        "author": "汪",
        "content": "相逢草草，共吟诗、同醉杯中之物。\n评论三王讥五霸，谈辩喧哗邻壁。\n敲缺唾壶，击残如意，妙语飞华雪。\n无能为也，如何对此三杰。\n看取东野诗成，南昌书就，奈征车催发。\n后夜山深何处宿，红豆寒灯明灭。\n一老堪怜，两生未起，应念星星发。\n风传佳话，花村无犬惊月。",
        "dynasty": "宋",
        "collection_info": null
    },
    {
        "uuid": "81538f2bfa983ea088ba506316a1d2b1",
        "title": "西江月 千缕柳丝犹嫩",
        "author": "汪",
        "content": "千缕柳丝犹嫩，一星榆火初明。\n载将新意寿幽人。\n红袖持杯劝尽。\n老鹤自偏野性，沙鸥难比轻身。\n殷勤多谢祝长春。\n一笑东风夜静。",
        "dynasty": "宋",
        "collection_info": null
    },
    {
        "uuid": "be3c375d72f7c4db6c400b125251a6ba",
        "title": "沁园春 民吾同胞",
        "author": "汪",
        "content": "民吾同胞，剖破藩篱，元是大家。\n故见之诰诏，视如子弟，谆勤恳切，悃愊无华。\n孝悌力田，职当劝相，起早非干为看花。\n亲酌酒，老农唯诺，句句仁芽。\n晓来犹觉寒些。\n看雨湿风吹旗□斜。\n笑吾生八十，尽谙农事，公筵既彻，更共烹茶。\n高唱豳风，敬酬令尹，王道桑麻乐有涯。\n春务急，见溪头杨柳，已可藏鸦。",
        "dynasty": "宋",
        "collection_info": null
    },
    {
        "uuid": "659a8fb90b65dfcf99fc6a9ff9582b2a",
        "title": "如梦令 一只船儿没赛",
        "author": "汪",
        "content": "一只船儿没赛。\n七十六年装载。\n把柁更须牢，风饱蒲帆轻快。\n无碍。\n无碍。\n匹似子猷访戴。",
        "dynasty": "宋",
        "collection_info": null
    },
    {
        "uuid": "7490cb938dcb9eb61c08310718f4f36a",
        "title": "江城子 可是东风、当日欠商量",
        "author": "汪",
        "content": "可是东风、当日欠商量。\n百紫千红春富贵，无半点，似渠香。",
        "dynasty": "宋",
        "collection_info": null
    },
    {
        "uuid": "5e637093cc4cafbb6542a79f40dd9e1d",
        "title": "南乡子 儿有掌中杯",
        "author": "虞刚简",
        "content": "儿有掌中杯。\n但把归期苦苦催。\n奕世衣冠仍上第，公台。\n元自诗书里面来。\n秋色为渠开。\n先我梁山马首回。\n猿鹤莫轻窥蕙帐，惊猜。\n抬步归休亦乐哉。",
        "dynasty": "宋",
        "collection_info": null
    },
    {
        "uuid": "c955522f346a085394cef7b0d5ac6fd4",
        "title": "向湖边 万里烟堤",
        "author": "张拭",
        "content": "万里烟堤，百花风榭，游女翩翩羽盖。\n彩挂秋千，向花梢娇对。\n矧门外、森立乔松，日花争丽，犹若当年文会。\n廊庙夔龙，暂卜邻交外。\n共讲真率，玉糁金齑脍。\n同萧散寄傲，樽罍倾北海。\n佳处难忘，约追欢须再。\n况风月不用一钱买。\n但回首，七虎堂中心欲碎。\n千里相思，幸前盟犹在。",
        "dynasty": "宋",
        "collection_info": null
    },
    {
        "uuid": "0118e9eac4b7022bc4abd918d4285a0f",
        "title": "霜天晓角 空山木落",
        "author": "赵希明",
        "content": "空山木落。\n月淡阑干角。\n相与羊裘披上，方知道、宦情薄。\n老来须自觉。\n酒尊行处乐。\n疑到碧湾无路，滩声小、橹声薄。",
        "dynasty": "宋",
        "collection_info": null
    },
    {
        "uuid": "37b7b8a68e5fb82e40a9a93dc92d5cb1",
        "title": "醉蓬莱 望皇都清晓",
        "author": "程珌",
        "content": "望皇都清晓，瑞日祥烟，洞开阊阖。\n一朵红云，映重瞳日月。\n万岁山高，九霞杯暖，正想宸游洽。\n绝塞庭琛，重闱天笑，年年仙阙。\n韶凤徘徊，蒲鱼演漾，镐酒恩浓，龙蟠建业。\n玉琢麟符，分付人中杰。\n奠国安民，持将祝寿，乐作君臣悦。\n看取头厅，押班称贺，明年天节。",
        "dynasty": "宋",
        "collection_info": null
    },
    {
        "uuid": "49abd7201cf62d0375d5369acb663798",
        "title": "西江月 岁贡来从玉垒",
        "author": "程珌",
        "content": "岁贡来从玉垒，天恩拜赐金奁。\n春风一朵紫云鲜。\n明月轻浮盏面。\n想见清都绛阙，雍容多少神仙。\n归来满袖玉炉烟。\n愿侍年年天宴。",
        "dynasty": "宋",
        "collection_info": null
    },
    {
        "uuid": "2ff881422ff7f95b328bf38bc8d91778",
        "title": "鹧鸪天 饮罢天厨碧玉觞",
        "author": "程珌",
        "content": "饮罢天厨碧玉觞。\n仙韶九奏少停章。\n何人采得扶桑椹，捣就蓝桥碧绀霜。\n凡骨变，骤清凉。\n何须仙露与琼浆。\n君恩珍重浑如许，祝取天皇似玉皇。",
        "dynasty": "宋",
        "collection_info": null
    },
    {
        "uuid": "8ab988c86a231a938347acda4036e789",
        "title": "水调歌头 玉女扫天净",
        "author": "程珌",
        "content": "玉女扫天净，雍观掠江宽。\n问君何事底急，夜半挟舟还。\n三岛眠龙惊觉，万顷明琼碾破，凉月照东南。\n碧气正吞吐，满挹漱膺肝。\n烟蓬上，乘云象，嗷天关。\n人间已梦，我独危坐玩漫汗。\n螭殿黄昏未锁，鹤氅翩跹蜚下，共吸酒壶干。\n兴罢吹笙去，风露五更寒。",
        "dynasty": "宋",
        "collection_info": null
    },
    {
        "uuid": "69066d7f9fb9aefef660e149876234a2",
        "title": "水调歌头 电阙驱神骏",
        "author": "程珌",
        "content": "电阙驱神骏，铁棰起痴蛟。\n木鸣山裂盛夏，白昼野魖号。\n急上瑶庭深处，为问龙君何怒，抉破古天河。\n日华开绚采，雨意属诗豪。\n与君来，蜚玉佩，斩觚瓢。\n纤流沈羽，借我万斛沸银涛。\n醉拍满缸香雪，写竭一池浓墨，逸气正飘飖。\n何事谪仙子，归去续松醪。",
        "dynasty": "宋",
        "collection_info": null
    },
    {
        "uuid": "9be66ac36f4f7541b7ecb90771ea91e4",
        "title": "水调歌头 日毂金钲赤",
        "author": "程珌",
        "content": "日毂金钲赤，雪窦水晶寒。\n支机石下翻浪，喷薄出层关。\n半夜雌龙惊走，明日灵蛇张甲，蜚上石盘桓。\n多谢山君护，未放醉翁闲。\n安得醉，风泚泚，露珊珊。\n翠云老子，邀我瑶佩驾红鸾。\n一勺流觞何有，万石横缸如注，虹气饮溪干。\n忽梦坐银井，长啸俯清湍。",
        "dynasty": "宋",
        "collection_info": null
    },
    {
        "uuid": "fbb9d60f175253f0dfaa4aaddcd1cda8",
        "title": "水调歌头 天地本无际",
        "author": "程珌",
        "content": "天地本无际，南北竟谁分。\n楼前多景，中原一恨杳难论。\n却似长江万里，忽有孤山两点，点破水晶盆。\n为借鞭霆力，驱去附昆仑。\n望淮阴，兵冶处，俨然存。\n看来天意，止欠士雅与刘琨。\n三拊当时顽石，唤醒隆中一老，细与酌芳尊。\n孟夏正须雨，一洗北尘昏。",
        "dynasty": "宋",
        "collection_info": null
    },
    {
        "uuid": "4cffd42bb9dbf36c00c195781c76d218",
        "title": "水调歌头 渤澥东南界",
        "author": "程珌",
        "content": "渤澥东南界，西北倚昆仑。\n当时推步，但知宇内有干坤。\n午夜风轮微转，驾我浮空泛景，一息过天垠。\n俯视人间世，渺渺聚沤尘。\n挽天吴，摩海若，吐还吞。\n宁用计年，八十阳九又三阴。\n要自白榆星外，直至黑流沙底，山与泽俱平。\n不论初末度，一色界如银。",
        "dynasty": "宋",
        "collection_info": null
    },
    {
        "uuid": "b032a30d6f33d716a9bc95601d3470f3",
        "title": "六州歌头 向来抵掌",
        "author": "程珌",
        "content": "向来抵掌，未必总谈空。\n难遍举，质三事，试从公。\n记当年，赋得一丘一壑，天鸢阔，渊鱼静，莫击磬，但酌酒，尽从容。\n一水西来他日，会从公、曳杖其中。\n问前回归去，已笑白发成蓬。\n不识如今，几西风。\n蒙庄多事，论虱豕，推羊蚁，未辞终。\n又骤说，鱼得计，孰能通。\n□□□。\n叹如云罔罟，龙伯啖，眇难穷。\n凡三惑，谁使我，释然融。\n岂是匏瓜者，把行藏、悉俯鸿蒙。\n且从头检校，想见迎公。\n湖上千松。",
        "dynasty": "宋",
        "collection_info": null
    },
    {
        "uuid": "898a5476f902592b1a556ec064f9268c",
        "title": "满江红 黄鹤楼前",
        "author": "程珌",
        "content": "黄鹤楼前，江百尺、波横光溢。\n问老子、当年高兴，何人知得。\n最爱洞庭天际水，分明表里玻璃色。\n恐今宵、未必似前番，天应惜。\n都莫问，鸿锺勒。\n也休羡，壶天谪。\n忆故人霜下，乱滩横笛。\n便好骑鲸游汗漫，古来蟾影何曾没。\n更明年、重约再来时，乘槎客。",
        "dynasty": "宋",
        "collection_info": null
    },
    {
        "uuid": "60964dfb868bf229718d2d04332d4657",
        "title": "满江红 颇恨登临",
        "author": "程珌",
        "content": "颇恨登临，浪自作、骚人愁语。\n石城上、何须苦说，死袁生褚。\n当日卧龙商略处，秦淮王气真何许。\n与君来、萧瑟北风寒，黄云暮。\n枕锺阜，湖玄武。\n生此虎，真蹲踞。\n看四山环合，休临江渚。\n可笑唐人无意度，却言此虎凌波去。\n君且住、明月为人来，潮生浦。",
        "dynasty": "宋",
        "collection_info": null
    },
    {
        "uuid": "b2479c8ded4e94c7f8228b49dcf2f791",
        "title": "沁园春 玉局仙人",
        "author": "程珌",
        "content": "玉局仙人，轻帆万里，送入三吴。\n怪一舟如叶，元无浊物，依然姑射，满载冰壶。\n昔日文君，千言成诵，不识如今记得无。\n新来也，喜都将分付，一颗骊珠。\n向来田赋蠲输。\n散多少、春风巴与渝。\n算公家粗了，莼鲈而已，何妨西子，白发江湖。\n印铸黄金，时来须佩，毕竟人生万卷书。\n离情处，正秦淮岁晚，雪意模糊。",
        "dynasty": "宋",
        "collection_info": null
    },
    {
        "uuid": "c181c3c0a832ccf493967b964ed82045",
        "title": "步虚词・西江月 休怪频年司钥",
        "author": "程珌",
        "content": "休怪频年司钥，仙官长守仙宫。\n东风未肯到凡红。\n先舞云韶彩凤。\n都是一团和气，故教上苑春浓。\n群仙拍手过江东。\n高唱紫芝新颂。",
        "dynasty": "宋",
        "collection_info": null
    },
    {
        "uuid": "4ae57597a85b4a294f74f16e9cb46a45",
        "title": "沁园春 公有仙姿",
        "author": "程珌",
        "content": "公有仙姿，苍松野鹤，落落昂昂。\n论法主长生，仍须极贵，云台绛阙，都许尚羊。\n更忆当年，而今时候，一念功名下帝旁。\n天分付，使人间草木，尽有春香。\n人知相法奇庞。\n又那识、阴功事更长。\n算毗陵荒政，江东风采，忠文典则，澟澟生光。\n再岁秦淮，觚棱入梦，帷幄从来在庙堂。\n公归去，好平心献替，人望时康。",
        "dynasty": "宋",
        "collection_info": null
    },
    {
        "uuid": "9fc33072a085a51e1c45178846f4bffc",
        "title": "沁园春 那用招秋",
        "author": "程珌",
        "content": "那用招秋，休言推暑，风自熏兮。\n问谁解当初，识公来处，月明碧落，旆卷青霓。\n千丈长松，起人生意，冻芋寒瓜空满畦。\n还堪怪，怪诸公衮衮，我尚凭泥。\n须教一举崔嵬。\n算人世、功名各有梯。\n更何须炼鼎，玄霜绛雪，只烦煮茗，水饼冰齑。\n紫府多仙，招来满座，公自长生角亢齐。\n何曾也，有玉麟行地，老凤梧栖。",
        "dynasty": "宋",
        "collection_info": null
    },
    {
        "uuid": "3ea7bb3502873bb72ab7277bb815f1c0",
        "title": "沁园春 君有新词",
        "author": "程珌",
        "content": "君有新词，何妨为我，时遣奚奴。\n看此山大小，风流晋宋，眼中馀子，苦自侏儒。\n九曲清溪，千枝杨柳，还记新条更有无。\n春将好，欲从君商略，君意何如。\n佳人玉佩琼琚。\n更胸中、浇灌有诗书。\n把古人行处，从头检点，今人说底，却不须渠。\n更上石头，重登锺阜，画作金陵考古图。\n频相见，怕熏风早晚，便隔天隅。",
        "dynasty": "宋",
        "collection_info": null
    },
    {
        "uuid": "cf0ec95d57ee38a372d028c750e06d32",
        "title": "沁园春 消得雕栏",
        "author": "程珌",
        "content": "消得雕栏，也不枉教，车马如狂。\n怪元和一事，韩公子者，归来斫去，玉毁昆冈。\n为解花嘲，朝来试看，采佩殷霞浥露香。\n君休怪，算只缘太艳，俗障难降。\n诗人未易平章。\n向百卉、雕零独后装。\n看洪炉大器，从来成晚，只须这着，也做花王。\n况是月坡，花围一尺，压尽纷纷琐细芳。\n还堪笑，笑龙锺老凤，方入都堂。",
        "dynasty": "宋",
        "collection_info": null
    },
    {
        "uuid": "3fe5cd936ca8c08afd7abca2d03d13ca",
        "title": "沁园春 试课阳坡",
        "author": "程珌",
        "content": "试课阳坡，春后添栽，多少杉松。\n正桃坞昼浓，云溪风软，从容延叩，太史丞公。\n底事越人，见垣一壁，比过秦关遽失瞳。\n江神吏，灵能脱罟，不发卫平蒙。\n休言唐举无功。\n更休笑、丘轲自厄穷。\n算汨罗醒处，元来醉里，真敖假孟，毕竟谁封。\n太史亡言，床头酿熟，人在晴岚杳霭中。\n新堤路，喜樛枝鳞角，夭矫苍龙。",
        "dynasty": "宋",
        "collection_info": null
    },
    {
        "uuid": "3a3b8926d8d66fca419b08a78187f4e6",
        "title": "锦堂春・锦堂春慢 最是元来",
        "author": "程珌",
        "content": "最是元来，苦无风雨。\n只恁匆匆归去。\n看游丝、都不恨，恨秦淮新涨，向人东注。\n醉里仙人，惜春曾赋。\n却不解、留春且住。\n问何人、留得住。\n怕小山更有，碧芜春句。",
        "dynasty": "宋",
        "collection_info": null
    },
    {
        "uuid": "05d595cb3ef46dbf473f4c37f24191cd",
        "title": "壶中天・念奴娇 日躔东井",
        "author": "程珌",
        "content": "日躔东井，正轮囷桂影，十分光洁。\n火令方中符国运，天与非常英杰。\n荦荦平生，眼空宇宙，绿发千寻雪。\n笑谈一镇，单于底事心慑。\n晚岁佛地功深，人间富贵，五湖烟水阔。\n谁遣心期事左，须酬满、麒麟勋业。\n又也何妨，长生仙箓，已在黄金阙。\n中原恢拓，要公归任调燮。",
        "dynasty": "宋",
        "collection_info": null
    },
    {
        "uuid": "a542909578b33eaadb251b17b19ce750",
        "title": "烛影摇红 青旆摇风",
        "author": "程珌",
        "content": "青旆摇风，朱帘漏月黄昏早。\n蓬山万叠忽蜚来，上有千灯照。\n和气祥烟缭绕。\n映琼楼、五云缥缈。\n青裙缟袂，乱吹繁弦，九衢欢笑。\n元是琴堂，十分管领春光到。\n手移星宿下人寰，招客来仙岛。\n信道邦人见少。\n彷佛似、皇都春好。\n明年只恐，鳌山扈从，随班清晓。",
        "dynasty": "宋",
        "collection_info": null
    },
    {
        "uuid": "8d84396df53863b24ac3de4a586ed912",
        "title": "谒金门 烟漠漠",
        "author": "程珌",
        "content": "烟漠漠。\n醉里看春都错。\n过了清明迟一着。\n牡丹重约摸。\n晓日渐明檐角。\n天与芳辰难却。\n驻得韶华元有药。\n桃源谁共约。",
        "dynasty": "宋",
        "collection_info": null
    },
    {
        "uuid": "ea773ffe6f1cee2904eef6f4450ed94d",
        "title": "水龙吟 道家弱水蓬莱",
        "author": "程珌",
        "content": "道家弱水蓬莱，鲸波万里谁知得。\n人间自有，南昌居士，仙风道骨。\n诗似白星，貌如聃老，风尘挺出。\n向谪仙家里，滕王阁畔，飘玉佩、下丹阙。\n黄发四朝元老，又谁知、重生绿发。\n手提一笔，活人多少，三千功积。\n已冠文昌，人人瞻望，玉枢躔逼。\n对新凉、酒颊微红，宛是一星南极。",
        "dynasty": "宋",
        "collection_info": null
    },
    {
        "uuid": "613ad3316a7d2c29e07bb925a2c8dd62",
        "title": "喜迁莺 少年意气",
        "author": "程珌",
        "content": "少年意气，脑燕兵胡，虏王区脱。\n眼底朦胧，腹中空洞，不着曹刘元白。\n闻道殊科八中，也要彩卢连掷。\n收拾尽，到如今但有，寸心如铁。\n天付，真奇特。\n口静神充，双眼胡僧碧。\n楚国离骚，唐朝词学，未信芳尘□歇。\n结取佳人香佩，截断儿曹绮舌。\n归去也，且斓斑戏彩，好春长日。",
        "dynasty": "宋",
        "collection_info": null
    },
    {
        "uuid": "0ae4bb525c8eac2fb3e641fe624cd299",
        "title": "喜迁莺 评君谁似",
        "author": "程珌",
        "content": "评君谁似，似长松千丈，离奇多节。\n骨瘦棱棱，文高荦荦，今日□来仙阙。\n走卒识公容貌，酋虏问公官阀。\n更史馆，一编书多少，频添勋业。\n伟绝。\n今岁别。\n新绿名孙，又见枝生叶。\n底事七旬，双瞳如水，毕竟桂花方发。\n赐第彤墀秋早，又一瑶枢光洁。\n故人也，念相逢谁似，凤池同列。",
        "dynasty": "宋",
        "collection_info": null
    },
    {
        "uuid": "0dd46bc20406922bc80e8b411124d43b",
        "title": "喜迁莺 一天风露",
        "author": "程珌",
        "content": "一天风露，喜初行弹压，人间残暑。\n金母此时，云軿先绛，又见枢星光吐。\n人道鸿蒙逢日，可是东方明处。\n更天上、走王人络绎，仪鸾琼醑。\n听语。\n更希举。\n试把皇朝、盛事都来数。\n当日鳌头，皇扉侍母，绿发方瞳□□。\n更有飞凫王季，往往文星再聚。\n浑休问，但回班千岁，貂蝉成谱。",
        "dynasty": "宋",
        "collection_info": null
    },
    {
        "uuid": "06ac5f8cadb3439d3cd3bdb3773ec945",
        "title": "喜迁莺 去年玉燕",
        "author": "程珌",
        "content": "去年玉燕，记曾期今岁，瑶光入度。\n今日都人，从头屈指，尽是黑头公辅。\n争道一朝语合，谁信千龄际遇。\n更积雨。\n晓来晴，洗出琉璃秋宇。\n笑语。\n知何许。\n旆卷青霓，来自钧天所。\n道骨仙风，安排顿着，须是人间紫府。\n要识云台高绝，更有凤池深处。\n从今数。\n看千秋万岁，永承明主。",
        "dynasty": "宋",
        "collection_info": null
    },
    {
        "uuid": "9d07864784bcf1e8aaf4cdeda987dbc8",
        "title": "柳梢青 官已尚书",
        "author": "程珌",
        "content": "官已尚书，人犹寒素，仙有名言。\n谓是若人，法当至贵，仍主修年。\n唐人四字鲜妍。\n堪照映、画堂彩烟。\n更对新凉，一声芝曲，万斛金船。",
        "dynasty": "宋",
        "collection_info": null
    },
    {
        "uuid": "b2fe567017e3751920bead9a7a58281b",
        "title": "柳梢青 嫩绿成堆",
        "author": "程珌",
        "content": "嫩绿成堆。\n朝来红紫，都在莓苔。\n方见春来，又闻春去，暗里谁催。\n人生易老何哉。\n春去矣、秋风又来。\n何似云溪，长春日月，无去无归。",
        "dynasty": "宋",
        "collection_info": null
    },
    {
        "uuid": "65184366b9ca55f4f020147d708a339a",
        "title": "酹江月・念奴娇 平生有意",
        "author": "程珌",
        "content": "平生有意，把六经膏泽，人人沾受。\n白被子明康节辈，浪说乘除先后。\n遇合一时，英雄千古，谁是高强手。\n蹉跎岁晚，临风浩然搔首。\n今但入梦青山，云溪深处，烟月生怀袖。\n宿有十年萧散愿，此段功缘须就。\n因忆坡公，仇池有约，莫误归时候。\n今朝对酒，歌此与君为寿。",
        "dynasty": "宋",
        "collection_info": null
    },
    {
        "uuid": "bfbfc0839080e17ca41481172bb0592b",
        "title": "贺新郎 袖手云溪畔",
        "author": "程珌",
        "content": "袖手云溪畔。\n看人间、纷纷饥乌腐鼠，触蛮交战。\n便得金鱼垂玉带，多少雌黄点勘。\n算此语、必非河汉。\n直自弹冠班八座，更青春、数到期颐算。\n一段玉，无纤玷。\n公难学处尤堪羡。\n全似□、泠泠秋水，体清形健。\n衮处从来高一着，那肯随人脚转。\n要须是、常见干坤清晏。\n天意未教公猛去，要都俞、了却从公便。\n歌寿斝，朱帘卷。",
        "dynasty": "宋",
        "collection_info": null
    },
    {
        "uuid": "f97a2c2ced01341379eac79bd78522b3",
        "title": "宝鼎现 绿杨欲舞",
        "author": "程珌",
        "content": "绿杨欲舞，红杏微笑，春工渐侈。\n试偻指、自从嘉定，数到宝庆□□里。\n无一岁、不书年大有，问元功谁燮理。\n□□□、于变雍熙，如此自当千岁。\n况是端笏蓬莱陛。\n但看雍容、玉立山峙。\n炼五色、补天无迹，扶日天衢光四被。\n安清佑、填群心声色，恬然如谈笑耳。\n更八荒、民生奠枕，此着又当千岁。\n又况善述先猷，严武备、不开边鄙。\n阴功遍南北，千岁未多畴祉。\n且说总是三千岁。\n此际方岐嶷。\n听今日、处处笙歌，何止南楼十二。",
        "dynasty": "宋",
        "collection_info": null
    },
    {
        "uuid": "7c8c34cd5606ac6e51a180152879c62c",
        "title": "念奴娇 归来一笑",
        "author": "程珌",
        "content": "归来一笑，尚看看趁得，人间寒食。\n阿寿牵衣仍问我，双鬓新来添白。\n忍见庭前，去年芳草，依旧青青色。\n西湖雨后，绿波两岸平拍。\n天教断送流年，三之一矣，又是成疏隔。\n燕子春寒浑未到，谁说江南消息。\n玉树熏香，冰桃翻浪，好个山间景物。\n这回归去，松风深处横笛。",
        "dynasty": "宋",
        "collection_info": null
    },
    {
        "uuid": "6d40e152a4620fb3b5f8bde6950718e0",
        "title": "念奴娇 嫣然一笑",
        "author": "程珌",
        "content": "嫣然一笑，向烛花光下，经年才见。\n欲语还羞如有恨，方得东君一盼。\n天意无情，更教微雨，香泪流丹脸。\n今朝霁色，笙歌初沸庭院。\n因是思入东屏，当年手植，遍桃源低岸。\n失脚东来春七度，辜负芳丛无限。\n问讯园丁，宁如归去，细与从头看。\n东风独立，白云遮断双眼。",
        "dynasty": "宋",
        "collection_info": null
    },
    {
        "uuid": "225d19324bea230f474bbe67ba8b766c",
        "title": "倾杯・倾杯乐 銮殿秋深",
        "author": "程珌",
        "content": "銮殿秋深，玉堂宵永，千门人静。\n问天上、西风几度，金盘光满，露浓银井。\n碧云飞下双鸾影。\n迤逦笙歌近笑语，群仙隐隐。\n更前问讯。\n堕在红尘今省。\n渐曙色、晓风清迥。\n更积霭沈阴、都卷尽。\n向窗前、引镜看来，尚喜精神炯炯。\n便折简、浮丘共酌，奈天也、未教酩酊。\n来岁却笑群仙，月寒空冷。",
        "dynasty": "宋",
        "collection_info": null
    },
    {
        "uuid": "4b7ec80f4c6c3d645b808857f5ed7e32",
        "title": "醉蓬莱 算千葩百卉",
        "author": "程珌",
        "content": "算千葩百卉，谁伴东风，早春时候。\n唯有江梅，在人间长久。\n雪后霜前，冲涉多少，尚精神如旧。\n岁岁年年，酴酥饮了，便为公寿。\n更向尊前席上，细看人与梅花，棱棱争瘦。\n桃李漫山，都落芳尘后。\n和气满身，参调玉弦，表天然孤秀。\n来岁今朝，星闱雾阁，一卮春酒。",
        "dynasty": "宋",
        "collection_info": null
    },
    {
        "uuid": "f88d89282f2a4d60c42d27fae39c5261",
        "title": "醉蓬莱 记蟾宫桂子",
        "author": "程珌",
        "content": "记蟾宫桂子，撒向人间，如今时候。\n□□□□，□□□□□。\n白下长干，乱滩横笛，想昔游依旧。\n大海一沤，千年一息，谁称彭寿。\n开遍门前丹蕊，渐西风入东篱，酿成仙酒。\n□□□□，□□□□□。\n卓笔鸡笼，悬天宝盖，占断宣徽秀。\n来岁清苕，公家事了，斑衣蓝绶。",
        "dynasty": "宋",
        "collection_info": null
    },
    {
        "uuid": "45f0310b85378906dc9abee500c80923",
        "title": "西江月 天上初秋桂子",
        "author": "程珌",
        "content": "天上初秋桂子，庭前八月丹花。\n一年一度见仙槎。\n秋色分明如画。\n愿把阴功一脉，灯灯相续无涯。\n降祥作善岂其差。\n永作渔樵嘉话。",
        "dynasty": "宋",
        "collection_info": null
    },
    {
        "uuid": "b682cb2ef767699d1536cd02bf7b6ad6",
        "title": "西江月 底事中秋无月",
        "author": "程珌",
        "content": "底事中秋无月，元来留待今宵。\n群仙拍手度仙桥。\n惊起眠龙夭矫。\n天上灵槎一度，人间八月江潮。\n西兴渡口几魂消。\n又见潮生月上。",
        "dynasty": "宋",
        "collection_info": null
    },
    {
        "uuid": "17d64ef60322024ebed6778abebc59f8",
        "title": "满庭芳 未岁嘉平",
        "author": "程珌",
        "content": "未岁嘉平，初旬日四，雪中归自崇唐。\n山林湖海，一气接苍茫。\n踏尽玉龙千丈，更一望、龙尾天长。\n须臾上，高峰四顾，迤逦过前冈。\n群山，如玉削，松林百万，尽傅琼霜。\n浑疑是天际，一鹤翱翔。\n人道玉皇三六，欲一叩、风力方刚。\n明朝好，金乌衔烛，八表散祥光。",
        "dynasty": "宋",
        "collection_info": null
    },
    {
        "uuid": "821a2f826645130f36416460b68d3c36",
        "title": "满庭芳 去腊飞花",
        "author": "程珌",
        "content": "去腊飞花，今春未已，迤逦将度元宵。\n俄然甲子，青帝下新条。\n净扫一天沈霭，红轮满、大地山河。\n从今好，便当听取，万国起歌谣。\n有人，当此际，锄云深坞，剪月中阿。\n已占断春风，自种仙桃。\n更扶疏桂影直，从岩底、上拂云梢。\n仍为我，长摩苍石，无负此清波。",
        "dynasty": "宋",
        "collection_info": null
    },
    {
        "uuid": "f8957a09b0cfc36db9c1f1eb1d16f9ff",
        "title": "满庭芳 人道苍姬",
        "author": "程珌",
        "content": "人道苍姬，燠多寒少，故教千岁绵绵。\n算来春夏，一气本无偏。\n底事今年玉历，秋未朔、风露泠然。\n君知否，山深地僻，自是早霜天。\n如今，当此去，十分亲切，面问婵娟。\n何须看仙槎，海上重还。\n好在金英玉屑，□为我、满泛金船。\n仍传语，横江秀石，□永锁三川。",
        "dynasty": "宋",
        "collection_info": null
    },
    {
        "uuid": "6d24e77ff4256bd5d168c0f8a28ab11c",
        "title": "减字木兰花 不应双睫",
        "author": "程珌",
        "content": "不应双睫。\n看尽人间花与雪。\n曾是当时。\n一朵红云拥日飞。\n如今正好。\n万绿千红深处坐。\n也使春工。\n唤作天池五月风。",
        "dynasty": "宋",
        "collection_info": null
    },
    {
        "uuid": "7a50e630e5ed57770d6f37cd5657ff83",
        "title": "意难忘 宫额涂黄",
        "author": "朱用之",
        "content": "宫额涂黄。\n怕笺凝怨墨，酒渍离觞。\n红楼春寄梦，青琐夕生香。\n花气暖，柳阴凉。\n棹曲水沧浪。\n爱弄娇、临流梳洗，顾影低相。\n桃花结子成双。\n纵题红去后，枉误刘郎。\n琴心挑别恨，莺羽学新妆。\n千万恨，恼愁肠。\n便憔悴何妨。\n待共伊、平消别后，几度风光。",
        "dynasty": "宋",
        "collection_info": null
    },
    {
        "uuid": "54397b0539c0a39cb0d06fde38ab2c1e",
        "title": "失调名 叶叶柳眉齐抹翠",
        "author": "厉元范",
        "content": "叶叶柳眉齐抹翠，梢梢花脸争匀白。",
        "dynasty": "宋",
        "collection_info": null
    },
    {
        "uuid": "4b09ba5f8270d81f079e25eea10a327b",
        "title": "昭君怨 道是花来春未",
        "author": "郑域",
        "content": "道是花来春未。\n道是雪来香异。\n竹外一枝斜。\n野人家。\n冷落竹篱茅舍。\n富贵玉堂琼榭。\n两地不同栽。\n一般开。",
        "dynasty": "宋",
        "collection_info": null
    },
    {
        "uuid": "46de540741c94c745673f7cc43d85e8a",
        "title": "念奴娇 水晶宫殿",
        "author": "郑域",
        "content": "水晶宫殿，放三千龙女，凌波浮浴。\n花里雕房分洞户，隐隐钉头齐簇。\n处子娇羞，碧裙无袖，密护圆瑳玉。\n堤头微露，半身犹掩金绿。\n知是紫府筵开，□随纤指，出玲珑窗屋。\n倩剥霓裳轻手搔，掐损些些香玉。\n端的中心，密藏芳意，苦苦何时足。\n巴城憔悴，采歌犹闻新曲。",
        "dynasty": "宋",
        "collection_info": null
    },
    {
        "uuid": "e5c13e04469fd45605278591951770c1",
        "title": "蓦山溪 嫣然一笑",
        "author": "郑域",
        "content": "嫣然一笑，风味人间没。\n来自广寒宫，直偷得、天香入骨。\n软金缕屑，点缀碧琼枝，花藏叶，叶笼花，刚被风吹拂。\n道人衾帐，不用沈烟熨。\n插满枕屏山，觉身在、蓝桥仙窟。\n一觞一咏，消得九秋愁，篱边菊，畹中兰，甘避芳尘不。",
        "dynasty": "宋",
        "collection_info": null
    },
    {
        "uuid": "69a4fbd6328a80837523c3eb739958fa",
        "title": "霜天晓角 绿云剪叶",
        "author": "郑域",
        "content": "绿云剪叶。\n低护黄金屑。\n占断花中声誉，香与韵、两清洁。\n胜绝。\n君听说。\n是他来处别。\n试看金衣犹带，金庭露、玉阶月。",
        "dynasty": "宋",
        "collection_info": null
    },
    {
        "uuid": "56db0007f7043e903d63818396eb90f6",
        "title": "念奴娇 素肌莹净",
        "author": "郑域",
        "content": "素肌莹净，隔鲛绡贴衬，猩红妆束。\n火伞飞空熔不透，一块玲珑冰玉。\n破暑当筵，褪衣剥带，微露真珠肉。\n中心些子，向人何大焦缩。\n应恨旧日杨妃，尘埃走遍，向南闽西蜀。\n困入筠笼消黯搅，香色精神愁蹙。\n赖有君谟，为传家谱，不弃青黄绿。\n到头甜口，是人都要圜熟。",
        "dynasty": "宋",
        "collection_info": null
    },
    {
        "uuid": "72eb64b5776c3a7d5dcd5d41ec3585e8",
        "title": "念奴娇 蕊宫仙子",
        "author": "郑域",
        "content": "蕊宫仙子，爱痴儿、不禁三偷家果。\n弃核成根传汉苑，依旧风烟难□。\n老养丹砂，长留红脸，点透胭脂颗。\n金盘盛处，恍然天上新堕。\n莫厌对此飞觞，千年一熟，异人间梨枣。\n刘阮尘缘犹未断，却向花间飞过。\n争似莲枝，摘来满把，莺嘴平分破。\n餐霞嚼露，镇长歌醉蓬岛。",
        "dynasty": "宋",
        "collection_info": null
    },
    {
        "uuid": "c75027bb9a6945bcbde5a2268da2da7a",
        "title": "念奴娇 东陵美景",
        "author": "郑域",
        "content": "东陵美景，有轻烟和月，斜风吹雨。\n一体龙须随地转，不学松萝儿女。\n结就员青，收来掌握，犹带金盘露。\n拍浮金井，水花零乱飞舞。\n谁信六月飘霜，破开落刃，散银丝金缕。\n冷碧凄香萦齿颊，洗我尘襟烦暑。\n杜老吟诗，已公留客，此兴无今古。\n安期非诞，世间有枣如许。",
        "dynasty": "宋",
        "collection_info": null
    },
    {
        "uuid": "c8c15a1e93b150414897c4901dcd0dad",
        "title": "画堂春 东风吹雨破花悭",
        "author": "郑域",
        "content": "东风吹雨破花悭。\n客毡晓梦生寒。\n有人斜倚小屏山。\n蹙损眉弯。\n合是一钗双燕，却成两镜孤鸾。\n暮云修竹泪留残。\n翠袖凝斑。",
        "dynasty": "宋",
        "collection_info": null
    },
    {
        "uuid": "d284175ffeb424062c3e1675c11c0178",
        "title": "桃源忆故人 东风料峭寒吹面",
        "author": "郑域",
        "content": "东风料峭寒吹面。\n低下绣帘休卷。\n憔悴怕他春见。\n一任莺花怨。\n新愁不受诗排遣。\n尘满玉毫金砚。\n若问此愁深浅。\n天阔浮云远。",
        "dynasty": "宋",
        "collection_info": null
    },
    {
        "uuid": "bd57293387bd4ff6d683e8c9009c8d18",
        "title": "念奴娇 嗟来咄去",
        "author": "郑域",
        "content": "嗟来咄去，被天公、把做小儿调戏。\n蹀雪龙庭归未久，还促炎州行李。\n不半年间，北胡南越，一万三千里。\n征衫着破，着衫人、可知矣。\n休问海角天涯，黄蕉丹荔，自足供甘旨。\n泛绿依红无个事，时舞斑衣而已。\n救蚁藤桥，养鱼盆沼，是亦经纶耳。\n伊周安在，且须学老莱子。",
        "dynasty": "宋",
        "collection_info": null
    },
    {
        "uuid": "4e84c7d244b19e3a3e599b6eba60272f",
        "title": "浣溪沙 酒薄愁浓醉不成",
        "author": "郑域",
        "content": "酒薄愁浓醉不成。\n夜长敧枕数残更。\n嫩寒时节过烧灯。\n已自孤鸾羞对镜，未能双凤怕闻笙。\n莫教吹作别离声。",
        "dynasty": "宋",
        "collection_info": null
    },
    {
        "uuid": "92f452c58a67a4ea829145fdf6e359ca",
        "title": "霜天晓角 疏明瘦直",
        "author": "王澡",
        "content": "疏明瘦直。\n不受东皇识。\n留与伴春终肯，千红底、怎着得。\n夜色。\n何处笛。\n晓寒无奈力。\n若在寿阳宫院，一点点、有人惜。",
        "dynasty": "宋",
        "collection_info": null
    },
    {
        "uuid": "3f0b1b651ed08c3115d3c438a5118e2d",
        "title": "祝英台近 玉东西",
        "author": "王澡",
        "content": "玉东西，歌宛转。\n未做苦离调。\n着上征衫，字字是愁抱。\n月寒鬓影刁萧，舵楼开缆，记柳暗、乳鸦啼晓。\n短亭草。\n还是绿与春归，罗屏梦空好。\n燕语难凭，憔悴未渠了。\n可能妒柳羞花，起来浑懒，便瘦也、教春知道。",
        "dynasty": "宋",
        "collection_info": null
    },
    {
        "uuid": "56d13c4da577fcc1c30377a9e982ae09",
        "title": "点绛唇 又是年时",
        "author": "赵希",
        "content": "又是年时，冷烟寒食梨花院。\n柳金拖线。\n一曲珠歌转。\n翠碧雕梁，风软帘通燕。\n何须劝。\n酒豪诗健。\n逸韵今重见。",
        "dynasty": "宋",
        "collection_info": null
    },
    {
        "uuid": "d315659b92b84e346eea8faf8113ec72",
        "title": "满江红 赤壁矶头",
        "author": "戴复古",
        "content": "赤壁矶头，一番过、一番怀古。\n想当时、周郎年少，气吞区宇。\n万骑临江貔虎噪，千艘列炬鱼龙怒。\n卷长波、一鼓困曹瞒，今如许。\n江上渡，江边路。\n形胜地，兴亡处。\n览遗踪，胜读史书言语。\n几度东风吹世换，千年往事随潮去。\n问道傍、杨柳为谁春，摇金缕。",
        "dynasty": "宋",
        "collection_info": null
    },
    {
        "uuid": "0b796c09e57dfea3592e24045f9dbf68",
        "title": "水调歌头 雕鹗上云汉",
        "author": "戴复古",
        "content": "雕鹗上云汉，虎豹守天关。\n一官游戏，笑向古郢试朱轓。\n天下封疆几郡，尽得公为太守，奉诏仰天宽。\n万物一吐气，千里贺平安。\n雪楼高，三百尺，玉栏干。\n政成无事，时复把酒对江山。\n问讯莫愁安在，见说风流宋玉，犹有屋三间。\n请和阳春曲，留与世人看。",
        "dynasty": "宋",
        "collection_info": null
    },
    {
        "uuid": "15750baddb369388094831eb1b9e4290",
        "title": "沁园春 一曲狂歌",
        "author": "戴复古",
        "content": "一曲狂歌，有百馀言，说尽一生。\n费十年灯火，读书读史，四方奔走，求利求名。\n蹭蹬归来，闭门独坐，赢得穷吟诗句清。\n夫诗者，皆吾侬平日，愁叹之声。\n空馀豪气峥嵘。\n安得良田二顷耕。\n向临邛涤器，可怜司马，成都卖卜，谁识君平。\n分则宜然，吾何敢怨，蝼蚁逍遥戴粒行。\n开怀抱，有青梅荐酒，绿树啼莺。",
        "dynasty": "宋",
        "collection_info": null
    },
    {
        "uuid": "2574fd6637426c1ac56695eb2c316d3f",
        "title": "贺新郎 说与黄花道",
        "author": "戴复古",
        "content": "说与黄花道。\n九秋深、三光五岳，气锺英表。\n金马玉堂真学士，蕴藉诗书奥妙。\n一一是、经纶才调。\n斟酌古今来活国，算忠言、谠论知多少。\n又入奏，金门晓。\n朝回问寝披萱草。\n对高堂长说，一片君恩难报。\n更待痴儿千载遇，膝下十分荣耀。\n趁绿鬓、朱颜不老。\n整顿干坤济时了，奉板舆、拜国夫人号。\n可谓忠，可谓孝。",
        "dynasty": "宋",
        "collection_info": null
    },
    {
        "uuid": "560d2f3d6d5ab5f55e4589c5189dd508",
        "title": "贺新郎 忆把金罍酒",
        "author": "戴复古",
        "content": "忆把金罍酒。\n叹别来、光阴荏苒，江湖宿留。\n世事不堪频着眼，赢得两眉长皱。\n但东望、故人翘首。\n木落山空天远大，送飞鸿、北去伤怀久。\n天下事，公知否。\n钱塘风月西湖柳。\n渡江来、百年机会，从前未有。\n唤起东山丘壑梦，莫惜风霜老手。\n要整顿、封疆如旧。\n早晚枢庭开幕府，是英雄、尽为公奔走。\n看金印，大如斗。",
        "dynasty": "宋",
        "collection_info": null
    },
    {
        "uuid": "f2d7acb0ae80e197c2ba2b99c4e011c2",
        "title": "贺新郎 百尺连云起",
        "author": "戴复古",
        "content": "百尺连云起。\n试登临、江山人物，一时俱伟。\n旁挹金陵龙虎势，京岘诸峰对峙。\n隐隐接、扬州歌吹。\n雪浪舞从三峡下，乍逢迎、海若谈秋水。\n形胜地，有如此。\n使君一世经纶志。\n把风斤月斧，来此等闲游戏。\n见说楼成无多日，大手一何容易。\n笑天下、纷纷血指。\n酝酿春风与和气，举长江、变作香醪美。\n人共乐，醉桃李。",
        "dynasty": "宋",
        "collection_info": null
    },
    {
        "uuid": "5496358e6663af756b054d641c8fe3b9",
        "title": "水调歌头 轮奂半天上",
        "author": "戴复古",
        "content": "轮奂半天上，胜概压南楼。\n筹边独坐，岂欲登览快双眸。\n浪说胸吞云梦，直把气吞残虏，西北望神州。\n百载一机会，人事恨悠悠。\n骑黄鹤，赋鹦鹉，谩风流。\n岳王祠畔，杨柳烟锁古今愁。\n整顿干坤手段，指授英雄方略，雅志若为酬。\n杯酒不在手，双鬓恐惊秋。",
        "dynasty": "宋",
        "collection_info": null
    },
    {
        "uuid": "5422d4deebc310245b45620fd2e234a4",
        "title": "满庭芳 三日春光",
        "author": "戴复古",
        "content": "三日春光，群贤胜践，山阴何似山阳。\n鹅池墨妙，曲水记流觞。\n自许风流丘壑，何人共、击楫长江。\n新亭上，山河有异，举目恨堂堂。\n使君，经世志，十年边上，两鬓风霜。\n问池边杨柳，因甚凄凉。\n万树重新种了，株株在、桃李花傍。\n仍须待，剩栽兰芷，为国洗河湟。",
        "dynasty": "宋",
        "collection_info": null
    },
    {
        "uuid": "0469652fa1cb2d6fc2ce3749107c7427",
        "title": "满庭芳 赤壁矶头",
        "author": "戴复古",
        "content": "赤壁矶头，临皋亭下，扁舟两度经过。\n江山如画，风月奈愁何。\n三国英雄安在，而今但、一目烟波。\n风流处，竹楼无恙，相对有东坡。\n登临，还自笑，狂游四海，一向忘家。\n算天寒路远，早早归呵。\n明日片帆东下，沧洲上、千里芦花。\n真堪爱，买鱼沽酒，到处听吴歌。",
        "dynasty": "宋",
        "collection_info": null
    },
    {
        "uuid": "88e96095d8ae3b59ed9914e5ad01dbe8",
        "title": "醉落魄・一斛珠 龙山行乐",
        "author": "戴复古",
        "content": "龙山行乐。\n何如今日登黄鹤。\n风光政要人酬酢。\n欲赋归来，莫是渊明错。\n江山登览长如昨。\n飞鸿影里秋光薄。\n此怀祗有黄花觉。\n牢裹乌纱，一任西风作。",
        "dynasty": "宋",
        "collection_info": null
    },
    {
        "uuid": "ada5633138ff804752a888a6a8de1fe8",
        "title": "柳梢青 袖剑飞吟",
        "author": "戴复古",
        "content": "袖剑飞吟。\n洞庭青草，秋水深深。\n万顷波光，岳阳楼上，一快披襟。\n不须携酒登临。\n问有酒、何人共斟。\n变尽人间，君山一点，自古如今。",
        "dynasty": "宋",
        "collection_info": null
    },
    {
        "uuid": "c1780b3094f7fb5457130be123f73d01",
        "title": "锦帐春 处处逢花",
        "author": "戴复古",
        "content": "处处逢花，家家插柳。\n政寒食、清明时候。\n奉板舆行乐，使星随后。\n人间稀有。\n出郭寻仙，绣衣春昼。\n马上列、两行红袖。\n对韶华一笑，劝国夫人酒。\n百千长寿。",
        "dynasty": "宋",
        "collection_info": null
    },
    {
        "uuid": "ff58d44a6a6b3a1781ce65c8026e94a0",
        "title": "行香子 万石崔嵬",
        "author": "戴复古",
        "content": "万石崔嵬，二水涟漪。\n此江山、天下之奇。\n太平气象，百姓熙熙。\n有文章公，经纶手，把州麾。\n满斟寿酒，笑拈梅枝。\n管年年、长见花时。\n佳人休唱，浅近歌词。\n读浯溪颂，愚公记，澹岩诗。",
        "dynasty": "宋",
        "collection_info": null
    },
    {
        "uuid": "98757c4c5d6d0e8f1c05afdb0aebb82a",
        "title": "鹊桥仙 新荷池沼",
        "author": "戴复古",
        "content": "新荷池沼，绿槐庭院。\n檐外雨声初断。\n喧喧两部乱蛙鸣，怎得似、啼莺睍睆。\n风光流转。\n客游汗漫。\n莫问鬓丝长短。\n即时杯酒醉时歌，算省得、闲愁一半。",
        "dynasty": "宋",
        "collection_info": null
    },
    {
        "uuid": "ef9bbd8336b5bd57c5acf38cd7874c38",
        "title": "木兰花慢 莺啼啼不尽",
        "author": "戴复古",
        "content": "莺啼啼不尽，任燕语、语难通。\n这一点闲愁，十年不断，恼乱春风。\n重来故人不见，但依然、杨柳小楼东。\n记得同题粉壁，而今壁破无踪。\n兰皋新涨绿溶溶。\n流恨落花红。\n念着破春衫，当时送别，灯下裁缝。\n相思谩然自苦，算云烟、过眼总成空。\n落日楚天无际，凭栏目送飞鸿。",
        "dynasty": "宋",
        "collection_info": null
    },
    {
        "uuid": "2413f5437c8d5f9ad9de54470c093f55",
        "title": "洞仙歌 卖花担上",
        "author": "戴复古",
        "content": "卖花担上，菊蕊金初破。\n说着重阳怎虚过。\n看画城簇簇，酒肆歌楼，奈没个巧处，安排着我。\n家乡煞远哩，抵死思量，枉把眉头万千锁。\n一笑且开怀，小阁团栾，旋簇着、几般蔬果。\n把三杯两盏记时光，问有甚曲儿，好唱一个。",
        "dynasty": "宋",
        "collection_info": null
    },
    {
        "uuid": "1d198252cfe6b2d4595e81b709f159fe",
        "title": "西江月 宿酒才醒又醉",
        "author": "戴复古",
        "content": "宿酒才醒又醉，春霄欲雨还晴。\n柳边花底听莺声。\n白发莫教临镜。\n过隙光阴易去，浮云富贵难凭。\n但将一笑对公卿。\n我是无名百姓。",
        "dynasty": "宋",
        "collection_info": null
    },
    {
        "uuid": "786a1929cd6d4f70895feaad29f94adc",
        "title": "西江月 三过武昌台下",
        "author": "戴复古",
        "content": "三过武昌台下，却逢三度重阳。\n菊花祗作旧时黄。\n白雪堆人头上。\n昨日将军亭馆，今朝陶令壶觞。\n醉来东望海茫茫。\n家近蓬莱方丈。",
        "dynasty": "宋",
        "collection_info": null
    },
    {
        "uuid": "653816e45b305add591f37fa32e17179",
        "title": "贺新郎 蜗角争多少",
        "author": "戴复古",
        "content": "蜗角争多少。\n是英雄、割据干坤，到头休了。\n一片泥涂荒草地，尽是鱼龙故道。\n新堤上、风涛难保。\n沧海桑田何时变，怕桑田、未变人先老。\n休为此，生烦恼。\n讼庭不许频频到。\n这官坊、翻来覆去，有何分晓。\n无诤人中为第一，长讼元非吉兆。\n但有恨、平章不早。\n尊酒唤回和气在，看从来、兄弟依然好。\n把前事，付一笑。",
        "dynasty": "宋",
        "collection_info": null
    },
    {
        "uuid": "802ef3c0025dd0ae329ec35358a515cd",
        "title": "沁园春 请赋林堂",
        "author": "戴复古",
        "content": "请赋林堂，林堂未成，吾何赋哉。\n想胸中丘壑，山中风月，亭台几所，花木千栽。\n应接光阴，品题胜概，须待堂成我再来。\n听分付，是经行去处，莫放苍苔。\n吾曹不堕尘埃。\n要胸次长随笑口开。\n任江湖浪迹，鸥盟雁序，功名到手，凤阁鸾台。\n它日相寻，有逾此约，酌水浮君三百杯。\n闻斯语，有冠山突兀，袍岭崔嵬。",
        "dynasty": "宋",
        "collection_info": null
    },
    {
        "uuid": "3597a1dcadf4ae6fbc55161cb0e9b80b",
        "title": "鹧鸪天 圉圉洋洋各自由",
        "author": "戴复古",
        "content": "圉圉洋洋各自由。\n或行或舞或沈浮。\n观鱼未必知鱼乐，政恐清波照白头。\n休结纲，莫垂钩。\n机心一露使鱼愁。\n终知不是池中物，掉尾江湖汗漫游。",
        "dynasty": "宋",
        "collection_info": null
    },
    {
        "uuid": "a0054cbe9dd371e41365612425ba0a58",
        "title": "减字木兰花 羊城旧路",
        "author": "戴复古",
        "content": "羊城旧路。\n檀板一声惊客去。\n不拟重来。\n白发飘飘上越台。\n故人居处。\n曲巷深深通竹所。\n问讯桃花。\n欲访刘郎不在家。",
        "dynasty": "宋",
        "collection_info": null
    },
    {
        "uuid": "4726412341a3bde07b311f98b469631d",
        "title": "减字木兰花 天台狂客",
        "author": "戴复古",
        "content": "天台狂客。\n醉里不知秋鬓白。\n应接风光。\n忆在江亭醉几场。\n吴姬劝酒。\n唱得廉颇能饭否。\n西雨东晴。\n人道无情又有情。",
        "dynasty": "宋",
        "collection_info": null
    },
    {
        "uuid": "3a50540110ab3975471f11326ae5f03f",
        "title": "减字木兰花 阻风中酒",
        "author": "戴复古",
        "content": "阻风中酒。\n流落江湖成白首。\n历尽艰关。\n赢得虚名在世间。\n浩然归去。\n忆着石屏茅屋趣。\n想见山村。\n树有交柯犊有孙。",
        "dynasty": "宋",
        "collection_info": null
    },
    {
        "uuid": "1491a924e31e04fa417bff28c79800d8",
        "title": "浣溪沙 病起无聊倚绣床",
        "author": "戴复古",
        "content": "病起无聊倚绣床。\n玉容清瘦懒梳妆。\n水沈烟冷橘花香。\n说个话儿方有味，吃些酒子又何妨。\n一声啼鴂断人肠。",
        "dynasty": "宋",
        "collection_info": null
    },
    {
        "uuid": "b0d2848b89612b55ff0f602a2b6eebcf",
        "title": "清平乐 醉狂痴作",
        "author": "戴复古",
        "content": "醉狂痴作。\n误信青楼约。\n酒醒梅花吹画角。\n翻得一场寂寞。\n相如谩赋凌云。\n琴台不遇文君。\n江上琵琶旧曲，只堪分付商人。",
        "dynasty": "宋",
        "collection_info": null
    },
    {
        "uuid": "cd52381013414ef741e768eb3697de5b",
        "title": "临江仙 误入风尘门户",
        "author": "戴复古",
        "content": "误入风尘门户，驱来花月楼台。\n樽前几度得徘徊。\n可怜容易别，不见牡丹开。\n莫恨银瓶酒尽，但将妾泪添杯。\n江头恰限北风回。\n再三相祝去，千万寄书来。",
        "dynasty": "宋",
        "collection_info": null
    },
    {
        "uuid": "2cf42275a4429d08d9fbf918c57f3bce",
        "title": "鹊桥仙 西山岩壑",
        "author": "戴复古",
        "content": "西山岩壑，东湖亭馆，尽是经行旧路。\n别时方见有荷花，还又见、梅花岁暮。\n宋家兄弟，黄家兄弟，一一烦君传语。\n相忘不寄一行书，元自有、不相忘处。",
        "dynasty": "宋",
        "collection_info": null
    },
    {
        "uuid": "8429b947e69f999cdc40c3c9e3cc5cd0",
        "title": "祝英台近 泛杭川",
        "author": "戴复古",
        "content": "泛杭川，临尘水。\n几日共游戏。\n歌笑开怀，酒醒又还醉。\n奈何一但分携，连宵风雨，剪不断、客愁千里。\n水云际。\n遥望一片飞鸿，苦是失群地。\n满眼春风，管甚闲桃李。\n此行归老家山，相逢难又，但一味、相思而已。",
        "dynasty": "宋",
        "collection_info": null
    },
    {
        "uuid": "7837757dd1092e1a1e633af371d68469",
        "title": "大江西上曲・念奴娇 大江西去",
        "author": "戴复古",
        "content": "大江西去，郁孤台八境，人间图画。\n地涌千峰摇翠浪，两派玉虹如泻。\n弹压江山，品题风月，四海今王谢。\n风流人物，如公一世雄也。\n一片忧国丹心，弹丝吹笛，未必能陶写。\n西北风尘方澒洞，宰相闲归绿野。\n月斧争鸣，风斤运巧，不用修亭榭。\n紫枢黄阁，要公整顿天下。",
        "dynasty": "宋",
        "collection_info": null
    },
    {
        "uuid": "dfc52277950ea34d2bbf61e7dfb10991",
        "title": "满江红 太守风流",
        "author": "戴复古",
        "content": "太守风流，何人似、金华仙伯。\n试看取、珠篇玉句，银钩铁画。\n叶叶柳眉齐抹翠，梢梢花脸争匀白。\n比池塘、春草梦来诗，尤奇绝。\n胸中有，蛾眉月。\n笔头带，蓬□雪。\n笑归来万里，不登今阙。\n鹿瑞堂前冬日暖，螺山江上春波阔。\n但伤时、一念不能休，添华发。",
        "dynasty": "宋",
        "collection_info": null
    },
    {
        "uuid": "8388e7d9f62cac1a95d36ba249cc3285",
        "title": "望江南・忆江南 壶山好",
        "author": "戴复古",
        "content": "壶山好，博古又通今。\n结屋三间藏万卷，挥毫一字直千金。\n四海有知音。\n门外路，咫尺是湖阴。\n万柳堤边行处乐，百花洲上醉时吟。\n不负一生心。",
        "dynasty": "宋",
        "collection_info": null
    },
    {
        "uuid": "0c89daebbec7a4ff1089a630eb89fbb6",
        "title": "望江南・忆江南 壶山好",
        "author": "戴复古",
        "content": "壶山好，胆气不妨粗。\n手奋空拳成活计，眼穿故纸下功夫。\n处世未全疏。\n生涯事，近日果何如。\n背锦奚奴能检典，画眉老妇出交租。\n且喜有赢馀。",
        "dynasty": "宋",
        "collection_info": null
    },
    {
        "uuid": "0a648d9937c3bbac11bd59c3ea2c67fc",
        "title": "望江南・忆江南 壶山好",
        "author": "戴复古",
        "content": "壶山好，文字满胸中。\n诗律变成长庆体，歌词渐有稼轩风。\n最会说穷通。\n中年后，虽老未成翁。\n儿大相传书种在，客来不放酒尊空。\n相对醉颜红。",
        "dynasty": "宋",
        "collection_info": null
    },
    {
        "uuid": "9da5d37a7b65ce93f5dd0ef02ea383a7",
        "title": "望江南・忆江南 壶山好",
        "author": "戴复古",
        "content": "壶山好，也解忆狂夫。\n转首便成千里别，经年不寄一行书。\n浑似不相疏。\n催归曲，一唱一愁予。\n有剑卖来酤酒吃，无钱归去买山居。\n安处即吾庐。",
        "dynasty": "宋",
        "collection_info": null
    },
    {
        "uuid": "007121bb40e4dec49e21fce97dce5656",
        "title": "望江南・忆江南 石屏老",
        "author": "戴复古",
        "content": "石屏老，家住海东云。\n本是寻常田舍子，如何呼唤作诗人。\n无益费精神。\n千首富，不救一生贫。\n贾岛形模元自瘦，杜陵言语不妨村。\n谁解学西昆。",
        "dynasty": "宋",
        "collection_info": null
    },
    {
        "uuid": "a9eedb999e0a20c95a9e97cfd798341c",
        "title": "望江南・忆江南 石屏老",
        "author": "戴复古",
        "content": "石屏老，长忆少年游。\n自谓虎头须食肉，谁知猿臂不封侯。\n身世一虚舟。\n平生事，说着也堪羞。\n四海九州双脚底，千愁万恨两眉头。\n白发早归休。",
        "dynasty": "宋",
        "collection_info": null
    },
    {
        "uuid": "8cbdbb6d4a95c5ad42517d5de1b13762",
        "title": "望江南・忆江南 石屏老",
        "author": "戴复古",
        "content": "石屏老，悔不住山林。\n注定一生知有命，老来万事付无心。\n巧语不如喑。\n贫亦乐，莫负好光阴。\n但愿有头生白发，何忧无地觅黄金。\n遇酒且须斟。",
        "dynasty": "宋",
        "collection_info": null
    },
    {
        "uuid": "beffb32c42006660be0006fdae9d4335",
        "title": "清平乐 今朝欲去",
        "author": "戴复古",
        "content": "今朝欲去。\n忽有留人处。\n说与江头杨柳树。\n系我扁舟且住。\n十分酒兴诗肠。\n难禁冷落秋光。\n借取春风一笑，狂夫到老犹狂。",
        "dynasty": "宋",
        "collection_info": null
    },
    {
        "uuid": "637a84c9de28ce7ba59e1f827b0deac0",
        "title": "醉太平 长亭短亭",
        "author": "戴复古",
        "content": "长亭短亭。\n春风酒醒。\n无端惹起离情。\n有黄鹂数声。\n芙蓉绣茵。\n江山画屏。\n梦中昨夜分明。\n悔先行一程。",
        "dynasty": "宋",
        "collection_info": null
    },
    {
        "uuid": "946ed0c46928fa4b432360fc4185517d",
        "title": "满庭芳 草木生春",
        "author": "戴复古",
        "content": "草木生春，楼台不夜，团团月上云霄。\n太平官府，民物共逍遥。\n指点江梅一笑，几番负、雨秀风娇。\n今年好，花边把酒，歌舞醉元宵。\n风流，贤太守，青云志气，玉树丰标。\n是神仙班里，旧日王乔。\n出奉板舆行乐，金莲照、十里笙箫。\n收灯后，看看丹诏，催入圣明朝。",
        "dynasty": "宋",
        "collection_info": null
    },
    {
        "uuid": "0c5d3d674081886711b2cd9b8812f35a",
        "title": "渔父・渔歌子 渔父饮",
        "author": "戴复古",
        "content": "渔父饮，不须钱。\n柳枝斜贯锦鳞鲜。\n换酒却归船。",
        "dynasty": "宋",
        "collection_info": null
    },
    {
        "uuid": "1292111a641dc21aae718b919f89f8c1",
        "title": "渔父・渔歌子 渔父醉",
        "author": "戴复古",
        "content": "渔父醉，钓竿闲。\n柳下呼儿牢系船。\n高眠风月天。",
        "dynasty": "宋",
        "collection_info": null
    },
    {
        "uuid": "c168f33639c27be6c82ebbba6a627ab7",
        "title": "渔父・渔歌子 渔父醒",
        "author": "戴复古",
        "content": "渔父醒，荻花洲。\n三千六百钓鱼钩。\n从头下复休。",
        "dynasty": "宋",
        "collection_info": null
    },
    {
        "uuid": "552e7001b39cff412409d6b8513ecfab",
        "title": "渔父・渔歌子 渔父笑",
        "author": "戴复古",
        "content": "渔父笑，笑何人。\n古来豪杰尽成尘。\n江山秋复春。",
        "dynasty": "宋",
        "collection_info": null
    },
    {
        "uuid": "5e4fd20f1a619b96a3971ccb66fed2da",
        "title": "沁园春 访衡山之顶",
        "author": "戴复古",
        "content": "访衡山之顶，雪鸿渺渺，湘江之上，梅竹娟娟。\n寄语波臣，传言鸥鹭，稳护渠侬书画船。",
        "dynasty": "宋",
        "collection_info": null
    },
    {
        "uuid": "2757babb15bfd9c81410fedb17a7ceb7",
        "title": "祝英台近 惜多才",
        "author": "戴复古妻",
        "content": "惜多才，怜薄命，无计可留汝。\n揉碎花笺，忍写断肠句。\n道傍杨柳依依，千丝万缕，抵不住、一分愁绪。\n如何诉。\n便教缘尽今生，此身已轻许。\n捉月盟言，不是梦中语。\n后回君若重来，不相忘处，把杯酒、浇奴坟土。",
        "dynasty": "宋",
        "collection_info": null
    },
    {
        "uuid": "753fb74911c003634495caaf43d0bba2",
        "title": "玉楼春 纱窗春睡朦胧着",
        "author": "李子酉",
        "content": "纱窗春睡朦胧着。\n相见尚怀相别恶。\n梦随城上角声残，泪逐楼前花片落。\n东风不解吹愁却。\n明月几番乖后约。\n当时惟恐不多情，今日情多无处着。",
        "dynasty": "宋",
        "collection_info": null
    },
    {
        "uuid": "49f9b35163abcb09c08bcf38708f3cea",
        "title": "醉太平 冰肌玉容",
        "author": "徐梦龙",
        "content": "冰肌玉容。\n情真意浓。\n小楼几度春风。\n醉琉璃酒钟。\n关山万重。\n何时又逢。\n思量雨迹云踪。\n似襄王梦中。",
        "dynasty": "宋",
        "collection_info": null
    },
    {
        "uuid": "55327b307d8723118b77ae90a92065c5",
        "title": "浣溪沙 花似醺容上玉肌",
        "author": "赵扩",
        "content": "花似醺容上玉肌。\n方论时事却嫔妃。\n芳阴人醉漏声迟。\n珠箔半钩风乍暖，雕梁新语燕初飞。\n斜阳犹送水精卮。",
        "dynasty": "宋",
        "collection_info": null
    },
    {
        "uuid": "b9d791a3f737de90052359dd7ff21487",
        "title": "西江月 碧洞青崖着雨",
        "author": "方信孺",
        "content": "碧洞青崖着雨，红泉白石生寒。\n朅来十月九湖山。\n人笑元郎太漫。\n绝壑偏宜叠鼓，夕阳休唤归鞍。\n兹游未必胜骖鸾。\n聊作湖南公案。",
        "dynasty": "宋",
        "collection_info": null
    },
    {
        "uuid": "a05243b3dd1a0de155089945cc122e45",
        "title": "失调名 山居好",
        "author": "龚大明",
        "content": "山居好。\n山居好。\n鹤唳猿啼饯昏晓。\n碧窗柏子炷炉香，跌坐蒲团诵黄老。",
        "dynasty": "宋",
        "collection_info": null
    },
    {
        "uuid": "6ec326b3ceb02392531a41438d162ac7",
        "title": "失调名 山居好",
        "author": "龚大明",
        "content": "山居好。\n山居好。\n门对青山水环绕。\n一榻烟霞梦寐清，我以不贪为至宝。",
        "dynasty": "宋",
        "collection_info": null
    },
    {
        "uuid": "68dfc06865d5c85954f190d2df0d5955",
        "title": "失调名 山居好",
        "author": "龚大明",
        "content": "山居好。\n山居好。\n竹杖芒鞋恣幽讨。\n坐分苔石树阴凉，闲数落花听啼鸟。",
        "dynasty": "宋",
        "collection_info": null
    },
    {
        "uuid": "5ee90c93c2328f1739f18c102f6030bc",
        "title": "失调名 山居好",
        "author": "龚大明",
        "content": "山居好。\n山居好。\n斫月锄云种瑶草。\n泠泠碧涧响寒泉，簌簌落花风自扫。",
        "dynasty": "宋",
        "collection_info": null
    },
    {
        "uuid": "739744f594cbf50f18556239aad93b71",
        "title": "失调名 清高绝",
        "author": "龚大明",
        "content": "清高绝，雪崖翁。\n向上玄机顿观通。\n金鼎有丹成九转，凝然宴坐白云中。",
        "dynasty": "宋",
        "collection_info": null
    },
    {
        "uuid": "ea152073c750e86898352c5d52ece9a3",
        "title": "西江月 我本无为野客",
        "author": "龚大明",
        "content": "我本无为野客，飘飘浪迹人间。\n一时被命住名山。\n未免随机应变。\n识破尘劳扰扰，何如乐取清闲。\n流霞细酌咏诗篇。\n且与白云为伴。",
        "dynasty": "宋",
        "collection_info": null
    },
    {
        "uuid": "93ed4c74fa75818c8a38c22c05d1bcfb",
        "title": "水调歌头 夺取天机妙",
        "author": "陈楠",
        "content": "夺取天机妙，夜半看辰杓。\n一些珠露，阿谁运倒稻花头。\n便向此时采取，宛如碧莲合蕊，滴破玉池秋。\n万籁风初起，明月一沙鸥。\n紫河车，乘赤凤，入琼楼。\n谓之玉汞，与铅与土正相投。\n五气三花聚顶，吹着自然真火，炼得似红榴。\n十月胎仙出，雷电送金虬。",
        "dynasty": "宋",
        "collection_info": null
    },
    {
        "uuid": "8d434f74929073286531871ba966c647",
        "title": "鹊桥仙 红莲含蕊",
        "author": "陈楠",
        "content": "红莲含蕊，露珠凝碧，飞落华池滴滴。\n运归金鼎唤丁公，炼得似、一枚朱橘。\n三花喷火，五云拥月，上有金胎神室。\n洞房云雨正春风，十个月、胎仙了毕。",
        "dynasty": "宋",
        "collection_info": null
    },
    {
        "uuid": "6d24d120e68306690118aff97e936361",
        "title": "真珠帘 金丹大药人人有",
        "author": "陈楠",
        "content": "金丹大药人人有。\n要须是、心传口授。\n一片白龙肝，一盏醍醐酒。\n只为离无寻坎有。\n移却南宸回北斗。\n好笑。\n见金翁姹女，两个厮斗。\n些儿铅汞调匀，观汉月海潮，抽添火候。\n一箭透三关，方表神仙手。\n兔子方来乌处住，龟儿便把蛇吞了。\n知否。\n那两个锺吕，是吾师友。",
        "dynasty": "宋",
        "collection_info": null
    },
    {
        "uuid": "5003a8fc89f824f109448fa6152a6581",
        "title": "望江南・忆江南 黄中宝",
        "author": "陈楠",
        "content": "黄中宝，须向胆中求。\n春气令人生万物，干坤膝下与吾俦。\n百脉自通流。\n施造化，左右火双抽。\n浩浩腾腾光宇宙，苦烟烟上霭环楼。\n夫妇渐相谋。",
        "dynasty": "宋",
        "collection_info": null
    },
    {
        "uuid": "a0f73107934c75dc9e494815429c4958",
        "title": "望江南・忆江南 玄珠降",
        "author": "陈楠",
        "content": "玄珠降，丹窟在中宫。\n九候息调重九数，赤波或进太阳东。\n心肾遂交通。\n逢六变，重六息阴功。\n火自海门朝帝坐，水从莲萼佐丁公。\n紫电透玲珑。",
        "dynasty": "宋",
        "collection_info": null
    },
    {
        "uuid": "e403f6c9f486a69c62ea8b901088d803",
        "title": "望江南・忆江南 毛发薄",
        "author": "陈楠",
        "content": "毛发薄，三转运行阳。\n胎色渐红阴渐缩，推移岁运助阳刚。\n育火养中央。\n成物象，五转辨微茫。\n出入尚迟形上小，晨昏时饮玉壶浆。\n天籁奏笙簧。",
        "dynasty": "宋",
        "collection_info": null
    },
    {
        "uuid": "557cc1981c64c09f0f5fbec43e626b11",
        "title": "望江南・忆江南 丹已返",
        "author": "陈楠",
        "content": "丹已返，四转运行阴。\n逢六闭藏阳户气，三关全透合丁壬。\n龟游任浮沉。\n时出入，无碍贯他心。\n游戏神通常出面，圆光周匝绕千寻。\n寒暑不相侵。",
        "dynasty": "宋",
        "collection_info": null
    },
    {
        "uuid": "4c21e42eebf2d73a4fe82ce58395fbc9",
        "title": "望江南・忆江南 珠自右",
        "author": "陈楠",
        "content": "珠自右，紫电入丹城。\n内养婴儿成赤象，时逢五转采阳精。\n火自水中生。\n烧鬼岳，紫电起峥嵘。\n随意嬉游寰海内，寐如砂碛卧长鲸。\n时序与偕行。",
        "dynasty": "宋",
        "collection_info": null
    },
    {
        "uuid": "2c5c2e57e91d98da310710b2af720592",
        "title": "望江南・忆江南 日精满",
        "author": "陈楠",
        "content": "日精满，阴魄化无形。\n每遇月圆开地户，神龟时饮碧瑶精。\n清洁复如冰。\n阳砂赤，阴粉色微青。\n粉换肉兮砂换骨，凡胎换尽圣胎灵。\n飞举似流星。",
        "dynasty": "宋",
        "collection_info": null
    },
    {
        "uuid": "2fd3414a4505c61775e3dd6d25639432",
        "title": "望江南・忆江南 形透日",
        "author": "陈楠",
        "content": "形透日，七转任飞腾。\n幽静深岩图宴坐，息无来往气坚凝。\n却粒着其能。\n生成火，返本气澄清。\n九候浴时开地户，月中取火日求冰。\n五内换重新。",
        "dynasty": "宋",
        "collection_info": null
    },
    {
        "uuid": "bf8119c1d647ec373c8e8c69c6355454",
        "title": "望江南・忆江南 内外变",
        "author": "陈楠",
        "content": "内外变，八转始还元。\n地带长垂主坎户，周行胎息贯天门。\n太始道方存。\n纯一体，赤黑气常喷。\n丹火发时烧内景，冷泉涌处浴猴孙。\n神水赤龟吞。",
        "dynasty": "宋",
        "collection_info": null
    },
    {
        "uuid": "2ae02cda6ffa5385a2337930421a3e1a",
        "title": "失调名 羊左合人我",
        "author": "史弥巩",
        "content": "羊左合人我。\n左既绝粮甘自饿。\n羊仕楚王官职大。\n依旧杀身蓬颗。\n颜公畴昔曾经过。\n佳咏至今传播。",
        "dynasty": "宋",
        "collection_info": null
    },
    {
        "uuid": "cf69d29bda7d95608528c9d2cf59d839",
        "title": "水调歌头 廊庙补天手",
        "author": "徐鹿卿",
        "content": "廊庙补天手，夷夏想威名。\n上前张胆明目，倾倒汉公卿。\n二百年来章贡，前赵后萧相□，今古两豪英。\n四海望霖雨，可但总祥刑。\n自儿时，文字里，已心倾。\n魁躔邈在霄汉，薄宦偶趋承。\n山见崆峒秀丽，水见玉虹清绝，犹愿见先生。\n寄语二三子，洙泗在江城。",
        "dynasty": "宋",
        "collection_info": null
    },
    {
        "uuid": "ab4186175aa8ec4020017cb9290ad267",
        "title": "酹江月・念奴娇 雪销平野",
        "author": "徐鹿卿",
        "content": "雪销平野，正云开天宇，灯辉花市。\n明灭吐吞无尽藏，巧斗飞桥激水。\n铁马响冰，牙旗穿夜，箫鼓声歌沸。\n丰年欢笑，酿成千里和气。\n相欢交□游嬉，卖薪买酒，歌舞升平里。\n记得前年随玉辇，吹下天香扑鼻。\n璧月腾辉，仙球稳缒，归有传柑遗。\n来年此夜，通明仍许归侍。",
        "dynasty": "宋",
        "collection_info": null
    },
    {
        "uuid": "3d9be06695bc876f48752b30007e6cdd",
        "title": "水调歌头 岭峤转和气",
        "author": "徐鹿卿",
        "content": "岭峤转和气，英簜挟新凉。\n登车搅辔慷慨，风采肃台纲。\n第一澄清官府，次第咨询民瘼，馀事到囷仓。\n谨勿养稂莠，莠盛稻苗伤。\n金芝秀，蒲涧碧，荔枝香。\n此中风味不恶，暂借使星光。\n毋薄炎荒瘴海，曾着广平李勉，归去□平章。\n唤起昔贤梦，千载续遗芳。",
        "dynasty": "宋",
        "collection_info": null
    },
    {
        "uuid": "df60a69b44c07460b553bdfa04a892ab",
        "title": "贺新郎 解组轻千里",
        "author": "徐鹿卿",
        "content": "解组轻千里。\n趁朝来、风高气爽，波平如砥。\n试问馀恩深几许，江阔秋清无底。\n看两径、棠阴舞翠。\n明月归艎轻似叶，只梅花、香里诗千纸。\n端不愧，西江水。\n谪仙才气兰亭字。\n更清姿雅度，修竹长松标致。\n官职几人曾此过，萱草春风谁似。\n任彩服、蹁跹娱戏。\n去此云霄真一握，算令公、勋业浑馀事。\n中书考，从今始。",
        "dynasty": "宋",
        "collection_info": null
    },
    {
        "uuid": "5c9bf49f5bb56ed27583cc23dd3ed248",
        "title": "减字木兰花 狂吟江浦",
        "author": "徐鹿卿",
        "content": "狂吟江浦。\n不食人间烟火语。\n韦曲名家。\n也试河阳一县花。\n群仙推去。\n暂寄岭梅清绝处。\n笑俯清溪。\n只有清风明月知。",
        "dynasty": "宋",
        "collection_info": null
    },
    {
        "uuid": "8be02cec4dcf2b63e036fbd12e91c206",
        "title": "减字木兰花 云横远浦",
        "author": "徐鹿卿",
        "content": "云横远浦。\n一段秋光烦着语。\n月下谁家。\n丹桂迎风一两花。\n双凫来去。\n不踏人间风日处。\n才入云溪。\n问我来时总不知。",
        "dynasty": "宋",
        "collection_info": null
    },
    {
        "uuid": "cddfe05c197cde949e998af2e70ba40c",
        "title": "酹江月・念奴娇 熏风有意",
        "author": "徐鹿卿",
        "content": "熏风有意，还年年吹下，九天纶绋。\n庾岭高哉知几仞，不隔清名突兀。\n明月扁舟，图书之外，所载无南物。\n襄公往矣，辽辽直到今日。\n南来北地开藩，甘棠好在，一夜春光入。\n父老欢迎相告语，依旧朱颜绿发。\n四海无波，四江无讼，是先生清德。\n岭梅迎笑，和羹□□消息。",
        "dynasty": "宋",
        "collection_info": null
    },
    {
        "uuid": "3cee0e7b0807773575247a677da880b3",
        "title": "水调歌头 五剡乃脱选",
        "author": "徐鹿卿",
        "content": "五剡乃脱选，通籍入金闺。\n祖宗立法初意，正欲猎英奇。\n近世流风薄矣，强者立跻霄汉，弱者困尘泥。\n流水伯牙操，底处有锺期。\n公为政，民不扰，吏无欺。\n春风桃李满县，当路几人知。\n五马宏开公道，一鹗首旌治最，迟乃速之基。\n不枉受人荐，更看荐人时。",
        "dynasty": "宋",
        "collection_info": null
    },
    {
        "uuid": "4828d82ca555d5ef1fd1a9df49f96268",
        "title": "水调歌头 别驾映旋轸",
        "author": "徐鹿卿",
        "content": "别驾映旋轸，父老绕称觥。\n西风底事于役，造物岂无情。\n知道神生崧岳，大庾岭边和气，未足助欢声。\n小试活人手，详谳命公行。\n赣滩石，青原雨，快阁晴。\n西江一带风物，尽把祝长生。\n福与此江无尽，寿与此江俱远，名与此江清。\n江水直到海，公亦上蓬瀛。",
        "dynasty": "宋",
        "collection_info": null
    },
    {
        "uuid": "c5bcd77eff9c2c5b0744aa292b72fd44",
        "title": "汉宫春 庾岭梅花",
        "author": "徐鹿卿",
        "content": "庾岭梅花，到江空岁晚，始放南枝。\n岂徒冰雪蹊径，不受侵欺。\n孤高自负，尽炎凉、变态无期。\n便瘴雨、蛮烟如许，淡妆也不随时。\n未肯移根上苑，且竹边院落，月下园篱。\n除却西湖句子，此后无诗。\n向□红紫，要十分、妩媚因谁。\n算只有、天怜清苦，纷纷蜂蝶争知。",
        "dynasty": "宋",
        "collection_info": null
    },
    {
        "uuid": "c834dfa0089e9e9a60a731aa00210f00",
        "title": "汉宫春 吏隐南昌",
        "author": "徐鹿卿",
        "content": "吏隐南昌，问盘根几世，长子孙枝。\n仙风道骨如此，信不吾欺。\n素姿倾国，□难昏、坐觉愆期。\n算好与、水仙作配，又还恨不同时。\n岁晚寻盟有几，早兰辞湘浦，竹谢东篱。\n自向月中弄影，雪里评诗。\n角声吹动，这一天、清兴关谁。\n刚唤起、赤松孤竹，此心惟许君知。",
        "dynasty": "宋",
        "collection_info": null
    },
    {
        "uuid": "4ad73246f8ed5ac30a064418d60eda64",
        "title": "满江红 斗大横江",
        "author": "徐鹿卿",
        "content": "斗大横江，旧曾着、周程夫子。\n谭道处，疏梅迎笑，双松延翠。\n百载高风勤景仰，数椽老屋重经始。\n更大书、留与后人看，公归矣。",
        "dynasty": "宋",
        "collection_info": null
    },
    {
        "uuid": "c4568fa26145d2deca7d287155d4a0cd",
        "title": "木兰花・玉楼春 吾家二老",
        "author": "邹应龙",
        "content": "吾家二老。\n前有高平生癸卯。\n若到今辰。\n讵止荣华九十龄。\n共惟伯母。\n九十新年还又五。\n五五相承。\n好看重逢乙已春。",
        "dynasty": "宋",
        "collection_info": null
    },
    {
        "uuid": "6b2e3124866e243a19f56cbf9965a4ef",
        "title": "鹧鸪天 九十吾家两寿星",
        "author": "邹应龙",
        "content": "九十吾家两寿星。\n今夫人赛昔夫人。\n百年转眼新开帙，十月循环小有春。\n生日到，转精神。\n目光如镜步如云。\n年年长侍华堂宴，子子孙孙孙又孙。",
        "dynasty": "宋",
        "collection_info": null
    },
    {
        "uuid": "3e5e02daf23dfdbe61ec606a2f801e5c",
        "title": "鹧鸪天 寿母开年九十三",
        "author": "邹应龙",
        "content": "寿母开年九十三。\n佳辰就养大江南。\n缇屏晃耀新宁国，绣斧斓斑老朴庵。\n倾玉斝，擘黄柑。\n两孙垂绶碧于蓝。\n便当刊颂崆峒顶，留与千年作美谈。",
        "dynasty": "宋",
        "collection_info": null
    },
    {
        "uuid": "6e48e3e665102489e57426634709c5a0",
        "title": "鹧鸪天 帝里风光别是天",
        "author": "邹应龙",
        "content": "帝里风光别是天。\n花如锦绣柳如烟。\n还逢令节春三二，又庆慈闱岁八千。\n斟寿斝，列长筵。\n子孙何以咏高年。\n各裒千首西湖什，一度生朝献一篇。",
        "dynasty": "宋",
        "collection_info": null
    },
    {
        "uuid": "30873b6f35f947fdc306986d362e9115",
        "title": "鹧鸪天 彩结轻车五马随",
        "author": "邹应龙",
        "content": "彩结轻车五马随。\n倾城争出看花枝。\n笙歌十里岩前去，灯火千门月下归。\n莲炬引，老莱衣。\n蛾眉无数卷帘窥。\n谁知万里逢灯夕，却胜寻常三五时。",
        "dynasty": "宋",
        "collection_info": null
    },
    {
        "uuid": "ef7f0e11dddebbc2071cd9371596c466",
        "title": "卜算子 满二望三时",
        "author": "邹应龙",
        "content": "满二望三时，春景方明媚。\n又见蟠桃结子来，王母初筵启。\n无数桂林山，不尽漓江水。\n总入今朝祝寿杯，永保千千岁。",
        "dynasty": "宋",
        "collection_info": null
    },
    {
        "uuid": "cb69fa32da885daa693038f07b31126f",
        "title": "感皇恩 觅得个州儿",
        "author": "邹应博",
        "content": "觅得个州儿，稍供彩戏。\n多谢天公为排备。\n一轮明月，酝作清廉滋味。\n倾入寿杯里，何妨醉。\n我有禄书，呈母年万计。\n八十三那里暨。\n便和儿算，恰一百四十地。\n这九千馀岁，长随侍。",
        "dynasty": "宋",
        "collection_info": null
    },
    {
        "uuid": "a44c22501a4c7300209c733cee0f1a19",
        "title": "鹧鸪天 天遣丰年祝母龄",
        "author": "邹应博",
        "content": "天遣丰年祝母龄。\n人人安业即安亲。\n探支十日新阳福，来献千秋古佛身。\n儿捧盏，妇倾瓶。\n更欣筵上有嘉宾。\n紫驼出釜双台馈，玉节升堂两使星。",
        "dynasty": "宋",
        "collection_info": null
    },
    {
        "uuid": "43c73a5be4f703c0f3b55a258ddda67b",
        "title": "鹧鸪天 诸佛林中女寿星",
        "author": "邹应博",
        "content": "诸佛林中女寿星。\n千祥百福产心田。\n喜归王母初生地，满劝麻姑不老泉。\n吾梦佛，半千员。\n一年一佛护庭萱。\n数过九十从头数，四百馀零一十年。",
        "dynasty": "宋",
        "collection_info": null
    },
    {
        "uuid": "6de01f56861b738b221f0181e9565533",
        "title": "浪淘沙 八十加三迎九十",
        "author": "黄某",
        "content": "八十加三迎九十，还似婴童。",
        "dynasty": "宋",
        "collection_info": null
    },
    {
        "uuid": "298cb5a93268f4a67b3065d98500de10",
        "title": "醉落魄・一斛珠 胸襟洒落",
        "author": "叶秀发",
        "content": "胸襟洒落。\n光风霁月澄寥廓。\n生平素志惟丘壑。\n随分田园，花木四时乐。\n儿孙不用千金橐。\n吾家自有诗书粕。\n生朝有酒团栾酌。\n因笑渠侬，痴呆画松鹤。",
        "dynasty": "宋",
        "collection_info": null
    },
    {
        "uuid": "61741c7a0e4b94d03b464641d8d4366a",
        "title": "贺新郎 鹄立通明殿",
        "author": "李刘",
        "content": "鹄立通明殿。\n又重逢、揆余初度，梦庚华旦。\n不学花奴簪红槿，且看秋香宜晚。\n任甲子、从新重换。\n天欲东都修车马，故降神生甫维周翰。\n歌崧岳，咏江汉。\n明堂朝罢夷琛献。\n引星辰、万人共听，风尘长算。\n清昼山东诸将捷，席卷黄河两岸。\n问谁在、玉皇香案。\n师保万民功业别，向西京、原庙行圭瓒。\n定郏鄏，卜瀍涧。",
        "dynasty": "宋",
        "collection_info": null
    },
    {
        "uuid": "690aedd313121ddbf05e51a029f9ed95",
        "title": "鱼游春水 湖南三千里",
        "author": "李刘",
        "content": "湖南三千里。\n百万人家争送喜。\n元戎初度，和气水流山峙。\n荆楚中间寿域开，翼轸傍边台躔起。\n崧岳降神，维箕骑尾。\n见说君王注倚。\n问舟楫、盐梅谁是。\n国人争望周公，东归几几。\n功名多载旗常上，福禄平分天壤里。\n家家弦管，年年弧矢。",
        "dynasty": "宋",
        "collection_info": null
    },
    {
        "uuid": "b90b08f06a91e26d7b6f195231fbd052",
        "title": "水调歌头 万里碧鸡使",
        "author": "李刘",
        "content": "万里碧鸡使，叱驭问邛崃。\n枪旗有烨，川秦奔走送龙媒。\n好在灵均初度，唤起长庚佳梦，霜月照金罍。\n寿似武侯柏，香在草堂梅。\n舞娉婷，斟凿落，沃崔嵬。\n神尧孙子，向来八九上三台。\n挂了桑弧蓬矢，便恐彤弓秬瓒，分宝下天阶。\n归赋梁园雪，试唤长卿来。",
        "dynasty": "宋",
        "collection_info": null
    },
    {
        "uuid": "edad491ddc5598769df975dcf2da3da4",
        "title": "酹江月・念奴娇 汉庭用老",
        "author": "李刘",
        "content": "汉庭用老，想君王也忆、潜郎白首。\n底事煌煌金玉节，奔走天涯许久。\n江右风流，湖南清绝，更借诗翁手。\n明年七十，人间此事希有。\n固是守得堂间，鲂斋亭下，要称归来柳。\n上恐夜深□贾傅，便有锋车迎候。\n寿岳峰前，寿星池畔，且寿长沙酒。\n期颐三万，祖风应管依旧。",
        "dynasty": "宋",
        "collection_info": null
    },
    {
        "uuid": "9b681f007234112b0e1453c1454b6ca2",
        "title": "满庭芳 郑履声传",
        "author": "李刘",
        "content": "郑履声传，倪经业绍，半千贤运重开。\n妙年阔步，高折桂枝回。\n卿月郎星历遍，都贪把、符竹南来。\n棠阴永，仍持玉节，臬事副钦哉。\n吾生，真幸会，旧家桃李，曾费栽培。\n更春风次第，吹到寒荄。\n遥望绂麟祥旦，霄躔邈、阻奉琅杯。\n谁知道，清源路远，直上即蓬莱。",
        "dynasty": "宋",
        "collection_info": null
    },
    {
        "uuid": "314e7afaf03c6c561c711b2e2d295e63",
        "title": "生查子 湘江贯地维",
        "author": "李刘",
        "content": "湘江贯地维，衡岳生人杰。\n谁遣益州星，暂伴峨眉月。\n初度庆今朝，绣斧双龙节。\n为国罩嘉鱼，趣觐黄金阙。",
        "dynasty": "宋",
        "collection_info": null
    },
    {
        "uuid": "1c5eca091972828792df46fcce716286",
        "title": "浣溪沙 濯锦江边玉树明",
        "author": "李刘",
        "content": "濯锦江边玉树明。\n碧油幢里彩衣荣。\n当年此日下长庚。\n细酌成都千岁酒，闲看嶰谷一阳春。\n归听云母隔屏声。",
        "dynasty": "宋",
        "collection_info": null
    },
    {
        "uuid": "08f3cbf68437850e41302b7967b56967",
        "title": "朝中措 我生辰在斗牛中",
        "author": "李刘",
        "content": "我生辰在斗牛中。\n井路有何功。\n运转峨眉山月，按行雪界天风。\n归欤老矣，愁添鬓白，酒借颜红。\n丘壑堪容我辈，轩裳分付诸公。",
        "dynasty": "宋",
        "collection_info": null
    },
    {
        "uuid": "36376ad20e6b6bffab41652697491dd7",
        "title": "水调歌头 端正九秋月",
        "author": "李刘",
        "content": "端正九秋月，今夜始生明。\n扬辉毓秀，飘然海上跨长鲸。\n认得灵均初度，直用望舒为御，重耀紫枢庭。\n何事乘槎使，尚藉执珪卿。\n合东西，瞻使节，镜中行。\n腾腾渐渐，绕枝乌鹊不须惊。\n太白擒胡了未，即墨降城安否，玉斧仗修成。\n圆却山河影，捣药兔长生。",
        "dynasty": "宋",
        "collection_info": null
    },
    {
        "uuid": "4093cde36183bbc656a434df5e5b3d50",
        "title": "鹧鸪天 恰则重阳信宿前",
        "author": "李刘",
        "content": "恰则重阳信宿前。\n菊潭先寿濮阳仙。\n暂陪明月清风夜，共醉孤云落照边。\n群玉府，紫微天。\n看看东壁二星连。\n月中斫桂吴夫子，定是长生不记年。",
        "dynasty": "宋",
        "collection_info": null
    },
    {
        "uuid": "c4559a32feabedc77ae8610714f14447",
        "title": "生查子 万里彩衣远",
        "author": "李刘",
        "content": "万里彩衣远，旬日黄花后。\n蓬矢纪佳辰，莲幕翻新奏。\n更看桂枝香，归献灵椿寿。\n同对小蟠桃，共醉长生酒。",
        "dynasty": "宋",
        "collection_info": null
    },
    {
        "uuid": "54b023c7a87a3270ce638fd842d36c40",
        "title": "念奴娇 楚天霜晓",
        "author": "郑清之",
        "content": "楚天霜晓，看老来秋圃，寒花犹在。\n金阙栽培端正色，全胜东篱风采。\n雅韵清虚，幽香淡泊，惟有陶家爱。\n由他尘世，落红愁处如海。\n多少风雨飘摇，夫君何素，晚节应难改。\n休道三闾曾旧识，轻把木兰相对。\n延桂同盟，索梅为友，不复娇春态。\n年年秋后，笑观芳草萧艾。",
        "dynasty": "宋",
        "collection_info": null
    },
    {
        "uuid": "cd6c3ece15e4e07ea990b8c8a8a49447",
        "title": "失调名 莫待柳吹绵",
        "author": "陈鹄",
        "content": "莫待柳吹绵。\n吹绵时杜鹃。",
        "dynasty": "宋",
        "collection_info": null
    },
    {
        "uuid": "31599c83e954af86c38b7d334f9db9fc",
        "title": "如梦令 门外数峰围绕",
        "author": "李仲虺",
        "content": "门外数峰围绕。\n帖石路儿弯小。\n花老不禁风，委地乱红多少。\n人俏。\n人俏。\n隔叶数声啼鸟。",
        "dynasty": "宋",
        "collection_info": null
    },
    {
        "uuid": "6b5c257df1f631c9b8225d542db66a1d",
        "title": "眼儿媚 画楼濒水翠梧阴",
        "author": "黄简",
        "content": "画楼濒水翠梧阴。\n清夜理瑶琴。\n打窗风雨，逼帘烟月，种种关心。\n当时不道春无价，幽梦费重寻。\n难忘最是，鲛绡晕满，蟫锦香沉。",
        "dynasty": "宋",
        "collection_info": null
    },
    {
        "uuid": "335ba5192d5d9f67116400543b060e99",
        "title": "柳梢青 病酒心情",
        "author": "黄简",
        "content": "病酒心情。\n唤愁无限，可奈流莺。\n又是一年，花惊寒食，柳认清明。\n天涯翠巘层层。\n是多少、长亭短亭。\n倦倚东风，只凭好梦，飞到银屏。",
        "dynasty": "宋",
        "collection_info": null
    },
    {
        "uuid": "de17ce72e4ced47dc503e5218fb2cb99",
        "title": "玉楼春 龟纹晓扇堆云母",
        "author": "黄简",
        "content": "龟纹晓扇堆云母。\n日上彩阑新过雨。\n眉心犹带宝觥酲，耳性已通银字谱。\n密奁彩索看看午。\n晕素分红能几许。\n妆成挼镜问春风，比似庭花谁解语。",
        "dynasty": "宋",
        "collection_info": null
    },
    {
        "uuid": "51a6c220a9f1bd46dd1b377cb40e09c5",
        "title": "鹧鸪天 莫惜花前泥酒壶",
        "author": "陈耆卿",
        "content": "莫惜花前泥酒壶。\n沙场千步锦平铺。\n将军闲试临边手，按出吴宫小阵图。\n清露里，晓霜馀。\n娇红淡白更怜渠。\n人间落木萧萧下，独倚秋江画不如。",
        "dynasty": "宋",
        "collection_info": null
    },
    {
        "uuid": "0c7ef4f361e920f8112436be7bace96f",
        "title": "鹧鸪天 艳朵珍丛间舞衣",
        "author": "陈耆卿",
        "content": "艳朵珍丛间舞衣。\n蹴球场外打红围。\n小舆穿入花深处，且住簪花醉一卮。\n秋欲尽，最怜伊。\n江梅未破菊离披。\n情知不与韶华竞，回首西风怨阿谁。",
        "dynasty": "宋",
        "collection_info": null
    },
    {
        "uuid": "418dfd61412c9f41bba9e7a7804afb77",
        "title": "玉漏迟 并湖游冶路",
        "author": "林表民",
        "content": "并湖游冶路。\n垂堤万柳，曲尘笼雾。\n草色将春，离思暗伤南浦。\n旧日愔愔坊陌，尚想得、画楼窗户。\n成远阻。\n凤笺空寄，燕梁何许。\n凄凉瘦损文园，记翠管联吟，玉壶通语。\n事逐征鸿，几度悲欢休数。\n莺醉乱花深里，悄难替、愁人分诉。\n空院宇。\n东风晚来吹雨。",
        "dynasty": "宋",
        "collection_info": null
    },
    {
        "uuid": "846317e4241919df902663a47a017f0e",
        "title": "渔父词・渔父 十载江湖不上船",
        "author": "薛师石",
        "content": "十载江湖不上船。\n卷蓬高卧月明天。\n今夜泊，杏花湾。\n只有笭箵当酒钱。",
        "dynasty": "宋",
        "collection_info": null
    },
    {
        "uuid": "1095c61567c360ea1bbeec2342856c65",
        "title": "渔父词・渔父 邻家船上小姑儿",
        "author": "薛师石",
        "content": "邻家船上小姑儿。\n相问如何是别离。\n双坠髻，一湾眉。\n爱看红鳞比目鱼。",
        "dynasty": "宋",
        "collection_info": null
    },
    {
        "uuid": "a4870bca415629d24e490b08f78f8b09",
        "title": "渔父词・渔父 平明雾霭雨初晴",
        "author": "薛师石",
        "content": "平明雾霭雨初晴。\n儿子敲针作钓成。\n香饵小，茧丝轻。\n钓得鱼儿不识名。",
        "dynasty": "宋",
        "collection_info": null
    },
    {
        "uuid": "a59888fd1d5b1dc5e457abffc7b78db1",
        "title": "渔父词・渔父 船系兰芷鲙长鲈",
        "author": "薛师石",
        "content": "船系兰芷鲙长鲈。\n曲袷方袍忽访吾。\n神甚爽，貌全枯。\n莫是当年楚大夫。",
        "dynasty": "宋",
        "collection_info": null
    },
    {
        "uuid": "ac085210f3ca3c665694f0e6cf308dd0",
        "title": "渔父词・渔父 春融水暖百花开",
        "author": "薛师石",
        "content": "春融水暖百花开。\n独棹扁舟过钓台。\n鸥与鹭，莫相猜。\n不是逃名不肯来。",
        "dynasty": "宋",
        "collection_info": null
    },
    {
        "uuid": "e4a0cda9b19908e64486bb9d8292aa7b",
        "title": "渔父词・渔父 夜来采石渡头眠",
        "author": "薛师石",
        "content": "夜来采石渡头眠。\n月下相逢李谪仙。\n歌一曲，别无言。\n白鹤飞来雪满船。",
        "dynasty": "宋",
        "collection_info": null
    },
    {
        "uuid": "8a18dc688d1c2bf390e47dd23b5c7c2e",
        "title": "渔父词・渔父 莫论轻重钓竿头",
        "author": "薛师石",
        "content": "莫论轻重钓竿头。\n住得船归即便休。\n酒味薄，胜空瓯。\n事事何须着意求。",
        "dynasty": "宋",
        "collection_info": null
    },
    {
        "uuid": "d01fdc54c6f1c2f6d96567191cb2725d",
        "title": "绮罗香 做冷欺花",
        "author": "史达祖",
        "content": "做冷欺花，将烟困柳，千里偷催春暮。\n尽日冥迷，愁里欲飞还住。\n惊粉重、蝶宿西园，喜泥润、燕归南浦。\n最妨它、佳约风流，钿车不到杜陵路。\n沈沈江上望极，还被春潮晚急，难寻官渡。\n隐约遥峰，和泪谢娘眉妩。\n临断岸、新绿生时，是落红、带愁流处。\n记当日、门掩梨花，翦灯深夜语。",
        "dynasty": "宋",
        "collection_info": null
    },
    {
        "uuid": "22c9690f8930a8b4c73424cab81abeab",
        "title": "双双燕 过春社了",
        "author": "史达祖",
        "content": "过春社了，度帘幕中间，去年尘冷。\n差池欲住，试入旧巢相并。\n还相雕梁藻井。\n又软语、商量不定。\n飘然快拂花梢，翠尾分开红影。\n芳径。\n芹泥雨润。\n爱贴地争飞，竞夸轻俊。\n红楼归晚，看足柳昏花暝。\n应自栖香正稳。\n便忘了、天涯芳信。\n愁损翠黛双蛾，日日画阑独凭。",
        "dynasty": "宋",
        "collection_info": null
    },
    {
        "uuid": "5dc09a9cc2a63fa91f6792d6c318f7a5",
        "title": "阳春曲・阳春 杏花烟",
        "author": "史达祖",
        "content": "杏花烟，梨花月，谁与晕开春色。\n坊巷晓愔愔，东风断、旧火销处近寒食。\n少年踪迹。\n愁暗隔、水南山北。\n还是宝络雕鞍，被莺声、唤来香陌。\n记飞盖西园，寒犹凝结。\n惊醉耳、谁家夜笛。\n灯前重帘不挂，殢华裾、粉泪曾拭。\n如今故里信息。\n赖海燕、年时相识。\n奈芳草、正锁江南，梦春衫怨碧。",
        "dynasty": "宋",
        "collection_info": null
    },
    {
        "uuid": "69e73f415031f92f8437f4f49e918c1a",
        "title": "海棠春令・海棠春 似红如白含芳意",
        "author": "史达祖",
        "content": "似红如白含芳意。\n锦宫外、烟轻雨细。\n燕子不知愁，惊堕黄昏泪。\n烛花偏在红帘底。\n想人怕、春寒正睡。\n梦着玉环娇，又被东风醉。",
        "dynasty": "宋",
        "collection_info": null
    },
    {
        "uuid": "82eadcb9e02139b16680349d6cb84f5b",
        "title": "夜行船 不翦春衫愁意态",
        "author": "史达祖",
        "content": "不翦春衫愁意态。\n过收灯、有些寒在。\n小雨空帘，无人深巷，已早杏花先卖。\n白发潘郎宽沈带。\n怕看山、忆它眉黛。\n草色拖裙，烟光惹鬓，常记故园挑菜。",
        "dynasty": "宋",
        "collection_info": null
    },
    {
        "uuid": "a3baa1338e2686b14053fffe0b0a8c2c",
        "title": "东风第一枝 巧沁兰心",
        "author": "史达祖",
        "content": "巧沁兰心，偷黏草甲，东风欲障新暖。\n谩凝碧瓦难留，信知暮寒轻浅。\n行天入镜，做弄出、轻松纤软。\n料故园、不卷重帘，误了乍来双燕。\n青未了、柳回白眼。\n红欲断、杏开素面。\n旧游忆着山阴，厚盟遂妨上苑。\n寒炉重暖，便放慢春衫针线。\n恐凤靴、挑菜归来，万一灞桥相见。",
        "dynasty": "宋",
        "collection_info": null
    },
    {
        "uuid": "532b844ba4228bc3626863da7ed7d0a6",
        "title": "东风第一枝 草脚愁苏",
        "author": "史达祖",
        "content": "草脚愁苏，花心梦醒，鞭香拂散牛土。\n旧歌空忆珠帘，彩笔倦题绣户。\n黏鸡贴燕，想立断、东风来处。\n暗惹起、一掬相思，乱若翠盘红缕。\n今夜觅、梦池秀句。\n明日动、探花芳绪。\n寄声沽酒人家，预约俊，游伴侣。\n怜它梅柳，乍忍俊、天街酥雨。\n待过了一月灯期，日日醉扶归去。",
        "dynasty": "宋",
        "collection_info": null
    },
    {
        "uuid": "addc6c4abaa72f93ae4c9a7af5a7802b",
        "title": "东风第一枝 酒馆歌云",
        "author": "史达祖",
        "content": "酒馆歌云，灯街舞绣，笑声喧似箫鼓。\n太平京国多欢，大酺绮罗几处。\n东风不动，照花影、一天春聚。\n耀翠光、金缕相交，苒苒细吹香雾。\n羞醉玉、少年丰度。\n怀艳雪、旧家伴侣。\n闭门明月关心，倚窗小梅索句。\n吟情欲断，念娇俊、知人无据。\n想袖寒、珠络藏香，夜久带愁归去。",
        "dynasty": "宋",
        "collection_info": null
    },
    {
        "uuid": "12cd51dc1d53b4ce3a05023bbe6c5485",
        "title": "玉楼春 游人等得春晴也",
        "author": "史达祖",
        "content": "游人等得春晴也。\n处处旗亭堪系马。\n雨前秾杏尚娉婷，风后残梅无顾藉。\n忌拈针线还逢社。\n斗草赢多裙欲卸。\n明朝双燕定归来，叮嘱重帘休放下。",
        "dynasty": "宋",
        "collection_info": null
    },
    {
        "uuid": "c3fd82fd7cc0568a89ab306ae79843b3",
        "title": "玉楼春 玉容寂寞谁为主",
        "author": "史达祖",
        "content": "玉容寂寞谁为主。\n寒食心情愁几许。\n前身清澹似梅妆，遥夜依微留月住。\n香迷胡蝶飞时路。\n雪在秋千来往处。\n黄昏着了素衣裳，深闭重门听夜雨。",
        "dynasty": "宋",
        "collection_info": null
    },
    {
        "uuid": "4fee232a557f5e21a72e97d57ade0118",
        "title": "喜迁莺 月波疑滴",
        "author": "史达祖",
        "content": "月波疑滴。\n望玉壶天近，了无尘隔。\n翠眼圈花，冰丝织练，黄道宝光相直。\n自怜诗酒瘦，难应接、许多春色。\n最无赖，是随香趁烛，曾伴狂客。\n踪迹。\n谩记忆。\n老了杜郎，忍听东风笛。\n柳院灯疏，梅厅雪在，谁与细倾春碧。\n旧情拘未定，犹自学、当年游历。\n怕万一，误玉人、夜寒帘隙。",
        "dynasty": "宋",
        "collection_info": null
    },
    {
        "uuid": "02a70f316d5f96a5f6e89286f79581cd",
        "title": "万年欢 两袖梅风",
        "author": "史达祖",
        "content": "两袖梅风，谢桥边、岸痕犹带阴雪。\n过了匆匆灯市，草根青发。\n燕子春愁未醒，误几处、芳音辽绝。\n烟溪上、采绿人归，定应愁沁花骨。\n非干厚情易歇。\n奈燕台句老，难道离别。\n小径吹衣，曾记故里风物。\n多少惊心旧事，第一是、侵阶罗袜。\n如今但、柳发晞春，夜来和露梳月。",
        "dynasty": "宋",
        "collection_info": null
    },
    {
        "uuid": "52a20bd21349c59a3818b221e5da7945",
        "title": "阮郎归 龙香吹袖白藤鞭",
        "author": "史达祖",
        "content": "龙香吹袖白藤鞭。\n帽檐冲柳烟。\n一春几度画桥边。\n东风听管弦。\n花活计，酒因缘。\n从人嘲少年。\n真须吟就绿杨篇。\n湾头寄小怜。",
        "dynasty": "宋",
        "collection_info": null
    },
    {
        "uuid": "14d37a5b0b23553646df4d29a64ed76f",
        "title": "阮郎归 旧时明月旧时身",
        "author": "史达祖",
        "content": "旧时明月旧时身。\n旧时梅萼新。\n旧时月底似梅人。\n梅春人不春。\n香入梦，粉成尘。\n情多多断魂。\n芙蓉孔雀夜温温。\n愁痕即泪痕。",
        "dynasty": "宋",
        "collection_info": null
    },
    {
        "uuid": "7773e43f94c5aa47f93f647e53208406",
        "title": "眼儿媚 潘郎心老不成春",
        "author": "史达祖",
        "content": "潘郎心老不成春。\n风味隔花尘。\n帘波浸笋，窗纱分柳，还过天津。\n近时无觅湘云处，不记是行人。\n楼高望远，应将秦镜，多照施颦。",
        "dynasty": "宋",
        "collection_info": null
    },
    {
        "uuid": "5e86d8eb07027fb374de3a13a6f4c68f",
        "title": "眼儿媚 儿家七十二鸳鸯",
        "author": "史达祖",
        "content": "儿家七十二鸳鸯。\n珠佩锁瑶箱。\n期花等月，秦台吹玉，贾袖传香。\n十年白玉堂前见，直是翦柔肠。\n将愁去也，不成今世，终误王昌。",
        "dynasty": "宋",
        "collection_info": null
    },
    {
        "uuid": "c841f01543e9fa8e1ff05a2ff8664383",
        "title": "忆瑶姬 娇月笼烟",
        "author": "史达祖",
        "content": "娇月笼烟，下楚领、香分两朵湘云。\n花房渐密时，弄杏笺初会，歌里殷勤。\n沈沈夜久西窗，屡隔兰灯幔影昏。\n自彩鸾、飞入芳巢，绣屏罗荐粉光新。\n十年未始轻分。\n念此飞花，可怜柔脆销春。\n空馀双泪眼，到旧家时郎谩染愁巾。\n袖止说道凌虚，一夜相思玉样人。\n但起来、梅发窗前，哽咽疑是君。",
        "dynasty": "宋",
        "collection_info": null
    },
    {
        "uuid": "9b06839f5b76111253a1d40a4d15931c",
        "title": "南歌子 采绿随双桨",
        "author": "史达祖",
        "content": "采绿随双桨，看山藉一筇。\n关南桃树几番红。\n昨夜诗情频在、雨声中。\n花径无云隔，苔垣只梦通。\n旧欢一饷可过从。\n试觅鸳鸯新杏、简春风。",
        "dynasty": "宋",
        "collection_info": null
    },
    {
        "uuid": "95f21c80889aabfdd93f006fe0b6b5fb",
        "title": "风流子 红楼横落日",
        "author": "史达祖",
        "content": "红楼横落日，萧郎去、几度碧云飞。\n记窗眼递香，玉台妆罢，马蹄敲月，沙路人归。\n如今但，一莺通信息，双燕说相思。\n入耳旧歌，怕听琴缕，断肠新句，羞染乌丝。\n相逢南溪上，桃花嫩、娇样浅澹罗衣。\n恰是怨深腮赤，愁重声迟。\n怅东风巷陌，草迷春恨，软尘庭户，花误幽期。\n多少寄来芳字，都待还伊。",
        "dynasty": "宋",
        "collection_info": null
    },
    {
        "uuid": "6ddbc680d16fac8b49a676e352370d80",
        "title": "风流子 飞琼神仙客",
        "author": "史达祖",
        "content": "飞琼神仙客，因游戏、误落古桃源。\n藉吟笺赋笔，试融春恨，舞裙歌扇，聊应尘缘。\n遣人怨，乱云天一角，弱水路三千。\n还因秀句，意流江外，便随轻梦，身堕愁边。\n风流休相误，寻芳纵来晚，尚有它年。\n只为赋情不浅，弹泪风前。\n想雾帐吹香，独怜奇俊，露杯分酒，谁伴婵娟。\n好在夜轩凉月，空自团圆。",
        "dynasty": "宋",
        "collection_info": null
    },
    {
        "uuid": "8487c33c7e008919f86d89d7da338ace",
        "title": "金盏子 奖绿催红",
        "author": "史达祖",
        "content": "奖绿催红，仰一番膏雨，始张春色。\n未踏画桥烟，江南岸、应是草秾花密。\n尚忆溅裙苹溪，觉诗愁相觅。\n光风外，除是倩莺烦燕，谩通消息。\n梨花夜来白。\n相思梦、空阑一林月。\n深深柳枝巷陌，难重遇、弓弯两袖云碧。\n见说倦理秦筝，怯春葱无力。\n空遣恨，当时留秀句，苍苔蠹壁。",
        "dynasty": "宋",
        "collection_info": null
    },
    {
        "uuid": "c82a37fc8777b262f15a239736de21aa",
        "title": "杏花天 软波拖碧蒲芽短",
        "author": "史达祖",
        "content": "软波拖碧蒲芽短。\n画桥外、花晴柳暖。\n今年自是清明晚。\n便觉芳情较懒。\n春衫瘦、东风翦翦。\n过花坞、香吹醉面。\n归来立马斜阳岸。\n隔岸歌声一片。",
        "dynasty": "宋",
        "collection_info": null
    },
    {
        "uuid": "88ccfe478acf039ed653d78fe722ecdb",
        "title": "杏花天 古城官道花如霰",
        "author": "史达祖",
        "content": "古城官道花如霰。\n便恰限、花间再见。\n双眉最现愁深浅。\n隔雨春山两点。\n回头但、垂杨带苑。\n想今夜、铜驼梦远。\n行人去了莺声怨。\n此度关心未免。",
        "dynasty": "宋",
        "collection_info": null
    },
    {
        "uuid": "ff6ad01d50ff5588882ef8a138e2c04a",
        "title": "杏花天 细风微月垂杨院",
        "author": "史达祖",
        "content": "细风微月垂杨院。\n记年少、春愁一点。\n栖莺未觉花梢颤。\n踏损残红几片。\n长安共、日边近远。\n况老去，芳情渐减。\n屏山几夜春寒浅。\n却将因而梦见。",
        "dynasty": "宋",
        "collection_info": null
    },
    {
        "uuid": "34feaf79a17416303068258e86301e26",
        "title": "杏花天 扇香曾靠腮边粉",
        "author": "史达祖",
        "content": "扇香曾靠腮边粉。\n旧尘埋、月轮有晕。\n南风未似愁来近。\n前事临窗隐隐。\n凉花畔、云歌露饮。\n梦断了、终难再问。\n鸳鸯带上三生恨。\n将泪揩磨不尽。",
        "dynasty": "宋",
        "collection_info": null
    },
    {
        "uuid": "8280f37ccd6e633f774b7d994184ba53",
        "title": "三姝媚 烟光摇缥瓦",
        "author": "史达祖",
        "content": "烟光摇缥瓦。\n望晴檐多风，柳花如洒。\n锦瑟横床，想泪痕尘影，凤弦常下。\n倦出犀帷，频梦见、王孙骄马。\n讳道相思，偷理绡裙，自惊腰衩。\n惆怅南楼遥夜。\n记翠箔张灯，枕肩歌罢。\n又入铜驼，遍旧家门巷，首询声价。\n可惜东风，将恨与、闲花俱谢。\n记取崔徽模样，归来暗写。",
        "dynasty": "宋",
        "collection_info": null
    },
    {
        "uuid": "b14fa31ab336995714ba2989bde279d8",
        "title": "寿楼春 裁春衫寻芳",
        "author": "史达祖",
        "content": "裁春衫寻芳。\n记金刀素手，同在晴窗。\n几度因风残絮，照花斜阳。\n谁念我今无肠。\n自少年、消磨疏狂。\n但听雨挑灯，敧床病酒，多梦睡时妆。\n飞花去，良宵长。\n有丝阑旧曲，金谱新腔。\n最恨湘云人散，楚兰魂伤。\n身是客，愁为乡。\n算玉箫、犹逢韦郎。\n近寒食人家，相思未忘苹藻香。",
        "dynasty": "宋",
        "collection_info": null
    },
    {
        "uuid": "85314f5ea89105a923e23fc323eed030",
        "title": "于飞乐 绮翼□□",
        "author": "史达祖",
        "content": "绮翼□□，问谁常借春陂。\n生愁近渚风微。\n紫山深，金殿暖，日暮同归。\n白头相守，情虽定、事却难期。\n带恨飞来，烟埋秦草，年年枉梦红衣。\n旧沙间，香颈冷，合是单栖。\n将终怨魂，何年化、连理芳枝。",
        "dynasty": "宋",
        "collection_info": null
    },
    {
        "uuid": "1dd8abf640a05a5932f0b8888e5eb7c7",
        "title": "南浦 玉树晓飞香",
        "author": "史达祖",
        "content": "玉树晓飞香，待倩它、和愁点破妆镜。\n轻嫩一天春，平白地、都护雨昏烟暝。\n幽花露湿，定应独把阑干凭。\n谢屐未蜡，安排共文鹓，重游芳径。\n年来梦里扬州，怕事随歌残，情趁云冷。\n娇眄隔东风，无人会、莺燕暗中心性。\n深盟纵约，尽同晴雨全无定。\n海棠梦在，相思过西园，秋千红影。",
        "dynasty": "宋",
        "collection_info": null
    },
    {
        "uuid": "9445350071d21022c8113b47fc9ed12e",
        "title": "探芳信 谢池晓",
        "author": "史达祖",
        "content": "谢池晓。\n被酒滞春眠，诗萦芳草。\n正一阶梅粉，都未有人扫。\n细禽啼处东风软，嫩约关心早。\n未烧灯，怕有残寒，故园稀到。\n说道试妆了。\n也为我相思，占它怀抱。\n静数窗棂，最欢听鹊声好。\n半年白玉台边话，屡见钩小。\n指芳期，夜月花阴梦老。",
        "dynasty": "宋",
        "collection_info": null
    },
    {
        "uuid": "0d1ed56445758a81a93f909ae35adc10",
        "title": "祝英台近 柳枝愁",
        "author": "史达祖",
        "content": "柳枝愁，桃叶恨，前事怕重记。\n红药开时，新梦又溱洧。\n此情老去须休，春风多事。\n便老去、越难回避。\n阻幽会。\n应念偷翦酴醿，柔条暗萦系。\n节物移人，春暮更憔悴。\n可堪竹院题诗，藓阶听雨，寸心外、安愁无地。",
        "dynasty": "宋",
        "collection_info": null
    },
    {
        "uuid": "692d1327f2dce1685a0206abb073d3ce",
        "title": "祝英台近 绾流苏",
        "author": "史达祖",
        "content": "绾流苏，垂锦绶。\n烟外红尘逗。\n莫倚莓墙，花气酽如酒。\n便愁醺醉青虬，蜿蜿无力，戏穿碎、一屏新绣。\n谩怀旧。\n如今姚魏俱无，风标较消瘦。\n露点摇香，前度翦花手。\n见郎和笑拖裙，匆匆欲去，蓦忽地、罥留芳袖。",
        "dynasty": "宋",
        "collection_info": null
    },
    {
        "uuid": "e6f8e430192d94435b623e649737c30f",
        "title": "祝英台近 落花深",
        "author": "史达祖",
        "content": "落花深，芳草暗，春到断肠处。\n金勒骄风，欲过大堤去。\n翠楼葛领西边，恰如曾约，画阑映、一枝琼树。\n正凝伫。\n芳意欺月矜春，浑欲便偷许。\n多少莺声，不敢寄愁与。\n谢郎日日西湖，如今归后，几时见、倚帘吹絮。",
        "dynasty": "宋",
        "collection_info": null
    },
    {
        "uuid": "46030961c745fea577e5281789086626",
        "title": "钗头凤・撷芳词 春愁远",
        "author": "史达祖",
        "content": "春愁远。\n春梦乱。\n凤钗一股轻尘满。\n江烟白。\n江波碧。\n柳户清明，燕帘寒食。\n忆忆忆。\n莺声晓，箫声短。\n落花不许春拘管。\n新相识。\n休相失。\n翠陌吹衣，画楼横笛。\n得得得。",
        "dynasty": "宋",
        "collection_info": null
    },
    {
        "uuid": "1eb953a05c2ce1e6897b32ed480926b5",
        "title": "西江月 西月澹窥楼角",
        "author": "史达祖",
        "content": "西月澹窥楼角，东风暗落檐牙。\n一灯初见影窗纱。\n又是重帘不下。\n幽思屡随芳草，闲愁多似杨花。\n杨花芳草遍天涯。\n绣被春寒夜夜。",
        "dynasty": "宋",
        "collection_info": null
    },
    {
        "uuid": "5ef0dd6c451bb97a11bc0fff64f9dde8",
        "title": "西江月 三十六宫月冷",
        "author": "史达祖",
        "content": "三十六宫月冷，百单八颗香悬。\n只宜结赠散花天。\n金粟分身显现。\n指嫩香随甲影，颈寒秋入云边。\n未忘灵鹫旧因缘。\n赢得今生圆转。",
        "dynasty": "宋",
        "collection_info": null
    },
    {
        "uuid": "11024fe5b4d2214dff95adddc659dde1",
        "title": "西江月 一片秋香世界",
        "author": "史达祖",
        "content": "一片秋香世界，几层凉雨阑干。\n青天不惜烂银盘。\n借与先生为劝。\n酒唤诗来酒外，人言身在人间。\n如何得似碧云闲。\n且共嫦娥相伴。",
        "dynasty": "宋",
        "collection_info": null
    },
    {
        "uuid": "51c0dab8aeaa9039ad24ccaede98e17f",
        "title": "西江月 裙摺绿罗芳草",
        "author": "史达祖",
        "content": "裙摺绿罗芳草，冠梁白玉芙蓉。\n次公筵上见山公。\n红绶欲衔双凤。\n已向冰奁约月，更来玉界乘风。\n凌波袜冷一尊同。\n莫负彩舟凉梦。",
        "dynasty": "宋",
        "collection_info": null
    },
    {
        "uuid": "a7e1bd7b34bf40cf90439ac18ad5f8c7",
        "title": "庆清朝 坠絮孳萍",
        "author": "史达祖",
        "content": "坠絮孳萍，狂鞭孕竹，偷移红紫池亭。\n馀花未落，似供残蝶经营。\n赋得送春诗了，夏帷撺断绿阴成。\n桑麻外，乳鸠稚燕，别样芳情。\n荀令旧香易冷，叹俊游疏懒，枉自销凝。\n尘侵谢屐，幽径斑驳苔生。\n便觉寸心尚老，故人前度谩丁宁。\n空相误，祓兰曲水，挑菜东城。",
        "dynasty": "宋",
        "collection_info": null
    },
    {
        "uuid": "37f7e5c3574ed416fcd22f88d089222b",
        "title": "桃源忆故人 双鸳蹙月天津近",
        "author": "史达祖",
        "content": "双鸳蹙月天津近。\n归后嫩情常剩。\n灯市一年愁凝。\n心共梅花冷。\n网尘洞户春沈静。\n衰尽冶游情性。\n羞见素娥娇影。\n明似愁鸾镜。",
        "dynasty": "宋",
        "collection_info": null
    },
    {
        "uuid": "522efb91594bb60c05616944782427c6",
        "title": "桃源忆故人 明霞烘透春机杼",
        "author": "史达祖",
        "content": "明霞烘透春机杼。\n春在明霞多处。\n我是有诗渔父。\n一梦秦天古。\n柳枝巷陌深朱户。\n墙外风流一树。\n十五年来凝伫。\n弹尽胭脂雨。",
        "dynasty": "宋",
        "collection_info": null
    },
    {
        "uuid": "784a0d2510590742fad686da26e58f57",
        "title": "花心动 风约帘波",
        "author": "史达祖",
        "content": "风约帘波，锦机寒、难遮海棠烟雨。\n夜酒未苏，春枕犹敧，曾是误成歌舞。\n半褰薇帐云头散，奈愁味、不随香去。\n尽沈静、文园更渴，有人知否。\n懒记温柔旧处。\n偏只怕、临风见他桃树。\n绣户锁尘，锦瑟空弦，无复画眉心绪。\n待拈银管书春恨，被双燕、替人言语。\n意不尽，垂杨几千万里。",
        "dynasty": "宋",
        "collection_info": null
    },
    {
        "uuid": "10eb99c9899f4b8e6518ad89a945e6a0",
        "title": "解佩令 人行花坞",
        "author": "史达祖",
        "content": "人行花坞。\n衣沾香雾。\n有新词、逢春分付。\n屡欲传情，奈燕子、不曾飞去。\n倚珠帘、咏郎秀句。\n相思一度。\n秾愁一度。\n最难忘、遮灯私语。\n澹月梨花，借梦来、花边廊庑。\n指春衫、泪曾溅处。",
        "dynasty": "宋",
        "collection_info": null
    },
    {
        "uuid": "693a67a80d64b77a388d2c0431fbdae7",
        "title": "菩萨蛮 梨花不碍东城月",
        "author": "史达祖",
        "content": "梨花不碍东城月。\n月明照见空阑雪。\n雪底夜香微。\n褰帘拜月归。\n锦衾幽梦短。\n明月南堂宴。\n宴罢小楼台。\n春风来不来。",
        "dynasty": "宋",
        "collection_info": null
    },
    {
        "uuid": "cdc1a3076532603d928ad2b8afced509",
        "title": "菩萨蛮 唐昌观里东风软",
        "author": "史达祖",
        "content": "唐昌观里东风软。\n齐王宫外芳名远。\n桂子典刑边。\n梅花伯仲间。\n笼茸锼暖雪。\n琐细雕晴月。\n谁驾七香车。\n绿云飞玉沙。",
        "dynasty": "宋",
        "collection_info": null
    },
    {
        "uuid": "f3dff5ebd0b19fe949c8792ba4be59ee",
        "title": "菩萨蛮 广寒夜捣玄霜细",
        "author": "史达祖",
        "content": "广寒夜捣玄霜细。\n玉龙睡重痴涎坠。\n斗合一团娇。\n偎人暖欲消。\n心情虽软弱。\n也要人抟搦。\n宝扇莫惊秋。\n班姬应更愁。",
        "dynasty": "宋",
        "collection_info": null
    },
    {
        "uuid": "f697a36ea27b6559b1daa8e67a2bc2db",
        "title": "贺新郎 花落台池静",
        "author": "史达祖",
        "content": "花落台池静。\n自春衫闲来，老了旧香荀令。\n酒既相违诗亦可，此外云沈梦冷。\n又催唤、官河兰艇。\n匝岸烟霏吹不断，望楼阴、欲带朱桥影。\n和草色，入轻暝。\n裙边竹叶多应剩。\n怪南溪见后，无个再来芳信。\n胡蝶一生花里活，难制窃香心性。\n便有段、新愁随定。\n落日年年宫树绿，堕新声、玉笛西风劲。\n谁伴我，月中听。",
        "dynasty": "宋",
        "collection_info": null
    },
    {
        "uuid": "8e4b43797fbceb5a6d1d88c004bd08f8",
        "title": "贺新郎 绿障南城树",
        "author": "史达祖",
        "content": "绿障南城树。\n有高楼衔城，楼下芰荷无数。\n客自倚阑鱼亦避，恐是持竿伴侣。\n对别浦、扁舟容与。\n杨柳影间风不到，倩诗情、飞过鸳鸯浦。\n人正在，断肠处。\n两山带着冥冥雨。\n想低帘短额，谁见恨时眉妩。\n别为清尊眠锦瑟，怕被歌留愁住。\n便欲趁、采莲归去。\n前度刘郎虽老矣，奈年来、犹道多情句。\n应笑煞，旧鸥鹭。",
        "dynasty": "宋",
        "collection_info": null
    },
    {
        "uuid": "421f07a57d52d470db95e5f5f3316ed2",
        "title": "贺新郎 鹊翅西风浅",
        "author": "史达祖",
        "content": "鹊翅西风浅。\n乍疏云垂幔，近月银钩将卷。\n天上应闲支机石，前度芳盟谁践。\n便好织、回文锦献。\n乞得秾欢今夜里，算盈盈、一水曾何远。\n宁不会，暗相见。\n彩楼吹断闲针线。\n想幽情嫩约，别有藓庭花院。\n青鸟沈沈音尘绝，烟锁蓬莱宫殿。\n渐木杪、参旗西转。\n不怕天孙成间阻，怕人间、薄幸心肠变。\n又学得，易分散。",
        "dynasty": "宋",
        "collection_info": null
    },
    {
        "uuid": "51e28e14b2f10bfda2f7ca06e42683bd",
        "title": "贺新郎 同住西山下",
        "author": "史达祖",
        "content": "同住西山下。\n是天地中间，爱酒能诗之社。\n船向少陵佳处放，尘世必无知者。\n暑不到、云宫风榭。\n楚竹忽然呼月上，被东西，几叶云萦惹。\n云散去，笑声罢。\n清尊莫为婵娟泻。\n为狂吟醉舞，毋失晋人风雅。\n踏碎桥边杨柳影，不听渔樵闲话。\n更欲举、空杯相谢。\n北斗以南如此几，想吾曹、便是神仙也，问今夜，是何夜。",
        "dynasty": "宋",
        "collection_info": null
    },
    {
        "uuid": "bb0012fe425e2e1eca39d411aee99699",
        "title": "贺新郎 西子相思切",
        "author": "史达祖",
        "content": "西子相思切。\n委萧萧、风裳水佩，照人清越。\n山染蛾眉波曼睩，聊可与之娱悦。\n便莫赋、湘妃罗袜。\n怕见绿荷相倚恨，恨白鸥、占了凉波阔。\n拣凉处，放船歇。\n道人不是尘埃物。\n纵狂吟魂魄，吹乱一巾凉发。\n不觉引杯浇肺渴，正要清歌骇发。\n更坐上、其人冰雪。\n截取断虹堪作钓，待玉奁、今夜来时节。\n也胜钓，石城月。",
        "dynasty": "宋",
        "collection_info": null
    },
    {
        "uuid": "8002c3c0f3bc56d1fcd962ceca9e906a",
        "title": "夜合花 冷截龙腰",
        "author": "史达祖",
        "content": "冷截龙腰，偷拿鸾爪，楚山长锁秋云。\n梅华未落，年年怨入江城。\n千嶂碧，一声清。\n杜人间、儿女箫笙。\n共凄凉处，琵琶湓浦，长啸苏门。\n当时低度西邻。\n天澹阑干欲暮，曾赋高情。\n子期老矣，不堪带酒重听。\n纤手静，七星明。\n有新声、应更魂惊。\n梦回人世，寥寥夜月，空照天津。",
        "dynasty": "宋",
        "collection_info": null
    },
    {
        "uuid": "2ce156fbf80fe40e49cb88df26216377",
        "title": "夜合花 柳锁莺魂",
        "author": "史达祖",
        "content": "柳锁莺魂，花翻蝶梦，自知愁染潘郎。\n轻衫未揽，犹将泪点偷藏。\n念前事，怯流光。\n早春窥、酥雨池塘。\n向销凝里，梅开半面，情满徐妆。\n风丝一寸柔肠。\n曾在歌边惹恨，烛底萦香。\n芳机瑞锦，如何未织鸳鸯。\n人扶醉，月依墙。\n是当初、谁敢疏狂。\n把闲言语，花房夜久，各自思量。",
        "dynasty": "宋",
        "collection_info": null
    },
    {
        "uuid": "d6a5a75459a9cbcc650f0772f8f0d4fe",
        "title": "留春令 秀肌丰靥",
        "author": "史达祖",
        "content": "秀肌丰靥，韵多香足，绿匀红注。\n翦取东风入金盘，断不买、临邛赋。\n宫锦机中春富裕。\n劝玉环休妒。\n等得明朝酒消时，是闲澹、雍容处。",
        "dynasty": "宋",
        "collection_info": null
    },
    {
        "uuid": "968cf6c5f9ff1451fcd7f79e1fe1ee7d",
        "title": "留春令 故人溪上",
        "author": "史达祖",
        "content": "故人溪上，挂愁无奈，烟梢月树。\n一涓春水点黄昏，便没顿、相思处。\n曾把芳心深相许。\n故梦劳诗苦。\n闻说东风亦多情，被竹外、香留住。",
        "dynasty": "宋",
        "collection_info": null
    },
    {
        "uuid": "05b5259b70444302532bc8062f9c12ac",
        "title": "瑞鹤仙 杏烟娇湿鬓",
        "author": "史达祖",
        "content": "杏烟娇湿鬓。\n过杜若汀洲，楚衣香润。\n回头翠楼近。\n指鸳鸯沙上，暗藏春恨。\n归鞭隐隐。\n便不念、芳盟未稳。\n自箫声、吹落云东，再数故园花信。\n谁问。\n听歌窗罅，倚月钩阑，旧家轻俊。\n芳心一寸。\n相思后，总灰尽。\n奈春风多事，吹花摇柳，也把幽情唤醒。\n对南溪、桃萼翻红，又成瘦损。",
        "dynasty": "宋",
        "collection_info": null
    },
    {
        "uuid": "b5cc68dcffde13c139b5a7daba805592",
        "title": "瑞鹤仙 馆娃春睡起",
        "author": "史达祖",
        "content": "馆娃春睡起。\n为发妆酒暖，脸霞轻腻。\n冰霜一生里。\n厌从来冷澹，粉腮重洗。\n胭脂暗试。\n便无限、芳秾气味。\n向黄昏、竹外寒深，醉里为谁偷倚。\n娇媚。\n春风模样，霜月心肠，瘦来肌体。\n孤香细细。\n吹梦到，杏花底。\n被高楼横管，一声惊断，却对南枝洒泪。\n谩相思、桃叶桃根，旧家姊妹。",
        "dynasty": "宋",
        "collection_info": null
    },
    {
        "uuid": "90be8305625ca8f4983aaf9d271f8f4d",
        "title": "点绛唇 花落苔香",
        "author": "史达祖",
        "content": "花落苔香，断无人肯行鹓甃。\n晚风翻绣。\n吹醒东窗酒。\n犹卧氍毹，明月知人瘦。\n香消后。\n乱愁依旧。\n开□胡酥手。",
        "dynasty": "宋",
        "collection_info": null
    },
    {
        "uuid": "8fe5e9120a999c59897be2cfc05fe8ed",
        "title": "点绛唇 山月随人",
        "author": "史达祖",
        "content": "山月随人，翠苹分破秋山影。\n钓船归尽。\n桥外诗心迥。\n多少荷花，不盖鸳鸯冷。\n西风定。\n可怜潘鬓。\n偏浸秦台镜。",
        "dynasty": "宋",
        "collection_info": null
    },
    {
        "uuid": "4f80875c805e3782b416d98e0f6cbe23",
        "title": "青玉案 蕙花老尽离骚句",
        "author": "史达祖",
        "content": "蕙花老尽离骚句。\n绿染遍、江头树。\n日午酒消听骤雨。\n青榆钱小，碧苔钱古。\n难买东君住。\n官河不碍遗鞭路。\n被芳草、将愁去。\n多定红楼帘影暮。\n兰灯初上，夜香初炷。\n犹自听鹦鹉。",
        "dynasty": "宋",
        "collection_info": null
    },
    {
        "uuid": "0d07f29ba4b1f5ac75c6fbb8d4b91ba3",
        "title": "浣溪沙 不见东山月露香",
        "author": "史达祖",
        "content": "不见东山月露香。\n姚家借得小芬芳。\n乱莺随趁过宫墙。\n香珀碾花娇有意，绿茸绣叶涩无光。\n御封春酒几时尝。",
        "dynasty": "宋",
        "collection_info": null
    },
    {
        "uuid": "98addc64a93db26403e7af57df81865e",
        "title": "蝶恋花 二月东风吹客袂",
        "author": "史达祖",
        "content": "二月东风吹客袂。\n苏小门前，杨柳如腰细。\n胡蝶识人游冶地。\n旧曾来处花开未。\n几夜湖山生梦寐。\n评泊寻芳，只怕春寒里。\n令岁清明逢上已。\n相思先到溅裙水。",
        "dynasty": "宋",
        "collection_info": null
    },
    {
        "uuid": "9b32d1b73f12a81a309c33fd8fc68613",
        "title": "临江仙 草脚青回细腻",
        "author": "史达祖",
        "content": "草脚青回细腻，柳梢绿转条苗。\n旧游重到合魂销。\n棹横春水渡，人凭赤阑桥。\n归梦有时曾见，新愁未肯相饶。\n酒香红被夜迢迢。\n莫交无用月，来照可怜宵。",
        "dynasty": "宋",
        "collection_info": null
    },
    {
        "uuid": "d32861e766f35f1c0882b8c0b0c1d710",
        "title": "临江仙 倦客如今老矣",
        "author": "史达祖",
        "content": "倦客如今老矣，旧时不奈春何。\n几曾湖上不经过。\n看花南陌醉，驻马翠楼歌。\n远眼愁随芳草，湘裙忆着春罗。\n枉教装得旧时多。\n向来箫鼓地，犹见柳婆姿。",
        "dynasty": "宋",
        "collection_info": null
    },
    {
        "uuid": "180aef2274a81be5eb3e62df2191192c",
        "title": "临江仙 愁与西风应有约",
        "author": "史达祖",
        "content": "愁与西风应有约，年年同赴清秋。\n旧游帘幕记扬州。\n一灯人着梦，双燕月当楼。\n罗带鸳鸯尘暗澹，更须整顿风流。\n天涯万一见温柔。\n瘦应因此瘦，羞亦为郎羞。",
        "dynasty": "宋",
        "collection_info": null
    },
    {
        "uuid": "33dd9fbba680585adc7f3bad06012940",
        "title": "汉宫春 花隔东垣",
        "author": "史达祖",
        "content": "花隔东垣，咏燕台秀句，结带谋欢。\n匆匆旧盟，有限飞梦重关。\n南塘夜月，照湘琴、别鹤孤鸾。\n天便遣、清愁易长，春衣常恁香寒。\n唐昌故宫何许，顿翦霞裁雾，摆落尘缘。\n一声步虚，婉婉云驻天坛。\n凄凉故里，想香车、不到人间。\n羞再见、东阳带眼，教人依旧思凡。",
        "dynasty": "宋",
        "collection_info": null
    },
    {
        "uuid": "92407357730aa325c9ba300d440abb35",
        "title": "兰陵王 汉江侧",
        "author": "史达祖",
        "content": "汉江侧。\n月弄仙人佩色。\n含情久，摇曳楚衣，天水空蒙染娇碧。\n文漪簟影织。\n凉骨时将粉饰。\n谁曾见，罗袜去时，点点波间冷云积。\n相思旧飞鹢。\n谩想像风裳，追恨瑶席。\n涉江几度和愁摘。\n记雪映双腕，刺萦丝缕，分开绿盖素袂湿。\n放新句吹入。\n寂寂。\n意犹昔。\n念净社因缘，天许相觅。\n飘萧羽扇摇团白。\n屡侧卧寻梦，倚阑无力。\n风标公子，欲下处、似认得。",
        "dynasty": "宋",
        "collection_info": null
    },
    {
        "uuid": "0286eb0ac41bd2828839f567f4eaa6eb",
        "title": "风入松 素馨柎萼太寒生",
        "author": "史达祖",
        "content": "素馨柎萼太寒生。\n多翦春冰。\n夜深绿雾侵凉月，照晶晶、花叶分明。\n人卧碧纱幮净，香吹雪练衣轻。\n频伽衔得堕南熏。\n不受纤尘。\n若随荔子华清去，定空埋、身外芳名。\n借重玉炉沈炷，起予石鼎汤声。",
        "dynasty": "宋",
        "collection_info": null
    },
    {
        "uuid": "71c011240af1ee7df7695ccd3d6b28f7",
        "title": "隔浦莲・隔浦莲近拍 红尘飞不到处",
        "author": "史达祖",
        "content": "红尘飞不到处。\n此地知无暑。\n乱竹分幽径，虚堂中、自回互。\n阴壑生暗雾。\n飞泉注。\n气入闲尊俎。\n快风度。\n齐宫楚榭，如今空锁烟树。\n何人伴我，梦赋雪车冰柱。\n惟有蝉声助冷语。\n惊寤。\n飞雪来献凉雨。",
        "dynasty": "宋",
        "collection_info": null
    },
    {
        "uuid": "d369d16163b687a2b193cddbd9276c56",
        "title": "隔浦莲・隔浦莲近拍 洛神一醉未醒",
        "author": "史达祖",
        "content": "洛神一醉未醒。\n俯鉴窥红影。\n万绿森相卫，西风静、不放冷。\n侵晓鸥梦稳。\n非尘境。\n棹月香千顷。\n锦机靓。\n亭亭不语，多应嗔赋玉井。\n西湖游子，惯识雨愁烟恨。\n只恐吴娃暗折赠。\n耿耿。\n柔丝容易萦损。",
        "dynasty": "宋",
        "collection_info": null
    },
    {
        "uuid": "7f492381ad8cac504d2c8332c8ce4a5f",
        "title": "凤来朝 晕粉就妆镜",
        "author": "史达祖",
        "content": "晕粉就妆镜。\n掩金闺、彩丝未整。\n趁无人、学指鸳鸯颈。\n恨谁踏、藓花径。\n一梦蒲香葵冷。\n堕银瓶、脆绳挂井。\n扇底并团圆影。\n只此是、沈郎病。",
        "dynasty": "宋",
        "collection_info": null
    },
    {
        "uuid": "0eda441fd594cf49c4771a2b29661a5e",
        "title": "玉簟凉 秋是愁乡",
        "author": "史达祖",
        "content": "秋是愁乡。\n自锦瑟断弦，有泪如江。\n平生花里活，奈旧梦难忘。\n蓝桥云树正绿，料抱月、几夜眠香。\n河汉阻，但凤音传恨，阑影敲凉。\n新妆。\n莲娇试晓，梅瘦破春，因甚却扇临窗。\n红巾衔翠翼，早弱水茫茫。\n柔指各自未翦，问此去、莫负王昌。\n芳信准，更敢寻、红杏西厢。",
        "dynasty": "宋",
        "collection_info": null
    },
    {
        "uuid": "421b107635178d924fe4fe311e185480",
        "title": "鹊桥仙 河深鹊冷",
        "author": "史达祖",
        "content": "河深鹊冷，云高鸾远，水佩风裳缥缈。\n却推离恨下人间，第一个、黄昏过了。\n舟行有恨，愁来无限，去去长安渐杳。\n应将巧思入相思，觉泪比、银湾较少。",
        "dynasty": "宋",
        "collection_info": null
    },
    {
        "uuid": "738658dcce6dc4ec9913f6b59ccc8e8a",
        "title": "湘江静 暮草堆青云浸浦",
        "author": "史达祖",
        "content": "暮草堆青云浸浦。\n记匆匆、倦篙曾驻。\n渔榔四起，沙鸥未落，怕愁沾诗句。\n碧袖一声歌，石城怨、西风随去。\n沧波荡晚，菰蒲弄秋，还重到、断魂处。\n酒易醒，思正苦。\n想空山、桂香悬树。\n三年梦冷，孤吟意短，屡烟钟津鼓。\n屐齿厌登临，移橙后、几番凉雨。\n潘郎渐老，风流顿减，闲居未赋。",
        "dynasty": "宋",
        "collection_info": null
    },
    {
        "uuid": "dba5b8a2c6a95269e2816e2e2b3c7e9b",
        "title": "玲珑四犯 雨入愁边",
        "author": "史达祖",
        "content": "雨入愁边，翠树晚，无人风叶如翦。\n竹尾通凉，却怕小帘低卷。\n孤坐便怯诗悭，念后赏、旧曾题遍。\n更暗尘、偷锁鸾影，心事屡羞团扇。\n卖花门馆生秋草，怅弓弯、几时重见。\n前欢尽属风流梦，天共朱楼远。\n闻道秀骨病多，难自任、从来恩怨。\n料也和、前度金笼鹦鹉，说人情浅。",
        "dynasty": "宋",
        "collection_info": null
    },
    {
        "uuid": "ca46ab9761ca58522c23c5eb986f5720",
        "title": "玲珑四犯 阔甚吴天",
        "author": "史达祖",
        "content": "阔甚吴天，顿放得、江南离绪多少。\n一雨为秋，凉气小窗先到。\n轻梦听彻风蒲，又散入、楚空清晓。\n问世间、愁在何处，不离澹烟衰草。\n簟纹独浸芙蓉影，想凄凄、欠郎偎抱。\n即今卧得云衣冷，山月仍相照。\n方悔翠袖，易分难聚，有玉香花笑。\n待雁来、先寄新词归去，且教知道。",
        "dynasty": "宋",
        "collection_info": null
    },
    {
        "uuid": "dbb8384211106a6b4fdc22eed359dd7f",
        "title": "八归 秋江带雨",
        "author": "史达祖",
        "content": "秋江带雨，寒沙萦水，人瞰画阁愁独。\n烟蓑散响惊诗思，还被乱鸥飞去，秀句难续。\n冷眼尽归图画上，认隔岸、微茫云屋。\n想半属、渔市樵村，欲暮竞然竹。\n须信风流未老，凭持酒、慰此凄凉心目。\n一鞭南陌，几篙官渡，赖有歌眉舒绿。\n只匆匆眺远，早觉闲愁挂乔木。\n应难奈，故人天际，望彻淮山，相思无雁足。",
        "dynasty": "宋",
        "collection_info": null
    },
    {
        "uuid": "9279d9bfd39917ea0a5eb4cfdd9ce123",
        "title": "过龙门・浪淘沙令 一带古苔墙",
        "author": "史达祖",
        "content": "一带古苔墙。\n多听寒螀。\n箧中针线早销香。\n燕尾宝刀窗下梦，谁翦秋裳。\n宫漏莫添长。\n空费思量。\n鸳鸯难得再成双。\n昨夜楚山花簟里，波影先凉。",
        "dynasty": "宋",
        "collection_info": null
    },
    {
        "uuid": "68070fe11c5e1e7705f02721549f21b7",
        "title": "过龙门・浪淘沙令 醉月小红楼",
        "author": "史达祖",
        "content": "醉月小红楼。\n锦瑟箜篌。\n夜来风雨晓来收。\n几点落花饶柳絮，同为春愁。\n寄信问晴鸥。\n谁在芳洲。\n绿波宁处有兰舟。\n独对旧时携手地，情思悠悠。",
        "dynasty": "宋",
        "collection_info": null
    },
    {
        "uuid": "aebd34aff21d301a6764300cada4880a",
        "title": "玉胡蝶・玉蝴蝶 晚雨未摧宫树",
        "author": "史达祖",
        "content": "晚雨未摧宫树，可怜闲叶，犹抱凉蝉。\n短景归秋，吟思又接愁边。\n漏初长、梦魂难禁，人渐老、风月俱寒。\n想幽欢。\n土花庭甃，虫网阑干。\n无端。\n啼蛄搅夜，恨随团扇，苦近秋莲。\n一笛当楼，谢娘悬泪立风前。\n故园晚、强留诗酒，新雁远、不致寒暄。\n隔苍烟。\n楚香罗袖，谁伴婵娟。",
        "dynasty": "宋",
        "collection_info": null
    },
    {
        "uuid": "7386a1a6447ebfc0214d58cf8ab229be",
        "title": "齐天乐 秋风早入潘郎鬓",
        "author": "史达祖",
        "content": "秋风早入潘郎鬓，斑斑遽惊如许。\n暖雪侵梳，晴丝拂领，栽满愁城深处。\n瑶簪谩妒。\n便羞插宫花，自怜衰暮。\n尚想春情，旧吟凄断茂陵女。\n人间公道惟此，叹朱颜也恁，容易堕去。\n涅了重缁，搔来更短，方悔风流相误。\n郎潜几缕。\n渐疏了铜驼，俊游俦侣。\n纵有黟黟，奈何诗思苦。",
        "dynasty": "宋",
        "collection_info": null
    },
    {
        "uuid": "52aac7f1f3b17b2783b58491d97ada8d",
        "title": "齐天乐 阑干只在鸥飞处",
        "author": "史达祖",
        "content": "阑干只在鸥飞处，年年怕吟秋兴。\n断浦沈云，空山挂雨，中有诗愁千顷。\n波声未定。\n望舟尾拖凉，渡头笼暝。\n正好登临，有人歌罢翠帘冷。\n悠然魂坠故里，奈闲情未了，还被吹醒。\n拜月虚檐，听蛩坏砌，谁复能怜娇俊。\n忧心耿耿。\n寄桐叶芳题，冷枫新咏。\n莫遣秋声，树头喧夜永。",
        "dynasty": "宋",
        "collection_info": null
    },
    {
        "uuid": "575ab59f3aec2f7478e5373674bff0a5",
        "title": "齐天乐 犀纹隐隐莺黄嫩",
        "author": "史达祖",
        "content": "犀纹隐隐莺黄嫩，篱落翠深偷见。\n细雨重移，新霜试摘，佳处一年秋晚。\n荆江未远。\n想橘友荒凉，木奴嗟怨。\n就说风流，草泥来趁蟹螯健。\n并刀寒映素手，醉魂沈夜饮，曾倩排遣。\n沆瀣含酸，金罂裹玉，蔌蔌吴盐轻点。\n瑶姬齿软。\n待惜取团圆，莫教分散。\n入手温存，帕罗香自满。",
        "dynasty": "宋",
        "collection_info": null
    },
    {
        "uuid": "98ffde57caabecad5eb085e31f28b5fc",
        "title": "齐天乐 鸳鸯拂破苹花影",
        "author": "史达祖",
        "content": "鸳鸯拂破苹花影，低低趁凉飞去。\n画里移舟，诗边就梦，叶叶碧云分雨。\n芳游自许。\n过柳影闲波，水花平渚。\n见说西风，为人吹恨上瑶树。\n阑干斜照未满，杏墙应望断，春翠偷聚。\n浅约挼香，深盟捣月，谁是窗间青羽。\n孤筝几柱。\n问因甚参差，暂成离阻。\n夜色空庭，待归听俊语。",
        "dynasty": "宋",
        "collection_info": null
    },
    {
        "uuid": "0923b31bb2a7aac04066d72ffc4818b6",
        "title": "齐天乐 西风来劝凉云去",
        "author": "史达祖",
        "content": "西风来劝凉云去，天东放开金镜。\n照野霜凝，如河桂湿，一一冰壶相映。\n殊方路永。\n更分破秋光，尽成悲境。\n有客踌躇，古庭空自吊孤影。\n江南朋旧在许，也能怜天际，诗思谁领。\n梦断刀头，书开虿尾，别有相思随定。\n忧心耿耿。\n对风鹊残枝，露蛩荒井。\n斟酌妲娥，九秋宫殿冷。",
        "dynasty": "宋",
        "collection_info": null
    },
    {
        "uuid": "d65b1f423258b6560afa580deb8441ed",
        "title": "燕归梁 楚梦吹成树外云",
        "author": "史达祖",
        "content": "楚梦吹成树外云。\n乍雁影斜分。\n黄花心事一帘尘。\n但频忆、小腰身。\n今宵素壁冰弦冷，怕弹断、沈郎魂。\n秋衣因甚满愁痕。\n是干预、几黄昏。",
        "dynasty": "宋",
        "collection_info": null
    },
    {
        "uuid": "ab7e37cb1bb8333f7b536f0b09222d18",
        "title": "燕归梁 独卧秋窗桂未香",
        "author": "史达祖",
        "content": "独卧秋窗桂未香。\n怕雨点飘凉。\n玉人只在楚云傍。\n也着泪、过昏黄。\n西风今夜梧桐冷，断无梦、到鸳鸯。\n秋钲二十五声长。\n请各自，奈思量。",
        "dynasty": "宋",
        "collection_info": null
    },
    {
        "uuid": "fe9d8dda1c84808b2827790c317fbe19",
        "title": "月当厅 白壁旧带秦城梦",
        "author": "史达祖",
        "content": "白壁旧带秦城梦，因谁拜下，杨柳楼心。\n正是夜分，鱼钥不动香深。\n时有露萤自照，占风裳、可喜影麸金。\n坐来久，都将凉意，尽付沈吟。\n残云事绪无人舍，恨匆匆、药娥归去难寻。\n缀取雾窗，会唱几拍清音。\n犹有老来印愁处，冷光应念雪翻簪。\n空独对、西风紧，弄一片桐阴。",
        "dynasty": "宋",
        "collection_info": null
    },
    {
        "uuid": "28735cb8af4ce1e443839cae15e80095",
        "title": "秋霁 江水苍苍",
        "author": "史达祖",
        "content": "江水苍苍，望倦柳愁荷，共感秋色。\n废阁先凉，古帘空暮，雁程最嫌风力。\n故园信息。\n爱渠入眼南山碧。\n念上国。\n谁是、脍鲈江汉未归客。\n还又岁晚，瘦骨临风，夜闻秋声，吹动岑寂。\n露蛩悲、清灯冷屋，翻书愁上鬓毛白。\n年少俊游浑断得。\n但可怜处，无奈苒苒魂惊，采香南浦，翦梅烟驿。",
        "dynasty": "宋",
        "collection_info": null
    },
    {
        "uuid": "a7b60a68313aaab6dcf96acdaf77afbf",
        "title": "满江红 万水归阴",
        "author": "史达祖",
        "content": "万水归阴，故潮信、盈虚因月。\n偏只到、凉秋半破，斗成双绝。\n有物揩磨金镜净，何人拿攫银河决。\n想子胥、今夜见嫦娥，沈冤雪。\n光直下，蛟龙穴。\n声直上，蟾蜍窟。\n对望中天地，洞然如刷。\n激气已能驱粉黛，举杯便可吞吴越。\n待明朝、说似与儿曹，心应折。",
        "dynasty": "宋",
        "collection_info": null
    },
    {
        "uuid": "dd855efd4fcda57fc9aaf3a41f242966",
        "title": "满江红 好领青衫",
        "author": "史达祖",
        "content": "好领青衫，全不向、诗书中得。\n还也费、区区造物，许多心力。\n未暇买田清颍尾，尚须索米长安陌。\n有当时、黄卷满前头，多惭德。\n思往事，嗟儿剧。\n怜牛后，怀鸡肋。\n奈棱棱虎豹，九重九隔。\n三径就荒秋自好，一钱不直贫相逼。\n对黄花、常待不吟诗，诗成癖。",
        "dynasty": "宋",
        "collection_info": null
    },
    {
        "uuid": "6fc7a72ebbb298368631a2cc0a708b53",
        "title": "满江红 缓辔西风",
        "author": "史达祖",
        "content": "缓辔西风，叹三宿、迟迟行客。\n桑梓外、锄耰渐入，柳坊花陌。\n双阙远腾龙凤影，九门空锁鸳鸯翼。\n更无人、擫笛傍宫墙，苔花碧。\n天相汉，民怀国。\n天厌虏，臣离德。\n趁建瓴一举，并收鳌极。\n老子岂无经世术，诗人不预平戎策。\n办一襟、风月看升平，吟春色。",
        "dynasty": "宋",
        "collection_info": null
    },
    {
        "uuid": "cbbdd71cd75d4357f25f5f8b310d3cda",
        "title": "恋绣衾 吴梅初试涧谷春",
        "author": "史达祖",
        "content": "吴梅初试涧谷春。\n夜幽幽、江雁叫云。\n人正在、孤窗底，被浓愁、醺破醉魂。\n雨窗只剩残灯影，伴罗衣、无限泪痕。\n瘦骨怕、红绵冷，说年时、斗帐夜分。",
        "dynasty": "宋",
        "collection_info": null
    },
    {
        "uuid": "02c488cbc0ba4ccd4b980e93dbe607f3",
        "title": "恋绣衾 黄花惊破九日愁",
        "author": "史达祖",
        "content": "黄花惊破九日愁。\n正寒城、风雨怨秋。\n愁便是、秋心也，又随人、来到画楼。\n因缘幸自天安顿，更题红、不禁御沟。\n待写与、相思话，为怕奴、憔悴且休。",
        "dynasty": "宋",
        "collection_info": null
    },
    {
        "uuid": "6bdf548932be20feb9c43dda08a0b6c9",
        "title": "恋绣衾 天风入扇吹苎衣",
        "author": "史达祖",
        "content": "天风入扇吹苎衣。\n小红楼、夜气正微。\n有人在、冰弦外，水精帘、花影自移。\n阳台只是虚无梦，便不成、凉夜误伊。\n想闲了、流离簟，就一身、明月伴归。",
        "dynasty": "宋",
        "collection_info": null
    },
    {
        "uuid": "016da948d7c1904c288105f920025d87",
        "title": "换巢鸾凤 人若梅娇",
        "author": "史达祖",
        "content": "人若梅娇。\n正愁横断坞，梦绕溪桥。\n倚风融汉粉，坐月怨秦箫。\n相思因甚到纤腰。\n定知我今，无魂可销。\n佳期晚，谩几度、泪痕相照。\n人悄。\n天眇眇。\n花外语香，时透郎怀抱。\n暗握荑苗，乍尝樱颗，犹恨侵阶芳草。\n天念王昌忒多情，换巢鸾凤教偕老。\n温柔乡，醉芙蓉、一帐春晓。",
        "dynasty": "宋",
        "collection_info": null
    },
    {
        "uuid": "05eed4547515ef5b1fc79da4f96c6fde",
        "title": "惜奴娇 香剥酥痕",
        "author": "史达祖",
        "content": "香剥酥痕，自昨夜、春愁醒。\n高情寄、冰桥雪岭。\n试约黄昏，便不误、黄昏信。\n人静。\n倩娇娥、留连秀影。\n吟鬓簪香，已断了、多情病。\n年年待、将春管领。\n镂月描云，不枉了、闲心性。\n谩听。\n谁敢把、红儿比并。",
        "dynasty": "宋",
        "collection_info": null
    },
    {
        "uuid": "cfcf8e3827b5c73c77d427ef14237163",
        "title": "龙吟曲・水龙吟 夜寒幽梦飞来",
        "author": "史达祖",
        "content": "夜寒幽梦飞来，小梅影下东风晓。\n蝶魂未冷，吾身良是，悠然一笑。\n竹杖敲苔，布鞋踏冻，岁常先到。\n傍苍林却恨，储风养月，须我辈、新诗吊。\n永以南枝为好。\n怕从今、逢花渐老。\n愁消秀句，寒回斗酒，春心多少。\n之子逃空，伊人遁世，又还惊觉。\n但归来对月，高情耿耿，寄白云杪。",
        "dynasty": "宋",
        "collection_info": null
    },
    {
        "uuid": "1285680fd11dcf7615c2630aeb1cfdf4",
        "title": "龙吟曲・水龙吟 梦回虚白初生",
        "author": "史达祖",
        "content": "梦回虚白初生，便凝冷月通窗户。\n不知夜久，都无人见，玉妃起舞。\n银界回天，琼田易地，晃然非故。\n想儿童健意，生愁齐色，情频在、窥帘处。\n一片樵林钓浦。\n是天教、王维画取。\n未如授简，先将高兴，收归妙句。\n江路梅愁，灞陵人老，又骑驴去。\n过章台，记得春风乍见，倚帘吹絮。",
        "dynasty": "宋",
        "collection_info": null
    },
    {
        "uuid": "45243b6acdeeb340b84b3e1dca5af3c9",
        "title": "龙吟曲・水龙吟 道人越布单衣",
        "author": "史达祖",
        "content": "道人越布单衣，兴高爱学苏门啸。\n有时也伴，四佳公子，五陵年少。\n歌里眠香，酒酣喝月，壮怀无挠。\n楚江南，每为神州未复，阑干静、慵登眺。\n今日征夫在道。\n敢辞劳、风沙短帽。\n休吟稷穗，休寻乔木，独怜遗老。\n同社诗囊，小窗针线，断肠秋早。\n看归来，几许吴霜染鬓，验愁多少。",
        "dynasty": "宋",
        "collection_info": null
    },
    {
        "uuid": "04fb40ccc59d17a7fc1187e7aac34085",
        "title": "鹧鸪天 睡袖无端几摺香",
        "author": "史达祖",
        "content": "睡袖无端几摺香。\n有人丹脸可占霜。\n半窗月印梅犹瘦，一律瓶笙夜正长。\n情艳艳，酒狂狂。\n小屏谁与画鸳鸯。\n解衣恰恨敲金钏，惊起春风傍枕囊。",
        "dynasty": "宋",
        "collection_info": null
    },
    {
        "uuid": "258c2890d64aa8968c39870ab04ed1e8",
        "title": "鹧鸪天 御路东风拂醉衣",
        "author": "史达祖",
        "content": "御路东风拂醉衣。\n卖灯人散烛笼稀。\n不知月底梅花冷，只忆桥边步袜归。\n闲梦淡，旧游非。\n夜深谁在小帘帏。\n罘罳儿下围炉坐，明处将人立地时。",
        "dynasty": "宋",
        "collection_info": null
    },
    {
        "uuid": "43d8eb2158a1d58f6c68e1d6cfd3f41e",
        "title": "鹧鸪天 搭柳阑干倚伫频",
        "author": "史达祖",
        "content": "搭柳阑干倚伫频。\n杏帘胡蝶绣床春。\n十年花骨东风泪，几点螺香素壁尘。\n箫外月，梦中云。\n秦楼楚殿可怜身。\n新愁换尽风流性，偏恨鸳鸯不念人。",
        "dynasty": "宋",
        "collection_info": null
    },
    {
        "uuid": "5cb67145f6a7e9387ed0a215770099d9",
        "title": "鹧鸪天 雁足无书古塞幽",
        "author": "史达祖",
        "content": "雁足无书古塞幽。\n一程烟草一程愁。\n帽檐尘重风吹野，帐角香销月满楼。\n情思乱，梦魂浮。\n缃裙多忆敝貂裘。\n官河水静阑干暖，从倚斜阳怨晚秋。",
        "dynasty": "宋",
        "collection_info": null
    },
    {
        "uuid": "9eb4dd8fac4fbc367a0d9c96fb563c4b",
        "title": "惜黄花 涵秋寒渚",
        "author": "史达祖",
        "content": "涵秋寒渚。\n染霜丹树。\n尚依稀，是来时、梦中行路。\n时节正思家，远道仍怀古。\n更对着、满城风雨。\n黄花无数。\n碧云欲暮。\n美人兮，美人兮、未知何处。\n独自卷帘栊，谁为开尊俎。\n恨不得、御风归去。",
        "dynasty": "宋",
        "collection_info": null
    },
    {
        "uuid": "2392a72028d99bc8b099fce105872f3a",
        "title": "玉烛新 疏云萦碧岫",
        "author": "史达祖",
        "content": "疏云萦碧岫。\n带晚日摇光，半江寒皱。\n越溪近远，空频向、过雁风边回首。\n酸心一缕。\n念水北、寻芳归后。\n轻醉醒、堤月笼沙，鞍松宝轮飞骤。\n秦楼屡约芳春，记扇背题诗，帕罗沾酒。\n瘦愁易就。\n因惊断、梦里桃源难又。\n临风话旧。\n想日暮、梅花孤瘦。\n还静倚、修竹相思，盈盈翠袖。",
        "dynasty": "宋",
        "collection_info": null
    },
    {
        "uuid": "d93d613c14b186aa1584f8be1a97e642",
        "title": "一翦梅 谁写梅溪字字香",
        "author": "史达祖",
        "content": "谁写梅溪字字香。\n沙边幽梦，常恁芬芳。\n不知花解伴昏黄。\n只怕东风，吹断人肠。\n小阁无灯月浸窗。\n香吹罗袖，酒映宫妆。\n如今竹外怕思量。\n谷里佳人，一片冰霜。",
        "dynasty": "宋",
        "collection_info": null
    },
    {
        "uuid": "df9417daa840c7e93bbfd2cfa3689d29",
        "title": "一翦梅 秦客当楼泣凤箫",
        "author": "史达祖",
        "content": "秦客当楼泣凤箫。\n宫衣香断，不见纤腰。\n隔年心事又今宵。\n折尽冰弦，何用鸾胶。\n些子轻魂几度销。\n兰骚蕙些，无计重招。\n东窗一段月华娇。\n也带春愁，飞上梅梢。",
        "dynasty": "宋",
        "collection_info": null
    },
    {
        "uuid": "664961ecf2906c902b8d4493c9740627",
        "title": "醉落魄・一斛珠 鸳鸯意惬",
        "author": "史达祖",
        "content": "鸳鸯意惬。\n空分付、有情眉睫。\n齐家莲子黄金叶。\n争比秋苔，靴凤几番蹑。\n墙阴月白花重叠。\n匆匆软语屡惊怯。\n宫香锦字将盈箧。\n雨长新寒，今夜梦魂接。",
        "dynasty": "宋",
        "collection_info": null
    },
    {
        "uuid": "ae9159eaec24d30cc8b936f48ab4d6ac",
        "title": "醉落魄・一斛珠 江痕妥帖",
        "author": "史达祖",
        "content": "江痕妥帖。\n日光熨动黄金叶。\n阑干直下愁相接。\n一朵红莲，飞上越人楫。\n鲤鱼波上丁宁切。\n诗筒如线不曾别。\n明年好个春风客。\n五鹗交飞，身在玉皇阙。",
        "dynasty": "宋",
        "collection_info": null
    },
    {
        "uuid": "31beb9ff25bfea47786f8eb7789c9634",
        "title": "醉公子 神仙无皋泽",
        "author": "史达祖",
        "content": "神仙无皋泽。\n琼裾珠佩，卷下尘陌。\n秀骨依依，误向山中，得与相识。\n溪岸侧。\n倚高情、自锁烟翠，时点空碧。\n念香襟沾恨，酥手翦愁，今后梦魂隔。\n相思暗惊清吟客。\n想玉照堂前、树三百。\n雁翅霜轻，凤羽寒深，谁护春色。\n诗鬓白。\n总多因、水村携酒，烟墅留屐。\n更时带、明月同来，与花为表德。",
        "dynasty": "宋",
        "collection_info": null
    },
    {
        "uuid": "1370154866b2e12656dd34596e6db0c4",
        "title": "步月 翦柳章台",
        "author": "史达祖",
        "content": "翦柳章台，问梅东阁，醉中携手初归。\n逗香帘下，璀璨镂金衣。\n正依约、冰丝射眼，更荏苒、蟾玉西飞。\n轻尘外，双鸳细蹙，谁赋洛滨妃。\n霏霏。\n红雾绕，步摇共鬓影，吹入花围。\n管弦将散，人静烛笼稀。\n泥私语、香樱乍破，怕夜寒、罗袜先知。\n归来也，相偎未肯入重帏。",
        "dynasty": "宋",
        "collection_info": null
    },
    {
        "uuid": "bdc64e5870f8f80def8d4bbdce394319",
        "title": "齐天乐 碧云阙处无多雨",
        "author": "高观国",
        "content": "碧云阙处无多雨，愁与去帆俱远。\n倒苇沙闲，枯兰溆冷，寥落寒江秋晚。\n楼阴纵览。\n正魂怯清吟，病多依黯。\n怕挹西风，袖罗香自去年减。\n风流江左久客，旧游得意处，朱帘曾卷。\n载酒春情，吹箫夜约，犹忆玉娇香软。\n尘栖故苑，叹璧月空檐，梦云飞观。\n送绝征鸿，楚峰烟数点。",
        "dynasty": "宋",
        "collection_info": null
    },
    {
        "uuid": "6cc16d1ff77d7baba76d225604886b63",
        "title": "齐天乐 丛幽一笑东篱晓",
        "author": "高观国",
        "content": "丛幽一笑东篱晓，霜华又随香冷。\n晕色黄娇，低枝翠婉，来趁登高佳景。\n谁偏管领。\n是彭泽归来，未荒三径。\n最惬清觞，道家标致自风韵。\n南山依旧翠倚，采花无限思，西风吹醒。\n万蕊金寒，三秋梦好，曾记餐英清咏。\n斓斑泪沁。\n怕节去蜂愁，雨荒烟暝。\n明日重阳，为谁簪短鬓。",
        "dynasty": "宋",
        "collection_info": null
    },
    {
        "uuid": "1dbb30f3463382ade1fdcf0e3ae0c3d9",
        "title": "齐天乐 晚云知有关山念",
        "author": "高观国",
        "content": "晚云知有关山念，澄霄卷开清霁。\n素景分中，冰盘正溢，何啻婵娟千里。\n危阑静倚。\n正玉管吹凉，翠觞留醉。\n记约清吟，锦袍初唤醉魂起。\n孤光天地共影，浩歌谁与舞，凄凉风味。\n古驿烟寒，幽垣梦冷，应念秦楼十二。\n归心对此。\n想斗插天南，雁横辽水。\n试问妲娥，有谁能为寄。",
        "dynasty": "宋",
        "collection_info": null
    },
    {
        "uuid": "7f9d769d6385705bfa8795542517b502",
        "title": "玉楼春 几双海燕来金屋",
        "author": "高观国",
        "content": "几双海燕来金屋。\n春满离宫三十六。\n春风翦草碧纤纤，春雨浥花红扑扑。\n卫姬郑女腰如束。\n齐唱阳春新制曲。\n曲终移宴起笙箫，花下晚寒生翠縠。",
        "dynasty": "宋",
        "collection_info": null
    },
    {
        "uuid": "7688db0e9787621194c9233bc83f8ebc",
        "title": "玉楼春 燕脂染出春风锦",
        "author": "高观国",
        "content": "燕脂染出春风锦。\n生怕黄昏人有恨。\n雨难揩泪玉环娇，烟不遮愁红袖冷。\n醉魂吹断香魂静。\n拂拂翠眉羞带粉。\n最怜新燕识风流，只为春寒消瘦损。",
        "dynasty": "宋",
        "collection_info": null
    },
    {
        "uuid": "be70859e0c64dd83eb268cd55951abdd",
        "title": "玉楼春 多时不踏章台路",
        "author": "高观国",
        "content": "多时不踏章台路。\n依旧东风芳草渡。\n莺声唤起水边情，日影炙开花上雾。\n谢娘不信佳期误。\n认得马嘶迎绣户。\n今宵翠被不春寒，只恐香浓春又去。",
        "dynasty": "宋",
        "collection_info": null
    },
    {
        "uuid": "bced433468af818e417dd88a4f5aa062",
        "title": "玉楼春 春烟澹澹生春水",
        "author": "高观国",
        "content": "春烟澹澹生春水。\n曾记芳洲兰棹舣。\n岸花香到舞衣边，汀草色分歌扇底。\n棹沈云去情千里。\n愁压双鸳飞不起。\n十年春事十年心，怕说湔裙当日事。",
        "dynasty": "宋",
        "collection_info": null
    },
    {
        "uuid": "4ae6ca2127b74b2b8c60bc3d58736079",
        "title": "玉蝴蝶 唤起一襟凉思",
        "author": "高观国",
        "content": "唤起一襟凉思，未成晚雨，先做秋阴。\n楚客悲残，谁解此意登临。\n古台荒、断霞斜照，新梦黯、微月疏砧。\n总难禁。\n尽将幽恨，分付孤斟。\n从今。\n倦看青镜，既迟勋业，可负烟林。\n断梗无凭，岁华摇落又惊心。\n想莼汀、水云愁凝，闲蕙帐、猿鹤悲吟。\n信沈沈。\n故园归计，休更侵寻。",
        "dynasty": "宋",
        "collection_info": null
    },
    {
        "uuid": "29c78bc7d87ae68d2a33f33e5a339ec0",
        "title": "临江仙 俱是洛阳年少客",
        "author": "高观国",
        "content": "俱是洛阳年少客，才华迥出天真。\n青衫惯拂软红尘。\n酒狂因月舞，诗俊为梅新。\n寄语长安风月道，莺花缓作青春。\n披风沐露问前津。\n客中春不当，归去倍还人。",
        "dynasty": "宋",
        "collection_info": null
    },
    {
        "uuid": "3e1169802b7735f8c702d6ef0420f0cd",
        "title": "临江仙 风月生来人世",
        "author": "高观国",
        "content": "风月生来人世，梦魂飞堕仙津。\n青春日日醉芳尘。\n一鞭花陌晓，双桨柳桥春。\n前度诗留醉袖，昨宵香浥罗巾。\n小姬飞燕是前身。\n歌随流水咽，眉学远山颦。",
        "dynasty": "宋",
        "collection_info": null
    },
    {
        "uuid": "3b44ecd09e296d42dc4e8e65eb32a0c7",
        "title": "金人捧露盘 梦湘云",
        "author": "高观国",
        "content": "梦湘云，吟湘月，吊湘灵。\n有谁见、罗袜尘生。\n凌波步弱，背人羞整六铢轻。\n娉娉袅袅，晕娇黄、玉色轻明。\n香心静，波心冷，琴心怨，客心惊。\n怕佩解、却返瑶京。\n杯擎清露，醉春兰友与梅兄。\n苍烟万顷，断肠是、雪冷江清。",
        "dynasty": "宋",
        "collection_info": null
    },
    {
        "uuid": "c2c00088b2f77ffdba791796666c7f04",
        "title": "金人捧露盘 念瑶姬",
        "author": "高观国",
        "content": "念瑶姬，翻瑶佩，下瑶池。\n冷香梦、吹上南枝。\n罗浮梦杳，忆曾清晓见仙姿。\n天寒翠袖，可怜是、倚竹依依。\n溪痕浅，云痕冻，月痕澹，粉痕微。\n江楼怨、一笛休吹。\n芳音待寄，玉堂烟驿两凄迷。\n新愁万斛，为春瘦、却怕春知。",
        "dynasty": "宋",
        "collection_info": null
    },
    {
        "uuid": "2e8538257ded9c6fddf8e4252c3f760b",
        "title": "金人捧露盘 楚宫闲",
        "author": "高观国",
        "content": "楚宫闲，金成屋，玉为阑。\n断云梦、容易惊残。\n骊歌几叠，至今愁思怯阳关。\n清音恨阻，抱哀筝、知为谁弹。\n年华晚，月华冷，霜华重，鬓华斑。\n也须念、闲损雕鞍。\n斜缄小字，锦江三十六鳞寒。\n此情天阔，正梅信、笛里关山。",
        "dynasty": "宋",
        "collection_info": null
    },
    {
        "uuid": "92e22f4b5712f78e7a0eeb62fb5fba19",
        "title": "凤栖梧・蝶恋花 云唤阴来鸠唤雨",
        "author": "高观国",
        "content": "云唤阴来鸠唤雨。\n谢了江梅，可踏江头路。\n拼却一番花信阻。\n不成日日春寒去。\n见说东风桃叶渡。\n岸隔青山，依旧修眉妩。\n归雁不如筝上柱。\n一行常见相思苦。",
        "dynasty": "宋",
        "collection_info": null
    },
    {
        "uuid": "2c7bbced9941cc82646eb706f3a1a48e",
        "title": "凤栖梧・蝶恋花 岩室归来非待聘",
        "author": "高观国",
        "content": "岩室归来非待聘。\n渺渺千崖，漠漠江千顷。\n明月清风休弄影。\n只愁踏破苍苔径。\n摘取香芝医鹤病。\n正要臞仙，相伴清闲性。\n朝市不闻心耳静。\n一声长啸烟霞冷。",
        "dynasty": "宋",
        "collection_info": null
    },
    {
        "uuid": "f4d037b63af78b4786066f6abfc73164",
        "title": "凤栖梧・蝶恋花 西子湖边眉翠妩",
        "author": "高观国",
        "content": "西子湖边眉翠妩。\n魂冷孤山，谁是风烟主。\n相唤吟诗天欲雨。\n嫩凉不隔鸥飞处。\n移下天孙云锦渚。\n翠盖牵风，绰约凌波女。\n清约已成君记取。\n月明夜半鱼龙舞。",
        "dynasty": "宋",
        "collection_info": null
    },
    {
        "uuid": "4747df65a4179d222066c1778c5b2a7d",
        "title": "贺新郎 月冷霜袍拥",
        "author": "高观国",
        "content": "月冷霜袍拥。\n见一枝、年华又晚，粉愁香冻。\n云隔溪桥人不度，的皪春心未纵。\n清影怕、寒波摇动。\n更没纤毫尘俗态，倚高情、预得春风宠。\n沈冻蝶，挂么凤。\n一杯正要吴姬捧。\n想见那、柔酥弄白，暗香偷送。\n回首罗浮今在否，寂寞烟迷翠拢。\n又争奈、桓伊三弄。\n开遍西湖春意烂，算群花、正作江山梦。\n吟思怯，暮云重。",
        "dynasty": "宋",
        "collection_info": null
    },
    {
        "uuid": "1588107c50d2340b13a95cb85b8e9a3e",
        "title": "喜迁莺 歌声凄怨",
        "author": "高观国",
        "content": "歌声凄怨。\n是几度诉春，春都不管。\n感绿惊红，颦烟啼月，长是为春消黯。\n玉骨瘦无一把，粉泪愁多千点。\n可怜损，任尘侵粉蠹，舞裙歌扇。\n转盼。\n尘梦断。\n峡里云归，空想春风面。\n燕子楼空，玉台妆冷，湖外翠峰眉浅。\n绮陌断魂名在，宝箧返魂香远。\n此情苦，问落花流水，何时重见。",
        "dynasty": "宋",
        "collection_info": null
    },
    {
        "uuid": "bcc36a8eb44fab0f7f4bbd695cd9bd23",
        "title": "喜迁莺 凉云归去",
        "author": "高观国",
        "content": "凉云归去。\n再约着，晚来西楼风雨。\n水静帘阴，鸥闲菰影，秋到露汀烟浦。\n试省唤回幽恨，尽是愁边新句。\n倦登眺，动悲凉还在，残蝉吟处。\n凄楚。\n空见说，香锁雾扃，心似秋莲苦。\n宝瑟弹冰，玉台窥月，浅澹可怜偷聚。\n几时翠沟题叶，无复绣帘吹絮。\n鬓华晚，念庾郎情在，风流谁与。",
        "dynasty": "宋",
        "collection_info": null
    },
    {
        "uuid": "8271ff28afa98b5701b5e197e57c8552",
        "title": "菩萨蛮 春风吹绿湖边草",
        "author": "高观国",
        "content": "春风吹绿湖边草。\n春光依旧湖边道。\n玉勒锦障泥。\n少年游冶时。\n烟明花似绣。\n且醉旗亭酒。\n斜日照花西。\n归鸦花外啼。",
        "dynasty": "宋",
        "collection_info": null
    },
    {
        "uuid": "8cdf892a019681cb302b2d12928fe0c6",
        "title": "菩萨蛮 红云半压秋波碧",
        "author": "高观国",
        "content": "红云半压秋波碧。\n艳妆泣露娇啼色。\n佳梦入仙城。\n风流石曼卿。\n宫袍呼醉醒。\n休卷西风锦。\n明日粉香残。\n六朝烟水寒。",
        "dynasty": "宋",
        "collection_info": null
    },
    {
        "uuid": "17e7fc0757aae9d1d819ebe2496fe060",
        "title": "菩萨蛮 玉鳞熬出香凝软",
        "author": "高观国",
        "content": "玉鳞熬出香凝软。\n并刀断处冰丝颤。\n红缕间堆盘。\n轻明相映寒。\n纤柔分劝处。\n腻滑难停筋。\n一洗醉魂清。\n真成醒酒冰。",
        "dynasty": "宋",
        "collection_info": null
    },
    {
        "uuid": "e95f8f284ce9056ca910d790b3f1a299",
        "title": "菩萨蛮 玉阑秋色知谁主",
        "author": "高观国",
        "content": "玉阑秋色知谁主。\n隔阑一架葡萄雨。\n绿藓怕啼螀。\n可堪宫漏长。\n乌丝吟古怨。\n清泪消尘砚。\n梦冷不成云。\n□峰峰外情。",
        "dynasty": "宋",
        "collection_info": null
    },
    {
        "uuid": "a527fdf395f7de32e6ab950071447cbf",
        "title": "菩萨蛮 何须急管吹云暝",
        "author": "高观国",
        "content": "何须急管吹云暝。\n高寒滟滟开金饼。\n今夕不登楼。\n一年空过秋。\n桂花香雾冷。\n梧叶西风影。\n客醉倚河桥。\n清光愁玉箫。",
        "dynasty": "宋",
        "collection_info": null
    },
    {
        "uuid": "e66c8f95c530dc1a29b2fa7997eb8394",
        "title": "菩萨蛮 云娇雪嫩羞相倚",
        "author": "高观国",
        "content": "云娇雪嫩羞相倚。\n凌波共酌春风醉。\n的皪玉台寒。\n肯教金盏单。\n只疑双蝶梦。\n翠袖和香拥。\n香外有鸳鸯。\n风流烟水乡。",
        "dynasty": "宋",
        "collection_info": null
    },
    {
        "uuid": "d1d82bf62fdbc6793f3920407301b6e2",
        "title": "青玉案 平生似欠西湖债",
        "author": "高观国",
        "content": "平生似欠西湖债。\n每拼了、金貂解。\n妩媚烟云多变态。\n雕鞍来处，画船归去，花柳春风隘。\n玉京相接蓬壶界。\n入画遥山翠分黛。\n苏小不来时节改。\n一堤风月，六桥烟水，鹭约鸥盟在。",
        "dynasty": "宋",
        "collection_info": null
    },
    {
        "uuid": "79edca21b9ab60a6fe25f79b27906a38",
        "title": "醉落魄・一斛珠 钩帘翠湿",
        "author": "高观国",
        "content": "钩帘翠湿。\n寒江上、雨晴风急。\n乱峰低处明残日。\n雁字成行，写破暮天碧。\n故人天外长为客。\n倚阑一望情何极。\n新来得个归消息。\n去棹回舟，数过几千只。",
        "dynasty": "宋",
        "collection_info": null
    },
    {
        "uuid": "38870b5ca015df75140c0ca3f1f982a2",
        "title": "夜合花 斑驳云开",
        "author": "高观国",
        "content": "斑驳云开，蒙松雨过，海棠花外寒轻。\n湖山翠暖，东风正要新晴。\n又唤醒，旧游情。\n记年时、今日清明。\n隔花阴浅，香随笑语，特地逢迎。\n人生好景难并。\n依旧秋千巷陌，花月蓬瀛。\n春衫抖擞，馀香半染芳尘。\n念嫩约，杳难凭。\n被几声、啼鸟惊心。\n一庭芳草，危阑晚日，无限消凝。",
        "dynasty": "宋",
        "collection_info": null
    },
    {
        "uuid": "b6c07aef02e1dfb7d09b037708d8f08a",
        "title": "花心动 碧藓封枝",
        "author": "高观国",
        "content": "碧藓封枝，点寒英、疏疏玉清冰洁。\n梦忆旧家，春与新恩，曾映寿阳妆额。\n绿裙青袂南邻伴，应怪我、精神都别。\n恨衰晚、春风意思，顿成羞怯。\n犹念横斜性格。\n恼和靖吟魂，自来清绝。\n斜傍劲松，偷倚修篁，总是岁寒相识。\n绿阴结子当时意，到如今、芳心消歇。\n小桥夜，清愁倦陪澹月。",
        "dynasty": "宋",
        "collection_info": null
    },
    {
        "uuid": "16ffa5dc9e013f7cf581585354c7b244",
        "title": "昭君怨 一棹莫愁烟艇",
        "author": "高观国",
        "content": "一棹莫愁烟艇。\n飞破玉壶清影。\n水溅粉绡寒。\n渺云鬟。\n不肯凌波微步。\n却载春愁归去。\n风澹楚魂惊。\n隔瑶京。",
        "dynasty": "宋",
        "collection_info": null
    },
    {
        "uuid": "4a1a99aafaddf2492fa59404719421ae",
        "title": "杏花天 霁烟消处寒犹嫩",
        "author": "高观国",
        "content": "霁烟消处寒犹嫩。\n乍门巷、愔愔昼永。\n池塘芳草魂初醒。\n秀句吟春未稳。\n仙源阻、春风瘦损。\n又燕子、来无芳信。\n小桃也自知人恨。\n满面羞红难问。",
        "dynasty": "宋",
        "collection_info": null
    },
    {
        "uuid": "c671b91db62a6d4dd79319a7d04a8bfb",
        "title": "杏花天 远山学得修眉翠",
        "author": "高观国",
        "content": "远山学得修眉翠。\n看眉展、春愁无际。\n雨痕半湿东风外。\n不管梨花有泪。\n西园路、青鞋暗记。\n怕行入、秋千径里。\n一春多少相思意。\n说与新来燕子。",
        "dynasty": "宋",
        "collection_info": null
    },
    {
        "uuid": "8c45fdaf7e334ac7df65d6d5ddaf4ea1",
        "title": "杏花天 花凝露湿燕脂透",
        "author": "高观国",
        "content": "花凝露湿燕脂透。\n是彩笔、丹青染就。\n粉绡帕入班姬手。\n舒卷清寒时候。\n春禽静、来窥晴昼。\n问冷落、芳心知否。\n不愁院宇东风骤。\n日日娇红如旧。",
        "dynasty": "宋",
        "collection_info": null
    },
    {
        "uuid": "632c9a2489effcf61cf2c421029eb01f",
        "title": "杏花天 玉坛消息春寒浅",
        "author": "高观国",
        "content": "玉坛消息春寒浅。\n露红玉、娇生靓艳。\n小怜鬓湿燕脂染。\n只隔粉墙相见。\n花阴外、故宫梦远。\n想未识、莺莺燕燕。\n飘零翠径红千点。\n桃李春风已晚。",
        "dynasty": "宋",
        "collection_info": null
    },
    {
        "uuid": "315845919ed1a57333d570265334bf54",
        "title": "祝英台近 拥红妆",
        "author": "高观国",
        "content": "拥红妆，翻翠盖，花影暗南浦。\n波面澄霞，兰艇采香去。\n有人水溅红裙，相招晚醉，正月上、凉生风露。\n两凝伫。\n别后歌断云闲，娇姿黯无语。\n魂梦西风，端的此心苦。\n遥想芳脸轻颦，凌波微步，镇输与、沙边鸥鹭。",
        "dynasty": "宋",
        "collection_info": null
    },
    {
        "uuid": "c8b9f310fc40e2bbbc4992a9cb592551",
        "title": "祝英台近 一窗闲",
        "author": "高观国",
        "content": "一窗闲，孤烬冷，独自个春睡。\n绣被熏香，不似旧风味。\n静听滴滴檐声，惊愁搅梦，更不管、庾郎心碎。\n念芳意。\n一并十日春寒，梅花煞憔悴。\n懒做新词，春在可怜里。\n几时挑菜踏青，云沈雨断，尽分付、楚天之外。",
        "dynasty": "宋",
        "collection_info": null
    },
    {
        "uuid": "46cdc82043687278ac784289ae074381",
        "title": "江城子 绿丛篱菊点娇黄",
        "author": "高观国",
        "content": "绿丛篱菊点娇黄。\n过重阳。\n转愁伤。\n风急天高，归雁不成行。\n此去郎边知近远，秋水阔，碧天长。\n郎心如妾妾如郎。\n两离肠。\n一思量。\n春到春愁，秋色亦凄凉。\n近得新词知怨妾，无处诉，泣兰房。",
        "dynasty": "宋",
        "collection_info": null
    },
    {
        "uuid": "51530144c5a7049f476db5b9e52bfbc9",
        "title": "生查子 野泉春吐芽",
        "author": "高观国",
        "content": "野泉春吐芽，泥湿随飞燕。\n碧涧一杯羹，夜韭无人翦。\n玉钗和露香，鹅管随春软。\n野意重殷勤，持以君王献。",
        "dynasty": "宋",
        "collection_info": null
    },
    {
        "uuid": "55f01e574832aaaf235a573f5b16720b",
        "title": "生查子 芙蓉羞粉香",
        "author": "高观国",
        "content": "芙蓉羞粉香，倚竹窥烟霁。\n眼带楚波寒，骨艳春风醉。\n谁传侧帽情，想解遗鞭意。\n红叶可怜秋，不寄相思字。",
        "dynasty": "宋",
        "collection_info": null
    },
    {
        "uuid": "674c038cf65be0296f8538adde607cee",
        "title": "生查子 蓬莱一捻云",
        "author": "高观国",
        "content": "蓬莱一捻云，彻骨龙涎染。\n风味韵而芳，笑语柔而婉。\n花娇绿鬓寒，酒凝清歌怨。\n翠幄已烟浓，银烛重休翦。",
        "dynasty": "宋",
        "collection_info": null
    },
    {
        "uuid": "088063aa3510d43d6fda4afd18862f3c",
        "title": "生查子 春笼云润香",
        "author": "高观国",
        "content": "春笼云润香，露湿青蛟瘦。\n偷学汉宫妆，舞彻霓裳后。\n酥胸紫领巾，冰翦柔荑手。\n有意入罗囊，不肯成春酒。",
        "dynasty": "宋",
        "collection_info": null
    },
    {
        "uuid": "2200c0b189f79ea42a21e7115946eb89",
        "title": "生查子 飞花澹澹风",
        "author": "高观国",
        "content": "飞花澹澹风，破暖疏疏雨。\n香润玉阶尘，翠湿纱窗雾。\n钿筝离雁行，宝箧留钗股。\n惟有凤楼魂，夜夜江南路。",
        "dynasty": "宋",
        "collection_info": null
    },
    {
        "uuid": "273f679c7f695b3a09a8b02ce6e4ba2e",
        "title": "生查子 香惊楚驿寒",
        "author": "高观国",
        "content": "香惊楚驿寒，瘦倚湘筠暮。\n一笛已黄昏，片月尤清楚。\n沈沈冰玉魂，漠漠烟云浦。\n酸泪不成弹，又向春心聚。",
        "dynasty": "宋",
        "collection_info": null
    },
    {
        "uuid": "4cc83fb7f31091dbba9a62eff968e23f",
        "title": "解连环 露条烟叶",
        "author": "高观国",
        "content": "露条烟叶。\n惹长亭旧恨，几番风月。\n爱细缕、先窣轻黄，渐拂水藏鸦，翠阴相接。\n纤软风流，眉黛浅、三眠初歇。\n奈年华又晚，萦绊游蜂，絮飞晴雪。\n依依灞桥怨别。\n正千丝万绪，难禁愁绝。\n怅岁久、应长新条，念曾系花骢，屡停兰楫。\n弄影摇晴，恨闲损、春风时节。\n隔邮亭，故人望断，舞腰瘦怯。",
        "dynasty": "宋",
        "collection_info": null
    },
    {
        "uuid": "5b267eb599998d6ac181b8e397887931",
        "title": "解连环 浪摇新绿",
        "author": "高观国",
        "content": "浪摇新绿。\n漫芳洲翠渚，雨痕初足。\n荡霁色、流入横塘，看风外漪漪，皱纹如縠。\n藻荇萦回，似留恋、鸳飞鸥浴。\n爱娇云蘸色，媚日挼蓝，远迷心目。\n仙源漾舟岸曲。\n照芳容几树，香浮红玉。\n记那回、西洛桥边，裙翠传情，玉纤轻掬。\n三十六陂，锦鳞渺、芳音难续。\n隔垂阳，故人望断，浸愁万斛。",
        "dynasty": "宋",
        "collection_info": null
    },
    {
        "uuid": "ad25130431825f21e549c4d312eaac61",
        "title": "烛影摇红 别浦潮平",
        "author": "高观国",
        "content": "别浦潮平，远村帆落烟江冷。\n征鸿相唤着行飞，不耐霜风紧。\n雪意垂垂未定。\n正惨惨、云横冻影。\n酒醒情绪，日晚登临，凄凉谁问。\n行乐京华，软红不断香尘喷。\n试将心事卜归期，终是无凭准。\n寥落年华将尽。\n误玉人、高楼凝恨。\n第一休负，西子湖边，江梅春信。",
        "dynasty": "宋",
        "collection_info": null
    },
    {
        "uuid": "70f3cf1ced9b1e561b9ed32a8b239ed6",
        "title": "忆秦娥 栖乌惊",
        "author": "高观国",
        "content": "栖乌惊。\n隔窗月色寒于冰。\n寒于冰。\n澹移梅影，冷印疏棂。\n幽香未觉魂先清。\n无端勾起相思情。\n相思情。\n恼人无睡，直到天明。",
        "dynasty": "宋",
        "collection_info": null
    },
    {
        "uuid": "08713071925bb5ac2e08d8c0e05ed71c",
        "title": "忆秦娥 歌声闲",
        "author": "高观国",
        "content": "歌声闲。\n兰舟只隔芙蓉湾。\n芙蓉湾。\n扇摇波影，风卷云鬟。\n馀音袅袅留馀欢。\n双鸳飞处传情难。\n传情难。\n曲终人去，愁寄湖山。",
        "dynasty": "宋",
        "collection_info": null
    },
    {
        "uuid": "46d0e7359ca9f19a29532d00158ace42",
        "title": "清平乐 盘枝翦翠",
        "author": "高观国",
        "content": "盘枝翦翠。\n叶叶西风意。\n吹上玉人云□底。\n无限新凉气味。\n飘萧露卷烟柔。\n绝怜不逐宫流。\n寄语多情宋玉，悲秋得似宜秋。",
        "dynasty": "宋",
        "collection_info": null
    },
    {
        "uuid": "7125dee7467b83aab69d33a1267b5812",
        "title": "清平乐 春蒲雨湿",
        "author": "高观国",
        "content": "春蒲雨湿。\n燕子低飞急。\n云压前山群翠失。\n烟水满湖轻碧。\n小莲相见湾头。\n清寒不到青楼。\n请上琵琶弦索，今朝破得春愁。",
        "dynasty": "宋",
        "collection_info": null
    },
    {
        "uuid": "b4863c0c635a454c4a83cd8bcaa7f262",
        "title": "更漏子 玉箫闲",
        "author": "高观国",
        "content": "玉箫闲，清韵咽。\n人倚画兰愁绝。\n云恼月，月羞云。\n半溪梅影昏。\n恨春风，萧散后。\n夜夜数残更漏。\n情悄悄，思依依。\n天寒一雁飞。",
        "dynasty": "宋",
        "collection_info": null
    },
    {
        "uuid": "97bb4928dee4faa92ad0e29740b703f3",
        "title": "东风第一枝 玉洁生英",
        "author": "高观国",
        "content": "玉洁生英，冰清孕秀，一枝天地春早。\n素盟江国芳寒，旧约汉宫梦晓。\n溪桥独步，看洒落、仙人风表。\n似妙句、何逊扬州，最惜细吟清峭。\n香暗度、照影波渺。\n春暗寄、付情云杳。\n爱随青女横陈，更怜素娥窈窕。\n调羹雅意，好赞助、清时廊庙。\n羡韵高、只有松筠，共结岁寒难老。",
        "dynasty": "宋",
        "collection_info": null
    },
    {
        "uuid": "f31033f89c74b21f0a2b66118ace4c73",
        "title": "东风第一枝 烧色回青",
        "author": "高观国",
        "content": "烧色回青，冰痕绽白，娇云先酿酥雨。\n纵寒不压葭尘，应时已鞭黛土。\n东君入夜，怕预恼、诗边心绪。\n意转新，无奈吟魂，醉里已题春句。\n香梦醒、几花暗吐。\n绿睡起、几丝偷舞。\n酒醅清惜重斟，菜甲嫩怜细缕。\n玉纤彩胜，愿岁岁、春风相遇。\n要等得、明日新晴，第一待寻芳去。",
        "dynasty": "宋",
        "collection_info": null
    },
    {
        "uuid": "210eebdc4b380775eccb4701326b62f1",
        "title": "摊破浣溪沙・山花子 袅袅天风响佩环",
        "author": "高观国",
        "content": "袅袅天风响佩环。\n鹊桥有女夜乘鸾。\n也恨别多相见少，似人间。\n银浦无声云路渺，金风有信玉机闲。\n生怕河梁分袂处，晓光寒。",
        "dynasty": "宋",
        "collection_info": null
    },
    {
        "uuid": "310aaf83e4936e08523c879f612ea2da",
        "title": "浣溪沙 遮坐银屏度水沈",
        "author": "高观国",
        "content": "遮坐银屏度水沈。\n障风罗幕皱泥金。\n日迟宫院静愔愔。\n繁杏半窥红日薄，小怜低唱绿窗深。\n试拈犀管写春心。",
        "dynasty": "宋",
        "collection_info": null
    },
    {
        "uuid": "19e36062f638bd3a82e7c2ba28361152",
        "title": "水调歌头 落日下平楚",
        "author": "魏了翁",
        "content": "落日下平楚，秋色到方塘。\n人间袢暑难耐，独有此清凉。\n龙卷八荒霖雨，鹤閟十州风露。\n回薄水云乡。\n欲识千里润，记取玉流芳。\n石兰衣，江蓠佩，芰荷裳。\n个中自有服媚，何必锦名堂。\n吸取玻璃清涨，唤起逍遥旧梦，人物俨相望。\n矫首望归路，三十六虚皇。",
        "dynasty": "宋",
        "collection_info": null
    },
    {
        "uuid": "04147d5b06d92915d7ce7def9181c0fd",
        "title": "贺新郎 独立西风里",
        "author": "魏了翁",
        "content": "独立西风里。\n渺无尘、明河挂斗，碧天如洗。\n鳷鹊楼前迎风处，吹堕乘槎星使。\n弄札札、机中巧思。\n织就天孙云锦段，尚轻阴、朱阁留纤翳。\n亲为挽，天潢水。\n等闲富贵浮云似。\n须存留、几分清论，护持元气。\n曾把古今兴亡事，奏向前旒十二。\n虽去国、言犹在耳。\n念我独兮谁与共，谩凝思、一日如三岁。\n夜耿耿，不皇寐。",
        "dynasty": "宋",
        "collection_info": null
    },
    {
        "uuid": "9e8a3d3f58369ee1f706e20e1257251c",
        "title": "水调歌头 溥露浸秋色",
        "author": "魏了翁",
        "content": "溥露浸秋色，零雨濯湖弦。\n做成特地风月，管领老臞仙。\n雁落村间柸影，鱼识桥边柱杖，虑澹境长偏。\n祗恐未免耳，惊搅日高眠。\n龙握节，貂插案，鹿衔轓。\n于公元只馀事，所乐不存焉。\n手植蓝田种子，无数阶庭成树，郁郁紫生烟。\n富贵姑勿道，借问此何缘。",
        "dynasty": "宋",
        "collection_info": null
    },
    {
        "uuid": "e20e12aaca4abbe483e201423f09de13",
        "title": "水调歌头 轻露沦残暑",
        "author": "魏了翁",
        "content": "轻露沦残暑，哉魄拟初弦。\n天台万八千丈，中有紫霞仙。\n正理中枢旧武，却忆邻环昨梦，重上蜀青天。\n只守伯禽法，с野万云烟。\n锦川星，郎位宿，又移躔。\n为无结辈十数，踏遍蜀山川。\n人识绍兴奉使，家有显谟科约，慧命得公传。\n从此造朝去，两地亦青毡。",
        "dynasty": "宋",
        "collection_info": null
    },
    {
        "uuid": "78b7710f91269a4b94fe157dd7050be9",
        "title": "水调歌头 岁岁为公寿",
        "author": "魏了翁",
        "content": "岁岁为公寿，着语不能新。\n自公持节北去，我亦有遐征。\n坐我碧瑶洞府，被我石楠嘉荫，冰柱向人清。\n待屈西风指，王事有期程。\n我尝闻，由汉水，达河津。\n痴牛呆女会处，应有泛槎人。\n便向汉川东畔，直透银河左界，去上白云京。\n袖有传婿研，我欲丐馀芬。",
        "dynasty": "宋",
        "collection_info": null
    },
    {
        "uuid": "5cb38a47969d97ba2f0659e37c045e9a",
        "title": "摸鱼儿 知年来、几番拜疏",
        "author": "魏了翁",
        "content": "知年来、几番拜疏。\n但言归去归去。\n问归有底匆忙事，得恁陈情良苦。\n天未许。\n将花绶藻衣，为插仪庭羽。\n掉头不顾。\n念白发翁儿，本来天分，不是折腰具。\n从头数。\n多少汉庭簪组。\n滔滔车马成雾。\n争如祖帐东门外，父子缥缥高举。\n峨眉下、有几许湖山，无着春风处。\n留君不住。\n但远景楼前，追陪杖屦，莫忘却、别时语。",
        "dynasty": "宋",
        "collection_info": null
    },
    {
        "uuid": "f25ac2b3357d5728e46041518b59ee10",
        "title": "朝中措 沙堤除道火成城",
        "author": "魏了翁",
        "content": "沙堤除道火成城。\n换得午桥清。\n寒色般添酒令，野芳抵当铏羹。\n松馨花气，岸容山意，浦思溪情。\n谁记一时胜引，坐中喜得间平。",
        "dynasty": "宋",
        "collection_info": null
    },
    {
        "uuid": "e095fe8e682880ce41e0d5300ddcc194",
        "title": "水调歌头 曾记武林日",
        "author": "魏了翁",
        "content": "曾记武林日，岁上德星堂。\n相君襟度夷雅，容我少年狂。\n辇路升平风月，禁陌清时锺鼓，嗺送紫霞觞。\n回首十年事，解后衮衣乡。\n古今梦，元一辙，谩千场。\n纷纷间较目睫，谁解识方将。\n霜落南山秋实，风卷北邻夜燎，世事正匆忙。\n天意那可问，只愿善人昌。",
        "dynasty": "宋",
        "collection_info": null
    },
    {
        "uuid": "200c3d3a4c0434077d973930bd957552",
        "title": "临江仙 晓色昽昒云日澹",
        "author": "魏了翁",
        "content": "晓色昽昒云日澹，绰开坦坦长途。\n西宁太守问程初。\n梅梢迎候骑，柳树困平芜。\n九折邛峡浑可事，不妨叱驭先驱。\n平平岂是策真无。\n抚摩迂事业，细密钝功夫。",
        "dynasty": "宋",
        "collection_info": null
    },
    {
        "uuid": "d16eaa563c1cff4d1a76170c16b9f469",
        "title": "水调歌头 人物正寥阔",
        "author": "魏了翁",
        "content": "人物正寥阔，有美万夫望。\n七年填拊方面，帏幄自金汤。\n千尺玉龙衔诏，六尺宝靮照路，载绩满旗常。\n富贵姑勿道，难得此芬芳。\n尝试看，今古梦，几千场。\n人情但较目睫，谁解识方将。\n霜落南山秋实，风卷北邻夜燎，世事正匆忙。\n海内知公者，只愿寿而臧。",
        "dynasty": "宋",
        "collection_info": null
    },
    {
        "uuid": "8e23d26f1b278d791036a85e79a73628",
        "title": "临江仙 怪见江乡文物地",
        "author": "魏了翁",
        "content": "怪见江乡文物地，轻豪争逐春妍。\n银花斜□紫金鞭。\n千灯浑是泪，一笑不论钱。\n今岁遨头穷相眼，繁华不学常年。\n只余底事索人怜。\n诗书真气味，农扈老风烟。",
        "dynasty": "宋",
        "collection_info": null
    },
    {
        "uuid": "c0584cddb370be9ea8241e04897ca1a1",
        "title": "鹧鸪天 日日春风满范围",
        "author": "魏了翁",
        "content": "日日春风满范围。\n海棠又发去年枝。\n月笼火树更深后，露滴燕支晓起时。\n看不足，醉为期。\n宵征宁问角巾敧。\n一春好处无多子，不分西园掇取归。",
        "dynasty": "宋",
        "collection_info": null
    },
    {
        "uuid": "84bbdb25f2797a083f8f22bdefd90ad0",
        "title": "临江仙 脚踏西郊红世界",
        "author": "魏了翁",
        "content": "脚踏西郊红世界，才知春意分明。\n不须更说锦官城。\n春来游冶骑，得得为渠停。\n停到花眠人且去，酒杯苦欲留行。\n直须醉饮到参横。\n不因歌白雪，三日作狂酲。",
        "dynasty": "宋",
        "collection_info": null
    },
    {
        "uuid": "e5962b8c5476d11a8a140af3a49dca7f",
        "title": "柳梢青 撺掇花枝",
        "author": "魏了翁",
        "content": "撺掇花枝，趱那天气，一半春休。\n未分真休，平湖新涨，稚绿初抽。\n等闲作个扁舟。\n便都把、湖光卷收。\n世事元来，都缘本有，不在他求。",
        "dynasty": "宋",
        "collection_info": null
    },
    {
        "uuid": "fe12f9ea1484ea1f3843be3ae1bb8caf",
        "title": "摸鱼儿 向江头、几回凝望",
        "author": "魏了翁",
        "content": "向江头、几回凝望，垂杨那畔舟才舣。\n江神似识东归意。\n故放一篙春水。\n却总被。\n三百里人家、祖帐连天起。\n且行且止。\n便为汝迟留，三朝两日，如此只如此。\n还须看，世上忧端如猬。\n一枰白黑棋子。\n肥边瘦腹都闲事。\n毕竟到头何似。\n当此际。\n要默识沈思，一着惺惺地。\n目前谁是。\n料当局诸公，敛容缩手，日夜待公至。",
        "dynasty": "宋",
        "collection_info": null
    },
    {
        "uuid": "8eb3e9562f44ea9178380c38609f253a",
        "title": "水调歌头 有匪碧岩使",
        "author": "魏了翁",
        "content": "有匪碧岩使，长佩奏琅球。\n门前初暑才涨，一室淡于秋。\n帘卷峨眉烟雨，袖挟西川风露，满眼绿阴稠。\n人物眇然甚，得似此风流。\n此何时，公犹滞，剑南州。\n分明忧在目睫，只恁付悠悠。\n未问人谋当否，须信天生贤哲，不只等闲休。\n努力崇明德，巨浸要平舟。",
        "dynasty": "宋",
        "collection_info": null
    },
    {
        "uuid": "e2e3496dd718fdceb759527ed8a59bb9",
        "title": "贺新郎 汉使来何许",
        "author": "魏了翁",
        "content": "汉使来何许。\n到如今、天边又是，熏弦三度。\n见说山深人睡稳，细雨自催茶户。\n向滴博、云间看取。\n料得权奇空却后，指浮云、万里追风去。\n跨燕越，抹秦楚。\n不妨且为斯人驻。\n正年来、忧端未歇，壮怀谁吐。\n顷刻阴晴千万态，怎解绸缪未雨。\n算此事、谁宽西顾。\n待洗岷峨凄怆气，为八荒、更着深长虑。\n间两社，辅明主。",
        "dynasty": "宋",
        "collection_info": null
    },
    {
        "uuid": "88793ee7a10d36e56a3f35b7a42938e0",
        "title": "念奴娇 固陵江上",
        "author": "魏了翁",
        "content": "固陵江上，暮云急、一夜打头风雨。\n催送江船上水，笑指□山归去。\n靴帽丛中，渔樵席上，总是安行处。\n惟馀旧话，为公今日拈取。\n见说家近岷山，翠云平楚，万古青如故。\n要把平生三万轴，唤取山灵分付。\n庐阜嵩高，睢阳岳麓，会与岷为伍。\n及时须做，鬓边应未迟暮。",
        "dynasty": "宋",
        "collection_info": null
    },
    {
        "uuid": "94740b673d65a7c3a76fd12044a8325e",
        "title": "木兰花慢 怕年来年去",
        "author": "魏了翁",
        "content": "怕年来年去，渐雅志、易华颠。\n叹梦里青藜，间边银信，望外朱轓。\n十年竟成何事，虽万锺、于我曷加焉。\n海上潮生潮落，山头云去云还。\n人生天地两仪间。\n只住百来年。\n今三纪虚过，七旬强半，四帙看看。\n当时只忧未见，恐如今、见得又徒然。\n夜静花间明露，晓凉竹外晴烟。",
        "dynasty": "宋",
        "collection_info": null
    },
    {
        "uuid": "18d28ce4c19163dfd2bb87edb7440185",
        "title": "满江红 有美人兮",
        "author": "魏了翁",
        "content": "有美人兮，招不至、几回凝伫。\n应只为、家山自好，不堪他顾。\n忙里抽头真得计，闲中袖手看成趣。\n念从前、出处总无心，天分付。\n云冉冉，更吞吐。\n泉活活，无朝暮。\n与自家意思，一般容与。\n月壑晓寒垂叶露，风窗午睡连山雨。\n看苍颜、白发两闲人，摩今古。",
        "dynasty": "宋",
        "collection_info": null
    },
    {
        "uuid": "ba801ee3e778267ca1fdf89308561e15",
        "title": "满江红 宇宙中间",
        "author": "魏了翁",
        "content": "宇宙中间，还独笑、谁疏谁密。\n正从容行处，山停川溢。\n锺鼎勒铭模物象，山林赐路开行荜。\n要不如、胸次祗熙熙，无今昔。\n便百中，穿牙戟。\n怕六凿，生虚室。\n为幽香小伫，旋供吟笔。\n人事未须劳预虑，天公浑不消余力。\n看雨馀、云卷约帘旌，明红日。",
        "dynasty": "宋",
        "collection_info": null
    },
    {
        "uuid": "762bed319b33edf6675da90ce8e7c820",
        "title": "鹧鸪天 尚忆都门祖帐时",
        "author": "魏了翁",
        "content": "尚忆都门祖帐时。\n重来动是十年期。\n云拖暮雨留行色，露挟秋凉入酒卮。\n湖上雁，水边犀。\n未须矫首叹来迟。\n北风满地尘沙暗，宣室方劳丙夜思。",
        "dynasty": "宋",
        "collection_info": null
    },
    {
        "uuid": "f005530e562f9971295d42e6aa837f15",
        "title": "满江红 秋意冷然",
        "author": "魏了翁",
        "content": "秋意冷然，对宇宙、一尊相属。\n君看取、都无凝滞，天机纯熟。\n水拍池塘鸿雁聚，露浓庭畹芝兰馥。\n笑何曾、一事上眉头，萦心曲。\n兴不浅，船明玉。\n人更健，巾横幅。\n问人间底处，升沉迟速。\n气压暗岩虹半吐，眼明平楚云相逐。\n但年年、屈指问西风，篘新醁。",
        "dynasty": "宋",
        "collection_info": null
    },
    {
        "uuid": "3b469655a0ae67bb5a608a2a6c14d1fc",
        "title": "鹧鸪天 月落星稀露气香",
        "author": "魏了翁",
        "content": "月落星稀露气香。\n烟销日出晓光凉。\n天东扶木三千丈，一片丹心似许长。\n淇以北，洛之阳。\n买花移竹且迷藏。\n九重阊阖开黄道，未信低回两鬓霜。",
        "dynasty": "宋",
        "collection_info": null
    },
    {
        "uuid": "37a922a863b167c36cfe1abe5a618ace",
        "title": "满江红 湖水平漪",
        "author": "魏了翁",
        "content": "湖水平漪，与我意、一般容与。\n任多少、双凫乘雁，落花飞絮。\n露冷云寒烟外竹，霜明日洁梅边路。\n怪天随、人意作阴晴，无非数。\n方寸地，图书府。\n老太史，亲分付。\n况身名四海，未为不遇。\n用舍行藏皆有命，时来将相还须做。\n且闲中、袖手阅时人，摩今古。",
        "dynasty": "宋",
        "collection_info": null
    },
    {
        "uuid": "f9fbc75bf5bb67d2dd2fc45a1e93feb7",
        "title": "虞美人 许时闭户间疏散",
        "author": "魏了翁",
        "content": "许时闭户间疏散。\n风月无人管。\n自从阳律一番新。\n又把前回风月、送西邻。\n浮云富贵非公愿。\n只愿公身健。\n更教剩活百来年。\n此老终须不枉、在人间。",
        "dynasty": "宋",
        "collection_info": null
    },
    {
        "uuid": "9a18ad21c2643d8245150d1b0a4f46c7",
        "title": "醉落魄・一斛珠 无边春色",
        "author": "魏了翁",
        "content": "无边春色。\n试从汉谕堂边觅。\n儿前上寿孙扶掖。\n九十娘娘，身是五朝客。\n眼前富贵浑闲历。\n个中真乐天然的。\n儿孙强劝持馀沥。\n娘道休休，明日儿生日。",
        "dynasty": "宋",
        "collection_info": null
    },
    {
        "uuid": "743249f595bbfb163e2fa0b1ad811df0",
        "title": "水调歌头 古说士夫郡",
        "author": "魏了翁",
        "content": "古说士夫郡，犹欠殿头魁。\n记曾分付公等，行矣勉之哉。\n世事弈棋无定，甲子循还复尔，不免且低回。\n人物价自定，万事付衔杯。\n试与公，同握手，上春台。\n繁红丽紫何限，转首便尘埃。\n欲识化工定处，须向报秋时节，未用较先开。\n休道屋犹矮，卿相个中来。",
        "dynasty": "宋",
        "collection_info": null
    },
    {
        "uuid": "87b86fc45706a06bf84279c4cd7960d2",
        "title": "临江仙 天为西南分八使",
        "author": "魏了翁",
        "content": "天为西南分八使，更分四道蕃臣。\n争如齿宿彩衣新。\n亲年开百岁，又见子生孙。\n一度平反供一笑，无边桃李皆春。\n便归天上极恩荣。\n为君图寿母，去年曾以寿母图为献。\n更看太夫人。",
        "dynasty": "宋",
        "collection_info": null
    },
    {
        "uuid": "868748b4e31f1a19cda24e73a37be0c3",
        "title": "鹧鸪天 遥想庭闱上寿时",
        "author": "魏了翁",
        "content": "遥想庭闱上寿时。\n芝兰玉树俨成围。\n问娘鼎鼎修何行，一样都生及第儿。\n春淡沲，日熹微。\n两头娘子玉东西。\n一杯更为诸孙寿，子舍新来恰上楣。",
        "dynasty": "宋",
        "collection_info": null
    },
    {
        "uuid": "bed319cbfd405e510ac8e8950a52473f",
        "title": "柳梢青 记得年年",
        "author": "魏了翁",
        "content": "记得年年。\n阿奴碌碌，常在眼前。\n彩舫吴天，锦轮蜀地，阅尽山川。\n今年苦恋家园。\n便咫尺、千山万山。\n但想称觞，三荆树下，丛桂堂边。",
        "dynasty": "宋",
        "collection_info": null
    },
    {
        "uuid": "92f17c5916a178306410b9a6ee26cfaa",
        "title": "谒金门 那复有",
        "author": "魏了翁",
        "content": "那复有。\n气味醲于春酒。\n犹向故乡怀印绶。\n相过何日又。\n吐出心肠锦绣。\n问我阿娘依旧。\n娘亦祝君如柏寿。\n相看霜雪后。",
        "dynasty": "宋",
        "collection_info": null
    },
    {
        "uuid": "2763089692f02939c208ec7784304104",
        "title": "清平乐 蓝田玉种",
        "author": "魏了翁",
        "content": "蓝田玉种。\n为我酬清供。\n香压冰肌犹怕重。\n更倩留仙群捧。\n看花美倩偏工。\n举花消息方浓。\n此笑知谁领解，无言独倚东风。",
        "dynasty": "宋",
        "collection_info": null
    },
    {
        "uuid": "0685dba56691e1c755c84227c2e9f0ef",
        "title": "清平乐 谁分天种",
        "author": "魏了翁",
        "content": "谁分天种。\n来上花鬘供。\n绿叶素云姿雅重。\n那得愁心频捧。\n他花自是无工。\n不关香淡香浓。\n才问为谁含笑，盈盈靴面敧风。",
        "dynasty": "宋",
        "collection_info": null
    },
    {
        "uuid": "6aa00cfbb23cfaf4506120bc4e28a546",
        "title": "临江仙 双荔堂前呼大撇",
        "author": "魏了翁",
        "content": "双荔堂前呼大撇，蚪枝看取垂垂。\n帝怜尘土着冰姿。\n故教冻雨过，浴出万红衣。\n绿幄赪圆高下处，中含玉色清夷。\n涴人应笑太真肥。\n破除千古恨，须待谪仙诗。",
        "dynasty": "宋",
        "collection_info": null
    },
    {
        "uuid": "6609b9d579e529a6817910127de3b9a3",
        "title": "浣溪沙 晓镜摇空髻耸丫",
        "author": "魏了翁",
        "content": "晓镜摇空髻耸丫。\n夜盘承露掌分叉。\n翠芳绰约总无华。\n欲往从之空怅望，潜虽伏矣莫藏遮。\n淤泥深处瑞莲花。",
        "dynasty": "宋",
        "collection_info": null
    },
    {
        "uuid": "250bc72df0b911ced8325a8b6ef20846",
        "title": "浣溪沙 一日嘉名万口传",
        "author": "魏了翁",
        "content": "一日嘉名万口传。\n都凭新乐播芳鲜。\n非关呈瑞作人妍。\n地褊不妨金步稳，境幽生怕鼓声填。\n馀尊相与重留连。",
        "dynasty": "宋",
        "collection_info": null
    },
    {
        "uuid": "fddc2c013e0d029e443a90bf1a7474e8",
        "title": "浣溪沙 密叶留香护境天",
        "author": "魏了翁",
        "content": "密叶留香护境天。\n好风时雨媚清涟。\n亭亭双秀倚湖弦。\n造化曾居公掌握，呈祥宁许百花先。\n聊占棣萼蒂芳连。",
        "dynasty": "宋",
        "collection_info": null
    },
    {
        "uuid": "eb7250bd6c994fb2e66cb2563dba2867",
        "title": "浣溪沙 试问伊谁若是班",
        "author": "魏了翁",
        "content": "试问伊谁若是班。\n二乔铜雀锁孱颜。\n千年痕露尚馀潸。\n羞向眼前供妩媚，独于静处惬幽娴。\n人情多少逐河间。",
        "dynasty": "宋",
        "collection_info": null
    },
    {
        "uuid": "62eb3e4dc4163ef4f241fa7bee0ee8d7",
        "title": "贺新郎 只记来时节",
        "author": "魏了翁",
        "content": "只记来时节。\n又三年、朱炜过了，恰如时霎。\n独立熏风苍凉外，笑傍环湖花月。\n多少事、欲拈还辍。\n扶木之阴三千丈，远茫茫、无计推华发。\n容易过，三十八。\n此身待向清尊说。\n似江头、泛乎不系，扁舟一叶。\n将我东西南北去，都任长年旋折。\n风不定、川云如撇。\n惟有君恩浑未报，又故山、猿鹤催归切。\n将进酒，缓歌阕。",
        "dynasty": "宋",
        "collection_info": null
    },
    {
        "uuid": "b809236ecb397555b545e4ef52e9418a",
        "title": "满江红 物象芸芸",
        "author": "魏了翁",
        "content": "物象芸芸，知几许、功夫来格。\n更时把、荷衣芰制，从容平熨。\n云淡天空诗献状，竹深花静机藏密。\n对窗前、屏岫老仪刑，真颜色。\n商古道，谁俦匹。\n评今士，谁钧敌。\n向平舟问雁，久间霜翮。\n枰上举棋元不定，磨边旋蚁何曾息。\n傥天公、有意要平治，饶华发。",
        "dynasty": "宋",
        "collection_info": null
    },
    {
        "uuid": "cc47e23e882ad70b2213eb5d94cea962",
        "title": "念奴娇 修姱人物",
        "author": "魏了翁",
        "content": "修姱人物，元如许、谁把屏星留却。\n弄破峨眉山月影，似作平分消息。\n卷雾名谭，翳云长袖，未称三池客。\n且然袖手，人间烦暑方剧。\n分手未见前期，风前耿耿，目断斜阳角。\n亦欲乘风归去也，问讯故山猿鹤。\n紞鼓催鸡，挥弦送雁，转首成乖各。\n愿加飡饭，书来频寄新作。",
        "dynasty": "宋",
        "collection_info": null
    },
    {
        "uuid": "96875a6642ede66273cccfa37b0e4e8e",
        "title": "贺新郎 久向闲边着",
        "author": "魏了翁",
        "content": "久向闲边着。\n对沧江、烟轻日淡，雨疏云薄。\n一片闲心无人会，独倚团团羊角。\n便舍瑟、铿然而作。\n容室中间分明见，暮鸢飞、不尽天空阔。\n青山外，断霞末。\n看来此意无今昨。\n都不论、穷通得失，镇长和乐。\n此道舒之弥八极，卷却不盈一握。\n但长把、根基恢拓。\n将相时来皆可做，似君家、祖烈弥关洛。\n康国步，整戎略。",
        "dynasty": "宋",
        "collection_info": null
    },
    {
        "uuid": "8567945536bcd1d8090525de27dd0f07",
        "title": "鹊桥仙 银潢濯月",
        "author": "魏了翁",
        "content": "银潢濯月，金茎团露，一日清于一日。\n昨宵云雨暗河桥，似划地、不如今夕。\n乘查信断，搘机人去，误了桥边消息。\n天孙问我巧何如，正为怕、不曾陈乞。",
        "dynasty": "宋",
        "collection_info": null
    },
    {
        "uuid": "b30fbf00a84f5a7735a0fcc883547e4c",
        "title": "水调歌头 促织谁遣汝",
        "author": "魏了翁",
        "content": "促织谁遣汝，唧唧不能休。\n揽衣起观，四顾河汉淡如油。\n露下南山荟蔚，风抹西湖菱芰，客感浩悠悠。\n尚此推不去，岁寿两公侯。\n自侯归，闲日月，几春秋。\n东方千骑，何事白首去为州。\n会有葛公清侣，携上神仙官府，玉案侍前旒。\n却袖经纶手，归伴赤松游。",
        "dynasty": "宋",
        "collection_info": null
    },
    {
        "uuid": "e1631c2b8ad5c67c39bb39611f00cbd6",
        "title": "八声甘州 自王家无怨住襄城",
        "author": "魏了翁",
        "content": "自王家无怨住襄城，世总生贤。\n似谢阶兰玉，马庭梧竹，一一堪怜。\n富贵关人何事，且问此何缘。\n又踏前朝脚，领蜀山川。\n点检重关复阁，尚甘棠匝地，乔木参天。\n中兴规画，父老至今传。\n六十年、山河未改，只芳菲、不断紧相联。\n相将又，参陪宰席，还似当年。",
        "dynasty": "宋",
        "collection_info": null
    },
    {
        "uuid": "81625f88b8897571bdab7745fdfed5ed",
        "title": "贺新郎 此别情何限",
        "author": "魏了翁",
        "content": "此别情何限。\n最关情、一林醒石，重湖宾雁。\n几度南楼携手上，十二阑干凭暖。\n肯容我、樽前疏散。\n底事匆匆催人去，黯西风、别恨千千万。\n截不断，整仍乱。\n三年瞥忽如飞电。\n记从前、心情双亮，意词交划。\n千古黎苏登临意，人道于今重见。\n又分付、水流冰冸。\n满腹馀疑今谁问，上牛头、净拭干坤眼。\n聊尔耳，恐不免。",
        "dynasty": "宋",
        "collection_info": null
    },
    {
        "uuid": "df23d63a9210dfbcdff4d38727e30622",
        "title": "贺新郎 多少龙头客",
        "author": "魏了翁",
        "content": "多少龙头客。\n数从前、何官不做，清名难得。\n万里将旜归报汉，青锁还应催当夕。\n又一叶、扁舟去国。\n许史庐前车成雾，未如公、正怕云霄逼。\n留不尽，二三策。\n一声千里楼前笛。\n遏天涯、浮云不断，镇长秋色。\n试上层楼分明看，无数水遥山碧。\n问此意、有谁曾识。\n独抱孤衷苍茫外，满阑干，都是长安日。\n终有待，佐皇极。",
        "dynasty": "宋",
        "collection_info": null
    },
    {
        "uuid": "57d8c9045c3d83263f17763059106a79",
        "title": "虞美人 一年一度屠苏酒",
        "author": "魏了翁",
        "content": "一年一度屠苏酒。\n老我惊多又。\n明年岂是更无年。\n已是虚过、三十八年前。\n世间何物堪称好。\n家有斑衣老。\n相期他日早还归。\n怕似瞻由、出处不曾齐。",
        "dynasty": "宋",
        "collection_info": null
    },
    {
        "uuid": "0397ed9d320c490dabcbda87db706f6d",
        "title": "念奴娇 岸容山意",
        "author": "魏了翁",
        "content": "岸容山意，随春好，人在春风独立。\n立尽闲云来又去，目断一天红日。\n岂不怀归，于焉信宿，此意无人识。\n只看鬓发，丝丝都为人白。\n风露正满人间，齁齁睡息，浑不知南北。\n要上南山披荟蔚，谁是同心相觅。\n天运无穷，事机难料，只有储才急。\n愿公寿考，养成元佑人物。",
        "dynasty": "宋",
        "collection_info": null
    },
    {
        "uuid": "a5d86842c68b63b7437b2e197e10bcc0",
        "title": "朝中措 天公只解作丰年",
        "author": "魏了翁",
        "content": "天公只解作丰年。\n不相冶游天。\n小队春旗不动，行庖晚突无烟。\n吟须拈断，寒炉拨尽，雁自天边。\n唤起主人失笑，寒灰依旧重然。",
        "dynasty": "宋",
        "collection_info": null
    },
    {
        "uuid": "85ca05a016377f40fcaac38704d378db",
        "title": "洞庭春色・沁园春 花帽檐行",
        "author": "魏了翁",
        "content": "花帽檐行，宝钗梁畔，还是上元。\n看去年芳草，如今又绿，当时皓月，此夕仍圆。\n节序驱人人不解，道岁岁年年都一般。\n看承处，有烛龙照夜，铁凤连天。\n东风不知倦客，又吹向楼阁山巅。\n任管弦闹处，诗豪得志，绮罗香里，侠少当权。\n客与溪翁无一事，但随俗簪花含笑看。\n无限意，更醉骑花影，饱看丰年。",
        "dynasty": "宋",
        "collection_info": null
    },
    {
        "uuid": "99aa1a3888e84b2f3d4f230169b4740c",
        "title": "鹧鸪天 春漏逢欢恐不深",
        "author": "魏了翁",
        "content": "春漏逢欢恐不深。\n银花火树粲成林。\n酒中和乐无穷味，烛里光明一寸心。\n金马朔，玉堂寻。\n风流文献未如今。\n连宵坐我东风里，春满肝脾月满襟。",
        "dynasty": "宋",
        "collection_info": null
    },
    {
        "uuid": "ea8993a9834e57ce9b4bbe4c0eff6e1a",
        "title": "念奴娇 刘郎初度随春到",
        "author": "魏了翁",
        "content": "刘郎初度随春到，尚记彩衣春立。\n又上夫人千岁寿，相望不争旬日。\n琴瑟仪刑，山河态度，长是春风识。\n都将和气，蒸成满院红白。\n我被五斗红陈，三升官酒，驱到郪城北。\n解后相逢同一笑，此会几年难觅。\n宝蜡烧春，花光缟夜，未放觥筹急。\n天然真乐，傥来知是疣物。",
        "dynasty": "宋",
        "collection_info": null
    },
    {
        "uuid": "4576fb19c76959d2efb09f2a3235107e",
        "title": "玉楼春 射洪官酒元曾醉",
        "author": "魏了翁",
        "content": "射洪官酒元曾醉。\n又六十八年重至。\n长江驿畔水如蓝，也应似、向人重翠。\n人生岂必高官贵。\n愿长对、诗书习气。\n陶家髻子作宾筵，有如个、嘉宾也未。",
        "dynasty": "宋",
        "collection_info": null
    },
    {
        "uuid": "26d054f5732544b550115fffb744fc4a",
        "title": "贺新郎 谁主谁为客",
        "author": "魏了翁",
        "content": "谁主谁为客。\n叹人生、别离容易，会逢难得。\n省户高门十年梦，瞥忽浑如昨夕。\n风不定、乱云飞急。\n本自无心图富贵，也元知、富贵无缘逼。\n且还我，兔园策。\n谁知一曲柯亭笛。\n向天涯、依然解后，长安本色。\n怪我阿奶今老眼，已是看朱成碧。\n但犹记、黄裳曾识。\n多谢殷勤无以报，愿阿奶、长健如今日。\n送公子，上霄极。",
        "dynasty": "宋",
        "collection_info": null
    },
    {
        "uuid": "5a16c0360d7afb6f9c39dda2afd34eae",
        "title": "洞仙歌 人生一世",
        "author": "魏了翁",
        "content": "人生一世。\n如此元如此。\n造化都从起时起。\n看庭前桃李，弄蕊开花，还又看，一度成阴结子。\n母寿亲认取，叶叶枝枝，一气分来结成底。\n更得故人书，遗我新词，把寸心、分明指似。\n信过眼、浮华几何时，剩培植根心，等闲千岁。",
        "dynasty": "宋",
        "collection_info": null
    },
    {
        "uuid": "0ad57989612aab386f93e79064e49a29",
        "title": "西江月 曾记刘安鸡犬",
        "author": "魏了翁",
        "content": "曾记刘安鸡犬，误随鼎灶登仙。\n十年尘土涴行缠。\n怪见霞觞频劝。\n会合元非择地，乖逢宁得非天。\n妇闻风月正б娟。\n亲泼床头醅面。",
        "dynasty": "宋",
        "collection_info": null
    },
    {
        "uuid": "c0e87844ad3603eb88176870cc02da8b",
        "title": "念奴娇 梦中犹记",
        "author": "魏了翁",
        "content": "梦中犹记，来时路、五马踟蹰攒立。\n江北城南春澹沲，山锁一天晴日。\n伊轧征车，徊徨去意，只有东风识。\n如今还在，谁人伴我浮白。\n天外一曲阳春，依然有脚，来到萱堂北。\n不是奇情双照亮，肯寄鳞鸿相觅。\n酒引曹醇，歌翻楚调，触拨归心急。\n醉魂时绕，莺花世界风物。",
        "dynasty": "宋",
        "collection_info": null
    },
    {
        "uuid": "7c2878728131699192a7ffe931466d82",
        "title": "水调歌头 人道三十九",
        "author": "魏了翁",
        "content": "人道三十九，岁暮日斜时。\n儿今如许，才觉三十九年非。\n昨被玉山楼取，今仗牛山挽住，役役不知疲。\n自己未能信，漫仕亦何为。\n亦何为，应自叹，不如归。\n问归亦有何好，堂上彩成围。\n上下东冈南陌，来往北邻西舍，逖地看儿啼。\n富贵适然耳，此乐几人知。",
        "dynasty": "宋",
        "collection_info": null
    },
    {
        "uuid": "df3d0b83dce52704cd86ae0d88fd8f98",
        "title": "蝶恋花 早岁腾身隮辇路",
        "author": "魏了翁",
        "content": "早岁腾身隮辇路。\n秋月春风，只作浑闲度。\n手挟雷公驱电母。\n袖中双剑蛟龙舞。\n如此壮心空浪许。\n四十明朝，忍把流年数。\n又过一番生日去。\n寿觞羞对亲朋举。",
        "dynasty": "宋",
        "collection_info": null
    },
    {
        "uuid": "adc9f13932e27a321c67c1a69f99eb88",
        "title": "醉蓬莱 又一番雨过",
        "author": "魏了翁",
        "content": "又一番雨过，倚阁炎威，探支秋色。\n前度刘郎，为故园一出。\n黄发丝丝，赤心片片，俨中朝人物。\n诗里香山，酒中六一，花前康节。\n倦客才归，新亭恰就，萱径荫浓，卜林香发。\n尊酒相逢，看露花风叶。\n跃跃静神，生生意思，入眼浑如涤。\n更祝天公，收回积潦，放开晴日。",
        "dynasty": "宋",
        "collection_info": null
    },
    {
        "uuid": "9c15e660777c1c11ddf5978df19c84a7",
        "title": "江城子 水花湖荡翠连天",
        "author": "魏了翁",
        "content": "水花湖荡翠连天。\n记年年。\n甚因缘。\n斗鸭阑干，云雾踏青妍。\n人似风流唐太白，披紫绮，卧青莲。\n如今别思浩如川。\n欲腾骞。\n隔风烟。\n月到天心，人影在长编。\n只有此身飞不去，翔雁侧，狎鸥边。",
        "dynasty": "宋",
        "collection_info": null
    },
    {
        "uuid": "fc7cf096d3c309d68413cbce1f067bfd",
        "title": "贺新郎 千里楼前客",
        "author": "魏了翁",
        "content": "千里楼前客。\n数从前、几般契分，更谁同得。\n尚记流莺催人去，又见莎鸡当夕。\n叹天运、相煎何急。\n幸自江山皆吾土，被南熏、吹信还相逼。\n临大路，控长策。\n向来风月苏家笛。\n问天边、玉堂何似，黄冈秋色。\n万事无心随处好，风定一川澄碧。\n些个事、非公谁识。\n我亦年来知此意，但聪明、不及于前日。\n谁为我，指无极。",
        "dynasty": "宋",
        "collection_info": null
    },
    {
        "uuid": "d8331d74d1e0c131d1c6909467a77a11",
        "title": "满江红 许大才名",
        "author": "魏了翁",
        "content": "许大才名，知几许、功夫做得。\n独自殿、三朝耆旧，岿然山立。\n出处只从心打当，去留不管人忻戚。\n抱孤衷、脉脉倚秋风，无人识。\n龙可养，凡鳞匹。\n鸾可挚，凡禽敌。\n便翩然归作，玉龙仙客。\n枰上举棋元不定，磨边旋蚁何曾息。\n傥天公、有意要平治，须华发。",
        "dynasty": "宋",
        "collection_info": null
    },
    {
        "uuid": "8a74997208dfe1505ca932b8de1c7b5d",
        "title": "江城子 一襟满贮梓城春",
        "author": "魏了翁",
        "content": "一襟满贮梓城春。\n笑声频。\n笔挥银。\n自有江山，长是管将迎。\n不似如今归去客，云外步，水边身。\n萧然今代杰魁人。\n混光尘。\n越精神。\n不把浮云，轩冕拂天真。\n化洽堂边应创见，人物旧，榜颜新。",
        "dynasty": "宋",
        "collection_info": null
    },
    {
        "uuid": "0e7dbe3e0bb6bb582c47dc9559cbdd6e",
        "title": "江城子 如公何地不阳春",
        "author": "魏了翁",
        "content": "如公何地不阳春。\n往来频。\n醉倾银。\n闻道河阳，童稚正欢迎。\n移向德威堂上着，疑潞国，是前身。\n行人还又送行人。\n夜无尘。\n对丰神。\n自古心知，别语转情真。\n须信人生归去好，三径旧，四时新。",
        "dynasty": "宋",
        "collection_info": null
    },
    {
        "uuid": "856cf114f5f8b1f678055bd2446a9771",
        "title": "江城子 西来紫马倦行春",
        "author": "魏了翁",
        "content": "西来紫马倦行春。\n上书频。\n阙排银。\n愿听臣归，子舍便将迎。\n又为老臣全晚节，关教化，系臣身。\n帝心终眷老成人。\n想音尘。\n倍留神。\n且把闲风，淡月与全真。\n出处如公都有数，今古梦，几番新。",
        "dynasty": "宋",
        "collection_info": null
    },
    {
        "uuid": "e4958e1c8ca99e183a49c98f7cef6ce5",
        "title": "江城子 与君同醉梓州春",
        "author": "魏了翁",
        "content": "与君同醉梓州春。\n不辞频。\n漏更银。\n尚记梅时，出郭喜相迎。\n又对西风斟别酒，云过眼，月分身。\n傥来官职不关人。\n等微尘。\n苦劳神。\n更向中间，谩说假和真。\n只有交朋关分义，无久近，与陈新。",
        "dynasty": "宋",
        "collection_info": null
    },
    {
        "uuid": "b28bd474e2ed9a08252656b48436bb14",
        "title": "鹧鸪天 公在春官我已归",
        "author": "魏了翁",
        "content": "公在春官我已归。\n公来东蜀我居西。\n及公自遂移潼日，正我由潼使遂时。\n如有碍，巧相违。\n人生禁得几分飞。\n只祈彼此身长健，同处何曾有别离。",
        "dynasty": "宋",
        "collection_info": null
    },
    {
        "uuid": "52622ebaf1b44c1986c7620d9d2140b1",
        "title": "木兰花慢 记北人骑屋",
        "author": "魏了翁",
        "content": "记北人骑屋，看龙首、许仲元。\n自拥节来归，持荷直上，谁与争先。\n好官到头做彻，些儿欠缺便徒然。\n我爱庆元龙首，当春不逐时妍。\n人生天地两仪间。\n且住百来年。\n数初度庚寅，未来甲子，尽自宽闲。\n太平竟须公等，终不成、造物谩生贤。\n拓取面前路径，着身常要平宽。",
        "dynasty": "宋",
        "collection_info": null
    },
    {
        "uuid": "58e860aadcd51293992308e291895684",
        "title": "木兰花慢 记熏风殿上",
        "author": "魏了翁",
        "content": "记熏风殿上，曾当暑、侍君王。\n看绛服临轩，白袍当殿，流汗翻浆。\n今年诏书催发，趁槐庭、初夏午阴凉。\n瘦马行时腊雪，叠猿啼处年光。\n大科异等士之常。\n难得姓名香。\n叹陋习相承，驹辕垂耳，麟楦成行。\n平生学为何事，到得时、遇主忍留藏。\n看取杏花归路，身名浑是芬芳。",
        "dynasty": "宋",
        "collection_info": null
    },
    {
        "uuid": "a0a16e6f2cc54805c87da0e14591a65c",
        "title": "木兰花慢 问梅花月里",
        "author": "魏了翁",
        "content": "问梅花月里，谁解唱、小秦王。\n向三叠声中，兰桡荃棹，桂醑椒浆。\n明朝濮渝江上，对暮云、平野北风凉。\n准拟八千里路，破除九十春光。\n砚涵槐影漾旗常。\n披拂御炉香。\n念人世难逢，玉阶方寸，陛楯颜行。\n休言举人文字，系一生、穷达与行藏。\n凡卉都随岁换，幽兰不为人芳。",
        "dynasty": "宋",
        "collection_info": null
    },
    {
        "uuid": "0b40a538a9f66a9b3f830ed53ec71e2b",
        "title": "西江月 一段同云似练",
        "author": "魏了翁",
        "content": "一段同云似练，更无剩幅间边。\n玉娥不怕五更寒。\n剪就飞花片片。\n酒里吟边竞爽，枝头枝底争妍。\n入春无物不芳鲜。\n只我依然颜面。",
        "dynasty": "宋",
        "collection_info": null
    },
    {
        "uuid": "7b9a53b2ca360e5af3c4db646f9c142c",
        "title": "减字木兰花 新符旧历",
        "author": "魏了翁",
        "content": "新符旧历。\n交割新年馀七日。\n谁识春华。\n元住东川太守家。\n一年一曲。\n拟尽形容无可祝。\n愿似庭梅。\n长向春风伴斗魁。",
        "dynasty": "宋",
        "collection_info": null
    },
    {
        "uuid": "9fbe84be1c4fea3dc1013523817203bd",
        "title": "满江红 见说新来",
        "author": "魏了翁",
        "content": "见说新来，把闲事、都齐阁束。\n日用处、浑无凝滞，天机纯熟。\n帘卷春风琴静好，庭移晓日兰芬馥。\n笑可曾，些子上眉头，萦心曲。\n吞宇宙，船明玉。\n批风月，诗成轴。\n问人间底处，升沈荣辱。\n与我言兮虽我愿，不吾以也吾常足。\n但年年、先后放灯时，篘新醁。",
        "dynasty": "宋",
        "collection_info": null
    },
    {
        "uuid": "fb74c8b85421132890423e1e012a52f0",
        "title": "海棠春令・海棠春 东君惯得花无赖",
        "author": "魏了翁",
        "content": "东君惯得花无赖。\n看不尽、冶容娇态。\n拟傍小车来，又被轻阴绐。\n阴晴长与随人改。\n且特地、留花相待。\n荣悴故寻常，生意长如海。",
        "dynasty": "宋",
        "collection_info": null
    },
    {
        "uuid": "836360c84587a65ab45a4de0c7a7d35b",
        "title": "临江仙 自有天然真富贵",
        "author": "魏了翁",
        "content": "自有天然真富贵，本来不为人妍。\n谨将醉眼着繁边。\n更擎高烛照，惊搅夜深眠。\n花不能言还自笑，何须有许多般。\n满空明月四垂天。\n柳边红沁露，竹外翠微烟。",
        "dynasty": "宋",
        "collection_info": null
    },
    {
        "uuid": "84297fc7465bbe3818d2b93ae79ad1d8",
        "title": "朝中措 玳筵绮席绣芙蓉",
        "author": "魏了翁",
        "content": "玳筵绮席绣芙蓉。\n客意乐融融。\n吟罢风头摆翠，醉馀日脚沈红。\n简书绊我，赏心无托，笑口难逢。\n梦草闲眠暮雨，落花独倚春风。",
        "dynasty": "宋",
        "collection_info": null
    },
    {
        "uuid": "4343443cb896ee6e6614f2a1ee9a1982",
        "title": "临江仙 去岁玉堂山下住",
        "author": "魏了翁",
        "content": "去岁玉堂山下住，母旁后弟前哥。\n今年作县古松坡。\n静参朱祭酒，间印马头陀。\n去路更无山隔断，春风跋马经过。\n不妨缓辔尽婆娑。\n愿申临别语，长使得天多。",
        "dynasty": "宋",
        "collection_info": null
    },
    {
        "uuid": "620e3983739c7964de9327da357a5d46",
        "title": "柳梢青 昨夕相逢",
        "author": "魏了翁",
        "content": "昨夕相逢。\n烟苞沁绿，月艳羞红。\n旭日生时，初春景里，太极光中。\n别来三日东风。\n已非复、吴中阿蒙。\n须信中间、阴阳大造，雨露新功。",
        "dynasty": "宋",
        "collection_info": null
    },
    {
        "uuid": "a9dbda241fa8c15757f434992fc9355c",
        "title": "小重山 养得儿男百不中",
        "author": "魏了翁",
        "content": "养得儿男百不中。\n年年随举子，踏春风。\n寿觞庭院燕泥融。\n将雏处、长是半西东。\n移孝便为忠。\n儿行虽在远，母心同。\n若将一念答天公。\n归来拜，也胜橘双红。",
        "dynasty": "宋",
        "collection_info": null
    },
    {
        "uuid": "a29799c725661592b3a82edb48239df3",
        "title": "南柯子・南歌子 暮雨收尘马",
        "author": "魏了翁",
        "content": "暮雨收尘马，熏风起箨龙。\n夜凉人锁武成宫。\n却忆亲旁、寿饼荐油葱。\n谁锡诗人类，应晞颖谷封。\n儿行虽远母心通。\n触拨今宵、梦逐彩云东。",
        "dynasty": "宋",
        "collection_info": null
    },
    {
        "uuid": "765d9d3326e26665b7e046054a4e6b5a",
        "title": "眼儿媚 梦魂不踏正牙班",
        "author": "魏了翁",
        "content": "梦魂不踏正牙班。\n直作五云闲。\n简编真乐，埙篪雅韵，菽水清欢。\n都将瞥忽荣华事，春梦晓云看。\n只期他日，实愿受用，大耐高官。",
        "dynasty": "宋",
        "collection_info": null
    },
    {
        "uuid": "0291d78c318628a21515cc5cb18a3bba",
        "title": "眼儿媚 不居上界列仙班",
        "author": "魏了翁",
        "content": "不居上界列仙班。\n梅隐寄幽闲。\n玉堂云晓，玉珍雨夜，总是真欢。\n如兄才誉居人上，鹏路正看看。\n只祈兄弟，长随母健，不爱高官。",
        "dynasty": "宋",
        "collection_info": null
    },
    {
        "uuid": "9787dd6e014fb0d840080ed50b01fb2e",
        "title": "洞仙歌 寿觞庭户",
        "author": "魏了翁",
        "content": "寿觞庭户，正柳明桃炫。\n拟斫江鱼脍银线。\n被春风吹入，花锦城中、惟有梦，时到轻轩翠幰。\n归来春已过，桃柳成阴，但喜庭闱镇强健。\n更得故人书，遗我瑰词，应重记、去年相见。\n望白鹤朱霞杳难攀，谩芳草如烟，青青河畔。",
        "dynasty": "宋",
        "collection_info": null
    },
    {
        "uuid": "b30bd3d96b4f1dfaa7f58ad4471c6495",
        "title": "鹧鸪天 夫子同年第太常",
        "author": "魏了翁",
        "content": "夫子同年第太常。\n偶然二内亦同乡。\n其间更有真同处，道义场中无别香。\n花入思，绣为肠。\n不妨冬月作重阳。\n家人但歉今年会，犹欠腰金与鞠黄。",
        "dynasty": "宋",
        "collection_info": null
    },
    {
        "uuid": "22eda5ae65de213683faea46d3208dfe",
        "title": "满江红 彼美人兮",
        "author": "魏了翁",
        "content": "彼美人兮，不肯为、时人妆束。\n空自爱、北窗睡美，东邻醅熟。\n不道有人成离索，直教无计分膏馥。\n望鹤飞、不到暮云高，阑干曲。\n驹在谷，人金玉。\n盘在陆，人宽轴。\n笑吾今何苦，耐司空辱。\n应为嗷嗷乌反哺，真成落落蛇安足。\n到梓州、旧事上心来，呼杯醁。",
        "dynasty": "宋",
        "collection_info": null
    },
    {
        "uuid": "0475982e2213e01fe0d94f1dbdb23f34",
        "title": "眼儿媚 北风不竞帝师班",
        "author": "魏了翁",
        "content": "北风不竞帝师班。\n雨足桔槔闲。\n且容湖使，静中藏拙，忙里偷欢。\n一枰黑白终何若，未可目前看。\n自量愚分，不堪世用，只称田官。",
        "dynasty": "宋",
        "collection_info": null
    },
    {
        "uuid": "c3a7d395f5bddfe90759af977f401de5",
        "title": "洞庭春色・沁园春 四十之年",
        "author": "魏了翁",
        "content": "四十之年，头颅如此，岂不自知。\n正东家尼父，叹无闻日，鄹人孟子，不动心时。\n顾我未能真自信，算三十九年浑是非。\n随禄仕，便加齐卿相，于我何为。\n人间郁蒸难耐，谁借我五万蒲葵。\n上玉台百尺，天连野□，□楼千里，江射晴晖。\n此意分明谁与会，但时把瑶笙和月吹。\n吾归矣，有鸿相与和，鹤自由飞。",
        "dynasty": "宋",
        "collection_info": null
    },
    {
        "uuid": "7910fa27a97d4f73d3ec3af0047b0169",
        "title": "水调歌头 冻雨洗烦浊",
        "author": "魏了翁",
        "content": "冻雨洗烦浊，烈日霁威光。\n逸人去作太守，旗志倍精芒。\n莎外马蹄香湿，柳下旟阴晨润，景气踏苍苍。\n夹道气成雾，我独犯颜行。\n对颜行，斟尾酒，点头网。\n请君釂此，更伴顷刻笑谭香。\n为问锦屏富贵，孰与熙宁谏议，千古蔚仪章。\n世道正颓靡，此意傥毋忘。",
        "dynasty": "宋",
        "collection_info": null
    },
    {
        "uuid": "1d775a07a6f0b8cf9f0777922b44b625",
        "title": "洞庭春色・沁园春 安石声名",
        "author": "魏了翁",
        "content": "安石声名，买臣富贵，我不敢知。\n谩扬州泛泛，浮湛随水，阊门轨轨，开阖从时。\n满目浮荣何与我，只赢得一场闲是非。\n诚知此，问不归何待，不饮胡为。\n岩松涧篁易老，应只能、采菽烹葵。\n看风沙漠漠，未清紫逻，烟云冉冉，时露晴晖。\n谁唤当年刘越石，为携取胡笳乘月吹。\n吾无用，但寤言独宿，奋不能飞。",
        "dynasty": "宋",
        "collection_info": null
    },
    {
        "uuid": "30868330fa30ab1c12c1297a33597841",
        "title": "鹧鸪天 内贵何妨知我希",
        "author": "魏了翁",
        "content": "内贵何妨知我希。\n芳荪纽佩石兰衣。\n不教尘外专云壑，准向人间驾使騑。\n忧国梦，绕端闱。\n静言思奋不能飞。\n时因风雨思畴昔，叹两苏公盍不归。",
        "dynasty": "宋",
        "collection_info": null
    },
    {
        "uuid": "50258055fce4757830ac5d41bba30c3c",
        "title": "水调歌头 桃李眩春昼",
        "author": "魏了翁",
        "content": "桃李眩春昼，松柏傲霜时。\n春妍不必皆是，晚秀未为非。\n画斧河边瘴雾，叱驭关前险阻，马竭复人疲。\n胡不效侪等，趣取好官为。\n居之安，于胥乐，咏而归。\n毡裘鴂舌成市，书史俨相围。\n月淡秋亭烽影，日静春斋铃索，未听杜鹃啼。\n美酒无深巷，莫道不吾知。",
        "dynasty": "宋",
        "collection_info": null
    },
    {
        "uuid": "ee417e9c070e810411c2b2c5f5b58a2f",
        "title": "小重山 开汉江山落手中",
        "author": "魏了翁",
        "content": "开汉江山落手中。\n满门花粲阑，锦蒙戎。\n与人和气乐融融。\n应怜我，留滞剑南东。\n风味两文忠。\n恍如畴昔夜，一尊同。\n如今海内几刘公。\n觇天意，犹在笑颜红。",
        "dynasty": "宋",
        "collection_info": null
    },
    {
        "uuid": "7c72273c06cd4f7e8e5d7024f2317eb9",
        "title": "临江仙 闲放楼前千里目",
        "author": "魏了翁",
        "content": "闲放楼前千里目，天边云大如囤。\n秋风入帽露华新。\n无端忧国梦，应到守封臣。\n旧弼如今都有几，长教燕坐申申。\n折杨笑面背阳春。\n忧酲头欲雪，浊梦肺生尘。",
        "dynasty": "宋",
        "collection_info": null
    },
    {
        "uuid": "0b3d6559abb3be7375fcc89fd1961fc0",
        "title": "水调歌头 三十作龙首",
        "author": "魏了翁",
        "content": "三十作龙首，四十珥貂蝉。\n幡然携取名节，锦绣蜀山川。\n揽辔扶桑初晓，饮马咸池未旰，来日尽宽闲。\n兹事亦云足，所乐不存焉。\n女垂髫，儿分鼎，妇供鲜。\n尊章青鬓未改，和气玉生烟。\n造物犹嫌缺陷，要启公侯衮衮，又畀贾嘉贤。\n公更厚封植，自古有丰年。",
        "dynasty": "宋",
        "collection_info": null
    },
    {
        "uuid": "23e1eb554e4105a154f1a5b19610846b",
        "title": "临江仙 七夕长留河汉女",
        "author": "魏了翁",
        "content": "七夕长留河汉女，重阳又属骚人。\n只馀八八号佳辰。\n中和无与拟，摏作一家春。\n俗事萦人何日了，随缘女嫁男婚。\n却将不系自由身。\n闲中书日月，随处弄儿孙。",
        "dynasty": "宋",
        "collection_info": null
    },
    {
        "uuid": "ae8e4d61e4fc268a57400ff257f3385a",
        "title": "贺新郎 旧日重阳日",
        "author": "魏了翁",
        "content": "旧日重阳日。\n叹满城，阑风去雨，寂寥萧瑟。\n造物翻腾新机杼，不踏诗人陈迹。\n都扫荡、一天云物。\n挟客凭高西风外，暮鸢飞、不尽秋空碧。\n真意思，浩无极。\n糕诗酒帽茱萸席。\n算今朝、无谁不饮，有谁真得。\n子美不生渊明老，千载寥寥佳客。\n无限事、欲忘还忆。\n金气高明弓力劲，正不堪、回首南山北。\n谁弋燕，问消息。",
        "dynasty": "宋",
        "collection_info": null
    },
    {
        "uuid": "dc660c688206142ecda61887eaf0d412",
        "title": "阮郎归 西风吹信趣征鞍",
        "author": "魏了翁",
        "content": "西风吹信趣征鞍。\n日高鸿雁寒。\n稻粱啄尽不留残。\n侬归阿那边。\n无倚着，只苍天。\n将心何处安。\n长教子骏满人间。\n犹令侬意宽。",
        "dynasty": "宋",
        "collection_info": null
    },
    {
        "uuid": "bc1893867d396aea88b28b8e0c797ef2",
        "title": "浣溪沙 骊驹未撤客乘鞍",
        "author": "魏了翁",
        "content": "骊驹未撤客乘鞍。\n征鞭摇晚寒。\n雁边酲梦角惊残。\n关山斜日边。\n求道地，托恩天。\n人情久亦安。\n转移都在笑颦间。\n鄙夫应也宽。",
        "dynasty": "宋",
        "collection_info": null
    },
    {
        "uuid": "a899eed1e1fa7ec61933785a13dd9e33",
        "title": "浣溪沙 云外群鸿逐稻粱",
        "author": "魏了翁",
        "content": "云外群鸿逐稻粱。\n独乘下泽少游乡。\n赤心片片为人忙。\n俗事萦缠何日了，自身活计孰为长。\n闭门书卷圣贤香。",
        "dynasty": "宋",
        "collection_info": null
    },
    {
        "uuid": "9aed87d94e3b3a68aa73e2453e5b8ff9",
        "title": "沁园春 惠我田畴",
        "author": "魏了翁",
        "content": "惠我田畴，拯民水火，春满蜀东。\n更山连睥睨，长蛇隐雾，红移略约，睢霓横空。\n人卧流苏行席上，公心事夕阑晨枕中。\n长自苦，算无人识得，只有天公。\n天教百般如愿，也应是、天眼惺憁。\n看田间泥饮，门无夜打，水滨庐处，户有朝舂。\n拟上公堂，称兕爵酒，未抵人间春意浓。\n无可愿，愿城池永与，公寿无穷。",
        "dynasty": "宋",
        "collection_info": null
    },
    {
        "uuid": "cc862e9b49c3500c0e55c81c53ffe8ad",
        "title": "水调歌头 宇宙一大物",
        "author": "魏了翁",
        "content": "宇宙一大物，掌握付诸人。\n人心不满方寸，坱北浩无垠。\n或者寒蝉自比，不尔秃犀贻笑，龊龊竟何成。\n胡不引贤者，相与共弥纶。\n未如何，尝试使，问苍旻。\n四时迭起代谢，有屈岂无伸。\n昨夜伶伦声里，一气排阴直上，阳德与时新。\n道长自今日，持此庆生申。",
        "dynasty": "宋",
        "collection_info": null
    },
    {
        "uuid": "b36c2851113fc054c1633b1e5916fa2f",
        "title": "眼儿媚 乃翁表里玉无瑕",
        "author": "魏了翁",
        "content": "乃翁表里玉无瑕。\n浑是得天多。\n一生受用，不完全处，都补填他。\n郎君心念和平处，似得十分家。\n天何以报，重重印字，滴滴檐窠。",
        "dynasty": "宋",
        "collection_info": null
    },
    {
        "uuid": "f62effffda8c20f592f612bfe8af6025",
        "title": "乌夜啼 不肯呈身觅举",
        "author": "魏了翁",
        "content": "不肯呈身觅举，那能随俗为官。\n梅花寒飐书窗月，一味漂阳酸。\n梅里无边春事，书中千古遐观。\n邻翁不识清闲乐，惊见满堂欢。",
        "dynasty": "宋",
        "collection_info": null
    },
    {
        "uuid": "e43b366b698cdd69aebe49239d2a186c",
        "title": "虞美人 无端嫁得龙头客",
        "author": "魏了翁",
        "content": "无端嫁得龙头客。\n富贵长相迫。\n云深碧落记骖鸾。\n又逐东方千骑、到人间。\n妇前百拜儿称寿。\n季也参行酒。\n最怜小女太憨生。\n约住两头娘子、索新声。",
        "dynasty": "宋",
        "collection_info": null
    },
    {
        "uuid": "fdc05654752e499501a03037b8c5e8b7",
        "title": "浪淘沙 老眼静中看",
        "author": "魏了翁",
        "content": "老眼静中看。\n知我其天。\n纷纷得失了无关。\n花柳干坤春世界，着我中间。\n世念久阑珊。\n随寓随安。\n人情犹望衮衣还。\n我愿时清无一事，尽使公闲。",
        "dynasty": "宋",
        "collection_info": null
    },
    {
        "uuid": "cbe9b11e8e8c7394032003474517fed6",
        "title": "浪淘沙 鹤外倚楼看",
        "author": "魏了翁",
        "content": "鹤外倚楼看。\n云飐晴天。\n天高鸡犬碍云关。\n掉臂双仙留不彻，还任人间。\n客佩振珊珊。\n来贺平安。\n年年直待卷灯还。\n似是天公偏着意，占破春闲。",
        "dynasty": "宋",
        "collection_info": null
    },
    {
        "uuid": "5f5548b31b889dfc45a50c85b962a76a",
        "title": "木兰花令 儿前捧劝孙扶掖",
        "author": "魏了翁",
        "content": "儿前捧劝孙扶掖。\n共庆贺、娘娘七帙。\n此杯不比寻常，百年间、才是省陌。\n眼前彩绣成行立。\n已应是、天公偏惜。\n何须剩觅长年，且只消、一百二十。",
        "dynasty": "宋",
        "collection_info": null
    },
    {
        "uuid": "1c9c584e3e60ad50e74840542aca9026",
        "title": "醉落魄・一斛珠 才难如此",
        "author": "魏了翁",
        "content": "才难如此。\n一门生许奇男子。\n长公更是惺惺底。\n千百年间，一寸心为纸。\n人知公在诗书里。\n天知公在诗书外。\n人间百顺由公起。\n公把无心，总备人间事。",
        "dynasty": "宋",
        "collection_info": null
    },
    {
        "uuid": "60b00ecf2859c93c4f982b5c2f829e74",
        "title": "小重山 风雨移春醉梦中",
        "author": "魏了翁",
        "content": "风雨移春醉梦中。\n忽然吹信息，堕泸戎。\n青炜风物换朱融。\n吾归矣，家在月明东。\n公等为人忠。\n年年称母寿，一尊同。\n恨无佳句可酬公。\n相期意，滴滴小槽红。",
        "dynasty": "宋",
        "collection_info": null
    },
    {
        "uuid": "1fae359af541c25843e91bddbaf497a1",
        "title": "临江仙 春院绣帘垂□□",
        "author": "魏了翁",
        "content": "春院绣帘垂□□，一天风月横陈。\n慈亲初度纪嘉名。\n每从歌舞地，犹记杰魁人。\n大句忽随乌鹊至，恍如前岁逢春。\n只祈岁岁及兹辰。\n天风吹宝唾，华彩动文星。",
        "dynasty": "宋",
        "collection_info": null
    },
    {
        "uuid": "4ef5b740d1e914ea7a05d2c39d6f1930",
        "title": "水调歌头 涪右金华宅",
        "author": "魏了翁",
        "content": "涪右金华宅，上有蔚蓝天。\n当年玉女何事，未摆世间缘。\n要把平夷心事，散作吉祥种子，春暖玉生烟。\n回首生处所，更欲与周旋。\n自归来，生处所，已三年。\n山头白鹤候我，应讶久留连。\n已作秋风归梦，忽递春风消息，吹我着泸川。\n安得且归去，绵上饱耕眠。",
        "dynasty": "宋",
        "collection_info": null
    },
    {
        "uuid": "0faa0d94067adb7dfdf070515f572b39",
        "title": "八声甘州 记幡然、持节下青云",
        "author": "魏了翁",
        "content": "记幡然、持节下青云，巴月几成弦。\n待竹枝歌彻，讼棠匝地，扉草连天。\n却寻当年旧梦，来使蜀东川。\n人物寥寥甚，禁许回旋。\n愧我推挤不去，尚新官对旧，后任如前。\n与故人饮酒，月露写明蠲。\n叹书生、康时无计，谩忧思、时堕酒痕边。\n且只愿、早休兵甲，长见丰年。",
        "dynasty": "宋",
        "collection_info": null
    },
    {
        "uuid": "e0005d3ea1d6580e534f95626d4ac4a1",
        "title": "贺新郎 霞下天垂宇",
        "author": "魏了翁",
        "content": "霞下天垂宇。\n倚阑干、月华都在，大明生处。\n扶木元高三千丈，不分闲云无数。\n谩转却、人间朝暮。\n万古兴亡心一寸，只涓涓、日夜随流注。\n奈与世，不同趣。\n齐封冀甸今何许。\n百年间、欲招不住，欲推不去。\n闸断河流障海水，未放游鱼甫甫。\n叹多少、英雄尘土。\n挟客凭高西风外，问举头、还见南山否。\n花烂熳，草蕃庶。",
        "dynasty": "宋",
        "collection_info": null
    },
    {
        "uuid": "ceb33167eda25508420522693104c493",
        "title": "江城子 梦随瘦马渡晨烟",
        "author": "魏了翁",
        "content": "梦随瘦马渡晨烟。\n月犹弦。\n稻初眠。\n宇宙平宽，着我一人闲。\n梦破枇杷香满袂，应唤我，驻行鞯。\n王氏之门枇杷花正开。\n雁声砧杵落晴川。\n抚流年。\n叹区缘。\n随世功名，未信果谁贤。\n目断孤云东北角，离复合，断还连。",
        "dynasty": "宋",
        "collection_info": null
    },
    {
        "uuid": "7a5fd8f29739dea984fdd0156a421eec",
        "title": "喜迁莺 鬓霜盈握",
        "author": "魏了翁",
        "content": "鬓霜盈握。\n叹刍牧荒墟，稻粱衰索。\n落日牛羊，晚云鸿雁，傍地飞空无托。\n牧人困和雨睡，田父醉连云酌。\n醉梦未醒，虎嗥川谷，麕惊林薄。\n离别。\n谁不恶。\n心事同时，都不论离合。\n眼底时几，鼻端人物，谁辨北征东略。\n最怜世途局趣，只道书生疏阔。\n无可赠君，松阴庭院，菊华篱落。",
        "dynasty": "宋",
        "collection_info": null
    },
    {
        "uuid": "f50d998a2dd3ac1a1154ddd44a5932c5",
        "title": "满江红 世道何常",
        "author": "魏了翁",
        "content": "世道何常，都一似、水流云出。\n叹自古、燕巾滥宝，楚山迷璧。\n老我如今观变熟，行藏语嘿惟时适。\n似沧溟、容得乘禽飞，双凫集。\n花露晓，松风夕。\n经味永，山光吸。\n历岩中考第，案头月日。\n物欲强时心节制，才资弱处书扶掖。\n拟棕鞋、桐帽了平生，投簪舄。",
        "dynasty": "宋",
        "collection_info": null
    },
    {
        "uuid": "2314893c0aa565fa981630c1b99fb323",
        "title": "水调歌头 清燕卧霜角",
        "author": "魏了翁",
        "content": "清燕卧霜角，月魄几回哉。\n一声云雁清叫，推枕赋归来。\n流水落花去路，画象棠阴陈迹，霄观傍楼台。\n别忆入梅艳，愁色上田莱。\n记来时，惊列缺，走吴回。\n人间都失匕箸，老婢亦惊猜。\n匹马晓风鞭袖，孤堞暮烟烽柝，辉却挂蛇杯。\n不负此邦去，笑口也应开。",
        "dynasty": "宋",
        "collection_info": null
    },
    {
        "uuid": "470a6fb1a2008032281703937b1d4119",
        "title": "水调歌头 昨夜严家集",
        "author": "魏了翁",
        "content": "昨夜严家集，霜斗飐晴天。\n干坤如许空阔，着我两人闲。\n醉帽三更月影，别袂一帘花气，语隽不知还。\n二十年间事，肝肺写明蠲。\n记相逢，一似昨，两经年。\n风波闹处，推出心胆至今寒。\n也为故人饮酒，也念邦人怀旧，姑为驻征鞍。\n未忍作离语，留待月华圆。",
        "dynasty": "宋",
        "collection_info": null
    },
    {
        "uuid": "32df743cd2fd33fa34fe54a22b4cb8c9",
        "title": "水调歌头 更尽一杯酒",
        "author": "魏了翁",
        "content": "更尽一杯酒，春近武陵源。\n源头父老迎笑，人似老癯仙。\n检校露桃风叶，问讯渚莎江草，点检旧风烟。\n世界要人拄，公独卧闲边。\n叹从来，分宇宙，有山川。\n主宾均是寄耳，赢得鬓毛班。\n最苦中年相别，更是人才难得，相劝且加餐。\n归为玉昆说，时寄我平安。",
        "dynasty": "宋",
        "collection_info": null
    },
    {
        "uuid": "ab89298255dd62a309df98b53cc77ca0",
        "title": "水调歌头 山岳会元气",
        "author": "魏了翁",
        "content": "山岳会元气，初度首王春。\n扶持许大穹壤，全德付耆英。\n二万九千日力，四百八旬甲子，酿此杰魁人。\n玉剑卧霜斗，金锁挚天扃。\n学宗师，人气脉，国精神。\n不应闲处袖手，试与入经纶。\n磊落蟠溪感遇，迢递彭篯岁月，远到漆园椿。\n用舍关时运，一片老臣心。",
        "dynasty": "宋",
        "collection_info": null
    },
    {
        "uuid": "39c89e1c7afba2cdbb96edf89a8e7c8c",
        "title": "鹧鸪天 解后皇华并辔游",
        "author": "魏了翁",
        "content": "解后皇华并辔游。\n追随世好学风流。\n儿童拍手拦街笑，只是酸寒魏梓州。\n千炬烛，数声讴。\n不知白了几人头。\n惺憁两眼看来惯，且得人心乐便休。",
        "dynasty": "宋",
        "collection_info": null
    },
    {
        "uuid": "38da73cd4cb3f8258174c83ddb882116",
        "title": "鹧鸪天 两便星前秉烛游",
        "author": "魏了翁",
        "content": "两便星前秉烛游。\n滔滔车马九河流。\n耳听宣政升平曲，目断炎兴未复州。\n闻鼓吹，强欢讴。\n被人嗺送作遨头。\n凭谁为扫妖氛静，却与人间快活休。",
        "dynasty": "宋",
        "collection_info": null
    },
    {
        "uuid": "f057252b67ca8b5bac25a1ebb87099d5",
        "title": "临江仙 一点阳和浑在里",
        "author": "魏了翁",
        "content": "一点阳和浑在里，时来尔许芳妍。\n春风吹上醉痕边。\n隽欢欺浅酌，清晤失佳眠。\n聊把繁华开笑口，须臾雨送风般。\n因花识得自家天。\n炯然长不夜，活处欲生烟。",
        "dynasty": "宋",
        "collection_info": null
    },
    {
        "uuid": "a3240200e62b9bc7e2161e02e1ff2ebb",
        "title": "柳梢青 庄敏传家",
        "author": "魏了翁",
        "content": "庄敏传家，文安嫡胄，文惠诸孙。\n两大相辉，晋秦匹国，韩姞盈门。\n天风吹下双轩。\n恰趁得、酴醿牡丹。\n锦绣光中，殿春不老，阅岁长存。",
        "dynasty": "宋",
        "collection_info": null
    },
    {
        "uuid": "c7362782a0afa0c1832f0f998d21bd49",
        "title": "蝶恋花 可煞潼人真慕顾",
        "author": "魏了翁",
        "content": "可煞潼人真慕顾。\n接得官时，只道来何暮。\n岁岁何曾摏得住。\n遂人又见迎将去。\n谩自儿曹相尔汝。\n心事同时，千里元相梧。\n况是棠阴随处处。\n秋江夜月春空雾。",
        "dynasty": "宋",
        "collection_info": null
    },
    {
        "uuid": "347c7849716fc7c3200249731d2c5f81",
        "title": "菩萨蛮 鸣蝉泊雨晴云湿",
        "author": "魏了翁",
        "content": "鸣蝉泊雨晴云湿。\n游龙翦岸涪江碧。\n气候尔和平。\n满家浑是春。\n公堂虽有酒。\n不敌公真有。\n寿宿对魁星。\n颊红衫鬓青。",
        "dynasty": "宋",
        "collection_info": null
    },
    {
        "uuid": "ee71a853673e676d10ee8a4855d0297d",
        "title": "青玉案 中年怕踏长亭路",
        "author": "魏了翁",
        "content": "中年怕踏长亭路。\n便自有、离愁苦。\n一自送君趋幕府。\n惺憁莺舌，呢喃燕觜，那解春无语。\n三年山月移朝暮。\n独倚松风等闲度。\n到得除书萦绊住。\n却愁不似，当时皓月，长伴君来去。",
        "dynasty": "宋",
        "collection_info": null
    },
    {
        "uuid": "08f8c2e04096c8e628ec3723d5019a50",
        "title": "西江月 早厌人间腐鼠",
        "author": "魏了翁",
        "content": "早厌人间腐鼠，要希云外飞皇。\n羲和不肯系朝阳。\n任向鬓边来往。\n出谷声中气味，编蒲册里晶光。\n至今心胆为渠狂。\n梦倚银潢天上。",
        "dynasty": "宋",
        "collection_info": null
    },
    {
        "uuid": "6cf04ae716adda3c9fdfee5874e69757",
        "title": "水调歌头 牛酒享宾客",
        "author": "魏了翁",
        "content": "牛酒享宾客，焦烂列前荣。\n有人先事早计，残突伴孤星。\n香火家家绘象，鼛鼓村村祠宇，翦不断人情。\n清泪九皋鹤，唤起梦魂惺。\n白苹洲，芳草渡，玉湖亭。\n画帘挂起箓簌，一卷易同盟。\n携手锦江箍隐，觌面墨池玄叟，扶杖蜀君平。\n三老冁然笑，云散太空清。",
        "dynasty": "宋",
        "collection_info": null
    },
    {
        "uuid": "c1a751923adaf0bfe2fa1ec47fec2a12",
        "title": "临江仙 红杏花边曾共赏",
        "author": "魏了翁",
        "content": "红杏花边曾共赏，天涯还是相逢。\n人言契分两重重。\n谁知声利外，别有一般同。\n炯炯奇情双亮处，天光水色相通。\n磨中旋蚁渺何穷。\n共扶天事业，此意政须公。",
        "dynasty": "宋",
        "collection_info": null
    },
    {
        "uuid": "7efdc5213ab463bf438411cfdb7f46c9",
        "title": "临江仙 千里楼高人与并",
        "author": "魏了翁",
        "content": "千里楼高人与并，个中彻地通天。\n秋风吹发半成宣。\n都将强岁月，空对旧山川。\n养就人才端有意，公今三祖差肩。\n偏轻偏重几番船。\n要公常把柂，容我老闲边。",
        "dynasty": "宋",
        "collection_info": null
    },
    {
        "uuid": "742d4d87e2f11228a1c77235ae5e3890",
        "title": "临江仙 占断人间闲富贵",
        "author": "魏了翁",
        "content": "占断人间闲富贵，长秋应是长春。\n前山推月上帘旌。\n缓觞燖旧友，勾拍按新声。\n时倚晴空看过雁，几州明月关情。\n知君早已倦青冥。\n时来那得免，事业一窗萤。",
        "dynasty": "宋",
        "collection_info": null
    },
    {
        "uuid": "66a056325378e27b5766bb7591812ef5",
        "title": "满江红 逢着公卿",
        "author": "魏了翁",
        "content": "逢着公卿，谁不道、人才难得。\n须认取、天根一点，几曾休息。\n未问人间多少士，一门男子头头立。\n只其间、如许广文君，谁人识。\n冠盖会，渔樵席。\n豪气度，清标格。\n要安排稳当，讲帷词掖。\n蜀泮堂堂元不恶，犹嫌偏惠天西壁。\n嘱公卿、着眼看干坤，搜人物。",
        "dynasty": "宋",
        "collection_info": null
    },
    {
        "uuid": "e67716c7f84272de5d4df18fb438e678",
        "title": "千秋岁引 天生耆德",
        "author": "魏了翁",
        "content": "天生耆德，占断四时先。\n春院落，锦山川。\n万家灯市明朱紫，一庭花艳傍貂蝉。\n妇承姑，翁抱息，子差肩。\n匼匝是、文公开九帙。\n陆续看、武公逾九十。\n从九九，到千千。\n海风谩送天鸡舞，蛰雷未唤壑龙眠。\n且从他，歌缓缓，鼓咽咽。",
        "dynasty": "宋",
        "collection_info": null
    },
    {
        "uuid": "745b779576435e8ef865f5157401e19d",
        "title": "醉落魄・一斛珠 无边春色",
        "author": "魏了翁",
        "content": "无边春色。\n人情苦向南山觅。\n村村箫鼓家家笛。\n祈麦祈蚕，来趁元正七。\n翁前子后孙扶掖。\n商行贾坐农耕织。\n许知此意无今昔。\n会得为人，日日是人日。",
        "dynasty": "宋",
        "collection_info": null
    },
    {
        "uuid": "647dfb793dc86d596d3f309af283d44a",
        "title": "南乡子 连夕雨盈畴",
        "author": "魏了翁",
        "content": "连夕雨盈畴。\n先为农家做麦秋。\n更放年头晴甲子，知不。\n应是天公及尔游。\n随事与民求。\n又与随时验乐忧。\n民气乐时天亦好，休休。\n为尔簪花插满头。",
        "dynasty": "宋",
        "collection_info": null
    },
    {
        "uuid": "ef2279166cadbbf938363340110124df",
        "title": "水调歌头 千古峨眉月",
        "author": "魏了翁",
        "content": "千古峨眉月，照我别离杯。\n故人中岁聚散，脉脉若为怀。\n醉帽三更风雨，别袂一帘山色，为放笑眉开。\n握手道旧故，抵掌论人才。\n山中人，灶间婢，亦惊猜。\n江头新涨催发，欲去重裴回。\n世事丝丝满鬓，岁月匆匆上面，渴梦肺生埃。\n酒罢听客去，公亦赋归来。",
        "dynasty": "宋",
        "collection_info": null
    },
    {
        "uuid": "410ff5a4b667d9e7e21ddb3d772ec3d3",
        "title": "水调歌头 舣棹汉嘉口",
        "author": "魏了翁",
        "content": "舣棹汉嘉口，更尽渭城杯。\n凌云山色，似为行客苦伤怀。\n横出半天烟雨，锁定一川风景，未放客船开。\n想见此楼上，阅尽蜀人才。\n山猿鹤，江鸥鹭，亦相猜。\n滔滔日夜东注，全璧几人回。\n客亦莞然成笑，多少醉生梦死，转首总成埃。\n信屈四时耳，寒暑往还来。",
        "dynasty": "宋",
        "collection_info": null
    },
    {
        "uuid": "c757e3a7c2e887b38a0663cb580fa84b",
        "title": "满江红 风引舟来",
        "author": "魏了翁",
        "content": "风引舟来，恰趁得、东楼嘉集。\n正满眼、轻红重碧，照筵浮席。\n更是姓黄人作守，重新墨妙亭遗迹。\n对暮天、疏雨话乡情，更筹急。\n嗟世眼，迷朱碧。\n矜气势，才呼吸。\n彼蔡章安在，千年黄笔。\n腐鼠那能鹓凤吓，怒蜩未信冥鹏翼。\n与史君、酌酒酹兴亡，浇今昔。",
        "dynasty": "宋",
        "collection_info": null
    },
    {
        "uuid": "bb50d44f15280e56ac340f59ac6e4fa7",
        "title": "水调歌头 烟雨敛江色",
        "author": "魏了翁",
        "content": "烟雨敛江色，江水大于杯。\n蓬窗一枕霄梦，忽忽到无怀。\n苦被江头新涨，推起天涯倦客，万里片帆开。\n收用到我辈，天下岂无才。\n路漫漫，行又止，信还猜。\n渊鱼得失有分，须载月明回。\n寄语鹤山亲友，若访吾庐花柳，为我扫烟埃。\n去去党无辱，振袂早归来。",
        "dynasty": "宋",
        "collection_info": null
    },
    {
        "uuid": "b5da2e54074ff6483a8733565efc2581",
        "title": "卜算子 江横山簇",
        "author": "魏了翁",
        "content": "江横山簇。\n柏箭森如束。\n满眼飞蓬撩乱，知几几、未膏沐。\n快意忽破竹。\n一奁明翠玉。\n千古江山只么，人都道、为君绿。",
        "dynasty": "宋",
        "collection_info": null
    },
    {
        "uuid": "87de2e734feef0cfebda576ce0154618",
        "title": "贺新郎 风定波纹细",
        "author": "魏了翁",
        "content": "风定波纹细。\n夜无尘、云迷地轴，月流天位。\n摇裔飞来江山鹤，犹作故乡嘹唳。\n清境里、伴人无睡。\n应叹余生舟似泛，浪涛中、几度身尝试。\n书有恨，剑无气。\n从渠俗耳追繁吹。\n抚空明、一窗寒簟，对人如砥。\n梦倚银河天外立，云露惺惺满袂。\n看多少、人间嬉戏。\n要话斯心无分付，路茫茫、还有亲朋至。\n应为我，倒罍洗。",
        "dynasty": "宋",
        "collection_info": null
    },
    {
        "uuid": "a420223793408f1e292169cf8f0025fe",
        "title": "卜算子 携月上南楼",
        "author": "魏了翁",
        "content": "携月上南楼，月已穿云去。\n莫照峨眉最上峰，同在峰前住。\n东望极青齐，西顾穷商许。\n酒到忧边总未知，犹认胡床处。",
        "dynasty": "宋",
        "collection_info": null
    },
    {
        "uuid": "683c7195052a50e2e7644dc128fe9a78",
        "title": "卜算子 能得几时留",
        "author": "魏了翁",
        "content": "能得几时留，王事催人去。\n翠荡涵空酒满船，苦要留人住。\n身世两悠悠，飘泊知何许。\n但得心亲志合时，都是相逢处。",
        "dynasty": "宋",
        "collection_info": null
    },
    {
        "uuid": "c20f880b6375120629ef65ff65836126",
        "title": "卜算子 风雨满空霏",
        "author": "魏了翁",
        "content": "风雨满空霏，总得江山妙。\n洗出湖光镜似明，不受纤尘涴。\n心事竟堪凭，天意真难料。\n呼吸丰年倾刻间，也合轩渠笑。",
        "dynasty": "宋",
        "collection_info": null
    },
    {
        "uuid": "685d52951fc6a9d5b08ff605a5938828",
        "title": "水调歌头 昨梦鹤山去",
        "author": "魏了翁",
        "content": "昨梦鹤山去，风景逐时新。\n藕花拍满栏槛，松竹被池频。\n尽日兄酥弟酪，触处言鲭义□，相对只翁卿。\n梦觉帝乡远，有酒为谁倾。\n忽飞来，天外句，梦中人。\n自怜何事，强把麋鹿裹朝绅。\n坐看九衢车马，鞭策长安日月，檐阁太玄经。\n只说来时节，金气已高明。",
        "dynasty": "宋",
        "collection_info": null
    },
    {
        "uuid": "d82d00ac572cc18d03bc1c117d4696e6",
        "title": "木兰花慢 恰秋光四十",
        "author": "魏了翁",
        "content": "恰秋光四十，箕斗外、月初弦。\n笑浅濑平芜，寒城小市，掌许山川。\n半生梦魂不到，与君侯、岁岁此周旋。\n鞍马空销髀肉，兜牟未换貂蝉。\n人生天地两仪间。\n须住百馀年。\n数重卦三三，后天八八，来日千千。\n面前路头尽阔，放规模、运量十分宽。\n官职终还分定，儿孙也靠心传。",
        "dynasty": "宋",
        "collection_info": null
    },
    {
        "uuid": "6fb89e1c9374b7b7bbf5f61f5da28baf",
        "title": "水调歌头 九十九峰下",
        "author": "魏了翁",
        "content": "九十九峰下，百二十年州。\n西风吹起客梦，月满驿南楼。\n影入天河左界，辰在寿星向上，还是去年秋。\n要和木兰曲，载酒寿君侯。\n天边信，云外步，去难留。\n寿觞庭院依旧，已带别离愁。\n离合锺情未免，行止关人何事，浪白世间头。\n将相时来作，身健百无忧。",
        "dynasty": "宋",
        "collection_info": null
    },
    {
        "uuid": "00a97724ee09881464fd2d13de9dce08",
        "title": "水调歌头 犹记端门外",
        "author": "魏了翁",
        "content": "犹记端门外，鞭袖五更寒。\n一声天上钟柝，金锁挚重关。\n君向紫宸上阁，我侍玉皇香案，都号舍人般。\n梦觉帝乡远，相对两苍颜。\n玉围腰，金系肘，绣笼鞯。\n乡人衮衮严近，五马度荆山。\n收拾五湖气度，卷束蟠胸兵甲，春意满人间。\n天锡公纯嘏，气象自平宽。",
        "dynasty": "宋",
        "collection_info": null
    },
    {
        "uuid": "6db687a8ef28238b3957978ce75b858e",
        "title": "鹧鸪天 日上午头度岁辰",
        "author": "魏了翁",
        "content": "日上午头度岁辰。\n黄钟吹龠煦干坤。\n弦歌堂上三称寿，风月亭前又见君。\n人似旧，景长新。\n明朝六桂侍双椿。\n蛮邦父老惊曾见，得似君家别有春。",
        "dynasty": "宋",
        "collection_info": null
    },
    {
        "uuid": "acdfba1b3ca8593bfd7ac70a8e4bef45",
        "title": "满江红 月上南箕",
        "author": "魏了翁",
        "content": "月上南箕，还认得、去年星历。\n知谁把、一天星象，荡摩朝昔。\n若使平生浑自弃，如今老大何嗟及。\n更年来、偏得钝工夫，蹉跎力。\n溪瘴碍，蛮烟隔。\n穹壤断，江山窄。\n纵燕巾滥宝，楚山囚玉。\n小小穷通都未问，忍闻同气相煎急。\n诵虞郎、百字短长诗，忧何极。",
        "dynasty": "宋",
        "collection_info": null
    },
    {
        "uuid": "5805c7cf5bf96cd3162722cac7aeb9b1",
        "title": "鹧鸪天 谁把璇玑运化工",
        "author": "魏了翁",
        "content": "谁把璇玑运化工。\n参旗又挂玉梅东。\n三三律管声馀亥，九九玄经卦起中。\n新岁月，旧游从。\n一觞还似去年冬。\n人间事会无终极，分付翘关老令公。",
        "dynasty": "宋",
        "collection_info": null
    },
    {
        "uuid": "8162d300bc17db7bff74a91ce1ffd92a",
        "title": "菩萨蛮 东窗五老峰前月",
        "author": "魏了翁",
        "content": "东窗五老峰前月。\n南窗九叠坡前雪。\n推出侍郎山。\n着君窗户间。\n离骚乡里住。\n恰记庚寅度。\n挹取芷兰芳。\n酌君千岁觞。",
        "dynasty": "宋",
        "collection_info": null
    },
    {
        "uuid": "3e549a849d06e4e6b47b11b6ed6e49f5",
        "title": "念奴娇 被东风吹送",
        "author": "魏了翁",
        "content": "被东风吹送，都看尽、蜀三川。\n向涪水西来，东山右去，剑阁南旋。\n家家露餐风宿，数旬间、浑不见炊烟。\n踏遍王孙草畔，眼明帝子城边。\n万家赤子日高眠。\n丝管夜喧阗。\n自梓遂而东，岷峨向里，汉益从前。\n人人里歌涂咏，愿君侯、长与作蕃宣。\n我愿时清无事，早归相伴华颠。",
        "dynasty": "宋",
        "collection_info": null
    },
    {
        "uuid": "77aab3c60e8b7a1f3cb16bd0efc7bb07",
        "title": "贺新郎 幸有天遮蔽",
        "author": "魏了翁",
        "content": "幸有天遮蔽。\n为西南、空虚一面，挺生男子。\n塞下将军支颐卧，夜半揽衣推起。\n扫十万、胡人如洗。\n见说巴山矟马退，也都因、粮运如流水。\n剑以北，一人耳。\n十年梦断斜阳外。\n恰归来、昌蒲蘸酒，祝兄千岁。\n入从出藩谁不是。\n谁是难兄难弟。\n正乐意、融融未已。\n莫趣东方千骑去，愿时平、华皓长相对。\n闲富贵，只如此。",
        "dynasty": "宋",
        "collection_info": null
    },
    {
        "uuid": "c872fc27c2e6883ae56de3592b992f33",
        "title": "水调歌头 高氏八千古",
        "author": "魏了翁",
        "content": "高氏八千古，驺哄溢街坊。\n庸夫俗子，夸道锦绣裹家乡。\n谁识书生心事，各要济时行己，肯顾利名场。\n用我吾所欲，不用亦何伤。\n汉嘉守，凡阅历，几麾幢。\n便教入从出节，都是分之常。\n但愿国安人寿，更只专城也好，不用较强梁。\n准拟耆英会，倚杖看人忙。",
        "dynasty": "宋",
        "collection_info": null
    },
    {
        "uuid": "649dd9c33c0b7a16ea17ce51340f1460",
        "title": "水调歌头 风雪锢迁客",
        "author": "魏了翁",
        "content": "风雪锢迁客，闭户紧蒙头。\n一声门外剥啄，客有从予游。\n直自离骚国里，行到林闾屋畔，万里入双眸。\n世态随炎去，此意澹于秋。\n感毕逋，怀秸鞠，咏夫不，寻师学道虽乐，吾母有离忧。\n岁晚巫云峡雨，春日楚烟湘月，诗思满归舟。\n来日重过我，应记火西流。",
        "dynasty": "宋",
        "collection_info": null
    },
    {
        "uuid": "6335c38048d9fa528a676152afa30895",
        "title": "摸鱼儿 记年时、三星明处",
        "author": "魏了翁",
        "content": "记年时、三星明处。\n尊前携手相语。\n家山幸有瓜和芋。\n何苦投身官府。\n谁知道，尚随逐风华，为蜀分南土。\n依前廉取。\n便卷却旌麾，提将绣斧。\n天口笑应许。\n逢初度。\n从头要为君数。\n怕君惊落前箸。\n天东扶木三千丈，不照关河烟雨。\n谁砥柱。\n想造物生才，肯恁无分付。\n九州风露。\n待公等归来，为清天步。\n容我赋归去。",
        "dynasty": "宋",
        "collection_info": null
    },
    {
        "uuid": "e04293f492d2c31679f676544b431704",
        "title": "水调歌头 尚记春归日",
        "author": "魏了翁",
        "content": "尚记春归日，锦绣裹江城。\n谁推日驭西去，水认故乡痕。\n鱼鸟自飞自跃。\n红紫谁开谁落。\n天运渺无声。\n四序镇如此，当富复亭亭。\n是何年，修禊事，畅幽情。\n竞传元已天气，别是一般清。\n便引郑郊溱洧。\n不道孔门沂泗。\n大道掌如平。\n待挽迷津者，都向此中行。",
        "dynasty": "宋",
        "collection_info": null
    },
    {
        "uuid": "2ba25cdbff4fd8d8cda4547cf442da13",
        "title": "唐多令 轻露濯秋风",
        "author": "魏了翁",
        "content": "轻露濯秋风，新楼插太空。\n更遭逢、解事天公。\n为唤羲和驱六马，将杲日、挂帘栊。\n日影正沈红。\n须臾月在东。\n百万家、乐意融融。\n民意乐时天亦好，聊与众、一尊同。",
        "dynasty": "宋",
        "collection_info": null
    },
    {
        "uuid": "213e9d66e45365b6bf022f20fba3399c",
        "title": "唐多令 朔雪上征衣",
        "author": "魏了翁",
        "content": "朔雪上征衣。\n春风送客归。\n万杨华、数点榴枝。\n春事无多天不管，教烂熳、住离披。\n开谢本同机。\n荣枯自一时。\n算天公、不遣春知。\n但得溶溶生意在，随冷暖、镇芳菲。",
        "dynasty": "宋",
        "collection_info": null
    },
    {
        "uuid": "b02e58c105674c241bb2ce520f700923",
        "title": "水调歌头 堪怪两外府",
        "author": "魏了翁",
        "content": "堪怪两外府，使传载朝缨。\n虽云身在江表，都号汉公卿。\n莫是才堪世用，莫是有人吹送，中外尔联荣。\n天运自消息，龙蠖不关情。\n更寻思，谁得失，孰亏成。\n潜鱼要向深渺，犹恐太分明。\n且愿时清无事，长把书生阁束，归践对床盟。\n强似抗尘俗，岁岁上陪京。",
        "dynasty": "宋",
        "collection_info": null
    },
    {
        "uuid": "cd9fd9cf5bd0eb3816e2a1b1f1638f9b",
        "title": "水调歌头 天地一大物",
        "author": "魏了翁",
        "content": "天地一大物，扶植要人才。\n人才谁是，不肯随俗强追陪。\n与我言兮我愿。\n莫我知兮谁怨。\n全仗帝为媒。\n此意久寥阔，今见者留台。\n笏围腰，书创屋，骑笼街。\n时贤白尽须发，老子抑名斋。\n更取堂名淇绿。\n要把北山万竹。\n一日倚云栽。\n自处只如此，将相任时来。",
        "dynasty": "宋",
        "collection_info": null
    },
    {
        "uuid": "7499eea3991b55a4350062985e5a1f0e",
        "title": "唐多令 人物盛干淳",
        "author": "魏了翁",
        "content": "人物盛干淳。\n东嘉最得人。\n费江山、几许精神。\n我已后时犹遍识，君子子、又相亲。\n秋入塞垣新。\n风寒上醉痕。\n万百般、倚靠苍旻。\n只愿诸贤长寿健，容老我、看闲身。",
        "dynasty": "宋",
        "collection_info": null
    },
    {
        "uuid": "d31dd9f75a2638f57dc8a71ef1abe1ff",
        "title": "木兰花慢 正秋阴盛处",
        "author": "魏了翁",
        "content": "正秋阴盛处，忽荡起、一冰轮。\n甚汉魏从前，才人胜士，断简残文。\n都无一词赏玩，更拟将、美色似非伦。\n此意谁能领会，自夸光景长新。\n得阴多处倍精神。\n俗眼转增明。\n向大第高楼，痴儿呆女，脆竹繁裀。\n此心到头未稳，莫古人、真不及今人。\n坐看两仪消长，静观千古浇淳。",
        "dynasty": "宋",
        "collection_info": null
    },
    {
        "uuid": "1f19f8af4b26141e16a73561f1183def",
        "title": "八声甘州 被西风吹不断新愁",
        "author": "魏了翁",
        "content": "被西风吹不断新愁。\n吾归欲安归。\n望秦云苍憺，蜀山渺渀，楚泽平漪。\n鸿雁依人正急，不奈稻粱稀。\n独立苍茫外，数遍群飞。\n多少曹苻气势，只数舟燥苇，一局枯棋。\n更元颜何事，花玉困重围。\n算眼前、未知谁恃，恃苍天、终古限华夷。\n还须念，人谋如旧，天意难知。",
        "dynasty": "宋",
        "collection_info": null
    },
    {
        "uuid": "e444e36ca89c8d2db6468fd543dcbda8",
        "title": "玲珑四犯 初拨琵琶",
        "author": "李从周",
        "content": "初拨琵琶，未肯信，知音真个稀少。\n尽日芳情，萦系玉人怀抱。\n须待化作杨花，特地过、旧家池沼。\n想绮窗、刺绣迟了，半缕茜茸微绕。\n旧时眉妩贪相恼。\n到春来、为谁浓扫。\n新归燕子都曾识，不敢教知道。\n长是倦出绣幕，向梦里、重谋一笑。\n怎得同携手，花阶月地，把愁勾了。",
        "dynasty": "宋",
        "collection_info": null
    },
    {
        "uuid": "dc20e71357d7e907daf53c4c8c17d22d",
        "title": "抛球乐 风罥荐红雨易晴",
        "author": "李从周",
        "content": "风罥荐红雨易晴。\n病花中酒过清明，绮窗幽梦乱于柳。\n罗袖泪痕凝似饧。\n冷地思量着，春色三停早二停。",
        "dynasty": "宋",
        "collection_info": null
    },
    {
        "uuid": "9a100b051030310cd97727ad353e5dbe",
        "title": "谒金门 花似匝",
        "author": "李从周",
        "content": "花似匝。\n两点翠蛾愁压。\n人又不来春且恰。\n谁留春一霎。\n消尽水沈金鸭。\n写尽杏笺红蜡。\n可奈薄情如此黠。\n寄书浑不答。",
        "dynasty": "宋",
        "collection_info": null
    },
    {
        "uuid": "76c6d85d3020c222669a5f0801be48f5",
        "title": "一丛花令・一丛花 梨花随月过中庭",
        "author": "李从周",
        "content": "梨花随月过中庭。\n月色冷如银。\n金闺平帖阳台路，恨酥雨、不扫行云。\n妆褪臂闲，髻慵簪卸，盟海浪花沈。\n洞箫清吹最关情。\n腔拍懒温寻。\n知音一去教谁听，再拈起、指法都生。\n天阔雁稀，帘空莺悄，相傍又春深。",
        "dynasty": "宋",
        "collection_info": null
    },
    {
        "uuid": "7f9319b455d022e35ed58ee01f5d4023",
        "title": "风流子 双燕立虹梁",
        "author": "李从周",
        "content": "双燕立虹梁。\n东风外、烟雨湿流光。\n望芳草云连，怕经南浦，葡萄波涨，怎博西凉。\n空记省，浅妆眉晕敛，罥袖唾痕香。\n春满绮罗，小莺捎蝶，夜留弦索，么凤求凰。\n江湖飘零久，频回首、无奈触绪难忘。\n谁信温柔牢落，翻坠愁乡。\n仗玉笺铜爵，花间陶写，宝钗金镜，月底平章。\n十二主家楼苑，应念萧郎。",
        "dynasty": "宋",
        "collection_info": null
    },
    {
        "uuid": "86e04913dd3fb8bdbb93fd1eeaf8cf92",
        "title": "清平乐 美人娇小",
        "author": "李从周",
        "content": "美人娇小。\n镜里容颜好。\n秀色侵人春帐晓。\n郎去几时重到。\n叮咛记取儿家。\n碧云隐映红霞。\n直下小桥流水，门前一树桃花。",
        "dynasty": "宋",
        "collection_info": null
    },
    {
        "uuid": "687af0b760a7b29e8f520001e608e551",
        "title": "风入松 霜风连夜做冬晴",
        "author": "李从周",
        "content": "霜风连夜做冬晴。\n晓日千门。\n香葭暖透黄钟管，正玉台、彩笔书云。\n竹外南枝意早，数花开对清樽。\n香闺女伴笑轻盈。\n倦绣停针。\n花砖一线添红景，看从今、迤逦新春。\n寒食相逢何处，百单五个黄昏。",
        "dynasty": "宋",
        "collection_info": null
    },
    {
        "uuid": "c6aa04211321e3b0f5395886945ca17c",
        "title": "乌夜啼 径藓痕沿碧甃",
        "author": "李从周",
        "content": "径藓痕沿碧甃，檐花影压红阑。\n今年春事浑无几，游冶懒情悭。\n旧梦莺莺沁水，新愁燕燕长干。\n重门十二帘休卷，三月尚春寒。",
        "dynasty": "宋",
        "collection_info": null
    },
    {
        "uuid": "a54f5579271eace0587175c3cd62d7a4",
        "title": "清平乐 东风无用",
        "author": "李从周",
        "content": "东风无用。\n吹得愁眉重。\n有意迎春无意送。\n门外湿云如梦。\n韶光九十悭悭。\n俊游回首关山。\n燕子可怜人去，海棠不分春寒。",
        "dynasty": "宋",
        "collection_info": null
    },
    {
        "uuid": "94b261db13bbe6e6c9bb836e0dc4844d",
        "title": "鹧鸪天 绿色吴笺覆古苔",
        "author": "李从周",
        "content": "绿色吴笺覆古苔。\n濡毫重拟赋幽怀。\n杏花帘外莺将老，杨柳楼前燕不来。\n倚玉枕，坠瑶钗。\n午窗轻梦绕秦淮。\n玉鞭何处贪游冶，寻遍春风十二街。",
        "dynasty": "宋",
        "collection_info": null
    },
    {
        "uuid": "80b1a54dda67ed304cfebab96f118d31",
        "title": "宴清都 春讯飞琼管",
        "author": "卢祖皋",
        "content": "春讯飞琼管。\n风日薄、度墙啼鸟声乱。\n江城次第，笙歌翠合，绮罗香暖。\n溶溶涧渌冰泮。\n醉梦里、年华暗换。\n料黛眉重锁隋堤，芳心还动梁苑。\n新来雁阔云音，鸾分槛影，无计重见。\n啼春细雨，笼愁澹月，恁时庭院。\n离肠未语先断。\n算犹有、凭高望眼。\n更那堪、芳草连天，飞梅弄晚。",
        "dynasty": "宋",
        "collection_info": null
    },
    {
        "uuid": "2d5b868b872e227816289507920d04a0",
        "title": "鱼游春水 离愁禁不去",
        "author": "卢祖皋",
        "content": "离愁禁不去。\n好梦别来无觅处。\n风翻征袂，触目年芳如许。\n软红尘里鸣鞭镫，拾翠丛中句伴侣。\n都负岁时，暗关情绪。\n昨夜山阴杜宇。\n似把归期惊倦旅。\n遥知楼倚东风，凝颦暗数。\n宝香拂拂遗鸳锦，心事悠悠寻燕语。\n芳草暮寒，乱花微雨。",
        "dynasty": "宋",
        "collection_info": null
    },
    {
        "uuid": "5c63c16e9f64ee8888ce20c45eb00f49",
        "title": "倦寻芳 香泥垒燕",
        "author": "卢祖皋",
        "content": "香泥垒燕，密叶巢莺，春晦寒浅。\n花径风柔，着地舞裀红软。\n斗草烟欺罗袂薄，秋千影落春游倦。\n醉归来，记宝帐歌慵，锦屏香暖。\n别来怅、光阴容易，还又酴醿，牡丹开遍。\n妒恨疏狂，那更柳花迎面。\n鸿羽难凭芳信短，长安犹近归期远。\n倚危楼，但镇日、绣帘高卷。",
        "dynasty": "宋",
        "collection_info": null
    },
    {
        "uuid": "d957e1979edbbc06cbfb925c201093db",
        "title": "江城子 画楼帘幕卷新晴",
        "author": "卢祖皋",
        "content": "画楼帘幕卷新晴。\n掩银屏。\n晓寒轻。\n坠粉飘香，日日唤愁生。\n暗数十年湖上路，能几度，着娉婷。\n年华空自感飘零。\n拥春酲。\n对谁醒。\n天阔云闲，无处觅箫声。\n载酒买花年少事，浑不似，旧心情。",
        "dynasty": "宋",
        "collection_info": null
    },
    {
        "uuid": "d2eb0772b20b41a389f32fc19dcbdd27",
        "title": "江城子 护霜云日霭晴空",
        "author": "卢祖皋",
        "content": "护霜云日霭晴空。\n锦围中。\n卷香风。\n弄玉乘鸾，人自蕊珠宫。\n天遣岁寒为伴侣，还待得，谪仙翁。\n等闲随处是春功。\n笑相从。\n寸心同。\n不羡鱼轩，蝉冕共荣封。\n只爱阶庭兰玉秀，梅不老，对乔松。",
        "dynasty": "宋",
        "collection_info": null
    },
    {
        "uuid": "56b79bac88ca716074100faf78fac283",
        "title": "江城子 小山初筑自天成",
        "author": "卢祖皋",
        "content": "小山初筑自天成。\n架危亭。\n与云平。\n面面梅花，阑槛十分清。\n唤得长淮春意满，香暗度，月微明。\n数枝长忆傍岩扃。\n杖履轻。\n醉中行。\n笑问东风，何日是归程。\n只怕和羹消息近，天未许，遂幽情。",
        "dynasty": "宋",
        "collection_info": null
    },
    {
        "uuid": "61f4e5bac1203b2992b6da1304348c98",
        "title": "西江月 燕掠晴丝袅袅",
        "author": "卢祖皋",
        "content": "燕掠晴丝袅袅，鱼吹水叶粼粼。\n禁街微雨洒香尘。\n寒食清明相近。\n漫着宫罗试暖，闲呼社酒酬春。\n晚风帘幕悄无人。\n二十四番花讯。",
        "dynasty": "宋",
        "collection_info": null
    },
    {
        "uuid": "b0d0182ad72c7eed3601009825fde29d",
        "title": "画堂春 玉屏回梦月平谰",
        "author": "卢祖皋",
        "content": "玉屏回梦月平谰。\n元来香冷衣单。\n柳风特地更将寒。\n吹上眉端。\n云羽未回征雁，镜花空舞双鸾。\n去年芳径又斓斑。\n门掩春闲。",
        "dynasty": "宋",
        "collection_info": null
    },
    {
        "uuid": "33b4531458d5619f84b37dba950c7456",
        "title": "画堂春 柳黄移上袂罗单",
        "author": "卢祖皋",
        "content": "柳黄移上袂罗单。\n酒醒娇亸风鬟。\n茗瓯才试鹧鸪斑。\n沈炷熏残。\n夜雨可无归梦，晓风何处征鞍。\n海棠开了尚凭阑。\n划地春寒。",
        "dynasty": "宋",
        "collection_info": null
    },
    {
        "uuid": "c49ca787f85fed9be628807424608337",
        "title": "画堂春 柳塘风紧絮交飞",
        "author": "卢祖皋",
        "content": "柳塘风紧絮交飞。\n漾花一水平池。\n暖香飘径日迟迟。\n何处酴醿。\n胡蝶梦中寒浅，杜鹃声里春归。\n镜容不似旧家时。\n羞对清溪。",
        "dynasty": "宋",
        "collection_info": null
    },
    {
        "uuid": "17496b33d40551fab98a47d3e42a83c3",
        "title": "清平乐 镜屏开晓",
        "author": "卢祖皋",
        "content": "镜屏开晓。\n寒入宫罗峭。\n脉脉不知春又老。\n帘外舞红多少。\n旧时驻马香阶。\n如今细雨苍苔。\n残梦不堪重理，一双胡蝶飞来。",
        "dynasty": "宋",
        "collection_info": null
    },
    {
        "uuid": "7490521c6aa3e436234f03bf76b49c48",
        "title": "清平乐 柳边深院",
        "author": "卢祖皋",
        "content": "柳边深院。\n燕语明如翦。\n消息无凭听又懒。\n隔断画屏双扇。\n宝杯金缕红牙。\n醉魂几度儿家。\n何处一春游荡，梦中犹恨杨花。",
        "dynasty": "宋",
        "collection_info": null
    },
    {
        "uuid": "2ff5ea972730ee7315c6dbfdb7b9eb55",
        "title": "清平乐 玉肌春瘦",
        "author": "卢祖皋",
        "content": "玉肌春瘦。\n别凤离鸾后。\n柳外画船看翠袖。\n眼艳风流依旧。\n杏梁语燕绸缪。\n可堪前梦悠悠。\n几度欲成花雨，断云还过南楼。",
        "dynasty": "宋",
        "collection_info": null
    },
    {
        "uuid": "88cb74278a2149b2d1e44c5eb7d1fcc7",
        "title": "清平乐 朔风凝冱",
        "author": "卢祖皋",
        "content": "朔风凝冱。\n不放云来去。\n稚柳回春能几许。\n一夜满城飞絮。\n羊羔酒面频倾。\n护寒香缓娇屏。\n唤取雪儿对舞，看他若个轻盈。",
        "dynasty": "宋",
        "collection_info": null
    },
    {
        "uuid": "3efae88d175f06a84baed8be8bf36f42",
        "title": "乌夜啼 几曲微风按柳",
        "author": "卢祖皋",
        "content": "几曲微风按柳，生香暖日蒸花。\n鸳鸯睡足芳塘晚，新绿小窗纱。\n尺素难将情绪，嫩罗还试年华。\n凭高无处寻残梦，春思入琵琶。",
        "dynasty": "宋",
        "collection_info": null
    },
    {
        "uuid": "e4a2d4a10a3eb382f092228f5fb27b7a",
        "title": "乌夜啼 照水飞禽斗影",
        "author": "卢祖皋",
        "content": "照水飞禽斗影，舞风小径低花。\n征鸿排尽相思字，音信落谁家。\n系恨腰围顿减，禁愁酒力难加。\n楼高日暮休帘卷，芳草满天涯。",
        "dynasty": "宋",
        "collection_info": null
    },
    {
        "uuid": "1d6fcd6af36023d16cefa650951f3620",
        "title": "乌夜啼 柳色津头泫绿",
        "author": "卢祖皋",
        "content": "柳色津头泫绿，桃花渡口啼红。\n一春又负西湖醉，离恨雨声中。\n客袂迢迢西塞，馀寒翦翦东风。\n谁家拂水飞来燕，惆怅小楼东。",
        "dynasty": "宋",
        "collection_info": null
    },
    {
        "uuid": "1d400aeaaa44a8e8a54202cf747f69a8",
        "title": "乌夜啼 漾暖纹波飐飐",
        "author": "卢祖皋",
        "content": "漾暖纹波飐飐，吹晴丝雨蒙蒙。\n轻衫短帽西湖路，花气扑春骢。\n斗草褰衣湿翠，秋千瞥眼飞红。\n日长不放春醪困，立尽海棠风。",
        "dynasty": "宋",
        "collection_info": null
    },
    {
        "uuid": "ce67944077142ec6001a80eacb13b500",
        "title": "乌夜啼 段段寒沙浅水",
        "author": "卢祖皋",
        "content": "段段寒沙浅水，萧萧暮雨孤篷。\n香罗不共征衫远，砧杵客愁中。\n别恨慵看杨柳，归期暗数芙蓉。\n碧梧声到纱窗晓，昨夜几秋风。",
        "dynasty": "宋",
        "collection_info": null
    },
    {
        "uuid": "e94a81bea6c30a4db85a5db7b40e8ffc",
        "title": "谒金门 风不定",
        "author": "卢祖皋",
        "content": "风不定。\n移去移来帘影。\n一雨林塘新绿净。\n杏梁归燕并。\n翠袖玉屏金镜。\n日薄绮疏人静。\n心事一春疑酒病。\n鸟啼花满径。",
        "dynasty": "宋",
        "collection_info": null
    },
    {
        "uuid": "53f566f94b0e4cc2ca8e2142d1387584",
        "title": "谒金门 兰棹举",
        "author": "卢祖皋",
        "content": "兰棹举。\n相趁落红飞去。\n一隙轻帘凝睇处。\n柳丝牵不住。\n昨日翠蛾金缕。\n今夜碧波烟渚。\n好梦无凭窗又雨。\n天涯知几许。",
        "dynasty": "宋",
        "collection_info": null
    },
    {
        "uuid": "0a4d2b4d0b60630369a4da0b764153db",
        "title": "谒金门 间院宇",
        "author": "卢祖皋",
        "content": "间院宇。\n独自行来行去。\n花片无声帘外雨。\n峭寒生碧树。\n做弄清明时序。\n料理春酲情绪。\n忆得归时停棹处。\n画桥看落絮。",
        "dynasty": "宋",
        "collection_info": null
    },
    {
        "uuid": "6c2703a83d4af0dae5e8d0db5777c5ff",
        "title": "谒金门 深院静",
        "author": "卢祖皋",
        "content": "深院静。\n隔叶鸣禽相应。\n金鸭云寒闲梦醒。\n转帘花月影。\n闲步碧阶香径。\n亸翠残红慵整。\n明日阴晴犹未定。\n试教移小艇。",
        "dynasty": "宋",
        "collection_info": null
    },
    {
        "uuid": "556bdb0c7cf26fe371072d9eae1c9e21",
        "title": "谒金门 寒半退",
        "author": "卢祖皋",
        "content": "寒半退。\n斜掩小屏珠翠。\n柳眼才醒桃欲醉。\n日高帘影碎。\n暗解鸳鸯罗带。\n独立晚风谁会。\n心事悠悠人好在。\n画桥流水外。",
        "dynasty": "宋",
        "collection_info": null
    },
    {
        "uuid": "ba0140c73d15777eabe3e6a0cd4a4a45",
        "title": "谒金门 人寂寞",
        "author": "卢祖皋",
        "content": "人寂寞。\n帘外翠阴如幄。\n团扇藤床花间错。\n雨边残梦觉。\n翠浅粉销香薄。\n临镜不忺梳掠。\n新恨悠悠无处托。\n棋声闲院落。",
        "dynasty": "宋",
        "collection_info": null
    },
    {
        "uuid": "b150fd35a78213c5c2aa6ef5b07d8e76",
        "title": "谒金门 闲睡足",
        "author": "卢祖皋",
        "content": "闲睡足。\n冰柱乱敲寒玉。\n簇簇庭阴嘉树绿。\n晚蝉声断续。\n一雨藕花新浴。\n香破小窗幽独。\n重理焦桐寻旧曲。\n隔墙风动竹。",
        "dynasty": "宋",
        "collection_info": null
    },
    {
        "uuid": "889ee66c0533b9078293ecff3925d6ff",
        "title": "谒金门 香漠漠",
        "author": "卢祖皋",
        "content": "香漠漠。\n低卷水风池阁。\n玉腕笼纱金半约。\n睡浓团扇落。\n雨后凉生云薄。\n女伴棹歌声乐。\n采得双莲迎笑剥。\n柳阴多处泊。",
        "dynasty": "宋",
        "collection_info": null
    },
    {
        "uuid": "b618ddee209e5b972311c9aa5bb14e3f",
        "title": "谒金门 秋几许",
        "author": "卢祖皋",
        "content": "秋几许。\n荒蓼败荷烟渚。\n贴水飞鸥江欲暮。\n风帆追急羽。\n蝶梦转头无据。\n愁到曲屏深处。\n寒入双城扃绣户。\n也应闻细雨。",
        "dynasty": "宋",
        "collection_info": null
    },
    {
        "uuid": "06a6000f4105264babf8020d8469c315",
        "title": "谒金门 罗袖褪",
        "author": "卢祖皋",
        "content": "罗袖褪。\n短鬓独搔谁恨。\n叶叶秋声风衮衮。\n万端心一寸。\n钗凤镜鸾谁问。\n想见粉香啼损。\n倩尽飞鸿终未稳。\n夜来寒陡顿。",
        "dynasty": "宋",
        "collection_info": null
    },
    {
        "uuid": "21a6d14ae93d6ec04977b3b9452b6322",
        "title": "鹧鸪天 纤指轻拈小砑红",
        "author": "卢祖皋",
        "content": "纤指轻拈小砑红。\n自调宫羽按歌童。\n寒馀芍药阑边雨，香落酴醿架底风。\n闲意态，小房栊。\n丁宁须满玉西东。\n一春醉得莺花老，不似年时怨玉容。",
        "dynasty": "宋",
        "collection_info": null
    },
    {
        "uuid": "41f6375d7dcb1a27a957c4cce7f163f9",
        "title": "鹧鸪天 庭绿初圆结荫浓",
        "author": "卢祖皋",
        "content": "庭绿初圆结荫浓。\n香沟收拾旧梢红。\n池塘少歇鸣蛙雨，帘幕轻回舞燕风。\n春又老，笑谁同。\n澹烟斜日小楼东。\n相思一曲临风笛，吹过云山第几重。",
        "dynasty": "宋",
        "collection_info": null
    },
    {
        "uuid": "43ada942ade14a435f3951178cedcadf",
        "title": "鹧鸪天 岸柳黄深绿已垂",
        "author": "卢祖皋",
        "content": "岸柳黄深绿已垂。\n庭院红遍白还飞。\n几回画蜡银台梦，双字香罗金缕衣。\n山浅澹，水茫弥。\n顿无消息许多时。\n杏梁知有新来燕，下却重帘不放归。",
        "dynasty": "宋",
        "collection_info": null
    },
    {
        "uuid": "ad09d1a456e51d8f1d5527c7e4fa6ae9",
        "title": "踏莎行 夜雨灯深",
        "author": "卢祖皋",
        "content": "夜雨灯深，春风寒浅。\n梅姿雪态怜娇软。\n锦笺闲轴旧缄情，酒边一顾清歌遍。\n玉局弹愁，冰弦写怨。\n几时纤手教重见。\n小楼低隔一街尘，为谁长恁巫山远。",
        "dynasty": "宋",
        "collection_info": null
    },
    {
        "uuid": "e6f6eaf6e83de6fd1b132edfdef5cdf5",
        "title": "相思引 陆续鸣鸠呼晓晴",
        "author": "卢祖皋",
        "content": "陆续鸣鸠呼晓晴。\n霏微残雾湿春城。\n未成梅雨，先做麦寒轻。\n长日愔愔花又落，短屏曲曲酒初醒。\n小舟无绪，闲带牡丹行。",
        "dynasty": "宋",
        "collection_info": null
    },
    {
        "uuid": "6a0f6fc15508dc798f8bfdf034a2570d",
        "title": "相思引 夹岸垂杨步障深",
        "author": "卢祖皋",
        "content": "夹岸垂杨步障深。\n露桥横截影沈沈。\n数家篱落，一晌晚凉侵。\n闲倚短篙停夜月，静看双翅落栖禽。\n久无羁思，前事忽惊心。",
        "dynasty": "宋",
        "collection_info": null
    },
    {
        "uuid": "9529e4e124ed6443f2672b7aef9764c4",
        "title": "眼儿媚 玉钩清晓上帘衣",
        "author": "卢祖皋",
        "content": "玉钩清晓上帘衣。\n香雾湿春枝。\n馀寒逗雨，罗裙无赖，重暖金猊。\n柳边谁寄东风缆，流水只年时。\n无人为记，天涯归思，梁燕空飞。",
        "dynasty": "宋",
        "collection_info": null
    },
    {
        "uuid": "d2099001697c0ed45ef9477130ceb4fa",
        "title": "更漏子 玉钩裁",
        "author": "卢祖皋",
        "content": "玉钩裁，罗袜浅。\n心事漫拈针线。\n钗半亸，鬓慵梳。\n新来消瘦无。\n江南路。\n花无数。\n春梦不知何处。\n帘影转，瞑禽西。\n看看眉黛低。",
        "dynasty": "宋",
        "collection_info": null
    },
    {
        "uuid": "62206aa5e7e3a890913cad04a0979e68",
        "title": "更漏子 蓼花繁",
        "author": "卢祖皋",
        "content": "蓼花繁，桐叶下。\n寂寂梦回凉夜。\n城角断，砌蛩悲。\n月高风起时。\n衣上泪。\n谁堪寄。\n一寸妾心千里。\n人北去，雁南征。\n满庭秋草生。",
        "dynasty": "宋",
        "collection_info": null
    },
    {
        "uuid": "5aa37e36365cffdfa66e58c078985c13",
        "title": "锦园春三犯・锦园春 昼长人倦",
        "author": "卢祖皋",
        "content": "昼长人倦。\n正凋红涨绿，懒莺忙燕。\n丝雨蒙晴，放珠帘高卷。\n神仙笑宴。\n半醒醉、彩鸾飞遍。\n碧玉阑干，青油幢幕，沈香庭院。\n洛阳图画旧见。\n向天香深处，犹认娇面。\n雾縠霞绡，闻绮罗裁翦。\n情高意远。\n怕容易、晓风吹散。\n一笑何妨，银台换蜡，铜壶催箭。",
        "dynasty": "宋",
        "collection_info": null
    },
    {
        "uuid": "01c30e54a9e040e45013249cbba287e2",
        "title": "锦园春三犯・锦园春 醉痕潮玉",
        "author": "卢祖皋",
        "content": "醉痕潮玉。\n爱柔英未吐，露丛如簇。\n绝艳矜春，分流芳金谷。\n风梳雨沐。\n耿空抱、夜阑清淑。\n杜老情疏，黄州赋冷，谁怜幽独。\n玉环睡醒未足。\n记传榆试火，高照宫烛。\n锦幄风翻，渺春容难续。\n迷红怨绿。\n漫惟有、旧愁相触。\n一舸东游，何时更约，西飞鸿鹄。",
        "dynasty": "宋",
        "collection_info": null
    },
    {
        "uuid": "b8aca260691b0221522a3026450a1911",
        "title": "水龙吟 杜鹃啼老春红",
        "author": "卢祖皋",
        "content": "杜鹃啼老春红，翠阴满眼愁无奈。\n飞来何处，凤軿鸾驭，霞裾云佩。\n风槛娇凭，露梢慵亸，酒浓微退。\n念洛阳人去，香魂又返，依然是，风流在。\n银烛光摇彩翠。\n画堂深、莫辞沈醉。\n十年一觉，扬州春梦，离愁似海。\n浩态难留，粉香吹散，几时重会。\n向尊前笑折，一枝红玉，帽檐斜戴。",
        "dynasty": "宋",
        "collection_info": null
    },
    {
        "uuid": "9c2f85f353058e40b1b1de9feec0fabd",
        "title": "水龙吟 荡红流水无声",
        "author": "卢祖皋",
        "content": "荡红流水无声，暮烟细草黏天远。\n低回倦蝶，往来忙燕，芳期顿懒。\n绿雾迷墙，翠虬腾架，雪明香暖。\n笑依依欲挽，春风教住，还疑是，相逢晚。\n不似梅妆瘦减。\n占人间、丰神萧散。\n攀条弄蕊，天涯犹记，曲阑小院。\n老去情怀，酒边风味，有时重见。\n对枕帏空想，东床旧梦，带将离恨。",
        "dynasty": "宋",
        "collection_info": null
    },
    {
        "uuid": "4c86eecda13ed51502ac94c344676d8d",
        "title": "水龙吟 会昌湖上扁舟",
        "author": "卢祖皋",
        "content": "会昌湖上扁舟，几年不醉西山路。\n流光又是，宫衣初试，安榴半吐。\n千里江山，满川烟草，熏风淮楚。\n念离骚恨远，独醒人去，阑干外，谁怀古。\n亦有鱼龙戏舞。\n艳晴川、绮罗歌鼓。\n乡情节意，尊前同是，天涯羁旅。\n涨渌池塘，翠阴庭院，归期无据。\n问明年此夜，一眉新月，照人何处。",
        "dynasty": "宋",
        "collection_info": null
    },
    {
        "uuid": "8a7adf46b060f0ddc9ecc8e390442ee1",
        "title": "水龙吟 世间谁似蓬仙",
        "author": "卢祖皋",
        "content": "世间谁似蓬仙，坐间八帙齐眉寿。\n兰阶更喜，孙枝相映，红芳绿秀。\n鹤舞修庭，鹭飞青嶂，帘垂晴昼。\n向闲中时有，奚囊背锦，开松户，看云岫。\n不羡印金垂斗。\n笑纷纷、白云苍狗。\n银髯似戟，红颜如炼，风流依旧。\n野□晴初，陇梅花下，玉笙吹酒。\n怅今年又是，题笺寄远，倩传杯手。",
        "dynasty": "宋",
        "collection_info": null
    },
    {
        "uuid": "4d128e013354e19bcc3ae83910348795",
        "title": "渡江云 锦云香满镜",
        "author": "卢祖皋",
        "content": "锦云香满镜，岸巾横笛，浮醉一舟轻。\n别愁萦短鬓，晚凉池阁，此地忽逢迎。\n柄圆敧绿，倚风流、还恁娉婷。\n凭画阑，嫣然输笑，无语寄心情。\n盈盈。\n露华匀玉，日影酣红，记晚妆慵整。\n还暗惊、人间离合，羞对池萍。\n三年一觉西湖梦，又等闲、金井秋声。\n销魂久，夜深月冷风清。",
        "dynasty": "宋",
        "collection_info": null
    },
    {
        "uuid": "6ba56bdd5e1d210143ecd79758947fa2",
        "title": "洞仙歌 玉肌翠袖",
        "author": "卢祖皋",
        "content": "玉肌翠袖，较似酴醿瘦。\n几度熏醒夜窗酒。\n问炎洲何事，得许清凉，尘不到，一段冰壶翦就。\n晚来庭户悄，暗数流光，细拾芳英黯回首。\n念日暮江东，偏为魂销，人易老、幽韵清标似旧。\n正簟纹如水帐如烟，更奈向，月明露浓时候。",
        "dynasty": "宋",
        "collection_info": null
    },
    {
        "uuid": "edd9fa3d0ab756aa79b9c8d02285da16",
        "title": "洞仙歌 月痕霜晕",
        "author": "卢祖皋",
        "content": "月痕霜晕，雪染冰裁翦。\n车马尘中甚曾见。\n自扬州吟罢，踏遍西湖，堪爱处，偏是情高韵远。\n冷香惊梦破，姑射人归，图画空遗旧妆面。\n问何事东君，先与春心，还又是、容易飞花片片。\n对暮寒修竹哽无言，更画角层城，夜闻吹怨。",
        "dynasty": "宋",
        "collection_info": null
    },
    {
        "uuid": "e570e77e7cc1ae0e7e0cf0cbec095297",
        "title": "洞仙歌 东楼佳丽",
        "author": "卢祖皋",
        "content": "东楼佳丽，缥缈风烟表。\n幻得楼山更深窈。\n有苍崖乔木，石磴鸣泉，尘不到，掩映十洲三岛。\n平生丘壑趣，圭衮何心，自是清时重元老。\n想月下云根，鹤唳猿吟，人犹道、作计归游太早。\n待他年功退学商颜，却旋种木奴，缓寻瑶草。",
        "dynasty": "宋",
        "collection_info": null
    },
    {
        "uuid": "f19fc98e4c4236d45faeebb10fca7503",
        "title": "洞仙歌 梅窗雪屋",
        "author": "卢祖皋",
        "content": "梅窗雪屋，还赋蓬仙寿。\n闻说今年胜于旧。\n有芝书催下，竹史颁春，山好处，留待文章太守。\n商霖消息近，缥缈闲云，一笑无心又出岫。\n纵高卧十年，八帙初开，天未许、闲向人间袖手。\n问西州千骑几时来，对月鹤霜猿，也教知否。",
        "dynasty": "宋",
        "collection_info": null
    },
    {
        "uuid": "5699761f0c3329bd4dc86aa74d7794a7",
        "title": "洞仙歌 扁舟入浙",
        "author": "卢祖皋",
        "content": "扁舟入浙，便有家山意。\n全胜轺车驾边地。\n爱官尘不到，书眼争明，称寿处，春傍梅花影里。\n平生丘壑志，未老求闲，天亦徘徊就归计。\n想叠嶂双溪，千骑弓刀，浑不似、白石山中胜趣。\n怕竹屋梅窗欲成时，又飞诏东山，谢公催起。",
        "dynasty": "宋",
        "collection_info": null
    },
    {
        "uuid": "031bbf383340674979ea9982850cec52",
        "title": "望江南・忆江南 疏雨过",
        "author": "卢祖皋",
        "content": "疏雨过，芳节到戎葵。\n缠臂细交纹线缕，称身初试碧绡衣。\n闲步小亭池。\n花下意，脉脉有谁知。\n试把花梢和恨数，因看胡蝶着双飞。\n凝扇立多时。",
        "dynasty": "宋",
        "collection_info": null
    },
    {
        "uuid": "6fa21134fd38d4b5bf01855b5841a905",
        "title": "临江仙 南馆西池迎笑处",
        "author": "卢祖皋",
        "content": "南馆西池迎笑处，轻行不耐冰绡。\n粉香飞过碧阑桥。\n芙蕖争态度，杨柳学飘摇。\n醉里鸾飙乘月去，碧云依旧迢迢。\n深情谁为寄娇娆。\n簟纹风外展，香篆过边销。",
        "dynasty": "宋",
        "collection_info": null
    },
    {
        "uuid": "82ffd5f3adba6df8062f1ba5fc2549bc",
        "title": "临江仙 洞府堂深花气满",
        "author": "卢祖皋",
        "content": "洞府堂深花气满，娉婷绿展红围。\n个中年少出琼姬。\n双笼金约腕，独把玉参差。\n子晋台前无鹤驭，人间空有清诗。\n何如娇小贮帘帷。\n仙风知有待，凉月渐当时。",
        "dynasty": "宋",
        "collection_info": null
    },
    {
        "uuid": "3cac627b8071f50eea6589d08015fc96",
        "title": "临江仙 跨鹤云间犹未久",
        "author": "卢祖皋",
        "content": "跨鹤云间犹未久，风流全胜年时。\n唤回和气上梅枝。\n酒边春市动，琴外画帘垂。\n长是细吟攻愧寿，还歌连桂新词。\n早催凫舄向南飞。\n一官传鼎鼐，四海看埙篪。",
        "dynasty": "宋",
        "collection_info": null
    },
    {
        "uuid": "2eaf1c8d90c25b8e0a1e878753fef78b",
        "title": "丑奴儿慢・采桑子慢 湘筠展梦",
        "author": "卢祖皋",
        "content": "湘筠展梦，还是带恨敧枕。\n对千顷、风荷凉艳，水竹清阴。\n半掩龟纱，几回小语月华侵。\n娉婷何处，回首画桥，朱户沈沈。\n闻道近时，题红传素，长是沾襟。\n想当日、冰弦弹断，总废清音。\n准拟归来，扇鸾钗凤巧相寻。\n如今无奈，七十二峰，划地云深。",
        "dynasty": "宋",
        "collection_info": null
    },
    {
        "uuid": "cc9b7c4ef816dc6711a9a1904b9c3807",
        "title": "木兰花慢 汀莲凋晚艳",
        "author": "卢祖皋",
        "content": "汀莲凋晚艳，又苹末、起秋风。\n漫搔首徐吟，微云河汉，疏雨梧桐。\n飘零倦寻酒盏，记那回、歌管小楼中。\n玉果蛛丝暗卜，细钗蝉鬓轻笼。\n吴云别后重重。\n凉宴几时同。\n纵人间信有，犀灵鹊喜，密意难通。\n双星分携最苦，念经年、犹有一相逢。\n寂寞桥边旧月，可堪频照西东。",
        "dynasty": "宋",
        "collection_info": null
    },
    {
        "uuid": "96ad8954d6a02f603e9ba75adcc32d22",
        "title": "木兰花慢 洒窗声未定",
        "author": "卢祖皋",
        "content": "洒窗声未定，怪襟袖、峭寒欺。\n渐邑界空明，山河表里，玉幻琼移。\n天边占春最早，万花中、不遣一尘飞。\n清想吟鞭瘦倚，醉怜歌锦红围。\n谁知。\n未去心期。\n慵酒更慵诗。\n算可人惟有，光浮茗碗，香浸梅枝。\n长安又惊岁换，笑吹来、空点发成丝。\n一舸沧江浩渺，几回归梦参差。",
        "dynasty": "宋",
        "collection_info": null
    },
    {
        "uuid": "8f9266e5febb963fed087f22ea2a2ac3",
        "title": "木兰花慢 嫩寒催客棹",
        "author": "卢祖皋",
        "content": "嫩寒催客棹，载酒去、载诗归。\n正红叶漫山，清泉漱石，多少心期。\n三生溪桥话别，怅薜萝、犹惹翠云衣。\n不似今番醉梦，帝城几度斜晖。\n鸿飞。\n烟水弥弥。\n回首处，只君知。\n念吴江鹭忆，孤山鹤怨，依旧东西。\n高峰梦醒云起，是瘦吟、窗底忆君时。\n何日还寻后约，为余先寄梅枝。",
        "dynasty": "宋",
        "collection_info": null
    },
    {
        "uuid": "4f3f5fef35f04dc33fedd6a39acaefda",
        "title": "木兰花慢 翠阴春昼永",
        "author": "卢祖皋",
        "content": "翠阴春昼永，乍帘幕、暖飘香。\n正玉节来归，斑衣戏舞，□□荧煌。\n椿期始开九秩，看芝兰、奕叶早传芳。\n都把一门瑞气，酿成九酝霞觞。\n相将。\n诏墨趣星郎。\n乐事未渠央。\n渐锦封鸾诰，鱼轩象服，争贲萱堂。\n西池献桃未熟，醉西湖、日日想偏长。\n紫燕黄鹂院落，牡丹红药时光。",
        "dynasty": "宋",
        "collection_info": null
    },
    {
        "uuid": "5d7fc25b2499e00cc5f64b739116b4d0",
        "title": "木兰花慢 向蒲江佳处",
        "author": "卢祖皋",
        "content": "向蒲江佳处，报新葺、小亭轩。\n有碧嶂青池，幽花瘦竹，白鹭苍烟。\n年华再周甲子，对黄庭、心事只け然。\n都占壶天岁月，便成行地神仙。\n十年。\n微禄萦牵。\n梦绕浙东船。\n更吾庐才喜，籓篱尽剖，门巷初全。\n何时归来拜寿，尽团栾、笑语玉尊前。\n吟寄疏梅驿外，思随飞雁行边。",
        "dynasty": "宋",
        "collection_info": null
    },
    {
        "uuid": "0fadc4427a5a2a741d66bb510355d669",
        "title": "浣溪沙 午睡醒来策瘦筇",
        "author": "卢祖皋",
        "content": "午睡醒来策瘦筇。\n几痕茸绿径苔封。\n石榴初□舞裙红。\n中酒情怀滋味薄，肥梅天气带衣慵。\n日长门巷雨馀风。",
        "dynasty": "宋",
        "collection_info": null
    },
    {
        "uuid": "1e7a83206d1d84147fb4ab22c13bc805",
        "title": "卜算子 续续露蛩鸣",
        "author": "卢祖皋",
        "content": "续续露蛩鸣，索索风梧语。\n瘦骨从来不奈秋，一夜秋如许。\n簟冷卷风漪，髻滑抛云缕。\n展转无人共此情，画角吹残雨。",
        "dynasty": "宋",
        "collection_info": null
    },
    {
        "uuid": "ce6e9954e5a982f74eef494f1b01bf9d",
        "title": "卜算子 双鬓晚风前",
        "author": "卢祖皋",
        "content": "双鬓晚风前，一笛秋云外。\n木叶飞时看好山，山亦于人耐。\n意到偶题诗，饮少先成醉。\n笑折花枝步短檐，此意无人会。",
        "dynasty": "宋",
        "collection_info": null
    },
    {
        "uuid": "44029340aa54bc27ea735be0486f204f",
        "title": "卜算子 佩解洛波遥",
        "author": "卢祖皋",
        "content": "佩解洛波遥，弦冷湘江渺。\n月底盈盈误不归，独立风尘表。\n窗绮护幽妍，瓶玉扶轻袅。\n别后知谁语素心，寂寞山寒峭。",
        "dynasty": "宋",
        "collection_info": null
    },
    {
        "uuid": "3235d578a2305d5ee9b9b3f26b0217e0",
        "title": "卜算子 寒谷耿春姿",
        "author": "卢祖皋",
        "content": "寒谷耿春姿，遥夜乘幽兴。\n忆得和香载月归，醉里清魂醒。\n霜月解随人，不解将疏影。\n想见江南万斛愁，云卧衣裳冷。",
        "dynasty": "宋",
        "collection_info": null
    },
    {
        "uuid": "dff8f5c3f843e55ddc4ad3f9ed476706",
        "title": "满庭芳 盘谷居成",
        "author": "卢祖皋",
        "content": "盘谷居成，辋川图就，便从鸥鹭寻盟。\n泛溪窈窕，游钓寄高情。\n尚忆儿童旧地，疏帘外、烟雨新晴。\n微吟罢，渔歌响答，欸乃醉中听。\n蓬瀛。\n归计早，下帆坐阅，涛浪堪惊。\n爱闲身长占，风澹波平。\n夜雪何时访戴，梅花下、同款柴扃。\n还知否，清时未许，野渡有舟横。",
        "dynasty": "宋",
        "collection_info": null
    },
    {
        "uuid": "54f0eec271cd567ca87ae3f27a119443",
        "title": "夜行船 暖入新梢风又起",
        "author": "卢祖皋",
        "content": "暖入新梢风又起。\n秋千外、雾萦丝细。\n鸠侣寒轻，燕泥香重，人在杏花窗里。\n十二银屏山四倚。\n春醪困、共篝沈水。\n却说当时，柳啼花怨，魂梦为君迢递。",
        "dynasty": "宋",
        "collection_info": null
    },
    {
        "uuid": "1051543d35993429274efecf67612b94",
        "title": "瑞鹤仙 江南秋欲遍",
        "author": "卢祖皋",
        "content": "江南秋欲遍。\n正莼际鲈分，酒边螯荐。\n青林雁霜浅。\n问风流何事，试华偏晚。\n凌波步远。\n误池馆、熏风笑宴。\n梦回时，细翦荷衣，尚倚半酣妆面。\n深院。\n绮霞低映，步障横陈，暮天慵倦。\n无言笑倩。\n尊前恨，仗谁遣。\n似重来鹤驭，锦城依旧，无复仙风宛转。\n念疏星澹月，长眉甚时再见。",
        "dynasty": "宋",
        "collection_info": null
    },
    {
        "uuid": "605d33d174e9003322ad3ccf3b40aedf",
        "title": "菩萨蛮 芙蓉香卸桐阴薄",
        "author": "卢祖皋",
        "content": "芙蓉香卸桐阴薄。\n水窗未雨凉先觉。\n何处理秋裳。\n月高砧杵长。\n袂罗新恨悄。\n展转屏山晓。\n长是卷帘时。\n翠禽相对飞。",
        "dynasty": "宋",
        "collection_info": null
    },
    {
        "uuid": "4b272c490777c9e9d74e8695325937cc",
        "title": "菩萨蛮 烛房花幌参差见",
        "author": "卢祖皋",
        "content": "烛房花幌参差见。\n疏帘镇日萦愁眼。\n巫峡小山屏。\n梦云犹未成。\n带霜边雁落。\n双字宫罗薄。\n二十四阑干。\n夜来相对寒。",
        "dynasty": "宋",
        "collection_info": null
    },
    {
        "uuid": "4cc90bcd20560c23c4e70bc11d5352d7",
        "title": "菩萨蛮 翠楼十二阑干曲",
        "author": "卢祖皋",
        "content": "翠楼十二阑干曲。\n雨痕新染蒲桃绿。\n时节又黄昏。\n东风深闭门。\n玉箫吹未彻。\n窗影梅花月。\n无语只低眉。\n闲拈双荔枝。",
        "dynasty": "宋",
        "collection_info": null
    },
    {
        "uuid": "ebae823af3414f1982f33e9987dedea9",
        "title": "鹊桥仙 寒丛弄日",
        "author": "卢祖皋",
        "content": "寒丛弄日，宝钿承露，篱落亭亭相倚。\n当年彭泽未归来，料独抱、幽香一世。\n疏风冷雨，澹烟残照，日日重阳天气。\n帽檐已是半敧斜，问瓮里、新篘熟未。",
        "dynasty": "宋",
        "collection_info": null
    },
    {
        "uuid": "3bd14fdcf49cfc0b7420f7ac34e96435",
        "title": "鹊桥仙 槐阴閟暑",
        "author": "卢祖皋",
        "content": "槐阴閟暑，荷风清梦，满院双成俦侣。\n阶庭一笑玉兰新，把酒更、重逢初度。\n丹书漫启，青云垂上，莫忘八篇奇语。\n功成休驾玉霄云，且长占、赤城佳处。",
        "dynasty": "宋",
        "collection_info": null
    },
    {
        "uuid": "16712fe9752c9a82e3c7ab22e372e316",
        "title": "鹊桥仙 澄江晓碧",
        "author": "卢祖皋",
        "content": "澄江晓碧，君山秋静，人与江山俱秀。\n最声吹下紫泥封，看宣献、风流依旧。\n□袍对引，鱼轩徐驾，小队旌旗陪后。\n万家指点寿星明，更把菊、登高时候。",
        "dynasty": "宋",
        "collection_info": null
    },
    {
        "uuid": "5336884c094a49e95c17dcb1b5e27d99",
        "title": "摸鱼儿 怪西风、晓来敧帽",
        "author": "卢祖皋",
        "content": "怪西风、晓来敧帽，年华还是重九。\n天机衮衮山新瘦，客子情怀谁剖。\n微雨后。\n更雁带边寒，袅袅欺罗袖。\n慵荷倦柳。\n悄不似黄花，田田照眼，风味尽如旧。\n登临地，寂寞崇台最久。\n阑干几度搔首。\n翻云覆雨无穷事，流水斜阳知否。\n吟未就。\n但衰草荒烟，商略愁时候。\n闲愁浪有。\n总输与渊明，东篱醉舞，身世付杯酒。",
        "dynasty": "宋",
        "collection_info": null
    },
    {
        "uuid": "914b151ca20d6c5d804e105017b46686",
        "title": "夜飞鹊慢 骄嘶破清晓",
        "author": "卢祖皋",
        "content": "骄嘶破清晓，分恨临期。\n花下恁月明知。\n馀光是处散离思，最怜香霭霏霏。\n牵衣搵弹泪，问凄风愁露，划地东西。\n留鞭换佩，怕匆匆、已是迟迟。\n凉怯几番罗袂，还燕别文梁，萤点书帏。\n一自秋娘迢递，黄金对酒，争忍轻挥。\n新来院落，雁难寻、帘幕长垂。\n怕凋梧敲径，惊回旧梦，应也颦眉。",
        "dynasty": "宋",
        "collection_info": null
    },
    {
        "uuid": "89b0b12ff5e88b68a712bba2ccd36940",
        "title": "秋霁 虹雨才收",
        "author": "卢祖皋",
        "content": "虹雨才收，正抱叶残蝉，渐老云木。\n银汉飞星，玉壶零露，万里素秋如沐。\n倚颦抱独。\n盼娇曾记郎心目。\n向艳歌偏爱，赋情多处寄衷曲。\n凄凉漫有，旧月阑干，夜凉无因，重照颓玉。\n扇纨收、鸾孤蠹损，一番愁绪黯相触。\n回首寒云空雁足。\n露井零乱，已是负了桐阴，可堪轻误，满篱种菊。",
        "dynasty": "宋",
        "collection_info": null
    },
    {
        "uuid": "8defc070cb89b2567dfaf2230d7efbf8",
        "title": "虞美人 清尊黄菊红萸佩",
        "author": "卢祖皋",
        "content": "清尊黄菊红萸佩。\n两度云岩醉。\n帽檐今日更清狂。\n冷雨疏风、着意过重阳。\n故宫历历遗烟树。\n往事知何处。\n漫山秋色好题诗。\n吟罢阑干、独自立多时。",
        "dynasty": "宋",
        "collection_info": null
    },
    {
        "uuid": "42f74bf95afd098f19a27d23f53613fa",
        "title": "渔家傲 小阁腾腾人似醉",
        "author": "卢祖皋",
        "content": "小阁腾腾人似醉。\n鸣阶簌簌霜林坠。\n起向楼头看雪意。\n云犹未。\n雁声一片江风起。\n官里从容何日是。\n偷闲着便寻幽事。\n见说小桥清浅水。\n梅欲蕊。\n吟边陡觉添风味。",
        "dynasty": "宋",
        "collection_info": null
    },
    {
        "uuid": "c263f2c34f1848dfdab98f1d16de129d",
        "title": "渔家傲 檐玉敲寒声不定",
        "author": "卢祖皋",
        "content": "檐玉敲寒声不定。\n水仙瓶里梅相映。\n半缕篝香云欲暝。\n窗几静。\n月华时送琅玕影。\n不用五湖寻小艇。\n吾庐剩有闲风景。\n薄醉起来行藓径。\n多幽兴。\n悠然一霎风吹醒。",
        "dynasty": "宋",
        "collection_info": null
    },
    {
        "uuid": "13a22e23563a2b536537194910022069",
        "title": "渔家傲 白石山中风景异",
        "author": "卢祖皋",
        "content": "白石山中风景异。\n先生日日怀归计。\n何事黄冈飞雪地。\n偏着意。\n画堂却为东坡起。\n人说前身坡老是。\n文章气节浑相似。\n只待鼎彝勋业遂。\n梅花外。\n归来长向山中醉。",
        "dynasty": "宋",
        "collection_info": null
    },
    {
        "uuid": "b8dce78e78aa230a65204b6e55b4d7d4",
        "title": "醉梅花・鹧鸪天 传得西林一派清",
        "author": "卢祖皋",
        "content": "传得西林一派清。\n年华垂过欠官称。\n居无多地花常好，客有来时鹤自鸣。\n分蕊馆，驻箳星。\n齐眉相对眼尤明。\n弄孙教子婆娑醉，岁岁疏梅入寿觥。",
        "dynasty": "宋",
        "collection_info": null
    },
    {
        "uuid": "40d15fab2a8c889ab59fe799046d8ee6",
        "title": "贺新郎 挽住风前柳",
        "author": "卢祖皋",
        "content": "挽住风前柳。\n问鸱夷、当日扁舟，近曾来否。\n月落潮生无限事，零乱茶烟未久。\n漫留得、莼鲈依旧。\n可是从来功名误，抚荒祠、谁继风流后。\n今古恨，一搔首。\n江涵雁影梅花瘦。\n四无尘、雪飞风起，夜窗如昼。\n万里干坤清绝处，付与渔翁钓叟。\n又恰是、题诗时候。\n猛拍阑干呼鸥鹭，道他年、我亦垂纶手。\n飞过我，共尊酒。",
        "dynasty": "宋",
        "collection_info": null
    },
    {
        "uuid": "778f3ed6412023f40a3232a184360fce",
        "title": "沁园春 几叶凋枫",
        "author": "卢祖皋",
        "content": "几叶凋枫，半篙寒日，傍桥系船。\n爱洞门深锁，人间福地，双溪分占，天上星躔。\n破帽敧寒，短鞭敲月，此地经行知几年。\n空赢得，似沈郎消瘦，还欠诗篇。\n沙鸥伴我愁眠。\n向水驿风亭红蓼边。\n有村醪可饮，且须同醉，溪鱼堪鲙，切莫论钱。\n笠泽波头，垂虹桥上，橙蟹肥时霜满天。\n相随否，算江南江北，惟有君闲。",
        "dynasty": "宋",
        "collection_info": null
    },
    {
        "uuid": "7fa76c5d1071db61aa715ddcd8143bd7",
        "title": "沁园春 台色齐辉",
        "author": "卢祖皋",
        "content": "台色齐辉，一点长庚，夜来更明。\n渐日添宫线，功催补衮，春回梅萼，香趁调羹。\n鹤禁班高，槐庭恩重，八帙骎骎人共荣。\n谁知道，纵身居公辅，心似书生。\n东楼见说初成。\n有帘卷江山万里横。\n想高情长羡，碧云出处，清时未计，绿野经营。\n东阁郎君，南宫进士，管领孙枝扶寿觥。\n齐眉醉，笑尊前乐事，真个全并。",
        "dynasty": "宋",
        "collection_info": null
    },
    {
        "uuid": "83b16fd7e49fefaae0c31d622428e9ab",
        "title": "贺新郎 十顷涵空碧",
        "author": "卢祖皋",
        "content": "十顷涵空碧。\n画图中、峥嵘幻玉，乱零吹璧。\n倚遍危阑吟不尽，把酒风前岸帻。\n记当日、西湖为客。\n谁翦吴淞江上水，笑干坤、奇事成儿剧。\n还照我，夜窗白。\n崇台目断清无极。\n引枝筇、琼瑶步软，印登临屐。\n娃馆娉婷知何在，泪粉愁浓恨积。\n故化作、飞花狼籍。\n旧事悠悠浑莫问，有玉蟾、醉里曾相识。\n聊伴我，夜吹笛。",
        "dynasty": "宋",
        "collection_info": null
    },
    {
        "uuid": "83570a7ea9642166694ed83095b01b2c",
        "title": "贺新郎 万里岷峨路",
        "author": "卢祖皋",
        "content": "万里岷峨路。\n笑归来、野逸萧闲，旧时风度。\n玉陛金闺春引处，迟却京华步武。\n漫赢得、西湖佳趣。\n香篆琴丝帘影外，有朝云、夜月和鸥鹭。\n都辨我，醉中句。\n飞凫又报匡庐去。\n怕赤霄、班里依然，有人留取。\n头黑功名浑好在，漫浪从渠赋予。\n但爱我、襟期相遇。\n满把一觞为君寿，有风荷、万顷摇清暑。\n聊为此，釂金缕。",
        "dynasty": "宋",
        "collection_info": null
    },
    {
        "uuid": "c629c31110be9bfaf9e70368fed88898",
        "title": "太常引 梦回金井卸梧桐",
        "author": "卢祖皋",
        "content": "梦回金井卸梧桐。\n嘶马带疏钟。\n草面露痕浓。\n渐薄袖、清寒暗通。\n天低绛阙，云浮碧海，残月尚朦胧。\n吹面桂花风。\n峭不似、红尘道中。",
        "dynasty": "宋",
        "collection_info": null
    },
    {
        "uuid": "5f90b050c95c31015a3bd679ef421f26",
        "title": "小阑干・少年游 露华深酿古香浓",
        "author": "卢祖皋",
        "content": "露华深酿古香浓。\n一树□云丛。\n窗间试与，闲培秋事，聊寄幽悰。\n钩帘静对西风晚，尘外小房栊。\n轻阴澹日，浅寒清月，想见山中。",
        "dynasty": "宋",
        "collection_info": null
    },
    {
        "uuid": "c1ed373f6a752647b81f8fa03e1ccf22",
        "title": "倚阑令・春光好 惜春心",
        "author": "卢祖皋",
        "content": "惜春心。\n步花阴。\n怕春深。\n风扬游丝吹落絮，满园林。\n日长帘幕沈沈。\n朱阑畔、斜亸琼簪。\n笑摘梨花闲照水，贴眉心。",
        "dynasty": "宋",
        "collection_info": null
    },
    {
        "uuid": "cbe2b5184bb8659d8a830bb3283dde8b",
        "title": "满江红 楼倚晴空",
        "author": "卢祖皋",
        "content": "楼倚晴空，炎云净、晚来风力。\n沧海外、等闲吹上，满轮寒璧。\n河汉低垂天欲近，干坤浩荡秋无极。\n凭阑干、衣袂拂青冥，知何夕。\n登眺地，追畴昔。\n吴越事，皆陈迹。\n对清光祗有，醉吟消得。\n万古悠悠惟月在，浮生衮衮空头白。\n自骑鲸、仙去有谁知，遥相忆。",
        "dynasty": "宋",
        "collection_info": null
    },
    {
        "uuid": "66123951c7295b0d6426ed995d563228",
        "title": "满江红 拟问扁舟",
        "author": "卢祖皋",
        "content": "拟问扁舟，归来趁、蓬莱寿席。\n还又向、月城迢递，岁寒为客。\n多竹襟期居已就，一川图画□堪觅。\n想玉笙、霜鹤拥蹁跹，真仙伯。\n身早退，头翻黑。\n心最懒，闲偏适。\n更新来膝下，始看袍色。\n安石正多人望在，子公何用缄书立。\n但年年、把酒为梅花，寻消息。",
        "dynasty": "宋",
        "collection_info": null
    },
    {
        "uuid": "572976ebb2611bb29cdfb13c7808d31b",
        "title": "烛影摇红 千载风云",
        "author": "卢祖皋",
        "content": "千载风云，庆符良月先呈瑞。\n旧家阴郭帝恩浓，圭衮公侯地。\n不道蝉联鼎贵。\n对秋灯、依然风味。\n紫囊归去，绿野闲来，青毡都未。\n琴鹤相随，小山花竹便幽意。\n满襟和气是藏春，日觉诗名起。\n已动金瓯姓字。\n早梅□，□□□□。\n□□□□，□□□□，□□□□。",
        "dynasty": "宋",
        "collection_info": null
    },
    {
        "uuid": "547cbceed58829dc55630c074e58d922",
        "title": "月城春・四犯翦梅花 五云腾晓",
        "author": "卢祖皋",
        "content": "五云腾晓。\n望凝香画戟，恍然蓬岛。\n玉露冰壶，照神仙风表。\n诗书坐啸。\n唤淮楚、满城春好。\n雨谷催耕，风帘戏鼓，家家欢笑。\n南湖细吟未了。\n看金莲夜直，丹凤飞诏。\n鬓影青青，办功名多少。\n持杯满釂。\n听千里、载歌难老。\n试问尊前，蟠桃次第，红芳犹小。",
        "dynasty": "宋",
        "collection_info": null
    },
    {
        "uuid": "24c24c191f9777742d37763f0bca1433",
        "title": "临江仙 六鹤飞来松帐晓",
        "author": "卢祖皋",
        "content": "六鹤飞来松帐晓，菊迟梅早年光。\n西池移宴到萱堂。\n笙箫清弄玉，环佩暖回香。\n未问诰花金五色，新来乐事难量。\n双添雏凤趁称觞。\n争书八十字，分抱彩衣旁。",
        "dynasty": "宋",
        "collection_info": null
    },
    {
        "uuid": "5c97605e2cc7804d669e71da670406f2",
        "title": "贺新郎 春色元无主",
        "author": "卢祖皋",
        "content": "春色元无主。\n荷东君、着意看承，等闲分付。\n多少无情风与浪，又那更、蝶欺蜂妒。\n算燕雀、眼前无数。\n从便帘栊能爱护，到如今、已是成迟暮。\n芳草碧，遮归路。\n看看做到难言处。\n怕宣郎、轻转旌旗，易歌襦裤。\n月满西楼弦索静，云蔽昆城阆府。\n便恁地、一帆轻举。\n独倚阑干愁拍碎，惨玉容、泪眼如红雨。\n去与住，两难诉。",
        "dynasty": "宋",
        "collection_info": null
    },
    {
        "uuid": "e8d492c81bc6ce3c9c6ca8356e8a6c1f",
        "title": "喜迁莺 宿酲初愈",
        "author": "孙居敬",
        "content": "宿酲初愈。\n更花焰频催，叶蕉重举。\n浓露沾丛，熏风入樾，黄叶马头飞舞。\n梦结尚依征旆，笛怨谁教渔谱。\n村路转，见寒机灯在，晨炊人语。\n无据。\n堪恨处。\n残月满襟，不念人羁旅。\n天接山光，云拖雁影，多少别离情绪。\n绣被香温密叠，罗帕粉痕重护。\n这滋味，最不堪两鬓，菱花羞觑。",
        "dynasty": "宋",
        "collection_info": null
    },
    {
        "uuid": "fece056642fb9699f310dd83b2e33e76",
        "title": "临江仙 触事老来情绪懒",
        "author": "孙居敬",
        "content": "触事老来情绪懒，西湖债未曾还。\n试呼小艇访孤山。\n昔年鸥鹤侣，总笑鬓斓斑。\n仙去坡翁山耐久，烟霏空翠凭阑。\n日斜尚觉酒肠宽。\n水云天共色，欸乃一声间。",
        "dynasty": "宋",
        "collection_info": null
    },
    {
        "uuid": "b506d2de308d7d9ee8e7fb7b12cef7ec",
        "title": "临江仙 摘索枝头何处玉",
        "author": "孙居敬",
        "content": "摘索枝头何处玉，吹来万里春风。\n须臾陆地遍芙蓉。\n珠帘和气扑，一笑夺炉红。\n文字红裙相间出，主人钟鼎仙翁。\n清谈隽语与香浓。\n太平欢意远，人在玉壶中。",
        "dynasty": "宋",
        "collection_info": null
    },
    {
        "uuid": "cd5733dafd40d2390cc80e46793d8b49",
        "title": "贺新郎 风月为佳节",
        "author": "孙居敬",
        "content": "风月为佳节。\n更湖光、平铺十里，水晶宫阙。\n若向孤山邀俗驾，只恐梅花凄咽。\n有图画、天然如揭。\n好看骚人冰雪句，走龙蛇、醉墨成三绝。\n尘世事，谩如发。\n真须脚踏层冰滑。\n倚高寒、身疑羽化，水平天阔。\n目送云边双白鹭，杳杳冲烟出没。\n□□□、□□□□。\n唤醒儿曹梁甑梦，把逍遥、齐物从头说。\n洗夜光，弄明月。",
        "dynasty": "宋",
        "collection_info": null
    },
    {
        "uuid": "003b034d35709d1e94719195d80a703d",
        "title": "风入松 王孙去后几时归",
        "author": "孙居敬",
        "content": "王孙去后几时归。\n音信全稀。\n绿痕染遍天涯草，更小红、已破桃枝。\n此恨无人共说，梦回月满楼时。\n只应明月照心期。\n一向舒眉。\n若还早遂蓝桥约，更不举、玉盏东西。\n怎望黄金屋贮，只图夸道于飞。",
        "dynasty": "宋",
        "collection_info": null
    },
    {
        "uuid": "1ffc9007b16f84f8b1665ac0e87a2fc7",
        "title": "风入松 画梁燕子报新归",
        "author": "孙居敬",
        "content": "画梁燕子报新归。\n好语全稀。\n庭芳侵亚红相对，却羞见、蕊蕊枝枝。\n说与吹箫旧侣，痴心指望多时。\n朝云暮雨失欢期。\n碧画谁眉。\n凝愁立处桐阴转，又还是、红日将西。\n谩道梅花纸帐，鸳鸯终待双飞。",
        "dynasty": "宋",
        "collection_info": null
    },
    {
        "uuid": "639c347a6fab92ac79b89a93336f3d52",
        "title": "好事近 买断一川云",
        "author": "孙居敬",
        "content": "买断一川云，团结樵歌渔笛。\n莫向此中轻说，污天然寒碧。\n短蓬穿菊更移枨，香满不须摘。\n搔首断霞夕影，散银原千尺。",
        "dynasty": "宋",
        "collection_info": null
    },
    {
        "uuid": "f192d8788a73d647e5ef9b1e8dcbff0c",
        "title": "西江月 翠幄轻寒护夜",
        "author": "孙居敬",
        "content": "翠幄轻寒护夜，寒妆靓暖宜春。\n酒筹诗令逐时新。\n仙佩朋簪清兴。\n凤炬呈妍粟粟，水仙照座盈盈。\n约君策马贺升平。\n回首尊前风韵。",
        "dynasty": "宋",
        "collection_info": null
    },
    {
        "uuid": "e4ec2e26ef4916e22092a63510ae8c7f",
        "title": "八声甘州 大江流日夜",
        "author": "郑梦协",
        "content": "大江流日夜，客心愁、不禁晚来风。\n把英雄□气，兴衰馀事，吹散无踪。\n但有山围故国，依旧夕阳中。\n直北神州路，几点飞鸿。\n欲问周郎赤壁，叹沙沈断戟，烟锁艨艟。\n听波声如语，空乱荻花丛。\n甚云间、平安信少，到黄昏、偏映落霞红。\n莼鲈美，扁舟归去，相伴渔翁。",
        "dynasty": "宋",
        "collection_info": null
    },
    {
        "uuid": "6dc80259877a79ecf336f544b35f77e1",
        "title": "蝶恋花 两岸月桥花半吐",
        "author": "真德秀",
        "content": "两岸月桥花半吐。\n红透肌香，暗把游人误。\n尽道武陵溪上路。\n不知迷入江南去。\n先自冰霜真态度。\n何事枝头，点点胭脂污。\n莫是东君嫌淡素。\n问花花又娇无语。",
        "dynasty": "宋",
        "collection_info": null
    },
    {
        "uuid": "aa6f26399a7fabc5fe2eff2b33353bdf",
        "title": "满江红 风送清篙",
        "author": "留元刚",
        "content": "风送清篙，沿流溯、武夷九曲。\n回首处，虹桥无复，幔亭遗屋。\n翠壁云屏临钓石，银河雪瀑飞寒玉。\n想当年、铁笛倚林吹，秋空绿。\n褰荇带，搘筇竹。\n披荷芰，餐椒菊。\n问丹崖碧岭，底堪重辱。\n青笈不妨娱老眼，乌靴未许污吾足。\n恰仙游、一枕梦醒来，胡麻熟。",
        "dynasty": "宋",
        "collection_info": null
    },
    {
        "uuid": "08c0e68af5295132f97bbbb2d0b6c566",
        "title": "朝中措 麒麟早贵挂朝冠",
        "author": "熊节",
        "content": "麒麟早贵挂朝冠。\n自合侍金銮。\n收拾经纶事业，从容游戏人间。\n祗今侍彩，符分楚甸，名在蓬山。\n直待疏封大国，秋光长映朱颜。",
        "dynasty": "宋",
        "collection_info": null
    },
    {
        "uuid": "990655a2583054c437782eacdc8be192",
        "title": "沁园春 襟韵何如",
        "author": "范炎",
        "content": "襟韵何如，文雅风流，王谢辈人。\n问传家何物，多书插架，放怀无可，有酒盈樽。\n一咏一谈，悠然高致，似醉当年曲水春。\n还知否，壮胸中万卷，笔下千军。\n门前我有佳宾。\n但明月、清风更此君。\n喜西庐息驾，心间胜日，东皇倚杖，目送行云。\n闻道君王，玉堂佳处，欲诏长杨奏赋孙。\n功名看，一枝丹桂，两树灵椿。",
        "dynasty": "宋",
        "collection_info": null
    },
    {
        "uuid": "791cc8d5391e0424e705423bc6ffc273",
        "title": "水调歌・水调 指点縠江水",
        "author": "汪相如",
        "content": "指点縠江水，遥认作琼醅。\n介公眉寿，年年倾入紫霞杯。\n寿与江流无尽，人在壶天不老，谈笑领春回。\n昨夜瞻南极，列宿拱中台。\n补天工，取日手，济时材。\n不应勇退，归来绿野宴瑶台。\n天要先生调燮，人要先生休养，虚左待重来。\n再捧长生箓，依旧面三槐。",
        "dynasty": "宋",
        "collection_info": null
    },
    {
        "uuid": "1211430d5431222399ae8de6f9f8fb2c",
        "title": "贺新郎 卓茕欧阳子",
        "author": "张敬斋",
        "content": "卓茕欧阳子，是江山、毓秀锺灵，异才间世。\n恰则韶光三月暮，蓂叶尧阶有四。\n正天启、悬弧盛事。\n金鸭亭亭书云篆，散非烟、南极真仙至。\n来为尔，荐嘉瑞。\n神清洞府丹书字。\n拥笙歌、绮席高张，更罗珠翠。\n个里长春人不老，仙籍玉环暗记。\n但判取、醄醄沈醉。\n拟作新诗八千首，待一年、一献称俾尔。\n耆而艾，昌而炽。",
        "dynasty": "宋",
        "collection_info": null
    },
    {
        "uuid": "530682b5cb66b41f43a95a78ebc15427",
        "title": "瑞鹧鸪 雨多庭石上苔文",
        "author": "徐照",
        "content": "雨多庭石上苔文。\n门外春光老几分。\n为把旧书藏宝带，误翻残酒湿绡裙。\n风头花片难装缀，愁里莺声怯听闻。\n恰似翦刀裁破恨，半随妾处半随君。",
        "dynasty": "宋",
        "collection_info": null
    },
    {
        "uuid": "49ecf57dee24a65766411b2bee1e49fc",
        "title": "南歌子 帘影筛金线",
        "author": "徐照",
        "content": "帘影筛金线，炉烟篆翠丝。\n菰芽新出满盆池。\n唤起玉瓶添水、养鱼儿。\n意取钗虫碧，慵梳髻翅垂。\n相思无处说相思。\n笑把画罗小扇、觅春词。",
        "dynasty": "宋",
        "collection_info": null
    },
    {
        "uuid": "c9863a7ad46d50dd378b9700b91d3f95",
        "title": "清平乐 绿围红绕",
        "author": "徐照",
        "content": "绿围红绕。\n一枕屏山晓。\n怪得今朝偏起早。\n笑道牡丹开了。\n迎人卷上珠帘，小螺未拂眉尖。\n贪教玉笼鹦鹉，杨花飞满妆奁。",
        "dynasty": "宋",
        "collection_info": null
    },
    {
        "uuid": "908d0d9df8253b26a1885be12722342b",
        "title": "阮郎归 绿杨庭户静沈沈",
        "author": "徐照",
        "content": "绿杨庭户静沈沈。\n杨花吹满襟。\n晚来闲向水边寻。\n惊飞双浴禽。\n分别后，忍登临。\n暮寒天气阴。\n妾心移得在君心。\n方知人恨深。",
        "dynasty": "宋",
        "collection_info": null
    },
    {
        "uuid": "45ae8c48f36b5cab66a33898bd67d0b0",
        "title": "玉楼春 萤飞月里无光色",
        "author": "徐照",
        "content": "萤飞月里无光色。\n波水不摇楼影直。\n每怜宿粉涴啼痕，懒把旧书观字迹。\n枯荷露重时闻滴。\n君梦不来谁阻隔。\n妾身不畏浙江风，飞去飞来方瞬息。",
        "dynasty": "宋",
        "collection_info": null
    },
    {
        "uuid": "bd1dfc8339ae1d9319eb59ddf5a3bf37",
        "title": "渔家傲 曾讲弥陀经十遍",
        "author": "可旻",
        "content": "曾讲弥陀经十遍。\n孤山疏钞频舒卷。\n事理圆融文义显。\n多方便。\n到头只劝生莲苑。\n本性弥陀随体现。\n唯心净土何曾远。\n十万程途从事见。\n休分辨。\n临终但自亲行转。",
        "dynasty": "宋",
        "collection_info": null
    },
    {
        "uuid": "40a30af9b287517d8238777ef19f3b52",
        "title": "渔家傲 我佛莲华随步踏",
        "author": "可旻",
        "content": "我佛莲华随步踏。\n黄金妙相青螺发。\n因地曾将洪誓发。\n四十八。\n众生尽度成菩萨。\n宫殿红香华影合。\n宝阶三道琉璃阔。\n水鸟树林皆念法。\n声嘈囋。\n空中零乱天华撒。",
        "dynasty": "宋",
        "collection_info": null
    },
    {
        "uuid": "75cb07a4594ba1ed48a0c89392a083a2",
        "title": "渔家傲 彼土因何名极乐",
        "author": "可旻",
        "content": "彼土因何名极乐。\n莲华九品无三恶。\n虽有频伽并白鹤。\n非彰灼。\n如来变化宣流作。\n九品一生离五浊。\n自然身挂珠璎珞。\n宛转白毫生额角。\n长辉烁。\n百千业障都消却。",
        "dynasty": "宋",
        "collection_info": null
    },
    {
        "uuid": "f4751c7ef07a3cef2c47cf07406524bc",
        "title": "渔家傲 佛赞西方经现在",
        "author": "可旻",
        "content": "佛赞西方经现在。\n广长舌相三千界。\n为要众生生信解。\n临终迈。\n不修净业犹何待。\n七宝池塘波一派。\n莲华朵朵车轮大。\n华内托生真自在。\n分三辈。\n阿鞞跋致长无退。",
        "dynasty": "宋",
        "collection_info": null
    },
    {
        "uuid": "c3b53dc3563e462e44126f4765e7720b",
        "title": "渔家傲 鹦鹉频伽知几只",
        "author": "可旻",
        "content": "鹦鹉频伽知几只。\n音声和雅鸣朝夕。\n演畅五根并五力。\n令人忆。\n心飞恨不身生翼。\n从是西方十万亿。\n山长水远谁人识。\n唯是观门归路直。\n真消息。\n坐澄劫水琉璃碧。",
        "dynasty": "宋",
        "collection_info": null
    },
    {
        "uuid": "95ffd8042346bce99cbf19a07a68e111",
        "title": "渔家傲 清净乐邦吾本郡",
        "author": "可旻",
        "content": "清净乐邦吾本郡。\n娑婆流浪因贪吝。\n冉冉思归霜入鬓。\n深嗟恨。\n塞鸿不解传音信。\n落日尽边沙隐隐。\n向西望处归应近。\n天乐是时相接引。\n宜精进。\n紫金台上谁无分。",
        "dynasty": "宋",
        "collection_info": null
    },
    {
        "uuid": "84a51d8a109a41527d0173e34344cb8e",
        "title": "渔家傲 理性本来长自在",
        "author": "可旻",
        "content": "理性本来长自在。\n灵通昭彻光无碍。\n因被无明风恼害。\n真如海。\n等闲吹动波千派。\n五蕴山头云叆叇。\n遮藏心月无光彩。\n六贼会须知悔改。\n除贪爱。\n刹那跳出娑婆界。",
        "dynasty": "宋",
        "collection_info": null
    },
    {
        "uuid": "186367d467ba6e90a6f1c9cda7b7e01d",
        "title": "渔家傲 为厌娑婆求净土",
        "author": "可旻",
        "content": "为厌娑婆求净土。\n驰情送想存朝暮。\n谁信不劳移一步。\n西方去。\n楼台隐隐云深处。\n珠网为光华作雨。\n金沙布地无尘土。\n怎不教人思去路。\n心专注。\n坐观落日如悬鼓。",
        "dynasty": "宋",
        "collection_info": null
    },
    {
        "uuid": "4d51b4d900650941ecd46ba5afbe154b",
        "title": "渔家傲 四相相催生病老",
        "author": "可旻",
        "content": "四相相催生病老。\n死魔不定朝难保。\n争似寅昏持佛号。\n西方好。\n树林水鸟称三宝。\n磨灭等闲髭鬓皓。\n乐邦行计唯宜早。\n万亿国邦非远道。\n休烦恼。\n一弹指顷能行到。",
        "dynasty": "宋",
        "collection_info": null
    },
    {
        "uuid": "485c1395f4563609c15ce125409e14f5",
        "title": "渔家傲 人世罪冤知底数",
        "author": "可旻",
        "content": "人世罪冤知底数。\n前程不是无冥府。\n争似静焚香一炷。\n无行住。\n声声称念弥陀父。\n罪业尽消生有处。\n弥陀愿力堪凭据。\n十念一心存旦暮。\n西方路。\n功成足步红莲去。",
        "dynasty": "宋",
        "collection_info": null
    },
    {
        "uuid": "87f66e27b7b141387adb3208e0879d7f",
        "title": "渔家傲 万事到头无益已",
        "author": "可旻",
        "content": "万事到头无益已。\n寻思只有修行是。\n若送此心游宝地。\n还容易。\n坐观落日当西坠。\n万顷红光归眼际。\n眼开眼闭长明媚。\n此观成时知法味。\n心欢喜。\n临终决定生莲里。",
        "dynasty": "宋",
        "collection_info": null
    },
    {
        "uuid": "7b3c6c01368deaf7cca281f364963558",
        "title": "渔家傲 西望乐邦云杳隔",
        "author": "可旻",
        "content": "西望乐邦云杳隔。\n一钩新月弯弯白。\n意欲往生何计策。\n劳魂魄。\n弥陀一念声千百。\n金殿玉楼为屋宅。\n七重行树强松柏。\n华里托生非血脉。\n真高格。\n乐天不是蓬莱客。",
        "dynasty": "宋",
        "collection_info": null
    },
    {
        "uuid": "b3389d723f55876a3f2bc6b006eec0ce",
        "title": "渔家傲 富贵经中谈净域",
        "author": "可旻",
        "content": "富贵经中谈净域。\n赤珠玛瑙为严饰。\n彼土众生当晓色。\n擎衣裓。\n妙华供养他方佛。\n稚小嬉游随没溺。\n娑婆是苦何曾识。\n忻厌迩来方有力。\n从朝夕。\n静焚一炷香凝碧。",
        "dynasty": "宋",
        "collection_info": null
    },
    {
        "uuid": "309ca669962883e2b59405e264abdeb3",
        "title": "渔家傲 文墨尖新无处用",
        "author": "可旻",
        "content": "文墨尖新无处用。\n已将名利浑如梦。\n一串数珠随手弄。\n休千种。\n唯闻念佛心欢勇。\n滉漾空中仙乐动。\n笙箫声细天风送。\n接引凡夫归圣众。\n香云捧。\n男儿此日方崇重。",
        "dynasty": "宋",
        "collection_info": null
    },
    {
        "uuid": "d1ca1952e1daa26557787fd189d8b407",
        "title": "渔家傲 休纵心猿驰意马",
        "author": "可旻",
        "content": "休纵心猿驰意马。\n牢将系念绳头把。\n说破十疑因智者。\n争传写。\n庐山又结莲华社。\n十八大贤居会下。\n功成五色云西驾。\n诸上善人都在那。\n相迎迓。\n聚头只说无生话。",
        "dynasty": "宋",
        "collection_info": null
    },
    {
        "uuid": "9f70d9f63d03cdd433cac2958fca5b21",
        "title": "渔家傲 三十六般包一袋",
        "author": "可旻",
        "content": "三十六般包一袋。\n脓囊臭秽犹贪爱。\n恰似蜣螂推粪块。\n无停待。\n朝朝只在尘中め。\n若解坚心生重悔。\n宁拘恶逆并魁脍。\n一念能消千劫罪。\n生华内。\n满身璎珞鸣珂佩。",
        "dynasty": "宋",
        "collection_info": null
    },
    {
        "uuid": "ad757cb87e657ab3a2deafae635be271",
        "title": "渔家傲 一点神魂初托魄",
        "author": "可旻",
        "content": "一点神魂初托魄。\n青莲华里琉璃宅。\n毫相法音非间隔。\n虽明白。\n到头不似金台客。\n九品高低随报获。\n或经劫数华方拆。\n若是我生心性窄。\n应煎迫。\n未开须把莲华擘。",
        "dynasty": "宋",
        "collection_info": null
    },
    {
        "uuid": "949fb8d4a7bf6b6985597a4068e8094d",
        "title": "渔家傲 净土故乡嗟乍别",
        "author": "可旻",
        "content": "净土故乡嗟乍别。\n天涯流浪经时节。\n老去染沾眉鬓雪。\n思归切。\n闻声愿寄辽天月。\n念念时时修净业。\n临终佛定来迎接。\n有誓表为诚实说。\n广长舌。\n三千遍覆红莲叶。",
        "dynasty": "宋",
        "collection_info": null
    },
    {
        "uuid": "23148a5cd130d3e6d53ad80a62a2cfa1",
        "title": "渔家傲 善导可嗟今已往",
        "author": "可旻",
        "content": "善导可嗟今已往。\n化来老少皆归向。\n佛念一声分一镪。\n声才响。\n一声一佛虚空上。\n八万四千奇妙相。\n光明寿命皆无量。\n金色臂垂千万丈。\n鹅王掌。\n誓来迎接归安养。",
        "dynasty": "宋",
        "collection_info": null
    },
    {
        "uuid": "7229cdcd09fbca324fbaf0fdfd758e46",
        "title": "渔家傲 西土纹成东土壤",
        "author": "可旻",
        "content": "西土纹成东土壤。\n星飞一点千华界。\n勿讶神魂生去快。\n无遮碍。\n乐邦只在同居内。\n八德池深华又大。\n跏趺端坐莲华载。\n耳听法音心悟解。\n低头拜。\n从今跳出胞胎外。",
        "dynasty": "宋",
        "collection_info": null
    },
    {
        "uuid": "ecbbdfb3d97e6f27296776d474073af6",
        "title": "望江南・忆江南 娑婆苦",
        "author": "净圆",
        "content": "娑婆苦，长劫受轮回。\n不断苦因离火宅，祗随业报入胞胎。\n辜负这灵台。\n朝又暮，寒暑急相催。\n一个幻身能几日，百端机巧衮尘埃。\n何得出头来。",
        "dynasty": "宋",
        "collection_info": null
    },
    {
        "uuid": "9fc8501ec4c63e2abb2e7cadd4b9d683",
        "title": "望江南・忆江南 娑婆苦",
        "author": "净圆",
        "content": "娑婆苦，身世一浮萍。\n蚊蚋睫中争小利，蜗牛角上窃虚名。\n一点气难平。\n人我盛，日夜长无明。\n地狱争头成队入，西方无个肯修行。\n空死复空生。",
        "dynasty": "宋",
        "collection_info": null
    },
    {
        "uuid": "47d895f9d209bffe739e401ab87617c6",
        "title": "望江南・忆江南 娑婆苦",
        "author": "净圆",
        "content": "娑婆苦，情念骤如风。\n六贼村中无暂息，四蛇箧内更相攻。\n谁是主人公。\n无慧力，爱网转关笼。\n一向四楞低搭地，不思两脚欲梢空。\n前路更匆匆。",
        "dynasty": "宋",
        "collection_info": null
    },
    {
        "uuid": "4dfbe4aecc2b05e54da730fad34862ee",
        "title": "望江南・忆江南 娑婆苦",
        "author": "净圆",
        "content": "娑婆苦，生老病无常。\n九窍腥臊流秽污，一包脓血贮皮囊。\n争弱又争强。\n随妄想，耽欲更荒唐。\n念佛看经云着相，破斋毁戒却无妨。\n祗恐有阎王。",
        "dynasty": "宋",
        "collection_info": null
    },
    {
        "uuid": "01c64d9b5d860fe443b79bebc6255b9f",
        "title": "望江南・忆江南 娑婆苦",
        "author": "净圆",
        "content": "娑婆苦，终日走尘寰。\n不觉年光随逝水，那堪白发换朱颜。\n六趣任循环。\n今与古，谁肯死前闲。\n危脆利名才入手，虚华财色便追攀。\n荣辱片时间。",
        "dynasty": "宋",
        "collection_info": null
    },
    {
        "uuid": "b805c6afc12ed1633440b753baea1451",
        "title": "望江南・忆江南 娑婆苦",
        "author": "净圆",
        "content": "娑婆苦，光影急如流。\n宠辱悲欢何日了，是非人我几时休。\n生死路悠悠。\n三界里，水面一浮沤。\n纵使英雄功盖世，祗留白骨掩荒丘。\n何似早回头。",
        "dynasty": "宋",
        "collection_info": null
    },
    {
        "uuid": "fde4f5ddf2c79f7939e37ab997701a77",
        "title": "望江南・忆江南 西方好",
        "author": "净圆",
        "content": "西方好，随念即超群。\n一点灵光随落日，万端尘事付浮云。\n人世自纷纷。\n凝望处，决定去栖神。\n金地经行光里步，玉楼宴坐定中身。\n方好任天真。",
        "dynasty": "宋",
        "collection_info": null
    },
    {
        "uuid": "3c032da6cff62d28f0bb714be110f9cd",
        "title": "望江南・忆江南 西方好",
        "author": "净圆",
        "content": "西方好，琼树耸高空。\n弥覆七重珠宝网，庄严百亿妙华宫。\n宫里众天童。\n金地上，栏楯绕重重。\n华雨飘飖香散漫，乐音嘹亮鼓清风。\n闻者乐无穷。",
        "dynasty": "宋",
        "collection_info": null
    },
    {
        "uuid": "da1039911365c2bcfc6b05e2b545429a",
        "title": "望江南・忆江南 西方好",
        "author": "净圆",
        "content": "西方好，七宝甃成池。\n四色好华敷菡萏，八功德水泛清漪。\n除渴又除饥。\n池岸上，楼殿势飞翚。\n碧玉雕栏填玛瑙，黄金危栋间玻璃。\n随处发光辉。",
        "dynasty": "宋",
        "collection_info": null
    },
    {
        "uuid": "02dd66ee97af9babc1307eece83fea11",
        "title": "望江南・忆江南 西方好",
        "author": "净圆",
        "content": "西方好，群鸟美音声。\n华下和鸣歌六度，光中哀雅赞三乘。\n闻者悟无生。\n三恶道，犹自不知名。\n皆是佛慈亲变化，欲宣法语警迷情。\n心地顿圆明。",
        "dynasty": "宋",
        "collection_info": null
    },
    {
        "uuid": "3ed5cbe4361e77709ba79a56f6a31c89",
        "title": "望江南・忆江南 西方好",
        "author": "净圆",
        "content": "西方好，清旦供尤佳。\n缥缈仙云随宝仗，轻盈衣裓贮天华。\n十万去非赊。\n诸佛土，随念遍河沙。\n莲掌抚摩亲授记，潮音清妙响频伽。\n时至即还家。",
        "dynasty": "宋",
        "collection_info": null
    },
    {
        "uuid": "6eff80cc16f0848cbbe5572ef018264d",
        "title": "望江南・忆江南 西方好",
        "author": "净圆",
        "content": "西方好，我佛大慈悲。\n但具三心圆十念，即登九品越三祗。\n神力不思议。\n临报尽，接引定无疑。\n普愿众生同系念，金台天乐共迎时。\n弹指到莲池。",
        "dynasty": "宋",
        "collection_info": null
    },
    {
        "uuid": "3d997478165aac56146c077b01805990",
        "title": "哨遍 木叶尽凋",
        "author": "刘学箕",
        "content": "木叶尽凋，湖色接天，雪月明江水。\n凌万顷、一苇纵所之。\n若凭虚驭风仙子。\n听洞箫、绵延不绝如缕，馀音袅袅游丝曳。\n乃举酒赋诗，玉鳞霜蟹，是中风味偏美。\n任满头堆絮雪花飞。\n更月澹蓬窗冻云垂。\n山郁苍苍，桥卧沈沈，夜鹊惊起。\n噫。\n倚兰桨兮。\n我今恍惚遗身世。\n渔樵甘放浪，蜉蝣然、寄天地。\n叹富贵何时。\n功名浪语。\n人生寓乐虽情尔。\n知逝者如斯。\n盈虚如彼，则知变者如是。\n且物生宇宙各有司。\n非已有纤毫莫得之。\n委吾心、耳目所寄。\n用之而不竭，取则不吾禁，自色自声，本非有意。\n望东来孤鹤缟其衣。\n快乘之、从此仙矣。",
        "dynasty": "宋",
        "collection_info": null
    },
    {
        "uuid": "213cd88c7789fefa916497ee3a439f5f",
        "title": "蝶恋花 灯火已收正月半",
        "author": "刘学箕",
        "content": "灯火已收正月半。\n一夜东风，吹得寒威转。\n怪得美人贪睡暖。\n飞瑛积玉千林变。\n道是柳绵春尚浅。\n比着梅花，花已都零乱。\n漠漠一天迷望眼。\n多情更把征衣点。",
        "dynasty": "宋",
        "collection_info": null
    },
    {
        "uuid": "216ee11c612444b747ca8874ace4ba52",
        "title": "贺新郎 午睡莺惊起",
        "author": "刘学箕",
        "content": "午睡莺惊起。\n鬓云偏、□松未整，凤钗斜坠。\n宿酒残妆无意绪，春恨春愁如水。\n谁共说、厌厌情味。\n手展流苏腰肢瘦，叹黄金、两细香消臂。\n心事远，仗谁寄。\n帘栊渐是槐风细。\n对梧桐、清阴满院，夏初天气。\n回首春空梨花梦，屈指从头暗记。\n叹薄幸、抛人容易。\n目断孤鸿沈双鲤，恨萧郎、不寄相思字。\n幽恨积，黛眉翠。",
        "dynasty": "宋",
        "collection_info": null
    },
    {
        "uuid": "41240b8c9a02ebf7a4f84c62150fb2c7",
        "title": "忆王孙 淑景韶光晴昼",
        "author": "刘学箕",
        "content": "淑景韶光晴昼。\n帘外雨、欲无还有。\n流莺枝上转新声，梦初醒、厌厌病酒。\n天连碧草凝情久。\n思旧事、不堪搔首。\n怀人有恨水云深，又绿暗、桥西柳。",
        "dynasty": "宋",
        "collection_info": null
    },
    {
        "uuid": "3ea7d2ec077005e8a6ca2c22ba734556",
        "title": "恋绣衾 柳絮风翻高下飞",
        "author": "刘学箕",
        "content": "柳絮风翻高下飞。\n雨笼晴、香径尚泥。\n女伴笑、踏青好，凤钗偏、花压鬓垂。\n乱莺双燕春情绪，搅愁心、欲诉向谁。\n人间道、因谁瘦，拈青梅、闲敛黛眉。",
        "dynasty": "宋",
        "collection_info": null
    },
    {
        "uuid": "a9cb59d7cfb89ab706f25a98e706d44e",
        "title": "惜分飞 池上楼台堤上路",
        "author": "刘学箕",
        "content": "池上楼台堤上路。\n尽日悠扬飞舞。\n欲下还重举。\n又随胡蝶墙东去。\n糁径飘空无定处。\n来往绿窗朱户。\n却被春风妒。\n送将蛛网留连住。",
        "dynasty": "宋",
        "collection_info": null
    },
    {
        "uuid": "9e005299a8f8ecec0c757de2c27bec44",
        "title": "浣溪沙 天上仙人萼绿华",
        "author": "刘学箕",
        "content": "天上仙人萼绿华。\n何年分种小山家。\n九秋风露溢窗纱。\n密密翠罗攒玉叶，团团黄粟刻金花。\n一枝归插鬓云斜。",
        "dynasty": "宋",
        "collection_info": null
    },
    {
        "uuid": "55916180419325e3d703f6394e4db514",
        "title": "贺新郎 往事何堪说",
        "author": "刘学箕",
        "content": "往事何堪说。\n念人生、消磨寒暑，漫营裘葛。\n少日功名频看镜，绿鬓鬅鬙未雪。\n渐老矣、愁生华发。\n国耻家雠何年报，痛伤神、遥望关河月。\n悲愤积，付湘瑟。\n人生未可随时别。\n守忠诚、不替天意，自能符合。\n误国诸人今何在，回首怨深次骨。\n叹南北、久成离绝。\n中夜闻鸡狂起舞，袖青蛇、戛击光磨铁。\n三太息，皆空裂。",
        "dynasty": "宋",
        "collection_info": null
    },
    {
        "uuid": "7738c23b35acf12c85c4164ecea83344",
        "title": "贺新郎 东阁凭诗说",
        "author": "刘学箕",
        "content": "东阁凭诗说。\n对丰姿、飘然杖屦，澹然巾葛。\n竹外一枝斜更好，玉质冰肌粲雪。\n谁折向、满头宣发。\n水驿云窗烟庭院，更宜晴、宜雨还宜月。\n霜夜永，景萧瑟。\n孤芳敻与群芳别。\n陇程遥、攀条难寄，碧云惊合。\n桃李漫山空春艳，不比仙风道骨。\n有潇洒、清新奇绝。\n我被幽香相懊恼，宋广平、岂但心如铁。\n飞暗度，石吹裂。",
        "dynasty": "宋",
        "collection_info": null
    },
    {
        "uuid": "e65a3903c58b3516053a3766b598bf74",
        "title": "贺新郎 晓听儿曹说",
        "author": "刘学箕",
        "content": "晓听儿曹说。\n道前村、疏梅莫与，蔽萧缠葛。\n急与呼童诛翦尽，趁此江天暮雪。\n唤小艇、渔翁鹤发，凛冽寒风吹酒面，与何人、共泛山阴月。\n归浩叹，御琴瑟。\n世寰恍惚山川别。\n望琼楼、玉宇相映，烂银环合。\n冰柱雪车新句就，不疗饥肠病骨。\n奈野鸟、千山飞绝。\n我笑书生贫亦甚，诵布衾、岁久寒如铁。\n儿恶卧，踏里裂。",
        "dynasty": "宋",
        "collection_info": null
    },
    {
        "uuid": "b01cdb2ed01fa201ee317942f958e802",
        "title": "满江红 午转槐阴",
        "author": "刘学箕",
        "content": "午转槐阴，正炎暑、侵肌似醉。\n问何处、披襟散发，解衣扬袂。\n傍沼茅亭杨柳绿，倚崖草阁梧桐翠。\n唤玉人、纤手掬清泉，生凉意。\n开枕簟，浮瓜芰。\n琼液浅，歌喉细。\n对文禽雪鹭，助成幽致。\n十顷碧莲潇洒国，万竿修竹清凉世。\n算此时、情绪有谁同，吾侬自。",
        "dynasty": "宋",
        "collection_info": null
    },
    {
        "uuid": "141b19a1ab2768605bf4c3cd5cb051a7",
        "title": "满江红 一柄双花",
        "author": "刘学箕",
        "content": "一柄双花，低翠盖、呈祥现美。\n人正在、熏风亭上，满襟如水。\n二陆比方夸俊少，两乔相并修容止。\n雨初晴、午永斗红酣，真奇耳。\n双白鹭，双赪鲤。\n飞与泳，俱来此。\n绾双鬟天上，侍香童子。\n双剑丰城双孕秀，双凫叶县双趋起。\n谩空谈、国士本无双，今双矣。",
        "dynasty": "宋",
        "collection_info": null
    },
    {
        "uuid": "ac0d789993f1b99ce3231dcf066f7ef4",
        "title": "沁园春 浮利虚名",
        "author": "刘学箕",
        "content": "浮利虚名，算来何用，蜗角蝇头。\n笑劳生一梦，两轮催逼，脆如朝露，轻若春沤。\n有限精神，无穷世路，劫劫忙忙谁肯休。\n堪惊叹，叹痴人未悟，终日营求。\n百年光景云浮。\n把意马心猿须早收。\n有真仙秘诀，飧霞导引，丹砂铅汞，早与身谋。\n闲是闲非，他强我弱，一任从教风马牛。\n还知道，上蓬莱稳路，八表神游。",
        "dynasty": "宋",
        "collection_info": null
    },
    {
        "uuid": "a418f85269479532bebcfc3c24f2e6bb",
        "title": "念奴娇 水轩沙岸",
        "author": "刘学箕",
        "content": "水轩沙岸，午风轻、飘动一天晴雪。\n日色晶荧光眩眼，细逐游丝明灭。\n帘幕中间，楼台侧畔，浑是瑶瑛积。\n缀松黏竹，恍然如对三绝。\n遥认仿佛飞花，花非还似，恼乱多情客。\n点染春衫无定度，又转沈香亭北。\n密密疏疏，斜斜整整，似雪难分别。\n坡仙不见，后人有口何说。",
        "dynasty": "宋",
        "collection_info": null
    },
    {
        "uuid": "511da03d2be1131767701778037b8963",
        "title": "念奴娇 断虹开霁",
        "author": "刘学箕",
        "content": "断虹开霁，净秋容、点点初收微雨。\n夕下生阴山影澹，缥渺烟云吞吐。\n乌帽风偏，青鞋沙软，误入桃溪坞。\n多情鸥鹭，偶来忽又飞去。\n日暮修竹佳人，雾绡琼佩，绰约疑仙侣。\n愧我禅心春尽絮，不逐东风飞舞。\n红叶题诗，紫云传恨，密意渠能诉。\n此情疏隔，不关楼外烟树。",
        "dynasty": "宋",
        "collection_info": null
    },
    {
        "uuid": "7871e51a285af3cd48e3bd375d838864",
        "title": "菩萨蛮 暮涛掀浪溪流急",
        "author": "刘学箕",
        "content": "暮涛掀浪溪流急。\n单衣未试春寒力。\n是处绿阴浓。\n春深杨柳风。\n人依溪岸住。\n酒美忘归去。\n巢燕堕芹泥。\n幽禽花外啼。",
        "dynasty": "宋",
        "collection_info": null
    },
    {
        "uuid": "ec9884a49d5d7c09c86419276ecce70b",
        "title": "菩萨蛮 鸦儿学画犹嫌丑",
        "author": "刘学箕",
        "content": "鸦儿学画犹嫌丑。\n佯羞步步随娘后。\n春浅瘦花枝。\n凝愁为阿谁。\n那回筵畔见。\n有意相留恋。\n只恐后期愆。\n章台飞柳绵。",
        "dynasty": "宋",
        "collection_info": null
    },
    {
        "uuid": "048d00581955f618565024e520a6229b",
        "title": "鹧鸪天 楼外银屏入望赊",
        "author": "刘学箕",
        "content": "楼外银屏入望赊。\n楼前鸥鹭舞交加。\n穿林淅沥飞琼屑，度嶂缤纷过柳花。\n歌白雪，醉流霞。\n晚寒寒似夜来些。\n明朝酒醒掀帘幕，帘幕依然卖酒家。",
        "dynasty": "宋",
        "collection_info": null
    },
    {
        "uuid": "f33f6cc6225154dcaa5b31c41934bc2e",
        "title": "西江月 世事从来无据",
        "author": "刘学箕",
        "content": "世事从来无据，人生自古难凭。\n茫如天水有云萍。\n聚散任他形影。\n每怪东阳瘦损，常嗤骑省多情。\n如今我也瘦棱棱。\n却喜青青两鬓。",
        "dynasty": "宋",
        "collection_info": null
    },
    {
        "uuid": "d4e49fb628bbce5c96e390d7dd6fd817",
        "title": "水调歌头 三载役京口",
        "author": "刘学箕",
        "content": "三载役京口，十度过松江。\n垂虹亭下烟水，长是映蓬窗。\n钓得锦鳞成脍，快把双螯浩饮，豪气未能降。\n醉舞影零乱，心逐浪舂撞。\n景苍茫，歌欸乃，石空硿。\n蒹葭深处，适意鱼鸟自双双。\n便拟轻舟短棹，明月清风长共，与世绝纷龙。\n嘉遁有真隐，不羡鹿门庞。",
        "dynasty": "宋",
        "collection_info": null
    },
    {
        "uuid": "2e173f11c42b4e9a8fb7fddfc12ec854",
        "title": "醉落魄・一斛珠 江头离席",
        "author": "刘学箕",
        "content": "江头离席。\n晚潮双橹催行色。\n往来属玉双飞白。\n笑我多情，犹作未归客。\n红尘奔走何时息。\n归心还似投林翼。\n角巾醉里从敧侧。\n独立东风，天际露岑碧。",
        "dynasty": "宋",
        "collection_info": null
    },
    {
        "uuid": "1dab789cd6d7edf27a0a15b69349af51",
        "title": "长相思 湖山横",
        "author": "刘学箕",
        "content": "湖山横。\n湖水平。\n买个湖船一叶轻。\n傍湖随柳行。\n秋风清。\n秋月明。\n谁捣秋砧烟外声。\n悲秋无尽情。",
        "dynasty": "宋",
        "collection_info": null
    },
    {
        "uuid": "5fc595a440152337f923e8846b8fd887",
        "title": "鹧鸪天 芳草萋萋入眼浓",
        "author": "刘学箕",
        "content": "芳草萋萋入眼浓。\n一年花事又匆匆。\n吐舒桃脸今朝雨，零落梅妆昨夜风。\n云接野，水连空。\n画栏十二倚谁同。\n两眉新恨无分付，独立苍苔数落红。",
        "dynasty": "宋",
        "collection_info": null
    },
    {
        "uuid": "d9e6d92da73d58d445e562611709404a",
        "title": "鹧鸪天 梦绕天涯去意浓",
        "author": "刘学箕",
        "content": "梦绕天涯去意浓。\n客愁春恨两匆匆。\n绿波初涨桃花浪，画鹢轻随柳絮风。\n无笔力，判虚空。\n关山千里两心同。\n鱼书雁字都休问，只看啼痕翠袖红。",
        "dynasty": "宋",
        "collection_info": null
    },
    {
        "uuid": "d0b54ec6b26a9ddc7000e896cecb9d5e",
        "title": "鹧鸪天 山色都如归兴浓",
        "author": "刘学箕",
        "content": "山色都如归兴浓。\n春融融处客匆匆。\n岸花影里莺吟雾，江阁阴中燕受风。\n凭画楯，睇层空。\n情衷待说几时同。\n不如且尽樽中绿，图得醄醄醉脸红。",
        "dynasty": "宋",
        "collection_info": null
    },
    {
        "uuid": "f3f7298cf2bfecab7df0e01082c65bc5",
        "title": "菩萨蛮 昨日杏花春满树",
        "author": "刘学箕",
        "content": "昨日杏花春满树。\n今晨雨过香填路。\n零落软胭脂。\n湿红无力飞。\n转头春易去。\n春色归何处。\n待密与春期。\n春归人也归。",
        "dynasty": "宋",
        "collection_info": null
    },
    {
        "uuid": "10592841d8ad8434792acd51a7e3e38f",
        "title": "浣溪沙 来日江头柳带香",
        "author": "刘学箕",
        "content": "来日江头柳带香。\n去时篱下菊花黄。\n人生离别几凄凉。\n拂面红尘飞冉冉，背人白日去堂堂。\n尺书休负雁南翔。",
        "dynasty": "宋",
        "collection_info": null
    },
    {
        "uuid": "fb3d6aca8b18d4da4b88660c7d086584",
        "title": "眼儿媚 十年不见柳腰肢",
        "author": "刘学箕",
        "content": "十年不见柳腰肢。\n契阔几何时。\n天遥地远，秋悲春恨，只在双眉。\n雁声今夜楼西畔，情愫渺难期。\n杏花风景，梧桐夜月，都是相思。",
        "dynasty": "宋",
        "collection_info": null
    },
    {
        "uuid": "091f5911fc612624f7edaf9c53ed4db5",
        "title": "桃源忆故人 暮霞散绮西溪浦",
        "author": "刘学箕",
        "content": "暮霞散绮西溪浦。\n天上晴云开絮。\n清绝梅花几树。\n恼乱春愁处。\n小桥流水人来去。\n沙岸浴鸥飞鹭。\n谁画江南好处。\n着我闲巾屦。",
        "dynasty": "宋",
        "collection_info": null
    },
    {
        "uuid": "8bb484ac6f0a1c59a4aeb5cd23f62e21",
        "title": "糖多令・唐多令 何处浣离忧",
        "author": "刘学箕",
        "content": "何处浣离忧。\n消除许大愁。\n望长江、衮衮东流。\n一去乡关能几日，才屈指、又中秋。\n芦叶满汀洲。\n沙矶小艇收。\n醉归来、明月江楼。\n欲把情怀输写尽，终不似、少年游。",
        "dynasty": "宋",
        "collection_info": null
    },
    {
        "uuid": "17ad1944dcdd1410d757b7bdb7638947",
        "title": "小重山 春水东流一苇杭",
        "author": "刘学箕",
        "content": "春水东流一苇杭。\n春情翦不断，汉江长。\n江花江草为谁芳。\n浑不似，沙暖睡鸳鸯。\n且道不思量。\n怕他知得后，痛肝肠。\n路遥天阔水茫茫。\n成病也，教我怎禁当。",
        "dynasty": "宋",
        "collection_info": null
    },
    {
        "uuid": "13f49ec171ba524fa4d72a9caca1f77e",
        "title": "行香子 雪白肥鳒",
        "author": "刘学箕",
        "content": "雪白肥鳒。\n墨黑修鲇。\n柳穿腮、小大相兼。\n金刀批脔，鲜活甘甜。\n或时熬，或时煮，或时腌。\n揎腕佳人，玉手纤纤。\n缕银丝、取意无厌。\n羹须澹煮，滋味重添。\n滴儿酰，呷儿酒，撮儿盐。",
        "dynasty": "宋",
        "collection_info": null
    },
    {
        "uuid": "1250740d636fe75c4065a1f7bbb887df",
        "title": "临江仙 人在空江烟浪里",
        "author": "刘学箕",
        "content": "人在空江烟浪里，叶舟轻似浮沤。\n此心无怨也无忧。\n汉江迷望眼，衮衮知东流。\n两岸荻芦青不断，四山岗岭绸缪。\n晚风吹袂冷飕飕。\n谁知三伏暑，全似菊花秋。",
        "dynasty": "宋",
        "collection_info": null
    },
    {
        "uuid": "52ae0592c80ab2979d01ea5c5502bd37",
        "title": "渔家傲 汉水悠悠还漾漾",
        "author": "刘学箕",
        "content": "汉水悠悠还漾漾。\n渔翁出没穿风浪。\n千尺丝纶垂两桨。\n收又放。\n月明长在烟波上。\n钓得活鳞鳊缩项。\n篘成玉液香浮盎。\n醉倒自歌歌自唱。\n轻袅缆。\n碧芦红蓼清滩傍。",
        "dynasty": "宋",
        "collection_info": null
    },
    {
        "uuid": "8675dbd3730f1b229bfd2a1ca15a9711",
        "title": "菩萨蛮 烟汀一抹蒹葭渚",
        "author": "刘学箕",
        "content": "烟汀一抹蒹葭渚。\n风亭两下荷花浦。\n月色漾波浮。\n波流月自留。\n若耶溪上女。\n两两三三去。\n眉黛敛羞蛾。\n采菱随棹歌。",
        "dynasty": "宋",
        "collection_info": null
    },
    {
        "uuid": "690009593861294e7c366cf4ad89f8d5",
        "title": "乌夜啼 长亭急管生愁",
        "author": "刘学箕",
        "content": "长亭急管生愁。\n楚天秋。\n落日寒鸦飞尽、水悠悠。\n红蓼岸。\n白苹散。\n浴轻鸥。\n人在碧云深处、倚高楼。",
        "dynasty": "宋",
        "collection_info": null
    },
    {
        "uuid": "3cf19f5221fb0f5c9533516f15ec8ee2",
        "title": "虞美人 寒来暑往何时了",
        "author": "刘学箕",
        "content": "寒来暑往何时了。\n世故催人老。\n一人口插几张匙。\n何用波波劫劫、没休时。\n饥来吃饭困来睡。\n莫把身为累。\n谁能较短与量长。\n落叶西风一梦、熟黄粱。",
        "dynasty": "宋",
        "collection_info": null
    },
    {
        "uuid": "5a8923f25186c7609d1b967efc363489",
        "title": "贺新郎 莫向愁人说",
        "author": "刘学箕",
        "content": "莫向愁人说。\n叹人生、不如意事，十常七八。\n是则中年伤怀抱，客里何堪送客。\n又添取、一襟凄咽。\n岸柳凋零秋容澹，黯消凝、怎忍轻攀折。\n重会面，甚时节。\n杏花丽日梅花雪。\n记当时、一觞一咏，楚云湘月。\n别后君休劳春梦，转眼江南塞北。\n莫漫被、闲愁萦结。\n且判离筵今夕醉，霎时间、便见兰舟发。\n空怅望，水云阔。",
        "dynasty": "宋",
        "collection_info": null
    },
    {
        "uuid": "d332e0caaedb92c881d0e5a909c75823",
        "title": "酹江月・念奴娇 诸公台省",
        "author": "林正大",
        "content": "诸公台省，问先生何事，冷官如许。\n甲第纷纷粱肉厌，应怪先生无此。\n道出羲皇，才过屈宋，空有名垂古。\n得钱沽酒，忘形欲道尔汝。\n好是清夜沈沈，共开春酌，细听檐花雨。\n茅屋石田荒已久，总待先生归去。\n司马子云，孔丘盗跖，到了俱尘土。\n不须闻此，生前杯酒相遇。",
        "dynasty": "宋",
        "collection_info": null
    },
    {
        "uuid": "eb949024e4571d2fe86d0286c0e4ecc6",
        "title": "水调歌・水调 人笑杜陵客",
        "author": "林正大",
        "content": "人笑杜陵客，短褐鬓如丝。\n得钱沽酒，时赴郑老同襟期。\n清夜沈沈春酌，歌语灯前细雨，相觅不相疑。\n忘形到尔汝，痛饮真吾师。\n问先生，今去也，早归来。\n先生去后，石田茅屋恐苍苔。\n休怪相如涤器，莫学子云投阁，儒术亦佳哉。\n谁道官独冷，衮衮上兰台。",
        "dynasty": "宋",
        "collection_info": null
    },
    {
        "uuid": "3a40e30795ccb519388dae0d8ab8a9cc",
        "title": "满江红 衮衮诸公",
        "author": "林正大",
        "content": "衮衮诸公，嗟独冷、先生宦薄。\n夸甲第、纷纷粱肉，谩甘寥寞。\n道出羲皇知有用，才过屈宋人谁若。\n剩得钱、沽酒两忘形，更酬酢。\n清夜永，开春酌。\n听细雨，檐花落。\n但高歌不管，饿填沟壑。\n司马逸才亲涤器，子云识字终投阁。\n且生前、相遇共相欢，衔杯乐。",
        "dynasty": "宋",
        "collection_info": null
    },
    {
        "uuid": "34f897838ffb7614e2183fc302ce681f",
        "title": "一丛花 知章骑马似乘船",
        "author": "林正大",
        "content": "知章骑马似乘船。\n落井眼花圆。\n汝阳三斗朝天去，左丞相、鲸吸长川。\n潇洒宗之，皎如玉树，举盏望青天。\n长斋苏晋爱逃禅，李白富诗篇。\n三杯草圣传张旭，更焦遂、五斗惊筵。\n一笑相逢，衔杯乐圣，同是饮中仙。",
        "dynasty": "宋",
        "collection_info": null
    },
    {
        "uuid": "9cb5c190a6a0a451960415cd9fafe8f3",
        "title": "贺新凉・贺新郎 兰亭当日事",
        "author": "林正大",
        "content": "兰亭当日事。\n有崇山、茂林修竹，群贤毕至。\n湍急清流相映带，旁引流觞曲水。\n但畅叙、幽情而已。\n一咏一觞真足乐，厌管弦丝竹纷尘耳。\n春正暮，共修禊。\n惠风和畅新天气。\n骋高怀、仰观宇宙，俯察品类。\n俯仰之间因所寄，放浪形骸之外。\n曾不知、老之将至。\n感慨旧游成陈迹，念人生、行乐都能几。\n后视今，犹昔尔。",
        "dynasty": "宋",
        "collection_info": null
    },
    {
        "uuid": "00ef1d81ca4f5f77e245d4e57e13ce2f",
        "title": "酹江月・念奴娇 问陶彭泽",
        "author": "林正大",
        "content": "问陶彭泽，有田园活计，归来何晚。\n昨梦皆非今觉是，实迷途其未远。\n松菊犹存，壶觞自酌，寄傲南窗畔。\n闲云出岫，更看飞鸟投倦。\n归去请息交游，驾言焉往，独把琴书玩。\n孤棹巾车邱壑趣，物与吾生何恨。\n宇内寓形，帝乡安所，富贵非吾愿。\n乐夫天命，聊乘化以归尽。",
        "dynasty": "宋",
        "collection_info": null
    },
    {
        "uuid": "ff385a31cbedc30f5e45f6ca6a5d9d9a",
        "title": "沁园春 大人先生",
        "author": "林正大",
        "content": "大人先生，高怀逸兴，酒肉寓名。\n纵幕天席地，居无庐室，以八荒为域，日月为扃。\n贵介时豪，搢绅处士，未解先生酒适情。\n徒劳尔，谩是非锋起，有耳谁听。\n先生。\n挈榼提罂。\n更箕踞衔杯枕曲生。\n但无思无虑，陶陶自得，任兀然而醉，恍然而醒。\n静听无闻，熟视无睹，以醉为乡乐性真。\n谁知我，彼二豪犹是，蜾蠃螟蛉。",
        "dynasty": "宋",
        "collection_info": null
    },
    {
        "uuid": "52559fbabe07e7139a90cac0ff603a5d",
        "title": "水调歌 太行有盘谷",
        "author": "林正大",
        "content": "太行有盘谷，隐者所翱翔，丈夫行世，磊磊落落信行藏。\n遇则声名利泽，不遇采山钓水，何似两俱忘。\n谁解盘中趣，与酒为歌章。\n问何如，盘之乐，乐无央。\n远驱虎豹，蛟龙于此亦潜藏。\n盘土可耕可稼，盘水可沿可濯，饮食寿而康。\n膏车秣吾马，从子以徜徉。",
        "dynasty": "宋",
        "collection_info": null
    },
    {
        "uuid": "6ca43f9d94c8e09c24c45fa85f6f3bd2",
        "title": "摸鱼儿 醉之乡、其去中国",
        "author": "林正大",
        "content": "醉之乡、其去中国，不知其几千里。\n其土平旷无涯际。\n其气和平一揆。\n无寒暑，无聚落居城，无怒而无喜。\n昔黄帝氏。\n仅获造其都，归而遂悟，结绳已非矣。\n及尧舜，盖亦至其边鄙。\n终身太平而治。\n武王得志于周世。\n命立酒人之氏。\n从此后，独阮籍渊明，往往逃而至。\n何其淳寂。\n岂古华胥，将游是境，余故为之记。",
        "dynasty": "宋",
        "collection_info": null
    },
    {
        "uuid": "7c91189a908b9b9691469d640651716c",
        "title": "声声慢 暮春天气",
        "author": "林正大",
        "content": "暮春天气，争看长安，水边多丽人人。\n意远态浓，肌理骨肉轻匀。\n绣罗衣裳照映，尽蹙金、孔雀麒麟。\n夸荣贵，是椒房云幕，恩宠无伦。\n簇簇紫驼翠釜，间水精盘里，缕脍纷纶。\n御送珍羞，夹道箫鼓横陈。\n后来宾从杂沓，认青鸾、飞舞红巾。\n扶下马，似杨花、翻入锦茵。",
        "dynasty": "宋",
        "collection_info": null
    },
    {
        "uuid": "8d83a8175e94b4c08b668c83312c0dea",
        "title": "贺新凉・贺新郎 环滁皆山也",
        "author": "林正大",
        "content": "环滁皆山也。\n望西南、蔚然深秀，者琅邪也。\n泉水潺潺峰路转，上有醉翁亭也。\n亭、太守自名之也。\n试问醉翁何所乐，乐在乎、山水之间也。\n得之心、寓酒也。\n四时之景无穷也。\n看林霏、日出云归，自朝暮也。\n交错觥筹酣宴处，肴蔌杂然陈也。\n知太守、游而乐也。\n太守醉归宾客从，拥苍颜白发颓然也。\n太守谁，醉翁也。",
        "dynasty": "宋",
        "collection_info": null
    },
    {
        "uuid": "b9acae9aefe65276ad6851a709cae11b",
        "title": "水调歌 庐山几千仞",
        "author": "林正大",
        "content": "庐山几千仞，屹立并长江。\n杨澜左里，洪涛巨浪日舂撞。\n风止雪消冰净，相与泊舟登岸，攀磴望空谾。\n岩壑响松桧，巨石激流淙。\n事幽寻，遗世俗，绝纷痝。\n幽花野草香满，时有鹤飞双。\n羡子买田筑室，欲使浮岚暖翠，坐卧对轩窗。\n我欲为君说，安得笔如杠。",
        "dynasty": "宋",
        "collection_info": null
    },
    {
        "uuid": "32d106154649d891a6080fb1f9e05e6f",
        "title": "酹江月・念奴娇 泛舟赤壁",
        "author": "林正大",
        "content": "泛舟赤壁，正风徐波静，举尊属客。\n渺渺予怀天一望，万顷凭虚独立。\n桂桨空明，洞箫声彻，怨慕还凄恻。\n星稀月淡，江山依旧陈迹。\n因念酾酒临江，赋诗横槊，好在今安适。\n谩寄蜉蝣天地尔，瞬目盈虚消息。\n江上清风，山间明月，与子欢无极。\n翻然一笑，不知东方既白。",
        "dynasty": "宋",
        "collection_info": null
    },
    {
        "uuid": "9c6646bcffc0df6e8d1b4c8c8be0a758",
        "title": "酹江月・念奴娇 雪堂闲步",
        "author": "林正大",
        "content": "雪堂闲步，过临皋、霜净晚林木落。\n月白风清如此夜，与客行歌相答。\n网举松鲈，手携斗酒，赤壁重寻约。\n悲歌长啸，划然声动寥廓。\n试问日月几何，江流山色，今日应如昨。\n履遍巉岩风露冷，水面怒涛惊跃。\n一叶中流，听其所止，适有孤飞鹤。\n横江东下，问予赤壁游乐。",
        "dynasty": "宋",
        "collection_info": null
    },
    {
        "uuid": "8c7a1de690c10983f84c2c0457ed113b",
        "title": "水调歌 仕宦至卿相",
        "author": "林正大",
        "content": "仕宦至卿相，富贵好归乡。\n高车驷马，都人夹道共瞻望。\n意气当年尤盛，荣比昔人衣锦，昼锦以名堂。\n海内知名士，久矣望馀光。\n大丈夫，荣与贵，视寻常。\n丰功令德，要将尧舜致君王。\n事业光施社稷，勋烈遍铭彝鼎，此志孰能量。\n妙语勒金石，千古一欧阳。",
        "dynasty": "宋",
        "collection_info": null
    },
    {
        "uuid": "db1dd0542cb325c95c5d75edbe4e4bee",
        "title": "贺新凉・贺新郎 酌以蒲城酒",
        "author": "林正大",
        "content": "酌以蒲城酒。\n撷湘累、秋英满泛，介君眉寿。\n赠君点漆黟川墨，与印文章大手。\n问此别、相逢难又。\n三叠阳关声堕泪，写平时、兄弟情长久。\n离别事，古来有。\n十年骨肉情何厚。\n对江山千里，共期白首。\n夜雨连床追旧事，惟恨音书渐少。\n便只恐、炊沙不饱。\n翰墨新功收汗马，话书囊、无底何时了。\n欢未足，听鸡晓。",
        "dynasty": "宋",
        "collection_info": null
    },
    {
        "uuid": "e477c20813ab64c82c6349e2d20b7d98",
        "title": "水调歌 耿耿银潢净",
        "author": "林正大",
        "content": "耿耿银潢净，窗月莹如冰。\n朱丝一扣，万籁不起冷光凝。\n千古遗音犹在，一洗淫哇郑卫，北里与南陵。\n孰识兴亡事，哀乐不同情。\n咽流泉，戛鸣玉，击浮金。\n老龙啼晓，幼猿忽复暮山吟。\n为我临风再奏，仙鹄翩翻十二，感物一何灵。\n此曲谁当听，四海有知音。",
        "dynasty": "宋",
        "collection_info": null
    },
    {
        "uuid": "8de77667c3459ee966cbb20fa6d900e8",
        "title": "满江红 落魄高人",
        "author": "林正大",
        "content": "落魄高人，拼百万、青铜一醉。\n挥素手、朱绳一抹，四筵惊起。\n催织寒虫秋弄月，叫群独雁天浮水。\n更黄鹂、紫燕对春风，争繁脆。\n悲楚国，羁臣意。\n怜汉女，逾千里。\n似深闺恩怨，共相汝尔。\n我有江南丘壑趣，此弦能道心中事。\n要曲肱、时听写松风，云窗里。",
        "dynasty": "宋",
        "collection_info": null
    },
    {
        "uuid": "b750c3afe4a7975038d07e647e08f7d0",
        "title": "朝中措 凌波仙子袜生尘",
        "author": "林正大",
        "content": "凌波仙子袜生尘。\n水上步轻盈。\n种作寒花愁绝，断肠谁与招魂。\n天教付与，含香体素，倾国倾城。\n寂寞岁寒为伴，藉他矾弟梅兄。",
        "dynasty": "宋",
        "collection_info": null
    },
    {
        "uuid": "f76f55c89f0648487494596d4bbbc7ce",
        "title": "满江红 太一真人",
        "author": "林正大",
        "content": "太一真人，莲叶向、中流荡漾。\n凌万顷、风为帆席，浪为轻桨。\n乱舞翠绡云雾薄，卧看玉宇琉璃晃。\n似飘然、万斛举龙骧，随波荡。\n太华顶，花十丈。\n飘一叶，借清赏。\n倩龙眠老手，为渠摹彷。\n鳌禁岧峣谁寓直，玉堂学士今刘向。\n要清宵、特地杖青藜，来相访。",
        "dynasty": "宋",
        "collection_info": null
    },
    {
        "uuid": "76b7582b2cb676f1c8603683ed7b8fa0",
        "title": "贺新凉・贺新郎 生长湖山曲",
        "author": "林正大",
        "content": "生长湖山曲。\n羡君儿、呼吸湖光，饱餐山渌。\n世外不须论隐逸，谁似先生冰玉。\n自骨冷、神清无俗。\n我不识君曾梦见，炯双瞳、碧色光相烛。\n遗妙语，看不足。\n生平高节难为续。\n到如今、凛凛风生，言犹可录。\n不作相如封禅藁，身后谁荣谁辱。\n争肯效、白头吟曲。\n好与水仙为伴侣，傍西湖、湖畔修修竹。\n时一酹，荐秋菊。",
        "dynasty": "宋",
        "collection_info": null
    },
    {
        "uuid": "a1c9589d317d0d3030c6eb2f6b98188a",
        "title": "水调歌 欲状巴陵胜",
        "author": "林正大",
        "content": "欲状巴陵胜，千古岳之阳。\n洞庭在目，远衔山色俯长江。\n浩浩横无涯际，爽气北通巫峡，南望极潇湘。\n骚人与迁客，览物兴尤长。\n锦鳞游，汀兰郁，水鸥翔。\n波澜万顷，碧色上下一天光。\n皓月浮金千里，把酒登楼对景，喜极自洋洋。\n忧乐有谁会，宠辱两俱忘。",
        "dynasty": "宋",
        "collection_info": null
    },
    {
        "uuid": "294cd572138e1e149c843dc91ae9c24b",
        "title": "木兰花慢 黄河天上派",
        "author": "林正大",
        "content": "黄河天上派，到东海、去难收。\n况镜里堪悲，星星白发，早上人头。\n人生尽欢得意，把金尊、对月莫空休。\n天赋君材有用，千金散聚何忧。\n请君听我一清讴。\n锺鼎复奚求。\n但烂醉春风，古来惟有，饮者名留。\n陈王昔时宴乐，拼十千、斗酒恣欢游。\n莫惜貂裘将换，与消千古愁。",
        "dynasty": "宋",
        "collection_info": null
    },
    {
        "uuid": "1e390db325bd1c44a978eef3da30ceca",
        "title": "水调歌 听说竹楼好",
        "author": "林正大",
        "content": "听说竹楼好，佳地占黄冈。\n月波相接，俯临江濑挹山光。\n急雨檐喧瀑布，密雪瓴敲碎玉，幽阒兴尤长。\n琴调更虚畅，诗韵转清扬。\n公退暇，披鹤氅，戴华阳。\n手披周易，消磨世虑坐焚香。\n缥缈烟云竹树，迎送夕阳素月，胜概总难量。\n欲辨骚人事，瀹茗漱清觞。",
        "dynasty": "宋",
        "collection_info": null
    },
    {
        "uuid": "848515ec1118e6656968cf3b7716537f",
        "title": "清平乐 若耶溪女",
        "author": "林正大",
        "content": "若耶溪女。\n笑隔荷花语。\n日照新妆明楚楚，香袖风飖轻举。\n谁家白面游郎。\n两三遥映垂杨。\n醉踏落花归去，踌躇空断柔肠。",
        "dynasty": "宋",
        "collection_info": null
    },
    {
        "uuid": "b8ec58916a39270f74886b8ee9f47895",
        "title": "满江红 为忆当时",
        "author": "林正大",
        "content": "为忆当时，沈醉里、青楼弄月。\n闲想像、绣帏珠箔，魂飞心折。\n羞向妲娥谈旧事，几经三五盈还缺。\n望翠眉、蝉鬓一天涯，伤离别。\n寻作梦，巫云结。\n流别泪，湘江咽。\n对花深两岸，忽添悲切。\n试与含愁弹绿绮，知音不遇弦空绝。\n忽窗前、一夜寄相思，梅花发。",
        "dynasty": "宋",
        "collection_info": null
    },
    {
        "uuid": "438189173b2682fbc298dd6a8fb78ec7",
        "title": "满江红 寂寞江城",
        "author": "林正大",
        "content": "寂寞江城，┾只共、梅花幽独。\n揩病眼、佳人何许，嫣然空谷。\n幻出天姿真富贵，朱唇滞酒红生肉。\n笑漫山、繁李与夭桃，俱粗俗。\n迟日丽，春睡足。\n明月照，尤清淑。\n算移更千里，远从西蜀。\n流落天涯应可念，为渠剧饮仍歌曲。\n怕明朝、酒醒落纷纷，那忍触。",
        "dynasty": "宋",
        "collection_info": null
    },
    {
        "uuid": "ecea07e13b2b8bd91fdd957f34767ecc",
        "title": "水调歌 落日岘山下",
        "author": "林正大",
        "content": "落日岘山下，倒着接罗罱回。\n傍人笑问山翁，日日醉归来。\n三万六千长日，一日杯倾三百，罍曲筑糟抬。\n汉水鸭头绿，变酒入金罍。\n白铜鞮，鸬鹚杓，鹦鹉杯。\n轻车快马，凤笙龙管更相催。\n自身清风明月，刚道不须钱买，对此玉山颓。\n水自东流去，猿自夜声哀。",
        "dynasty": "宋",
        "collection_info": null
    },
    {
        "uuid": "d9aa1c63243e5f697b92fa6496834b84",
        "title": "江神子・江城子 狂胡鞍马自为家",
        "author": "林正大",
        "content": "狂胡鞍马自为家。\n遣宫娃。\n嫁胡沙。\n万里风烟，行不见京华。\n马上思归哀怨极，推却手，奏琵琶。\n胡儿共听亦咨嗟。\n貌如花。\n落天涯。\n谁按新声，争向汉宫夸。\n纤手不知离别苦，肠欲断，恨如麻。",
        "dynasty": "宋",
        "collection_info": null
    },
    {
        "uuid": "f660a3024d4b94539c4bd98f60346cb2",
        "title": "意难忘 蜀道登天",
        "author": "林正大",
        "content": "蜀道登天。\n望峨眉横绝，石栈相连。\n西来当鸟道，逆浪俯回川。\n猿与鹤，莫攀缘。\n九折耸岩峦。\n算咫尺、扪参历井，回首长叹。\n西游何日当还。\n听子规啼月，愁减朱颜。\n连峰天一握，飞瀑壑争喧。\n排剑阁，越天关。\n豺虎乱朝昏。\n问锦城，虽云乐土，何似家山。",
        "dynasty": "宋",
        "collection_info": null
    },
    {
        "uuid": "b3c94aa116acab350db8351c3003bb74",
        "title": "沁园春 庐阜诸峰",
        "author": "林正大",
        "content": "庐阜诸峰，炉峰绝胜，草堂介焉。\n敞明窗净室，素屏虚榻，要仰观山色。\n俯听流泉。\n中有池台，旁多竹卉，夹涧杉松高刺天。\n堂之北，据层崖积石，绿荫浓鲜。\n堂东瀑布飞悬。\n似雨露霏微珠贯穿。\n有春花秋月，夏云冬雪，阴晴显晦，雾吐烟吞。\n右抱琴书，左携妻子，杖屦从容尽暮年。\n平生志，赖清泉白石，实听余言。",
        "dynasty": "宋",
        "collection_info": null
    },
    {
        "uuid": "6371226e6b2542d049f5d61a87b2ab55",
        "title": "摸鱼儿 泛松江、水遥山碧",
        "author": "林正大",
        "content": "泛松江、水遥山碧，清寒微动秋浦。\n霜云霁色横无际，别鹄惊鸿无数。\n朝又暮。\n听牧笛长吹，隐隐渔榔度。\n骚人才子。\n既览物兴怀，浮游尘外，啸傲剧清思。\n人间世。\n扰扰荣途要路。\n瀛洲琼馆安所。\n轩裳何似渔蓑兴，萧散龙游鹤渚。\n须归去。\n办双桨孤帆，云月和烟雨。\n江湖伴侣。\n趁社橘初黄，汀葭馀翠，成我莼鲈趣。",
        "dynasty": "宋",
        "collection_info": null
    },
    {
        "uuid": "e2ea0ef653e4b10e9753e4f097769612",
        "title": "意难忘 汹汹松风",
        "author": "林正大",
        "content": "汹汹松风。\n更浮云皓皓，轻度春空。\n精神新发越，宾主少从容。\n犀箸厌，涤昏懵。\n茗碗策奇功。\n待试与，平章甲乙，为问涪翁。\n建溪日铸争雄。\n笑罗山梅岭，不数严邛。\n胡桃添味永，甘菊助香浓。\n投美剂，与和同。\n雪满兔瓯溶。\n便一枕，庄周蝶梦，安乐窝中。",
        "dynasty": "宋",
        "collection_info": null
    },
    {
        "uuid": "aecba3bb922fc9cf8d07cc5b52fa39e6",
        "title": "酹江月・念奴娇 坐愁书室",
        "author": "林正大",
        "content": "坐愁书室，谩临风、遐想蓬莱高致。\n抚鹤扪松长叹息，失足误来人世。\n紫禁九重，碧山万里，无路鸣珂佩。\n江山胜处，且寻花柳倾醉。\n不堪送客清川，系帆渌水，烟景供憔悴。\n更举芳尊浇别恨，逸趣浮游天外。\n雄笔横挥，素琴轻拍，一笑成扬袂。\n洛阳秋早，归时同赏鲈脍。",
        "dynasty": "宋",
        "collection_info": null
    },
    {
        "uuid": "d82ad52028f547c05fe6c35f9eeb994f",
        "title": "酹江月・念奴娇 杏花春晚",
        "author": "林正大",
        "content": "杏花春晚，散馀芳、着处萦帘穿箔。\n唤起幽人明月夜，步月褰衣行乐。\n置酒花前，清香争发，雪挽长条落。\n山城薄酒，共君一笑同酌。\n且须眼底柔英，尊中清影，放待杯行数。\n莫道洞箫声断处，月落杯空牢寞。\n只恐明朝，残红栖绿，卷地东风恶。\n更须来岁，花时携酒寻约。",
        "dynasty": "宋",
        "collection_info": null
    },
    {
        "uuid": "711bac056a62cbfdad83a116147724ee",
        "title": "水调歌 华裾织翡翠",
        "author": "林正大",
        "content": "华裾织翡翠，金辔闹珑璁。\n宝蹄轻稳，香尘满地骤隆隆。\n云是东京才子，名擅文章鉅伯，一世独推雄。\n高盖拥宾从，下马气如虹。\n运元精，锺神秀，贯当中。\n磊磊落落，二十八宿列心胸。\n前殿当年奏赋，笔补天工造化，声价欲摩空。\n却笑庞眉客，垂翅附冥鸿。",
        "dynasty": "宋",
        "collection_info": null
    },
    {
        "uuid": "1f4b9e777009bf2562a8733503707972",
        "title": "虞美人 武昌七十庞眉叟",
        "author": "林正大",
        "content": "武昌七十庞眉叟。\n学笛从年少。\n萧萧笛竹楚山秋。\n当日买林、曾典黑貂裘。\n一声占尽秋江月。\n天外行云绝。\n如今老去兴犹迟。\n尚想时时、一曲梦中吹。",
        "dynasty": "宋",
        "collection_info": null
    },
    {
        "uuid": "9cfeada28094e59117edfd7c0073adf5",
        "title": "江神子・江城子 拾遗流落锦宫城",
        "author": "林正大",
        "content": "拾遗流落锦宫城。\n故人情。\n眼为青。\n时向百花，潭水濯冠缨。\n韦曲杜陵行乐地，尘土暗，叹漂零。\n园翁溪友总比邻。\n酒盈尊。\n肯相亲。\n落日蹇驴，扶醉两眉颦。\n磊落平生忠义胆，诗与酒，醉还醒。",
        "dynasty": "宋",
        "collection_info": null
    },
    {
        "uuid": "3adec054c663f554fe257f19854463c5",
        "title": "沁园春 子陵先生",
        "author": "林正大",
        "content": "子陵先生，故人光武，以道相忘。\n幸炎符在握，六龙在御，臣来亿兆，阳德方刚。\n自是先生，独全高节，归去江湖乐未央。\n动星象，被羊裘傲睨，一世轩裳。\n高哉不事侯王。\n爱此地山高水更长。\n盖先生心地，超乎日月，又谁如光武，器量包荒。\n立懦廉顽，有功名教，万世清风更激扬。\n无古今，想云山郁郁，江水泱泱。",
        "dynasty": "宋",
        "collection_info": null
    },
    {
        "uuid": "24f603b73b67cfa4a7b09d16acbdfc14",
        "title": "临江仙 须信干坤如逆旅",
        "author": "林正大",
        "content": "须信干坤如逆旅，都来一梦浮生。\n夜游秉烛尽欢情。\n阳春烟景媚，乐事史来并。\n座上群公皆俊秀，高谈幽赏俱清。\n飞觞醉月莫辞频。\n休论金谷罚，七步看诗成。",
        "dynasty": "宋",
        "collection_info": null
    },
    {
        "uuid": "1c7a49a271db9034c138c6e92e0d64e0",
        "title": "酹江月・念奴娇 开元盛日",
        "author": "林正大",
        "content": "开元盛日，爱名花绝品，浅红深紫。\n云想衣裳□□映，曲槛软风微度。\n群玉山头，瑶台月下，一□香凝露。\n嫣然倾国，巫山肠断云雨。\n借问标格风流，汉宫谁似，飞燕红妆舞。\n解释春风无限恨，博得君王笑语。\n七宝杯深，蒲萄酒满，胜赏今何许。\n沈香亭北，倚阑终日凝伫。",
        "dynasty": "宋",
        "collection_info": null
    },
    {
        "uuid": "cfbda9b9deba212f2536a5a762443d21",
        "title": "沁园春 诗不云乎",
        "author": "洪咨夔",
        "content": "诗不云乎，蒹葭苍苍，白露为霜。\n看高山乔木，青云老干，英华滋液，亦敛而藏。\n匠石操斤游林下，便一举采之充栋梁。\n须知道，是天将大任，翕处还张。\n薇郎玉佩丁当。\n问何事午桥花竹庄。\n又星回岁换，腊残春浅，锦熏笼紫，栗玉杯黄。\n唤起东风，吹醒宿酒，把甲子从头重数将。\n明朝去，趁传柑宴近，满袖天香。",
        "dynasty": "宋",
        "collection_info": null
    },
    {
        "uuid": "886c13d3f5ea2ce1893ddce79580bfee",
        "title": "沁园春 归去来兮",
        "author": "洪咨夔",
        "content": "归去来兮，杜宇声声，道不如归。\n正新烟百五，雨留酒病，落红一尺，风妒花期。\n睡起绿窗，销残香篆，手板搘颐还倒持。\n无人解，自追游仙梦，作送春诗。\n风流不似年时。\n把别墅江山供弈棋。\n空一川芳草，半池晴絮，歌翻长恨，赋续怀离。\n桃叶渡头，沈香亭北，往事悠悠难重思。\n徘徊处，看鸣鸠唤妇，乳燕将儿。",
        "dynasty": "宋",
        "collection_info": null
    },
    {
        "uuid": "b38748674ee7ea51b617502bd2e5e808",
        "title": "沁园春 饮马咸池",
        "author": "洪咨夔",
        "content": "饮马咸池，总辔昆仑，横鹜九州。\n庆中兴机会，天生山甫，非常事业，天授留侯。\n左搏龙蛇，右驯虎兕，万里中原谈笑收。\n功名早，便貂蝉猎猎，飞出兜牟。\n新甿无限欢讴。\n尽卖剑卖刀归买牛。\n正麦摇熏吹，黄迷断垄，秧涵朝雨，绿遍平畴。\n眼底太平，不图再见，罗拜焚香青海头。\n从今去，愿君王万岁，元帅千秋。",
        "dynasty": "宋",
        "collection_info": null
    },
    {
        "uuid": "53b831fe6fe1103e588bbcef52410bbf",
        "title": "沁园春 秋气悲哉",
        "author": "洪咨夔",
        "content": "秋气悲哉，薄寒中人，皇皇何之。\n更黄花吹雨，苍苔滑屐，栏空斗鸭，床老支龟。\n静里跫音，明边眉睫，蹴踏星河天脱鞿。\n清谈久，顿两忘妍丑，嫫姆西施。\n濂溪家住江湄。\n爱出水芙蓉清绝姿。\n好光风霁月，一团和气，尸居龙见，神动天随。\n着察工夫，诚存体段，个里语言文字非。\n君家事，莫空将太极。\n散大图碑。",
        "dynasty": "宋",
        "collection_info": null
    },
    {
        "uuid": "433363257f1680b795f2ee1f3320903c",
        "title": "风流子 锦幄醉荼䕷",
        "author": "洪咨夔",
        "content": "锦幄醉荼䕷。\n狻猊暖、银蒜压烟霏。\n正韩范安边，欧苏领客，红芳庭院，绿荫窗扉。\n着句挽春春肯住，更判羽觞挥。\n金系花腰，玉匀人面，娇慵无力，娅姹相依。\n繁华都能几，青油幕、好与遮护晴晖。\n寄语东君，莫教一片轻飞。\n向温馨深处，留欢卜夜，月移花影，露裛人衣。\n只恐明朝西垣，有诏催归。",
        "dynasty": "宋",
        "collection_info": null
    },
    {
        "uuid": "fb06d9238a9ac2325405e2c8ec0adeb7",
        "title": "贺新郎 露洗秋光透",
        "author": "洪咨夔",
        "content": "露洗秋光透。\n指岷峨、无边峭碧，与君为寿。\n万里同随琴鹤到，只愿人情长久。\n尽头白、眼青如旧。\n从臾功名三尺剑，倚函关、风雨蛟龙吼。\n谈笑取，印如斗。\n从今尽展眉峰皱。\n看诸郎、翩翩黄甲，班班蓝绶。\n一簇孙枝扶膝下，翠竹碧梧争秀。\n便嘉庆、图中都有。\n花影婆娑清昼永，护新凉、更着丝簧手。\n欢未尽，剩添酒。",
        "dynasty": "宋",
        "collection_info": null
    },
    {
        "uuid": "b9b8a37c7aa4a31e51c7ec36d83b0bb4",
        "title": "贺新郎 风软帘花约",
        "author": "洪咨夔",
        "content": "风软帘花约。\n玉壶天、芙蕖欲盖，篔筜初槊。\n宿霭收阴晴色定，一点星明碧落。\n光拍满、浮溪岝□。\n银栉铁冠风物古，更秧青、麦熟蚕登箔。\n欢取酒，为君酌。\n华堂衮绣今如昨。\n长官清、水晶灯照，珊瑚钩琢。\n富贵功名知有样，晨起一声檐鹊。\n便好趁、六更宫钥。\n龙尾朝回长燕喜，宝香深、醉引莱衣着。\n吹紫凤，舞黄鹤。",
        "dynasty": "宋",
        "collection_info": null
    },
    {
        "uuid": "22326e1542d934512d48d313314f2270",
        "title": "贺新郎 放了孤山鹤",
        "author": "洪咨夔",
        "content": "放了孤山鹤。\n向西湖、问讯水边，嫩寒篱落。\n试粉盈盈微见面，一点芳心先着。\n正日暮、烟轻云薄。\n欲搅清香和月咽，倩冯夷、为洗黄金杓。\n花向我，劝多酌。\n单于吹彻今成昨。\n未甘渠、琢玉为堂，把春留却。\n倚遍黄昏栏十二，知被儿曹先觉。\n更笑杀、卢仝赤脚。\n但得东风先手在，管绿阴、好践青青约。\n方寸事，两眉角。",
        "dynasty": "宋",
        "collection_info": null
    },
    {
        "uuid": "63f7c3b70d7ead2fbdef5a30e04ebac2",
        "title": "贺新郎 谁识昂昂鹤",
        "author": "洪咨夔",
        "content": "谁识昂昂鹤。\n且随缘、剩水残山，东村西落。\n世事几番新局面，看底却高三着。\n况转首、西山日薄。\n雪意压檐梅索笑，任柄长、柄短邻家杓。\n篘小瓮，动孤酌。\n见花忆得年时昨。\n正微醺、独步黄昏，被花迷却。\n冷月吹香春弄影，么凤梢头先觉。\n恍梦断、罗浮山脚。\n欲寄心期无驿使，想凌寒、不奈腰肢约，空凭暖，画栏角。",
        "dynasty": "宋",
        "collection_info": null
    },
    {
        "uuid": "87b154e1c5c5cce1093d14c3c5c3e1e3",
        "title": "汉宫春 南极仙翁",
        "author": "洪咨夔",
        "content": "南极仙翁，占太微元盖，洞府为家。\n身骑若木倒景，手弄青霞。\n芙蓉飞旆，映一川、新绿平沙。\n好与问，东风结子，几回开遍桃花。\n况是初元玉历，更循环数起，希有年华。\n长把清明夜气，养就丹砂。\n麻姑送酒，安期生、遗枣如瓜。\n呼儿烹试，头纲小凤团茶。",
        "dynasty": "宋",
        "collection_info": null
    },
    {
        "uuid": "41e9f6cdf509d49782ef5b0151072b37",
        "title": "夏初临 铁瓮栽荷",
        "author": "洪咨夔",
        "content": "铁瓮栽荷，铜彝种菊，胆瓶萱草榴花。\n庭户深沈，画图低映窗纱。\n数枝奇石谽谺。\n染宣和、瑞露明霞。\n于菟长啸，风林未鸣，霜草先斜。\n雪丝香里，冰粉光中，兴来进酒，睡起分茶。\n轻雷急雨，银篁迸插檐牙。\n凉入琵琶。\n枕帏开、又送蟾华。\n问生涯。\n山林朝市，取次人家。",
        "dynasty": "宋",
        "collection_info": null
    },
    {
        "uuid": "2f5da5ac20e2a7991b1b95cc53d7f255",
        "title": "满江红 送雨迎晴",
        "author": "洪咨夔",
        "content": "送雨迎晴，花事过、一庭芳草。\n帘影动、归来双燕，似悲还笑。\n笑我不知人意变，悲人空为韶华老。\n满天涯、都是别离愁，无人扫。\n海棠晚，荼䕷早。\n飞絮急，青梅小。\n把风流酝藉，向谁倾倒。\n秋水盈盈魂梦远，春云漠漠音期悄。\n最关情、鹎鵊一声催，窗纱晓。",
        "dynasty": "宋",
        "collection_info": null
    },
    {
        "uuid": "2104edbe9009b29b4627f6c1332ca089",
        "title": "满江红 把酒西风",
        "author": "洪咨夔",
        "content": "把酒西风，浑莫问、主宾谁恶。\n千古事、几□遇合，几人流落。\n肝胆轮囷溟渤小，精神浩荡蓬莱薄。\n望拒霜、红处是东山，长如昨。\n苍苔迹，何曾削。\n黄叶梦，何难觉。\n等春云出岫，秋波归壑。\n老子婆娑风度远，佳人缥缈腰肢约。\n况登高、节过又登高，须多酌。",
        "dynasty": "宋",
        "collection_info": null
    },
    {
        "uuid": "c2bbd4b08055f0cfddbce890c5f0e81c",
        "title": "天香 云母屏开",
        "author": "洪咨夔",
        "content": "云母屏开，博山炉熨，人间南极星现。\n酥篆千秋，灯图百子，酒浪花光照面。\n堂深戏彩，任父老、儿童争劝。\n耆艾相将潞国，精明恰如清献。\n春风飘香合殿。\n仗云齐、漏迟宫箭。\n正好簪荷入侍，帕柑传宴。\n日月华虫蒨绚。\n便与试、胸中五纹线。\n寿域长开，洪钧长转。",
        "dynasty": "宋",
        "collection_info": null
    },
    {
        "uuid": "b33ac1fc3d48a30ea5bfb10be2aa82f3",
        "title": "水调歌头 四海止斋老",
        "author": "洪咨夔",
        "content": "四海止斋老，百世水心翁。\n都将不尽事业，付与道俱东。\n气脉中庸大学，体统采薇天保，几疏柘袍红，千仞倚寥碧，一点驾归鸿。\n扈江蓠，贯薜荔，制芙蓉。\n午桥绿野深处，心与境俱融。\n搏控干坤龙马，簸弄坎离日月，苍鬓映方瞳。\n只恐又催诏，飞度橘花风。",
        "dynasty": "宋",
        "collection_info": null
    },
    {
        "uuid": "304a14d0c814f54b6999ca761a2eba96",
        "title": "水调歌头 如此好明月",
        "author": "洪咨夔",
        "content": "如此好明月，梅里自来无。\n炎云溽雾收尽，宇宙一冰壶。\n浅濑乍分随合，清影欲连还断，滉漾玉浮图。\n风物庾楼似，秋思欠菰蒲。\n醉魂醒，尘骨换，我非吾。\n琼箫紫凤何许，风露足清都。\n君看流光多处，缥缈澼洸人立，白与藕花俱。\n只恐姮娥妒，凉透粟生肤。",
        "dynasty": "宋",
        "collection_info": null
    },
    {
        "uuid": "52e1299ec8c2790538a3794f3875e57c",
        "title": "念奴娇 香山老矣",
        "author": "洪咨夔",
        "content": "香山老矣，正商量不下，去留蛮素。\n独立踌躇肠欲断，一段若耶溪女。\n水底新妆，空中香袖，斜日疏风浦。\n向人欲语，垂杨清荫多处。\n便好花里唤船，碧筒白酒，微吸荷心苦。\n佳月一钩天四碧，隐约明波横注。\n雪藕逢丝，擘莲见薏，枕簟凉如雨。\n一双宿鹭，伴人永夜翘伫。",
        "dynasty": "宋",
        "collection_info": null
    },
    {
        "uuid": "432cc018318d7aa7310c67a60f272756",
        "title": "念奴娇 光风霁月",
        "author": "洪咨夔",
        "content": "光风霁月，信行窝到处，人间天上。\n一笑唤回新造化，满眼翠舒红放。\n脑后功名，脚跟富贵，梦断春旗仗。\n辐巾萧散，任他虮虱龙象。\n正是杨柳初眠，海棠半睡，锦绣天开障。\n鹤骨松筋年望八，得醉不妨澜浪，节过烧灯，时催修禊，迎面韶华荡。\n宗文扶着，问翁马首何向。",
        "dynasty": "宋",
        "collection_info": null
    },
    {
        "uuid": "dcac955dcbe5f71dd36ecf322fda65db",
        "title": "更漏子 眼生花",
        "author": "洪咨夔",
        "content": "眼生花，灯缀粟。\n人在黄金列屋。\n金缕细，道冠明。\n胆瓶凉意生。\n缓歌弦，停酒斝。\n待得香风吹下。\n斜月转，断云回。\n风流不让梅。",
        "dynasty": "宋",
        "collection_info": null
    },
    {
        "uuid": "02d2092ae97b4acc859fb8358f7a7890",
        "title": "好事近 二十四番风",
        "author": "洪咨夔",
        "content": "二十四番风，才见一番花鸟。\n已是有人春瘦，正远山横峭。\n踏青底用十分晴，半阴晴方好。\n深院日长睡起，又海棠开了。",
        "dynasty": "宋",
        "collection_info": null
    },
    {
        "uuid": "eb7c8a14250f77c17b450837a08dd8a0",
        "title": "朝中措 荷花香里藕丝风",
        "author": "洪咨夔",
        "content": "荷花香里藕丝风。\n人在水晶宫。\n天上桥成喜鹊，云边帆认归鸿。\n去天尺五城南社，趣对柘袍红。\n若问安边长策，莫须浪说和戎。",
        "dynasty": "宋",
        "collection_info": null
    },
    {
        "uuid": "19cfa20f6062a607d4949c30ba6ef9c8",
        "title": "朝中措 翠盆红药护觥筹",
        "author": "洪咨夔",
        "content": "翠盆红药护觥筹。\n风物似扬州。\n春事一声杜宇，人生能几狐裘。\n有山可买，有书可读，不愿封留。\n一任东风辇路，群公苍佩鸣璆。",
        "dynasty": "宋",
        "collection_info": null
    },
    {
        "uuid": "d82d9f8b04ec57efa0a62759ab93dbdd",
        "title": "朝中措 滂葩七十二滩春",
        "author": "洪咨夔",
        "content": "滂葩七十二滩春。\n锺瑞石麒麟。\n流水行云才思，光风霁月精神。\n金蕉进酒，斑衣起舞，喜气津津。\n群玉峰头环佩，紫薇花底丝纶。",
        "dynasty": "宋",
        "collection_info": null
    },
    {
        "uuid": "0cdd07d64c7b61dc2a1904a5ffc2086a",
        "title": "点绛唇 花事无多",
        "author": "洪咨夔",
        "content": "花事无多，笙歌绾取东风住。\n玉彝雕俎，楼外更筹屡。\n醉唤骊驹，催上天梯去。\n君知否。\n半边铜虎。\n邓艾经行路。",
        "dynasty": "宋",
        "collection_info": null
    },
    {
        "uuid": "4a8c9712a55ed91ce5c4eb3367d2acfe",
        "title": "西江月 庭下宜男萱草",
        "author": "洪咨夔",
        "content": "庭下宜男萱草，墙头结子榴花。\n非烟非雾富平家。\n人物风流如画。\n宝月曾修玉斧，银河欲泛仙槎。\n美人睡起绿云斜。\n一笑扶将寿斝。",
        "dynasty": "宋",
        "collection_info": null
    },
    {
        "uuid": "e55a19d421484e7c3deee17618228d75",
        "title": "浣溪沙 苍鹤飞来水竹幽",
        "author": "洪咨夔",
        "content": "苍鹤飞来水竹幽。\n初弦凉月一帘秋。\n木犀花底试新篘。\n凤味砚供无尽藏，龙飞榜占最高头。\n慈闱洗眼看封侯。",
        "dynasty": "宋",
        "collection_info": null
    },
    {
        "uuid": "7bcf84c1ead685afd01c3bf064155c04",
        "title": "浣溪沙 细雨斜风寂寞秋",
        "author": "洪咨夔",
        "content": "细雨斜风寂寞秋。\n黄花压鬓替人羞。\n归舟云树负箜篌。\n燕子楼寒迷楚梦，凤皇池暖惬秦讴。\n暮云凝碧可禁愁。",
        "dynasty": "宋",
        "collection_info": null
    },
    {
        "uuid": "9c2100afab1b1ff6c98936a592e83b2e",
        "title": "浣溪沙 小雨轻霜作嫩寒",
        "author": "洪咨夔",
        "content": "小雨轻霜作嫩寒。\n蜡梅开尽菊花干。\n清香收拾贮诗肝。\n文武两魁前样在，功名四谏后来看。\n麻姑进酒斗阑干。",
        "dynasty": "宋",
        "collection_info": null
    },
    {
        "uuid": "1e6d8ffc600715900280481da37501b1",
        "title": "浣溪沙 六曲屏山似去年",
        "author": "洪咨夔",
        "content": "六曲屏山似去年。\n雪花欺得怕寒肩。\n小窗和月照无眠。\n笔点轻澌心欲折，烛摇斜吹泪空煎。\n伴人梅影更堪怜。",
        "dynasty": "宋",
        "collection_info": null
    },
    {
        "uuid": "210b5d9b3bc782ce283c47c17a43bf5f",
        "title": "菩萨蛮 翠翘花艾年时昨",
        "author": "洪咨夔",
        "content": "翠翘花艾年时昨。\n斗新五采同心索。\n含笑祝千秋。\n长眉如莫愁。\n流光旋磨蚁。\n换调重拈起。\n深院竹和丝。\n皱红裁舞衣。",
        "dynasty": "宋",
        "collection_info": null
    },
    {
        "uuid": "c6789aa8a79e67648e1df26d0d9c2330",
        "title": "鹧鸪天 天理从来屈有信",
        "author": "洪咨夔",
        "content": "天理从来屈有信。\n东风到处物皆春。\n门前骢马权奇种，台上慈乌反哺心。\n花岛屐，柳湖尊。\n好将长健傲长贫。\n诸孙认取翁翁意，插架诗书不负人。",
        "dynasty": "宋",
        "collection_info": null
    },
    {
        "uuid": "bd5bcfea1fc6a7c945550d765bb3ea49",
        "title": "蝶恋花 画斛黄花寒更好",
        "author": "洪咨夔",
        "content": "画斛黄花寒更好。\n人爱花繁，却被花催老。\n旧恨新愁谁酝造。\n带围暗减知多少。\n开眼万般浑是恼。\n只仗微醺，假寐宽怀抱。\n隔屋愁眉春思早。\n数声啼破池塘草。",
        "dynasty": "宋",
        "collection_info": null
    },
    {
        "uuid": "51aae45b3500a2aef7109641fa5e2a52",
        "title": "临江仙 万紫千红鬓上粉",
        "author": "洪咨夔",
        "content": "万紫千红鬓上粉，聚成一撮精神。\n宣和宫样太清真。\n韶风摇斗帐，芳露湿纶巾。\n消得流莺花底滑，一声惊起梁尘。\n扶将芍药牡丹春。\n光浮金盏面，香到玉池津。",
        "dynasty": "宋",
        "collection_info": null
    },
    {
        "uuid": "43512e8628abb5f20b02aa00a0629a0c",
        "title": "南乡子 风雨过芳晨",
        "author": "洪咨夔",
        "content": "风雨过芳晨。\n多少愁红恨紫尘。\n两点眉尖凝远碧，纷纷。\n又被杨花误一春。\n金凤压娇云。\n睡起纱窗背欠伸。\n心事欲言言不尽，沈沈。\n乳燕雏莺触拨人。",
        "dynasty": "宋",
        "collection_info": null
    },
    {
        "uuid": "5e024ed5f3da894eba5ab8bb71846fb5",
        "title": "眼儿媚 平沙芳草渡头村",
        "author": "洪咨夔",
        "content": "平沙芳草渡头村。\n绿遍去年痕。\n游丝下上，流莺来往，无限销魂。\n绮窗深静人归晚，金鸭水沈温。\n海棠影下，子规声里，立尽黄昏。",
        "dynasty": "宋",
        "collection_info": null
    },
    {
        "uuid": "a4b098fbbe22564b8d1af272ab629ebe",
        "title": "眼儿媚 花光灯影浸帘栊",
        "author": "洪咨夔",
        "content": "花光灯影浸帘栊。\n蓬岛现仙翁。\n瑶裾织翠，诗瞳点碧，酒脸潮红。\n窦郎阴德知多少，万卷奏新功。\n前庭梧竹，后园桃李，无限春风。",
        "dynasty": "宋",
        "collection_info": null
    },
    {
        "uuid": "8739cc1b382b84a02a1a76fde5dc96a2",
        "title": "南乡子 霜月冷婷婷",
        "author": "洪咨夔",
        "content": "霜月冷婷婷。\n夹岸芦花雪点成。\n短艇水晶宫里系，闲情。\n谁道芙蓉更有城。\n阿鹊数归程。\n人倚低窗小画屏。\n莫恨年华飞上鬓，堪凭。\n一度春风一度莺。",
        "dynasty": "宋",
        "collection_info": null
    },
    {
        "uuid": "d4e5fb29bbddb262d0faa831a64d2657",
        "title": "祝英台近 脸长红",
        "author": "洪咨夔",
        "content": "脸长红，眉半白，老鹤饱风露。\n岁换星移，禄运又交午。\n须知命带将来，福推不去，稳做个、荣华彭祖。\n记初度。\n谢他紫燕黄鹂，争先送好语。\n春满湖山，历历旧游处。\n管教柳外行厨，花边步屧，长占断、好晴奇雨。",
        "dynasty": "宋",
        "collection_info": null
    },
    {
        "uuid": "43910912d4a14e8493b12f2214f46b1b",
        "title": "谒金门 春正美",
        "author": "洪咨夔",
        "content": "春正美。\n满眼万红千紫。\n收拾群香归瓮蚁。\n长年花信里。\n深院帘栊如水。\n双燕呢喃芳垒。\n唾碧轻衫人送喜。\n梅梢新结子。",
        "dynasty": "宋",
        "collection_info": null
    },
    {
        "uuid": "1bc2dd42387ad108d449ef1c8bdac39d",
        "title": "谒金门 开笑口",
        "author": "洪咨夔",
        "content": "开笑口。\n又是茱萸重九。\n好水佳山长似旧。\n健如黄犊走。\n菊蕊峥峥如豆。\n风雨轻寒初透。\n檐外鹊声谁送酒。\n莫闲金碗手。",
        "dynasty": "宋",
        "collection_info": null
    },
    {
        "uuid": "7050200b8387fce8b876dc4ccf30dcd5",
        "title": "卜算子 簸弄柳梢春",
        "author": "洪咨夔",
        "content": "簸弄柳梢春，呼吸花心露。\n倦粉娇黄扇底风，尽向眉心度。\n唤醒海棠红，约住樱桃素。\n上到瑶台最上层，共跨青鸾去。",
        "dynasty": "宋",
        "collection_info": null
    },
    {
        "uuid": "6a935ace2c459322280eabc50d8a4b1f",
        "title": "卜算子 芍药打团红",
        "author": "洪咨夔",
        "content": "芍药打团红，萱草成窝绿。\n帘卷疏风燕子归，依旧卢仝屋。\n贫放曲生疏，闻到青奴熟。\n扫地焚香伴老仙，人胜连环玉。",
        "dynasty": "宋",
        "collection_info": null
    },
    {
        "uuid": "6d72558cc760f977ca8e0503fab6d4eb",
        "title": "柳梢青 野服纶巾",
        "author": "洪咨夔",
        "content": "野服纶巾。\n白发红颊，无限阳春。\n二满三平，粗衣淡饭，锺鼎山林。\n尊前喜气轮囷，道蚕麦、今朝甲申。\n天放新晴，人占一饱，老子宽心。",
        "dynasty": "宋",
        "collection_info": null
    },
    {
        "uuid": "127778f48bd998b639a93dcb6d9f53b3",
        "title": "天仙子 风月分将秋一半",
        "author": "洪咨夔",
        "content": "风月分将秋一半。\n昨夜月明今夜满。\n有人笙鹤御风来，玉绳转。\n银河淡。\n凉入天孙云锦段。\n笑拈桂枝香婉娩。\n十字金书光照眼。\n看看细札促归来，漏声缓。\n珂声远。\n夜宿玉堂谁是伴。",
        "dynasty": "宋",
        "collection_info": null
    },
    {
        "uuid": "f20dda7a4b673d948d057dc3e0958284",
        "title": "摸鱼儿 甚幽人、被花勾引",
        "author": "赵与洽",
        "content": "甚幽人、被花勾引，庭皋遥夜来去。\n江空岁晚谁为伴，只有琼枝玉树。\n愁绝处。\n望万里瑶台，梦断迷归路。\n花还解语。\n更雪琢精神，冰相韵度。\n粉黛尽如土。\n飘仙袂，曾缀蕊珠鹓鹭。\n云茵月障千步。\n莫教衣袖天香冷，恐怨美人迟暮。\n更起舞。\n任斗转参横，翠羽曾知否。\n尘缘自误。\n终待骖鸾，乘风共去。\n长作此花主。",
        "dynasty": "宋",
        "collection_info": null
    },
    {
        "uuid": "ed5b3f2240ac2a38a5c1044483c32157",
        "title": "江城梅花引 单衾寒引画龙声",
        "author": "赵与洽",
        "content": "单衾寒引画龙声。\n雨初晴。\n月微明。\n竹外溪边，低见一枝横。\n澹月疏花三四点，尚春浅，早相看、似有情。\n夜来袖冷暗香凝。\n恨半销，酒半醒。\n靓妆照影，未忺整、雪艳冰清。\n只恐不禁、愁绝易飘零。\n待得南楼三弄彻、君试看，比从前、更瘦生。",
        "dynasty": "宋",
        "collection_info": null
    },
    {
        "uuid": "20de62edca313c94b24025408a31e6ca",
        "title": "碧牡丹 破镜重圆",
        "author": "李致远",
        "content": "破镜重圆，分钗合钿，重寻绣户珠箔。\n说与从前，不是我情薄。\n都缘利役名牵，飘蓬无定，翻成轻负。\n别后情怀，有万千牢落。\n经时最苦分携，都为伊、甘心寂寞。\n纵满眼、闲花媚柳，终是强欢不乐。\n待凭鳞羽，说与相思，水远天长又难托。\n而今幸已再逢，把轻离断却。",
        "dynasty": "宋",
        "collection_info": null
    },
    {
        "uuid": "64e2f53f6ca02dddfc7535b206bf3938",
        "title": "失调名 持节助调羹",
        "author": "张琳",
        "content": "持节助调羹。",
        "dynasty": "宋",
        "collection_info": null
    },
    {
        "uuid": "d2ae6add91c788207957c6f5c4a2dfd3",
        "title": "翻香令 醉和春恨拍阑干",
        "author": "邬虑",
        "content": "醉和春恨拍阑干。\n宝香半灺倩谁翻。\n丁宁告、东风道，小楼空，斜月杏花寒。\n梦魂无夜不关山。\n江南千里霎时间。\n且留得、鸾光在，等归时，双照泪痕干。",
        "dynasty": "宋",
        "collection_info": null
    },
    {
        "uuid": "98fa4116b3f8f105a3b169cab3c339af",
        "title": "如梦令 素养浩然之气",
        "author": "冯熔",
        "content": "素养浩然之气，铁石心肠谁拟。\n蒿目县前江，不逐队鱼游戏。\n藏器。\n藏器。\n只等时乘奋起。",
        "dynasty": "宋",
        "collection_info": null
    },
    {
        "uuid": "17c6b22868ac2596dd964a9a65cf9734",
        "title": "念奴娇 调冰弄雪",
        "author": "刘镇2",
        "content": "调冰弄雪，想花神清梦，徘徊南土。\n一夏天香收不起，付与蕊仙无语。\n秀入精神，凉生肌骨，销尽人间暑。\n稼轩愁绝，惜花还胜儿女。\n长记歌酒阑珊，开时向晚，笑浥金茎露。\n月浸栏干天似水，谁伴秋娘窗户。\n困殢云鬟，醉敧风帽，总是牵情处。\n返魂何在，玉川风味如许。",
        "dynasty": "宋",
        "collection_info": null
    },
    {
        "uuid": "fa9bc8c3a18b5d41ba160c26b59a21f8",
        "title": "行香子 露叶烟条",
        "author": "刘镇2",
        "content": "露叶烟条。\n天与多娇。\n算风流、张绪难消。\n恼人春思，政自无聊。\n赖敛愁眉，酣醉眼，减围腰。\n风絮相邀。\n蝶弄莺嘲。\n最关情、是短长桥。\n解骖分袂，催上兰桡。\n更绿波平，红日坠，碧云遥。",
        "dynasty": "宋",
        "collection_info": null
    },
    {
        "uuid": "20b52988ace3a10a99da11b155c859a5",
        "title": "沁园春 谁似花翁",
        "author": "刘镇2",
        "content": "谁似花翁，长年湖海，蹇驴弊裘。\n想江尘醉帽，青楼歌扇，挥金谈笑，惜玉风流。\n吴下阿蒙，江南老贺，肯为良田二顷谋。\n人间世，算到头一梦，蝼蚁王侯。\n悠悠。\n吾道何求。\n况白首相逢说旧游。\n记疏风淡月，寒灯古寺，平章诗境，分付糟丘。\n聚散抟沙，炎凉转烛，归去来兮万事休。\n无何有，问从前那个，骑鹤扬州。",
        "dynasty": "宋",
        "collection_info": null
    },
    {
        "uuid": "704e2639f9be3dd1207423d0aea908f6",
        "title": "沁园春 爽气西来",
        "author": "刘镇2",
        "content": "爽气西来，玉削群峰，千杉万松。\n望疏林清旷，晴烟紫翠，雪边回棹，柳外闻钟。\n夜月琼田，夕阳金界，倒影楼台表里空。\n桥阴曲，是旧来忠定，手种芙蓉。\n仙翁。\n心事谁同。\n付鱼鸟相望一笑中。\n向月梅香底，招邀和靖，云山高处，问讯梁公。\n物象搜奇，风流怀古，消得文章万丈虹。\n沈吟久，想依依春树，人在江东。",
        "dynasty": "宋",
        "collection_info": null
    },
    {
        "uuid": "938d5dc29de2783cf5b181baf669a017",
        "title": "花心动 鸠雨催晴",
        "author": "刘镇2",
        "content": "鸠雨催晴，遍园林、一番绿娇红媚。\n柳外金衣，花底香须，消得艳阳天气。\n障泥步锦寻芳路，称来往、纵横珠翠。\n笑携手，旗亭问酒，更酬春思。\n还记东山乐事。\n向歌雪香中，伴春沈醉。\n粉袖殢人，彩笔题诗，陶写老来风味。\n夜深银烛明如昼，待归去、看承花睡。\n梦云散，屏山半熏沈水。",
        "dynasty": "宋",
        "collection_info": null
    },
    {
        "uuid": "d53813ecdcb09ecc607087b0293d167c",
        "title": "汉宫春 日软风柔",
        "author": "刘镇2",
        "content": "日软风柔，望暖红连岛，晴绿平川。\n寻芳拾蕊，胜伴陌上鲜妍。\n玉骢归路，记青门、曾堕吟鞭。\n人去后，庭花弄影，一帘香月娟娟。\n追念旧游何在，叹佳期虚度，锦瑟华年。\n博山夜来烬冷，谁换沈烟。\n屏帏半掩，奈梦云、不到愁边。\n春易老，相思无据，闲情分付鱼笺。",
        "dynasty": "宋",
        "collection_info": null
    }
]