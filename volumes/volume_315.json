[
    {
        "uuid": "0cb42e0499bad4e474462b04ff0d9eac",
        "title": "本是一首寄芸叟",
        "author": "孔平仲",
        "content": "本末已倒置，是非当告谁。\n同为天涯客，根冷聊相依。\n生平尚气节，相约老不衰。\n煎烹虽炎炎，何损百炼姿。\n太过空自反，急鞭尤恐迟。",
        "dynasty": "宋",
        "collection_info": null
    },
    {
        "uuid": "0a581c2ee780f88432452fd95ed7279f",
        "title": "相看一首寄芸叟",
        "author": "孔平仲",
        "content": "相与同少壮，看看俱老人。\n过日如脱兔，半生若浮云。\n百事多龃龉，不如收此身。\n寄心青霞杪，一笑轻千钧。\n行行秋雁去，书此赠情亲。",
        "dynasty": "宋",
        "collection_info": null
    },
    {
        "uuid": "afbb52b269022196940833eb226a9542",
        "title": "朋友一首寄芸叟",
        "author": "孔平仲",
        "content": "面朋随俯仰，心友存终始。\n频数寄诗书，因斯作疮痏。\n此疏彼何密，已矣难湔洗。",
        "dynasty": "宋",
        "collection_info": null
    },
    {
        "uuid": "28150357fda7e4bdb2be236f861990ac",
        "title": "题织锦璇玑图  其一",
        "author": "孔平仲",
        "content": "红窗小泣低声怨，永夕春寒斗帐空。\n中酒落花飞絮乱，晓鶑啼破梦匆匆。",
        "dynasty": "宋",
        "collection_info": null
    },
    {
        "uuid": "d9c5002281fa4c9560f83f9ce858237d",
        "title": "题织锦璇玑图  其二",
        "author": "孔平仲",
        "content": "晞草露如郎行薄，乱花风似客情多。\n归鸿见处弹珠泪，语燕闻时敛翠蛾。",
        "dynasty": "宋",
        "collection_info": null
    },
    {
        "uuid": "4a8fa328dcc325822e94acb45135cb40",
        "title": "题织锦璇玑图  其三",
        "author": "孔平仲",
        "content": "同谁更倚閒窗绣，落日红扉小院深。\n东復西流分水岭，恨兼愁续断弦琴。",
        "dynasty": "宋",
        "collection_info": null
    },
    {
        "uuid": "84fa3fd5fca9d266217d062a1bc039e3",
        "title": "题织锦璇玑图  其四",
        "author": "孔平仲",
        "content": "肠断写愁萦字字，锦纹传意寄君看。\n床空照月残灯冷，黄叶霜前秋信寒。",
        "dynasty": "宋",
        "collection_info": null
    },
    {
        "uuid": "6af7a493c1a1eb3247acb9bdf72364c7",
        "title": "题织锦璇玑图  其五",
        "author": "孔平仲",
        "content": "前堂画烛残凝泪，半夜清香旧惹衾。\n烟锁竹枝寒宿鸟，水沉天色霁横参。",
        "dynasty": "宋",
        "collection_info": null
    },
    {
        "uuid": "f6cdec5e93d8c96ee24540dd8152d25b",
        "title": "星名诗呈提刑曾朝散",
        "author": "孔平仲",
        "content": "华胄参元后，高门辅弼臣。\n庄池初奋翼，舜旦早逢辰。\n云木千寻秀，鑪金百炼纯。\n日边虚位着，楚尾望车尘。\n尚德真肤使，存心信吉人。\n包含誉尤美，平格泽惟均。\n短髮怜衰老，黄金媿拊循。\n礼容长不责，恩义极相亲。\n最要箕张口，深怜井有人。\n孤危荷全度，谋报毕余身。",
        "dynasty": "宋",
        "collection_info": null
    },
    {
        "uuid": "2587e71788aef77713c776ce7f9b71ad",
        "title": "和徐道腴波字",
        "author": "孔平仲",
        "content": "人横玉管宁无意，风入春江总是波。\n把袂相牵招饮去，岳阳城外酒徒多。",
        "dynasty": "宋",
        "collection_info": null
    },
    {
        "uuid": "d1e31dcf24684312a06f1f3f1c1ea498",
        "title": "席上口授杜仲观",
        "author": "孔平仲",
        "content": "暮雨萧萧何不止，东风弄白起江波。\n绿杨绾作同心结，杜子春来狂兴多。",
        "dynasty": "宋",
        "collection_info": null
    },
    {
        "uuid": "cc04fae51a85a87c894a6092bbb65b1c",
        "title": "累约慎思视事今已入境盘桓不进欲以十四日交承又云六甲穷日戏作藏头一首",
        "author": "孔平仲",
        "content": "工巧新诗寄递筒，同声稍稍变他宫。\n口传知受诸君指，日好何论六甲穷。\n躬自省愆方久仄，人多助虐更磨砻。\n石渠旧友年家契，大笑今朝已落空。",
        "dynasty": "宋",
        "collection_info": null
    },
    {
        "uuid": "96249d4aa260c8d81870b21d09e2d176",
        "title": "慎思移日至月望交割口占奉呈",
        "author": "孔平仲",
        "content": "日日高楼倚望君，口吟心想跂清尘。\n土膏着雨苍葭出，山色凝云翠黛颦。\n卑冗一官谁羽翼，异同千状极艰辛。\n十分明月迎新守，寸步江村老尽春。",
        "dynasty": "宋",
        "collection_info": null
    },
    {
        "uuid": "c847371aad0212857c934e3f97bcc539",
        "title": "建茶一首",
        "author": "孔平仲",
        "content": "建茶一杯午睡起，除渴蠲烦无此比。\n满庭叶暗啼野鶑，平地雨足生春水。\n定心宁息守丹竈，执固养和归赤子。\n破须速补勉旃修，危可求安灼然理。\n成事何论轩冕贵，收身早占云泉美。\n开门纳盗误人多，闭关扫轨从今始。",
        "dynasty": "宋",
        "collection_info": null
    },
    {
        "uuid": "daada84e367ccd68a0560ba415ce7207",
        "title": "周亨叔推官见示诗轴",
        "author": "孔平仲",
        "content": "黄金炼语玉琢词，绢素中度无轻纰。\n幼时文采已奇绝，妇老儿长今可知。\n外窥骄虏亦有作，孙吴暗合知兵略。\n虀盐气味异膏粱，臼中丹砂非俗药。",
        "dynasty": "宋",
        "collection_info": null
    },
    {
        "uuid": "106e4af592d1b2134fde01de479b0b9a",
        "title": "集文选句赠别",
        "author": "孔平仲",
        "content": "离别在须臾，置酒宴所欢。\n借问此何时，萋萋春草繁。\n江蓠生幽渚，山樱发欲然。\n游丝映空转，红药当阶翻。\n飞鸟绕树翔，哀猿响南蛮。\n相与数子游，行迈越长川。\n相去日已远，光景不可攀。\n举目增永慕，叙意于濡翰。",
        "dynasty": "宋",
        "collection_info": null
    },
    {
        "uuid": "9a873c6b07db97be10f5e0d53e4b32b1",
        "title": "文选集句寄慎思交代学士慎思游岳老夫守舍叙述游旧慎问交承与夫舍舟登陆之策俱在此矣",
        "author": "孔平仲",
        "content": "邓生何感激，志尚好书诗。\n清机发妙理，言论准宣尼。\n翰墨时间作，文雅纵横飞。\n弥年缺相从，梦想见容辉。\n自昔同寮寀，恩爱两不疑。\n洁身跻秘阁，携手游郊畿。\n一麾乃出守，桑梓有余辉。\n濡迹涉江湘，将就衡阳栖。\n渺渺孤舟游，洲渚既淹时。\n凤凰集南岳，平生遂幽期。\n岩峭岭稠迭，高高入云霓。\n企石挹飞泉，陵冈掇丹荑。\n即事既多美，游子澹忘归。\n春仲尚未发，悠悠隔山陂。\n今我惟困蒙，处身孤且危。\n顾影悽自怜，悄悄令人悲。\n一心抱区区，知音世所希。\n块然守空堂，高窗时动扉。\n仰视浮云翔，密雨如散丝。\n中夜抚枕叹，轩车来何迟。\n倾想迟嘉音，会合何时谐。\n借问下车日，临路犹迟迴。\n春江壮风涛，渔潭雾未开。\n肃此尘外轸，以副饥渴怀。",
        "dynasty": "宋",
        "collection_info": null
    },
    {
        "uuid": "8c8d93e243190dbeb5fe67eb5e34cfcb",
        "title": "一胜篇",
        "author": "孔平仲",
        "content": "我与承君棋，结局赢一路。\n太多亦何用，停则无胜负。\n天清与地宁，妙绝占此数。\n正如贾坚射，不中乃奇处。",
        "dynasty": "宋",
        "collection_info": null
    },
    {
        "uuid": "25d80d9f3279f2a195de72f4ce20ce59",
        "title": "再胜篇",
        "author": "孔平仲",
        "content": "再胜路几许，非一亦非三。\n小雅连大雅，周南兼召南。\n舜目处其半，临爻与之参。\n在我犹不足，自笑无乃贪。",
        "dynasty": "宋",
        "collection_info": null
    },
    {
        "uuid": "3e2710a5ce7c3f2054eb6d2669f196f4",
        "title": "嘲承君",
        "author": "孔平仲",
        "content": "已填实局余五黑，天数相符岂人力。\n虽于洪范少四畴，若比武成多二策。\n我诗杂组今几首，鼯鼠技穷那復有。\n泰山风拔大夫松，彭泽霜陨先生柳。",
        "dynasty": "宋",
        "collection_info": null
    },
    {
        "uuid": "6e06b1292214c4e4d2c5b17f923831e4",
        "title": "承君棋输包子诗以促之  其一",
        "author": "孔平仲",
        "content": "君看射夫指，柔软作皮室。\n君看艷妇手，缝帛恐不密。\n草木渐丛生，正渴柚与橘。\n亟遣中丞来，莫令章句出。",
        "dynasty": "宋",
        "collection_info": null
    },
    {
        "uuid": "5d8703b5732ffb516a64c0febad27740",
        "title": "承君棋输包子诗以促之  其二",
        "author": "孔平仲",
        "content": "承君非耄荒，意似羞棋败。\n未应倒干戈，当且解粉黛。\n如何画虎手，乃作死麕态。\n贡茅缓不诛，含覆吾已大。",
        "dynasty": "宋",
        "collection_info": null
    },
    {
        "uuid": "6895c81b8a1046495bcd8152e5ab55fa",
        "title": "承君输十三筹",
        "author": "孔平仲",
        "content": "欲知输筹数，计月乃闰年。\n秦筝有几弦，汴上楼几间。\n宝从真如献，人逐耿恭还。\n老氏死之徒，孙子着书篇。",
        "dynasty": "宋",
        "collection_info": null
    },
    {
        "uuid": "3d05258d791b539708d16e9c743c924a",
        "title": "走笔呈承君",
        "author": "孔平仲",
        "content": "围棋屡北当復战，乘兴能来不待邀。\n杜牧诗如道今日，最宜檐雨竹萧萧。",
        "dynasty": "宋",
        "collection_info": null
    },
    {
        "uuid": "d101fdcf4fb0bfd235766514da44bbad",
        "title": "风人一绝",
        "author": "孔平仲",
        "content": "须烦玉手自操刀，便趁槐芽作冷淘。\n剩泼葱油抹羊肉，不嫌潇洒爱萧骚。",
        "dynasty": "宋",
        "collection_info": null
    },
    {
        "uuid": "499ff555f3b95dfb458b2592bad0e136",
        "title": "戏承君  其一",
        "author": "孔平仲",
        "content": "一自棋输日望之，至今肃肃草生时。\n知君苦爱刀笔吏，使我长吟风雨诗。\n已共苞稂泉浸湿，更听甫草马鸣悲。\n子云寂寞方无頼，想见馨香杂祭脂。",
        "dynasty": "宋",
        "collection_info": null
    },
    {
        "uuid": "5385fa44d8f9fd8a4f03245fd3ea8d55",
        "title": "戏承君  其二",
        "author": "孔平仲",
        "content": "越上荒山浪得名，如何开邑在彭城。\n飘萧云意迷秋日，索寞人心恋玉京。\n花倚宫墙无限好，泉流古寺有余清。\n尽芟野艾栽修竹，更听虞弦奏九成。",
        "dynasty": "宋",
        "collection_info": null
    },
    {
        "uuid": "2e699b35f94051c5249073eb13f7d84b",
        "title": "戏承君  其三",
        "author": "孔平仲",
        "content": "至忠至朴少人知，思话胸中听者谁。\n长史移家真暂住，相君为冠定他时。\n道斋不废持三宝，资斧何须措一辞。\n更有閒堂奉清宴，客来檐雨看围棋。",
        "dynasty": "宋",
        "collection_info": null
    },
    {
        "uuid": "9f63efa530fd1ca5b274cc25972bf5ab",
        "title": "戏承君  其四",
        "author": "孔平仲",
        "content": "次君门户想风标，千载齐梁已寂寥。\n隋后如何依异域，秋晨定不怨凉飈。\n半揎红袖能调瑟，满把真珠看结条。\n它日兰陵若归去，临江滩上略相邀。",
        "dynasty": "宋",
        "collection_info": null
    },
    {
        "uuid": "85dfc761b341e377f22c8db9da3cbdc2",
        "title": "承君输棋八路",
        "author": "孔平仲",
        "content": "君希元凯才，我异厨顾党。\n诛蛮几首级，十指屈其两。\n疾风摧桂林，异梦吞卦象。\n疲极曳杖归，颦眉有余怏。",
        "dynasty": "宋",
        "collection_info": null
    },
    {
        "uuid": "fd06c87cbaaa5e35658ab935101d2a3e",
        "title": "萧器之小饮诵王舒公药名诗因效其体",
        "author": "孔平仲",
        "content": "萧郎嘉客近远志，把酒劝宾郎半醉。\n自然同类易相投，官守从容况无事。\n清晨曲糵寒有力，倒洒金钟乳花滴。\n十分蘸甲香且醇，不觉昏黄连夜色。\n雀噪乌栖奈晚何，匆匆白日若飞梭。\n青青百草霜已歇，墙阴浅白微轻雪。\n庭梅香腻粉苞解，岁律将旋復花发。\n铜壶泣水银箭短，漏声断续随风远。\n起视天南星斗稀，蟾蜍已黑牵牛低。\n知子多情惜分散，山公酩酊自当归。",
        "dynasty": "宋",
        "collection_info": null
    },
    {
        "uuid": "97e334cb8d0636947a16ef22283511f6",
        "title": "再作药名诗一篇呈器之",
        "author": "孔平仲",
        "content": "肥羊作臛香出厨，膏粱姜桂品味俱。\n夙开东阁戒诸客，千金腾踊沽酒壶。\n飞觥倒杓约不退，一卷百盏皆无余。\n不须呼卢会六博，笙簧琴筑非真乐。\n萧郎独以酒娱宾，怜子心勤憎子虐。\n眼前覆花不容起，面赤復令须满酌。\n更深闪闪灯焰消，照天烛黄蜡洒膏。\n欲逃人觉安敢去，饮水只欲吞波涛。\n青烟鬰鬰金鸭细，花上红酥合香蒂。\n四垂银箔不知寒，却劝金罂子同醉。\n久不见子眼空青，见子宛然犹旧情。\n败船如簁寄江水，天阴夜半防风起。\n告归急走城西角，如粉霜花衣上落。\n屡蒙大幅扫长篇，才薄何由继高作。",
        "dynasty": "宋",
        "collection_info": null
    },
    {
        "uuid": "68f0c0cc0c151bc7e8d0ef16727f55f2",
        "title": "与董承君棋辄胜四筹作药名五言诗奉戏",
        "author": "孔平仲",
        "content": "董子犷且狂，孔公孽更毒。\n文楸石棋子，白及黑对局。\n预知子轻敌，锐胆坐看覆。\n一时罗列徧，先与推大腹。\n欻如飞廉驱，窘若防风戮。\n余兵尚百合，续断聊忽忽。\n猛虎仗爪牙，中涂佯踯躅。\n嗟嗟草草甚，驱猪令迫逐。\n直前无夷险，觱拨下子速。\n而我颇从容，莽草先设伏。\n常山肆纵横，大戟挟长毂。\n威灵先震荡，巨胜侔破竹。\n萧萧马鸣退，战血余川谷。\n百步笑奔崩，独活嗟穷蹙。\n萎蕤不復骋，销蚀神采缩。\n作诗诮伊棋，我壮知子曲。",
        "dynasty": "宋",
        "collection_info": null
    },
    {
        "uuid": "31043925a0fe081acd661ac28882e739",
        "title": "亶父寄示与谯冲元唱和药名诗因作一篇奉寄",
        "author": "孔平仲",
        "content": "天南星斗垂晶荧，麻姑山色排空青。\n人中白眉谁第一，周郎独以文章名。\n少年折桂心已壮，大学弱冠众所惊。\n严徐长卿词格老，合上芸台预雠讨。\n赤车素者已为淹，復令倅郡淮南道。\n蕲春何幸人熙熙，有贤使君子副之。\n铃阁深沉香一炷，綵笺舒卷百篇诗。\n藏鳞伏翼聊展转，有才无患子不显。\n楚泽兰芳莫谩悲，秦乌头白终当返。\n我栖江上松萝深，自甘草莽长陆沉。\n忽忽光景又半夏，书房风月澄人心。\n昏黄禽噪悄不乐，架木通渠清河濯。\n雨余凉风袭衣襟，半天河汉垂檐角。\n惟恨与子未从容，紫芝眉宇何时逢。\n频以青琅玕寄我，不须怊怅白头翁。",
        "dynasty": "宋",
        "collection_info": null
    },
    {
        "uuid": "7e7e059d717064f96c35cf100f7f9094",
        "title": "再作药名诗一首寄亶父并用本字更不假借此诸名布在本草中虽或隠晦然以为不当但取世俗之所知而遗其所不知亦君子之用心也至于搜索牵合亦可以发人意思而消磨光景请亶父同作",
        "author": "孔平仲",
        "content": "忆昔见子龙沙边，冰台玉壶气凛然。\n才薄人微辱取友，青蒿媿倚昆崙颠。\n诗锋利如立刀剑，谈经辨博森戈鋋。\n贤愚校我几百倍，预知子必转青天。\n别来喧卑共谁语，神游阆苑长思仙。\n京师再见空草草，琐细辛勤官事牵。\n如今相去水南北，一别羁旅还隔年。\n每思益友在咫尺，九江地与蕲黄连。\n作诗寄我解离恨，紫贝珊瑚堆目前。\n灵蛇含珠久不吐，骏马衔脱谁能先。\n弥天雄句骇俗耳，入木香煤濡綵笺。\n嗟余鄙讷会强敌，蜀鸡格斗非所便。\n未甘遂服强一战，光焰消缩何由然。\n我居此土颇大适，门对庐山飞玉泉。\n火云烧赤赫日炽，委蛇退食甘昼眠。\n环池老木自却暑，清波白石明相鲜。\n木香漠漠初过雨，水英灿灿新开莲。\n区区余心最念子，空对黄昏江月圆。\n重楼远望君不见，淮南细草迷苍烟。",
        "dynasty": "宋",
        "collection_info": null
    },
    {
        "uuid": "35f98fcb130dba1823c1b31d9a65a9f4",
        "title": "亶甫寄示庐山高药名诗亦作一首奉酬不犯唱首兼用本字更不假借",
        "author": "孔平仲",
        "content": "噫戏庐山乎高哉，山连大江势横绝。\n虎卷龙拏起霜雪，五湖七泽泻波来。\n百穿千孔吞吐成云雷，其上自有飞瀑水。\n白如一疋练，半天河汉倾崔嵬。\n苍苍石壁插空翠，漠漠云华自开闭。\n水甘松香涧谷深，黄精枸杞生成林。\n地无虎狼毒草木，但闻仙童玉女语笑之清音。\n君不见当时匡续断世故，结庐莽草无寻处。\n又不见渊明无心五斗米，石床醉卧呼不起。\n真君种杏人获生，远公白莲开玉英。\n松肪柏实皆可饱，何必皓露栖金茎。\n我欲攀崖采紫芝，道中逢仙一问之。\n接余之手生虹蜺，昆崙太室相追随。\n玄台绛阙恣远游，旁通三岛逮十洲。\n柯消石烂未肯休，千秋万岁一瞑目，下视尘世如蜗牛。",
        "dynasty": "宋",
        "collection_info": null
    },
    {
        "uuid": "65eb4f0b9e0a12c1caff401289c18a7a",
        "title": "八音诗  其一",
        "author": "孔平仲",
        "content": "金风荡炎暑，六合气已清。\n石崇南山高，晨起见峥嵘。\n丝垂虫就茧，彼各有所营。\n竹实不足饱，凤凰尚饥鸣。\n匏瓜固贱草，引蔓上高城。\n土地之所宜，结子如瓶罂。\n革带守空文，岁月逝可惊。\n木落行且秀，欣欣候春荣。",
        "dynasty": "宋",
        "collection_info": null
    },
    {
        "uuid": "ac490c91256034b493267f876a363885",
        "title": "八音诗  其二",
        "author": "孔平仲",
        "content": "金杯十分酒，酌子消百忧。\n石可补青天，弃与瓦砾侔。\n丝可弦南风，织成绢素柔。\n竹帛未书功，光景忽以遒。\n匏繫久不食，栖栖江上洲。\n土鼓与蒉桴，为用先鸣球。\n革带人所贱，犹列下邳侯。\n木有栋梁材，终当回万牛。",
        "dynasty": "宋",
        "collection_info": null
    },
    {
        "uuid": "d6d8213f4f7abcd18e694d22633bd81c",
        "title": "八音诗  其三",
        "author": "孔平仲",
        "content": "金谷草离离，绿珠魂已蛰。\n石崇虽富贵，一散不可集。\n丝亦不须悲，岐亦不须泣。\n竹林诸逸士，以醉名自立。\n匏弦且为乐，惜此光景急。\n土人劝我勤，朱紫当早拾。\n革性以从容，矫揉未易入。\n木散姑自全，宁求斧斤及。",
        "dynasty": "宋",
        "collection_info": null
    },
    {
        "uuid": "4b4d19142a40a0316195bdfa4067a74e",
        "title": "八音诗  其四",
        "author": "孔平仲",
        "content": "金色晦尘垢，人疑以为鍮。\n石有洁白姿，昧者比琳璆。\n丝缲不尽绪，谁与结绸缪。\n竹可裁笙竽，奈何困薪槱。\n匏黄已落蔕，岁序飒惊秋。\n土壤厌卑湿，山川嗟阻修。\n革车召武士，折敌当与谋。\n木铎一奋剑，为君斩倡优。",
        "dynasty": "宋",
        "collection_info": null
    },
    {
        "uuid": "eda9461b70ba274115de451c6b3ba063",
        "title": "八音诗  其五",
        "author": "孔平仲",
        "content": "金弦调阴阳，诸公尽梁栋。\n石室校图书，英才皆屈宋。\n丝侵鬓边髮，濒老知无用。\n竹径理旧居，蔬畦阅新种。\n匏刳以酌酒，自唱出歌送。\n土燥叶可收，水清鱼益众。\n革屦随藜杖，徜徉步方纵。\n木末见栖鸦，暝归街鼓动。",
        "dynasty": "宋",
        "collection_info": null
    },
    {
        "uuid": "4a8d344a6ff385d68d68762973cc6636",
        "title": "八音诗  其六",
        "author": "孔平仲",
        "content": "金乌卷海水，东欲上扶桑。\n石性本沉滞，不能随波扬。\n丝萦自作茧，渐老甘退藏。\n竹会有青色，牵人幽兴长。\n匏羹若可饱，何必羡牛羊。\n土室若可安，不须高栋梁。\n革以脂自柔，铁遇火则烊。\n木可揉而直，惟士心有常。",
        "dynasty": "宋",
        "collection_info": null
    },
    {
        "uuid": "73c3d93c4a59a0b833617db19a1017f2",
        "title": "又谢诸君酬和",
        "author": "孔平仲",
        "content": "金兰诸益友，一一皆诗家。\n石音尽清越，使我惭淫哇。\n丝棼强抽绪，语句多疵瑕。\n竹笺屡涂窜，谁谓点不加。\n匏实虽百枚，不如一甘瓜。\n土朱重千钧，不如一丹砂。\n革去齐梁体，羡君吐天葩。\n木强未肯休，余辞缀车斜。",
        "dynasty": "宋",
        "collection_info": null
    },
    {
        "uuid": "808070ecf874db6919fac966ed86202a",
        "title": "又奉项元师",
        "author": "孔平仲",
        "content": "金刚有遗偈，难以声音求。\n石击乃有光，是名为火不。\n丝从何处来，认着从茧抽。\n竹本由根生，根外又何由。\n匏开即为勺，针屈即为钩。\n土地水火风，合为一浮沤。\n革易固不常，沩山水牯牛。\n木性无荣谢，古今春復秋。",
        "dynasty": "宋",
        "collection_info": null
    },
    {
        "uuid": "fdb35aa17dd6020f48382ffc6814d84f",
        "title": "又奉朱明叟",
        "author": "孔平仲",
        "content": "金榜阅名姓，于今二十秋。\n石陨鹢退飞，才命不相谋。\n丝绳可比直，应笑曲如鈎。\n竹未遇蔡邕，有声谁见求。\n匏瓜岂无蔓，奈何枝不樛。\n土俗相慢侮，有如东家丘。\n革囊贮珠玉，至宝勿暗投。\n木若假先容，为君效绸缪。",
        "dynasty": "宋",
        "collection_info": null
    },
    {
        "uuid": "32ef10c83e55c85d6be80c5490490182",
        "title": "又奉周文之",
        "author": "孔平仲",
        "content": "金台招俊乂，之子值明时。\n石藴荆山璞，当为璧与珪。\n丝随物所染，在涅要不缁。\n竹箭中有筠，岁寒尚猗猗。\n匏叶异甘苦，采掇须自知。\n土性殊美恶，栽培择所宜。\n革急而韦缓，古人贵调胹。\n木老雁被烹，吾师乃支离。",
        "dynasty": "宋",
        "collection_info": null
    },
    {
        "uuid": "8097e9217d4ccfccd53538189b180163",
        "title": "郡集虎渡亭宾主十人  其一",
        "author": "孔平仲",
        "content": "筑馆当阳月，驱车及上旬。\n盈分劝美酒，排旨聚佳宾。\n阙里推高第，姬朝倚乱臣。\n全医参老手，驽驾望清尘。\n佛地前缘旧，尧曦普照均。\n瀛洲何足羡，天日坐中人。",
        "dynasty": "宋",
        "collection_info": null
    },
    {
        "uuid": "65c78ce6181908040353f6700171c913",
        "title": "郡集虎渡亭宾主十人  其二",
        "author": "孔平仲",
        "content": "欲结朱轮日，相期已及旬。\n木图横画栋，玉德集谈宾。\n济济多周伯，诜诜倍舜臣。\n身调宰夫膳，目视属车尘。\n闻一才将埒，能千智亦均。\n可知前世陋，作者欠三人。",
        "dynasty": "宋",
        "collection_info": null
    },
    {
        "uuid": "c5f88d37c3779bbc49ca9428d23bba82",
        "title": "郡集虎渡亭宾主十人  其三",
        "author": "孔平仲",
        "content": "璜台成百日，斗酒宴兹旬。\n文雅昇平客，风流结绮宾。\n桡椎皆敏手，谏俎必名臣。\n御史归清望，黄门扫俗尘。\n专门知业广，就傅亦年均。\n忠信推吾邑，畴非善行人。",
        "dynasty": "宋",
        "collection_info": null
    },
    {
        "uuid": "79144920f769ddf4aeabed969d6d4a64",
        "title": "郡集虎渡亭宾主十人  其四",
        "author": "孔平仲",
        "content": "盛比芳林会，欢非洛汭旬。\n国城推帅长，龟数集朋宾。\n益一参卿列，增三补谏臣。\n天泉开象纬，日辉散光尘。\n束帛蒙恩厚，玈弓校力均。\n论言虽幼学，柳恽实兼人。",
        "dynasty": "宋",
        "collection_info": null
    },
    {
        "uuid": "61cf5eb410793ef208d863ae38e76035",
        "title": "郡集虎渡亭宾主十人  其五",
        "author": "孔平仲",
        "content": "长亭接双堠，良月届初旬。\n修义推贤守，同心会众宾。\n公卿正当位，舆隶迭相臣。\n庇荫楼层势，追随骥步尘。\n束薪恩不薄，瑴玉价仍均。\n共取封侯贵，持旌将万人。",
        "dynasty": "宋",
        "collection_info": null
    },
    {
        "uuid": "16beb28ebcf555875482a4943222eb6c",
        "title": "一字至七字送梦锡梦锡託疾引归",
        "author": "孔平仲",
        "content": "行，行。\n宿驾，宵征。\n秋渐老，雨初晴。\n黄叶归思，青山去程。\n身随一雁远，眼入故乡明。\n流水光阴可惜，浮云轩冕自轻。\n把酒日飞鹦鹉盏，寻花更到凤凰城。",
        "dynasty": "宋",
        "collection_info": null
    },
    {
        "uuid": "8ead2617c893e6b50c80120bf0012b3b",
        "title": "七字至一字",
        "author": "孔平仲",
        "content": "仕宦千忧出海涛，功名一笑付秋毫。\n荣望弃如脱屣，归心断若操刀。\n东堂展图画，北牖缀风骚。\n晴煎越茗，寒泛宫醪。\n超世网，释天弢。\n就逸，辞劳。\n高，高。",
        "dynasty": "宋",
        "collection_info": null
    },
    {
        "uuid": "ef889b6e6a59ac0c9533b2a129813acd",
        "title": "十一月十二日会集宾主共八人",
        "author": "孔平仲",
        "content": "自笑开阳畔，辉光接斗魁。\n名希周士贵，德慕舜元才。\n共享珍羞美，同骑骏马回。\n它时立天柱，曾作饮仙来。",
        "dynasty": "宋",
        "collection_info": null
    },
    {
        "uuid": "0257f630b8865709f87c6bf65b074ad0",
        "title": "送程给事知越州",
        "author": "孔平仲",
        "content": "曾筑长城制百蛮，归来青琐照朝班。\n一言不为戎人屈，万里能全汉节还。\n已有直声留朔漠，更将吟兴入稽山。\n陛辞天语尤稠密，知得蓬莱几日闲。",
        "dynasty": "宋",
        "collection_info": null
    },
    {
        "uuid": "75ce6e6c0dbd43a823116b21aa887874",
        "title": "翠微亭",
        "author": "孔平仲",
        "content": "蜡屐萦纡洞府间，飞甍人在最高巅。\n青山东去无余地，黄潦西来正接天。\n太子池塘烟漫漫，紫微踪迹草芊芊。\n松枯石朽由来事，莫作常情嘆逝川。",
        "dynasty": "宋",
        "collection_info": null
    },
    {
        "uuid": "4f04a7f6750cfd46b896f583915cfcd2",
        "title": "句  其一",
        "author": "孔平仲",
        "content": "箫韶有遗韵，流入武溪中。",
        "dynasty": "宋",
        "collection_info": null
    },
    {
        "uuid": "70b9c2af117a69cc3adb974521df5c7a",
        "title": "句  其二",
        "author": "孔平仲",
        "content": "斜拖阙角龙千尺，澹抹墙腰月半棱。",
        "dynasty": "宋",
        "collection_info": null
    },
    {
        "uuid": "58ae5ccfea327732ebd83cfbf05ce8ab",
        "title": "句  其三",
        "author": "孔平仲",
        "content": "遗爱海波无继处，去思秋色有余清。",
        "dynasty": "宋",
        "collection_info": null
    },
    {
        "uuid": "9afcf3d108d2e4a14a5804c7a0a4f17b",
        "title": "句  其四",
        "author": "孔平仲",
        "content": "写出十分秋。",
        "dynasty": "宋",
        "collection_info": null
    },
    {
        "uuid": "5105eb148cbea23978f4fcfca0b25a09",
        "title": "存目  其一",
        "author": "孔平仲",
        "content": "诗题：了语首句：公餗欲成忽覆鼎。",
        "dynasty": "宋",
        "collection_info": null
    },
    {
        "uuid": "099d619d74e7b69479c7aaf5dedc2f49",
        "title": "存目  其二",
        "author": "孔平仲",
        "content": "诗题：不了语首句：无言以手寻佩环。",
        "dynasty": "宋",
        "collection_info": null
    },
    {
        "uuid": "34135fecbb4ebd7b8578bff17041b707",
        "title": "存目  其三",
        "author": "孔平仲",
        "content": "诗题：吴正宪夫人挽诗首句：赞夫成相业。",
        "dynasty": "宋",
        "collection_info": null
    },
    {
        "uuid": "dc1ee177ccd771266e61ec9651e3b19d",
        "title": "晦堂歌为邑令朱天经作",
        "author": "邹极",
        "content": "吾邑有贤令，才猷足经国。\n政成越一考，俊誉自赫赫。\n既圃闢后堂，背南面西北。\n为爱园中景，花木皆手植。\n乘閒一造见，问名名未得。\n反覆为君思，请以晦题额。\n晦取用而明，非谓入宴息。\n韬藏莅众术，蓄养辅世德。\n制动本以静，对语定以默。\n大欲扬王庭，小亦去民忒。\n有如匣中剑，利在诛奸慝。\n又若山下泉，出乃作惠泽。\n公家急期会，诉牒仍堆积。\n一判情僞分，经目犹白黑。\n堂中琴寂寞，昔优今逼迫。\n堂内经纵横，客至君欣怿。\n岂无诗酒兴，相与乐暇隙。\n平台歌舞地，池上有瑶席。\n坐揖竹风细，行依桧阴直。\n返照亘天红，轻烟半山白。\n试观禽鸟细，所畏网与弋。\n我晦异君子，终焉兹屏迹。\n出处各一时，俯仰无愧色。\n作诗见情性，拟古丽以则。",
        "dynasty": "宋",
        "collection_info": null
    },
    {
        "uuid": "984e981f3ebb4ebeb9ab62b58ab6fa62",
        "title": "一翁亭歌",
        "author": "邹极",
        "content": "一翁亭高半空住，老健身轻若平步。\n昔约隠者招不来，今日招魂返何处。\n亭压峻岭出茂林，百里山水如镜聚。\n俯窥井邑在涧底，凤台狮子沈烟雾。\n豁然气象心胸开，阴晴异景天际来。\n巧思难穷画工笔，冥搜不尽诗人才。\n春归谷暖花卉乱，士女游嬉情烂漫。\n暑风清快秋思多，玉树琼楼雪中看。\n时时独上凭危栏，为爱孤松不可攀。\n百年天畀作伴侣，偃蹇肯落尘凡间。\n有时携琴坐松下，竹径虽扫门常关。\n风吹清韵月散影，家僮不至那知还。\n有时为招三两客，对松置酒味松德。\n坏梁栋挠彼小材，大夫自是粗官职。\n醉来摩松鳞触手，污松以官亦何有。\n许由洗耳常不嗔，伯夷饿死吾无取。\n登亭自负只一翁，四海退者岂我同。\n多缘失志畏罪废，往往养誉要王公。\n我由兰署出持节，按道适至亲庭中。\n亟遭大变仅存息，无復有意图勋庸。\n遂沥丹诚叩天阙，乞得真馆栖玉隆。\n岁余尚厌仕籍在，抽簪解组颜犹红。\n是非荣辱自此杜，生事无忧付农圃。\n种蔬植果鸡鱼肥，日具宾庖式歌舞。\n斯亭最后得景多，百年过半能几何。\n经营土木亦可止，尽取此生适而已。",
        "dynasty": "宋",
        "collection_info": null
    },
    {
        "uuid": "2dd18c1236db7d0ab80c886f20f85b8b",
        "title": "鑑泉歌为邑令吴无求作",
        "author": "邹极",
        "content": "鑑泉之窦山之麓，百年芜秽暗渟滀。\n吴侯天与仁智资，退食俯窥嗟不足。\n试披沙滓凿为沼，深纔数尺阔盈幅。\n迸流日夕不可穷，碎如珠玑莹如玉。\n南邻野叟号逍遥，潄石枕泉真所欲。\n一来临视推不去，草草杯盘勉君速。\n解衣款入凌阴坐，六月正午忘暑毒。\n涤烦沃渴汲復溢，长流清风去残酷。\n此鑑不窥示养正，用明岂特鬚眉烛。\n巧非镕范浄非磨，应物无心奸自伏。\n宝奁青铜世所贵，凤舞龙盘耀人目。\n勿轻勺水当静观，能动天关翻地轴。\n主人宝此方澄清，野叟挠之安敢渎。\n举觞随分拥叵罗，醉狂拟学鸳鸯浴。\n世无秦法饮无禁，心动胆张惊且缩。\n可怜渫在百里间，四海王明俱受福。\n显幽用舍姑置之，君颜渐淍吾髮秃。\n相逢一顾一回笑，满酌为君歌此曲。",
        "dynasty": "宋",
        "collection_info": null
    },
    {
        "uuid": "ab19e83068fff3a3188111ff8b834638",
        "title": "月庵歌",
        "author": "邹极",
        "content": "吴侯之来适荒年，政修民苏犹解悬。\n庭无留讼狱屡空，百姓爱悦奸吏悛。\n公余何以度永日，坐督皂隶先疏泉。\n泉潴为沼浄可鑑，清范即与名俱传。\n今年时丰民事简，退食纵步山之巅。\n诛锄芜秽出古木，矫如虬龙上参天。\n夷高培坳荫其下，百里胜景尽目前。\n烂柯石局候仙侣，月庵竹榻容醉眠。\n或弄瑶琴或放歌，或谈玄理或安禅。\n圆虚洞照万缘息，干坤有量斯无边。\n庵中主人趣高上，喜我相过时留连。\n所嗟官满差迁去，肯顾衰翁须后贤。",
        "dynasty": "宋",
        "collection_info": null
    },
    {
        "uuid": "134c3e7938c4512e01aff39489749b42",
        "title": "题显阳寺疏快轩",
        "author": "邹极",
        "content": "溪边穿小径，寺后起幽轩。\n伐使恶木尽，养教修竹繁。\n閒听渔唱静，卧隔市场喧。\n疏快宜人处，追惟子美言。",
        "dynasty": "宋",
        "collection_info": null
    },
    {
        "uuid": "571ed59411bc6b9074b2c32bbc5af810",
        "title": "题招福寺檀栾轩  其一",
        "author": "邹极",
        "content": "开轩得幽致，槛外筑檀栾。\n日射黄金碎，风敲碧玉寒。\n暑清移榻就，雪暖拥炉看。\n一水尘埃隔，壶中境界宽。",
        "dynasty": "宋",
        "collection_info": null
    },
    {
        "uuid": "c3244f1d1f11174a373e26586dbf28eb",
        "title": "题招福寺檀栾轩  其二",
        "author": "邹极",
        "content": "出郭渡清溪，僧閒昼掩扉。\n造轩惟爱竹，植杖即披衣。\n家舍杯盘近，村庄鸡犬肥。\n频来君莫厌，倒载夜深归。",
        "dynasty": "宋",
        "collection_info": null
    },
    {
        "uuid": "7b32bc8802edf695fa38895505d23242",
        "title": "题县簿清心亭",
        "author": "邹极",
        "content": "君向池边展旧亭，坐临止水觉心清。\n暑风菡萏尘难染，霜月苍烝节更明。\n对酒独醒公外况，隔墙人语静中声。\n谁怜老凤堪栖棘，梦断韶音奏九成。",
        "dynasty": "宋",
        "collection_info": null
    },
    {
        "uuid": "50c962225d97cb3205e077d2fca44aff",
        "title": "游曹山",
        "author": "邹极",
        "content": "一到重来二纪余，身閒方悞昔迷途。\n龙迴涧合木长润，圣隠岩空峰转孤。\n自放山林随处适，相逢云水有心无。\n野僧见我犹生敬，我即休官祇旧儒。",
        "dynasty": "宋",
        "collection_info": null
    },
    {
        "uuid": "ecda6560888f956d0294c0a988b2b99c",
        "title": "赤松寺书事",
        "author": "邹极",
        "content": "宅畔池台景自幽，御风更作赤松游。\n岚光浓丽经梅雨，天气凄清正麦秋。\n插稻农夫晨赤脚，缫丝蚕妇昼蓬头。\n閒身免赴公家急，饱食无心为汝谋。",
        "dynasty": "宋",
        "collection_info": null
    },
    {
        "uuid": "b190cf63ae71f6401abd1e213cbae3d1",
        "title": "石䂬潺湲亭",
        "author": "邹极",
        "content": "危亭跨幽涧，涧水日潺湲。\n响与鼓钟应，静无车马喧。\n布金因利物，潄玉自澄源。\n练引千寻远，珠倾万斛繁。\n倚空横石壁，夹岸带山樊。\n涨骇天河决，湍流地轴翻。\n僧栖真梦觉，客至涤尘烦。\n不尽登临意，忘言愧有言。",
        "dynasty": "宋",
        "collection_info": null
    },
    {
        "uuid": "38f3efdfda55c0d32bd380d54337a82c",
        "title": "句  其一",
        "author": "邹极",
        "content": "愿君早作归来计，同醉园林二十春。",
        "dynasty": "宋",
        "collection_info": null
    },
    {
        "uuid": "98d534823e7d02896ea9816879c7933e",
        "title": "句  其二",
        "author": "邹极",
        "content": "休缘招隠空生嘆，自是中心悦美官。",
        "dynasty": "宋",
        "collection_info": null
    },
    {
        "uuid": "29b2c9d3a048b467f146230a4152ce59",
        "title": "句  其三",
        "author": "邹极",
        "content": "如君报国须终老，閒健归来只一翁。",
        "dynasty": "宋",
        "collection_info": null
    },
    {
        "uuid": "640bfcebbd7cadfc50e9a0ddbb8a2c67",
        "title": "偈",
        "author": "释道楷",
        "content": "吾年七十六，世缘今已足。\n生不爱天堂，死不怕地狱。\n撒手横身三界外，腾腾任运何拘束。",
        "dynasty": "宋",
        "collection_info": null
    },
    {
        "uuid": "49bd3eafee6d1b8c08ef7e0159c7c077",
        "title": "妙唱不干舌偈",
        "author": "释道楷",
        "content": "剎剎尘尘处处谭，不劳禅子善财参。\n空生也解通消息，花雨岩前鸟不嗛。",
        "dynasty": "宋",
        "collection_info": null
    },
    {
        "uuid": "4a51b973561b3590264713ec2f23205c",
        "title": "死蛇惊出草偈",
        "author": "释道楷",
        "content": "日炙风吹草裏埋，触他毒气又还乖。\n闇地若教开死口，长安依旧绝人来。",
        "dynasty": "宋",
        "collection_info": null
    },
    {
        "uuid": "9ffe0d10617d61a18c3e785cbccedcd2",
        "title": "解针枯骨吟偈",
        "author": "释道楷",
        "content": "死中活得是非常，密用他家别有长。\n半夜髑髅吟一曲，冰河红燄却清凉。",
        "dynasty": "宋",
        "collection_info": null
    },
    {
        "uuid": "173f4ec96742cdcbb45214b2c267998c",
        "title": "铁锯和三台偈",
        "author": "释道楷",
        "content": "不是宫商调，谁人和一场。\n伯牙何所措，此曲旧来长。",
        "dynasty": "宋",
        "collection_info": null
    },
    {
        "uuid": "f5cfc9d6db5eb5bee536e6ac71a1661b",
        "title": "古今无间偈",
        "author": "释道楷",
        "content": "一法元无万法空，箇中那许悟圆通。\n将谓少林消息断，桃华依旧笑春风。",
        "dynasty": "宋",
        "collection_info": null
    },
    {
        "uuid": "9d6192a8ae1797a78ac1bb3e8c0e6686",
        "title": "寄伊阳宰韩承议偈  其一",
        "author": "释道楷",
        "content": "老爱依山人事稀，虎驯庵畔怪来迟。\n寥寥石室尘埃满，不知何日是归期。",
        "dynasty": "宋",
        "collection_info": null
    },
    {
        "uuid": "3e04d0dca375e3d3a1a071bb71e7f96e",
        "title": "寄伊阳宰韩承议偈  其二",
        "author": "释道楷",
        "content": "数里无人到，山黄始觉秋。\n岩间一觉睡，忘却百年忧。",
        "dynasty": "宋",
        "collection_info": null
    },
    {
        "uuid": "5d831efd260a93f839d15d05b80184d3",
        "title": "答僧",
        "author": "释庆璁",
        "content": "东山西岭青，雨下却天晴。\n更问箇中意，鹁鸠生鹞鹰。",
        "dynasty": "宋",
        "collection_info": null
    },
    {
        "uuid": "a3e602a302da900fed186f9b34052f42",
        "title": "颂",
        "author": "释玄本",
        "content": "看经不识经，徒劳损眼睛。\n欲得不损眼，分明识取经。",
        "dynasty": "宋",
        "collection_info": null
    },
    {
        "uuid": "035eb6d60539b4ad731e743d357a75f6",
        "title": "偈",
        "author": "释觉海",
        "content": "碧落静无云，秋空月有明。\n长江莹如练，清风来不歇。\n林下道人幽，相看情共悦。",
        "dynasty": "宋",
        "collection_info": null
    },
    {
        "uuid": "645e47f3befd8e78d6c8152b5c3722c9",
        "title": "偈",
        "author": "释圆照",
        "content": "片月浸寒潭，微云满空碧。\n若于达道人，好箇真消息。",
        "dynasty": "宋",
        "collection_info": null
    },
    {
        "uuid": "2ea8ce13fc852f403a040aad063f4452",
        "title": "偈",
        "author": "释慧通",
        "content": "从无入有易，从有入无难。\n有无俱尽处，且莫自颟顸。\n举来看，寒山拾得礼丰干。",
        "dynasty": "宋",
        "collection_info": null
    },
    {
        "uuid": "bd21be24018ec72641a69e6e4ea96753",
        "title": "偈",
        "author": "释慧宪",
        "content": "我有一条拄杖，寻常将何比况。\n采来不在南山，亦非昆崙西嶂。\n拈起满目光生，放下骊龙缩项。\n同徒若也借看，卓出人中之上。",
        "dynasty": "宋",
        "collection_info": null
    },
    {
        "uuid": "9043dd553b62b7a93619c6245b9cd18e",
        "title": "偈",
        "author": "释元善",
        "content": "君问西来意，马师踏水潦。\n若认一毛头，何曾知起倒。\n劫火纔洞然，愚夫觅干草。\n宁知明眼人，为君长懊恼。",
        "dynasty": "宋",
        "collection_info": null
    },
    {
        "uuid": "9c09576c34f0cd7ec7ff6845344b9079",
        "title": "偈",
        "author": "释用机",
        "content": "清平过水，投子卖油。\n一年三百六十日，不须频向数中求。",
        "dynasty": "宋",
        "collection_info": null
    },
    {
        "uuid": "eaff8806e0f9b97ffc1899d80fc4cbf4",
        "title": "辞众偈",
        "author": "释法明",
        "content": "平生醉裏颠蹶，醉裏却有分别。\n今宵酒醒何处，杨柳岸晓风残月。",
        "dynasty": "宋",
        "collection_info": null
    },
    {
        "uuid": "228110f0237a2b107b931f0b6df17883",
        "title": "偈",
        "author": "释真觉",
        "content": "善慧遗风五百年，云黄山色祇依然。\n而今祖令重行也，一句流通徧大千。",
        "dynasty": "宋",
        "collection_info": null
    },
    {
        "uuid": "20c07de41dd0545cee50eeb104214de2",
        "title": "偈  其一",
        "author": "释祖镜",
        "content": "兰芳春谷菊秋篱，物必荣枯各有时。\n昔毁僧尼专奉道，后平道佞復僧尼。",
        "dynasty": "宋",
        "collection_info": null
    },
    {
        "uuid": "02d24610a75ceee68b51f5f41c7d8aff",
        "title": "偈  其二",
        "author": "释祖镜",
        "content": "吾顶从来似月圆，虽冠其髮不成仙。\n今朝抛下无遮障，放出神光透碧天。",
        "dynasty": "宋",
        "collection_info": null
    },
    {
        "uuid": "d07c75f6946f84e54c67c81712dfe26e",
        "title": "偈  其三",
        "author": "释祖镜",
        "content": "如来昔日贸皮衣，数载惭将鹤氅披。\n还我丈夫调御服，须知此物不相宜。",
        "dynasty": "宋",
        "collection_info": null
    },
    {
        "uuid": "7ce36bdc6362bb82619368cdc734f4e4",
        "title": "偈  其四",
        "author": "释祖镜",
        "content": "为嫌禅板太无端，岂料遭他象简瞒。\n今日因何忽放下，普天致仕老仙官。",
        "dynasty": "宋",
        "collection_info": null
    },
    {
        "uuid": "0a6975bbbc18fe68eeaa67d0b1347e87",
        "title": "偈  其五",
        "author": "释祖镜",
        "content": "达磨携将一隻归，儿孙从此赤脚走。\n借他朱履代麻鞋，休道时难事掣肘。\n化鹏未遇不如鵾，画虎不成反类狗。",
        "dynasty": "宋",
        "collection_info": null
    },
    {
        "uuid": "0f77ee0471ee95a77f695b2aad23691d",
        "title": "偈  其六",
        "author": "释祖镜",
        "content": "今朝拄杖化为龙，分破华山千万重。\n珍重佛心真圣主，好将尧德振吾宗。",
        "dynasty": "宋",
        "collection_info": null
    },
    {
        "uuid": "649a5abef8636b4c7082d04b9f2c7d74",
        "title": "句",
        "author": "释祖镜",
        "content": "一池荷叶衣无尽，数树松花食有余。",
        "dynasty": "宋",
        "collection_info": null
    },
    {
        "uuid": "650c6f8ad0a900794d4c10f36e7f8097",
        "title": "临终示偈",
        "author": "释悟新",
        "content": "说时七颠八倒，默时落二落三。\n为报五湖禅客，心王自在休参。",
        "dynasty": "宋",
        "collection_info": null
    },
    {
        "uuid": "9684188b5d9cba5a619b469cc70a151b",
        "title": "凌云行",
        "author": "张商英",
        "content": "麻姑何代仙，南城有遗坛。\n双练飞绝巘，天风逼人寒。\n枯螺抱怪石，几见海水干。\n清都在何许，烟雾不可干。\n宫阙镂白玉，辎軿驾朱鸾。\n念非粗浊质，可以超云端。\n冲虚尽尘滓，变化生羽翰。\n悠悠戚施子，汲汲营餔餐。\n颀然硕且大，躯干压马鞍。\n奉养恐不至，齿髮忽已残。\n呼吸一时绝，枯骸积巑岏。\n膝行望碧落，霄露零衣冠。\n愿闻道之妙，不用掷米丹。\n人间宁足乐，弃去夫何难。",
        "dynasty": "宋",
        "collection_info": null
    },
    {
        "uuid": "15a02f9c2a3930c2799129f24c1d0754",
        "title": "过梁口",
        "author": "张商英",
        "content": "迢迢一水遶千山，桑柘阴阴聚落宽。\n好事莫传江上信，渔樵自不识衣冠。",
        "dynasty": "宋",
        "collection_info": null
    },
    {
        "uuid": "5a0340c6444589eea0d85b3e2611800d",
        "title": "赠玉岩",
        "author": "张商英",
        "content": "四围岩谷上通天，岩底幽人抱腹眠。\n不羡庄鹏抟九万，肯随齐客列三千。\n养成白雪高歌调，散尽黄金有简编。\n野鹿今朝入城市，为余有意下林泉。",
        "dynasty": "宋",
        "collection_info": null
    },
    {
        "uuid": "ae84022dc83ac1f91470edb95d49feba",
        "title": "睢阳五老图",
        "author": "张商英",
        "content": "德政调元向道閒，天朝诏许实辞冠。\n丹心耿耿悬象魏，青史昭昭照玉桓。\n晚节友贤阳凤暖，老年忧世谷驹寒。\n太平犹自存龟鑑，后进仪刑仰慕看。",
        "dynasty": "宋",
        "collection_info": null
    },
    {
        "uuid": "693394d0b07b85cc7224482347e93ec4",
        "title": "蒋坊寺赐老僧",
        "author": "张商英",
        "content": "九十光阴欠五年，寒灰枯木老云泉。\n眼明尚可穿针鼻，齿硬犹能嚼石莲。\n疑是合知诸佛印，果然别得一枝禅。\n不因看破真赃物，安得囊中出小编。",
        "dynasty": "宋",
        "collection_info": null
    },
    {
        "uuid": "ae985d6979da68eba228ff4fd0535b60",
        "title": "香林院",
        "author": "张商英",
        "content": "瑟瑟松上风，冥冥竹间露。\n窗虚簟色寒，石侧苍苔古。\n长廊寂无人，殿阁下铃语。\n此意两萧然，徘徊不能去。",
        "dynasty": "宋",
        "collection_info": null
    },
    {
        "uuid": "3a60fdb37047164985132de3828e2c42",
        "title": "金精山留题",
        "author": "张商英",
        "content": "秦亡项灭汉罢兵，分王宗室皆连城。\n西方女子不用事，张氏有妇怀金精。\n吴山之下吴水曲，石鼓峰峦翠相矗。\n山幽水邃闺阁严，二八芳年貌如玉。\n吴王闻知心欲狂，珠琲缯纩罗千箱。\n苦凭青翼致消息，陈说富贵夸膏粱。\n玉人冷笑吾当许，汝第为吾开洞府。\n洞成赋诗悲下土，悲哉下土人皆苦。\n飘飘仙袂凌上苍，天街昴毕腾辉光。\n使回千里涩进步，目极五云空断肠。\n吴王悒悒忽不乐，入顾后宫情索寞。\n仙凡会合竟何年，多谢君王凿洞天。",
        "dynasty": "宋",
        "collection_info": null
    },
    {
        "uuid": "54642e1cec5bd216c8dc4a5e6269805c",
        "title": "孤愤吟二首  其一",
        "author": "张商英",
        "content": "平津谀武帝，尧舜未为聪。\n归来东阁士，称颂比周公。\n势利变人心，上下交相蒙。\n低颜望眉睫，一喜生春风。\n优游卒兹岁，安知朝野空。",
        "dynasty": "宋",
        "collection_info": null
    },
    {
        "uuid": "08db1e5c07aa657699c3cf50143500e1",
        "title": "孤愤吟二首  其二",
        "author": "张商英",
        "content": "青青一本桑，下可百夫息。\n泠泠一井泉，上有千人汲。\n千里以为郡，百里以为邑。\n生齿岂不繁，教化繄尔力。\n何事北窗人，叹此徒劳职。",
        "dynasty": "宋",
        "collection_info": null
    },
    {
        "uuid": "f3f87fa8e5096899047c15d9a07f892b",
        "title": "挽老苏先生",
        "author": "张商英",
        "content": "近来天下文章格，尽是之人咳唾余。\n方喜丘园空繐帐，何期箫吹咽轜车。\n一生自抱萧张术，万古空传杨孟书。\n大志未酬身已没，为君双泪湿衣裾。",
        "dynasty": "宋",
        "collection_info": null
    },
    {
        "uuid": "ed11db161335eee5d94dd58a445c4d3c",
        "title": "题关公像",
        "author": "张商英",
        "content": "月缺不改光，剑折不改铓。\n月缺白易满，剑折尚带霜。\n势利寻常事，难屈志士肠。\n男儿有死节，可杀不可量。",
        "dynasty": "宋",
        "collection_info": null
    },
    {
        "uuid": "658f4ab8a26ded340b3188d955e9321f",
        "title": "护国寺",
        "author": "张商英",
        "content": "薄宦区区可叹嗟，寂寥寒馆过村家。\n神锥岂向囊中出，宝剑聊凭醉后夸。\n就禄勉持毛义檄，读书空满惠生车。\n掩关不识青春好，一夜狂风已落花。",
        "dynasty": "宋",
        "collection_info": null
    },
    {
        "uuid": "28ec6e84fe1271b621ae9677b960ae9d",
        "title": "与刘跛子饮市桥",
        "author": "张商英",
        "content": "迁客湖湘召赴京，轮蹄迎迓一何荣。\n争如与子市桥饮，且免人间宠辱惊。",
        "dynasty": "宋",
        "collection_info": null
    },
    {
        "uuid": "d8af96c70c63e358efdd3c81a7038bf2",
        "title": "游天平山",
        "author": "张商英",
        "content": "洞天金阙天平爵，层{山廛}石崖寒玉削。\n突兀云生缥缈间，鬅松树大侵寥廓。\n苍鹿挨摧北斗魁，耍猿弄损南辰角。\n碑文压破石鳌头，琅玕烂折玉兔脚。\n背岩松柏碧森森，向日杂花红灼灼。\n遮碍林虑半壁天，琢成云汉千里壑。\n宫宰炉烧延寿香，避秦采得长生药。\n风物依稀紫府宫，岚光缭绕朱陵阁。\n路转樵人目下迷，桃源仙子心无错。\n千形万状天平山，剖判玄黄天地作。",
        "dynasty": "宋",
        "collection_info": null
    },
    {
        "uuid": "3c32a6f6f9f59db833bbbad60c78371f",
        "title": "题天平山扑猪岭",
        "author": "张商英",
        "content": "玉皇不禁上天梯，半筑临崖与斗齐。\n昨日我因寻药到，祇疑惊起日中鸡。",
        "dynasty": "宋",
        "collection_info": null
    },
    {
        "uuid": "bfa602ad8c2c9b8237670f1fe2454c2c",
        "title": "五台山",
        "author": "张商英",
        "content": "五顶嵯峨接太虚，就中偏称我师居。\n毒龙池畔云生早，猛兽岩前客过疏。\n冰雪满山银点缀，香花徧地锦舒铺。\n展开坐具长三尺，方占山河五百余。",
        "dynasty": "宋",
        "collection_info": null
    },
    {
        "uuid": "0f5c2f91a6b84d242d75172521f95d44",
        "title": "见山亭",
        "author": "张商英",
        "content": "帘捲疏烟醉眼开，浮云飞尽见崔嵬。\n苦嗟霖雨遮藏久，深谢晴风列致来。\n丹桂有时明月满，旧山无路白猿哀。\n禅僧指我真空理，心火茫然一夜灰。",
        "dynasty": "宋",
        "collection_info": null
    },
    {
        "uuid": "ab538e19bd759483c40d637465860981",
        "title": "游青原山",
        "author": "张商英",
        "content": "所至纷纷簿领堆，也须风月洗尘埃。\n明朝相与寻师去，况是同行掉臂来。",
        "dynasty": "宋",
        "collection_info": null
    },
    {
        "uuid": "5f95301934abce986aa10122624232f1",
        "title": "华阳洞",
        "author": "张商英",
        "content": "素虎斑虬蹑紫烟，几看沧海变桑田。\n赤城玉笥寻真后，又到华阳第八天。",
        "dynasty": "宋",
        "collection_info": null
    },
    {
        "uuid": "b044466fd4c4e4573237cd5e78281543",
        "title": "涢阴亭",
        "author": "张商英",
        "content": "驾言晨出涢台隅，涢上登临酒拍壶。\n不似岘山羊叔子，心随汉水欲吞吴。",
        "dynasty": "宋",
        "collection_info": null
    },
    {
        "uuid": "215baf3754fd47dc4fdf3ca22a05f266",
        "title": "东台",
        "author": "张商英",
        "content": "迢迢云水涉峰峦，渐觉天低宇宙宽。\n东北分明睹大海，西南咫尺望长安。\n圆光化现珠千颗，耸日初昇火一团。\n风雨每从岩下起，那罗洞裏有龙蟠。",
        "dynasty": "宋",
        "collection_info": null
    },
    {
        "uuid": "5813e333838f8073e402dc40da07813a",
        "title": "南台",
        "author": "张商英",
        "content": "迢迢策杖上南台，北望清凉眼豁开。\n二片烟霞笼紫府，万年松径锁苍苔。\n人游灵境涉溪去，我访真容踏顶来。\n前后三三知者少，衲僧到此费徘徊。",
        "dynasty": "宋",
        "collection_info": null
    },
    {
        "uuid": "f3831e68798e4dcee832a1a76fc4422c",
        "title": "西台",
        "author": "张商英",
        "content": "宝台高峻足穹苍，狮子遗踪八水傍。\n五色云中游上界，九重天外看西方。\n三时雨泪龙宫冷，一夜风飘月桂香。\n土石尚能消罪障，何劳菩萨放神光。",
        "dynasty": "宋",
        "collection_info": null
    },
    {
        "uuid": "51d4b8ddea7cbeb2b756b92fc603905a",
        "title": "北台",
        "author": "张商英",
        "content": "北台高峻碧崔嵬，多少游人到便迴。\n怕见目前生地狱，愁闻耳畔发风雷。\n七星每夜霑峰顶，六出长年积涧隈。\n若遇黑龙灵懆者，人间心念自然灰。",
        "dynasty": "宋",
        "collection_info": null
    },
    {
        "uuid": "2eea0dca74321e9c441be6e3fe29660d",
        "title": "中台",
        "author": "张商英",
        "content": "中台岌岌最堪观，四面林峰拥翠峦。\n万壑松声心地嚮，数条山色骨毛寒。\n重重燕水东南阔，漠漠黄沙西北宽。\n总信文殊归向者，大家高步白云端。",
        "dynasty": "宋",
        "collection_info": null
    },
    {
        "uuid": "2a7369fdaa58225bafc2f38b5c284833",
        "title": "凈明塔",
        "author": "张商英",
        "content": "月满汾川宝铎寒，谁来此地葬金棺。\n育王得道行空际，尊者飞光出指端。\n天上凝云常覆定，人间劫火漫烧残。\n三千世界无留迹，聊向阎浮示涅槃。",
        "dynasty": "宋",
        "collection_info": null
    },
    {
        "uuid": "0bc2e681cc6cb77faad73764b18c1357",
        "title": "圣灯",
        "author": "张商英",
        "content": "云贴西山日出东，一轮明相现云中。\n修行莫道无榜模，只恐修行落断空。",
        "dynasty": "宋",
        "collection_info": null
    },
    {
        "uuid": "14f08ef9e37f929c3e90f3951cf141d7",
        "title": "解脱禅师道场",
        "author": "张商英",
        "content": "圣凡路上绝纤痕，解脱文殊各自论。\n东土西天无着处，佛光山下一龛存。",
        "dynasty": "宋",
        "collection_info": null
    },
    {
        "uuid": "a37ed3e5cc6203fece5eff865dfcf10b",
        "title": "秘魔岩",
        "author": "张商英",
        "content": "阅尽龙宫五百函，三年不下秘魔岩。\n须知别有安身处，脱却如来鹘臭衫。",
        "dynasty": "宋",
        "collection_info": null
    },
    {
        "uuid": "ae17f95b0f4b3a0fa1792af07c06d824",
        "title": "宋老生殉难诗",
        "author": "张商英",
        "content": "血战保孤城，嗟哉宋老生。\n身甘殉隋难，义不屈唐兵。\n骨已尘埃尽，光犹日月争。\n裴刘等死耳，谁重復谁轻。",
        "dynasty": "宋",
        "collection_info": null
    },
    {
        "uuid": "6f8834473351d0281a32e0cf8e57dfea",
        "title": "和前韵",
        "author": "张商英",
        "content": "东湖水落露堤沙，舟过湖心藻荇斜。\n野径小桥穿竹巷，烟村疏柳间芦花。\n新秔炊熟胭脂白，活鲫珍于丙穴嘉。\n饮散肩舆乘皓月，烛笼何用两行纱。",
        "dynasty": "宋",
        "collection_info": null
    },
    {
        "uuid": "1022746507da7dfc0b2c8e9fc81ea366",
        "title": "赠博士承议",
        "author": "张商英",
        "content": "南归迁客气平和，磊落胸中所得多。\n白日过从唯陆谞，清宵梦想适维摩。\n裴徊未忍捐鸡肋，寂寞犹能顾雀罗。\n好与乡人敦薄俗，莫因哺啜负岷峨。",
        "dynasty": "宋",
        "collection_info": null
    },
    {
        "uuid": "aaeab32e42fef8cd06bf5c65497a2fab",
        "title": "和孙右司沅州道上过元夕",
        "author": "张商英",
        "content": "三五皇州夜色鲜，使车方事武陵蛮。\n华灯邈想端门外，翠辇初临太一还。\n月满九衢闻舜乐，云开双阙见尧颜。\n自怜风雨新城道，陟彼崔嵬我马艰。",
        "dynasty": "宋",
        "collection_info": null
    },
    {
        "uuid": "3fd29c6c3890d7c3c05b0ca0e6ae385a",
        "title": "平阳道中过上元",
        "author": "张商英",
        "content": "元夕吾何处，吾行次晋郊。\n乐棚垂苇席，灯柱缚松梢。\n俚妇朱双脸，村夫赤两骹。\n春田夸积雪，酒胆醉仍杪。",
        "dynasty": "宋",
        "collection_info": null
    },
    {
        "uuid": "67722da510b65531c1dc81691e2e339b",
        "title": "上元秭归溪西社火点灯  其一",
        "author": "张商英",
        "content": "百丈游灯遶石坡，溪西保社事黄魔。\n草花灼灼迎新福，腰鼓冬冬踏旧歌。",
        "dynasty": "宋",
        "collection_info": null
    },
    {
        "uuid": "2301df680da7f1a39d1f74ef436ad419",
        "title": "上元秭归溪西社火点灯  其二",
        "author": "张商英",
        "content": "溪西灯社宝莲台，一点光明远更开。\n料得长杨宫裏见，却疑仙火下云来。",
        "dynasty": "宋",
        "collection_info": null
    },
    {
        "uuid": "a3871f71ecdba7ea09e21f3aacaa99bb",
        "title": "和刘尉赤岸上巳  其一",
        "author": "张商英",
        "content": "教池天气不胜情，携手聊同陌上行。\n洛禊嬉游修故事，楚歌欢笑集村氓。\n慕潘珍果盈车掷，挑卓幽琴满座倾。\n为报兰亭王逸少，且无今日管弦声。",
        "dynasty": "宋",
        "collection_info": null
    },
    {
        "uuid": "bc46524a9cf8d3a5cf2dc9f25e2b8a95",
        "title": "和刘尉赤岸上巳  其二",
        "author": "张商英",
        "content": "采兰时节近清明，朝野欢娱值太平。\n坦率从来如庾亮，穷愁素不学虞卿。\n三年阳渚成何事，一觉邯郸悟此生。\n把酒花前须醉倒，肯教风雨落繁英。",
        "dynasty": "宋",
        "collection_info": null
    },
    {
        "uuid": "bd363c3bd1b41103d61eaf669bacb370",
        "title": "上巳舣舟汉口命驾凤栖成二绝句  其一",
        "author": "张商英",
        "content": "上巳嬉游集汉阳，云收雨霁日舒光。\n瑞烟和气横寥廓，何用兰亭祓不祥。",
        "dynasty": "宋",
        "collection_info": null
    },
    {
        "uuid": "11bf5fbba78151db65e005d093596bfa",
        "title": "上巳舣舟汉口命驾凤栖成二绝句  其二",
        "author": "张商英",
        "content": "池上澄辉冻已销，阳和巧思着花梢。\n残云断霭归何处，翠幰红帷遍乐郊。",
        "dynasty": "宋",
        "collection_info": null
    },
    {
        "uuid": "0d899f459390f1f74c4e36ee77ed91e3",
        "title": "竞渡",
        "author": "张商英",
        "content": "龙舟鼓笛和吴歌，采索缠筒弔汨罗。\n文腿千人齐举棹，岂知湖海有风波。",
        "dynasty": "宋",
        "collection_info": null
    },
    {
        "uuid": "a6da363996fc9d077ac016a3236c4cd8",
        "title": "端午偶题",
        "author": "张商英",
        "content": "孤忠不屈赴湘流，甘与干逢地下游。\n若共蛟龙争口食，何如附会楚王休。",
        "dynasty": "宋",
        "collection_info": null
    },
    {
        "uuid": "e2ea2120cc06a3f7cbd314673753ba9e",
        "title": "端午献扇",
        "author": "张商英",
        "content": "纨扇新成献乃翁，草堂虚寂起清风。\n欲知妙用真无有，不离而今掌握中。",
        "dynasty": "宋",
        "collection_info": null
    },
    {
        "uuid": "aa292823b51e5325d79f104221a54048",
        "title": "端午同子宣平岚榭晚酌望南山而有作",
        "author": "张商英",
        "content": "相见常嗟相聚稀，平岚危榭对斜晖。\n牛羊遍野草初绿，槐柳成阴春已归。\n顶上绯生麋角解，嘴边黄尽燕初飞。\n白头共作天涯客，几向南山咏式微。",
        "dynasty": "宋",
        "collection_info": null
    },
    {
        "uuid": "7c7c73d7477292fac9a3ce926ca6a422",
        "title": "立秋会监司",
        "author": "张商英",
        "content": "片叶飞空忽报秋，玉醅浮蚁恰新篘。\n相逢昂饮聊乘兴，万事从它一日休。",
        "dynasty": "宋",
        "collection_info": null
    },
    {
        "uuid": "640992eedbb42deafe0f4761a0a4e775",
        "title": "跋胡德林七夕",
        "author": "张商英",
        "content": "鼓盆新恨度良宵，怅望仙娥未见邀。\n会取天河离合意，何曾灵鹊久成桥。",
        "dynasty": "宋",
        "collection_info": null
    },
    {
        "uuid": "007a96c5a8bc0df78a2e5e1d017807a0",
        "title": "中秋夜寄克道运使",
        "author": "张商英",
        "content": "不见柯山客，中秋月又圆。\n夜分清滴露，天末淡收烟。\n念远情非俗，凌虚骨欲仙。\n素琴明此恨，相与对婵娟。",
        "dynasty": "宋",
        "collection_info": null
    },
    {
        "uuid": "d1f60f6a9bb54f8f48cdf21f1317caff",
        "title": "进贺冬至",
        "author": "张商英",
        "content": "烛满天街晓漏长，杜门牢落叹台纲。\n金吾六卒闲私第，玉笋千官守未央。\n五贵吁谟恩盗贼，一朝新事劾风霜。\n尧天咫尺横云雾，遥庆南山万寿觞。",
        "dynasty": "宋",
        "collection_info": null
    },
    {
        "uuid": "93e0d1272696003a519e475874d5c141",
        "title": "偈一首",
        "author": "张商英",
        "content": "五老机缘共一方，神锋各向袖中藏。\n明朝老将登坛看，便请横矛战一场。",
        "dynasty": "宋",
        "collection_info": null
    },
    {
        "uuid": "9cc46b898a2b961ed6604175904a5302",
        "title": "颂一首",
        "author": "张商英",
        "content": "鼓寂钟沉托钵回，岩头一拶语如雷。\n果然只得三年活，莫是遭他受记来。",
        "dynasty": "宋",
        "collection_info": null
    },
    {
        "uuid": "ef5fd9a38ba589c732bb4b379d2aa4c1",
        "title": "诗一首",
        "author": "张商英",
        "content": "野僧迎客下烟岚，试问如何是翠岩。\n门近洪崖千尺井，石桥分水绕松杉。",
        "dynasty": "宋",
        "collection_info": null
    },
    {
        "uuid": "95c0ebd88ed9f5fc8f438efbb4c85c6b",
        "title": "题真浄肖像",
        "author": "张商英",
        "content": "云庵纲宗，能用能照。\n冷面严眸，神光独耀。\n孰传其旨，觌露唯肖。\n前悦后洪，如融如肇。",
        "dynasty": "宋",
        "collection_info": null
    },
    {
        "uuid": "31cae4dd052c01b884130dd2dfc472a7",
        "title": "偈二首  其一",
        "author": "张商英",
        "content": "乱云堆裏数峰高，绝学高人此遯逃。\n无奈俗官寻住处，前驱一喝散猿猱。",
        "dynasty": "宋",
        "collection_info": null
    },
    {
        "uuid": "5edf15747e9e2d63b5972ff4479e8973",
        "title": "偈二首  其二",
        "author": "张商英",
        "content": "久嚮黄龙山裏龙，到来只见住山翁。\n须是背触拳头外，别有灵犀一点通。",
        "dynasty": "宋",
        "collection_info": null
    },
    {
        "uuid": "3132803c3d40753bcd68b20f83b026c4",
        "title": "雪",
        "author": "张商英",
        "content": "六出飘萧万瓦干，冰壶天地不容看。\n金门贺客螭头冷，草阁吟终粟瓦寒。\n故人家在西溪上，欲叩柴门兴已阑。",
        "dynasty": "宋",
        "collection_info": null
    },
    {
        "uuid": "48171840d804b25d2db4ea73efbac407",
        "title": "神仙",
        "author": "张商英",
        "content": "土木形容殷七七，水云情性许閒閒。\n身中火枣无人会，此药元来便驻颜。",
        "dynasty": "宋",
        "collection_info": null
    },
    {
        "uuid": "3cd888502ecfdca6e6b98d676a4da308",
        "title": "涪州",
        "author": "张商英",
        "content": "瘴地风云早，温天气候催。\n穷冬不见雪，正月已闻雷。",
        "dynasty": "宋",
        "collection_info": null
    },
    {
        "uuid": "cb87478b25109a04fc828d5226ef2207",
        "title": "咏戏仙亭",
        "author": "张商英",
        "content": "浓洄江水泻高滩，中有神龙久屈蟠。\n众乐妙音时响亮，双娃长袖忽阑珊。\n世间变化无非幻，阁上登临正好欢。\n观幻见真真亦幻，谷花岩草谩凭阑。",
        "dynasty": "宋",
        "collection_info": null
    },
    {
        "uuid": "14b9514649cb110ab51fd500a545c34d",
        "title": "猫",
        "author": "张商英",
        "content": "白玉狻猊藉锦茵，写经湖上凈名轩。\n吾方大谬求前定，尔亦何知不少喧。\n出没任从仓内鼠，钻窥宁似槛中猿。\n高眠永日长相对，更约冬裘共足温。",
        "dynasty": "宋",
        "collection_info": null
    },
    {
        "uuid": "bc4b84b3a4e8f925bee94780743f81fa",
        "title": "赋新繁周表权如诏亭",
        "author": "张商英",
        "content": "乌犀解轴黄金装，吴绫蜀锦鸾凤翔。\n欧虞飞毫洒中诏，帝曰咨汝田曹郎。\n汝能教子以义方，济济来仕吾国光。\n贲汝爵秩及身章，潜德晦耀吾岂忘。\n田曹有亭在繁上，旧以义方揭亭榜。\n安知教子三千年，契合前言被天奬。\n翰林为易如诏名，春入丘园添气象。\n里老来观归责儿，急寻字解治王诗。\n綵衣朱旛典便郡，简池太守真汝师。",
        "dynasty": "宋",
        "collection_info": null
    },
    {
        "uuid": "ab54d41c728f9790eda63fd227b3c8bf",
        "title": "朱泾船子禅师",
        "author": "张商英",
        "content": "芦苇萧萧江岸秋，长天独月向西流。\n离鈎三寸无人道，笑倚兰桡自点头。",
        "dynasty": "宋",
        "collection_info": null
    },
    {
        "uuid": "534de9f1c94218db2b723a44307063f6",
        "title": "四贤堂",
        "author": "张商英",
        "content": "文昭文定与文忠，内翰元之共四公。\n政事风流俱第一，典刑人物更谁同。\n能诗只有东坡老，到处唯寻六一翁。\n欲遣滁阳招作客，五星同聚此堂中。",
        "dynasty": "宋",
        "collection_info": null
    },
    {
        "uuid": "8174f34c7c38c023d0948e041922ebfd",
        "title": "江陵",
        "author": "张商英",
        "content": "地连云梦水无边，天断夷陵欲尽山。\n曾是刘虬高饮地，不知何处扣玄关。",
        "dynasty": "宋",
        "collection_info": null
    },
    {
        "uuid": "b6db990b826c542cd608d9bad2c6d188",
        "title": "吴孟宗",
        "author": "张商英",
        "content": "孟宗泣竹冬笋生，岂是青青竹有情。\n大抵主张非有物，人心但莫负幽明。",
        "dynasty": "宋",
        "collection_info": null
    },
    {
        "uuid": "34c751f9d9e1c829871cc32334297874",
        "title": "灵泉寺着华严合论作",
        "author": "张商英",
        "content": "合论流通七卷经，点教开眼示群生。\n不须天女添瓶水，自有灵泉一派清。",
        "dynasty": "宋",
        "collection_info": null
    },
    {
        "uuid": "3c4c191fba907e4081039ca5e82828eb",
        "title": "归州",
        "author": "张商英",
        "content": "归州男子屈灵均，归乡女儿王昭君。\n山穷林薄不肥沃，生尔才貌空绝群。\n男为逐臣沉湘水，女嫁穹庐夫万里。\n汉宫无色楚无人，丑陋险邪君自喜。",
        "dynasty": "宋",
        "collection_info": null
    },
    {
        "uuid": "98a0a605d794bef5a526b6d2322bc956",
        "title": "秭归  其一",
        "author": "张商英",
        "content": "乱石乌牛伏，惊涛白马奔。\n大家齐拭目，看我过龙门。",
        "dynasty": "宋",
        "collection_info": null
    },
    {
        "uuid": "2974df2be29deeb35b77e0ae16a3d2bf",
        "title": "秭归  其二",
        "author": "张商英",
        "content": "惊心乌石莲花淖，过眼黄牛竹节滩。\n征棹直从中溜去，好山只得片时看。",
        "dynasty": "宋",
        "collection_info": null
    },
    {
        "uuid": "a8d08d790365a398363e908cae9bacbc",
        "title": "秋兴亭",
        "author": "张商英",
        "content": "风送片帆来北客，霜凋万木见东州。\n湖光碧湛郎官水，苇岸黄深鹦鹉洲。",
        "dynasty": "宋",
        "collection_info": null
    },
    {
        "uuid": "c783807668ef82d8e020aaee135cc193",
        "title": "南峰寺",
        "author": "张商英",
        "content": "寺据南峰顶，僧传北祖禅。\n孤云飞远峤，落日满平川。\n法界穷三大，河山遍大千。\n香灯方丈小，又结一来缘。",
        "dynasty": "宋",
        "collection_info": null
    },
    {
        "uuid": "ec35c68aee942e5f507463abedefee24",
        "title": "拟岘亭",
        "author": "张商英",
        "content": "英雄往事堪叹息，栏干徙倚情何极。\n学取山翁醉似泥，不同羊祜谋人国。",
        "dynasty": "宋",
        "collection_info": null
    },
    {
        "uuid": "c8825f059d45c0a8c9667b7b65a900dc",
        "title": "读书灯",
        "author": "张商英",
        "content": "小笼疏四面，明纸罩孤灯。\n自小共寒热，相亲如友朋。\n旧书曾递照，新烛莫相憎。\n几为吟诗苦，留光到夙兴。",
        "dynasty": "宋",
        "collection_info": null
    },
    {
        "uuid": "04082d9377abe9ff802b8b9d40657c37",
        "title": "七夕歌",
        "author": "张商英",
        "content": "河东美人天帝子，机杼年年劳玉指。\n织成云雾紫绡衣，辛苦无懽容不理。\n帝怜独居无与娱，河西嫁得牵牛夫。\n贪懽不归天帝怒，谪归却踏来时路。\n但令一岁一相逢，七月七日桥边渡。",
        "dynasty": "宋",
        "collection_info": null
    },
    {
        "uuid": "21ba8b8bf7b48a4720d9271529ec217d",
        "title": "颂一首",
        "author": "张商英",
        "content": "马师一喝大雄峰，深入髑髅三日聋。\n黄蘗闻之惊吐舌，江西从此立宗风。",
        "dynasty": "宋",
        "collection_info": null
    },
    {
        "uuid": "6dcc5cba58bee73e3d372d443a23a178",
        "title": "答平禅师",
        "author": "张商英",
        "content": "吐舌耳聋师已晓，搥胸祇得哭苍天。\n盘山会裏翻筋斗，到此方知普化颠。",
        "dynasty": "宋",
        "collection_info": null
    },
    {
        "uuid": "d6478611e938dc81e853570144c4d4db",
        "title": "牡丹",
        "author": "张商英",
        "content": "落日宾朋醉帽斜，笙歌一曲上云车。\n颇知春色随轩去，不见东庵满槛花。",
        "dynasty": "宋",
        "collection_info": null
    },
    {
        "uuid": "a0fb1de23a013ae396559c9306ece6c0",
        "title": "龙眼",
        "author": "张商英",
        "content": "托根初不异南山，十八妖娆带渥丹。\n玉润满苞甘露浥，文绡团蹙绛纱丸。\n便为仙苑千年果，回笑幽皋九畹兰。",
        "dynasty": "宋",
        "collection_info": null
    },
    {
        "uuid": "64be8348b5aabdf86fe75e74b5c16f8a",
        "title": "笋二首  其一",
        "author": "张商英",
        "content": "卧病十余日，不见西轩竹。\n稚子忽报言，新笋抽五六。",
        "dynasty": "宋",
        "collection_info": null
    },
    {
        "uuid": "a3532b62f7c042ad2d6caed4fad8355b",
        "title": "笋二首  其二",
        "author": "张商英",
        "content": "长江萦绕地膏腴，风气相连不甚殊。\n自是苦根分彼此，致令苦笋胜宜都。",
        "dynasty": "宋",
        "collection_info": null
    },
    {
        "uuid": "f553eff9e2f11288398102878ec4571a",
        "title": "苦根",
        "author": "张商英",
        "content": "壑源山势上连云，合占南州第一春。\n自有化工钟粹气，时生灵叶奉严宸。",
        "dynasty": "宋",
        "collection_info": null
    },
    {
        "uuid": "a3333886ba5cb86d4aec4b435044f376",
        "title": "银杏",
        "author": "张商英",
        "content": "鸭脚半熟色犹青，纱囊驰寄江陵城。\n城中朱门翰林宅，清风六月吹帘旌。\n玉纤雪椀白相照，烂银殻破玻璃明。",
        "dynasty": "宋",
        "collection_info": null
    },
    {
        "uuid": "2b3b641f05ba89586dabe43d8e28b6fc",
        "title": "跋王荆公题燕侍郎山水图",
        "author": "张商英",
        "content": "相君开卷忆江东，彷佛钟山与此同。\n今日还为一居士，翛然身在画图中。",
        "dynasty": "宋",
        "collection_info": null
    },
    {
        "uuid": "d8fc97534a93a804d9e91615f086a28b",
        "title": "留题慧山寺",
        "author": "张商英",
        "content": "咸阳获重之明年，五月端午予泛船。\n二闸新成洞常润，组练直贯吴松川。\n淮南柁师初入浙，借问邑里犹茫然。\n茶经旧说慧山泉，海内知名五十年。\n今日亲来酌泉水，一见信异传闻千。\n置茶适自建安到，青杯石臼相争先。\n辗罗万过玉泥腻，小瓶蟹眼汤正煎。\n乳头云脚盖盏面，吸嗅入鼻消睡眠。\n涤釜操壶贮甘液，缄题远寄朱门宅。\n仙人见水是瑠璃，乃知陆羽非凡客。",
        "dynasty": "宋",
        "collection_info": null
    },
    {
        "uuid": "5d75a92ab0f41e2e06c743c45c369bba",
        "title": "题风水洞",
        "author": "张商英",
        "content": "岭头松竹自生寒，两穴茫茫彻鬼关。\n风窃虎威时弄草，泉欺龙睡故离山。\n不嫌淅沥惊尘耳，聊挹清冷洗病颜。\n窗外月高湘簟冷，更无閒梦到人间。",
        "dynasty": "宋",
        "collection_info": null
    },
    {
        "uuid": "ae24a2dd100e18f3bdf6f099d93d36fd",
        "title": "题太平兴龙寺",
        "author": "张商英",
        "content": "荡荡东风着物华，渡江初喜绝尘沙。\n蔽空杉径四百里，在处旗亭三五家。\n山叶半青茶未过，水畦漫白稻初芽。\n慇懃说似潭园侣，南北随乡不是夸。",
        "dynasty": "宋",
        "collection_info": null
    },
    {
        "uuid": "08238f06b090f0eb335e2d39de2c75f3",
        "title": "干明寺",
        "author": "张商英",
        "content": "隔垣禅律两招提，却是人心咫尺迷。\n百亿须弥四天下，凭君为我指东西。",
        "dynasty": "宋",
        "collection_info": null
    },
    {
        "uuid": "069026ece541953900ff39e450a62cba",
        "title": "赞喻弥陀画丈六佛",
        "author": "张商英",
        "content": "丈六金身，毫端三昧。\n精妙入神，充满法界。\n善知众艺，得大自在。\n游戏神通，一切无碍。\n恒河沙劫，金刚不坏。\n万象森罗影现中，一颗圆光非内外。",
        "dynasty": "宋",
        "collection_info": null
    },
    {
        "uuid": "47face5bb35ac023c5e6e6b9677a4c4e",
        "title": "临终偈",
        "author": "张商英",
        "content": "幻质朝章八十一，沤生沤灭谁人识。\n撞破虚空归去来，铁牛入海无消息。",
        "dynasty": "宋",
        "collection_info": null
    },
    {
        "uuid": "406bd095a03d61760a72241fff5d2ecf",
        "title": "头陀岩",
        "author": "张商英",
        "content": "半间囗室安禅地，盖代功名不易磨。\n白囗老龙归海去，岩中留得老头陀。",
        "dynasty": "宋",
        "collection_info": null
    },
    {
        "uuid": "e2441489e7ed95a1ea99a060ab133ee7",
        "title": "进仰山瑞禾诗宋大雅十三章  其一",
        "author": "张商英",
        "content": "彼修者禾，其穗七兮。\n夐古所无，今感格兮。",
        "dynasty": "宋",
        "collection_info": null
    },
    {
        "uuid": "00585d02e3eec85f2725b46b25747dab",
        "title": "进仰山瑞禾诗宋大雅十三章  其二",
        "author": "张商英",
        "content": "岁在庚辰，利见大人。\n十有二祀，而纪庚寅。\n干坤六子，遇庚则新。\n大人法天，有革有因。",
        "dynasty": "宋",
        "collection_info": null
    },
    {
        "uuid": "0d7bc2cf0a1ae530cb6b9e3677afe6cb",
        "title": "进仰山瑞禾诗宋大雅十三章  其三",
        "author": "张商英",
        "content": "皇帝孝仁，羹墙神考。\n遹追先猷，三代之道。\n炳然规模，百世之宝。\n敢弗祇从，率意改造。",
        "dynasty": "宋",
        "collection_info": null
    },
    {
        "uuid": "b42f1cef8493e21ccaaaa17a85b4d7a4",
        "title": "进仰山瑞禾诗宋大雅十三章  其四",
        "author": "张商英",
        "content": "蔽自渊衷，恪遵熙丰。\n法非补完，熙丰是同。",
        "dynasty": "宋",
        "collection_info": null
    },
    {
        "uuid": "d94bf38019e84698ca490a028ab43a43",
        "title": "进仰山瑞禾诗宋大雅十三章  其五",
        "author": "张商英",
        "content": "乃戢干戈，不勤远略。\n烦敛是蠲，冗官是削。\n屏斥浮虚，尊敦俭朴。\n舳舻尾衔，泝流通洛。",
        "dynasty": "宋",
        "collection_info": null
    },
    {
        "uuid": "f4d6d485313c10bc766ed39d126d0c22",
        "title": "进仰山瑞禾诗宋大雅十三章  其六",
        "author": "张商英",
        "content": "泉币既平，商旅云行。\n四民乐化，迭为重轻。",
        "dynasty": "宋",
        "collection_info": null
    },
    {
        "uuid": "a0e867226bc6850406e60ea266a7b855",
        "title": "进仰山瑞禾诗宋大雅十三章  其七",
        "author": "张商英",
        "content": "乃疏禁网，及释青枉。\n流徒赐还，鹿解禽放。\n戴恩和顺，涵泳旷荡。\n父子怡怡，朋友交饷。",
        "dynasty": "宋",
        "collection_info": null
    },
    {
        "uuid": "9550f1f186179062df82b7c67e06e8ad",
        "title": "进仰山瑞禾诗宋大雅十三章  其八",
        "author": "张商英",
        "content": "百度孔修，德泽滂流。\n官知奉法，吏畏纳赇。\n农夫熙熙，服我先畴。\n桴鼓不鸣，奠枕靡忧。",
        "dynasty": "宋",
        "collection_info": null
    },
    {
        "uuid": "8ea0daaffe68a4bb40de1e3d008511c4",
        "title": "进仰山瑞禾诗宋大雅十三章  其九",
        "author": "张商英",
        "content": "职是善化，有赫临下。\n阴阳泰通，熏蒸陶冶。\n惠两柔风，太和塞野。\n渗漉百嘉，芃芃禾稼。",
        "dynasty": "宋",
        "collection_info": null
    },
    {
        "uuid": "f6e1fa6b6caf054ec9e77a3244d261a3",
        "title": "进仰山瑞禾诗宋大雅十三章  其一○",
        "author": "张商英",
        "content": "帝宅中天，何知其然。\n四方郡国，咸奏丰年。\n丰年之象，何以昭宣。\n爰有异粟，八节如鞭。",
        "dynasty": "宋",
        "collection_info": null
    },
    {
        "uuid": "000469e187b4d3536b877d80c83efffd",
        "title": "进仰山瑞禾诗宋大雅十三章  其一一",
        "author": "张商英",
        "content": "一本之上，双茎相向。\n穗叶敷荣，挺拔寻丈。",
        "dynasty": "宋",
        "collection_info": null
    },
    {
        "uuid": "915a9f34a2d9d24b7166e23ad8d00a6f",
        "title": "进仰山瑞禾诗宋大雅十三章  其一二",
        "author": "张商英",
        "content": "高而不危，神力扶持。\n同而能异，济物是宜。",
        "dynasty": "宋",
        "collection_info": null
    },
    {
        "uuid": "5d49917195c3a37138968f0b0b6ce179",
        "title": "进仰山瑞禾诗宋大雅十三章  其一三",
        "author": "张商英",
        "content": "彼修者禾，其实骈罗。\n天子万年，本枝蕃多。",
        "dynasty": "宋",
        "collection_info": null
    },
    {
        "uuid": "00454feabc7bc9f04fcc793d99ebd1a5",
        "title": "濮公山",
        "author": "张商英",
        "content": "野陂衰草接荒城，千里浮光点太清。\n不与众山为伴侣，自然八面露峥嵘。\n偶因仕宦身来到，渐远尘埃眼更明。\n问道膝行无处所，渡头新月小舟横。",
        "dynasty": "宋",
        "collection_info": null
    },
    {
        "uuid": "60ecaab6a5687811f749735fd9d3f334",
        "title": "青原山七祖塔",
        "author": "张商英",
        "content": "一派青原出少林，信衣到此只传心。\n寻常示众无人会，尽向庐陵米价寻。",
        "dynasty": "宋",
        "collection_info": null
    },
    {
        "uuid": "7d8105cd9e66c331aaa316d09a760d97",
        "title": "望仙曲",
        "author": "张商英",
        "content": "麻姑王蔡迹已往，望仙亭在孤峰上。\n朝见五云飞，暮见五云归。\n云飞云归自今古，仙来仙去谁可知。\n勿望仙，望仙目眩徒茫然。\n白石可煮谁能言，不爱插翼冲青天。\n玉池且酌太和酒，一醉寿同天地久。\n陶陶与物任浮沉，肯顾霞衣云组绶。",
        "dynasty": "宋",
        "collection_info": null
    },
    {
        "uuid": "f58202ea69bf732162632bc2102df02a",
        "title": "过新城院",
        "author": "张商英",
        "content": "昔读旴川集，尝闻泰伯贤。\n新城文刻在，往事野僧传。\n气格终惊俗，光芒合贯天。\n田翁不知价，只得十千钱。",
        "dynasty": "宋",
        "collection_info": null
    },
    {
        "uuid": "dda20316a94c8c2461bab9c9bcd27a44",
        "title": "蛇谷道中闻杜宇",
        "author": "张商英",
        "content": "高杉何亭亭，北接岢岚山。\n如何蜀杜宇，飞鸣来此间。\n羽翼误尔身，浩荡迷乡关。\n日长岩谷迥，口角流朱殷。\n我亦有先庐，三峨出尘寰。\n别来二十年，仕宦髮欲斑。\n岂不怀西归，青葱映潺湲。\n有翼尚飘泊，无翼何时还。",
        "dynasty": "宋",
        "collection_info": null
    },
    {
        "uuid": "239df2c48136657e5dcadc7e72939239",
        "title": "题介公庙",
        "author": "张商英",
        "content": "十九年从晋重耳，艰棘忧危同践履。\n田中乞食桑下谋，茧足周旋垂万里。\n一心奉事不自欺，逆知天意开公子。\n及河忽闻舅犯言，如以朝衣蹈泥滓。\n鄙夫岂可与同行，携母入山甘隠藏。\n公子归来霸业强，筑坛践土尊天王。\n大夫卿士环佩锵，斩袪寺人纷颉颃。\n念子昔者皆奔亡，舍我长逝情怛伤。\n大蒐纵火焚山冈，烈焰不肯回刚肠。\n嗟乎义士不可量，何人谬作龙蛇章。",
        "dynasty": "宋",
        "collection_info": null
    },
    {
        "uuid": "e958a3c0eb66fcca17f9c529fc101489",
        "title": "高光堡道中",
        "author": "张商英",
        "content": "故碾迎朝日，高光眩晚霞。\n峰峦成地势，桑柘似人家。\n柳叶依墙密，溪流刷石斜。\n土氓尊使者，再拜馈酥茶。",
        "dynasty": "宋",
        "collection_info": null
    },
    {
        "uuid": "64f09e3c319bd74e9ba7034aa835990f",
        "title": "溪亭二首  其一",
        "author": "张商英",
        "content": "林檎园北小桥南，水绿山青不易兼。\n戴胜降时桑破甲，驾犁啼处稻抽尖。\n柳因倒植风流甚，花为新移蓓蕾纤。\n独碾云龙坐溪石，几人今夕共银蟾。",
        "dynasty": "宋",
        "collection_info": null
    },
    {
        "uuid": "73f803adc67280cd94e32518c34fcabc",
        "title": "溪亭二首  其二",
        "author": "张商英",
        "content": "萧寺回环石磴间，山光草色远相连。\n坐中清景追唐蹟，门外红尘接渭川。\n落涧飞泉千丈玉，过墙修竹一梢烟。\n画工谁绘当时巧，移得江南在眼前。",
        "dynasty": "宋",
        "collection_info": null
    },
    {
        "uuid": "2b468123d4a73fbbd78d49b1deedbd5f",
        "title": "游绵山",
        "author": "张商英",
        "content": "夕阳返照影流东，点点寒鸦过远峰。\n渔叟罢竿收钓饵，牧童吹笛弄西风。\n日光隠隠沉沧海，山色青青耸碧空。\n万壑千崖增秀丽，往来人在画图中。",
        "dynasty": "宋",
        "collection_info": null
    },
    {
        "uuid": "1cd41f3f0dbe1c7e49a2b056f4635a79",
        "title": "凌云行",
        "author": "张商英",
        "content": "我本耕钓夫，素嗜山水乐。\n补吏来旴江，潜解组绶缚。\n独上凌云行，青梯入寥廓。\n万象富观览，四面峻岩壑。\n天风袭衣襟，断霞半空落。\n仙家鸡犬鸣，惊起巢松鹤。\n胜游最后时，萍梗念漂泊。\n回首顾人间，佳景满城郭。",
        "dynasty": "宋",
        "collection_info": null
    },
    {
        "uuid": "28046c910a87be53880cb8e1ec717474",
        "title": "步虚词",
        "author": "张商英",
        "content": "珠佩珊珊路绝尘，凤凰山上夕朝真。\n甘棠美政行南国，列宿寒光拱北辰。\n篆冷金盘云屋晓，书飞玉阙洞天春。\n一声辽鹤归传报，寿益君王福在民。",
        "dynasty": "宋",
        "collection_info": null
    },
    {
        "uuid": "afe9bd8bde48867ca532f0448c6751e6",
        "title": "句  其一",
        "author": "张商英",
        "content": "天连远水三吴阔，人倚危楼万象低。",
        "dynasty": "宋",
        "collection_info": null
    },
    {
        "uuid": "29a27d424330ed2cc8e0252dbe97f7e0",
        "title": "句  其二",
        "author": "张商英",
        "content": "湖上青山一抹高，烟中草木细如毫。",
        "dynasty": "宋",
        "collection_info": null
    },
    {
        "uuid": "f0de4376baacd4ccaabf4cf5af5de756",
        "title": "句  其三",
        "author": "张商英",
        "content": "安得将相似仲山。",
        "dynasty": "宋",
        "collection_info": null
    },
    {
        "uuid": "c031c79e8f639d3deac18c9ef11632f8",
        "title": "句  其四",
        "author": "张商英",
        "content": "大士慈悲度有情，亦要时节因缘并。\n也应笑我空经营，虽多手眼难支撑。",
        "dynasty": "宋",
        "collection_info": null
    },
    {
        "uuid": "f1a12adb75e56aa3cbb112d484b92bc3",
        "title": "句  其五",
        "author": "张商英",
        "content": "灵山会上别世尊，各以愿力济群生。\n子勿诮我徒经营，手眼太少难支撑。",
        "dynasty": "宋",
        "collection_info": null
    },
    {
        "uuid": "0905193f835095693d089e492238244b",
        "title": "句  其六",
        "author": "张商英",
        "content": "每闻回列进，不觉寸心忙。",
        "dynasty": "宋",
        "collection_info": null
    },
    {
        "uuid": "d2902c06ae0a11fd3988b7ecf1bd2472",
        "title": "句  其七",
        "author": "张商英",
        "content": "星文占地谶，巽水直江流。",
        "dynasty": "宋",
        "collection_info": null
    },
    {
        "uuid": "1629a918c45d58c68e6e4b99f0d6e0b8",
        "title": "句  其八",
        "author": "张商英",
        "content": "虽贋犹堪贵，前贤况可师。",
        "dynasty": "宋",
        "collection_info": null
    },
    {
        "uuid": "d649d89685f82762b63aa7f8fb3c2340",
        "title": "句  其九",
        "author": "张商英",
        "content": "欲到崄头寻怪石，夜来春水涨前溪。",
        "dynasty": "宋",
        "collection_info": null
    },
    {
        "uuid": "33be1d5d73cefd97a24fa1e164ad4786",
        "title": "句  其一○",
        "author": "张商英",
        "content": "赞唐山石裂半岸，壅遏波涛雪霜起。",
        "dynasty": "宋",
        "collection_info": null
    },
    {
        "uuid": "6ab268f32027a01dc50f92b19a2da59c",
        "title": "句  其一一",
        "author": "张商英",
        "content": "橹声呕哑下巴东，路接阳台十二峰。",
        "dynasty": "宋",
        "collection_info": null
    },
    {
        "uuid": "aba47a2669e7638f39524f3ffe879532",
        "title": "句  其一二",
        "author": "张商英",
        "content": "因寻太上长生诀，偶到青城大面山。",
        "dynasty": "宋",
        "collection_info": null
    },
    {
        "uuid": "d47bb96f6595a4795b204b7e06d955ae",
        "title": "句  其一三",
        "author": "张商英",
        "content": "楠生石合头陀出，此记传闻岁月遥。",
        "dynasty": "宋",
        "collection_info": null
    },
    {
        "uuid": "428ca6643a98195b237ca6e5315ef059",
        "title": "句  其一四",
        "author": "张商英",
        "content": "水味甘腴偏宜煮，茗非陆羽莫能辨。",
        "dynasty": "宋",
        "collection_info": null
    },
    {
        "uuid": "703df0cc1b2246c176153c99aebb101c",
        "title": "句  其一五",
        "author": "张商英",
        "content": "四时积雪瞻岷岭，三派飞泉出洞天。",
        "dynasty": "宋",
        "collection_info": null
    },
    {
        "uuid": "2bb72b1bf3e16b8d245cfd6437e82b6c",
        "title": "句  其一六",
        "author": "张商英",
        "content": "空将泪作雨滂沱，泪痕有尽愁无竭。",
        "dynasty": "宋",
        "collection_info": null
    },
    {
        "uuid": "405f089285374afb18ac9951be78b471",
        "title": "句  其一七",
        "author": "张商英",
        "content": "灵官召集役神鹊，直渡银河横作桥。",
        "dynasty": "宋",
        "collection_info": null
    },
    {
        "uuid": "b308dab6a0a01ff127b6bec4a97608a1",
        "title": "句  其一八",
        "author": "张商英",
        "content": "不向庐山寻落处，象王鼻孔谩辽天。",
        "dynasty": "宋",
        "collection_info": null
    },
    {
        "uuid": "eecf613d8cc7470dabb9620c7922a37d",
        "title": "句  其一九",
        "author": "张商英",
        "content": "秦庭繁杏两株开。",
        "dynasty": "宋",
        "collection_info": null
    },
    {
        "uuid": "e035c4e06e533d47031a50acdd2186c1",
        "title": "句  其二○",
        "author": "张商英",
        "content": "庭前积水过不流，落叶千片水上浮。\n怜花不忍见凋谢，风力颠猛摧娇柔。",
        "dynasty": "宋",
        "collection_info": null
    },
    {
        "uuid": "fd9aaf367c65ff1c167a724e00698533",
        "title": "句  其二一",
        "author": "张商英",
        "content": "水晶肉白殻皮红，色变香移味不同。",
        "dynasty": "宋",
        "collection_info": null
    },
    {
        "uuid": "b530025c20c66d241c3c5592e1a8ac36",
        "title": "句  其二二",
        "author": "张商英",
        "content": "如障如屏如绣画，似幢似盖似旌旗。",
        "dynasty": "宋",
        "collection_info": null
    },
    {
        "uuid": "42059a3ca8e7a82f20821383de917786",
        "title": "句  其二三",
        "author": "张商英",
        "content": "分付着身先引去，免教人道贩私茶。",
        "dynasty": "宋",
        "collection_info": null
    },
    {
        "uuid": "4822fb7a6c7959e8e26637c262e13d52",
        "title": "句  其二四",
        "author": "张商英",
        "content": "最怜高冢临官道，细细烟莎编烧痕。",
        "dynasty": "宋",
        "collection_info": null
    },
    {
        "uuid": "54aef2eb653df8f1073ca69fd21cf621",
        "title": "句  其二五",
        "author": "张商英",
        "content": "鹤髮飘飘紫府仙，摩娑金狄不知年。",
        "dynasty": "宋",
        "collection_info": null
    },
    {
        "uuid": "8e7be499fb1ca735706e22f8a39224a3",
        "title": "贺拜罢南郊献诗",
        "author": "黄裳",
        "content": "中天台上闻天语，将下人间会真主。\n王室堂开秋意深，匆匆瑞气排羣阴。\n插空仪物望不断，文采高下成遥林。\n铁衣十万熊罴勇，忽拥天衢海涛动。\n两序朱帘语相庆，皆谓君王能绍圣。\n昭昭神考体天德，昔向明堂布仁政。\n君王欲报天地恩，乃修宗祀开端门。\n玉辂亭亭张日月，中望尧云降天阙。\n清宫行事斋心微，默与神交谁得知。\n献飨归来待祠殿，上帝先从道心见。\n龙衣登降天香浓，一片钧天庭燎中。\n振鹭于飞佩声响，恍如三代观臣工。\n先皇基绪既肯构，配侑岂或惭高穹。\n安得公尸不来燕，自是诸侯皆望风。\n奏歌已荐致和乐，饮受乃酢持盈功。\n晓来忽听道傍语，从此天观观九叙。\n琐琐愚臣何所补，只愿献诗归乐府。",
        "dynasty": "宋",
        "collection_info": null
    },
    {
        "uuid": "3fb702399c62bf4d96b937c9e8fd4996",
        "title": "次鲁直烹密云龙之韵  其一",
        "author": "黄裳",
        "content": "密云晚出小团块，虽得一餠犹为丰。\n相对幽亭致清话，十三同事皆诗翁。\n苍龙碾下想化去，但见白云生碧空。\n雨前含蓄气未散，乃知天贶谁能同。\n不足数啜有余兴，两腋欲跨清都风，岂与凡羽夸雕笼。\n双井主人煎百椀，费得家山能几本。",
        "dynasty": "宋",
        "collection_info": null
    },
    {
        "uuid": "f790313a1acaf6616b6874e1d1a214c8",
        "title": "次鲁直烹密云龙之韵  其二",
        "author": "黄裳",
        "content": "春来腰筥修溪童，摘山归去如年丰。\n主人长啜不言酒，焉用儿女扶山翁。\n闻说佳致欲相遂，劳生急放尘缘空。\n时走长鬚汲双井，岂吝七椀邀卢仝。\n夜归须步三峰月，晓望还乘五桂风，静中且看狙公笼。\n此乐吾宗好方寸，已向清斋望根本。",
        "dynasty": "宋",
        "collection_info": null
    },
    {
        "uuid": "23350b8acaa512cf232e85b558473ddd",
        "title": "次鲁直烹密云龙之韵  其三",
        "author": "黄裳",
        "content": "三峰峭拔如武夷，秀气入草根干丰。\n秋堂一笑诗相共，竹杖未化谁知翁。\n非特鹰爪致我啜，芋栗亦慰肠中空。\n修鱼上钓开酒瓮，但欲醉我君宁同。\n须饮一斗寄混沌，吹使自觉桃源风，此言当践非相笼。\n百岁岂能空自窘，万顷汪汪同一本。",
        "dynasty": "宋",
        "collection_info": null
    },
    {
        "uuid": "d65ae4c9ec265c44ed07ee1eaff413f7",
        "title": "次鲁直烹密云龙之韵  其四",
        "author": "黄裳",
        "content": "春山椎鼓雀舌细，石涧垂丝鱼肉丰。\n异时相逐许余地，杖藜自号田家翁。\n有年无累反观处，水天云尽涵秋空。\n虽然出处有义命，必欲长往非人同。\n校书千古窜讹谬，日长閒御瀛洲风，故园且付烟云笼。\n落笔成诗今几卷，洗我烦襟求副本。",
        "dynasty": "宋",
        "collection_info": null
    },
    {
        "uuid": "e53f4e5bcef55318ba539c8bf55d9fdf",
        "title": "次曾德宣竹窗之韵",
        "author": "黄裳",
        "content": "导彼清泠泉，育此婵娟身。\n幽哉窗户间，猗猗窥鳞鳞。\n有霜能独留，无德难相亲。\n乃闻曾子风，嗜好非今人。",
        "dynasty": "宋",
        "collection_info": null
    },
    {
        "uuid": "8dd84c4db4710b74f55cc57190a1e799",
        "title": "简政堂",
        "author": "黄裳",
        "content": "简政岂在事，养源无他心。\n持守得纲领，施设从胸襟。\n虚静古意远，平易人情深。\n光景尘不染，悉付公余吟。",
        "dynasty": "宋",
        "collection_info": null
    },
    {
        "uuid": "f1d82448c8759bb9221d17cc4b0156f5",
        "title": "题杨氏聚义轩",
        "author": "黄裳",
        "content": "聚义归清虚，无欠亦无余。\n聚利赴嗜慾，自丧俄自续。\n义在诗与书，利在金与珠。\n金珠壮人颜，俯仰一世间。\n我去彼不随，彼去我不观。\n诗书入青瞳，藏蓄心腑中。\n贻之修乃孙，操之修乃躬。\n秧种秀沃壤，愿饱万腹空。\n源泉洌清甃，既与还不穷。\n开轩有意哉，短什嘉仙翁。\n黾勉慎所交，高攀古人风。",
        "dynasty": "宋",
        "collection_info": null
    },
    {
        "uuid": "2fcfd2233a25a7ee3707761f86a52fbc",
        "title": "听隠士琴",
        "author": "黄裳",
        "content": "幽意不可象，因声而后形。\n至声不可僞，因心而后生。\n三尺膝上孤，一寸胸中鸣。\n急声如飞泉，泻泻秋云边。\n巧声如流鶑，历历春风前。\n幽人无此心，素弦无此声。\n心与手相忘，意与声相迎。\n弹者自到古，闻者谁知音。\n但见风色吹我清，欲御此风天上行。",
        "dynasty": "宋",
        "collection_info": null
    },
    {
        "uuid": "da73d42d1e93cba82a192b977389fbc4",
        "title": "送胡君游洛",
        "author": "黄裳",
        "content": "得丧纷纷转羣慾，谁及爱嵩三十六。\n有客忽自东南来，已为湖山饱双目。\n逸兴不住皇州春，天津桥南酒初熟。\n长念花王司马坂，洛阳今寓谁家馆。\n已闻香信满东风，嫔御相从水光畔。\n芳容须向盛时吟，昔也醉翁长恨晚。\n谷雨且老黄鹂声，急上征鞍望瀍涧。\n送行诗句无纤尘，自有交游在霄汉。\n藜苋肠中何所须，但愧银鈎落香翰。\n看花知遗生，看山知养神。\n妖奇怪丽九十种，未失东风助培壅。\n三十六峰元气清，独插太虚无古今。",
        "dynasty": "宋",
        "collection_info": null
    },
    {
        "uuid": "ae9251e9d46f7b5eb802329ad54d2751",
        "title": "湖上閒赋",
        "author": "黄裳",
        "content": "钱塘吴之雄，西湖乃其贰。\n晴虚混高下，寒光堕苍翠。\n俯仰睨澄澈，融结会幽邃。\n日月司晦明，烟云管开闭。\n楼阁生有无，尘凡换奇异。\n素蔼俄包藏，物象已非二。\n中有虚一子，四顾银色世。\n云罅漏余晷，稍盛却阴翳。\n遽回天汉明，收摄何所置。\n近影认遥碧，故态献新媚。\n振羽鹭初起，一苇出天际。\n大巧现奇画，人欢发幽思。\n杖履秋林深，弦管春波细。\n名字人不知，閒藏洞霄吏。",
        "dynasty": "宋",
        "collection_info": null
    },
    {
        "uuid": "ce7840e52468313bdfab8eae69cc3e69",
        "title": "寄题存心堂因简正仲运使",
        "author": "黄裳",
        "content": "有乐不在物，况当仕而优。\n外骛乃自苦，作德能日休。\n身计苟未适，安能为道谋。\n基址更所寓，得地东南陬。\n经营喜宋子，阐绎嘉毛侯。\n纷嚣落寂境，蒸鬰回素秋。\n事少德机静，风微花信幽。\n林悄鸟相应，日閒丝自游。\n中发灵台光，下照彪池流。\n神怡况味远，意虚才智周。\n真见造不灭，妄想降无求。\n所示良可助，所超安可酬。\n会合果有道，宁復嗟阻修。",
        "dynasty": "宋",
        "collection_info": null
    },
    {
        "uuid": "7acf7397934ca65a616dd6b153a66af3",
        "title": "惇礼兵部久不作诗偶成数韵奉戏",
        "author": "黄裳",
        "content": "南宫先生好谈古，齿牙所挂多老杜。\n剑气中盘几时吐，欲看光芒出庭户。\n平生气直易言语，不解聱牙斲诗句。\n先生莫学东野苦，我愿为云相逐去。",
        "dynasty": "宋",
        "collection_info": null
    },
    {
        "uuid": "6361ae1308976cf181cbcc8e5d3a18be",
        "title": "汴河解冻郭公域将行以诗奉寄",
        "author": "黄裳",
        "content": "霜华一望银河道，闻说行舻犹未果。\n清旸想快东去情，未斩凝冰已先破。\n东邻空忆樽前佐，为谁更把金巵倒。\n汾阳远裔今有人，不见纤尘落幽抱。\n画梁燕子趁时归，故园莫放春光老。",
        "dynasty": "宋",
        "collection_info": null
    },
    {
        "uuid": "25f32b4565b732f46a1739ada9910a9d",
        "title": "简元舆祠部  其一",
        "author": "黄裳",
        "content": "文艺相从春欲暮，未去皇州散还聚。\n岂期扰扰凶器场，却会高谈翫千古。\n冷官辄对华省郎，亦许烹煎待宾主。\n文章虽自根本来，裂破大全空缕缕。\n如公自蓄胸中奇，长短岂能欺五度。\n旷野羣陂渴霖雨，欲叫虾蟆已窥户。\n春衫未迭麦寒薄，最惬含毫斲诗句。\n如公简静意尤远，卒迩清风慰遐慕。\n牵率鄙兴游太虚，满我缣箱始归去。",
        "dynasty": "宋",
        "collection_info": null
    },
    {
        "uuid": "3e0cb3a7bda530dca4e4596ae621fa00",
        "title": "简元舆祠部  其二",
        "author": "黄裳",
        "content": "百花岩上仙人住，岩下为州山水聚。\n白头青冢南北人，倒影沈沈独怀古。\n倚栏把酒与谁同，况是使君为献主。\n应唤渔舟疏苇中，旋脍游鳞落红缕。\n秘书座上最轩昂，能共春云争态度。\n红衣带月今何处，几转春残掩朱户。\n飞船送客空断肠，梁尘漫落声中句。\n虚白亭前湖水閒，忽为霓裳起思慕。\n出门沙土乱如雨，熏风吹梦天南去。",
        "dynasty": "宋",
        "collection_info": null
    },
    {
        "uuid": "eb5364b857a7ea7c9e5a4306ea86a94b",
        "title": "观试",
        "author": "黄裳",
        "content": "题墨脱新镌，扃钥开清晓。\n文衡朝士高，香案天风小。\n银袍带残月，玉鹭集寒沼。\n赳赳干城材，衔枚出远徼。\n才气方自强，未战意先挑。\n临文寻汝贤，形见乃微妙。\n人才焉可齐，云汉多年少。\n悭思忧明膏，俊性翫斜照。\n得丧召荣辱，美恶露嚬笑。\n修毫饮流液，灵珠落光耀。\n雕琢破巨璞，歌舞探长鞘。\n含蓄既寂寂，运动还渺渺。\n重赏岂敢吝，行当塞明诏。",
        "dynasty": "宋",
        "collection_info": null
    },
    {
        "uuid": "d805d61edeb717e1a7533215e89e3324",
        "title": "简无咎学士",
        "author": "黄裳",
        "content": "北澶车马来何暮，芹茅池边失欢聚。\n有分共为文字游，却向西郊话今古。\n人頼聪明多自僞，信厚期君中有主。\n职事无尘静相对，满榻诗书香数缕。\n严扃如在柳阴中，绿幄朱帘细风度。\n紫犀銙破雪花浓，石鼎煎声遶窗户。\n准拟七椀邀卢仝，清涤烦襟出新句。\n共笑先生最贫苦，误使帘前客相慕。\n虚名薄利能几多，裹饭区区来復去。",
        "dynasty": "宋",
        "collection_info": null
    },
    {
        "uuid": "8266fd0358dc9db2d9904a580058d625",
        "title": "酬罗正之提刑城东赏花之什",
        "author": "黄裳",
        "content": "一气适来颜色明，一气适去颜色衰。\n花缘根蒂岂所托，颜色亦非花可为。\n花约一时枯且荣，人约百岁行復归。\n一时百岁孰多寡，花发乃知人盛时。\n一回花发一度醉，已无百与花为期。\n韩子空寻院中长，走马归来谩惆怅。\n昔日城西未同醉，今日城东还独赏。\n万事着意令人悲，邂逅多欢人愿随。\n破腊中来春渐渐，閒见芳梢青数点。\n韶华九十犹更长，未尝一朝游醉乡。\n中含万巧欲倾泻，将与才思争光芒。\n天台近得醉吟老，寄我新篇颂花好。\n扬鞭直指都城中，已踏东风杨柳道。\n上苑初开芳意浓，急走长鬚为余报。\n竞香论色如梦中，蝴蝶翩翩遶芳草。\n朱颜未愧雕栏红，莫向忙中放春过。",
        "dynasty": "宋",
        "collection_info": null
    },
    {
        "uuid": "ecfcb1bc478a2e19125f68e81ce5ab1c",
        "title": "寄题妙光亭",
        "author": "黄裳",
        "content": "天边月下云初尽，江上潮来风已定。\n两物无情岂有期，但见圆光非远近。\n潮回月落杳难寻，元无此景何须问。\n沙北渡头人自忙，谁为山翁说真性。\n涤除尘垢无少休，他日危楼与君凭。",
        "dynasty": "宋",
        "collection_info": null
    },
    {
        "uuid": "88e48da1b1cdc450ff5f02984765d4a8",
        "title": "观蚕",
        "author": "黄裳",
        "content": "大巧不为蚕上簇，机妇飞梭双注目。\n腹空万绪徒自劳，缣素如山人未足。",
        "dynasty": "宋",
        "collection_info": null
    },
    {
        "uuid": "03e013e46dea0e43ed443a8e6f9f3ff7",
        "title": "圆石六题 迎晖亭",
        "author": "黄裳",
        "content": "始自旸谷见，余霞敛微明。\n亟从林末动，幽禽发清声。\n羣阴既扫迹，众象聊遣情。\n捲帘取遥望，挥毫写初迎。\n行乐自此始，勿为多事萦。\n一世如过隙，顷刻宁可轻。\n胜概岂虚置，倒樽慰浮生。",
        "dynasty": "宋",
        "collection_info": null
    },
    {
        "uuid": "cb9fe2e39563e86cddc368b3b69d71f0",
        "title": "圆石六题 邀月亭",
        "author": "黄裳",
        "content": "迎晖不觉一日尽，邀月又会三人閒。\n未言期约绿岩畔，且共歌舞清樽间。\n霜轮皎皎无今古，世途扰扰多新故。\n今月曾经照故人，古人问月今何处。\n百年光景行復催，有月可邀能几回。\n双岩达士不须说，始见迎晖復邀月。",
        "dynasty": "宋",
        "collection_info": null
    },
    {
        "uuid": "9ac5d057177aa979cf32d0b547d3b1c3",
        "title": "圆石六题 清辉亭",
        "author": "黄裳",
        "content": "山色翠欲流，水光澄可照。\n二物偶相际，清风发微妙。\n中有逍遥翁，寓意得欢笑。\n此道復何求，仁智姑自劭。",
        "dynasty": "宋",
        "collection_info": null
    },
    {
        "uuid": "836862457dbdc8d25ecf49aa91ee4008",
        "title": "圆石六题 翠筠庵",
        "author": "黄裳",
        "content": "外环碧玉千寻直，中起真香一篆清。\n宴坐主人俄出定，岁寒枝上得秋声。",
        "dynasty": "宋",
        "collection_info": null
    },
    {
        "uuid": "7abe4e170a86961b692e34dd83b55579",
        "title": "圆石六题 快览亭",
        "author": "黄裳",
        "content": "欲跨晴虚两腋风，曲栏干外意无穷。\n忘形独坐双岩下，遣兴旁观万象中。\n数韵瑰奇聊自适，满怀清爽可谁同。\n飒然而下吾能赋，未必登临愧楚宫。",
        "dynasty": "宋",
        "collection_info": null
    },
    {
        "uuid": "ae042c16f121948d587a75f67421390c",
        "title": "圆石六题 招仙亭",
        "author": "黄裳",
        "content": "仙人岂可招，固有招仙道。\n钦信勿自欺，仁恕满中抱。\n何惭紫芝翁，惠然及予坐。\n众行示要路，羣实指虚果。\n脱落形数中，行在从所好。\n踌躇即有碍，清樽急须倒。\n天风欻尔动，相忘一何果。\n几日当復来，斜阳满芳草。",
        "dynasty": "宋",
        "collection_info": null
    },
    {
        "uuid": "33e2531717e7367bf2676137e3163e24",
        "title": "龙凤茶寄照觉禅师",
        "author": "黄裳",
        "content": "有物吞食月轮尽，凤翥龙骧紫光隠。\n雨前已见纤云从，雪意犹在浑沦中。\n忽带天香堕吾箧，自有同干欣相逢。\n寄向仙庐引飞瀑，一簇蝇声急须腹。\n禅翁初起宴坐间，接见陶公方解颜。\n颐指长鬚运金碾，未白眉毛且须转。\n为我对啜延高谈，亦使色味超尘凡。\n破闷通灵此何取，两腋风生岂须御。\n昔云木马能嘶风，今看茶龙解行雨。",
        "dynasty": "宋",
        "collection_info": null
    },
    {
        "uuid": "16b4c4bc5da0a2e47a4c8685b3584597",
        "title": "送范子镇",
        "author": "黄裳",
        "content": "东南有人不可攀，生轻义重人所难。\n此风雕落不復见，得公今日如芝兰。\n千人忽堕风涛间，义气有感心生寒。\n以情论法不可枉，使法可枉吾宁閒。\n兼遗物己为虚舟，遂授此属还平流。\n相逢鹰犬颜何厚，剑水闽山公不朽。\n有恩流到墓中魂，无累乞寻林下友。\n得官西去心胆雄，帐下将军望公久。\n此生义在公无惭，未到青云空白首。\n男子屈伸当有时，行置长缨远夷脰。\n浩歌一阕公临政，马上东风曲堤柳。\n卯酒醺醺吹復醒，纤毫谩引无中有。\n洒然得句谁其酬，寄我须烦置邮走。",
        "dynasty": "宋",
        "collection_info": null
    },
    {
        "uuid": "f81de07544dae8f54b510379967028ec",
        "title": "卜居潮山",
        "author": "黄裳",
        "content": "胜致久不示，幽居今已该。\n盖待出尘子，将作还玄斋。\n升高独南望，大巧安用裁。\n天目形势落，秋空屏障开。\n吴境岸边断，越峰天际回。\n双臂龙虎揖，两潮风雨来。\n直视江渚印，蛟蜃遗灵胎。\n旁闻海门出，波浪生春雷。\n平生乐山水，邂逅奚所猜。\n秋老竹林冷，攀竹趋岩隈。\n得石喜奇怪，且席青钱苔。\n泉甘地脉正，吸泉如传杯。\n人静道始集，境幽心易灰。\n老圃听吾语，勿以慵相推。\n勤将日力进，速副韶光催。\n长生且有道，当悟接与栽。\n务使翠华远，长大如婴孩。\n琼蕊覆青径，木香兼荼梅。\n疏凿取清浅，结甃移碑材。\n飞桥渡流水，俯仰无纤埃。\n虽谓夕阳好，见月还徘徊。\n卜筑非偶尔，供吟何快哉。\n栖养此固足，会晤谁可偕。",
        "dynasty": "宋",
        "collection_info": null
    },
    {
        "uuid": "dd077a1ae7a1948e52cee7899f5c7ff5",
        "title": "假山",
        "author": "黄裳",
        "content": "天作乃说真，人作故云假。\n堆迭孕奇怪，含思亦如画。\n遥岑出寸碧，羣岫拥而亚。\n苍苔抱秀骨，尤惬时雨洒。\n去来何所人，度岭策羸马。\n安得无心云，经从断而挂。\n日落行且休，寒岩峙孤舍。\n假合虽使然，登览忧亦写。\n万法资诸心，一念有神化。\n缔构况融结，犹造秋与夏。\n摄用还一空，何取亦何舍。\n莫认假与真，外乐聊以借。",
        "dynasty": "宋",
        "collection_info": null
    },
    {
        "uuid": "7858cdfbd5b02c9374d9815693c15097",
        "title": "谢人惠茶器并茶",
        "author": "黄裳",
        "content": "三事文华出何处，岩上含章插烟雾。\n曾被西风吹异香，飘落人寰月中度。\n美林见器安所施，六角灵犀用相副。\n目下发缄谁致勤，爱竹山翁傍云住。\n遽命长鬚烹且煎，一簇蝇声急须吐。\n每思北苑滑与甘，尝厌乡人寄来苦。\n试君所惠良可称，往往曾沾石坑雨。\n不畏七椀鸣饥肠，但觉清多却炎暑。\n几时对话爱竹轩，更引毫瓯斲诗句。",
        "dynasty": "宋",
        "collection_info": null
    },
    {
        "uuid": "c973522d74adfc99acc1b41ea0724b59",
        "title": "陪会稽太守游鑑湖会于禹祠之下",
        "author": "黄裳",
        "content": "一鑑沈沈含万象，千岩竞秀还相向。\n季真梦断归去来，数顷寒光对夷旷。\n管弦公外与民同，秘阁先生千骑长。\n从公于迈巷无人，画船解缆争先放。\n去探禹穴升稽山，语笑相逢洞天上。\n玉帛纷纷何处寻，谩对遗陵起悽怆。\n越王羞辱微之欢，山水依然人独往。\n先生揖我欹金巵，吾道本来无得丧。\n日月如飞奚用劳，醉舞言归勿令荡。\n湘灵不见湘江閒，回首斜阳落秦望。",
        "dynasty": "宋",
        "collection_info": null
    },
    {
        "uuid": "a5ec450e0be17e882e137e8c55d06faf",
        "title": "送满龙图守奉化",
        "author": "黄裳",
        "content": "台省两称公，郡国三换节。\n海角承重寄，螭头怀远别。\n俯仰七迁迅，觉梦一炊热。\n先生自怡怡，浮世谁惙惙。\n暴霖驾西洛，华舻指东浙。\n香径摧芰荷，丰厨拾鱼鼈。\n窥影入贺鑑，访古探禹穴。\n未暇登四明，方思白华洁。\n使车贻亲荣，闽山迓来辙。\n岂须老莱衣，始能事耆耋。\n往往回首时，千岩看堆雪。\n行观真卿书，德政满青碣。",
        "dynasty": "宋",
        "collection_info": null
    },
    {
        "uuid": "93d7cee4cfaae86d6d1ffa908ae19c78",
        "title": "次舒尧文秋夜有感之韵",
        "author": "黄裳",
        "content": "自越趋儒林，由吴两江渡。\n四年如退之，疏慵傲名数。\n西风今又来，庭柯泣珠露。\n荣枯几番新，閒日常自度。\n誓为天汉游，捣药看玉兔。\n逆行非吾心，焉用忧日暮。\n典籍犹可捐，宁雕子云赋。\n万事归自然，所得先去故。\n洒落桐庐君，高源欲东赴。\n外物非所谋，此学良足据。\n但以中致虚，元气腹当饫。\n壮怀感暮秋，羣动还太素。\n宋玉悲何为，忘失聊适屦。",
        "dynasty": "宋",
        "collection_info": null
    },
    {
        "uuid": "fb72a57bf0c0c8fb363d8ee58d949dc0",
        "title": "送刘和甫之江东",
        "author": "黄裳",
        "content": "去年相逢时，霜华轻压梅花枝。\n今年相别日，苹末秋风惨行色。\n逢时易为乐，别时易为伤。\n谁知伤与乐，各是羁旅肠。\n送者难为留，离者难为行。\n谁知离与合，各是天涯人。\n离合有分不可料，彼此有适当忘情。\n君今此去何时来，韦编频向灯前开。\n读书患在少思索，时将寸管书清才。\n君今此去何时到，风力攻帆急如火。\n秋光照人益潇洒，一叶轻舠又东下。\n松陵鲈脍是时节，无惜霜锋傍船切。\n泛入东南第一州，八月仙涛驾天白。\n江头此景须吟看，少留轩旆开朱颜。\n徐徐踰江诣所舍，心閒应爱云中山。\n用其所乐以自遣，莫教乡思为心关。\n他时握手又西上，多在后岁秋风间。",
        "dynasty": "宋",
        "collection_info": null
    },
    {
        "uuid": "0e12aee791701ab8ae0bfbe522d22710",
        "title": "酬子明冬后出思正夏中见招之什",
        "author": "黄裳",
        "content": "大学閒官闭门坐，渍墨磨丹满文藁。\n霜风门外潮头过，马首长鬚欲吹倒。\n双眸厌为尘沙昏，出外遽止从予好。\n不復见君今几时，相忆还惊岁华老。\n恨得新诗何太晚，瓜李为期閒梦断。\n余酒喜见忘机翁，声色尝与心相同。\n小沼荷花未云昨，君来且负炉中红。\n东邻交友亦爱客，烹鲜盘馔工于侬。\n青蜗乌贼欠此可，蟹蛤已有吴间风。\n劳生多故岂足念，莫不有分劳冲冲。\n有钱取醉亦足矣，满腹以外吾何容。\n漫漫雪意稍含蓄，瑶池将见涵春空。\n两骑翩翩踏琼玖，州北主人相望久。\n解颜一笑如君难，区区论报非吾友。",
        "dynasty": "宋",
        "collection_info": null
    },
    {
        "uuid": "8451d23899b55542d6d35135aff82853",
        "title": "酬程忠彦见赠",
        "author": "黄裳",
        "content": "与子邂逅春闱中，子未及壮文何雄。\n淡书名姓青云旁，天风吹我襟怀香。\n巨源耻作寻常流，洪涛忽驾西江秋。\n剽窃袭蹈非子情，伯乐一睨人皆惊。\n乃更退托多楚狂，谓我有感潭中央。\n腰间跃去为龙藏，斗牛下接亭亭光。\n尝言文章气所寓，养气未及柔与刚。\n乌能发露与剑比，而不与我非其长。\n红尘丹汉不足较，傥来勿使心常忙。\n安得小艇剑溪上，与子邂逅飞双桨。\n满溪烟雨芦花春，渔人一曲声无尘。\n夜明潭上人初静，神明欲腥姦与佞。\n宝气深盘盘不得，直上羣阴俱失色。\n此时与子同行藏，倚楼人往空斜阳。",
        "dynasty": "宋",
        "collection_info": null
    },
    {
        "uuid": "43dcb80dbc4ae0aaef78dd445847334e",
        "title": "送延平太守",
        "author": "黄裳",
        "content": "南有溪山谁可托，须拥旌麾日边落。\n无政人向溪山愁，公徒追索情如酬。\n有政人向溪山醉，鼓吹寻幽闹如市。\n七闽山水世所议，尤喜延平得高致。\n山光水色秋意清，月华剑气空体明。\n双流既往却再顾，五龙虽奋还相迎。\n断云天北列寸碧，中有仙人骑鹤行。\n仙人岩前万人聚，金碧下瞰天津横。\n霁色还空影高下，蓬莱幻化俄顷生。\n太原使君未下车，公论已许程与吴。\n独游才刃安能拘，发遣万事归玄无。\n洗眼待看乡老书，使君政事当起予。\n年丰讼少民已苏，两税竞了谁无襦。\n万户有酒钱足酤，飘飘帘下吹笙竽。\n山水图中声色活，大小从公四园阔。\n飒飒山风吹夕照，想见颓然使君笑。\n南来莫使诗筒少，慰我尘劳空扰扰。",
        "dynasty": "宋",
        "collection_info": null
    },
    {
        "uuid": "72538a81fe84ef10c1aa2520756f127d",
        "title": "夏云",
        "author": "黄裳",
        "content": "数迭奇峰插空碧，舒卷光阴度红日。\n莫道无心空自閒，天地为炉果何恤。\n愿移炎赫归至冥，请开蒸鬰还太清。\n从龙以往荡妖气，蟊贼欲滋今自坑。\n晚来载雨落何处，一片俄从北偏举。\n区区此意焉用留，能作几家轩上秋。",
        "dynasty": "宋",
        "collection_info": null
    },
    {
        "uuid": "6b476dfdb8d33994f4712b4668d2b701",
        "title": "矮松",
        "author": "黄裳",
        "content": "枝干偃蹇奇可夸，本根融结杳难测。\n龙蛇已抱千载灵，梁栋何烦万牛力。\n虽减半天风雨声，却得三冬雪霜色。\n卫生已免斧斤人，粧景何辞吟醉客。",
        "dynasty": "宋",
        "collection_info": null
    },
    {
        "uuid": "b86a6688c3b4c7e88210ec46177b325c",
        "title": "不流轩",
        "author": "黄裳",
        "content": "大道果安在，无流亦无止。\n有流落色界，无流在空体。\n用向体中存，见否瞪而视。\n空色两相忘，有无还自尔。\n月明孕澄寂，山寒卧清泚。\n一叶天际来，歌声耸吾耳。",
        "dynasty": "宋",
        "collection_info": null
    },
    {
        "uuid": "5308c1c4460effc3fa723eeb5694945d",
        "title": "春霁",
        "author": "黄裳",
        "content": "动润毕化事，清旸却阴翳。\n披云出寸碧，银色烂盈地。\n芳径导众乐，顽冻展羣翠。\n雨霁春且老，良时固难计。\n好景归新诗，清樽接佳士。\n韶光宜夕阳，醉笑莫轻起。",
        "dynasty": "宋",
        "collection_info": null
    },
    {
        "uuid": "caf76a52bcbad430025360f1fe21a785",
        "title": "送郭公域",
        "author": "黄裳",
        "content": "官冷犹能愿邻好，侧听欢声亦开抱。\n朝曦未合败顽冻，来问仙舟已登道。\n但见风铃送余韵，慧佐尊前迹如扫。\n汾阳远裔今有人，插架万轴谁能贫。\n豪气欲吞天下士，舌上古今时復陈。\n熙朝未遇将谁尤，芳辰不乐还自嗔。\n聚散浮云眼前过，且作閒人静中坐。\n画梁燕子急归来，莫放故园春自老。",
        "dynasty": "宋",
        "collection_info": null
    },
    {
        "uuid": "7e556a9be2c59ce5ccfe6cc40a45ca1e",
        "title": "寄连君佐",
        "author": "黄裳",
        "content": "樽酒会君江上楼，高谈不与世俗侔。\n淮阴将军跨下过，鲁国至人东家丘。\n气吐胸中斗牛夜，笔落手下烟云秋。\n丈夫得失聊自乐，一身一计何足忧。",
        "dynasty": "宋",
        "collection_info": null
    },
    {
        "uuid": "bd4d58d4738d76fd277f0d1605d2209d",
        "title": "送人归符离",
        "author": "黄裳",
        "content": "百尺危楼一杯酒，与君话别秋风老。\n明日解舟逐流水，不挂片帆急如火。\n符离风物好，一觉仙舟到。\n平时高奋丈夫事，匹马西来亦须早。\n好是天涯逢故旧，笑言何处重携手。",
        "dynasty": "宋",
        "collection_info": null
    },
    {
        "uuid": "11cd9d7465ef263c2fa3ede23152a213",
        "title": "送林疑独教授",
        "author": "黄裳",
        "content": "犹记龙津曾把手，閒对云山一樽酒。\n谈高稍犯禅师疆，遥指青尖露疏牖。\n璧水起人新思浓，旁释奇文到科斗。\n自笑山翁缄默多，来处长疑抱真叟。\n君虽健语犹相知，乃欲同归上忠厚。\n假合此生尘已多，肯復随流逐人后。\n再喜相逢春意中，忽见天机在杨柳。\n幽花野水时可寻，赶马长鬚有罍鋀。\n柰何汴洛贪送人，扫荡顽冰一梭走。\n义在人心难可欺，浮玉山南望风久。",
        "dynasty": "宋",
        "collection_info": null
    },
    {
        "uuid": "e73e9331b7679a6e04fff5788e22f08b",
        "title": "閒书",
        "author": "黄裳",
        "content": "一笑待毁誉，一歌待穷通。\n笑歌未能忘，犹落诸环中。\n无待用笑歌，此理西即东。",
        "dynasty": "宋",
        "collection_info": null
    },
    {
        "uuid": "48e283c031fbeaf7ff17335c84dd58e5",
        "title": "尉氏五题 蔡相庙",
        "author": "黄裳",
        "content": "范叔脱身车箦间，一言悟主才所难。\n死齐辱贾逐四贵，合为昭王留武安。\n万里青云虽自致，燕客相寻亦天意。\n琅琅乘机叙消息，能使先生谨承德。\n愿归相印臣不如，结绶怀金岂劳力。\n富贵只资唇舌能，休笑魋颜与挛膝。\n人生遭遇合有时，羁旅入秦谁与知。\n揽权数月何为惧，非义所安人或恶。\n四十三年雄俊间，归与不归函谷关。\n孤坟却使郑人看，只恐燕昭由此还。\n千古英灵果何往，人间祸福空相访。\n春入祠庭燕御风，交龙旌堕香尘中。",
        "dynasty": "宋",
        "collection_info": null
    },
    {
        "uuid": "0f657d24e5cf4447a3eca3e0c66d047c",
        "title": "尉氏五题 三亭岗",
        "author": "黄裳",
        "content": "相得语未究，相知心已陈。\n喜生岗上夜，痛定箦中身。\n兴废自王郑，恩酬生魏秦。\n满怀机变学，岂谓有燕人。",
        "dynasty": "宋",
        "collection_info": null
    },
    {
        "uuid": "2148bb6ba85facb34f6211c0fe3b699d",
        "title": "尉氏五题 蓬池",
        "author": "黄裳",
        "content": "旷野饮绿水，往往如具区。\n尉氏得此景，赐民非自娱。\n想成独乐戒，故能与民俱。\n阮籍方外豪，徘徊顾梁都。\n亦恐感嘉惠，岂特怀壮图。\n逸兴果何类，茫茫谁与拘。\n度量贮天汉，岂不容葭芦。\n兴废未始定，陵谷俄已殊。\n昔为凫鹥乡，今为狐鼠庐。\n厚泽瘗膏壤，能復滋耕夫。\n得利已足喜，怀古安用吁。",
        "dynasty": "宋",
        "collection_info": null
    },
    {
        "uuid": "2c4edc7ffe452b29dc09f46de263d749",
        "title": "尉氏五题 啸台",
        "author": "黄裳",
        "content": "脱身魏晋间，嗣宗南阮英。\n长啸写逸兴，偶为台上行。\n或带竹林醉，独驾无将迎。\n风月乃所友，相投清与明。\n微引踵中息，稍从唇齿鸣。\n渐渐薄林杪，飘堕令人惊。\n忧愤闻而平，贪浊闻而清。\n苏门得孙子，答以鸾凤声。\n不应乃深应，栖导良自诚。\n当悟啸中旨，可传言外情。\n台在声不传，万籁徒汝争。",
        "dynasty": "宋",
        "collection_info": null
    },
    {
        "uuid": "888e6c109445728edf6a4804425447ba",
        "title": "尉氏五题 七贤里",
        "author": "黄裳",
        "content": "遥想七贤会，空留七贤里。\n神交遗形骸，清流外尘滓。\n脱略堕险怪，嵇阮两高士。\n白视骄法家，红锻傲公子。\n所识不及才，或殆或以死。\n山公颇适用，选职尤可喜。\n立少规不祥，去备忧不轨。\n窃恐阮与嵇，于此未能耳。\n向秀稍知义，由父谩知止。\n酒隠名刘伶，无志君子仕。\n王戎贪聚钱，阮咸亟追婢。\n观德清流中，二子有臧否。\n修短归黄埃，毁誉落青史。\n盛世人已非，荒原物空是。\n贤者观我吟，聊用择所履。",
        "dynasty": "宋",
        "collection_info": null
    },
    {
        "uuid": "3cd50fbb4be9857edf4f780294f01b58",
        "title": "灵草",
        "author": "黄裳",
        "content": "五行在万类，惟草最柔弱。\n春至忙发生，秋来遽衰落。\n如何却有灵，阴制长生药。\n金石走或飞，落鼎谁能捉。\n若乃赤帝兵，飞走请自缚。\n万炼致妙用，造化犹天作。\n中抱阴阳精，浅陋安可度。\n莫笑荣復枯，浮生尚堪托。",
        "dynasty": "宋",
        "collection_info": null
    },
    {
        "uuid": "c6c80034c132d9bc3bcacc746294ab72",
        "title": "岁寒堂",
        "author": "黄裳",
        "content": "岁寒堂前岁寒栢，接见东君无愧色。\n正似屠龙方外人，绿鬓还生未垂白。\n酒杯放手情已疏，可鄙当时背文客。\n世态何足留齿牙，且践清阴坐幽石。\n云门对面如有情，安得青童报消息。\n莫使仙人开北扉，见我劳生空汩汩。",
        "dynasty": "宋",
        "collection_info": null
    },
    {
        "uuid": "deb967b675e6d930e686add11f7d756f",
        "title": "丰提刑理赴西蜀",
        "author": "黄裳",
        "content": "气柔语音低，欲静神色明。\n扰扰劳生中，望道心如倾。\n烦苛患庶士，抵冒悲羣氓。\n眷眷自中降，悠悠傃西征。\n晓霜毛袖重，卯酒面花轻。\n出关谁最旧，过栈子何平。\n施设快拘守，跋涉劳将迎。\n路难休咏蜀，梦远亦登瀛。\n胸中文艺光，域中监牧荣。\n以淡却私狥，以默静纷争。\n万累丧民德，一嚬生道情。\n行闻化无欲，圜扉芳草生。\n公余废俗乐，反一天全精。\n源源踵中来，趋者已屡更。\n安知我所寓，山国望神京。",
        "dynasty": "宋",
        "collection_info": null
    },
    {
        "uuid": "310e188faf2902ea920ae31f030122af",
        "title": "赠灵谷山人",
        "author": "黄裳",
        "content": "无缘一步如秦湘，有缘千里如门墙。\n山人安得不相访，囗如昔也同行藏。\n自从别后乐何处，灵谷山中养冲素。\n懒与尘凡争是非，拂袖俄趋长乐府。\n十洞真人怀宿契，阴使来陈掌中示。\n不着乎书惟口传，千古茫然索根蔕。\n或乱枝条无计寻，大还只欠铅中金。\n玉简朱书落吾耳，安用冥搜遶天地。\n紫玄忽见老翁笑，家住昆崙何杳杳。\n神炉已寘龙山椒，蓬壶可听东溟潮。\n温泉名界甘復泚，一毂符行坎宫沸。\n七十二候承天时，三五一法明天机。\n晤言再卜春为期，冲和有道当依归。\n山水多夸武林好，更有龙椒惬幽抱。\n桃源惟在山腰间，越出寸碧窥吴峦。\n雷驱猛雨玉龙过，月明人上朝元坛。\n五符金鼎任还返，须知造化由阴丹。\n愿屈冲和讲幽秘，莫独云山孕铅水。\n紫府宾，丹台身。\n去来在我若为情，谷风时送步虚声。\n山花径，水月沼。\n乐因谈到长生妙，偶坐俄行无事了。\n或将得一问因缘，江天为指归舟到。",
        "dynasty": "宋",
        "collection_info": null
    },
    {
        "uuid": "856af11344adcedbda5d5c260fdeaca2",
        "title": "寄隠者",
        "author": "黄裳",
        "content": "守道宋高士，筑室齐东鄙。\n植竹看岁寒，种田助形委。\n束书捐古今，抱易究生死。\n不以外移内，不以行责止。\n九十留童颜，湖山饱清视。\n或顾先生云，时平可以起。\n先生本无求，弃置如弊屣。\n俄闻与物化，精一未尝毁。\n汗简书逸民，义风洗贪士。\n东望呈肺肝，遥泻一巵水。",
        "dynasty": "宋",
        "collection_info": null
    },
    {
        "uuid": "0f6cf33f353380faee8fcd64cb8ff2e8",
        "title": "送陈知县",
        "author": "黄裳",
        "content": "握手州东花闹时，泻酒胸中如漏巵。\n各无官守竟信意，坐间只有春相随。\n十年暌远何所得，但悟世情能守一。\n昨日小轩君不游，荷叶雨声池上秋。\n明珠得丧百万斛，何虑炎蒸金欲流。\n一樽独对清都梦，可怜幽思无人共。\n今日闻君马已西，不觉毫端得诗讽。\n汝阳县长多清风，壶中有客当相送。",
        "dynasty": "宋",
        "collection_info": null
    },
    {
        "uuid": "bcfaa2b177939326278443d66f26e5f0",
        "title": "和张仲时次欧阳文公览李白集之韵",
        "author": "黄裳",
        "content": "紫微所拱皆仙官，开元无事长庚閒。\n偶缘一念来人间，诗才到白诚无难。\n英华峻发根自天，春空蔼蔼飞翔烟。\n云涛雪浪沧溟喧，四面滔滔朝白川。\n重与论文不须细，且贵胸襟写来易。\n易中自有惊人词，绳墨空高何足贵。\n苦谈杜甫峻谈李，文人相轻古如此。\n始惟通道继而醉，万事纷纷宁復记。\n三人分散难为攀，梦魂应觉星躔寒。\n乃与月影同交欢，岂有俗态趋人寰。\n若在真府如同家，琼丹我已修河车。\n仙源将果蟠桃花，安知不共游烟霞。\n便看琪园越三岛，休羡垂杨与芳草。",
        "dynasty": "宋",
        "collection_info": null
    },
    {
        "uuid": "9a48e4a52474c1a80d4134b337270bdd",
        "title": "览武夷记",
        "author": "黄裳",
        "content": "武夷山中十三子，邂逅相寻良有以。\n顷向上筵何事醉，一时谪在人间世。\n八百年后还升真，武夷真君真主人。\n天台有籍安得知，不谒子骞谁与祈。\n紫云中下龙潭雨，尤喜张仙好诗句。",
        "dynasty": "宋",
        "collection_info": null
    },
    {
        "uuid": "4e7136e7a49180be4da5249727efbbb2",
        "title": "结交",
        "author": "黄裳",
        "content": "道义出君子，势利通小人。\n有无故所自，甘淡交所因。\n离合见难易，情文生僞真。\n圣主审所任，祸福延吾民。\n贤士慎汝择，利害归吾身。\n公患势利强，私患朋党亲。\n邪正若弗辨，安危难復陈。",
        "dynasty": "宋",
        "collection_info": null
    },
    {
        "uuid": "f81a39013b352abf5506e25e60cf96b1",
        "title": "留题琴轩",
        "author": "黄裳",
        "content": "轩阁竞华丽，谁肯厌丝管。\n豪华既交欢，盛丽亦同翫。\n鸣弦虽侑觞，惟宜素纤按。\n声色方争高，耳目及中乱。\n古意始兴怀，曲终情已换。\n黄子寻天真，开轩名以琴。\n问琴意何在，答以琴为心。\n我愿听以目，与子为知音。\n无弦之琴声无声，世间此曲今何人。",
        "dynasty": "宋",
        "collection_info": null
    },
    {
        "uuid": "6c512afe5f4ae501fb8f8a1e3afb6e1c",
        "title": "读罗隠孟郊集",
        "author": "黄裳",
        "content": "罗隠寓以駡，孟郊鸣其穷。\n始读鬰吾气，再味濡我胸。\n如何志与气，发作瓶瓮中。\n大见无贤愚，大乐非穷通。\n弃置二子集，追攀千古风。\n中兼六义异，下与万物同。\n妙象生丹青，利器资陶镕。\n心手适相遇，变化从色空。\n感寓復收敛，兀然无我翁。",
        "dynasty": "宋",
        "collection_info": null
    },
    {
        "uuid": "fbb7ad7674f41e2a7b9da4f03ee3bcc8",
        "title": "答仲时高轩小酌之什",
        "author": "黄裳",
        "content": "韩公浩浩乐文字，乃笑红裙醉豪子。\n张侯切切务高洁，亦鄙双鬟献回雪。\n东野先生穷且愁，蚯蚓窍中煎百忧。\n北舍主人贫亦欢，典衣取酒更未阑。\n悲愁伤气岂足尚，拣择害道非所安。\n空色皆无适相遇，衮衮百年谁自苦。\n太平功业时可为，万丈虹蜺不须吐。\n一源湛湛吾忘情，四人毁誉浮沤生。",
        "dynasty": "宋",
        "collection_info": null
    },
    {
        "uuid": "659425e04f6a3f20a585ad0cae1a1f93",
        "title": "送骆君归隠庐阜",
        "author": "黄裳",
        "content": "究竟此生安可逃，凈土社中风最高。\n纷纷一梦唤不觉，衮衮白头流落多。\n骆子翻然去尤早，寒堂誓结庐山草。\n寸阴早在精进中，四十司徒未为老。\n黄纸除书无此期，只为松云动幽抱。\n世人发愿多自欺，十八逸民今友谁。",
        "dynasty": "宋",
        "collection_info": null
    },
    {
        "uuid": "bae415b35743664f591ebb54fc32687b",
        "title": "游东山大乘寺",
        "author": "黄裳",
        "content": "奔逸高真避秦侣，远入闽山岂惟楚。\n落花流水来何处，遂鹿人从石门路。\n遂造洞门谁得知，鸡黍生涯贯今古。\n樵客见留何事去，分合随缘落尘土。\n回头已在尘劳中，手把榴花如寐寤。\n紫玄素抱超然情，到此令人心骨清。\n閒跂长林跨深壑，遥见猿鹤来相迎。\n灵源为我写幽思，但闻历历朱弦鸣。\n狮子峰前狐退藏，当泯顽空还混茫。\n龙首涧边云并合，或作人间时雨行。\n杜鹃有声山意真，杜鹃有花山色明。\n偶逢奇石可且上，幸乘此兴聊飞觥。\n顾语娉婷莫予翼，脚力犹争年少轻。\n三杯通道聊自适，还被谷风吹復醒。\n忽忽流光已云暮，红烛如林乐声举。",
        "dynasty": "宋",
        "collection_info": null
    },
    {
        "uuid": "2b3f42bb8b153ed65c0a9eafbc191a09",
        "title": "题桃花菊",
        "author": "黄裳",
        "content": "人面亦相映，龙山应独赏。\n却因清淡中，艷异尤堪尚。\n靖节篱下吟，幽怀忽驰想。\n武林溪上游，芳容若迎望。\n妙本自无二，佳名谁有两。\n辨事惟頼香，根蒂岂容妄。",
        "dynasty": "宋",
        "collection_info": null
    },
    {
        "uuid": "1ebd209bf345c651e29fa747b13d6ff7",
        "title": "题水云村",
        "author": "黄裳",
        "content": "水云深处寻幽客，竞把银瓶飞虎珀。\n坐间玉篆流杯来，时伴桃花献春色。\n尘劳不到清樽前，何幸山翁设歌席。\n人在夕阳方醉时，回首云迷武陵宅。",
        "dynasty": "宋",
        "collection_info": null
    },
    {
        "uuid": "d65f29d130146616f9d7af412b0246d1",
        "title": "送方彦稽解元",
        "author": "黄裳",
        "content": "壶公山下多伟人，尝谓方寸无纤尘。\n双眼孤鹰在霄汉，俯视燕雀尤有神。\n两冠羣英出微妙，失第春官恬自笑。\n归去壶公山下游，长鬚肩上何所忧。\n远烟万剂实行橐，置此雅好吾无求。\n松轩日午片石冷，水中天小云油油。\n时復窥影且自遣，毫末造化同春秋。\n可能含蓄南国意，洗我滞思如清流。\n方握齐纨却新暑，明月团团满寰宇。\n马上尘沙摇不开，空羡江湖鹭轻举。\n勿因世俗还低头，义理所在无今古。\n生死只繫箪豆中，谁为万钟移出处。\n六翮冲天观一飞，所养先须微贱时。",
        "dynasty": "宋",
        "collection_info": null
    },
    {
        "uuid": "ef6dbc39992d7a6bf3e18d3788b8b45f",
        "title": "道伦竹阁",
        "author": "黄裳",
        "content": "曾看孤山翠微麓，回环阁下千茎竹。\n醉吟先生唐室贤，洒落情怀出流俗。\n赤城德士攀高风，特借嘉名榜山腹。\n雪霜难犯为心虚，直节凌云耸苍玉。\n月华弄影无纤尘，合有丹霄凤来宿。\n赵州庭栢如己知，扫却閒言且观独。\n九年当作无生游，慎勿窥红堕私欲。\n况是天台掌仙箓，炼矿成金石龙谷。\n落花流水好寻真，岂特萧萧阁前绿。",
        "dynasty": "宋",
        "collection_info": null
    },
    {
        "uuid": "28d6eb396a88428c21a1273221f4efa3",
        "title": "曲水亭",
        "author": "黄裳",
        "content": "盘龙偃蹇吸长涧，数篆寒光来向人。\n谁信云门有仙子，洒落恐是华筵宾。\n落英俄逐酒船到，世间乃得渔溪春。\n素纤举盏宁可却，清光聊涤胸中尘。",
        "dynasty": "宋",
        "collection_info": null
    },
    {
        "uuid": "74084f3bbcdce072db7b0e113d841cbc",
        "title": "览和靖章安西湖之什",
        "author": "黄裳",
        "content": "和靖苦而豪，章安平而丽。\n驰情遶佳景，盈轴卷幽思。\n二子各何往，人非物还是。\n四时有行藏，彼物如邮置。\n百年有死生，斯人如梦寐。\n两幻相追攀，一觉都废弃。\n感寓聊自娱，兴尽娱亦弊。\n安坐湖山间，谁能以数计。",
        "dynasty": "宋",
        "collection_info": null
    },
    {
        "uuid": "cc0027f28c354f4033ff96019c07ff9c",
        "title": "送人赴官秘阁",
        "author": "黄裳",
        "content": "经行当年已充赋，却遂鹿官走尘土。\n百里牛刀未甘弄，况有文章自当贡。\n屡扣天阍出奇语，落笔纷纷动尧禹。\n雪天得职怀抱清，道山入局忧虑宁。\n今也无惭故乡举，幽閒更有登真路。\n惟我曾游今已古，想见朋从散还聚。\n岂事涂改如排牙，忽落铅刀得依据。\n常笑蠹鱼干自忙，正似求生辙中鲋。\n学海无从今几年，谩惜公家费毫楮。\n春芽竟好清昼深，石鼎蝇声遶庭户。\n恍然似揖前朝人，高下图书迓青顾。\n养才此地良有因，入闹谁醒静方悟。\n要使中虚心鑑明，乃欲他时照纷遽。\n名利人人情正炎，我抱天君独为主。\n设官之意非徒然，君恩可报唯心渊。\n案牒相忘花字閒，养心乃在云日边。\n佳气葱葱指归处，顿觉身轻如插羽。\n扁舟莫怯霜华浓，已有东风送君去。",
        "dynasty": "宋",
        "collection_info": null
    },
    {
        "uuid": "a1a7a0bc8fee51d149f5fb06b4c1ecc6",
        "title": "题卧陶轩",
        "author": "黄裳",
        "content": "不为形役心方纵，乘化悠悠岂须控。\n归去来兮归自公，北窗高卧南来风。\n吹我飘飘骨毛耸，恐是洪涛浸清梦。\n八月仙槎偶相送，寥廓孤飞与谁共。\n天机不逐纤尘动，折腰五斗非君俸。\n静挂山图探遥趣，閒眄庭柯荐幽咔。\n君置弦徽贻我声，我遗耳目知君情。\n相知之流乐如是，五柳鸣蜩谩如沸。",
        "dynasty": "宋",
        "collection_info": null
    },
    {
        "uuid": "685a4cbf2ea43c1b19dfaefe8857271e",
        "title": "初夏书呈同舍",
        "author": "黄裳",
        "content": "万种浮华春事了，谁供青帐千林晓。\n雨集池塘蝼蝈鸣，蜗牛已过银鈎横。\n贴水圆荷盖犹小，览镜美人音耗悄。\n行看天上奇峰生，莫放尘缘空扰扰。\n何处亭台公外期，共立熏风临渺渺。",
        "dynasty": "宋",
        "collection_info": null
    },
    {
        "uuid": "acad758a6bbdbfaa2a985c283ffc1a35",
        "title": "暑中喜雨",
        "author": "黄裳",
        "content": "小雨破炎炽，满怀贮清爽。\n忽御两腋风，太虚一登赏。",
        "dynasty": "宋",
        "collection_info": null
    },
    {
        "uuid": "cf6a46368133cb083e393f5ac70c6476",
        "title": "重九遣兴",
        "author": "黄裳",
        "content": "佳节嘆短晷，清爽惬幽抱。\n新故遽相代，意思幸长好。\n百年如秋时，行行越中道。\n重九虽百回，半百已云过。\n云液倾新醅，篱花摘灵草。\n但约金巵空，何愁玉山倒。\n且趁马台游，莫管龙山帽。",
        "dynasty": "宋",
        "collection_info": null
    },
    {
        "uuid": "bb286b990a6935355336ce97166cf6c7",
        "title": "双源六题 水阁",
        "author": "黄裳",
        "content": "水阁上，襟带水光浮。\n丹桂月来天汉夜，白苹风起洞庭秋。\n尘劳人衮衮，潇洒与谁游。",
        "dynasty": "宋",
        "collection_info": null
    },
    {
        "uuid": "fea0d2a526656bafeead618557ecb96d",
        "title": "双源六题 钓矶",
        "author": "黄裳",
        "content": "钓矶上，閒适向金鳞。\n秋后江边思脍客，古来溪上得璜人。\n寻幽寻至此，聊寄自由身。",
        "dynasty": "宋",
        "collection_info": null
    },
    {
        "uuid": "59a67a05bac0bd92839192faa42d433f",
        "title": "双源六题 澄心堂",
        "author": "黄裳",
        "content": "澄心堂上閒来客，水与心同谁见得。\n微风不过波澜休，无碍空中秋月白。",
        "dynasty": "宋",
        "collection_info": null
    },
    {
        "uuid": "2a19ea7ec96e509c401f294a66dda653",
        "title": "双源六题 濯缨堂",
        "author": "黄裳",
        "content": "濯缨之水山幽幽，本来似鑑无庸流。\n到此令人肝胆醒，涤除万累开襟灵。\n一源莫误登临目，纷纷世上红尘足。",
        "dynasty": "宋",
        "collection_info": null
    },
    {
        "uuid": "bdc10b22dc05aedce6eb27be4c17adbc",
        "title": "双源六题 重莲轩",
        "author": "黄裳",
        "content": "宛转双源花在处，花叶重重瑞炎暑。\n日光相照铅华鲜，翠盖纷纷拥红女。\n不贪青子老芳容，熏风偷出香无数。\n乃知源上有神仙，何必夭桃随水去。",
        "dynasty": "宋",
        "collection_info": null
    },
    {
        "uuid": "0b2c9d3878276f2664a659631de00ffd",
        "title": "双源六题 日休亭",
        "author": "黄裳",
        "content": "分外凿私智，役役壮且老。\n此生本自然，何者削窘我。\n止水观而心，运用无不可。\n玉液静中味，万累门外过。\n时復一杯酒，聊用沃心火。",
        "dynasty": "宋",
        "collection_info": null
    },
    {
        "uuid": "1773e314904d4ded71a5a41bdd66bf49",
        "title": "寄卧云先生",
        "author": "黄裳",
        "content": "卧云先生由内观，谓使妻子忘我难。\n顾予且不自有父，安得有汝为悲欢。\n武林溪上乃所寄，今且几岁无往还。\n源头流水去復去，落花缤纷春屡残。\n秦人汉世不须问，寂然自在桃花湾。\n嵩岳游人忽相逐，羣碧插空三十六。\n渔人不见空怀想，路迷山口今谁访。\n几时行，几时归。\n本无行止吾何疑，岂将眼力随尘机。\n行亦可，归亦可。\n长沮桀溺非通道，此生未必山中老。",
        "dynasty": "宋",
        "collection_info": null
    },
    {
        "uuid": "78f30adc082b1ccb95752eb91dd3c96d",
        "title": "五祖长老惠竹簟",
        "author": "黄裳",
        "content": "六月如蒸火方老，三伏炎炎挠清抱。\n閒中雨汗林末悄，忽得禅师祖山耗。\n笛材未许龙凤吟，却织双纹惬高卧。\n卷送西来尤是时，乃似乌薪雪天到。\n长鬚为我扫幽榻，数尺涟漪细风过。\n谩入祖山何所闻，但觉雷声肃慵堕。\n欲酬此意知未能，且学文公赠相好。",
        "dynasty": "宋",
        "collection_info": null
    },
    {
        "uuid": "a6b9130d8d3b2342be8d00ff6d4a5f9b",
        "title": "赠方外士",
        "author": "黄裳",
        "content": "扰扰红尘高卧客，红尘不染人难识。\n琅琅为讲还丹篇，若有清风濯胸臆。\n玉兔走入流珠宫，正向时人失中得。\n根本盖自仙翁传，仙翁住世千余年。",
        "dynasty": "宋",
        "collection_info": null
    },
    {
        "uuid": "1121ae715159610719e76ab111864c4d",
        "title": "赠崔风子",
        "author": "黄裳",
        "content": "崔风不风人莫测，只恐时人问消息。\n子闻妙道今几年，百刻光阴贯今昔。\n天柱峰头独看月，火裏青龙产芽雪。\n屋上无霜春势强，十二危楼电光彻。\n剑潭居士心相从，何时遂扣逍遥翁。\n自知心骨异凡物，岂愿老死浮生中。",
        "dynasty": "宋",
        "collection_info": null
    },
    {
        "uuid": "1781536587fda921e89c7d2a781ab0ce",
        "title": "贻李道士",
        "author": "黄裳",
        "content": "道士初来鹤衣白，无事猖狂走南北。\n偶得秘诀烟霞间，鬼谷先生眼睛碧。\n谓我当接王公谈，且与天庭二分术。\n傥来已感仙翁灵，占梦梦中宜自惊。\n妙光照物乃是道，结庐归去南山青。",
        "dynasty": "宋",
        "collection_info": null
    },
    {
        "uuid": "e53b1da6a81ad65da3da5559ae6cc485",
        "title": "琴轩",
        "author": "黄裳",
        "content": "声音求我皆邪道，有琴可听非深造。\n无弦弦上声无声，世间此曲今何人。",
        "dynasty": "宋",
        "collection_info": null
    },
    {
        "uuid": "3812dca900e90ad88138adbff525d05e",
        "title": "仙会楼",
        "author": "黄裳",
        "content": "金碧峥嵘演山脚，合有云骈下寥廓。\n自嗟本是烟霞翁，一念人间已知错。\n闻说楼成归思浓，想见羣真多绰约。\n水虎火龙方得传，看破浮生岂能缚。\n夜深时独倚栏干，谁见金花当面落。\n此道既与羣真同，虽隔霄壤常相通。\n演客千载无遗踪，伫闻杖履来相从。",
        "dynasty": "宋",
        "collection_info": null
    },
    {
        "uuid": "3d1a7a5058f2f7cbfb2295552509a52b",
        "title": "读王黄州游官篇",
        "author": "黄裳",
        "content": "感义区区谋国士，竟为升平模棱子。\n抗章言事来去忙，左提右挈归之理。\n见姓书名安且荣，宁问贤愚落青史。\n隠居到此当忘言，对月且倒无忧罇。",
        "dynasty": "宋",
        "collection_info": null
    },
    {
        "uuid": "383e6ef217796e0550bb2459f2c1b2f9",
        "title": "积雪",
        "author": "黄裳",
        "content": "能积又能亡，时高又时低。\n圭璧随所寓，陵谷岂可齐。\n夷坦掩曲径，勿使狐生疑。\n光明破宿霭，勿使鸡求栖。\n在腊方得时，此意非尔知。\n知我为余寒，不知为繁禧。",
        "dynasty": "宋",
        "collection_info": null
    },
    {
        "uuid": "ba35673239fe9ebe795dfd753aef4a80",
        "title": "交游",
        "author": "黄裳",
        "content": "率尔相会遇，欣然同醉吟。\n意外谈笑易，胸中矛戟深。\n契合好甘醴，听闻嫌正音。\n交结自此始，刎颈当知心。",
        "dynasty": "宋",
        "collection_info": null
    },
    {
        "uuid": "c898fcb0b2030024f927a637456ca2c3",
        "title": "酬程忠彦见寄  其一",
        "author": "黄裳",
        "content": "新吟走长鬚，喜鹊鸣高枝。\n邂逅固有分，非人所能期。\n对坐俯寒壁，得予尤相宜。",
        "dynasty": "宋",
        "collection_info": null
    },
    {
        "uuid": "e4371b54d89ba02e97454e78061d455b",
        "title": "酬程忠彦见寄  其二",
        "author": "黄裳",
        "content": "进取俄比肩，欢笑亦倾盖。\n一梦长相寻，寻子江天外。\n子来慰所思，苦吟酬适会。",
        "dynasty": "宋",
        "collection_info": null
    },
    {
        "uuid": "8e30894d1e373496131d1a1bc8cd7de0",
        "title": "酬程忠彦见寄  其三",
        "author": "黄裳",
        "content": "京尘化我衣，吴风变子语。\n二人还相逢，道在无今古。\n熏泽何所为，本无缁与素。",
        "dynasty": "宋",
        "collection_info": null
    },
    {
        "uuid": "62d994418cd5018733bb7fa347059a2c",
        "title": "酬程忠彦见寄  其四",
        "author": "黄裳",
        "content": "儒林小官冷，仆马略胜步。\n竹素园中游，青眼劳一顾。\n孰与欧庐间，閒云自来去。",
        "dynasty": "宋",
        "collection_info": null
    },
    {
        "uuid": "43c8ec7c1577b554c1bd41986c3d2457",
        "title": "酬程忠彦见寄  其五",
        "author": "黄裳",
        "content": "侧承双筩声，自作天籁鸣。\n耸耳愿一听，使我泠然清。\n谁云吴侬音，能变中正情。",
        "dynasty": "宋",
        "collection_info": null
    },
    {
        "uuid": "337b762bc4d94519d36163700ca7325b",
        "title": "送纪宣教",
        "author": "黄裳",
        "content": "名利场中化君子，偶得延平二高士。\n王子好谈兼好行，行如不及谈如倾。\n此生根蒂果安在，宁復计校枯与荣。\n纪子忘知更忘说，行所当然孰云别。\n坐间自有雷霆声，何事区区论标月。\n二子躬行人所稀，但恐东野无由随。\n香炉峰前几时过，兴龙禅师故乡老。\n草堂夜话灯影寒，瞬息春风我先到。",
        "dynasty": "宋",
        "collection_info": null
    },
    {
        "uuid": "449d40b71315d966e8c891eb2fd79d4e",
        "title": "贻儒生",
        "author": "黄裳",
        "content": "含章缘俊雅，发理自聪明。\n德行孔庭秀，公卿唐彀英。\n博嫌愚作弊，文恐僞为情。\n御世教方盛，动人风更清。\n反三虽稍悟，得一岂须惊。\n竟置伊周列，难忘齐鲁生。",
        "dynasty": "宋",
        "collection_info": null
    },
    {
        "uuid": "026f5fec602881bf2ff52489c5d01019",
        "title": "送公表判官解官南归",
        "author": "黄裳",
        "content": "污吏物胜志，俗吏势胜义。\n志义不可胜，势物如脱屣。\n古云士大夫，此道既坠地。\n俯首拾蹴与，仰视忽高致。\n仕涂无清风，大望失所寄。\n志士独怀古，义气已屡喟。\n从事彭城公，不求亦不忮。\n接下断骄简，清慎遣外累。\n三载日犹短，六计满物议。\n荐章何所归，见敬乃虚器。\n得丧固有命，失士岂无愧。\n顾我眼力壮，古貌入青视。\n方恨相得晚，笑语未获醉。\n官满不可留，年华促归计。\n雨后云既收，日上春已至。\n双水势愈活，南注飞不洎。\n两山夹长流，稍稍有青意。\n此景送君何处游，荔枝林下维扁舟。\n穷通身外不足念，醉吟可写尘中忧。\n至诚所与暂睽远，时復一嚏聊相求。",
        "dynasty": "宋",
        "collection_info": null
    },
    {
        "uuid": "452ad93ea7fb766ef0cfc37a71db385f",
        "title": "赠谢殿元",
        "author": "黄裳",
        "content": "风自东山吹厥后，义重生轻公所有。\n怀抱应书霜雪明，一封十事龙鳞轻。\n青云失志蕡无悔，且喜岁寒柯未改。\n名节稍从言路爱，待向乌台观慷慨。",
        "dynasty": "宋",
        "collection_info": null
    },
    {
        "uuid": "506183743ed7abe80586e5a0488824cf",
        "title": "东湖留题 云门馆",
        "author": "黄裳",
        "content": "冥冥出世既云往，急急度人还復来。\n会当为物落城市，谁探北扉开未开。\n下视东秦在诸掌，一念已到非蓬莱。\n与子邂逅固有分，况是胸臆无纤埃。",
        "dynasty": "宋",
        "collection_info": null
    },
    {
        "uuid": "68505b923ca1371a1187b9e027515723",
        "title": "东湖留题 鹭下亭",
        "author": "黄裳",
        "content": "白鹭下遥水，青铜绝纤埃。\n窥鱼风色定，移渚客声来。\n事傃明明遣，樽临渺渺开。\n静怜閒意好，为过夕阳回。",
        "dynasty": "宋",
        "collection_info": null
    },
    {
        "uuid": "27354af3766510c8eff9303bbfb9bb86",
        "title": "东湖留题 钓璜台",
        "author": "黄裳",
        "content": "想见海滨老，坐观台畔清。\n一纶聊自适，万户本无情。\n鱼跃心机静，鹰閒世事平。\n行藏天意在，千古跂功名。",
        "dynasty": "宋",
        "collection_info": null
    },
    {
        "uuid": "db68f3ae8ab5248b4f69959c46e08659",
        "title": "东湖留题 驻兴桥",
        "author": "黄裳",
        "content": "方上大鳌背，俄生五湖心。\n急急游此道，扰扰休相寻。",
        "dynasty": "宋",
        "collection_info": null
    },
    {
        "uuid": "e5411c333739120b341e757cbcd61bfa",
        "title": "东湖留题 步虚桥",
        "author": "黄裳",
        "content": "俯仰是天汉，陟降非世路。\n常闻步虚词，时耸采莲女。",
        "dynasty": "宋",
        "collection_info": null
    },
    {
        "uuid": "209fa84b42cad4b425c9fc73c76414b2",
        "title": "东湖留题 鸳鸯渚",
        "author": "黄裳",
        "content": "江海风波外，阴阳化育中。\n相随还戢翼，得性渚西东。",
        "dynasty": "宋",
        "collection_info": null
    },
    {
        "uuid": "ec2a7216c1ebcf057c3b637a9f584744",
        "title": "东湖留题 鸿雁渚",
        "author": "黄裳",
        "content": "兼忘物我翫鸥客，自得行藏遵渚鸿。\n看破眼前人与物，紫玄翁在小桥东。",
        "dynasty": "宋",
        "collection_info": null
    },
    {
        "uuid": "860a268c5215e819ceafb71446aad5fb",
        "title": "东湖留题 翫鸥亭 其一",
        "author": "黄裳",
        "content": "水面浮沈聊自适，人心得丧便相疑。\n徘徊听我樽前唱，莫道机忘了不知。",
        "dynasty": "宋",
        "collection_info": null
    },
    {
        "uuid": "f34c3d4affebf57bf413150047c37799",
        "title": "东湖留题 翫鸥亭 其二",
        "author": "黄裳",
        "content": "意息机乃息，人忘鸥亦忘。\n逍遥方自得，邂逅岂相妨。\n静见水天阔，閒知春日长。\n浮沈无一累，谁更问行藏。",
        "dynasty": "宋",
        "collection_info": null
    },
    {
        "uuid": "88c848a8d84a3e2bacd29e679d78f7d4",
        "title": "东湖留题 绿岩亭",
        "author": "黄裳",
        "content": "半岩亭势俯涟漪，北顾尤宜鹭下时。\n终是谪仙风思好，无情常与月相期。",
        "dynasty": "宋",
        "collection_info": null
    },
    {
        "uuid": "5201809ca85b17ef8fa990018384a90a",
        "title": "东湖留题 歌丰堂",
        "author": "黄裳",
        "content": "礼乐看公暇，阴阳报岁丰。\n四并当共乐，一气已相通。\n欢笑壶天上，清虚色界中。\n可归犹待月，未放曲声终。\n可喜年丰自忙少，岂特明明得欢笑。\n三乐光阴谁与知，但向鲁诗寻政要。",
        "dynasty": "宋",
        "collection_info": null
    },
    {
        "uuid": "ba69e09972724ad3450a51cb3dfdf578",
        "title": "东湖留题 醉归亭",
        "author": "黄裳",
        "content": "醉舞既成乐，醉归还有仪。\n涟漪閒自囗，浑沌有谁知。\n哕哕鸾鸣处，振振鹭起时。\n忘归忘未得，方释鲁公诗。",
        "dynasty": "宋",
        "collection_info": null
    },
    {
        "uuid": "57d315fc798d96a38d8fe4bea4b4464a",
        "title": "东湖留题 水鑑亭",
        "author": "黄裳",
        "content": "苹藻风初定，鸾凤匣已开。\n有时开妙象，无处拂纤埃。\n乐共世人到，醉从天汉回。\n不知谁作记，寥廓卧楼台。",
        "dynasty": "宋",
        "collection_info": null
    },
    {
        "uuid": "8cdb9dd9c086340590ddfcfe8a9fb9b2",
        "title": "东湖留题 竹林斋",
        "author": "黄裳",
        "content": "桃溪出世境，竹林居士乡。\n中虚秘天韵，外直凌秋霜。\n静久世味淡，翠深人意凉。\n触目多俗物，见君何日忘。",
        "dynasty": "宋",
        "collection_info": null
    },
    {
        "uuid": "f1fbe86471cc9f3ca83b835e35d89762",
        "title": "东湖留题 湘江亭",
        "author": "黄裳",
        "content": "休论湘江僞与真，楚花窥影玉霄春。\n琴声如鼓如妃子，岂意相投似故人。",
        "dynasty": "宋",
        "collection_info": null
    },
    {
        "uuid": "9f758982ba26d6691973b37fca13c276",
        "title": "东湖留题 桃溪庵",
        "author": "黄裳",
        "content": "灼灼芳意闹，涓涓朱弦鸣。\n晴光发清浅，翠华相合并。\n寒涘通游径，清杯得落英。\n且慰浮生劳，勿念閒名轻。\n桃溪日日流，弗止何独行。\n桃花年年开，既落还復荣。\n昔闻避世士，有物应混成。\n不行亦不止，不死亦不生。\n祇闻庄学羡，俄失何必惊。\n此语谁与解，住庵如登瀛。",
        "dynasty": "宋",
        "collection_info": null
    },
    {
        "uuid": "b3a71bc978576864c8d5c2cc9927861e",
        "title": "东湖留题 赠周生",
        "author": "黄裳",
        "content": "七峰山下无尘客，方寸有能人未识。\n风吹山水意飘飘，月照市廛机寂寂。\n将使居人闻此声，既澄世虑虚生白。\n英华满轴非春能，银鈎更有千钧力。\n忽然欲运胸中奇，一挥时落云间壁。\n何当便跨图南鹏，声意相寻七峰侧。",
        "dynasty": "宋",
        "collection_info": null
    },
    {
        "uuid": "cfa326acc831dd71dfc4a03724250c59",
        "title": "经游湆澹留题澄寂轩",
        "author": "黄裳",
        "content": "湆澹险怪士，气马如狂涛。\n趋蹶日万变，风石常相遭。\n浮沈有命在，险易如人何。\n此累稍稍远，十里无横波。\n剑潭澄寂客，注酌无丧得。\n狂心到此阑，观水还无观。\n蟾光中夜静，银色满襟寒。\n谩对浮屠笑，若心应了了。\n莫看滩上涌，但取潭中照。",
        "dynasty": "宋",
        "collection_info": null
    },
    {
        "uuid": "5d444cb8a6e3e85404c0d4dfab44a6cb",
        "title": "昭君行",
        "author": "黄裳",
        "content": "良家有子惠而秀，昔在汉宫谁更有。\n入宫见妬名不传，咫尺君王望恩久。\n柰何赋分薄如人，却属画工为好丑。\n千金买笑那敢当，无赂应嗟落人后。\n俄闻召见喜且惊，自以閒雅文轻盈。\n将谓君王必回顾，行且遂承恩与荣。\n权兼天下失所制，女子未免匈奴行。\n此身既系国休戚，君王虽悔难復更。\n雪怨云愁竟何语，自小谁知北征苦。\n既知中华栖上清，乃托胡人为死生。\n平居怅望一成梦，用傃遐荒寻去程。\n胸前但殒默默泪，门外已抗悠悠旌。\n辕马悲鸣日云远，行经几处单于城。\n平沙莽莽春不青，顽阴漫漫天不明。\n随无鸳鸯欢悦情，送有琵琶哀怨声。\n大抵言意非吾类，眷眷向前愁益并。\n宁落家乡作孀妇，焉用阏氏尊予名。\n人惟适性乃有乐，未必膏粱胜藜藿。\n当时将相若为策，岂意安边用颜色。\n君虽不幸功可称，莫道佳人只倾国。\n思归曲在人已非，青冢空悲塞南客。",
        "dynasty": "宋",
        "collection_info": null
    },
    {
        "uuid": "32f3748679cae1315ce3ace018eaeede",
        "title": "燕子楼",
        "author": "黄裳",
        "content": "盼盼初归楼上时，想如燕子长双飞。\n有才将色世间少，况復节义犹堪依。\n将军一去十余载，玉箫瑶瑟无心解。\n岂不能死空相随，以色累公非所知。\n白老曾为赋诗客，风袅花枝醉无力。\n后会勋郎汉阳驿，因语歔欷已成昔。\n走笔还赓美人句，犹感白杨堪作柱。\n我来登赏非唐人，尚引多情聊怆神。\n人生真尽皆为尘，百年一饷难留春。\n高楼人散谁復亲，只有燕子年年新。",
        "dynasty": "宋",
        "collection_info": null
    },
    {
        "uuid": "66f988d874c7f365b43f4566194abe3a",
        "title": "春日寄友人",
        "author": "黄裳",
        "content": "青春可爱如才华，使人诗思如杨花。\n飘然去来不可繫，又似春云霭然起。\n惟人适性而乐生，子云闭户非其情。\n亦曾郊上为游人，两袖香风双眼明。\n叶下鶑鶑儿女语，声声似唤游人住。\n忽睹狂蝶过他枝，一带深黄又飞去。\n倒樽取醉花枝侧，我是主人春是客。\n胸襟不贮世俗事，酒力相攻易相失。\n青铜三百惭子悭，乃至解佩穷清欢。\n万事亨途谁满意，百年生计自开颜。\n樽前兀兀坐者谁，颓然醉倒春风间。\n歌者自歌舞者舞，尘机不动天真閒。\n呼童伸笺走吟笔，醉字欹斜不能立。\n楚狂韩子倾余才，感春章句如花开。\n兕觥入手滔滔泻，此后摇毫如骏马。\n数子苦醉俱分飞，夕阳含山空翠微。\n乃自曲肱卧芳草，蝴蝶与周何所疑。\n红杏风来吹我起，黄粱成饭还多时。\n醉亦如醒梦如觉，勿于四者分毫釐。\n聊与物化天地中，愿君与我閒相从。\n郊上之游速为报，春风欲放桃花老。",
        "dynasty": "宋",
        "collection_info": null
    },
    {
        "uuid": "4d30e59b2603b0414a22ea2d9fb882a3",
        "title": "中秋月",
        "author": "黄裳",
        "content": "秋容瘦，秋声寂。\n浮云散尽霜宇寒，未见疏星点空碧。\n升自东方人望浓，十二回圆喜今夕。\n窥澄江，开暗室。\n闪闪金银动宫阙，森森冷雪排剑戟。\n秋气清，秋色白。\n六阴中处金权高，清白合并成此魄。\n玉兔捣药将何为，应造神丹送仙伯。\n乘兴高人无定筵，琼步徘徊未须急。\n金波汗漫清人神，桂华飘渺明人衣。\n邀月已作明年期，月是人非宁復悲。\n倒尽芳樽卧清影，休问醉翁归未归。\n是非今古乃常理，此情莫落霜娥耳。",
        "dynasty": "宋",
        "collection_info": null
    },
    {
        "uuid": "2d2b968fbd60c6f97f4c1a31cc5ff5ff",
        "title": "送王慎中",
        "author": "黄裳",
        "content": "为贫为仕我与君，失意以归南北云。\n岂把去留论适莫，岂因得丧悲离合。\n人是人非春觉梦，物来物去花开落。\n攀缘一断六尘空，缘至乃施无斧凿。\n不求脱，不与缚，君期万法无忧乐。\n不可减，不可增，君期一性无亏成。\n世人{土适}埴谁知己，不怨不知知不喜。\n尘萦尝与众凡悲，流转域中而已矣。\n君之入道人不知，不得已事君不为。\n天然淡薄日一饭，心机不用如婴儿。\n闻其风者少当愧，此道亦更清于夷。\n君归休，白心碧眼非庸流。\n内观无物四肢堕，性天虚阔阴云收。\n君归去，晓猿夜鹤无寻处。\n炉中灵药果谁传，林下老人终共语。\n何时我向江边来，相从方外幽怀开。\n长愿为云逐东野，莫教风思生尘埃。",
        "dynasty": "宋",
        "collection_info": null
    },
    {
        "uuid": "3facff1f494a2d30d19bc447df908404",
        "title": "再游普光寺",
        "author": "黄裳",
        "content": "春来时，春红照我衔清杯。\n老僧朴野自合道，只从一笑忘形骸。\n秋时到，诗翁清瘦秋容老。\n吟成兴尽可以归，一雨岩前恰初过。\n劳生自适能几人，白云流水谁相亲。\n黄金满屋莫使悟，悟便输他方外春。",
        "dynasty": "宋",
        "collection_info": null
    },
    {
        "uuid": "0d8d05010cbc1dd0a51e9ab658146e03",
        "title": "中秋日宾兴宴",
        "author": "黄裳",
        "content": "九十秋分今夜景，银色界中秋意静。\n献贤时入帝王州，鼓瑟筵开山水境。\n西风劲，衫袖冷。\n遥度天香到酒边，中有醉翁吹復醒。\n徘徊态，凌乱影。\n急须行乐慰劳生，相得相忘无食顷。\n姮娥信，诸生听。\n一年人爱此回圆，十分仙桂都开尽。\n自有清光随我身，游宝蜡何须秉。\n明年谁是夺标人，史君推毂今何幸。",
        "dynasty": "宋",
        "collection_info": null
    },
    {
        "uuid": "328f9f8faadded831305da7b751957a5",
        "title": "赠天台禅鉴",
        "author": "黄裳",
        "content": "逸兴东西自难卜，快可追风白花足。\n巾飘飘，蓑蔌蔌。\n每引三杯通道瓢，即陈一阕离尘曲。\n独忘怀，人注目。\n恐是秦渔来混俗，落花流水难拘束。\n几度桃花春又復，戏翫人生荣与辱。\n石火光中寄此生，故山休问归迟速。\n东秦别后无行踪，忽见回辕自西蜀。\n二十光阴一转头，新白已能班旧绿。\n偶怀起灭寒生粟，盖亦超然坐观独。\n便望云山归去来，无生之师在岩谷。\n由禅而入从真修，休效诸山编语录。\n如来藏裏磨尼珠，走上玉炉光断续。\n螺髻明，鹊巢惊。\n向死生中脱死生，象罔得之方始灵。\n扫除物我双何有，怀抱干坤一混成。\n十三位上窥忧喜，正法眼开无处避。\n是时人道真仙子，方尚图中旧行止。",
        "dynasty": "宋",
        "collection_info": null
    },
    {
        "uuid": "bd1a6084b82c5ac06cd6ca50c7d3876b",
        "title": "通道瓢吟",
        "author": "黄裳",
        "content": "通道三杯太和好，已同五气谁能到。\n渐造醉乡方自然，忽体杳冥如得道。\n坐上一时能两忘，万缘既断非吾我。\n须期有物浑成时，先自醉乡聊得耗。\n若从泰定真相逢，含尽三才是怀抱。\n道方丧物无閒愁，休管垂杨与芳草。\n感怀偶向桃溪路，落花流水年年去。\n仙家日月无古今，此景示人人不悟。\n青衣为我折幽芳，待插陶巾访真侣。\n笑而迎，寂而处，五行自是无寻处。\n空将日月怨春风，日月乌能离得数。\n但明结果自然成，到了无生无一句。\n圣贤绝口自难言，愚众摇头谁可度。\n青衣两畔长鬚后，骎骎小骏山间走。\n光阴犹长渭川叟，幸有云山静中寿。\n大道杯，自然斗。\n天游杳杳长庚吟，天乐陶陶紫玄酒。\n宛如对月成二人，九老图中有无有。",
        "dynasty": "宋",
        "collection_info": null
    },
    {
        "uuid": "8ed706ac7ca6b380e4fa7514cd788b34",
        "title": "谢庄颜延之吟",
        "author": "黄裳",
        "content": "千里共明月，彼此惟月知。\n音信虽不闻，有月难为询。\n对月祇自恨，中夜还窥人。\n姝子想无寐，瞻望应敷陈。\n既然默默得心腑，那更徐徐入庭户。\n因笑延之题，殁为长不归。\n一息已云往，宁復为归期。\n稚子亦自晓，安用延之持。\n希逸辨既妄，徒洩延之非。\n两诗寓意囗囗好，云海沈沈杳无耗。\n红颜销尽那得闻，惟胜知之遇凶暴。",
        "dynasty": "宋",
        "collection_info": null
    },
    {
        "uuid": "ac853569b29a77191e1ae1b12e13f754",
        "title": "喧犬行",
        "author": "黄裳",
        "content": "御恶不御良，守实不守空。\n主人得犬胜高墉。\n有尧汝喧喧，有跖汝默默。\n主人得犬胜幽贼。\n犬也徐有云，容犬对以臆。\n犬为跖守即吠尧，犬为尧守即吠跖。\n是则庸犬而已矣，比犬之良汝何益。\n穿窬得间无人疑，丧家之犬将何之。",
        "dynasty": "宋",
        "collection_info": null
    },
    {
        "uuid": "7c8a3c412739d8558b18fd85542ca54c",
        "title": "懵鹰行",
        "author": "黄裳",
        "content": "两翅一展秋云高，两睛四顾秋林肃。\n狐兔忽落爪距下，肝脑须臾厌其腹。\n是艺汝有固有性，是物汝得固有命。\n鞴上如何寄此身，休夸豪气与精神。\n一雉死生非所必，有数存焉擒不获。\n主人失意未可量，鹰也两失而行藏。\n中陵自在无由乐，饱则翱翔饥则攫。",
        "dynasty": "宋",
        "collection_info": null
    },
    {
        "uuid": "256619b60498b26fa33afa750fa069de",
        "title": "巧蛛行",
        "author": "黄裳",
        "content": "柔丝转危檐，结网日初卯。\n条理满腹中，万虑无一搅。\n纪纲国政强，经纬天理巧。\n所吐勤如簇上蚕，所织巧如机上妇。\n妇织一尺长，蚕吐一两多，轻暖之利为春和。\n蜘蛛兼有蚕妇事，蜘蛛独为身腹计。\n此勤不必为，此巧不可施，虑有无意空中飞。",
        "dynasty": "宋",
        "collection_info": null
    },
    {
        "uuid": "e53d324befab88604241fc7859f858e2",
        "title": "元会次宰臣之韵  其一",
        "author": "黄裳",
        "content": "风吹香信下丹霄，远望如云共戴尧。\n谁诣兽樽心谔谔，独赢经席气飘飘。\n千灵已得回春律，万岁何须却老椒。\n弗愧阴阳开妙化，先天方许与公调。",
        "dynasty": "宋",
        "collection_info": null
    },
    {
        "uuid": "f7986cb4844a742433c990a242dd95d1",
        "title": "元会次宰臣之韵  其二",
        "author": "黄裳",
        "content": "玉皇宫殿得春朝，冠绶纷纷百辟朝。\n未见鱼龙供汉戏，已闻星露入虞韶。\n清都梦到惊华丽，寒谷春回喜富饶。\n付史几多祥瑞事，终随和气作欢谣。",
        "dynasty": "宋",
        "collection_info": null
    },
    {
        "uuid": "f0fc11120951606e552859d3d5f0c729",
        "title": "元会次宰臣之韵  其三",
        "author": "黄裳",
        "content": "太极朝正小道消，岂劳身势借扶摇。\n履新忽听传天语，革故初看转斗杓。\n四面横龙严部乐，两班垂玉肃朋僚。\n不教计吏空归去，雨露相随诏五条。",
        "dynasty": "宋",
        "collection_info": null
    },
    {
        "uuid": "cdd5bd9e2c04972e2dec371fe0659096",
        "title": "侍宴池上",
        "author": "黄裳",
        "content": "来侍君王看物华，紫微深处宴忠嘉。\n万年献寿金巵酒，百世尊王绮席花。\n振鹭朋从灵沼阔，游鳞音耗綵丝斜。\n仙源此景须吟尽，留与人寰处处夸。",
        "dynasty": "宋",
        "collection_info": null
    },
    {
        "uuid": "e68aa735976e0b44cd065a481cae5c13",
        "title": "集英殿考试酬唱  其一",
        "author": "黄裳",
        "content": "玉皇亲自策才猷，谁作灵鳌上钓鈎。\n俊思内窥天问邃，韶光中看御香浮。\n尚怀献艺趋前列，何幸持衡缀上流。\n欲向鸾舆心未放，更须银烛始回头。",
        "dynasty": "宋",
        "collection_info": null
    },
    {
        "uuid": "d7708c961f4b8fc5056903b33d1f64c4",
        "title": "集英殿考试酬唱  其二",
        "author": "黄裳",
        "content": "磊落英游误许陪，相望楼阁倚云开。\n春风暗递天香到，星使俄传帝语来。\n紫府已知仙籍就，清都还逐化龙回。\n彀中喜得辞如海，不是区区小有才。",
        "dynasty": "宋",
        "collection_info": null
    },
    {
        "uuid": "ee8e365bf6b0c8c9155fc1ac081f1aa6",
        "title": "集英殿考试酬唱  其三",
        "author": "黄裳",
        "content": "静窥千卷喜才华，不恨诗情未到花。\n欲醉春风归去近，晓来新得数声鸦。",
        "dynasty": "宋",
        "collection_info": null
    },
    {
        "uuid": "ab01f06faa0dfe3ee5617dd6ae4889c8",
        "title": "集英殿考试酬唱  其四",
        "author": "黄裳",
        "content": "雨过春空紫泰高，列星初拥绛纱袍。\n三题天汉文章丽，万字秋鹰气势豪。\n聊欲弯弓须尚志，谩劳谈律莫吹毛。\n行看衫色青于草，不觉南溟失素涛。",
        "dynasty": "宋",
        "collection_info": null
    },
    {
        "uuid": "44382d31716946623a50b39dbb5898bb",
        "title": "集英殿考试酬唱  其五",
        "author": "黄裳",
        "content": "紫微方梦断，灯火解严时。\n日欲衔龙阙，风先扫凤池。\n自怜夜气在，谁笑道冠欹。\n岂为云团惜，消閒頼有诗。",
        "dynasty": "宋",
        "collection_info": null
    },
    {
        "uuid": "32f7694908e02d5be1f708677f78cfbc",
        "title": "降虏来朝次叶尚书韵",
        "author": "黄裳",
        "content": "顽虏劳戎索，神机屈睿谟。\n鹰鹯临远帐，狐兔落清都。\n勇逐龙韬丧，惊随虎士趋。\n瞻天蒙覆育，涂地脱须臾。\n即看宣登版，何烦禹泣辜。\n但闻多属国，五凤似元符。",
        "dynasty": "宋",
        "collection_info": null
    },
    {
        "uuid": "c7db4b08e1d4b2d1b74ae1e5894d31eb",
        "title": "次门下侍郎东省怀左丞之韵",
        "author": "黄裳",
        "content": "喜看韩孟作云龙，同御天衢万里风。\n诗入中台推戴敏，月来东省照卢公。\n祠庭拜贶精诚共，试殿逢知学问同。\n广乐数声谁敢和，但疑身在化人宫。",
        "dynasty": "宋",
        "collection_info": null
    },
    {
        "uuid": "ac43d7b34d99a6f9a9050b4c9eb70573",
        "title": "次东阁内翰感旧之韵",
        "author": "黄裳",
        "content": "二十星霜一转头，坐间谁共昔年游。\n是非扰扰梦还觉，荣谢纷纷春復秋。\n罇俎且看图籍府，风云方命帝王州。\n金莲花烛公归处，此更仙源最下流。",
        "dynasty": "宋",
        "collection_info": null
    },
    {
        "uuid": "e5d1c7cb1cc333b6168aab22c67061f6",
        "title": "青社宴遣贡士",
        "author": "黄裳",
        "content": "晓来门外驻鸾声，且喜东藩俊造成。\n行艺簿多窗下志，贤能书振日边名。\n琴风清跃西征骑，璧水寒窥上舍生。\n佳兆岂惟多吉士，三元从古有豪英。",
        "dynasty": "宋",
        "collection_info": null
    },
    {
        "uuid": "7958a6cdcf5ea0ccc5379f00495fab6c",
        "title": "次常父着作曝书之韵",
        "author": "黄裳",
        "content": "内閤儒方集，先朝事不忘。\n曝书开绮席，偃武敛牙璋。\n籤轴陈千古，金朱萃一堂。\n日华窥鸟迹，冰艷照金觞。\n已扫断简蠹，更增东壁光。\n士高閒粹语，天近览幽香。\n见博思唐库，恩新仰舜廊。\n名山纔向晓，振鹭已成行。\n官职尘劳少，朋从语笑长。\n但惭甘若醴，宁恨冷如浆。\n小说诛瀰漫，雄文荐炜煌。\n培风谁有志，从此好南翔。",
        "dynasty": "宋",
        "collection_info": null
    },
    {
        "uuid": "d5b72e5c5ec3524023c9cdc3657bd17b",
        "title": "送都钤郭太尉",
        "author": "黄裳",
        "content": "将帅门庭喜见人，只看行止早堪亲。\n军人事业离羣久，帐下谋猷触类新。\n东土别怀应有恨，西都归思已无尘。\n故园未许閒游日，丹凤重飞不到春。",
        "dynasty": "宋",
        "collection_info": null
    },
    {
        "uuid": "54804861e513734606664efb80305605",
        "title": "送中吴太守",
        "author": "黄裳",
        "content": "华省人閒去领麾，出关风景正相宜。\n唐虞民物气和日，吴楚江山秋静时。\n语接乡音尤喜近，舟行莲渚莫嫌迟。\n古云循吏君知否，先悟无为始有为。",
        "dynasty": "宋",
        "collection_info": null
    },
    {
        "uuid": "914ad01ca22bc26e995fee36b171f9e1",
        "title": "送袁运判赴荆湖",
        "author": "黄裳",
        "content": "未果为云逐去龙，楚江行处玉涵空。\n斡旋地利来天上，笼络人才入彀中。\n仕路莫惊离合易，贡闱犹想笑言同。\n龙山便到秋还近，幽兴从他落帽风。",
        "dynasty": "宋",
        "collection_info": null
    },
    {
        "uuid": "1587ae467dce764249ca028df6c6ed94",
        "title": "陈莹中赴定远",
        "author": "黄裳",
        "content": "秀发风神子也都，想因尘果下栟榈。\n一阶道在谁穷达，百里才多自卷舒。\n北阙瞻言蝉静后，东山欢笑麦寒初。\n便须养气观双剑，岂暇回头较一猪。\n无事谩留工部句，有时閒落右军书。\n汉荣楚辱人休问，且听弦歌出旧徐。",
        "dynasty": "宋",
        "collection_info": null
    },
    {
        "uuid": "9771b76c95080e8618a2da446662cb2e",
        "title": "送衡州太守",
        "author": "黄裳",
        "content": "几度明庭聚又分，玉皇香落众中闻。\n忽抛桂玉泛隋水，便拥旌麾穿楚云。\n岣嵝山高寻禹志，蒹葭江远忆韩文。\n随车多少南飞雁，先向秋风得使君。",
        "dynasty": "宋",
        "collection_info": null
    },
    {
        "uuid": "4db3a916666c163aa294c5819392ab76",
        "title": "送袁志行户曹",
        "author": "黄裳",
        "content": "十年场屋费才华，谩有诗名子可嗟。\n未入儒林升俊造，且行春雨到天家。\n远乘泽国三秋月，高跨天河八月槎。\n道阻且长瞻不及，空吟霜露满蒹葭。",
        "dynasty": "宋",
        "collection_info": null
    },
    {
        "uuid": "569aaeb894c9cff473320d4d97826f1b",
        "title": "赠吕梦得",
        "author": "黄裳",
        "content": "壮年场屋便归休，趋向逍遥独自游。\n贫后谁知心匪石，老来犹更气横秋。\n人无直道君难合，诗有清风我怕酬。\n香爇一炉经一卷，红尘应是懒回头。",
        "dynasty": "宋",
        "collection_info": null
    },
    {
        "uuid": "b6b517bfc6a4d689bb08bbf6218585da",
        "title": "次齐守岩老见示东湖之韵  其一",
        "author": "黄裳",
        "content": "近将余事作东湖，公外閒来物外居。\n莲吐花时看晋社，桃随流处得秦渔。\n放怀把酒须寻友，适性垂纶岂问鱼。\n报我故人三乐意，翠珉新刻右军书。",
        "dynasty": "宋",
        "collection_info": null
    },
    {
        "uuid": "c05be7d19dc6e4efefe1553cad347c26",
        "title": "次齐守岩老见示东湖之韵  其二",
        "author": "黄裳",
        "content": "月华西下日华东，闪闪湖光渺渺中。\n天地会通银色界，亭台还合水晶宫。\n披襟望处清生白，穿径游时翠引红。\n自许此生心已了，湖山尤称道家风。",
        "dynasty": "宋",
        "collection_info": null
    },
    {
        "uuid": "7ae4ec05ef4332fab3d4e33cbb342496",
        "title": "次齐守岩老见示东湖之韵  其三",
        "author": "黄裳",
        "content": "共辞兰省作诸侯，更领东蕃第一州。\n万事了时寻好景，两岗盘处得寒流。",
        "dynasty": "宋",
        "collection_info": null
    },
    {
        "uuid": "999810bd0b9cdf750aa39fe2fd56ca25",
        "title": "送王道原判官",
        "author": "黄裳",
        "content": "言无枝叶色无尘，自是中间已悟真。\n且免此生占噩梦，更从何处卜通津。\n徘徊州县谙多事，荏苒江湖过几春。\n三已转官归吏隠，莲花池上友何人。",
        "dynasty": "宋",
        "collection_info": null
    },
    {
        "uuid": "538249c66a4f42d3df9362baa4fb0d9c",
        "title": "和冯达夫小沼之什",
        "author": "黄裳",
        "content": "坐间长爱水相从，间凿方池贮碧空。\n十尺清泠虽有限，一襟潇洒已无穷。\n龟鱼世界东西近，河汉光芒上下通。\n数卷芰荷时得雨，洒然如在楚江中。",
        "dynasty": "宋",
        "collection_info": null
    },
    {
        "uuid": "79bea7c15cb71b618daba7b28ad88acd",
        "title": "寄五峰长老",
        "author": "黄裳",
        "content": "自从南去失归期，海屿生涯祖一支。\n百岁尘缘谁尚在，五峰禅老独应知。\n且看秋水呈千月，谩写云山寄一诗。\n邂逅有时言笑处，越王台下拥旌麾。",
        "dynasty": "宋",
        "collection_info": null
    },
    {
        "uuid": "ec5d13b225c6336aea28217d20dc2aff",
        "title": "送斛绛侍亲之官",
        "author": "黄裳",
        "content": "解颜而笑偶相从，澄寂潭边五载中。\n学道南来无尔隠，侍亲西去有谁同。\n夜歌一剑胸中气，卯酒三杯马上风。\n塞北功名须黾勉，自来浑厚出山东。",
        "dynasty": "宋",
        "collection_info": null
    },
    {
        "uuid": "5b92d5165f7b28e71cdc9bbcf4ca36bf",
        "title": "寄鹅湖佛智长老",
        "author": "黄裳",
        "content": "十年光景一回头，闻住鹅湖且六周。\n堂上雷鸣通妙用，鼎中龙伏得真修。\n报恩香篆云山晓，传法心涵水月秋。\n莫笑紫玄翁未去，已怀烟浪作扁舟。",
        "dynasty": "宋",
        "collection_info": null
    },
    {
        "uuid": "2a66373d1e0edadf4820f07ff5538aa8",
        "title": "会黄正臣",
        "author": "黄裳",
        "content": "北山亭上共看书，少壮相逢气尚粗。\n乐事每闻高义长，病文尝借远烟涂。\n樽罍且慰人离合，龟鑑应知我有无。\n蟋蟀在堂年又晚，欲邀乡语负寒炉。",
        "dynasty": "宋",
        "collection_info": null
    },
    {
        "uuid": "8f76f2e397ca032bfc8e63f987fc1e21",
        "title": "雪中泛舟",
        "author": "黄裳",
        "content": "云汉双眸冷，瑶池两桨轻。\n六花来酒面，万霰作蓬声。\n虚实终何有，高低已混成。\n拏舟缘此景，岂为戴君行。",
        "dynasty": "宋",
        "collection_info": null
    },
    {
        "uuid": "ca3b8414c85bf61d452634dc4a31a14f",
        "title": "题妙光堂",
        "author": "黄裳",
        "content": "独坐夜如昼，相投清与明。\n风微尘迹悄，波定月华轻。\n此景方中见，何人性上生。\n涵虚难立象，照物自无情。\n宝鑑非镕就，灵珠乃混成。\n忽惊居士眼，一点与强名。",
        "dynasty": "宋",
        "collection_info": null
    },
    {
        "uuid": "742e3e62e11c741adc8de1de8eb11e7b",
        "title": "书怀呈同志",
        "author": "黄裳",
        "content": "处己心虽白，逢君眼更青。\n独来还得侣，相照即忘形。\n用意谁无累，开襟自有灵。\n递年何所乐，终日醉遗经。",
        "dynasty": "宋",
        "collection_info": null
    },
    {
        "uuid": "5e474e229fd613a8c6b6eb530569abb4",
        "title": "秋雨喜霁",
        "author": "黄裳",
        "content": "阳光方接物，阴蔽已开关。\n水落盈虚定，云收去就閒。\n菊花窥晓日，松影撼秋山。\n滞思可乘兴，一联还解颜。",
        "dynasty": "宋",
        "collection_info": null
    },
    {
        "uuid": "bcf42f627511c7dc0b9cb2ddd058180f",
        "title": "钱塘山居早起",
        "author": "黄裳",
        "content": "熟了黄粱一觉眠，起来身在紫霄边。\n林峦已淡东倾月，旗鼓将严北渡船。\n岑碧渐分云外境，阳光初动海中天。\n夙兴夜寐人空老，难把尘劳绾谪仙。",
        "dynasty": "宋",
        "collection_info": null
    },
    {
        "uuid": "ce9edf894bbe34c670cded14fd49307d",
        "title": "澄清轩",
        "author": "黄裳",
        "content": "开轩何处野塘清，静见蒲鱼作队行。\n亦似养源知物理，始能游刃到民情。\n虽非渺渺鑑湖阔，岂少亭亭秋月明。\n多谢松庭无外事，不教风浪此中生。",
        "dynasty": "宋",
        "collection_info": null
    },
    {
        "uuid": "145355689c8bdbefb2bb5bf863e95cd1",
        "title": "拂云轩",
        "author": "黄裳",
        "content": "却尘兼却暑，非市亦非郊。\n龙孕雪中种，凤翻云外梢。\n萧萧天籁作，淡淡月华交。\n切玉岁寒味，供餐无外餚。",
        "dynasty": "宋",
        "collection_info": null
    },
    {
        "uuid": "aa74817165c198002f6c507f76080826",
        "title": "雪",
        "author": "黄裳",
        "content": "云上江天意已浓，化机先下隔年功。\n明吞夜后梅花月，狂弄春前柳絮风。\n清悟胸襟吟更逸，寒惊毛骨醉还空。\n渔簑归去岂其乐，相贺惟闻田舍翁。",
        "dynasty": "宋",
        "collection_info": null
    },
    {
        "uuid": "1a21ba135becab6f49609290b493f37f",
        "title": "梅花",
        "author": "黄裳",
        "content": "素呈天巧未教青，云酿寒时一望明。\n且得少阳通好信，不消孤笛送新声。\n绛绡捧蕊谁粧就，金粟含鬚自缀成。\n最是百花难比处，只承风信已知名。",
        "dynasty": "宋",
        "collection_info": null
    },
    {
        "uuid": "95fcd20321ac7b86cae85aa8464fd5c7",
        "title": "泛湖",
        "author": "黄裳",
        "content": "放船初向白公楼，渺渺天光簇簇洲。\n绿竹岸深疑士隠，紫烟波远恐仙游。\n宾朋欲散且看月，风俗虽忙犹买舟。\n最好四山环绕处，一家中占五湖秋。",
        "dynasty": "宋",
        "collection_info": null
    },
    {
        "uuid": "d0c8866238722890b3ba68f6a2359da6",
        "title": "偶成示道温",
        "author": "黄裳",
        "content": "何当归卧水云乡，不必功名似子房。\n一黍精华空色大，百年行数古今长。\n谁知扰扰还三得，独向冥冥遣两忘。\n少室山头星月近，紫微垣下起天香。",
        "dynasty": "宋",
        "collection_info": null
    },
    {
        "uuid": "b8929af022efed894bf80915852b477e",
        "title": "归燕",
        "author": "黄裳",
        "content": "扫迹各安在，托身谁与为。\n安危应择主，去就尚知时。\n春暖语尤巧，海遥归较迟。\n画堂人有德，可放绣帘垂。",
        "dynasty": "宋",
        "collection_info": null
    },
    {
        "uuid": "92c40d852b6a300d3a680966a394c7ee",
        "title": "寄及之",
        "author": "黄裳",
        "content": "南飞长是梦相寻，海角何妨寄好音。\n有客交游多革面，无君谈笑少开襟。\n家山荔子邀谁赏，泽国荷花忆共吟。\n秋后西来无爽约，遥郊当候马骎骎。",
        "dynasty": "宋",
        "collection_info": null
    },
    {
        "uuid": "2769a9f2d0d55c69ed8535d7876f472d",
        "title": "初秋偶作",
        "author": "黄裳",
        "content": "火行金候两犹争，扰扰蚊蝇自未平。\n云漏雨声蒸地爽，日含山色暮天明。\n直须纨扇恩情断，始向篱花意态生。\n万里璧寒无一点，月明中看雁初横。",
        "dynasty": "宋",
        "collection_info": null
    },
    {
        "uuid": "f89c9fbd6dec57ba34132db15dc5ea3e",
        "title": "除夜呈张公实",
        "author": "黄裳",
        "content": "两年相见此宵中，万里家山与子同。\n百岁未垂双鬓白，六骰先献一盆红。\n莫嗟雪腊回头尽，且约金巵到手空。\n过隙浮生聊自慰，明朝行乐属春风。",
        "dynasty": "宋",
        "collection_info": null
    },
    {
        "uuid": "797038f8f8a45fa94e77f15000f2fc5b",
        "title": "客暑因书昔日山居之乐",
        "author": "黄裳",
        "content": "忆昔幽居最道情，水边林下寄劳生。\n静眠片石无閒梦，深入寒云有笑声。\n壮了一心尘事满，别来三岁客身轻。\n功成便遂归欤兴，待与青山歃一盟。",
        "dynasty": "宋",
        "collection_info": null
    },
    {
        "uuid": "71acaebf7c4c90d306a4b6f98ad30db6",
        "title": "秋暑喜雨",
        "author": "黄裳",
        "content": "不害为霖未可收，烦襟相惮暑相投。\n水帘槛外霏霏昼，银汉云中点点秋。\n别馆休论欹客枕，钓潭尤忆看渔舟。\n催成天色纯如璧，白酒黄花欲上楼。",
        "dynasty": "宋",
        "collection_info": null
    },
    {
        "uuid": "343a68a655fdca66ffde902b7265db18",
        "title": "试院中秋夜月",
        "author": "黄裳",
        "content": "秋色中分夜，金行旺气中。\n迩遐人望别，内外桂华同。\n澄澈曾经雨，娉婷欲御风。\n三人欢已断，犹锁武成宫。",
        "dynasty": "宋",
        "collection_info": null
    },
    {
        "uuid": "056203712bd5693d45f1840a3244b53e",
        "title": "贡院上元",
        "author": "黄裳",
        "content": "精舍喧譁外，华灯想望中。\n管弦何处客，帘幕去年风。\n好斁随尘起，悲欢覆手空。\n蟾光无内外，自与此心同。",
        "dynasty": "宋",
        "collection_info": null
    },
    {
        "uuid": "3bbc391f6cc061db97b6b3af5e8bb0f7",
        "title": "还乡有感",
        "author": "黄裳",
        "content": "别来身在利名边，三十春风两少年。\n问劳只闻新子弟，悲欢还见旧山川。\n客尘况味今无念，雨露情怀夙有缘。\n不向洞霄归未得，此官犹是地行仙。",
        "dynasty": "宋",
        "collection_info": null
    },
    {
        "uuid": "8013eb1dfe798578583f22f099867e77",
        "title": "和章枢密西斋",
        "author": "黄裳",
        "content": "公余谁解憩劳生，不动天机性自灵。\n道骨对山尤更好，梦魂闻雨易为醒。\n谩抛芽雪归仙鼎，只把筌蹄看圣经。\n还顾一源无去住，双梧惟有翠盈庭。",
        "dynasty": "宋",
        "collection_info": null
    },
    {
        "uuid": "b544d348e47883ee53ce727610c1482b",
        "title": "次陈子真见别  其一",
        "author": "黄裳",
        "content": "懒散先生恐是仙，几时来上鑑湖船。\n水云共赏更谁可，气概相投还自然。\n忧乐未当随外物，穷通何必问他年。\n解颜一笑樽前话，各向閒中见性天。",
        "dynasty": "宋",
        "collection_info": null
    },
    {
        "uuid": "06abef2adb64730edf755c667dd453ee",
        "title": "次陈子真见别  其二",
        "author": "黄裳",
        "content": "行轩犹远五云溪，烟雨霜风去鲁迟。\n浄眼看山应是好，北来须乞送行诗。",
        "dynasty": "宋",
        "collection_info": null
    },
    {
        "uuid": "abb16303b8fa3f280cfa9a9ec8e30224",
        "title": "观潮  其一",
        "author": "黄裳",
        "content": "吴国人从越国回，两舠旗鼓急相催。\n悠悠二气已交感，隠隠一声还到来。\n银汉风波生沆瀣，玉龙雷雨出蓬莱。\n周天安用莲花漏，自有潮轩与月台。",
        "dynasty": "宋",
        "collection_info": null
    },
    {
        "uuid": "d7894cfb7dfe52b2dc982c0f63ba839d",
        "title": "观潮  其二",
        "author": "黄裳",
        "content": "杳冥中信自轮回，十二时行不可催。\n纔迫海门三级起，忽临沙渚二龙开。\n水头花雨凌空落，日脚云旗动地来。\n果是尾闾虚不得，却还江上一徘徊。",
        "dynasty": "宋",
        "collection_info": null
    },
    {
        "uuid": "fca3198a7b4904cfa92d8faa59c4411d",
        "title": "观潮  其三",
        "author": "黄裳",
        "content": "密窥神化自阴阳，云御雷车不可当。\n吹倒玉山风信恶，蛟龙回首也须忙。",
        "dynasty": "宋",
        "collection_info": null
    },
    {
        "uuid": "f1563faa93118afec9fce37b86eb622e",
        "title": "观潮  其四",
        "author": "黄裳",
        "content": "十州基址难沦没，二浙源流且遡洄。\n秋信最宜吴地看，雪峰飞向越溪来。",
        "dynasty": "宋",
        "collection_info": null
    },
    {
        "uuid": "5899e7e38ac09aa70419175f0ca34bcd",
        "title": "次陈殿院游洞霄",
        "author": "黄裳",
        "content": "杖屦相寻为爱山，来朝山尽到林峦。\n真源立己今犹古，清气临人暑亦寒。\n岩溜飞来春雨泻，洞霄归去海鹏翻。\n紫霄名位缘何事，了取无中一粒丹。",
        "dynasty": "宋",
        "collection_info": null
    },
    {
        "uuid": "0c5cdc5c73febe5cbecc5f2efab290b5",
        "title": "秋日苦雨",
        "author": "黄裳",
        "content": "漫漫云无隙，纷纷稻有芽。\n久怀旸谷日，空想暮天霞。\n睡美夜声碎，坐寒风脚斜。\n秋光犹未尽，相望有黄花。",
        "dynasty": "宋",
        "collection_info": null
    },
    {
        "uuid": "faaf1dbbf61313cecee87b6b2ea8b5d9",
        "title": "听隠士琴",
        "author": "黄裳",
        "content": "心手相忘到混成，又非湘瑟与秦筝。\n秋来独坐水边石，古往谁知弦上声。\n易度寸心閒有味，难谐羣耳淡无情。\n夕阳回首山犹好，更起松风一段清。",
        "dynasty": "宋",
        "collection_info": null
    },
    {
        "uuid": "f3dcb3d2f395fbe4600ee55fd5f7a2e1",
        "title": "送翟司业赴南康  其一",
        "author": "黄裳",
        "content": "乌台章疏风霜劲，璧水诗书日月閒。\n万事自来如义命，一麾谁去得湖山。\n尝闻讼少公庭下，但见閒多宴坐间。\n明月几时随太守，香炉峰下看禅还。",
        "dynasty": "宋",
        "collection_info": null
    },
    {
        "uuid": "53515b78f4f8ba24dac9c8c1ce75c965",
        "title": "送翟司业赴南康  其二",
        "author": "黄裳",
        "content": "国子先生行最淳，红颜犹足照青春。\n神仙庐下分符远，父老乡中衣锦新。\n画舸欲飞初得雨，烦襟如洗乍离尘。\n从来官职清于水，好为江山作主人。",
        "dynasty": "宋",
        "collection_info": null
    },
    {
        "uuid": "bafc47cf58e45090d2944c8c0dbb78d4",
        "title": "酬友人见寄",
        "author": "黄裳",
        "content": "纔得新诗写我忧，荆溪何日与君游。\n久为江国三年客，长忆仙公一洞秋。\n共有幽怀堪把手，谁无忙事且回头。\n忽乘清兴拏舟去，准拟香笺作唱酬。",
        "dynasty": "宋",
        "collection_info": null
    },
    {
        "uuid": "ba8d35bb16fdaf011b1233602c41100b",
        "title": "寄题溪堂",
        "author": "黄裳",
        "content": "华堂深在翠微间，潋滟波光照客颜。\n归隠输君尘外乐，留题偷我日边閒。\n心忘机后鸥相识，日落山时鹤自还。\n小艇得鱼无事了，歌声移向荻花湾。",
        "dynasty": "宋",
        "collection_info": null
    },
    {
        "uuid": "bfbf12a4d1b2199f1f504c06999e4459",
        "title": "送柴伯通归衢梁",
        "author": "黄裳",
        "content": "晚入荷华一叶香，羡君归兴满仙乡。\n他年上国来须早，今夜中秋别太忙。\n虽厌风波同客路，已怜松栢共秋霜。\n东来传舍无多地，勤寄新诗莫我忘。",
        "dynasty": "宋",
        "collection_info": null
    },
    {
        "uuid": "f5148b759ab69988cacdfe0ee20bb39e",
        "title": "寄清退君章大夫",
        "author": "黄裳",
        "content": "故人閒适地行仙，林下邀谁共暮年。\n把酒应思天际客，登楼俄上水南船。\n懒看小吏呈朝报，静听高僧说世缘。\n华髮未输头上白，更期携手剑溪边。",
        "dynasty": "宋",
        "collection_info": null
    },
    {
        "uuid": "a23dc4344a81f1121856f00e007fa68b",
        "title": "春日喜晴",
        "author": "黄裳",
        "content": "天意分明人意开，便闻歌管上春台。\n绿堤风暖投衫袖，红槛花光落酒杯。\n云结阴容俄散去，蝶惊晴影旋飞来。\n芳菲犹在无多日，倚取韶光作醉媒。",
        "dynasty": "宋",
        "collection_info": null
    },
    {
        "uuid": "8578f6469276aee9299d74f164fe29bf",
        "title": "寄王之道",
        "author": "黄裳",
        "content": "兰陵为别又多时，花月妖中想见几。\n乡国可怜犹间隔，客途何故更分飞。\n身边无事乐虽乐，堂上有亲归未归。\n欲寄新文将远信，尚须勤苦到精微。",
        "dynasty": "宋",
        "collection_info": null
    },
    {
        "uuid": "d38f016518f2a43214338f57aff8cd11",
        "title": "长乐宴遣贡士",
        "author": "黄裳",
        "content": "贤能书扣九天门，安用区区更问津。\n周室笙歌声调古，孔庭诗礼指归新。\n吟窥清璧还为侣，笑谢寒斋已作宾。\n烝我时髦尤利市，使君元是夺标人。",
        "dynasty": "宋",
        "collection_info": null
    },
    {
        "uuid": "467301b11c1063b57d1edcd43777ece9",
        "title": "游开平书贻佛智长老",
        "author": "黄裳",
        "content": "访我京华岁已深，化龙潭畔却相寻。\n是空是色休排色，非佛非心且洗心。\n南望自生江上月，西归谁了水中金。\n洞霄人去宁无梦，多在莲池与竹林。",
        "dynasty": "宋",
        "collection_info": null
    },
    {
        "uuid": "89f1f31a73118ffec9c3a7c2bc7f502b",
        "title": "寄袁思与",
        "author": "黄裳",
        "content": "京华为别各蹉跎，犹幸相逢笑与歌。\n风雅长言先进少，游从高义故人多。\n虽知尘境先忘累，尤念玄宫未处和。\n行欲超然无一事，便当求我向烟萝。",
        "dynasty": "宋",
        "collection_info": null
    },
    {
        "uuid": "bbbf50e5acd532087d36d710f40444bc",
        "title": "与南京留守",
        "author": "黄裳",
        "content": "泽国旌麾十几秋，一封曾去辱青眸。\n吹嘘寸草风犹在，倚傍长松梦未休。\n借取谩劳闽士论，召还聊寄宋王州。\n宿源洞裏南湖上，似得双溪有乐不。",
        "dynasty": "宋",
        "collection_info": null
    },
    {
        "uuid": "81f88d08f31c6f181d7b8dc950cc30dc",
        "title": "中和堂见双莲呈张内翰",
        "author": "黄裳",
        "content": "两萼双房并一枝，谁家姝子上西池。\n鹊桥牛女共游夜，湘浦皇英相会时。\n晓鑑斗粧肩笑倚，秋林同赏步慵移。\n行看阁老重归去，花独来迎此可知。",
        "dynasty": "宋",
        "collection_info": null
    },
    {
        "uuid": "d36c25bfe1aa600d21ae033ae59e9a24",
        "title": "次大野双源水阁",
        "author": "黄裳",
        "content": "长为双源梦旧游，西风吹动白苹秋。\n得君昨日数联景，写我此怀无限愁。\n但看清虚堪寄足，岂须衰老始抽头。\n小渔船上好相访，烟雨中乘丁字流。",
        "dynasty": "宋",
        "collection_info": null
    },
    {
        "uuid": "54ac7fd7319cca0367504b8595c8290d",
        "title": "送陈子真  其一",
        "author": "黄裳",
        "content": "木笏青衫便染尘，久思风骨始知真。\n有无悟道何妨仕，俯仰趋时只为贫。\n静向画图看五骥，急来华省侍双亲。\n茶园送客诗犹在，空恨芳罇失故人。",
        "dynasty": "宋",
        "collection_info": null
    },
    {
        "uuid": "84ca10ea00952d16d0680a5e80e61bfe",
        "title": "送陈子真  其二",
        "author": "黄裳",
        "content": "拙翁甘与外台廉，只此劳生想自占。\n人我是非双累重，古今荣辱一尘纤。\n便游泽国寻鲈市，忽落仙帆傍酒帘。\n案上簿书看得未，养真当有智随恬。",
        "dynasty": "宋",
        "collection_info": null
    },
    {
        "uuid": "c00a6dd15c0cb6a6dd8e28da93d5c10c",
        "title": "感旧书呈彭城太守",
        "author": "黄裳",
        "content": "屈指朋从共怆神，不知原上几回春。\n静缘老去忘余事，乐自閒来得故人。\n云日虽牵琳馆梦，旌麾聊慰雪窗身。\n老彭楼下人安在，千古都归一笑嚬。",
        "dynasty": "宋",
        "collection_info": null
    },
    {
        "uuid": "d9ef87f852a64b9376d4872d52583ee5",
        "title": "观菊",
        "author": "黄裳",
        "content": "盈盈金色带秋光，淡淡仙粧只着黄。\n尝共故人休独乐，笑同今日更谁忙。\n方嗟老取年华近，尚喜花留日数长。\n为掇繁英还为捻，莫辜纤素在君傍。",
        "dynasty": "宋",
        "collection_info": null
    },
    {
        "uuid": "d45679719c6721397157e0d34c8233b1",
        "title": "赠葛侍郎",
        "author": "黄裳",
        "content": "三品显官知分退，数株灵草对春栽。\n已驰吏政青编上，却御仙风紫府来。\n琴写幽怀心火息，酒陶和气面花开。\n应怜仕路多华髮，不把松云为己催。",
        "dynasty": "宋",
        "collection_info": null
    },
    {
        "uuid": "256c78677e093aba98384adfd07d441a",
        "title": "自警",
        "author": "黄裳",
        "content": "一日少一日，一年无一年。\n顿门何处入，秘旨有谁传。\n忧乐波生水，光阴箭去弦。\n几时能得了，坐卧莫忘禅。",
        "dynasty": "宋",
        "collection_info": null
    },
    {
        "uuid": "55116288f06d9bb15c12e7edb260b7f7",
        "title": "赠张山人",
        "author": "黄裳",
        "content": "极数幽人百尺松，岁寒枝节引清风。\n世途险易抛身外，人事荣枯落掌中。\n药有灵根秋转活，面多和气老犹红。\n行人借问生前事，何事天津久未通。",
        "dynasty": "宋",
        "collection_info": null
    },
    {
        "uuid": "9f5370410a61daf1a3d6d44ef51958d0",
        "title": "赠传神师",
        "author": "黄裳",
        "content": "阙下游多日，溪边过几春。\n数图人欲活，一笔自如神。\n不写俗中态，漫留云外身。\n丹青如模我，道貌似山人。",
        "dynasty": "宋",
        "collection_info": null
    },
    {
        "uuid": "0029c9289313fe779e6f12cc26647620",
        "title": "对菊閒饮",
        "author": "黄裳",
        "content": "良辰惟有菊前杯，十五蟾光已看回。\n白蚁酦醅凉后熟，黄金蓓蕾夜来开。\n休悲往古事何在，且乐去年时復来。\n好是夕阳须管醉，花丛中放玉山颓。",
        "dynasty": "宋",
        "collection_info": null
    },
    {
        "uuid": "661baa77d34c93abf027b2c68c2ee2a0",
        "title": "题南华洞",
        "author": "黄裳",
        "content": "数卷真经学两忘，何须疑蝶更疑庄。\n水云生计不知老，诗酒光阴无限长。\n何处猿声残客梦，有时风信漏天香。\n钟山不愧移文士，信步寻幽到草堂。",
        "dynasty": "宋",
        "collection_info": null
    },
    {
        "uuid": "8212913aa0cabc7ceacbafe96b24c36b",
        "title": "江下山居",
        "author": "黄裳",
        "content": "不卜西湖卜此山，江天方作洞天寒。\n海门有信蓬莱近，丹室无尘宇宙宽。\n一箭昔人曾却浪，五云何日便骖鸾。\n小桥流水通幽径，休向朋宾说内观。",
        "dynasty": "宋",
        "collection_info": null
    },
    {
        "uuid": "661a77c080959535e240b38739802aec",
        "title": "信步",
        "author": "黄裳",
        "content": "閒适无他事，优游有此身。\n禽鱼窥物性，草木露天真。\n静味祇独觉，幽香还自陈。\n行云难问信，流水莫知因。\n渔父偶相值，笑谈犹及秦。",
        "dynasty": "宋",
        "collection_info": null
    },
    {
        "uuid": "a0747af4645af4f30f3b0eef10876831",
        "title": "寄梅承事",
        "author": "黄裳",
        "content": "沧浪风绉鸭头波，中有高人养太和。\n怪石换金清兴远，华堂收佛善缘多。\n花街山院青春醉，玉管云笺白雪歌。\n未信閒名羁绊得，试教衫色绿如何。",
        "dynasty": "宋",
        "collection_info": null
    },
    {
        "uuid": "e9031947f7dbd9908feef119685a9d7c",
        "title": "东山三题 观莲亭",
        "author": "黄裳",
        "content": "青泥藏化育，红粉看芬芳。\n照水有余态，乘风无限香。\n晚来花独盛，暑后雨声凉。\n不着故不染，走盘珠自忙。",
        "dynasty": "宋",
        "collection_info": null
    },
    {
        "uuid": "90b59813e6d83d4a0b361ddfc3d228a5",
        "title": "东山三题 现月亭",
        "author": "黄裳",
        "content": "一月灭私照，万水生余光。\n成道果有性，应物元无方。\n对景妄想断，凭高清夜长。\n超然养源士，岂徒爱潇湘。",
        "dynasty": "宋",
        "collection_info": null
    },
    {
        "uuid": "a300c9223b8c749110a2c295ee73e53d",
        "title": "东山三题 悟桃轩",
        "author": "黄裳",
        "content": "中无城市埃，下有桃溪源。\n灼灼发独见，冥冥从混元。\n俄忽遂出世，喜跃聊开樽。\n且共众人看，迷悟休復论。",
        "dynasty": "宋",
        "collection_info": null
    },
    {
        "uuid": "75360ff5f311630f15cedaeb73c71ec7",
        "title": "简叔文",
        "author": "黄裳",
        "content": "屈指当时宴笑同，已更三十五春风。\n十年忽忽成今古，万事悠悠作色空。\n别后每怀青眼客，坐间俄揖白鬚翁。\n兰亭咫尺归欤好，当悟浮生似转蓬。",
        "dynasty": "宋",
        "collection_info": null
    },
    {
        "uuid": "334fd71afd83f3f123df6ce5fbf7c308",
        "title": "寄题范氏六桂堂",
        "author": "黄裳",
        "content": "荣到蟾宫父子同，满堂天秀望仙峰。\n六枝已胜燕山桂，八子须攀颍水龙。\n风信动人香远远，月华垂地影重重。\n余芳更有成林日，行见君家万里封。",
        "dynasty": "宋",
        "collection_info": null
    },
    {
        "uuid": "27f502c76af8ab550ffd75e332a85faa",
        "title": "闻雁",
        "author": "黄裳",
        "content": "露下多时雁未鸣，数声云外此宵征。\n北人书到三秋尽，南国弓閒一字横。\n孤馆有谁惊好梦，平芦何处起寒更。\n想应俎上终须免，宜向方塘寄此生。",
        "dynasty": "宋",
        "collection_info": null
    },
    {
        "uuid": "2c29ce6e5b0033145d9ca4bbf8b847aa",
        "title": "大暑",
        "author": "黄裳",
        "content": "轻轻丝葛汗如蒸，空有云雷未见灵。\n安得此生长不老，岂能今日便忘形。\n谩摇纨扇终嫌倦，欲倒金罍却恐醒。\n赤脚踏冰疑未稳，且寻林下泛清泠。",
        "dynasty": "宋",
        "collection_info": null
    },
    {
        "uuid": "1480614b92e2650bf1c14851dcedbc02",
        "title": "山堂有作",
        "author": "黄裳",
        "content": "烟笼云锁几千年，流俗寻山岂得先。\n一水中分吴越界，四峰前卧汉唐仙。\n閒游东径窥青海，偶往西源翫白莲。\n却省内游还有感，杖藜独立夕阳天。",
        "dynasty": "宋",
        "collection_info": null
    },
    {
        "uuid": "771587b0fbaf2a07176afc7d1960d1ca",
        "title": "题爱竹轩",
        "author": "黄裳",
        "content": "北堂人去竹成阴，手泽须看碧玉林。\n清赏昔嫌无一日，孝思今喜有千寻。\n满窗金锁日华永，遍地龙孙春意深。\n寄语婵娟多结实，几时当听凤凰吟。",
        "dynasty": "宋",
        "collection_info": null
    },
    {
        "uuid": "2e6d5c2a2f0bfb425bc933de3b9bfc65",
        "title": "除夜",
        "author": "黄裳",
        "content": "守岁饮须频，光阴又再春。\n漏移中夜刻，身是去年人。\n天色收残腊，人心息旧尘。\n东风新我意，相得向鸡晨。",
        "dynasty": "宋",
        "collection_info": null
    },
    {
        "uuid": "14d6109179ef3748e24fe401ec19e2cc",
        "title": "杨立之南归",
        "author": "黄裳",
        "content": "五月双舻偶共行，开怀尤喜暑风清。\n亨途事业心犹壮，细字诗书眼更明。\n家有青山应可乐，首无黄髮未须惊。\n相期一醉无他景，九十西风菊万茎。",
        "dynasty": "宋",
        "collection_info": null
    },
    {
        "uuid": "6b74e52e7e657fad5e611c17d3db558a",
        "title": "南楼有作呈仲矩舍人",
        "author": "黄裳",
        "content": "莫言风物是穷边，塞北江南此果然。\n苍璧下粘芳草地，垂杨中卧碧塘天。\n人吟夜月波中笛，客醉秋荷雨后筵。\n来候朔音栖处好，梦常扪斗过幽燕。",
        "dynasty": "宋",
        "collection_info": null
    },
    {
        "uuid": "49342530fa0facec12ed7a8cabb94fb9",
        "title": "秋夜",
        "author": "黄裳",
        "content": "百虫将入蛰，一气已归根。\n今古在还去，光阴朝又昏。\n莫随尘衮衮，须悟性存存。\n谁得逍遥趣，南鹏是北鲲。",
        "dynasty": "宋",
        "collection_info": null
    },
    {
        "uuid": "35456d8bd56ba2c9b93ea4f4fbb4b662",
        "title": "送李季益龙图",
        "author": "黄裳",
        "content": "浮游尘世未还元，偶会琳宫两地仙。\n行止义明尝得己，修持仁静可忘年。\n笑谈客去吴无侣，惠爱人来楚有缘。\n公外诗筒当见寄，为乘佳兴益新编。",
        "dynasty": "宋",
        "collection_info": null
    },
    {
        "uuid": "6d3530161c2430e54dd0c0bb1c36f5d9",
        "title": "清胜亭",
        "author": "黄裳",
        "content": "灵源来处乱云深，回抱华亭惬我吟。\n窥影冷光天上面，入怀清气水中心。\n桥头月到人携榼，苹末风来客解襟。\n秣马台前聊遣兴，寸阴何惜与登临。",
        "dynasty": "宋",
        "collection_info": null
    },
    {
        "uuid": "c3c39d54c8dc5083fba56679558ad853",
        "title": "岁暮偶成",
        "author": "黄裳",
        "content": "新旧光阴各自催，分年须折送年梅。\n欢声动地驱傩鼓，厚意迎春献寿杯。\n谁似江山难得老，人怜桃李又重开。\n朱颜未遂花前计，却恨东风抵死来。",
        "dynasty": "宋",
        "collection_info": null
    },
    {
        "uuid": "622c6070160f8eb40f3d4683e224b523",
        "title": "赠致政葛侍郎",
        "author": "黄裳",
        "content": "金带慵腰便退居，高閒吟思满江湖。\n一头黄髮真元老，两郡朱幡更大夫。\n世事荣枯閒似梦，道经舒卷静如愚。\n延平遗爱今犹在，一片棠阴入画图。",
        "dynasty": "宋",
        "collection_info": null
    },
    {
        "uuid": "25b038e6fceadd89479599ce67847e67",
        "title": "九日游尧山",
        "author": "黄裳",
        "content": "谁见东巡驻六龙，秋山留与醉吟翁。\n人非物是纷华外，古往今来想望中。\n云日万年兴素节，士民千里闹晴空。\n黄花盈首犹教掺，一笑从他落帽风。",
        "dynasty": "宋",
        "collection_info": null
    },
    {
        "uuid": "709d8950be0979324e6ea56587b3b752",
        "title": "赠张太保",
        "author": "黄裳",
        "content": "赫赫家声将帅官，仕途宁肯放君閒。\n不妨林下权寻药，未可云中便买山。\n五两轻纶犹系命，满樽清醑且开颜。\n天涯之子谁为乐，何幸相逢一笑间。",
        "dynasty": "宋",
        "collection_info": null
    },
    {
        "uuid": "8e12ababe7da4eb2fb67975deb3d6375",
        "title": "除夜代送倪签判",
        "author": "黄裳",
        "content": "北风吹雪抹潮头，待过东南第一州。\n去客情生来客梦，隔年灯照隔江愁。\n玉皇谪吏行当復，金阙除书即便收。\n言简气清终有用，卧龙山下自难留。",
        "dynasty": "宋",
        "collection_info": null
    },
    {
        "uuid": "3b497b7b8176f0f4ae1351d6e1709d72",
        "title": "观游山记感旧寄霍子侔",
        "author": "黄裳",
        "content": "故园别后有余念，旧记重看无限情。\n山倚日中支暑气，水从云外落秋声。\n向前世务心犹壮，忆昔溪居眼自明。\n携手逸民今在否，杯茶谁与话平生。",
        "dynasty": "宋",
        "collection_info": null
    },
    {
        "uuid": "06d97f2e09b5327c5a495e370a49b337",
        "title": "再寄及之  其一",
        "author": "黄裳",
        "content": "眼凌霄汉气横秋，未壮吾年似白头。\n病态问人皆笑老，壮图何处始知休。\n还因往事悲今事，难得新游比旧游。\n霅水越溪风信好，尺书多幸屡相投。",
        "dynasty": "宋",
        "collection_info": null
    },
    {
        "uuid": "4d65e63fcfe9e37d5ed93d4cd77502a0",
        "title": "再寄及之  其二",
        "author": "黄裳",
        "content": "别后新寒有劲风，不亲谈笑转乖慵。\n一行塞雁来多日，万里乡书得几封。\n閒忆兰陵还自笑，愿游苕水更相从。\n与君疏阔谁堪爱，阅古堂前树树松。",
        "dynasty": "宋",
        "collection_info": null
    },
    {
        "uuid": "74bdb90673fac8c666dd426c5261ea3c",
        "title": "会友人饮",
        "author": "黄裳",
        "content": "曾共萤窗得夜光，别来声问在周行。\n未摇丹管酬诗史，且遣青娥丐乐章。\n巧笑莫嫌留客数，幽怀须信到官忙。\n樽前邂逅知多少，更对春风舞一场。",
        "dynasty": "宋",
        "collection_info": null
    },
    {
        "uuid": "07d86d265c248915f815a9c5a96d88bc",
        "title": "送方子元赴固始",
        "author": "黄裳",
        "content": "九卿遗俗各寻宗，君自南来喜更浓。\n无类已闻诗礼教，有行还守子男封。\n胸中道在何嫌酒，弦上声清只爱松。\n行听老农无一累，晓炊如玉稻新舂。",
        "dynasty": "宋",
        "collection_info": null
    },
    {
        "uuid": "e3c6f3078c29b93695a261f0a049d181",
        "title": "送林君锡宣德",
        "author": "黄裳",
        "content": "最喜君来写我忧，羣情忙处独抽头。\n功名机会须时可，诗酒光阴属自由。\n醉度九秋江上舫，食游双筯海边州。\n两年官满休瞻望，且与磨铅了校雠。",
        "dynasty": "宋",
        "collection_info": null
    },
    {
        "uuid": "d12bd619700e89f4e869178069a94453",
        "title": "送仲时南归",
        "author": "黄裳",
        "content": "壮志九年人事足，奇书千卷客囊空。\n穷通自在身谋外，取舍谁堪士论中。\n休叹盐车千里骥，且夸天汉一帆风。\n忙拖双履云边兴，更与何人作醉翁。",
        "dynasty": "宋",
        "collection_info": null
    },
    {
        "uuid": "58075c90a8611b97fac1140a4b5e5bc2",
        "title": "与子侔始会于常学后为礼部同官感旧",
        "author": "黄裳",
        "content": "始观文彩慕声名，三十余年梦可惊。\n真幻自从窥至理，是非谁復较浮荣。\n别来方策迷情断，老去园林逸思生。\n叙旧幽轩时一笑，更宜茶鼎作蝇声。",
        "dynasty": "宋",
        "collection_info": null
    },
    {
        "uuid": "f90869cc5b93a97cf1e1f39299cd4834",
        "title": "灵壁游张学士园",
        "author": "黄裳",
        "content": "休说行行且与吟，道山官职旧园林。\n石疑六丑默难问，竹类七贤閒可寻。\n翠引宾朋三径远，寒生涯涧一池深。\n隋河堤上人空老，谁为兰皋惜寸阴。",
        "dynasty": "宋",
        "collection_info": null
    },
    {
        "uuid": "3d021ff1ea5a97276ae35a223bdd9967",
        "title": "谢人示诗集",
        "author": "黄裳",
        "content": "骚雅先生得古风，恨无吟侣忽相逢。\n欲陪大巧搜春景，已贾长毫插笔锋。\n花下比声歌帝力，醉中联句颂花容。\n斐然小子多诗癖，时遣青衣寄一封。",
        "dynasty": "宋",
        "collection_info": null
    },
    {
        "uuid": "c3044580477bb5445cc78cf65a354408",
        "title": "寄陈充道",
        "author": "黄裳",
        "content": "性纔圆了便相逢，对面还如一镜中。\n共取醉时聊遣兴，两忘言处却归空。\n纷纷绿髮何妨白，扰扰黄尘谩自红。\n松竹满林先我去，笑谈谁起坐间风。",
        "dynasty": "宋",
        "collection_info": null
    },
    {
        "uuid": "b7477ad0a23a4cf01de9215a0fd536be",
        "title": "颐堂",
        "author": "黄裳",
        "content": "晚年尘事少，閒境道情多。\n汗简知千古，灵龟见一毫。\n更寻何处乐，休讼此生劳。\n名利虽然好，谁瞻数仞高。",
        "dynasty": "宋",
        "collection_info": null
    },
    {
        "uuid": "0560a49946f4b443f52609a20a75889f",
        "title": "送郑少府延平教授",
        "author": "黄裳",
        "content": "上舍声华太学生，青衫从我薛齐城。\n神仙官职去期远，诗礼门庭归思清。\n山展旌旗秋可乐，剑驱风雨夜休惊。\n故乡梦想今犹在，此景何年慰此情。",
        "dynasty": "宋",
        "collection_info": null
    },
    {
        "uuid": "8a8837e2b20524d2a92c04af3bf9b31c",
        "title": "长乐閒赋  其一",
        "author": "黄裳",
        "content": "行尽溪山到海边，合沙门外见平田。\n潭潭清世元侯宅，杳杳真人小洞天。\n万户管弦春卖酒，三山钟鼓晓参禅。\n旌旄纔上南台路，方记诗篇落在先。",
        "dynasty": "宋",
        "collection_info": null
    },
    {
        "uuid": "9d6b79647cfc48a233a5980ff943977d",
        "title": "长乐閒赋  其二",
        "author": "黄裳",
        "content": "二百余人领此州，去思谁更有碑楼。\n浮名浮利果何在，潮去潮来空自流。\n照万事时惟是道，赏三山处最宜秋。\n使君籍上寻同姓，只许旌旄独自游。",
        "dynasty": "宋",
        "collection_info": null
    },
    {
        "uuid": "75953d5dd9ba1854ab5543b0533db837",
        "title": "长乐閒赋  其三",
        "author": "黄裳",
        "content": "越王峰下小棠深，秋入三山未暇寻。\n两造盈庭真与僞，紫玄堂上本无心。",
        "dynasty": "宋",
        "collection_info": null
    },
    {
        "uuid": "1cd4f53b091848ed0fd152aafb767421",
        "title": "长乐閒赋  其四",
        "author": "黄裳",
        "content": "七楼遥直钓龙台，榕曳横枝庇两阶。\n好是四州南下水，却随潮信入城来。",
        "dynasty": "宋",
        "collection_info": null
    },
    {
        "uuid": "01dbe29d9a498cf6c74e4cf8f6ff114f",
        "title": "长乐閒赋  其五",
        "author": "黄裳",
        "content": "五十年前梦此游，已云持节岂能休。\n悠悠封域连东海，浩浩朝宗接上州。\n五季侯王时事古，九还仙子洞天秋。\n閒行嫌被朱衣觉，密往西堂独倚楼。",
        "dynasty": "宋",
        "collection_info": null
    },
    {
        "uuid": "0b2750c482a063fb18872f018102e599",
        "title": "长乐閒赋  其六",
        "author": "黄裳",
        "content": "地傃东南一角垂，百川梦处势随堤。\n满帆风力人航海，七日游吴尚说迟。",
        "dynasty": "宋",
        "collection_info": null
    },
    {
        "uuid": "6df7a1427eae41f55f35f6b27f73ae49",
        "title": "长乐閒赋  其七",
        "author": "黄裳",
        "content": "旁统七州连帅府，中分三壤属僧家。\n荔枝独作闽山秀，宜与龙团一处夸。",
        "dynasty": "宋",
        "collection_info": null
    },
    {
        "uuid": "fb4ca367485fb0246cb88f07d6316550",
        "title": "长乐閒赋  其八",
        "author": "黄裳",
        "content": "岁华犹暖山藏翠，客起还留海献鲜。\n风雅可怜元太守，一生魂梦已茫然。",
        "dynasty": "宋",
        "collection_info": null
    },
    {
        "uuid": "22d5b1bb37e64e6bbf0b3c0b1c8586c6",
        "title": "长乐閒赋  其九",
        "author": "黄裳",
        "content": "方壶圆峤飞来处，北越南番望断时。\n莫道长安天样远，一轮初上已先知。",
        "dynasty": "宋",
        "collection_info": null
    },
    {
        "uuid": "6828cd6ca76340a7c128f11f52a13b3a",
        "title": "长乐閒赋  其一○",
        "author": "黄裳",
        "content": "周回禅剎望严城，云弄遥岑一寸青。\n眼在簿书心在道，何妨寻我到山亭。",
        "dynasty": "宋",
        "collection_info": null
    },
    {
        "uuid": "1a0c26ad069f6545fdfa16f8ad8abcf0",
        "title": "秋日有感",
        "author": "黄裳",
        "content": "清生明爽静生悲，羣动相将却入机。\n物向本根成既老，雁知时节去还归。\n山人邀饮酒初熟，渔叟献鲜鲈正肥。\n莫管世情都扫尽，閒来林下看秋辉。",
        "dynasty": "宋",
        "collection_info": null
    },
    {
        "uuid": "105082054d7333cf24a80fbbdab3bc07",
        "title": "和寄麻城饶令",
        "author": "黄裳",
        "content": "应向公余饱看山，弦歌安用智閒閒。\n有为百里人同乐，无累三神我独閒。\n虽隔春风长在想，尚期嘉什屡蒙颁。\n近来与物低昂少，多是聪明落静关。",
        "dynasty": "宋",
        "collection_info": null
    },
    {
        "uuid": "7cc2d5214f5415cb68c660cd87d96913",
        "title": "白莲阁",
        "author": "黄裳",
        "content": "白莲池上阁峥嵘，万朵西风满社清。\n已寓涟漪呈皓质，何妨污潦得浮生。\n罗抨翠盖秋阳盛，玉琢香腮晓鑑明。\n空色从来无辨处，此诗非独为花成。",
        "dynasty": "宋",
        "collection_info": null
    },
    {
        "uuid": "c90ae06eaa839aea379cbb5be7198212",
        "title": "寄题明舍",
        "author": "黄裳",
        "content": "明舍义方立，深宫文艺成。\n诗书盈箧重，金玉满堂轻。\n天汉一枝峻，秋风双桂荣。\n羡君能自乐，在处有蓬瀛。",
        "dynasty": "宋",
        "collection_info": null
    },
    {
        "uuid": "c2ccf55cbafe36dfaf9f8bbf92c6c383",
        "title": "藤杖",
        "author": "黄裳",
        "content": "一枝能独立，三径漫相随。\n閒逐人行止，先知路险夷。\n倚凭吟望久，将饮醉归迟。\n携到遥林下，尤宜倒接䍦。",
        "dynasty": "宋",
        "collection_info": null
    },
    {
        "uuid": "4c806d43e98b4e40d858b20061fe78a1",
        "title": "寄萧思远",
        "author": "黄裳",
        "content": "自能腾踏到天衢，少壮为龙卷未舒。\n案上不留生熟事，箧中偏有古今书。\n高吟应惬新移命，幽梦还寻旧隠居。\n须道守官谁似我，长来湖上得清虚。",
        "dynasty": "宋",
        "collection_info": null
    },
    {
        "uuid": "b22787c160cb54195e65222d42ff6151",
        "title": "寄湖江二十四叔",
        "author": "黄裳",
        "content": "小宗纔废各西东，怀想湖江梦寐中。\n受祖生涯君独异，起家身计我谁同。\n客游何事千山远，族燕还悲一位空。\n期约明年来侍侧，青衫满满桂花风。",
        "dynasty": "宋",
        "collection_info": null
    },
    {
        "uuid": "45d3ebdf51e0fd0c6feab601112bae05",
        "title": "表海亭",
        "author": "黄裳",
        "content": "大老悠悠不嗣音，高风难向望中寻。\n三千宾客空离合，十二山河自古今。\n北户人归云洞远，东方春入牡丹深。\n两辞遣兴无他好，只有閒来醉与吟。",
        "dynasty": "宋",
        "collection_info": null
    },
    {
        "uuid": "b637cf21f94fe8d1929f9daa83c068c1",
        "title": "社日游云门山",
        "author": "黄裳",
        "content": "不须扶我自登山，脚力能胜十八盘。\n一字雁低头上过，两城人细掌中看。\n虽知北户缘尤在，却笑南柯梦未阑。\n忽见归云应是信，满襟先得洞天寒。",
        "dynasty": "宋",
        "collection_info": null
    },
    {
        "uuid": "6c23e246d9841dea223b1143bcd6ec8a",
        "title": "次泠风阁之韵  其一",
        "author": "黄裳",
        "content": "九龙峰下阁横秋，世上纤尘不可留。\n清伴夜蟾留醉客，细吹时雨走归舟。\n天南从此载鹏往，山北与谁乘鹤游。\n已是逍遥何所待，上人高卧见蓬丘。",
        "dynasty": "宋",
        "collection_info": null
    },
    {
        "uuid": "d20a8ed8e490fd923c885d3c926db166",
        "title": "次泠风阁之韵  其二",
        "author": "黄裳",
        "content": "能御泠风入九秋，岂愁光景去难留。\n翠摇竹影落猿峤，清递笛声来鹭洲。\n两腋独乘卢椀兴，满襟谁作楚台游。\n须知大块生微意，岂俟云边虎啸丘。",
        "dynasty": "宋",
        "collection_info": null
    },
    {
        "uuid": "331779fbe76a57361e46cc0c05e2bc09",
        "title": "寄题澄虚阁",
        "author": "黄裳",
        "content": "栏槛天都近，池塘水鑑平。\n微风晴后寂，孤月夜来清。\n大象莫能破，纤尘何处生。\n湘灵谁为感，一曲谩分明。",
        "dynasty": "宋",
        "collection_info": null
    },
    {
        "uuid": "b9e23c5e5e28033b93f67a0ff971e0b4",
        "title": "赠致政王朝奉",
        "author": "黄裳",
        "content": "得老归来已几年，水云深处洞中天。\n有身且睡三竿日，无物应看一指禅。\n松竹亭台閒信步，乡闾樽俎谩随缘。\n此生离合谁能定，只见龙潭尚宛然。",
        "dynasty": "宋",
        "collection_info": null
    },
    {
        "uuid": "89be99e5a9bbbef6150c82c16b918213",
        "title": "次张秘校昔日同游僧舍",
        "author": "黄裳",
        "content": "过去光阴有胜游，翠微深处更乘秋。\n偶寻得石坐云坐，莫问作官休未休。\n世揉道情尘扰扰，云藏诗壁岁悠悠。\n山僧看了须重看，且碧双眸便转头。",
        "dynasty": "宋",
        "collection_info": null
    },
    {
        "uuid": "a6d74a3b7b7ecd37fe1138a86f507c26",
        "title": "和李学士试院感秋二首  其一",
        "author": "黄裳",
        "content": "遽往偶相聚，下帘人事稀。\n感秋那听雨，闻杵屡催衣。\n得丧多士梦，行藏羣雁飞。\n黄花期野老，须插满头归。",
        "dynasty": "宋",
        "collection_info": null
    },
    {
        "uuid": "eba518b2d5c79e1152f540afc7fa431a",
        "title": "和李学士试院感秋二首  其二",
        "author": "黄裳",
        "content": "荒庭初得雨，幽点失凋梧。\n滞思舒千卷，高吟想五湖。\n蛩声生翠幄，酒力借微躯。\n袭蹈贻文病，犹难望汉儒。",
        "dynasty": "宋",
        "collection_info": null
    },
    {
        "uuid": "757f6615157602d5bb33d86aaa29f1ed",
        "title": "送刘教授",
        "author": "黄裳",
        "content": "升沈相识十三秋，新故如麻一转头。\n久款游从来北阙，遽闻风教入东州。\n自驱矛盾趋中说，谁拥鸾旗翫半流。\n十日菊花犹可醉，多情应且击扁舟。",
        "dynasty": "宋",
        "collection_info": null
    },
    {
        "uuid": "bc24e8fd4d5900c303efeacc55e3a0a1",
        "title": "平岚亭",
        "author": "黄裳",
        "content": "平岚亭寄半天身，閒向栏干独倚频。\n往事有怀谁共笑，归云无意自相亲。\n神仙窟宅幽明境，花木园林上下春。\n斗绝一台疑是此，不须低首看红尘。",
        "dynasty": "宋",
        "collection_info": null
    },
    {
        "uuid": "565c294d42af6d91e07f6031af2e3c82",
        "title": "湖上",
        "author": "黄裳",
        "content": "一家风景洞天清，不愧东南第一名。\n春入桃源花未落，秋归湘浦月初生。\n便捐世事劬劬到，且置篮舆缓缓行。\n随分堪观无可辨，水光山色竞相迎。",
        "dynasty": "宋",
        "collection_info": null
    },
    {
        "uuid": "0d8c9de166efd03688b2a79e86909bf4",
        "title": "会江晦叔游湖山",
        "author": "黄裳",
        "content": "相随山水裏徘徊，兴未阑时慎勿催。\n草草行厨随步去，匆匆渔艇趁船来。\n每逢佳景还含思，偶造幽轩更把杯。\n况是同归无世味，何须旁立有莲腮。\n荻湾桃坞犹留客，不觉银瓶又耻罍。",
        "dynasty": "宋",
        "collection_info": null
    },
    {
        "uuid": "07e4dc425846d40d79dc9d9f4c05978f",
        "title": "送昇师行",
        "author": "黄裳",
        "content": "得道无余事，游方有几年。\n如何超幻境，谁与付真筌。\n初祖昔曾诀，赵州今已仙。\n进修方且学，拂荡未须传。\n归去南山好，休休更说禅。",
        "dynasty": "宋",
        "collection_info": null
    },
    {
        "uuid": "6c83c3a10cdad49d47110d8ce07d0f5d",
        "title": "留题西禅寺",
        "author": "黄裳",
        "content": "谁是怡山不灭仙，定光来应此方缘。\n龙骧凤翥三宗字，狮吼雷鸣六祖禅。\n鱼佩独垂聊徇世，藕丝相感为开天。\n自从日月归真后，衣法何人已得传。",
        "dynasty": "宋",
        "collection_info": null
    },
    {
        "uuid": "2730292a5b7f215d367e275bec357ad2",
        "title": "题乡老堂",
        "author": "黄裳",
        "content": "未到中年便挂冠，一乡三老北溪寒。\n废兴有命知尤早，去住无心遇更难。\n轻物想能閒似梦，爱山应是好如官。\n莫言林下何曾见，待向图中画与看。",
        "dynasty": "宋",
        "collection_info": null
    },
    {
        "uuid": "3355cc4674f7aac9ab8052a84e09f6e3",
        "title": "次赵彦思东湖见寄",
        "author": "黄裳",
        "content": "为爱江湖梦也寻，有泉来处乱云深。\n凿开澄澈是天界，激起潺湲非世音。\n鸿雁渚幽山两足，芙蓉堂冷水中心。\n花时月夜扁舟兴，相约公余一醉吟。",
        "dynasty": "宋",
        "collection_info": null
    },
    {
        "uuid": "bc2f2cbb0963a3c3f54cb75da13ecdb6",
        "title": "和范宏甫",
        "author": "黄裳",
        "content": "不于场屋便横行，安用诗书寄此生。\n万里一飞虽有志，十年三战未成名。\n风霜已是知秋栢，雷雨何妨借海鲸。\n自愧壮图犹未效，几时樽酒与君评。",
        "dynasty": "宋",
        "collection_info": null
    },
    {
        "uuid": "30460776961682904f90ca06b97db8d6",
        "title": "喜张公实至",
        "author": "黄裳",
        "content": "纔踰闽岭转悠悠，所属相逢梦未休。\n逸兴起君桑梓国，多情寻我帝王州。\n且看文物新朝事，更话溪山旧酒楼。\n会合此生能几度，一樽长泻菊花秋。",
        "dynasty": "宋",
        "collection_info": null
    },
    {
        "uuid": "af3c86669ad2c2c02e99d44420f7703d",
        "title": "方祖仁都门阻雨",
        "author": "黄裳",
        "content": "未蒙官放此身休，空恨茶园失旧游。\n将谓天边鸿共发，岂知门外雨相留。\n一襟凉过人归室，万朵香残菊送秋。\n兄弟急难君有义，白衣东下更何尤。",
        "dynasty": "宋",
        "collection_info": null
    },
    {
        "uuid": "5bb59bde8185586eb2994789d7ffdb0b",
        "title": "桐庐会景亭二首  其一",
        "author": "黄裳",
        "content": "物华才思两无穷，来倚栏干万累空。\n今古坐间山远近，悲欢潮后客西东。\n樵楼上下夕阳外，渔网高低烟雨中。\n想见飞昇人只在，留题当识紫玄翁。",
        "dynasty": "宋",
        "collection_info": null
    },
    {
        "uuid": "2da6bf8e6e606268a96e587f873d070b",
        "title": "桐庐会景亭二首  其二",
        "author": "黄裳",
        "content": "舟楫会通处，阴阳明晦时。\n四并归善政，万象入新诗。\n地胜得仙久，水遥归鹭迟。\n为看滕阁记，将赋此尤宜。",
        "dynasty": "宋",
        "collection_info": null
    },
    {
        "uuid": "dfde9c9df2f69306c5ffb62ad6e9f207",
        "title": "送王道观录事",
        "author": "黄裳",
        "content": "一府观风郡督邮，试看鹰隼在高秋。\n黄花对酌新离别，白雪难思旧唱酬。\n尘绪案头来扰扰，银河天上去悠悠。\n碧罗琢砚初离水，勤写瑰奇度阻修。",
        "dynasty": "宋",
        "collection_info": null
    },
    {
        "uuid": "e281f274c0aef15c3cd1d4217ef90cb8",
        "title": "贻刘先生",
        "author": "黄裳",
        "content": "势利交游聚与分，会真堂上合离羣。\n形骸外索难为侣，风义中寻偶得君。\n水鑑秋来宜泛月，桃源花后且穿云。\n此生已是龙山客，高论相过我欲闻。",
        "dynasty": "宋",
        "collection_info": null
    },
    {
        "uuid": "05b17fd3f1c1e1c939750e5bbc52004e",
        "title": "题望远楼",
        "author": "黄裳",
        "content": "雕栏身有限，芳草意无穷。\n望尽天垂地，吟余色入空。\n锋铓千里岫，羽翼半天风。\n万象回头了，骈明亦梦中。",
        "dynasty": "宋",
        "collection_info": null
    },
    {
        "uuid": "882ba6e798ff31057ab709a759840681",
        "title": "寄陈邵老  其一",
        "author": "黄裳",
        "content": "南来安不裂新题，万里悠悠十载睽。\n一别每怀君海角，两除应笑我朝齑。\n是非莫讶时方转，荣辱须惊物未齐。\n故旧九仙山下客，想曾携手泛三溪。",
        "dynasty": "宋",
        "collection_info": null
    },
    {
        "uuid": "985dc38e0b1176793ce2fe1020a0051c",
        "title": "寄陈邵老  其二",
        "author": "黄裳",
        "content": "几度为书却便休，疏慵于我更如雠。\n两忘有道何须问，相责无情我合羞。\n屡感客尘新事变，难寻陵谷旧时游。\n为亲归去亲犹健，只此浮生已解忧。",
        "dynasty": "宋",
        "collection_info": null
    },
    {
        "uuid": "6b207c0f70e7437154c406180d771b8e",
        "title": "次邦彦节推见寄  其一",
        "author": "黄裳",
        "content": "十年讥笑为谁妨，洒落思君酒瓮旁。\n晓殿虽争多士捷，夜窗还对短檠光。\n静怜春草开三径，冷怪朝齑引五浆。\n且喜相逢头尚黑，江湖休更起怀乡。",
        "dynasty": "宋",
        "collection_info": null
    },
    {
        "uuid": "10d34850f2176166bc4a91c311a49e16",
        "title": "次邦彦节推见寄  其二",
        "author": "黄裳",
        "content": "淮上相逢得胜游，水边乡落水边洲。\n每怜酒旆能留客，长恐秋风便解舟。\n十载穷通重把手，两朝今古一迴头。\n金明且看春波绿，共我忘机子与鸥。",
        "dynasty": "宋",
        "collection_info": null
    },
    {
        "uuid": "56324d16accd89a6197e23884b5f0638",
        "title": "寄简能",
        "author": "黄裳",
        "content": "形迹分飞有道同，五年声问不须通。\n侍亲官上应尤乐，得子年来想更聪。\n相对忽因山入梦，自窥还爱璧涵空。\n公余谁伴溪南话，七椀浮云两腋风。",
        "dynasty": "宋",
        "collection_info": null
    },
    {
        "uuid": "e1ab383a89d46eec3331e9a7ffa1ac65",
        "title": "榴花洞",
        "author": "黄裳",
        "content": "莲社是非外，洞天空色中。\n一枝樵客梦，两腋石门风。\n鹿径踪何在，榴花信可通。\n此缘当邂逅，来接紫玄翁。",
        "dynasty": "宋",
        "collection_info": null
    },
    {
        "uuid": "dfc5c7d6aa144c9da8dc452f3dd71a4b",
        "title": "访曾君施不值",
        "author": "黄裳",
        "content": "有怀高论已经年，不落中间与两边。\n世路几人机寂寂，春风何处骑翩翩。\n四声险韵应寻句，一炷清香想看禅。\n我更欲劳三吐哺，周公今付伯禽贤。",
        "dynasty": "宋",
        "collection_info": null
    },
    {
        "uuid": "08c79d1b10450f72f72142dd26ac5d1c",
        "title": "送李奉议",
        "author": "黄裳",
        "content": "更去乡关作子男，得贤当美大夫监。\n暑中雨过乘清洛，公外云开看绿岩。\n遂失故人须举酒，纔闻佳境便收帆。\n春晖已报君无愧，一表遗文敕两缄。",
        "dynasty": "宋",
        "collection_info": null
    },
    {
        "uuid": "c747bf8294ea774c0c5ee78074a69290",
        "title": "贻冲和子",
        "author": "黄裳",
        "content": "想见高风梦已飞，无心中有道心微。\n此生独断来修养，何处相逢得指归。\n融结几人知火候，斡旋惟子识天机。\n松庵欲对禅床坐，莫问朝曦与夕晖。",
        "dynasty": "宋",
        "collection_info": null
    },
    {
        "uuid": "406bbacbc54995317c40787c7acc5b2d",
        "title": "阴阳",
        "author": "黄裳",
        "content": "阴阳无意本由人，祸福皆缘幻与真。\n悟即离伦兼度世，迷须倾国更亡身。\n智愚莫晓气随数，老少合惊秋復春。\n有物混成如了得，却教真幻两通神。",
        "dynasty": "宋",
        "collection_info": null
    },
    {
        "uuid": "0f0a6c79ff897f6e6ba8abcf1fc2ec4e",
        "title": "游洞霄简陈伯修",
        "author": "黄裳",
        "content": "异香来自洞中春，王屋华阳密作邻。\n宛转白云离紫府，参差青锁断红尘。\n若无天柱难留许，惟有桃花解笑秦。\n我得此官应是分，欲从何处更寻真。",
        "dynasty": "宋",
        "collection_info": null
    },
    {
        "uuid": "21f69cb78034c6af8a78e798716a126a",
        "title": "考试军器所和敦礼兵部见示之什",
        "author": "黄裳",
        "content": "梦中宣使至，天上敕书开。\n去骑遵西野，回眸失北槐。\n利名何日了，儒法几回来。\n丹管诛邪说，重帷截乱埃。\n簿书稀见影，典策冗成堆。\n仰望门虽峻，旁求网已恢。\n幽题胸胆破，雄敌剑锋摧。\n狂欲劳弹铗，轻投慎报瑰。\n侯中谁破的，营下各衔枚。\n含蓄飞香翰，搜寻遶翠苔。\n自非衡鑑手，谁是栋梁材。\n累外灰心火，閒中卧鼻雷。\n相投归邂逅，共乐入调诙。\n寥廓丧尔界，勤劳忘彼嵬。\n家音催转历，厅议款衔杯。\n殊品酬三刖，游辞荐一咍。\n无形嗤字号，有秩喜罇罍。\n壁角蚊初动，天南暑已回。\n不惭居屋漏，却厌面墙隈。\n凉满亭亭扇，香余餠餠灰。\n几时当命驾，此兴可登台。\n清浪风归袖，红鳞酒入腮。\n莫随人俯仰，且共月徘徊。\n既事当如约，分襟便可催。\n棘闱人散后，谁赋北山莱。",
        "dynasty": "宋",
        "collection_info": null
    },
    {
        "uuid": "36933d0c51c1661a6acb5ee6ebfd89b5",
        "title": "偕王道观雪中联句  其一",
        "author": "黄裳",
        "content": "瑞意纔含蓄，轻花即翦裁。\n清寒穿箔去，丰兆破烟来。",
        "dynasty": "宋",
        "collection_info": null
    },
    {
        "uuid": "0a885f54a6c855386c323a7e2c50f950",
        "title": "偕王道观雪中联句  其二",
        "author": "黄裳",
        "content": "密霰俄传信，痴云预作媒。\n瑶池方潋滟，玉凤更毰毸。",
        "dynasty": "宋",
        "collection_info": null
    },
    {
        "uuid": "ecdc430a3f85f19d8e9d9a7776fc9cce",
        "title": "偕王道观雪中联句  其三",
        "author": "黄裳",
        "content": "思见怜初洒，忧消喜渐堆。\n惜明聊自拟，惊密偶同欵。",
        "dynasty": "宋",
        "collection_info": null
    },
    {
        "uuid": "af806c4a6afedac55dc0ea7aa5ab423d",
        "title": "偕王道观雪中联句  其四",
        "author": "黄裳",
        "content": "片片榆飘荚，纍纍蚌剖胎。\n遽将天晓报，频把岁华催。",
        "dynasty": "宋",
        "collection_info": null
    },
    {
        "uuid": "6a35a185adc78db2d257e33a263d8615",
        "title": "偕王道观雪中联句  其五",
        "author": "黄裳",
        "content": "有景荣千巘，无私瑞九垓。\n水精排瓦砾，天库委琼瑰。",
        "dynasty": "宋",
        "collection_info": null
    },
    {
        "uuid": "39c3f456077a86ddc86611da9d65dc42",
        "title": "偕王道观雪中联句  其六",
        "author": "黄裳",
        "content": "就下深趋坎，凭高杪寄桅。\n四垂纔密密，一望已皑皑。",
        "dynasty": "宋",
        "collection_info": null
    },
    {
        "uuid": "a29dfbd410cf0efff752336689bf59c3",
        "title": "偕王道观雪中联句  其七",
        "author": "黄裳",
        "content": "瀑布斗直泻，仙葩谁碎挼。\n风前鹅毳落，秋后海潮回。",
        "dynasty": "宋",
        "collection_info": null
    },
    {
        "uuid": "08442c6a0660996b2ba4f69620fd8504",
        "title": "偕王道观雪中联句  其八",
        "author": "黄裳",
        "content": "砻转扬轻矿，筛旋迸细粞。\n纹波翻太液，缟练遶蓬莱。",
        "dynasty": "宋",
        "collection_info": null
    },
    {
        "uuid": "19be430d6eff783354563d706af05ac2",
        "title": "偕王道观雪中联句  其九",
        "author": "黄裳",
        "content": "泛泛冰壶动，漫漫宝鑑开。\n柳条新弄絮，律管乍飞灰。",
        "dynasty": "宋",
        "collection_info": null
    },
    {
        "uuid": "bc98cad4cc14d053bd89e4e31025fa61",
        "title": "偕王道观雪中联句  其一○",
        "author": "黄裳",
        "content": "照耀行人氅，光华钓叟台。\n书帷争白日，秋色改黄槐。",
        "dynasty": "宋",
        "collection_info": null
    },
    {
        "uuid": "1d0e0be6b4761a249bce1c7e47823a03",
        "title": "偕王道观雪中联句  其一一",
        "author": "黄裳",
        "content": "比洁须延月，闻香不掩梅。\n载涂人艮趾，入领我咸脢。",
        "dynasty": "宋",
        "collection_info": null
    },
    {
        "uuid": "f70c148a83d1a1f0bf5bffdd909de435",
        "title": "偕王道观雪中联句  其一二",
        "author": "黄裳",
        "content": "封锁烟尝卫，飞扬露可陪。\n厚将平地堑，高欲峻堂陔。",
        "dynasty": "宋",
        "collection_info": null
    },
    {
        "uuid": "8fcbae8c596dbb499dff28c94da4756c",
        "title": "偕王道观雪中联句  其一三",
        "author": "黄裳",
        "content": "特应三冬令，宁伤万物胚。\n秦蛇伸瓦陇，卞璞暴山峐。",
        "dynasty": "宋",
        "collection_info": null
    },
    {
        "uuid": "f88da4eaa363b682b9c3d835d860b1a5",
        "title": "偕王道观雪中联句  其一四",
        "author": "黄裳",
        "content": "始恐佛氏讲，天花何徘徊。\n终疑宓妃至，仙肌何奇侅。",
        "dynasty": "宋",
        "collection_info": null
    },
    {
        "uuid": "490b773545d410612a424957197199f6",
        "title": "偕王道观雪中联句  其一五",
        "author": "黄裳",
        "content": "砌铺砧上练，池泛瓮中醅。\n丰满莫见睍，优閒休及隤。\n遗圆还得璧，临翠忽亡苔。\n弄巧俄颠漩，争狂忽遡洄。",
        "dynasty": "宋",
        "collection_info": null
    },
    {
        "uuid": "29380bce3d7c0bfedc4ce13a520473b0",
        "title": "偕王道观雪中联句  其一六",
        "author": "黄裳",
        "content": "空中逢汗漫，望外见崔嵬。\n艷态非因饰，虚根岂可栽。\n先崇逢壠断，后化得墙隈。\n欢贺纷耕叟，欣拏乱戏孩。",
        "dynasty": "宋",
        "collection_info": null
    },
    {
        "uuid": "383075afa566f8304fb85e3918fd9f68",
        "title": "偕王道观雪中联句  其一七",
        "author": "黄裳",
        "content": "应迷天上鹤，犹压地中雷。\n商色皎且盛，郢歌清更哀。\n檐澌悬剑戟，庭块列杓魁。\n对老凌华髮，迎春濯旧埃。",
        "dynasty": "宋",
        "collection_info": null
    },
    {
        "uuid": "7465ac016d4048a66dbdaf1b742c4772",
        "title": "偕王道观雪中联句  其一八",
        "author": "黄裳",
        "content": "盛疑星汉泻，高恐玉山颓。\n江水聊添涨，春根却忌培。\n渔汀埋舸缆，猎野陷卢镅。\n覆盖污为洁，消磨厉作灾。",
        "dynasty": "宋",
        "collection_info": null
    },
    {
        "uuid": "66749bdfac9b0f6976fe617607a4b329",
        "title": "偕王道观雪中联句  其一九",
        "author": "黄裳",
        "content": "栖寒禽惴栗，步滑马虺尵。\n富国寒银溢，笼鹏素网恢。\n漫郊频去牧，□穴怆归𧳟。\n户湿知风送，轩鸣想竹摧。",
        "dynasty": "宋",
        "collection_info": null
    },
    {
        "uuid": "df2b6eb638cd429d4419bfb4c07f482f",
        "title": "偕王道观雪中联句  其二○",
        "author": "黄裳",
        "content": "密匀瓯渍液，丹映槛凝衃。\n照岁何妨积，侵阶慎勿推。",
        "dynasty": "宋",
        "collection_info": null
    },
    {
        "uuid": "87172a372d3815a3916d60730a4d22df",
        "title": "偕王道观雪中联句  其二一",
        "author": "黄裳",
        "content": "书窗辉竹简，诗笔冻松煤。\n煎煮供茶鼎，收藏厕酒罍。",
        "dynasty": "宋",
        "collection_info": null
    },
    {
        "uuid": "74a45b9e44d0d8634cc91bcffc34a71d",
        "title": "偕王道观雪中联句  其二二",
        "author": "黄裳",
        "content": "拟毡安可卷，欲器不禁锤。\n俯拾甘頳手，昂窥任扑腮。",
        "dynasty": "宋",
        "collection_info": null
    },
    {
        "uuid": "664d95ce2f311eb3854dcdb0de53e9a8",
        "title": "偕王道观雪中联句  其二三",
        "author": "黄裳",
        "content": "误鸡忙下杙，趣雉不须䍙。\n翫久清成兴，吞多冷失咍。",
        "dynasty": "宋",
        "collection_info": null
    },
    {
        "uuid": "19e27fc7febda5d29966d4fb9ab0d1ff",
        "title": "偕王道观雪中联句  其二四",
        "author": "黄裳",
        "content": "脂肤堪奬与，墨面可讥诙。\n盐散徒云尔，心虚可比哉。",
        "dynasty": "宋",
        "collection_info": null
    },
    {
        "uuid": "9d03fba9cd80607ee06bbb62ac4e7d40",
        "title": "偕王道观雪中联句  其二五",
        "author": "黄裳",
        "content": "助清还啜茗，胜冷屡衔杯。\n辨味凭茶陆，登高惬赋枚。\n袁门清梦未，梁苑胜游纔。\n船去须寻戴，诗成盖献裴。\n光余应可借，□大固难猜。",
        "dynasty": "宋",
        "collection_info": null
    },
    {
        "uuid": "e1a7255e5e65cc699a676dd48fcc49a1",
        "title": "徐州游崇宁",
        "author": "黄裳",
        "content": "得官来自洞中天，閒向桑间戏问禅。\n已为命机根玉箓，曾将心印祖金仙。\n懒看小吏呈朝报，喜听高人说世缘。\n一物也无参底事，纷纷谁可付真筌。",
        "dynasty": "宋",
        "collection_info": null
    },
    {
        "uuid": "3ef7ab75a06ba08511fb45f559093c09",
        "title": "道中有作呈崔风子",
        "author": "黄裳",
        "content": "有分寻真莫道难，蓬莱诗句请君看。\n双轮转出三清路，二气烧成九转丹。\n烟霭楼台金虎遶，雪霜宫殿玉龙盘。\n解颜为向潜山近，天柱峰头月夜寒。",
        "dynasty": "宋",
        "collection_info": null
    },
    {
        "uuid": "8d3fae48a8f8953d1bbdfd41a39419d2",
        "title": "舟次严子陵濑  其一",
        "author": "黄裳",
        "content": "纁车曾此贲山林，深谷为陵古到今。\n节行清如台下水，何人能洗利名心。",
        "dynasty": "宋",
        "collection_info": null
    },
    {
        "uuid": "5e3f2ac8c3823f63a9bb34fa00769dd1",
        "title": "舟次严子陵濑  其二",
        "author": "黄裳",
        "content": "故人康世自英雄，富贵明知转首空。\n不似羊裘归去好，素痴犹解笑三公。",
        "dynasty": "宋",
        "collection_info": null
    },
    {
        "uuid": "79e03feb39c18f756a36e9ce518ba68d",
        "title": "舟次严子陵濑  其三",
        "author": "黄裳",
        "content": "交游分在红尘外，主客缘从紫极中。\n各有志存休见迫，经邦须访渭川翁。",
        "dynasty": "宋",
        "collection_info": null
    },
    {
        "uuid": "5fb198a6c5195e6e1206e95776b6cb3d",
        "title": "舟次严子陵濑  其四",
        "author": "黄裳",
        "content": "风节无人能用舍，尘凡何处问行藏。\n虹蜺已卷胸中气，只作天文一点光。",
        "dynasty": "宋",
        "collection_info": null
    },
    {
        "uuid": "ec000957ef053e5e74a4857006e720b0",
        "title": "舟次严子陵濑  其五",
        "author": "黄裳",
        "content": "已外世情来独立，何劳物色去相寻。\n太官食好还多累，一线金鳞岂有心。",
        "dynasty": "宋",
        "collection_info": null
    },
    {
        "uuid": "7c3cb9cf6b3196411b289929e07b1e73",
        "title": "和张枢密西斋",
        "author": "黄裳",
        "content": "双梧尤惬雨中听，莫恨庭前古月明。\n簌簌西风吹又急，却疑欹枕得秋声。",
        "dynasty": "宋",
        "collection_info": null
    },
    {
        "uuid": "9b56506bbc0726ffb40502cfd4e1b887",
        "title": "和人闻角  其一",
        "author": "黄裳",
        "content": "胡笳羌笛此声同，一曲梅花万感浓。\n吹转满城蝴蝶梦，利名心动五更钟。",
        "dynasty": "宋",
        "collection_info": null
    },
    {
        "uuid": "e2e13bd5715db49d8f5241e28584ecef",
        "title": "和人闻角  其二",
        "author": "黄裳",
        "content": "一声寒角四更终，吹下云间细细风。\n孤馆几多人展转，半窗明月与谁同。",
        "dynasty": "宋",
        "collection_info": null
    },
    {
        "uuid": "5a26b5f99aa1fce82d00ab37d9813a56",
        "title": "秋日有感  其一",
        "author": "黄裳",
        "content": "秋来犹寄一涯天，叶叶秋声似去年。\n可惜良辰长在客，不堪孤馆更闻蝉。",
        "dynasty": "宋",
        "collection_info": null
    },
    {
        "uuid": "86342c32efd7a90442dd996ddb2d4f5c",
        "title": "秋日有感  其二",
        "author": "黄裳",
        "content": "几时能致买山钱，便好山中醉暮天。\n有物秋来长引梦，鲈鱼新到曲江边。",
        "dynasty": "宋",
        "collection_info": null
    },
    {
        "uuid": "d9d745cb936544fbb884c04d8543289a",
        "title": "延平阁閒望  其一",
        "author": "黄裳",
        "content": "歌管东西谁共乐，水云高下自相通。\n吟看忽到难吟处，望断天南色入空。",
        "dynasty": "宋",
        "collection_info": null
    },
    {
        "uuid": "f406b38fdf80d991a2d2a5484ffe3303",
        "title": "延平阁閒望  其二",
        "author": "黄裳",
        "content": "南北山形两斗龙，画桥横锁水西东。\n百花岩上人长在，谁识神仙指顾中。",
        "dynasty": "宋",
        "collection_info": null
    },
    {
        "uuid": "b8536f90366897f0b18e4f8003ee6fad",
        "title": "延平阁閒望  其三",
        "author": "黄裳",
        "content": "两边楼馆倚晴空，阁出中间与画同。\n剑未归时潭得月，舟从来处客乘风。",
        "dynasty": "宋",
        "collection_info": null
    },
    {
        "uuid": "e13eea715ede7ec3c82d3aa30703d5f7",
        "title": "延平阁閒望  其四",
        "author": "黄裳",
        "content": "翠微虚白两圆融，爽气令人欲御风。\n晓傍雕栏初见日，水天都入混茫中。",
        "dynasty": "宋",
        "collection_info": null
    },
    {
        "uuid": "97496300c9ab3853d1ddd55c885d72ae",
        "title": "延平阁閒望  其五",
        "author": "黄裳",
        "content": "客维舟处莫匆匆，拂袖人来蓼已红。\n江上忽含烟雨意，数峰还在有无中。",
        "dynasty": "宋",
        "collection_info": null
    },
    {
        "uuid": "f8922c187755d00cfef900e4cdbdd981",
        "title": "延平阁閒望  其六",
        "author": "黄裳",
        "content": "倚阑谁问紫玄翁，湘浦幽怀莫我同。\n邂逅秦渔人不识，扁舟常在水西东。",
        "dynasty": "宋",
        "collection_info": null
    },
    {
        "uuid": "4dc2df8570e97b51d5384e61aea5526d",
        "title": "延平阁閒望  其七",
        "author": "黄裳",
        "content": "不顾溪山已几年，再营华构慰人瞻。\n欲寻好景归诗思，更候朝曦与夜蟾。",
        "dynasty": "宋",
        "collection_info": null
    },
    {
        "uuid": "b8b2841b51b00668fda8f8e83c6cfec5",
        "title": "延平阁閒望  其八",
        "author": "黄裳",
        "content": "英灵祠下晋朝贤，终伴精芒合水边。\n看取黄龙沙斗起，满城歌吹入丰年。",
        "dynasty": "宋",
        "collection_info": null
    },
    {
        "uuid": "ba84176d4886074accf3976d5678f0ad",
        "title": "延平阁閒望  其九",
        "author": "黄裳",
        "content": "演峰遥见客怀开，天末舟从海上回。\n三岸讙呼无别事，一潭风雨剑归来。",
        "dynasty": "宋",
        "collection_info": null
    },
    {
        "uuid": "4fb51d3ec994b71340e04da89f46a8be",
        "title": "延平阁閒望  其一○",
        "author": "黄裳",
        "content": "云中山出三秋静，水上风来六月寒。\n宝气有时藏不得，夜深尤好倚阑干。",
        "dynasty": "宋",
        "collection_info": null
    },
    {
        "uuid": "c5f3b937cb33bbbb498bdc92b95df521",
        "title": "梅花  其一",
        "author": "黄裳",
        "content": "芳意已将春漏洩，真香何虑雪埋藏。\n百花头上争先好，未用忙夸落后粧。",
        "dynasty": "宋",
        "collection_info": null
    },
    {
        "uuid": "e5ebe214acdccfcafab02ea94c806447",
        "title": "梅花  其二",
        "author": "黄裳",
        "content": "逢春莫问枝南北，对雪休分腊后先。\n岂独惜花长欲醉，相宜尤是雪寒天。",
        "dynasty": "宋",
        "collection_info": null
    },
    {
        "uuid": "fc38d3b0616ec12c9d2c1096e67cf01d",
        "title": "梅花  其三",
        "author": "黄裳",
        "content": "花傍水边窥缥缈，月来花上失蝉娟。\n长教风脚微如线，时把真香为我传。",
        "dynasty": "宋",
        "collection_info": null
    },
    {
        "uuid": "69933887ceec0328bc6c4f035d212e66",
        "title": "梅花  其四",
        "author": "黄裳",
        "content": "密移神化本无情，天篆横空木末荣。\n凝住雪花都不下，槎牙枝上放轻盈。",
        "dynasty": "宋",
        "collection_info": null
    },
    {
        "uuid": "4f5d7a3026a18b03142733677b18a657",
        "title": "梅花  其五",
        "author": "黄裳",
        "content": "蜂蝶谩寻花后叶，功名犹寄鼎中羹。\n开樽好席瑶林下，香堕金巵得素琼。",
        "dynasty": "宋",
        "collection_info": null
    },
    {
        "uuid": "2612136ca9586f2f84cdb3d513da455b",
        "title": "梅花  其六",
        "author": "黄裳",
        "content": "一种清香谁可比，九春和气尔争先。\n晓来烂熳惊人眼，只谓寒林是雪天。",
        "dynasty": "宋",
        "collection_info": null
    },
    {
        "uuid": "07bb3f8769e4fefdfdb18a506317b2d4",
        "title": "梅花  其七",
        "author": "黄裳",
        "content": "酦醅新酒人间熟，蓓蕾寒梅岭上开。\n亲自折归罇畔去，几回寻向雪中来。",
        "dynasty": "宋",
        "collection_info": null
    },
    {
        "uuid": "b593bf1a553e47dc7ce0a8f6878bcab8",
        "title": "梅花  其八",
        "author": "黄裳",
        "content": "自从花发吟何苦，未见春来惜更深。\n天与异香分辨雪，不教埋没乱山阴。",
        "dynasty": "宋",
        "collection_info": null
    },
    {
        "uuid": "d983f8bbd8ff33e74c00f525aa16fc30",
        "title": "次禹弼同游滕王园池之韵  其一",
        "author": "黄裳",
        "content": "当时歌舞竞韶华，银烛烧残始上车。\n堂上旧欢何处觅，春风无计问桃花。",
        "dynasty": "宋",
        "collection_info": null
    },
    {
        "uuid": "f08211208f97b8e1b5d310b16a1f0a60",
        "title": "次禹弼同游滕王园池之韵  其二",
        "author": "黄裳",
        "content": "徘徊池上昔人非，不为劳生竟自迷。\n花下百年缘分满，月明谁听杜鹃啼。",
        "dynasty": "宋",
        "collection_info": null
    },
    {
        "uuid": "e26edfe0b32933e48e6e1615de57d2bc",
        "title": "次禹弼同游滕王园池之韵  其三",
        "author": "黄裳",
        "content": "标的强宗两鬓华，不令身后到牛车。\n武陵溪上人何在，流水声中看落花。",
        "dynasty": "宋",
        "collection_info": null
    },
    {
        "uuid": "8c904613e9f4a664c13a80368a25bf73",
        "title": "次禹弼同游滕王园池之韵  其四",
        "author": "黄裳",
        "content": "洪都山水北宫西，不似元婴未解迷。\n客去寻春人已往，惊猿空有晓来啼。",
        "dynasty": "宋",
        "collection_info": null
    },
    {
        "uuid": "f015131ab8125dc849986dce272aa0a1",
        "title": "游山",
        "author": "黄裳",
        "content": "静意逢山乐自知，更遗名迹恐人疑。\n寒林野水相窥处，步未移时已得诗。",
        "dynasty": "宋",
        "collection_info": null
    },
    {
        "uuid": "971a222476c4747e4b818680d5eb4752",
        "title": "牡丹  其一",
        "author": "黄裳",
        "content": "衮衮羣芳已失真，超然奇秀始离伦。\n夜游说与雕栏客，费尽天机老却春。",
        "dynasty": "宋",
        "collection_info": null
    },
    {
        "uuid": "01317ff9107c1edf9e5630e2265c74b4",
        "title": "牡丹  其二",
        "author": "黄裳",
        "content": "晚得天真独有余，百花荣谢莫相须。\n无穷春思包含尽，但问熏风有也无。",
        "dynasty": "宋",
        "collection_info": null
    },
    {
        "uuid": "19ec8cbce74051e7bf99d130af5a71da",
        "title": "牡丹  其三",
        "author": "黄裳",
        "content": "香色兼收三月尾，声名都压百花头。\n天真无处窥神化，栏畔新粧却自羞。",
        "dynasty": "宋",
        "collection_info": null
    },
    {
        "uuid": "c8942aa147b45e1ee3e635e948494342",
        "title": "牡丹  其四",
        "author": "黄裳",
        "content": "东秦西洛景相望，只候花开是醉乡。\n曾见玉香毬最好，樽前何独说姚黄。",
        "dynasty": "宋",
        "collection_info": null
    },
    {
        "uuid": "523b6da0fcff308fe2adb41f45f6bc89",
        "title": "牡丹  其五",
        "author": "黄裳",
        "content": "夜对金莲尤婉娈，晓窥清照转精神。\n若教更共人长久，岂待能言始恼人。",
        "dynasty": "宋",
        "collection_info": null
    },
    {
        "uuid": "90023dbd5bfcf51a42c88b7aa1348608",
        "title": "酬淄守见寄  其一",
        "author": "黄裳",
        "content": "余事谁能竞世纷，閒临风月戏为文。\n清时不作閒时乐，只恐樱桃口笑君。",
        "dynasty": "宋",
        "collection_info": null
    },
    {
        "uuid": "2ed8d2f4fc4a534d9eeb26edcc6bbf58",
        "title": "酬淄守见寄  其二",
        "author": "黄裳",
        "content": "海岱东边第一州，幸持龙虎节来游。\n湖光照我清如鑑，未暇回头看急流。",
        "dynasty": "宋",
        "collection_info": null
    },
    {
        "uuid": "63a5e0456c56ef4d4c7ed98470b66a45",
        "title": "酬淄守见寄  其三",
        "author": "黄裳",
        "content": "倘来轩冕不须疑，鹤短鳬长却自悲。\n只合公余贪一醉，贤愚休较未归时。",
        "dynasty": "宋",
        "collection_info": null
    },
    {
        "uuid": "529934a1aa09d23115c523dbe418bc07",
        "title": "访邓承旨不值",
        "author": "黄裳",
        "content": "一榻清风劳辗转，八砖閒日想徘徊。\n不须笑貌方相识，妙响还闻大似雷。",
        "dynasty": "宋",
        "collection_info": null
    },
    {
        "uuid": "9adf66c77f2dd6552600e0db5a2bda01",
        "title": "重九候拆号官",
        "author": "黄裳",
        "content": "倾耳西来御史骢，已惭秋月在尘笼。\n人间一笑谁能定，未必龙山失醉翁。",
        "dynasty": "宋",
        "collection_info": null
    },
    {
        "uuid": "6f057de806151dc6584cc080995c5269",
        "title": "游浄慈寺",
        "author": "黄裳",
        "content": "渐遥人入翠微乡，跨壑凌云古道场。\n慧日体中谁独见，水光终不外山光。",
        "dynasty": "宋",
        "collection_info": null
    },
    {
        "uuid": "0f17e53809bc467a8c8c32e0b98b65b4",
        "title": "游孤山",
        "author": "黄裳",
        "content": "为闻高隠访遗孙，只有孤山独自存。\n怅望咏梅人不见，寂寥惟度月黄昏。",
        "dynasty": "宋",
        "collection_info": null
    },
    {
        "uuid": "bdae8d05b11d6e0c21c6b3aae6cff44e",
        "title": "信步",
        "author": "黄裳",
        "content": "乐道有真侣，好山无俗交。\n野花将逸兴，不觉到岩坳。",
        "dynasty": "宋",
        "collection_info": null
    },
    {
        "uuid": "22981a0b1426b486449dd8debda614de",
        "title": "代探花郎  其一",
        "author": "黄裳",
        "content": "蟾宫兄弟满清都，竞向花前醉索扶。\n昨夜碧桃源裏去，蕊香多少上蜂鬚。",
        "dynasty": "宋",
        "collection_info": null
    },
    {
        "uuid": "d3a38cd49ad2f6dea22e4d9ae96a9362",
        "title": "代探花郎  其二",
        "author": "黄裳",
        "content": "鞭上芦花柳色中，匆匆须放状元红。\n东君已播芳菲令，莫倚雕栏待晚风。",
        "dynasty": "宋",
        "collection_info": null
    },
    {
        "uuid": "09f0c60be6ec4c48731fad8d8eaa10e1",
        "title": "泛淮",
        "author": "黄裳",
        "content": "泛尽隋河乍入淮，数峰秋势旅眉开。\n此身未立如飞絮，愧向云山去又来。",
        "dynasty": "宋",
        "collection_info": null
    },
    {
        "uuid": "333118e4dd0371ae0cf935cfeda8982f",
        "title": "赠致政张郎中",
        "author": "黄裳",
        "content": "林下閒携数尺笻，长中宽袖道家风。\n已留吏政青编上，却御仙风紫府中。",
        "dynasty": "宋",
        "collection_info": null
    },
    {
        "uuid": "c489803a19aa88fa912b9d703a3b1cfa",
        "title": "暑中偶怀江上舟行  其一",
        "author": "黄裳",
        "content": "正行佳处且休移，水绿山青欲染衣。\n芦苇汀洲鸳鹭渚，斜风细雨不须归。",
        "dynasty": "宋",
        "collection_info": null
    },
    {
        "uuid": "d9c7021259d5231133c67702fe927e87",
        "title": "暑中偶怀江上舟行  其二",
        "author": "黄裳",
        "content": "水光中更有天光，俯仰游人在混茫。\n自许纤毫无一点，那堪乘兴得潇湘。",
        "dynasty": "宋",
        "collection_info": null
    },
    {
        "uuid": "34a4c5275229723229ab867250ef0719",
        "title": "暑中偶怀江上舟行  其三",
        "author": "黄裳",
        "content": "乐缘仁智两相宜，好是斜阳未可归。\n倒影沉沉长自在，谩怀今古叹人非。",
        "dynasty": "宋",
        "collection_info": null
    },
    {
        "uuid": "1d9bda097d36196a9fb01669b99d9b73",
        "title": "暑中偶怀江上舟行  其四",
        "author": "黄裳",
        "content": "横斜林木觇寒流，岛在山前且舣休。\n自笑自吟无俗友，此生相问有渔舟。",
        "dynasty": "宋",
        "collection_info": null
    },
    {
        "uuid": "c3354ba90233afab951f477137d22fe1",
        "title": "试院呈同事  其一",
        "author": "黄裳",
        "content": "乡士穷通时已过，石榴花实我重来。\n相寻翠幄年年事，谁为天公得骥材。",
        "dynasty": "宋",
        "collection_info": null
    },
    {
        "uuid": "fc373571ba78d9b292c5a30f0b7a1801",
        "title": "试院呈同事  其二",
        "author": "黄裳",
        "content": "方握丹毫经两考，已悲青冢送三归。\n黄花明月秋来好，醉却胸中是与非。",
        "dynasty": "宋",
        "collection_info": null
    },
    {
        "uuid": "e520aa079045713905cf228222e684a3",
        "title": "舟行  其一",
        "author": "黄裳",
        "content": "水村山驿七闽溪，数桨青腰沂上迟。\n酤向竹林人已到，芦花汀畔且休移。",
        "dynasty": "宋",
        "collection_info": null
    },
    {
        "uuid": "cd7dbc37fff9d8dc73790e9c021ad300",
        "title": "舟行  其二",
        "author": "黄裳",
        "content": "两岸青山一水明，溶溶天上客舟轻。\n行人千载谁相望，谩扫幽岩记姓名。",
        "dynasty": "宋",
        "collection_info": null
    },
    {
        "uuid": "3df1e3fc7d6255cdc1d107f1b67fdf23",
        "title": "石榴庭院有感",
        "author": "黄裳",
        "content": "石榴庭院翠华深，千点臙脂一簇心。\n日永风微花自笑，吹箫人在绿交阴。",
        "dynasty": "宋",
        "collection_info": null
    },
    {
        "uuid": "d076dd990243cdb8fa9c807fe462c9c5",
        "title": "怀古堂有感  其一",
        "author": "黄裳",
        "content": "去住元来自有因，台头山上合栖神。\n茂林高下閒行客，想见当时一梦新。",
        "dynasty": "宋",
        "collection_info": null
    },
    {
        "uuid": "6d2510e57e84ad629cf7a438f5a30c7a",
        "title": "怀古堂有感  其二",
        "author": "黄裳",
        "content": "彭老真筌无处问，刘郎才思有谁同。\n赋诗台上秋来到，当为黄花作醉翁。",
        "dynasty": "宋",
        "collection_info": null
    },
    {
        "uuid": "6a8462803398a88c902630a2d6cab9ad",
        "title": "怀古堂有感  其三",
        "author": "黄裳",
        "content": "山河来处禹分州，几代灵光孕俊游。\n推作汉王犹未足，更将功业看诸刘。",
        "dynasty": "宋",
        "collection_info": null
    },
    {
        "uuid": "3f5827797486a066b8e5d2349e1abb9f",
        "title": "怀古堂有感  其四",
        "author": "黄裳",
        "content": "胜负区区昔已非，山河今落太平时。\n歌声皆是田家乐，岂有虞姬一段悲。",
        "dynasty": "宋",
        "collection_info": null
    },
    {
        "uuid": "9b85647cd5c84b7ae0229640c14e266d",
        "title": "立春奉祠太一",
        "author": "黄裳",
        "content": "九霄香落降龙衣，隠隠霓旌下紫微。\n十雨九风春意好，已知消息晓来归。",
        "dynasty": "宋",
        "collection_info": null
    },
    {
        "uuid": "b8e4e8241bca7c1aa21cbffc65fe8b86",
        "title": "送人归浦城",
        "author": "黄裳",
        "content": "闽山歌笑与谁期，便破霜风拂袖归。\n何日却来金阙下，高吟相引到精微。",
        "dynasty": "宋",
        "collection_info": null
    },
    {
        "uuid": "a38ebe2cb04097a635a625da6591a939",
        "title": "浦城道中",
        "author": "黄裳",
        "content": "湛碧随人山涧水，清香迎我稻花风。\n也知吟者多幽趣，物态偏能与意同。",
        "dynasty": "宋",
        "collection_info": null
    },
    {
        "uuid": "c398fa4a160eb1c5b7ba4441a086ef41",
        "title": "登汴堤",
        "author": "黄裳",
        "content": "杨花榆荚卫行人，十里遥堤一色春。\n多为利名怜此景，未能怜得自由身。",
        "dynasty": "宋",
        "collection_info": null
    },
    {
        "uuid": "841098a5f33caf49745dd9b42bc06493",
        "title": "舟次清口  其一",
        "author": "黄裳",
        "content": "海岱东西六转春，投閒休说去思人。\n此方缘尽回头处，别有仙源可出尘。",
        "dynasty": "宋",
        "collection_info": null
    },
    {
        "uuid": "123c0faa8aa5201fe903618832c7e3f0",
        "title": "舟次清口  其二",
        "author": "黄裳",
        "content": "清口潮来似接人，放船闻在楚江滨。\n茂林高下閒行客，却到吴山入梦新。",
        "dynasty": "宋",
        "collection_info": null
    },
    {
        "uuid": "5322f0d5693e4bf32a14809c0c1075a5",
        "title": "览杜牧洛阳重见故事  其一",
        "author": "黄裳",
        "content": "别来重见最伤神，能问朋游故与新。\n岂谓紫玄翁有语，悲欢今已是唐人。",
        "dynasty": "宋",
        "collection_info": null
    },
    {
        "uuid": "41f9029ec6e0c39e7df13e8e7c8051fe",
        "title": "览杜牧洛阳重见故事  其二",
        "author": "黄裳",
        "content": "桃脸韶容柳絮身，江南西洛岂由人。\n可怜杜牧空伤感，尚在朋游已丧真。",
        "dynasty": "宋",
        "collection_info": null
    },
    {
        "uuid": "9e5a2e98aa05558376cbaa4e39240ae9",
        "title": "醉经堂",
        "author": "黄裳",
        "content": "乐非声色在华堂，静味羣经得醉乡。\n不似蠹书鱼不醒，源流何处意茫茫。",
        "dynasty": "宋",
        "collection_info": null
    },
    {
        "uuid": "591f2b28b72e3681df1dd7db30653c01",
        "title": "浴灵芝院访照律师  其一",
        "author": "黄裳",
        "content": "领袖桑门水鑑中，杖藜人御石桥风。\n虽然垢浄无寻处，谩濯游尘一点红。",
        "dynasty": "宋",
        "collection_info": null
    },
    {
        "uuid": "665439d7dbe819cf6d32bd8ab5377df8",
        "title": "浴灵芝院访照律师  其二",
        "author": "黄裳",
        "content": "由律知空律可忘，不空空处已承当。\n花飞水涌随缘事，且与人间作道场。",
        "dynasty": "宋",
        "collection_info": null
    },
    {
        "uuid": "f5fdf93c87836676f1abcf4e8f3bd0d4",
        "title": "浴灵芝院访照律师  其三",
        "author": "黄裳",
        "content": "山间风定水天深，閒望谁陪讲后吟。\n篙子船来应有语，几回明月去相寻。",
        "dynasty": "宋",
        "collection_info": null
    },
    {
        "uuid": "5998c1e83fbc6c36da669a75caa62ea9",
        "title": "桐庐县仙人洞十题 石龙 其一",
        "author": "黄裳",
        "content": "俗离岩洞欲拏云，造化难窥幻与真。\n木马嘶风尤会道，况缘天作更通神。",
        "dynasty": "宋",
        "collection_info": null
    },
    {
        "uuid": "4c7c02bbf93a45d3fe0895d20e584e6f",
        "title": "桐庐县仙人洞十题 石龙 其二",
        "author": "黄裳",
        "content": "去卧仙源懒未安，未收鳞鬣半身寒。\n何如却赴雷云会，休作游人一笑看。",
        "dynasty": "宋",
        "collection_info": null
    },
    {
        "uuid": "7a3959472772820112086e9527ab6300",
        "title": "桐庐县仙人洞十题 石桥",
        "author": "黄裳",
        "content": "跨越虚中亦自然，几千年度地行仙。\n桃花流水春风好，由此东西是洞天。",
        "dynasty": "宋",
        "collection_info": null
    },
    {
        "uuid": "bdb91ad8d10040e67eb911273656fd7c",
        "title": "桐庐县仙人洞十题 巨蟾",
        "author": "黄裳",
        "content": "紫玄名在广寒宫，但恐银蟾与此同。\n探得石龙行雨信，一声先报紫玄翁。",
        "dynasty": "宋",
        "collection_info": null
    },
    {
        "uuid": "12a28fdd3710f9e71c726b753982edcc",
        "title": "桐庐县仙人洞十题 石鼓",
        "author": "黄裳",
        "content": "谁知顽物抱真空，自有声音与革同。\n到此学人还会否，桥西来问紫玄翁。",
        "dynasty": "宋",
        "collection_info": null
    },
    {
        "uuid": "a2fd4288f2db4675bfecb2299f70efe8",
        "title": "桐庐县仙人洞十题 碧鸡",
        "author": "黄裳",
        "content": "翠碧笙簧羽与声，有时离合不留情。\n清多本是仙家物，长向秋风独自鸣。",
        "dynasty": "宋",
        "collection_info": null
    },
    {
        "uuid": "3774486318b4febad12871988e94d0b3",
        "title": "桐庐县仙人洞十题 青栗",
        "author": "黄裳",
        "content": "枝叶凌云绿盖寒，乳藤因得到云端。\n仙家手植无人会，谁信灵根石上盘。",
        "dynasty": "宋",
        "collection_info": null
    },
    {
        "uuid": "0845959f0543465b2010f13bf8874c69",
        "title": "桐庐县仙人洞十题 旁洞",
        "author": "黄裳",
        "content": "俗寻真去不容身，流水潺潺未见人。\n云旆莫知来或往，门前谁为扫纤尘。",
        "dynasty": "宋",
        "collection_info": null
    },
    {
        "uuid": "0d542f67a71460372c072f9f506254d8",
        "title": "桐庐县仙人洞十题 天池",
        "author": "黄裳",
        "content": "千古岩腰一鑑泉，云霄何处问金仙。\n盈虚更共潮来去，混沌中含地与天。",
        "dynasty": "宋",
        "collection_info": null
    },
    {
        "uuid": "a2e443c42c5ef244271d09ca9e2d323b",
        "title": "桐庐县仙人洞十题 石佛 其一",
        "author": "黄裳",
        "content": "地涌天镌一化身，是何年岁定中人。\n有无禅语难为问，到了机忘始绝尘。",
        "dynasty": "宋",
        "collection_info": null
    },
    {
        "uuid": "4b8359829c9d6548e2750bd520143db4",
        "title": "桐庐县仙人洞十题 石佛 其二",
        "author": "黄裳",
        "content": "兀若看经不记时，洞天虽近已忘归。\n谁知心印窥玄海，且看云霞体上衣。",
        "dynasty": "宋",
        "collection_info": null
    },
    {
        "uuid": "acbfaee3d77c0adefc99e00f4b585dba",
        "title": "桐庐县仙人洞十题 密岩",
        "author": "黄裳",
        "content": "想曾潜养望真空，散在人间一念同。\n须说密岩居第一，解移神用相圆通。",
        "dynasty": "宋",
        "collection_info": null
    },
    {
        "uuid": "b105f87fa804e5e2d6849fff99be96d2",
        "title": "泛舟钱塘西湖  其一",
        "author": "黄裳",
        "content": "去留南北须看景，聚散朝昏莫问时。\n但取紫玄翁兴尽，一身明月是归期。",
        "dynasty": "宋",
        "collection_info": null
    },
    {
        "uuid": "becbca9e86abbdcaaca39e6cfeecd6ff",
        "title": "泛舟钱塘西湖  其二",
        "author": "黄裳",
        "content": "归鹭悠悠一带长，白苹红蓼是家乡。\n夕阳临水閒窥处，此意安知世累忙。",
        "dynasty": "宋",
        "collection_info": null
    },
    {
        "uuid": "35b25e0686866ab3169cf3e7e3c1582e",
        "title": "泛舟钱塘西湖  其三",
        "author": "黄裳",
        "content": "望湖楼上与云齐，下视银河一道低。\n好是水边歌舞后，绮罗人在画栏时。",
        "dynasty": "宋",
        "collection_info": null
    },
    {
        "uuid": "8a8349da98b5ea5d51a79bbd462d8a44",
        "title": "泛舟钱塘西湖  其四",
        "author": "黄裳",
        "content": "芡出波间千颗软，蟹从秋后两螯肥。\n且呼玉友来相伴，等候蟾光与夕晖。",
        "dynasty": "宋",
        "collection_info": null
    },
    {
        "uuid": "69a64d7eed3ce026719aed1e8a6f217d",
        "title": "泛舟钱塘西湖  其五",
        "author": "黄裳",
        "content": "俄起谷风斜撼竹，骤来时雨碎敲篷。\n回头已见烟云合，点检天边失数峰。",
        "dynasty": "宋",
        "collection_info": null
    },
    {
        "uuid": "21e586547040588a5fe1c2327a9ae3ea",
        "title": "舟次松江",
        "author": "黄裳",
        "content": "舟中月色晓尤在，江上客情秋更多。\n昔去今来尘扰扰，几时清为季鹰过。",
        "dynasty": "宋",
        "collection_info": null
    },
    {
        "uuid": "a12b675d502f798fae2a0243a421df38",
        "title": "西兴山院",
        "author": "黄裳",
        "content": "山寺閒来一饭休，风云相送有潮头。\n月明中看红莲市，已在东南第一州。",
        "dynasty": "宋",
        "collection_info": null
    },
    {
        "uuid": "69d7e46a93e551cc5f183a107e16d6f3",
        "title": "渔者  其一",
        "author": "黄裳",
        "content": "古来天隠有秦渔，莫忽烟波一艇孤。\n舒网卷纶聊寄迹，解将疵患笑真儒。",
        "dynasty": "宋",
        "collection_info": null
    },
    {
        "uuid": "b826f89fc212d558dbbebb860443ea02",
        "title": "渔者  其二",
        "author": "黄裳",
        "content": "出舣波心宿傍芦，不愁王事有追胥。\n一蓑雨雪归来急，静听蓬声有酒无。",
        "dynasty": "宋",
        "collection_info": null
    },
    {
        "uuid": "ce49c97fae3d75ae71ebd8240070d854",
        "title": "渔者  其三",
        "author": "黄裳",
        "content": "一叶轻舠住处清，荻湾鸥渚几曾荣。\n旁人莫笑鱼吞饵，此为生如尔为生。",
        "dynasty": "宋",
        "collection_info": null
    },
    {
        "uuid": "f53d853ec64b383f06b227136f9d0bff",
        "title": "渔者  其四",
        "author": "黄裳",
        "content": "水云生计有谁拘，烟雨蟾光已自娱。\n得丧与鱼同所遇，垂纶何似且施罛。",
        "dynasty": "宋",
        "collection_info": null
    },
    {
        "uuid": "9a0bec51be6c3aeca41f07eccf95b7c0",
        "title": "藏春峡",
        "author": "黄裳",
        "content": "一元长抱百花根，峡裏看春野思存。\n只恐藏春藏不得，却随风雨过南园。",
        "dynasty": "宋",
        "collection_info": null
    },
    {
        "uuid": "d33f02d8be56a6358e5c27812f78d8cd",
        "title": "容照岩",
        "author": "黄裳",
        "content": "慎独幽人坐处深，阳精阴魄许相寻。\n也知自有天光在，谩借余辉照我吟。",
        "dynasty": "宋",
        "collection_info": null
    },
    {
        "uuid": "44de13917c1a42cac56c714a1bcd1793",
        "title": "茶苑  其一",
        "author": "黄裳",
        "content": "莫道雨芽非北苑，须知山脉是东溪。\n旋烧石鼎供吟笑，容照岩中日未西。",
        "dynasty": "宋",
        "collection_info": null
    },
    {
        "uuid": "5e636ad461bb2c98c6f87a670232701c",
        "title": "茶苑  其二",
        "author": "黄裳",
        "content": "想见春来噉动山，雨前收得几篮还。\n斧斤不落幽人手，且喜家园禁已閒。",
        "dynasty": "宋",
        "collection_info": null
    },
    {
        "uuid": "2cb496cf227c7037083aeac7e290815e",
        "title": "冬后  其一",
        "author": "黄裳",
        "content": "万物归来有却无，不知谁与计荣枯。\n雪天梅信何时得，寂寞中开一画图。",
        "dynasty": "宋",
        "collection_info": null
    },
    {
        "uuid": "8be6ffe8d5a1edc41cf2dbb68bdfbaeb",
        "title": "冬后  其二",
        "author": "黄裳",
        "content": "令向冬行造岁功，晓来天篆已排空。\n急催雪意藏萧索，只望琼林一夜风。",
        "dynasty": "宋",
        "collection_info": null
    },
    {
        "uuid": "b4c24eba8df26e907d3fdf13dab7d8c2",
        "title": "冬后  其三",
        "author": "黄裳",
        "content": "晓霜初甃瑶池薄，脱稻新炊玉粒香。\n向我岁寒惟有菊，葛巾时为酦醅忙。",
        "dynasty": "宋",
        "collection_info": null
    },
    {
        "uuid": "845aec6b7feef589d11051476833196c",
        "title": "冬后  其四",
        "author": "黄裳",
        "content": "方醖新寒晦又明，岁华无几壮心惊。\n吹斜雁字霜风劲，忽送行人一两声。",
        "dynasty": "宋",
        "collection_info": null
    },
    {
        "uuid": "f13832762a047285ee2af35326c90093",
        "title": "建溪舟行",
        "author": "黄裳",
        "content": "两岸青山倒影浓，一江秋色两山中。\n扁舟不怯泝流水，天意借人帆上风。",
        "dynasty": "宋",
        "collection_info": null
    },
    {
        "uuid": "0d8988441d8136f6311f5dca9e82ee3a",
        "title": "清阴堂  其一",
        "author": "黄裳",
        "content": "仙洞气寒龙送雨，瑞莲香冷水生风。\n烦襟销尽梯云去，见远楼前色入空。",
        "dynasty": "宋",
        "collection_info": null
    },
    {
        "uuid": "be72f3f41d40e6db7e436c07a8870100",
        "title": "清阴堂  其二",
        "author": "黄裳",
        "content": "方沼涵天云淡淡，长林筛日地深深。\n九仙山照青烟洞，先向堂中洗此心。",
        "dynasty": "宋",
        "collection_info": null
    },
    {
        "uuid": "754ff094f547e3bec84580869188a298",
        "title": "清阴堂  其三",
        "author": "黄裳",
        "content": "龙含雨意檐前过，日转花光席上来。\n小径深深尘不到，一樽多为逸人开。",
        "dynasty": "宋",
        "collection_info": null
    },
    {
        "uuid": "22892449a60653dff3ce57b541ca646f",
        "title": "江上对月",
        "author": "黄裳",
        "content": "无处月清如水国，有谁心满似孤轮。\n幽期终在绿岩畔，长愿寒光随我身。",
        "dynasty": "宋",
        "collection_info": null
    },
    {
        "uuid": "9835b525dd948e31f0cdf80f79694f33",
        "title": "双梧堂",
        "author": "黄裳",
        "content": "好音长引凤来栖，对立熏风可爱时。\n叶上雨声枝上月，何须焦尾始相知。",
        "dynasty": "宋",
        "collection_info": null
    },
    {
        "uuid": "6004709b17a0ebcffc914ca7d895e94f",
        "title": "次致政李大夫郊步之韵  其一",
        "author": "黄裳",
        "content": "垂髫孙子侍閒行，只此閒中度此生。\n偏是杜鹃能惬意，不如归去两三声。",
        "dynasty": "宋",
        "collection_info": null
    },
    {
        "uuid": "2dc8f6ae5b6e9e88bd9d3f31c4455e7c",
        "title": "次致政李大夫郊步之韵  其二",
        "author": "黄裳",
        "content": "偶欲閒行尽日斜，虎头幽径二龙沙。\n花无栏槛人无累，自在人看自在花。",
        "dynasty": "宋",
        "collection_info": null
    },
    {
        "uuid": "8de21031d2f48003a6cee0a1604d6cd6",
        "title": "江上",
        "author": "黄裳",
        "content": "鹭从何处起来迟，点破青山一字飞。\n更好小舟蓬下听，过云斜日未须归。",
        "dynasty": "宋",
        "collection_info": null
    },
    {
        "uuid": "ded8bcdfaf0d0a46907b292362bd19bd",
        "title": "贻传神  其一",
        "author": "黄裳",
        "content": "默默紫玄像，萧萧青竹轩。\n相看谁有道，无问亦无言。",
        "dynasty": "宋",
        "collection_info": null
    },
    {
        "uuid": "993c8e9bf45449e9cf90859b188cc8ab",
        "title": "贻传神  其二",
        "author": "黄裳",
        "content": "笔头何处得天真，幻化身中气与神。\n传取本来空是色，莫将心印向他人。",
        "dynasty": "宋",
        "collection_info": null
    },
    {
        "uuid": "16a388cc04c97fa4f933c36b3c2729a1",
        "title": "题仁寿阁",
        "author": "黄裳",
        "content": "百年尘外境，万虑静中身。\n终日无他事，寒泉照隠人。",
        "dynasty": "宋",
        "collection_info": null
    },
    {
        "uuid": "954f639b85b849c6ffffce995816f804",
        "title": "夏日窗下",
        "author": "黄裳",
        "content": "蝎虎窥蝇恨未烹，看书人悄纸窗鸣。\n一丝喜子天机静，任便熏风寄此生。",
        "dynasty": "宋",
        "collection_info": null
    },
    {
        "uuid": "45a528d7b04714dc495c962ea645f4a2",
        "title": "过严州同太守游乌龙寺  其一",
        "author": "黄裳",
        "content": "参天松径夹篮舆，僧在乌龙腹内居。\n莫道此山无妙用，但看云雨见真如。",
        "dynasty": "宋",
        "collection_info": null
    },
    {
        "uuid": "9d1c80abd32bd6f2f15681164809e256",
        "title": "过严州同太守游乌龙寺  其二",
        "author": "黄裳",
        "content": "家近西湖去欲飞，到山心却为山迟。\n看禅弟子人休问，正是龛中作梦时。",
        "dynasty": "宋",
        "collection_info": null
    },
    {
        "uuid": "909d4ba3a3ad02c3d70e05aec0b5a4f6",
        "title": "过严州同太守游乌龙寺  其三",
        "author": "黄裳",
        "content": "脚力犹能上翠微，青娥扶我谩劳伊。\n也知山共文章好，竞破朱颜乞小诗。",
        "dynasty": "宋",
        "collection_info": null
    },
    {
        "uuid": "4a3dfab2c163eb2444f1c68700329594",
        "title": "过严州同太守游乌龙寺  其四",
        "author": "黄裳",
        "content": "北山还扫笑歌地，南浦尚怀离别时。\n到处此缘尤未断，洞天休怪我来迟。",
        "dynasty": "宋",
        "collection_info": null
    },
    {
        "uuid": "4231f8fa232710d1afbd8dc963f831e4",
        "title": "寄懒散子  其一",
        "author": "黄裳",
        "content": "此生知了梦初残，行客游尘入道观。\n兴去谩穷山一径，睡来纔起日三竿。",
        "dynasty": "宋",
        "collection_info": null
    },
    {
        "uuid": "64a3e22edbf9d3640b8923a51dd877e3",
        "title": "寄懒散子  其二",
        "author": "黄裳",
        "content": "非真非妄惬谁看，万物轮中岁自寒。\n玉液浄生仙况味，天香清惹道衣冠。",
        "dynasty": "宋",
        "collection_info": null
    },
    {
        "uuid": "ae0399b60d0ed550593526b466510584",
        "title": "寄懒散子  其三",
        "author": "黄裳",
        "content": "绿髮纷纷满道冠，高风吹我一襟寒。\n看山想有云台集，得句应胜得好官。",
        "dynasty": "宋",
        "collection_info": null
    },
    {
        "uuid": "b1578d8711e949a644c5d6a9cfc4ec75",
        "title": "自万松岭之龙山  其一",
        "author": "黄裳",
        "content": "万松虽落斧斤手，一径尚邀行路人。\n岭是松非休更问，逍遥巾下已离尘。",
        "dynasty": "宋",
        "collection_info": null
    },
    {
        "uuid": "6516a4978cf14b96f741e37d8cc016db",
        "title": "自万松岭之龙山  其二",
        "author": "黄裳",
        "content": "骎骎车盖与云参，控景金浆尚未酣。\n穿过竹林何处乐，龙山前有集虚庵。",
        "dynasty": "宋",
        "collection_info": null
    },
    {
        "uuid": "966616382bfda82d58ed650fa334c19c",
        "title": "还乡有感",
        "author": "黄裳",
        "content": "竹马儿童已失真，且寻春色莫寻人。\n溪山不似当时见，只为交游半是尘。",
        "dynasty": "宋",
        "collection_info": null
    },
    {
        "uuid": "2043ae32979d4d81be6932a4aac94115",
        "title": "戏寄南华翁  其一",
        "author": "黄裳",
        "content": "南华翁也为官忙，能用牛刀亦是庄。\n归去来兮归未得，一山风月委寒堂。",
        "dynasty": "宋",
        "collection_info": null
    },
    {
        "uuid": "68d5d39b02d8b79e8b91747d521aecad",
        "title": "戏寄南华翁  其二",
        "author": "黄裳",
        "content": "山阴刘子无清策，彭泽陶公有逸才。\n种秫剑溪休更问，俸钱须买菊花栽。",
        "dynasty": "宋",
        "collection_info": null
    },
    {
        "uuid": "7946ef2f8c5a21ac9a4f7f1e8a4242bd",
        "title": "戏寄南华翁  其三",
        "author": "黄裳",
        "content": "始闻佳耦得韩娘，百里恩新绶与章。\n月欲笼人笼未得，先生犹治鲁山忙。",
        "dynasty": "宋",
        "collection_info": null
    },
    {
        "uuid": "8bdd7fba2417790d676c10b5d7276b74",
        "title": "题止止堂",
        "author": "黄裳",
        "content": "万缘忘外息，百福静中收。\n莫作南柯梦，浮荣一觉休。",
        "dynasty": "宋",
        "collection_info": null
    },
    {
        "uuid": "a9c9bba305e071293c5603c52de9cd49",
        "title": "妙光堂  其一",
        "author": "黄裳",
        "content": "泰定中含一黍灵，千江明月万枝灯。\n自谈禅处无人会，安用山僧缠葛藤。",
        "dynasty": "宋",
        "collection_info": null
    },
    {
        "uuid": "7013fc4a9839c2fd98f917ac7394eb6a",
        "title": "妙光堂  其二",
        "author": "黄裳",
        "content": "一体全时万象生，只缘虚静到圆明。\n阴阳了取归根旨，但看蟾光与日精。",
        "dynasty": "宋",
        "collection_info": null
    },
    {
        "uuid": "b6ef1172a55aca3587a9c5d8ec30c093",
        "title": "谢惠香餠  其一",
        "author": "黄裳",
        "content": "清分馥馥南州餠，静对绵绵北海云。\n欲晓博山来入被，祥烟尤惬梦回闻。",
        "dynasty": "宋",
        "collection_info": null
    },
    {
        "uuid": "055c0ee15923852a4bbb092f0aaf4413",
        "title": "谢惠香餠  其二",
        "author": "黄裳",
        "content": "朱餠青烟篆古文，聊资清致聚还分。\n纵饶五出花残后，尤有余香耸未闻。",
        "dynasty": "宋",
        "collection_info": null
    },
    {
        "uuid": "22f86a1103b134d9ec7ca66f6c52aee0",
        "title": "和靖山居",
        "author": "黄裳",
        "content": "高吟人去几年余，今日孤山始是孤。\n疏影暗香虽更在，应随閒物落平芜。",
        "dynasty": "宋",
        "collection_info": null
    },
    {
        "uuid": "1349af385e2ab1e80a1dc147d5fe51c4",
        "title": "将游苕溪先寄同志",
        "author": "黄裳",
        "content": "长爱苕溪乍入秋，有时东去与君游。\n诗笺酒盏游何处，十里荷花一叶舟。",
        "dynasty": "宋",
        "collection_info": null
    },
    {
        "uuid": "2bc21588ab13973bf1451e8f1c1f074e",
        "title": "游吴有作  其一",
        "author": "黄裳",
        "content": "想见湖山只欲飞，急逃缘累拯衰迟。\n无心云伴无心客，杖屦相从更许谁。",
        "dynasty": "宋",
        "collection_info": null
    },
    {
        "uuid": "6af53f588e3cc92d700517b3bdaa91e5",
        "title": "游吴有作  其二",
        "author": "黄裳",
        "content": "舟人曾记得吴侬，煮粒烹鲜别有功。\n好是閒为江上客，随船还见卖鱼翁。",
        "dynasty": "宋",
        "collection_info": null
    },
    {
        "uuid": "af2467cea7411b064597fd9922f2348a",
        "title": "游吴有作  其三",
        "author": "黄裳",
        "content": "拏舟曾过芰荷乡，十里熏风一水长。\n趁取秋时寻旧赏，且留三日卧清香。",
        "dynasty": "宋",
        "collection_info": null
    },
    {
        "uuid": "4954c2e5e7f81bd9b4ac774c0030bae1",
        "title": "游吴有作  其四",
        "author": "黄裳",
        "content": "俸入未辞聊助道，客来多避为忘机。\n一帆风起鲈鱼兴，到是秋时恰正肥。",
        "dynasty": "宋",
        "collection_info": null
    },
    {
        "uuid": "4160b1b0b423788da4447cfd805c9b52",
        "title": "游吴有作  其五",
        "author": "黄裳",
        "content": "且刺扁舟入芰荷，香风中听采莲歌。\n秋来最好樽前物，霜满江天蟹二螯。",
        "dynasty": "宋",
        "collection_info": null
    },
    {
        "uuid": "6ba9c4325674dd563ff37e07ea86a969",
        "title": "次张太保杜门自乐之韵",
        "author": "黄裳",
        "content": "杜门无事日华长，应是狂歌入醉乡。\n闻得后园尤好景，不妨多计为春忙。",
        "dynasty": "宋",
        "collection_info": null
    },
    {
        "uuid": "003ccd68a169475e63e13e8ee5a2a71d",
        "title": "送张信道",
        "author": "黄裳",
        "content": "气欲和柔性欲圆，一飞人看后三年。\n心胜山静君归去，先自南华入性天。",
        "dynasty": "宋",
        "collection_info": null
    },
    {
        "uuid": "2532549c733406d9d29a21060bf07373",
        "title": "途中重九",
        "author": "黄裳",
        "content": "两年书剑客江淮，空见黄花满地开。\n幽趣不惭陶令令，东篱当有白衣来。",
        "dynasty": "宋",
        "collection_info": null
    },
    {
        "uuid": "fdc26e914643a81a9fc21f42fa6ad688",
        "title": "乞茶",
        "author": "黄裳",
        "content": "未终七椀似卢仝，解跨骎骎两腋风。\n北苑鎗旗应满箧，可能为惠向诗翁。",
        "dynasty": "宋",
        "collection_info": null
    },
    {
        "uuid": "cd1dc7530fadf4c1d380abe149c07a0a",
        "title": "饮意",
        "author": "黄裳",
        "content": "客尘来去路悠悠，眼外空花水上沤。\n一斗酒中藏混沌，荣枯谁更问春秋。",
        "dynasty": "宋",
        "collection_info": null
    },
    {
        "uuid": "e507c38a4667ed92f0bc915bc2871151",
        "title": "归鹭",
        "author": "黄裳",
        "content": "夕阳归去荻花乡，横点山腰一带长。\n于下于飞虽可赋，也窥清浅为生忙。",
        "dynasty": "宋",
        "collection_info": null
    },
    {
        "uuid": "ec01e7712658c7f33e843033cf3e3516",
        "title": "贻如祖大师  其一",
        "author": "黄裳",
        "content": "既已离家与世违，纷纷人事不须知。\n百年十二时光景，作佛工夫只怕迟。",
        "dynasty": "宋",
        "collection_info": null
    },
    {
        "uuid": "249b2645c8fe8afde678322751d26232",
        "title": "贻如祖大师  其二",
        "author": "黄裳",
        "content": "说禅谈佛未曾修，幻化空身岂自由。\n常视世情如锁钥，云山深处莫回头。",
        "dynasty": "宋",
        "collection_info": null
    },
    {
        "uuid": "5638768e0becfccd95e8d553fc703cfa",
        "title": "贻如祖大师  其三",
        "author": "黄裳",
        "content": "建立元无尘已挥，两边终竟不曾为。\n莫言无物为何事，到了无为尚未知。",
        "dynasty": "宋",
        "collection_info": null
    },
    {
        "uuid": "de8b70f59a313f226a06f5c6e2faed9f",
        "title": "贻如祖大师  其四",
        "author": "黄裳",
        "content": "一念忘时便道空，不知空与色常同。\n须知空色无分别，如此圆融始大通。",
        "dynasty": "宋",
        "collection_info": null
    },
    {
        "uuid": "c4d0564ed7340036640b74b4e526d8c8",
        "title": "还乡道中闻杜鹃",
        "author": "黄裳",
        "content": "纔次乡关得此禽，五更啼处九春深。\n谁知枕上情无限，物是人非古到今。",
        "dynasty": "宋",
        "collection_info": null
    },
    {
        "uuid": "74e57577265a06452aa6f5c8e41a8ec5",
        "title": "万竹轩  其一",
        "author": "黄裳",
        "content": "出游休问我西东，去去惟寻万竹翁。\n幽趣翠华相得处，忽逢明月与清风。",
        "dynasty": "宋",
        "collection_info": null
    },
    {
        "uuid": "900e88bb47d49cf84b0c4eef90764166",
        "title": "万竹轩  其二",
        "author": "黄裳",
        "content": "森森高节劲深深，绿髮青衫万士林。\n应是主人看不足，就中谁解作龙吟。",
        "dynasty": "宋",
        "collection_info": null
    },
    {
        "uuid": "44c2938cc1d1b62c8622c7528fc625af",
        "title": "万竹轩  其三",
        "author": "黄裳",
        "content": "凤翅凌云翠欲寒，萧萧苍玉佩珊珊。\n中虚自有长生道，一枝为龙未是难。",
        "dynasty": "宋",
        "collection_info": null
    },
    {
        "uuid": "dc5eaf95c05f89574f3373f1177e7b94",
        "title": "万竹轩  其四",
        "author": "黄裳",
        "content": "八十诗翁想出尘，此君长与驻青春。\n金华琐碎閒垂地，安用侯封况渭滨。",
        "dynasty": "宋",
        "collection_info": null
    },
    {
        "uuid": "05d4f6343c5eac53625ec898c01b9731",
        "title": "万竹轩  其五",
        "author": "黄裳",
        "content": "雪霜势去旧容在，风雨声来新思生。\n须信此君清且贵，一竿犹可钓高名。",
        "dynasty": "宋",
        "collection_info": null
    },
    {
        "uuid": "2478de2f56d162d6b8b07c29f62bb0f0",
        "title": "万竹轩  其六",
        "author": "黄裳",
        "content": "翠光幽意欲生烟，几种龙孙几度传。\n忽怪春衣青旅旅，吟看不足是婵娟。",
        "dynasty": "宋",
        "collection_info": null
    },
    {
        "uuid": "7a5faa1b2fa6df3d3eeb06841bda07ff",
        "title": "万竹轩  其七",
        "author": "黄裳",
        "content": "一日无君似染尘，得君风思出天真。\n七贤林下谁堪友，到此相寻少有人。",
        "dynasty": "宋",
        "collection_info": null
    },
    {
        "uuid": "67753b03b4f3999729e4363698f28e6d",
        "title": "万竹轩  其八",
        "author": "黄裳",
        "content": "阴遥俄喜日华落，静久更宜山鸟鸣。\n荣谢易为花厚薄，岁寒还得岁寒情。",
        "dynasty": "宋",
        "collection_info": null
    },
    {
        "uuid": "0d567c08775dd99b2a1f6519e001b802",
        "title": "鼓角楼初成  其一",
        "author": "黄裳",
        "content": "峥嵘南揖展旗山，旗鼓相临缥缈间。\n雷动满城春不去，龙吟今日剑须还。",
        "dynasty": "宋",
        "collection_info": null
    },
    {
        "uuid": "a97d5f0c34faaab4e98b13695c197ede",
        "title": "鼓角楼初成  其二",
        "author": "黄裳",
        "content": "云中人作四星看，十二光阴一箭寒。\n吉事有祥戎事静，溪山赢得倚栏干。",
        "dynasty": "宋",
        "collection_info": null
    },
    {
        "uuid": "02b4160ac45ff1c8ea316ee0247970ad",
        "title": "荔子  其一",
        "author": "黄裳",
        "content": "须知陈紫入吟看，能坐诗人碧玉盘。\n六月香肌无点汗，绛纱囊破水精寒。",
        "dynasty": "宋",
        "collection_info": null
    },
    {
        "uuid": "0e477adbbee800087f6c405f73a06011",
        "title": "荔子  其二",
        "author": "黄裳",
        "content": "绛包玉液踰中夏，黛染罗帷度北风。\n艷异尤争西子笑，晓来亲见状元红。",
        "dynasty": "宋",
        "collection_info": null
    },
    {
        "uuid": "319e1c5d26786991f6d03cf8926e5e57",
        "title": "送周奉议赴吴江  其一",
        "author": "黄裳",
        "content": "下枕烟波令尹家，年丰閒坐两时衙。\n为君东去还成梦，犹记撑蓬看月华。",
        "dynasty": "宋",
        "collection_info": null
    },
    {
        "uuid": "a5a365e406ceaa5035ec398b19f6f764",
        "title": "送周奉议赴吴江  其二",
        "author": "黄裳",
        "content": "双舻衔尾去如飞，秋满松江到未迟。\n自与李膺归兴别，鲈鱼杯酒在平时。",
        "dynasty": "宋",
        "collection_info": null
    },
    {
        "uuid": "8c7911e1deca2a7f8775f97a93c33708",
        "title": "送周奉议赴吴江  其三",
        "author": "黄裳",
        "content": "一官方解浚桥南，欲试弦歌岂为贪。\n便得洞庭山下去，公余谁共擘霜柑。",
        "dynasty": "宋",
        "collection_info": null
    },
    {
        "uuid": "c203d029ee846c6121ff738c7c79233c",
        "title": "戏赠席上侍人",
        "author": "黄裳",
        "content": "遮藏不得鬓边霜，空忆扬州一觉长。\n不学牧之狂可笑，紫云宜赠紫微郎。",
        "dynasty": "宋",
        "collection_info": null
    },
    {
        "uuid": "eab742f32b623917c5e855bf6e7be158",
        "title": "暑中  其一",
        "author": "黄裳",
        "content": "幽怀无处对秋阴，数迭云峰压翠岑。\n安得水边开一阁，莲花风信满衣襟。",
        "dynasty": "宋",
        "collection_info": null
    },
    {
        "uuid": "e8043289c84900e17abdb27b4f43d079",
        "title": "暑中  其二",
        "author": "黄裳",
        "content": "炎空方喜雨初过，閒坐又怜风乍来。\n偶得瑞莲传好信，清思应到雪天梅。",
        "dynasty": "宋",
        "collection_info": null
    },
    {
        "uuid": "6b343449257db90142af6be64554389e",
        "title": "松轩对雨有感",
        "author": "黄裳",
        "content": "田无数亩难回首，士少高风易折腰。\n古往人非秋自老，松轩吟对雨潇潇。",
        "dynasty": "宋",
        "collection_info": null
    },
    {
        "uuid": "217ef8efa1bdc1b23b5b1555f379396a",
        "title": "湖上閒赋  其一",
        "author": "黄裳",
        "content": "谁家弦管度前汀，宛似湘江昔有灵。\n一曲未终船已远，白云空点数峰青。",
        "dynasty": "宋",
        "collection_info": null
    },
    {
        "uuid": "37a2d858225a301af25827eeb4c295b9",
        "title": "湖上閒赋  其二",
        "author": "黄裳",
        "content": "烟雨为容似带愁，愁中犹解写人忧。\n数峰出没如何画，寺在波心且舣舟。",
        "dynasty": "宋",
        "collection_info": null
    },
    {
        "uuid": "f88f1738eb4632401d2ab79ba5a209ae",
        "title": "湖上閒赋  其三",
        "author": "黄裳",
        "content": "想缘仙划与神刓，有是湖光有是山。\n一处一游都几日，也应偷尽九春閒。",
        "dynasty": "宋",
        "collection_info": null
    },
    {
        "uuid": "74b6480c739ce7bab574ad0cdb008997",
        "title": "湖上閒赋  其四",
        "author": "黄裳",
        "content": "源出灵山分外青，若从葛坞更须灵。\n谁知天乐逢真景，难向人间作画屏。",
        "dynasty": "宋",
        "collection_info": null
    },
    {
        "uuid": "c7cb6ce56afd4ae23ef9b00689b6640f",
        "title": "湖上閒赋  其五",
        "author": "黄裳",
        "content": "筛雨龙山淡淡烟，水帘遥在数峰前。\n问言居士庵何处，为指中洲有陆莲。",
        "dynasty": "宋",
        "collection_info": null
    },
    {
        "uuid": "ade30fd43515aa6c1a5b9900dd6a6c5f",
        "title": "徐通直守连州  其一",
        "author": "黄裳",
        "content": "回头犹见折腰时，纔到朝班便得麾。\n谁合相从公外乐，玉鳞新出使君池。",
        "dynasty": "宋",
        "collection_info": null
    },
    {
        "uuid": "2b1175df3da8fa2e2751bc3c6f2b278e",
        "title": "徐通直守连州  其二",
        "author": "黄裳",
        "content": "得官荣与故乡看，初佩鱼符日下还。\n内相远孙真太守，海南佳郡是连山。",
        "dynasty": "宋",
        "collection_info": null
    },
    {
        "uuid": "40d1e3c306a430d8d4520343eabbf16b",
        "title": "游灵芝僧房  其一",
        "author": "黄裳",
        "content": "千顷烟波一亩池，柳堤收得小涟漪。\n谁家堤外寻幽去，渐渐歌声入渺瀰。",
        "dynasty": "宋",
        "collection_info": null
    },
    {
        "uuid": "5c17a12cb069d0620c7b1695e622fd3f",
        "title": "游灵芝僧房  其二",
        "author": "黄裳",
        "content": "小径悠悠接水天，熏风谁对远师莲。\n吟看尤为湖山好，未肯忘怀便入禅。",
        "dynasty": "宋",
        "collection_info": null
    },
    {
        "uuid": "05ba60ecf4f046056eb8718d2b328d2d",
        "title": "游灵芝僧房  其三",
        "author": "黄裳",
        "content": "翠栏清浅柳如帷，帷外烟光远可窥。\n夜榻晚窗谁是伴，暑风秋月最相宜。",
        "dynasty": "宋",
        "collection_info": null
    },
    {
        "uuid": "0f8411fa05702bcc8b98439baaa71c30",
        "title": "赠致政李大夫  其一",
        "author": "黄裳",
        "content": "父子辞荣海上还，二车皆是汉郎官。\n夜来列宿尤光彩，为向溪南隠处看。",
        "dynasty": "宋",
        "collection_info": null
    },
    {
        "uuid": "a0b592402ea0855c4899809b8a5e21e5",
        "title": "赠致政李大夫  其二",
        "author": "黄裳",
        "content": "银鱼慵佩入樊笼，万累相捐万虑空。\n逼岁归来何事晚，荔枝牵率过熏风。",
        "dynasty": "宋",
        "collection_info": null
    },
    {
        "uuid": "b1100c07e9b2835c7ab392f44c8ca929",
        "title": "赠致政李大夫  其三",
        "author": "黄裳",
        "content": "演仙山足退来荣，更继高风适此生。\n一叶轻舟篷上雨，三江欹枕与谁行。",
        "dynasty": "宋",
        "collection_info": null
    },
    {
        "uuid": "4a10063921f0a9f971c3a5f0603180f7",
        "title": "赠致政李大夫  其四",
        "author": "黄裳",
        "content": "世情相失道情浓，语默行藏信意中。\n清退楼前溪一曲，剡川明月剡川风。",
        "dynasty": "宋",
        "collection_info": null
    },
    {
        "uuid": "737795c3bbd8b85036886eb95acf969c",
        "title": "菊花  其一",
        "author": "黄裳",
        "content": "香色相生静入观，化工谁怕剪金难。\n秋光欲尽花尤好，都作时情九日看。",
        "dynasty": "宋",
        "collection_info": null
    },
    {
        "uuid": "465863241c5358e02861a0fa6bbf7fab",
        "title": "菊花  其二",
        "author": "黄裳",
        "content": "红尘事事有兴废，黄菊年年无古今。\n意静气清时候好，醉归明日更相寻。",
        "dynasty": "宋",
        "collection_info": null
    },
    {
        "uuid": "06513b37a795a3fe16ffafdb33c63400",
        "title": "菊花  其三",
        "author": "黄裳",
        "content": "手把黄花为惜香，况逢真率未尝忙。\n神仙多是无心得，可向桃源作醉乡。",
        "dynasty": "宋",
        "collection_info": null
    },
    {
        "uuid": "d083c43414fe9933b95d32618a4d47ac",
        "title": "菊花  其四",
        "author": "黄裳",
        "content": "葛巾尤有酦醅浓，岂是堤防落帽风。\n我未醉时君莫去，且来闲坐菊丛中。",
        "dynasty": "宋",
        "collection_info": null
    },
    {
        "uuid": "b958749983343f832474c450a081961e",
        "title": "平山堂  其一",
        "author": "黄裳",
        "content": "一隅不见古扬州，惟有平山尚自留。\n且看江南山色好，莫缘花月起闲愁。",
        "dynasty": "宋",
        "collection_info": null
    },
    {
        "uuid": "37c7034a76eb1c3f3de85dd56a1a47a4",
        "title": "平山堂  其二",
        "author": "黄裳",
        "content": "水涵羣影去悠悠，楼有三千转首休。\n想见经游人与物，而今知我梦扬州。",
        "dynasty": "宋",
        "collection_info": null
    },
    {
        "uuid": "6c795dd147a89665635946f316e6a810",
        "title": "谷林亭",
        "author": "黄裳",
        "content": "竹也中虚谷也虚，两虚相得闹中无。\n月来风动时尤好，那更高人也自如。",
        "dynasty": "宋",
        "collection_info": null
    },
    {
        "uuid": "1b8d2c58dc0662e544874bb03ef5ee6c",
        "title": "蜀井",
        "author": "黄裳",
        "content": "地行仙迹世难知，极数高人出数时。\n隠显自通淮与蜀，兴亡谁管晋兼隋。",
        "dynasty": "宋",
        "collection_info": null
    },
    {
        "uuid": "1fa4da6cdc0cae31feb9d6a852c167db",
        "title": "送公济朝议守长乐  其一",
        "author": "黄裳",
        "content": "翁子归来第八人，越王家国再逢春。\n悠悠千骑溪南路，今日荣夸到剑津。",
        "dynasty": "宋",
        "collection_info": null
    },
    {
        "uuid": "eeebbd40f572d64a1bad7f75af18a594",
        "title": "送公济朝议守长乐  其二",
        "author": "黄裳",
        "content": "侯王权势腰三印，省寺光阴梦七秋。\n龙虎有人犹扫迹，政风行听海边讴。",
        "dynasty": "宋",
        "collection_info": null
    },
    {
        "uuid": "6f5fe5691e7f85b4142a24a765de4277",
        "title": "送公济朝议守长乐  其三",
        "author": "黄裳",
        "content": "三山胜概烟云外，万户清酤鼓乐中。\n待看使君游刃处，始夸濒海有天宫。",
        "dynasty": "宋",
        "collection_info": null
    },
    {
        "uuid": "67c13e38f098b1b9910be9ded2a4e94b",
        "title": "送公济朝议守长乐  其四",
        "author": "黄裳",
        "content": "两街香案使君来，万瓦青烟洞府开。\n勿剪绿榕阴尽处，七门南直钓龙台。",
        "dynasty": "宋",
        "collection_info": null
    },
    {
        "uuid": "3e34fa14a5fe3b757437627e48831b73",
        "title": "送公济朝议守长乐  其五",
        "author": "黄裳",
        "content": "海渚信来鱼市白，林梢光动酒帘青。\n鳌头须学成都守，莫对三山我独醒。",
        "dynasty": "宋",
        "collection_info": null
    },
    {
        "uuid": "a7e2ad329485bf52c82fd272516f3fca",
        "title": "还乡简清臣潜夫  其一",
        "author": "黄裳",
        "content": "别来交友问如何，松已成林屈指多。\n且喜断金人尚健，一能清爽一平和。",
        "dynasty": "宋",
        "collection_info": null
    },
    {
        "uuid": "283303d66500770c5d1fc4b3a36138c5",
        "title": "还乡简清臣潜夫  其二",
        "author": "黄裳",
        "content": "梦中常作水南游，山北烟霞物外秋。\n好是老僧今在否，我来还上望仙楼。",
        "dynasty": "宋",
        "collection_info": null
    },
    {
        "uuid": "0d91418870c90c5612e1e8e5c2b9f00c",
        "title": "还乡简清臣潜夫  其三",
        "author": "黄裳",
        "content": "乘兴拏舟过水南，问禅閒试野僧参。\n望中皆是栖真处，山有云峰剑有潭。",
        "dynasty": "宋",
        "collection_info": null
    },
    {
        "uuid": "bcb19980fb3fda693c62fb60fb38e3b5",
        "title": "送刘教授之官豫江  其一",
        "author": "黄裳",
        "content": "守官何处豫江边，职事无尘我慨然。\n一样清虚谁画得，倚栏人静水中天。",
        "dynasty": "宋",
        "collection_info": null
    },
    {
        "uuid": "e550806a9fba9f8ad09626f94563dc24",
        "title": "送刘教授之官豫江  其二",
        "author": "黄裳",
        "content": "草草挥毫已可传，昔年场屋合争先。\n何时寄我南来信，阁外溪山有几联。",
        "dynasty": "宋",
        "collection_info": null
    },
    {
        "uuid": "e6a2ba76e96a0af64aafe2a6700829db",
        "title": "春日有感",
        "author": "黄裳",
        "content": "桃李娇春总不知，风情惟与道相宜。\n堂前杨柳青丝软，吟看无人独自垂。",
        "dynasty": "宋",
        "collection_info": null
    },
    {
        "uuid": "e40c6a8c0e5a976448af2ff25cf85e54",
        "title": "看山亭  其一",
        "author": "黄裳",
        "content": "雨洗烟笼十数峰，两亭相望两山中。\n北来吟了南来醉，花木迎人一径通。",
        "dynasty": "宋",
        "collection_info": null
    },
    {
        "uuid": "608eacc40b75ec7be08f4e0ac9688be2",
        "title": "看山亭  其二",
        "author": "黄裳",
        "content": "两边红绿路深深，迭怪堆奇出翠岑。\n莫道非真窥得破，能侵天巧似无心。",
        "dynasty": "宋",
        "collection_info": null
    },
    {
        "uuid": "994afcbd515925cb54258155ef399682",
        "title": "和蒋枢密送侍者归",
        "author": "黄裳",
        "content": "谩来非为利名场，随侍还寻野径香。\n静极恐生天上梦，不妨吟入帝云乡。",
        "dynasty": "宋",
        "collection_info": null
    },
    {
        "uuid": "377116baeb88870f6e2d9deb47f94514",
        "title": "有客对酌",
        "author": "黄裳",
        "content": "花间人面是谁家，何似才华对物华。\n百五时应来合醉，三千宾客不须夸。",
        "dynasty": "宋",
        "collection_info": null
    },
    {
        "uuid": "3e501afce0d208f9564d17a20dda9a2a",
        "title": "西归亭",
        "author": "黄裳",
        "content": "衣法传来几度春，少林堂上悄无闻。\n两忘养就空兼色，独步西归一片云。",
        "dynasty": "宋",
        "collection_info": null
    },
    {
        "uuid": "999ca2a04192f7b133f4257ee5e42afb",
        "title": "欧冶池",
        "author": "黄裳",
        "content": "人随梦电几回见，剑逐云雷何处寻。\n惟有越山池尚在，夜来明月古犹今。",
        "dynasty": "宋",
        "collection_info": null
    },
    {
        "uuid": "ea77c173b1257447c308565ea9861601",
        "title": "送陈季甫",
        "author": "黄裳",
        "content": "閒于孤鹤淡于秋，纵落忙中亦自由。\n受道已知君有质，感人深处急回头。",
        "dynasty": "宋",
        "collection_info": null
    },
    {
        "uuid": "efba20401aef49d9768083b9b9108107",
        "title": "送邓元孚  其一",
        "author": "黄裳",
        "content": "京尘随暑远，洛水得秋多。\n爽气乘归兴，孤舟看一梭。",
        "dynasty": "宋",
        "collection_info": null
    },
    {
        "uuid": "82d921251d57f3da85449bb19a70da72",
        "title": "送邓元孚  其二",
        "author": "黄裳",
        "content": "左选官期远，南归客路长。\n觐亲时正好，黄菊百年觞。",
        "dynasty": "宋",
        "collection_info": null
    },
    {
        "uuid": "bc8c71d1c5bc05401724c35060131ee5",
        "title": "送邓元孚  其三",
        "author": "黄裳",
        "content": "识先游刃易，命晚折腰劳。\n华省当年梦，行看置此曹。",
        "dynasty": "宋",
        "collection_info": null
    },
    {
        "uuid": "27b57d5dd4f4b925bf789422a309ec20",
        "title": "雪中闻友人围棋",
        "author": "黄裳",
        "content": "瑞雪天时醉怨迟，笑君棋局雪中围。\n轩花汗漫丰年事，不是嫌春故故飞。",
        "dynasty": "宋",
        "collection_info": null
    },
    {
        "uuid": "64b5df97d4f936017057d0ed02f24ef4",
        "title": "友人见问久不作诗",
        "author": "黄裳",
        "content": "幽情寄态动风骚，大巧如春未奈何。\n莫怪近来诗句少，只嫌吟后客情多。",
        "dynasty": "宋",
        "collection_info": null
    },
    {
        "uuid": "549a62caac28a1d251c58d65f7b9f2a4",
        "title": "寄李潜夫",
        "author": "黄裳",
        "content": "去去仙舟住处閒，吴王台下虎邱山。\n日边孤客遥相忆，聚散空悲梦往还。",
        "dynasty": "宋",
        "collection_info": null
    },
    {
        "uuid": "a67f62faa0c40e6baadb9414a3b277f6",
        "title": "偶感",
        "author": "黄裳",
        "content": "泡影浮生梦幻身，十年南北寄红尘。\n穷通有命归与好，风月相期满剑津。",
        "dynasty": "宋",
        "collection_info": null
    },
    {
        "uuid": "c1c1508c4ec3c45723d7869aca1a8512",
        "title": "流沟山",
        "author": "黄裳",
        "content": "清见林泉意已开，知音曾有魏王来。\n两忘更得栖神地，不染人间一点埃。",
        "dynasty": "宋",
        "collection_info": null
    },
    {
        "uuid": "0694bcc66ed376e99fd63bc146b6d710",
        "title": "舟行感旧",
        "author": "黄裳",
        "content": "曾向兰陵起一舟，湖山佳处有朋游。\n歌声月下俄相失，秦与潇湘各自愁。",
        "dynasty": "宋",
        "collection_info": null
    },
    {
        "uuid": "18c1f68399e86b7d0f0cf8f28a4d790e",
        "title": "次友人月夜楼上之韵",
        "author": "黄裳",
        "content": "满楼清景泻斯干，肝胆初醒世虑閒。\n谁见谪仙歌与舞，但留诗句落云间。",
        "dynasty": "宋",
        "collection_info": null
    },
    {
        "uuid": "b218dbdefd9b02ce3b833f9b724074d4",
        "title": "泛南湖  其一",
        "author": "黄裳",
        "content": "菡萏香中画舫轻，新红相照亦多情。\n似迎学士来归院，花烛前头朵朵明。",
        "dynasty": "宋",
        "collection_info": null
    },
    {
        "uuid": "26d69cc0dde4e91488cc9d7c5b9b5835",
        "title": "泛南湖  其二",
        "author": "黄裳",
        "content": "雨过圆荷万点星，云开银汉眼前明。\n难逢此景休归去，更待天西片月生。",
        "dynasty": "宋",
        "collection_info": null
    },
    {
        "uuid": "705811e7cc5f0fd22ff21bd24da6af69",
        "title": "友人垂钓",
        "author": "黄裳",
        "content": "壮后幽情转更长，尘劳空忆芰荷乡。\n自由池上垂纶客，应是回头笑我忙。",
        "dynasty": "宋",
        "collection_info": null
    },
    {
        "uuid": "72867b1b42937ec6ecac2c02336f8b08",
        "title": "偶成四绝书寄子坚道契  其一",
        "author": "黄裳",
        "content": "皆有前缘志自通，大云山下偶相逢。\n春来拏得龙双角，走下昆崙第一峰。",
        "dynasty": "宋",
        "collection_info": null
    },
    {
        "uuid": "b9eea6ef46a63e9b6c7cdbf969800ff9",
        "title": "偶成四绝书寄子坚道契  其二",
        "author": "黄裳",
        "content": "相见参来道已通，五城曾拆紫芝封。\n自从龙虎归根后，花簇云攒白玉峰。",
        "dynasty": "宋",
        "collection_info": null
    },
    {
        "uuid": "f478d9dd6cd81bc480e78cf988339452",
        "title": "偶成四绝书寄子坚道契  其三",
        "author": "黄裳",
        "content": "袖中自有青龙剑，世上谁无白虎经。\n秘诀未尝留一字，不劳终日诵黄庭。",
        "dynasty": "宋",
        "collection_info": null
    },
    {
        "uuid": "9c2e04099616e99c0ac4847d567491a7",
        "title": "偶成四绝书寄子坚道契  其四",
        "author": "黄裳",
        "content": "尘中自适能无我，方外相知喜有君。\n静看古今搔首处，五湖风月万山云。",
        "dynasty": "宋",
        "collection_info": null
    },
    {
        "uuid": "0cb4d31a535980bf7fad90322f8a063a",
        "title": "神宗皇帝挽辞  其一",
        "author": "黄裳",
        "content": "奔逸三王后，忧勤七闰间。\n生灵千载会，造化一朝閒。\n空致盘中露，应寻海上山。\n凤凰人恐到，不趁御龙还。",
        "dynasty": "宋",
        "collection_info": null
    },
    {
        "uuid": "d63e856a6faee09c703d29b09321cd0c",
        "title": "神宗皇帝挽辞  其二",
        "author": "黄裳",
        "content": "一息捐朝野，春秋日正中。\n月明宫怨满，天远世缘空。\n勇智贻王业，文章绍帝风。\n生民瞻不及，终日向遗弓。",
        "dynasty": "宋",
        "collection_info": null
    },
    {
        "uuid": "ee6c861beb6ef4fb24c1afe8dc17f227",
        "title": "神宗皇帝挽辞  其三",
        "author": "黄裳",
        "content": "集英春又到，閒了万年觞。\n晓鼓催攒殿，悲风助挽郎。\n帝符归有道，仙仗去无方。\n谁念频回首，诸生泪两行。",
        "dynasty": "宋",
        "collection_info": null
    },
    {
        "uuid": "17023f95772fbed6158b7ee2fc637d38",
        "title": "神宗皇帝挽辞  其四",
        "author": "黄裳",
        "content": "图治心方壮，追班世忽非。\n鼎中龙蜿蜿，陵上栢依依。\n物外音何悄，人间梦亦稀。\n少阳来侍宴，天意已知微。",
        "dynasty": "宋",
        "collection_info": null
    },
    {
        "uuid": "b247c0236ed1b70b321ddfdc79b59929",
        "title": "神宗皇帝挽辞  其五",
        "author": "黄裳",
        "content": "忽自明庭去，风高帝所寒。\n有期修玉检，无处觅仙丹。\n与子基图远，开天数度宽。\n锦标何以报，空展赐诗看。",
        "dynasty": "宋",
        "collection_info": null
    },
    {
        "uuid": "d1161e17d01a6c11684e0efb9d4960c5",
        "title": "哲宗皇帝挽辞  其一",
        "author": "黄裳",
        "content": "忽追班入未央宫，急问宸游早御风。\n流俗岂知尘念断，故嫔休嘆爱缘空。\n还元精爽留天下，復土声灵在虏中。\n来自武夷归去否，幔亭闻说好如嵩。",
        "dynasty": "宋",
        "collection_info": null
    },
    {
        "uuid": "6503635e4c5d6088339258a1eef14c1f",
        "title": "哲宗皇帝挽辞  其二",
        "author": "黄裳",
        "content": "数行空下侍臣班，十六回春一梦阑。\n天意预形传国玺，人生难望返魂丹。\n银河寂寂星垣暗，金阙冥冥羽卫寒。\n月色满宫谁怅望，春来无处接回鸾。",
        "dynasty": "宋",
        "collection_info": null
    },
    {
        "uuid": "311e145beefb32774e803747a9fe8441",
        "title": "哲宗皇帝挽辞  其三",
        "author": "黄裳",
        "content": "何事骑龙不可攀，衣冠空自在人寰。\n诏遗夷夏秋容动，言付公卿玉几閒。\n能使抱弓号百姓，岂劳求药问三山。\n元符事业谁相似，两汉须看凤露间。",
        "dynasty": "宋",
        "collection_info": null
    },
    {
        "uuid": "d4d46840ef16930e35dfe440e5ed7d8a",
        "title": "钦慈宪肃皇太后挽辞  其一",
        "author": "黄裳",
        "content": "懿范存遗诏，香尘守浣衣。\n中天扶日上，西邸引龙归。\n方慰人寰望，那知辇路非。\n仁恩和夜月，千古在慈闱。",
        "dynasty": "宋",
        "collection_info": null
    },
    {
        "uuid": "10d292d12043eab679f50c42ab2e0149",
        "title": "钦慈宪肃皇太后挽辞  其二",
        "author": "黄裳",
        "content": "相门阴德远，天妹俪周文。\n还政前期速，求贤内助勤。\n仙丹犹访道，金阙已乘云。\n紫极空回首，虞号惨日曛。",
        "dynasty": "宋",
        "collection_info": null
    },
    {
        "uuid": "666911228ae9cb2f3eb76ca989de2da5",
        "title": "钦慈宪肃皇太后挽辞  其三",
        "author": "黄裳",
        "content": "听断帘方捲，遗留事已传。\n继承知有后，建立许谁先。\n救弊趋中道，论功列上仙。\n九重空怨慕，霜露凤台前。",
        "dynasty": "宋",
        "collection_info": null
    },
    {
        "uuid": "02f7d3d85a6fcaeb4aa0c6d757c7f684",
        "title": "钦慈皇后挽辞  其一",
        "author": "黄裳",
        "content": "梦中怀日有谁知，莫恨真人下降迟。\n会合裕陵同祔处，因缘潜邸独飞时。\n九霄重引真仙仗，四海初传大母仪。\n怅望凤台山下去，东郊无计上金巵。",
        "dynasty": "宋",
        "collection_info": null
    },
    {
        "uuid": "721c0bc96a64905c260ba24de48a3a44",
        "title": "钦慈皇后挽辞  其二",
        "author": "黄裳",
        "content": "平日未霑天下养，芳春先弃域中游。\n昔从内令任思顺，今起东𣪁舜解忧。\n衣在果闻成赭色，书存尤喜见银鈎。\n懿围故事谁攀得，再幸仁皇御九州。",
        "dynasty": "宋",
        "collection_info": null
    },
    {
        "uuid": "0190eab0fd021e30a19fb30f866087c5",
        "title": "钦慈皇后挽辞  其三",
        "author": "黄裳",
        "content": "已传龙德与承休，果在丹台不可留。\n新册却埋千古玉，旧恩重起六宫秋。\n尊开围步松云远，荣到支陵雨露忧。\n三十六宫休说恨，谁知先作裕陵游。",
        "dynasty": "宋",
        "collection_info": null
    },
    {
        "uuid": "5f7b7325d3e06fe91a16befe0f781b03",
        "title": "曾鲁公挽辞",
        "author": "黄裳",
        "content": "曾侍前星在玉霄，兢为元老立清朝。\n重游西府羁羣虏，危坐东台鉴庶僚。\n扰扰万缘留事业，悠悠千载想风标。\n传家已有蓬莱客，何患于门到寂寥。",
        "dynasty": "宋",
        "collection_info": null
    },
    {
        "uuid": "052a1b3df03bca0ae298b555edc37320",
        "title": "王岐公挽辞  其一",
        "author": "黄裳",
        "content": "世事今朝了，天阍昨夜开。\n自当骑鹤去，谁更作霖来。\n宝座扶初日，灵光落上台。\n管弦空怅望，重盖几时回。",
        "dynasty": "宋",
        "collection_info": null
    },
    {
        "uuid": "4f465aeaac1fcbc87869732d8b0a58ef",
        "title": "王岐公挽辞  其二",
        "author": "黄裳",
        "content": "贰车登第日，秉轴盖棺时。\n未掩西陵土，先埋上相碑。\n白麻人已化，黄壤客空悲。\n岁晚林间趣，归侯想恨迟。",
        "dynasty": "宋",
        "collection_info": null
    },
    {
        "uuid": "9e605e08b41ac2d9c80c448fb29d3cb8",
        "title": "王岐公挽辞  其三",
        "author": "黄裳",
        "content": "鼎味难求和，龙髯忽许攀。\n应随先帝仗，已立太师班。\n人散沙堤悄，恩收客馆閒。\n风神岩兢秀，千古画图间。",
        "dynasty": "宋",
        "collection_info": null
    },
    {
        "uuid": "25949c39854c23258007139858357096",
        "title": "王岐公挽辞  其四",
        "author": "黄裳",
        "content": "富贵风波静，文章态度清。\n有缘登相府，无日出都城。\n彝鼎垂行止，金珠照死生。\n百年留不住，广阜暮烟横。",
        "dynasty": "宋",
        "collection_info": null
    },
    {
        "uuid": "396e141b8f904757b8c7c1cb3161ff0c",
        "title": "秦国夫人挽辞  其一",
        "author": "黄裳",
        "content": "三封皆大国，一子已重金。\n位到西枢重，春归寸草深。\n荣华缘忽断，寂寞路难寻。\n愁入韦沟境，回头月满林。",
        "dynasty": "宋",
        "collection_info": null
    },
    {
        "uuid": "db5653b3efd15d9911b17cbf7cc3ce60",
        "title": "秦国夫人挽辞  其二",
        "author": "黄裳",
        "content": "偕老人惆怅，秋深雁独哀。\n西风何处问，北首几时回。\n白日晞朝露，黄埃掩夜台。\n已辞班第一，内殿不须催。",
        "dynasty": "宋",
        "collection_info": null
    },
    {
        "uuid": "2ffc23ced345cae9569ecbeaf2ea6d2d",
        "title": "秦国夫人挽辞  其三",
        "author": "黄裳",
        "content": "慰使来三殿，浇觞走百官。\n送行千乘富，归宿万家宽。\n自今腾空往，谁能入定观。\n晓堂终不见，谁展佛书看。",
        "dynasty": "宋",
        "collection_info": null
    },
    {
        "uuid": "61d82ea97767496d0dc9773d7d3f7bee",
        "title": "安康郡夫人挽辞  其一",
        "author": "黄裳",
        "content": "未满中身寿，尤虚大国封。\n德明埋玉篆，魂冷卧银龙。\n漳水恨涵月，秋风悲入松。\n尘寰应不住，无处访遗踪。",
        "dynasty": "宋",
        "collection_info": null
    },
    {
        "uuid": "cbe7c7a8fc17755a86d5d90fb02a85e2",
        "title": "安康郡夫人挽辞  其二",
        "author": "黄裳",
        "content": "俄抛中馈世缘空，君子休悲老未同。\n不负大宁身后计，道山人出凯风中。",
        "dynasty": "宋",
        "collection_info": null
    },
    {
        "uuid": "471b126b558c4cd9988dbc7ac8e65f76",
        "title": "安康郡夫人挽辞  其三",
        "author": "黄裳",
        "content": "堂堂归处魏公家，纔饰笄珈日未斜。\n蒿里数声留不得，丰安松下早闻鸦。",
        "dynasty": "宋",
        "collection_info": null
    },
    {
        "uuid": "453dabf643b5e58dba8fb5495af02952",
        "title": "郭将军挽辞  其一",
        "author": "黄裳",
        "content": "新里秋声不忍闻，黄埃千古宋将军。\n东兵二百今何在，犹有西人想似云。",
        "dynasty": "宋",
        "collection_info": null
    },
    {
        "uuid": "4617846bef8cd3c54cd1edc64b48968b",
        "title": "郭将军挽辞  其二",
        "author": "黄裳",
        "content": "赳赳汾阳十世孙，胸中奇业与谁论。\n盖棺虽愧凌烟阁，犹有蕃豪说旧恩。",
        "dynasty": "宋",
        "collection_info": null
    },
    {
        "uuid": "1928edc15480479b4a73a895af0c3b45",
        "title": "郭将军挽辞  其三",
        "author": "黄裳",
        "content": "佛书看尽更何忧，不怨生前未是侯。\n日到中天春梦断，御风归去玉华秋。",
        "dynasty": "宋",
        "collection_info": null
    },
    {
        "uuid": "45435a62c0e151fc7ff763ce4db5dbc5",
        "title": "顾学正挽辞",
        "author": "黄裳",
        "content": "行人缘断绝，弔客泪纵横。\n白髮双亲重，青衫一命轻。\n仙丹谁际会，禅颂自分明。\n去住无寻处，今生与后生。",
        "dynasty": "宋",
        "collection_info": null
    },
    {
        "uuid": "cae79a7e17c7583556a06a1bfaee0f57",
        "title": "夫人陈氏挽辞  其一",
        "author": "黄裳",
        "content": "晓来悲接夜来欢，安不人惊梦不还。\n已御翔鸾天上去，委形空寄古楼山。",
        "dynasty": "宋",
        "collection_info": null
    },
    {
        "uuid": "23612162d222ca45a32102d4e6d11efa",
        "title": "夫人陈氏挽辞  其二",
        "author": "黄裳",
        "content": "宝奁人去月空寒，百岁荣华忽盖棺。\n万叶遗经香一篆，日华帘下与谁看。",
        "dynasty": "宋",
        "collection_info": null
    },
    {
        "uuid": "ef71aac3478c04633b6795767bfd05ba",
        "title": "夫人陈氏挽辞  其三",
        "author": "黄裳",
        "content": "北堂旁立两青衫，六十春风惬笑谈。\n追远亭前思不见，怨随霜露满山南。",
        "dynasty": "宋",
        "collection_info": null
    },
    {
        "uuid": "42b4d75b1db67b9bcf7bcd236110f765",
        "title": "陈朝议挽辞  其一",
        "author": "黄裳",
        "content": "箫鼓声中远远归，只因千里有庭闱。\n彭城君在今休望，黄髮樽前看綵衣。",
        "dynasty": "宋",
        "collection_info": null
    },
    {
        "uuid": "1350f384ec936174342fe603444243f8",
        "title": "陈朝议挽辞  其二",
        "author": "黄裳",
        "content": "六拥旌麾一梦阑，陈公桥上小棠间。\n挂冠桑梓情尤厚，谁愧遗形葬客山。",
        "dynasty": "宋",
        "collection_info": null
    },
    {
        "uuid": "0f7fcd25101f1fc70eba44e3ecebee58",
        "title": "陈朝议挽辞  其三",
        "author": "黄裳",
        "content": "从来风义不忧贫，累行纔踰七十春。\n世上荣枯沤影散，进阶空有帝纶新。",
        "dynasty": "宋",
        "collection_info": null
    },
    {
        "uuid": "8e990df59a4015fe936c95a95cc4c563",
        "title": "陈朝议挽辞  其四",
        "author": "黄裳",
        "content": "信到温陵不忍闻，使君何往尽沾巾。\n最高仙桂君家物，更起黉堂遗里人。",
        "dynasty": "宋",
        "collection_info": null
    },
    {
        "uuid": "92b22f74ad2ade5e3c2bda2e49c59be8",
        "title": "陈朝议挽辞  其五",
        "author": "黄裳",
        "content": "未及归来且胜游，忽闻庭木已经秋。\n罗源三十年遗爱，今作还山一日愁。",
        "dynasty": "宋",
        "collection_info": null
    },
    {
        "uuid": "3f62b3666dbd436cfbd11b07a24ef143",
        "title": "俞法曹挽辞  其一",
        "author": "黄裳",
        "content": "一息秋来误壮图，扬名身后喜诸孤。\n平生乐易归何处，恐逐清风落有无。",
        "dynasty": "宋",
        "collection_info": null
    },
    {
        "uuid": "eb85a25827b77f0b727af1271e213f2c",
        "title": "俞法曹挽辞  其二",
        "author": "黄裳",
        "content": "罇前故旧欢尤少，世上光阴惜未终。\n去岁书来曾说梦，攀龙应御九天风。",
        "dynasty": "宋",
        "collection_info": null
    },
    {
        "uuid": "2c9b1d3a044725ae199a1c02ae581988",
        "title": "陈达野母氏恭人挽辞  其一",
        "author": "黄裳",
        "content": "百度韶华少一年，有谁堂上可争先。\n锦衣养志归来早，报了春晖已独贤。",
        "dynasty": "宋",
        "collection_info": null
    },
    {
        "uuid": "4d91d3add010a0c49d0927493497e937",
        "title": "陈达野母氏恭人挽辞  其二",
        "author": "黄裳",
        "content": "眼明身健莫扶持，遽向华堂看綵衣。\n已共月明无认处，孝思休踊盖棺时。",
        "dynasty": "宋",
        "collection_info": null
    },
    {
        "uuid": "60fe786cc6a8579705dc4c298fee07ab",
        "title": "方彦稽母安仁县太君黄氏挽辞  其一",
        "author": "黄裳",
        "content": "文科名峻归宁日，卿部官高致养时。\n罔极是恩谁报得，更缘霜露有余悲。",
        "dynasty": "宋",
        "collection_info": null
    },
    {
        "uuid": "88e682cdbdd2873fd1a0cc63abbcbbdd",
        "title": "方彦稽母安仁县太君黄氏挽辞  其二",
        "author": "黄裳",
        "content": "八十三年妇德成，綵衣欢笑过浮生。\n含虚台上寻仙侣，濑口愁人月自明。",
        "dynasty": "宋",
        "collection_info": null
    },
    {
        "uuid": "3b28325cf6c778b98dd26e0dfcc9295f",
        "title": "方彦稽母安仁县太君黄氏挽辞  其三",
        "author": "黄裳",
        "content": "来处缘应异，归时寿已稀。\n校雠孙继子，无限是春晖。",
        "dynasty": "宋",
        "collection_info": null
    },
    {
        "uuid": "5b56aec830de681e423e631809e44076",
        "title": "方彦稽母安仁县太君黄氏挽辞  其四",
        "author": "黄裳",
        "content": "数终还是福，道尽更何言。\n子到康民处，方知鞠育恩。",
        "dynasty": "宋",
        "collection_info": null
    },
    {
        "uuid": "77a0ae41b03075374c48167c0214403a",
        "title": "寿安太君挽辞",
        "author": "黄裳",
        "content": "荣知随养去，恨向盖棺归。\n故里三千远，浮生七十稀。\n晓台空匣鑑，秋露谩沾衣。\n相伴勤田上，残蟾与夕晖。",
        "dynasty": "宋",
        "collection_info": null
    },
    {
        "uuid": "d2353bdd8438f24727a278ed6f9d2b1e",
        "title": "章银青挽辞",
        "author": "黄裳",
        "content": "八十六年尽，竈中丹未成。\n贰车归去勇，辟谷老来清。\n寂寂水天境，悠悠春露情。\n扬名尤有子，身后许谁争。",
        "dynasty": "宋",
        "collection_info": null
    },
    {
        "uuid": "4591534f0241ebff1fdd20ec04efc03a",
        "title": "悼张公实",
        "author": "黄裳",
        "content": "六十三年素自知，人生如此更何疑。\n调诙常为供狂笑，骚雅偏能斲小诗。\n悼子杳冥归往路，悔予轻易别离时。\n水云村记相期事，虽到家山已恨迟。",
        "dynasty": "宋",
        "collection_info": null
    },
    {
        "uuid": "0a57259587740856ec77f1cc5b07d34b",
        "title": "悼陈伯修殿院  其一",
        "author": "黄裳",
        "content": "尘劳常共笑，怱遽忽相违。\n已失重归约，应无再见时。\n短长前事定，来去几人知。\n阴籍更何累，惟余身后悲。",
        "dynasty": "宋",
        "collection_info": null
    },
    {
        "uuid": "baa9445c566408d9e2673568b373e376",
        "title": "悼陈伯修殿院  其二",
        "author": "黄裳",
        "content": "喜从杨子过江湄，惹起浮生一段悲。\n不见武林吟笑侣，却来京口看铭诗。",
        "dynasty": "宋",
        "collection_info": null
    },
    {
        "uuid": "a3aa56871df2b314b84d45962a7ffc17",
        "title": "悼陈伯修殿院  其三",
        "author": "黄裳",
        "content": "少年科第少能攀，未及登庸梦已阑。\n岂意盖棺尤有地，于飞同在戏鱼山。",
        "dynasty": "宋",
        "collection_info": null
    },
    {
        "uuid": "1c532164a0414977345579d02cf38aaf",
        "title": "悼陈先之博士",
        "author": "黄裳",
        "content": "五行纔悟已忘筌，妙旨知谁更得传。\n梦幻去时无别苦，旌幢归处有前缘。\n寂寥月伴松楸室，悽怆人逢雨露天。\n尚记辱书来见报，春回寒谷未踰年。",
        "dynasty": "宋",
        "collection_info": null
    },
    {
        "uuid": "3bb7a815c2b4818a12f4c429cb348fa5",
        "title": "悼李承议",
        "author": "黄裳",
        "content": "去后家山宴未阑，已闻忙盖旅中棺。\n几多言笑情先断，些小穷通梦已残。\n友爱方嗟离别易，子贤休恤继承难。\n曾相从处应留恨，未结松庵弃外观。",
        "dynasty": "宋",
        "collection_info": null
    },
    {
        "uuid": "f89cf8af9ff66bb706cbbaa1fbd5a5b4",
        "title": "哭陈商老",
        "author": "黄裳",
        "content": "浮云前事定，壮志此生休。\n梦冷水中月，文高天上楼。\n冥冥谁造物，衮衮自封侯。\n南国一缄破，西风双泪流。",
        "dynasty": "宋",
        "collection_info": null
    },
    {
        "uuid": "290cb9c844d225b34b8810acc8daa905",
        "title": "六祖传付偈颂 初祖 其一",
        "author": "黄裳",
        "content": "一花迦叶离尘果，四卷楞伽助道书。\n莫谓竺干天样远，片云归去祇须臾。",
        "dynasty": "宋",
        "collection_info": null
    },
    {
        "uuid": "8caf016eb024976c456d9d6e6904b2d6",
        "title": "六祖传付偈颂 初祖 其二",
        "author": "黄裳",
        "content": "谁知花叶一中生，二气相催果自成。\n体了色空无觅处，有时人说见还婴。",
        "dynasty": "宋",
        "collection_info": null
    },
    {
        "uuid": "6c8046f9b7b6718c1cc1f977ca524463",
        "title": "六祖传付偈颂 初祖 其三",
        "author": "黄裳",
        "content": "大乘气象已相扶，吾意方终道不孤。\n秀出五峰尘下少，中华先许到真如。",
        "dynasty": "宋",
        "collection_info": null
    },
    {
        "uuid": "43494942c9688dc64101b4c8bf6a77ad",
        "title": "六祖传付偈颂 初祖 其四",
        "author": "黄裳",
        "content": "日用中来体已亲，平常是道岂须陈。\n得吾髓处无他事，拟议三人且觅真。",
        "dynasty": "宋",
        "collection_info": null
    },
    {
        "uuid": "d600ad4dc602e53a0e0ba60e49b0e3a3",
        "title": "六祖传付偈颂 初祖 其五",
        "author": "黄裳",
        "content": "安心惟在觅心时，后世支尘两自欺。\n寄语禅林休歇去，古来仙圣本无为。",
        "dynasty": "宋",
        "collection_info": null
    },
    {
        "uuid": "66c43cb235693939e146129d1aea2f16",
        "title": "六祖传付偈颂 初祖 其六",
        "author": "黄裳",
        "content": "本来无一亦无华，都向真空是一家。\n闻说一花还共笑，宁甘鬼窟作生涯。",
        "dynasty": "宋",
        "collection_info": null
    },
    {
        "uuid": "97b73ce4b67ee79dc15181631fecbfd9",
        "title": "六祖传付偈颂 初祖 其七",
        "author": "黄裳",
        "content": "如意珠，舍利子，建立法身无二理。\n发明道果独为师，长养圣胎谁得旨。\n六物名同实非异，微妙如来出尘计。\n一念中含一点来，太无根种岂须猜。\n谁尸五运催神化，忽见天花五叶开。\n含万类，贯三界，无无无有非私解。\n法轮如我神气精，尘世通他来去在。\n九年转了大还丹，世间无价人难买。",
        "dynasty": "宋",
        "collection_info": null
    },
    {
        "uuid": "fbe1d218be209bdca710a0bf5fcf3e53",
        "title": "六祖传付偈颂 初祖 其八",
        "author": "黄裳",
        "content": "参禅须向坐禅人，本末相通可了真。\n二念回机都扫尽，干坤犹在一微尘。",
        "dynasty": "宋",
        "collection_info": null
    },
    {
        "uuid": "202a9e749ab51d3fde36fa463686fab1",
        "title": "六祖传付偈颂 初祖 其九",
        "author": "黄裳",
        "content": "精传神气一传精，性命于中附会成。\n道世浑沦窥不破，更从何处觅无生。",
        "dynasty": "宋",
        "collection_info": null
    },
    {
        "uuid": "27f652e1133c0076da2c732789775655",
        "title": "六祖传付偈颂 初祖 其一○",
        "author": "黄裳",
        "content": "精传神气一传精，含作真空万化行。\n是物此中来与去，莫持偏性作圆成。",
        "dynasty": "宋",
        "collection_info": null
    },
    {
        "uuid": "e27283cc9c7144469064ac14069df37c",
        "title": "六祖传付偈颂 初祖 其一一",
        "author": "黄裳",
        "content": "天游杳杳海漫漫，无有无无是道观。\n大法药兼心地要，两门都作混成看。",
        "dynasty": "宋",
        "collection_info": null
    },
    {
        "uuid": "8e9e97a6cd7a1abe34478956004af1f4",
        "title": "六祖传付偈颂 初祖 其一二",
        "author": "黄裳",
        "content": "神光中见一还婴，非外非中已混成。\n忽向玉炉飞上去，数声灵鹊夜来惊。",
        "dynasty": "宋",
        "collection_info": null
    },
    {
        "uuid": "b2d3e1b5a9c457ab43130fa06ab0f419",
        "title": "六祖传付偈颂 初祖 其一三",
        "author": "黄裳",
        "content": "万枝灯，千江月，一灯传，一月摄。\n莫知根种有虚空，祇见祥光无断绝。\n三千世界掌中知，百亿化身天下说。\n秘密岂当容易谈，一臂尤轻冷欺雪。",
        "dynasty": "宋",
        "collection_info": null
    },
    {
        "uuid": "c632acd9ef2b350787347f1c8dbb8c6f",
        "title": "六祖传付偈颂 二祖 其一",
        "author": "黄裳",
        "content": "有地有花空具色，无花无种色含空。\n混成一物谁圆就，但向无言一化工。",
        "dynasty": "宋",
        "collection_info": null
    },
    {
        "uuid": "739708681997879dcb50a457202ba8fd",
        "title": "六祖传付偈颂 二祖 其二",
        "author": "黄裳",
        "content": "受果时来合见仙，香山禅定想多年。\n少林得旨圆融了，不在中间与两边。",
        "dynasty": "宋",
        "collection_info": null
    },
    {
        "uuid": "8992411c0c915e53bbfe1b2c14972698",
        "title": "六祖传付偈颂 二祖 其三",
        "author": "黄裳",
        "content": "华岂曾生种亦无，迩来何事得神珠。\n尘凡不悟无为旨，但笑高人一似愚。",
        "dynasty": "宋",
        "collection_info": null
    },
    {
        "uuid": "fe85f3d61c959f3da77c33a47b31dc1f",
        "title": "六祖传付偈颂 二祖 其四",
        "author": "黄裳",
        "content": "曾穷庄易到源渊，三教从来共本根。\n自到少林应已悟，后来谁为晓宗门。",
        "dynasty": "宋",
        "collection_info": null
    },
    {
        "uuid": "6342879166b1be1400754fe0ee1f394f",
        "title": "六祖传付偈颂 二祖 其五",
        "author": "黄裳",
        "content": "宿来缘累尚相拘，何事圆成未自如。\n十地三乘谁便了，了时犹待到无无。",
        "dynasty": "宋",
        "collection_info": null
    },
    {
        "uuid": "2dfd8aaccadff4084d4a63da3ae8a6bb",
        "title": "六祖传付偈颂 三祖 其一",
        "author": "黄裳",
        "content": "入道从来自有缘，许谁心地是金仙。\n如来止止教休说，妙法难思莫妄传。",
        "dynasty": "宋",
        "collection_info": null
    },
    {
        "uuid": "96e8647819347ccfa102491c5d9a89f5",
        "title": "六祖传付偈颂 三祖 其二",
        "author": "黄裳",
        "content": "衣法曾传莫己知，两山禅定了何疑。\n本无一物非何有，大道宁嫌得小儿。",
        "dynasty": "宋",
        "collection_info": null
    },
    {
        "uuid": "3c36ab71b1485b814f050879dc3032e4",
        "title": "六祖传付偈颂 三祖 其三",
        "author": "黄裳",
        "content": "地种精华总是无，无中和会一神珠。\n前缘谁是传衣子，水月如心可上图。",
        "dynasty": "宋",
        "collection_info": null
    },
    {
        "uuid": "5144443bb969ee613fda9c1b64700d56",
        "title": "六祖传付偈颂 四祖 其一",
        "author": "黄裳",
        "content": "万宝收还万合中，更寻心地亦还空。\n紫云盖下已呈瑞，佛法一枝谁与同。",
        "dynasty": "宋",
        "collection_info": null
    },
    {
        "uuid": "b7dd9ab84b94b0511c8fe7431174600c",
        "title": "六祖传付偈颂 四祖 其二",
        "author": "黄裳",
        "content": "路上相逢即是缘，心知衣法有人传。\n真成浄土含诸种，直到生生始得仙。",
        "dynasty": "宋",
        "collection_info": null
    },
    {
        "uuid": "7c03a668f207b649ef580d4bdeb1aad8",
        "title": "六祖传付偈颂 四祖 其三",
        "author": "黄裳",
        "content": "解脱门中宿已知，种花生性岂须期。\n诏书四反终难起，不要浮名不待时。",
        "dynasty": "宋",
        "collection_info": null
    },
    {
        "uuid": "2abcb4f76b598b763565cb2228340e2b",
        "title": "六祖传付偈颂 五祖 其一",
        "author": "黄裳",
        "content": "情种俱收入混成，还并四事得无生。\n字虽不识人休笑，壁上留题已可惊。",
        "dynasty": "宋",
        "collection_info": null
    },
    {
        "uuid": "7a398bff844380a5e9f32fb9e574c930",
        "title": "六祖传付偈颂 五祖 其二",
        "author": "黄裳",
        "content": "无生无种菩提就，非佛非心混沌成。\n欲说性空何处觅，可怜禅律谩相争。",
        "dynasty": "宋",
        "collection_info": null
    },
    {
        "uuid": "c034f515975b3bd725e51b08d7f71e89",
        "title": "六祖传付偈颂 五祖 其三",
        "author": "黄裳",
        "content": "形生收摄出尘笼，一颗圆光色与空。\n槽厂有人来作祖，自然吟入太无中。",
        "dynasty": "宋",
        "collection_info": null
    },
    {
        "uuid": "6ff04c1ebfd64ad1a7c26b848c37ad81",
        "title": "六祖传付偈颂 五祖 其四",
        "author": "黄裳",
        "content": "尘埃可佛是修时，无物无修秀也知。\n欲说菩提符祖意，圆明来处想曾窥。",
        "dynasty": "宋",
        "collection_info": null
    },
    {
        "uuid": "a116174f55e3f1dc5eb1e4119297ccec",
        "title": "六祖传付偈颂 六祖 其一",
        "author": "黄裳",
        "content": "顿悟花情有几人，源流相远却非真。\n须知佛性无南北，芥子中藏万法轮。",
        "dynasty": "宋",
        "collection_info": null
    },
    {
        "uuid": "ab961063ab081ce95f77d71d92eb3bc3",
        "title": "六祖传付偈颂 六祖 其二",
        "author": "黄裳",
        "content": "泰定犹忘相行深，种华当向此中生。\n坐禅只恐人无证，得旨须教矿作金。",
        "dynasty": "宋",
        "collection_info": null
    },
    {
        "uuid": "03ba77cca3c5b61865215191cb7bd64e",
        "title": "六祖传付偈颂 六祖 其三",
        "author": "黄裳",
        "content": "下种人来地有因，若非因地若轻陈。\n曾将此子教谁种，安解参同向吕真。",
        "dynasty": "宋",
        "collection_info": null
    },
    {
        "uuid": "1f0d3d3c8c46dff6acead75794b6335f",
        "title": "六祖传付偈颂 六祖 其四",
        "author": "黄裳",
        "content": "从来生灭本因心，旁出纷纷没处寻。\n无性无心方是道，执空谁可脱浮沉。",
        "dynasty": "宋",
        "collection_info": null
    },
    {
        "uuid": "7b36ebef703d2048c9d5881bac17e87a",
        "title": "六祖传付偈颂 六祖 其五",
        "author": "黄裳",
        "content": "法身行止本来无，叶落归根是幻躯。\n生灭已除还寂灭，有情相感莫踟蹰。",
        "dynasty": "宋",
        "collection_info": null
    },
    {
        "uuid": "b26ee135ab1cb4bfc1b9b3c416456a02",
        "title": "六祖传付偈颂 六祖 其六",
        "author": "黄裳",
        "content": "曾戒观空与坐禅，惟因唐使说真筌。\n九年面壁谁能少，秘密先当得祖传。",
        "dynasty": "宋",
        "collection_info": null
    },
    {
        "uuid": "3f49a9b278fa31692a7da736ddcf2ffd",
        "title": "六祖传付偈颂 六祖 其七",
        "author": "黄裳",
        "content": "妙了形神更有人，不须捐下梦中身。\n逍遥便作丹台客，谁悟三丹有二真。",
        "dynasty": "宋",
        "collection_info": null
    },
    {
        "uuid": "252de638852c382098a313f84ae49298",
        "title": "六祖传付偈颂 六祖 其八",
        "author": "黄裳",
        "content": "大事从来夙有因，太空全是气精神。\n牟尼莫怪无人问，作用皆云已得真。",
        "dynasty": "宋",
        "collection_info": null
    },
    {
        "uuid": "fdc0f5284836ee8d81f2d20eb16fdfdf",
        "title": "六祖传付偈颂 六祖 其九",
        "author": "黄裳",
        "content": "圆妙高人觉已通，便辞归去谩参同。\n一篇证道谁能赛，不谓唐僧有此风。",
        "dynasty": "宋",
        "collection_info": null
    },
    {
        "uuid": "5b27bc78dc372ff6316d1340d4621daf",
        "title": "六祖传付偈颂 六祖 其一○",
        "author": "黄裳",
        "content": "道果天成岂可猜，圆光何处更寻台。\n性为妙种心为地，况有慈云作雨来。",
        "dynasty": "宋",
        "collection_info": null
    },
    {
        "uuid": "c1136cc5654c27536b8ef2286b9e3520",
        "title": "泗洲颂",
        "author": "黄裳",
        "content": "十数运行天与地，五气生成入无始。\n混成惟一数相寻，十一观音生一体。\n耳如目，听如视，通身是眼谁能计，观尽十方无巨细。\n有时塔上耸人看，妙用无方乃余事。",
        "dynasty": "宋",
        "collection_info": null
    },
    {
        "uuid": "c804da264b78045ae54ed04d51953292",
        "title": "上天竺思尚真讚",
        "author": "黄裳",
        "content": "貌像虽相似，水中空捉月。\n非教亦非禅，使我如何说。",
        "dynasty": "宋",
        "collection_info": null
    },
    {
        "uuid": "b3c646ff7221ec0e29d616ef4fcd193a",
        "title": "读头陀安文颂",
        "author": "黄裳",
        "content": "九九八十一，圆明体如日。\n岂是空说禅，精魂中扫迹。\n立道须当修，九九八十一。\n性见与意会，如何体空色。",
        "dynasty": "宋",
        "collection_info": null
    },
    {
        "uuid": "d62f5a876a5b105d57f6a4f5e6c34e70",
        "title": "朱氏天和堂",
        "author": "黄裳",
        "content": "谷水悠悠水天阔，绿竹漪漪玉龙活。\n天和堂在翠微中，堂上谁夸青琐闼。\n二俊昔为才所驱，未识危邦何太愚。\n轻抱雄文走西洛，漫劳黄耳寻中吴。\n岂谓七百有余载，乃获夫子营我庐。\n能向平时脱羁络，为悟浮云此生错。\n通道益深醉隠亭，载鹏风厚逍遥阁。\n万累纷纷无处寻，须信天和有斯乐。\n彼哉二俊胡不归，空叹华亭数声鹤。",
        "dynasty": "宋",
        "collection_info": null
    },
    {
        "uuid": "7ff89c517735dc54212793226f01501f",
        "title": "雷击南剑州谯门柱",
        "author": "黄裳",
        "content": "风雷昨夜破枯株，借问天公有意无。\n莫是卧龙踪迹困，放开头角入亨衢。",
        "dynasty": "宋",
        "collection_info": null
    },
    {
        "uuid": "f0ee854c900e0d31c42a5847f62e015e",
        "title": "朝元阁",
        "author": "黄裳",
        "content": "东别家山十六程，晓来和月到华清。\n朝元阁下西风急，都入长杨作雨声。",
        "dynasty": "宋",
        "collection_info": null
    },
    {
        "uuid": "f8d3d04de20359e4741e17bee7ff9a9b",
        "title": "赠探花郎",
        "author": "黄裳",
        "content": "探花车骑似游龙，未入桃源先阆风。\n衫上十分新染翠，衣间一点半开红。\n身如骥子无双俊，人报鳌山第几宫。\n便是醉仙何处去，上林园在五云中。",
        "dynasty": "宋",
        "collection_info": null
    },
    {
        "uuid": "cab4c736eddba5ebee34e379c6f1b824",
        "title": "楼钥水月图",
        "author": "黄裳",
        "content": "具美杯残意未休，相将重上望湖楼。\n楼台忽已居平地，风月何曾识旧游。\n更挈酒樽过水月，坐增诗兴满沧洲。\n春风共约新桥畔，遥拜双龙万斛舟。",
        "dynasty": "宋",
        "collection_info": null
    },
    {
        "uuid": "dbca69f3c2f616581005b65dcc9fb8b9",
        "title": "句  其一",
        "author": "黄裳",
        "content": "任尔巍峨千万丈，也须还我上头行。",
        "dynasty": "宋",
        "collection_info": null
    },
    {
        "uuid": "a2c3e7a9627948b00ec381a81a905e36",
        "title": "句  其二",
        "author": "黄裳",
        "content": "凌波应作水中仙。",
        "dynasty": "宋",
        "collection_info": null
    },
    {
        "uuid": "f79331201eeacc5e9fcbda9ec5aaea2b",
        "title": "句  其三",
        "author": "黄裳",
        "content": "朝元阁成老君现。",
        "dynasty": "宋",
        "collection_info": null
    },
    {
        "uuid": "76ecdb549099096e95b90414bc646c93",
        "title": "偕冕仲雪中联句",
        "author": "王道观",
        "content": "无正文。",
        "dynasty": "宋",
        "collection_info": null
    },
    {
        "uuid": "82eb1f2fc3eb9d70eba2fd0e67f93461",
        "title": "梳洗台",
        "author": "王震",
        "content": "俗缘磨未尽，空山傍妆台。\n溪云惹粉黛，岩花宝靥开。",
        "dynasty": "宋",
        "collection_info": null
    },
    {
        "uuid": "bfdf95b9d18015f6a1deb696f66f33ca",
        "title": "雪",
        "author": "王震",
        "content": "未送余寒归嶰谷，先传春信到花丛。\n侵凌竹色回新绿，点注梅梢破小红。",
        "dynasty": "宋",
        "collection_info": null
    },
    {
        "uuid": "ae93dbba3b57613befe4289935a4f7c2",
        "title": "句  其一",
        "author": "张仲时",
        "content": "太平功业属男儿，虹蜺万丈云中气。",
        "dynasty": "宋",
        "collection_info": null
    },
    {
        "uuid": "643489e21fb4fea4c287e3a972c7d578",
        "title": "句  其二",
        "author": "张仲时",
        "content": "一源湛湛攀清疏，今日樽前逢一笑。",
        "dynasty": "宋",
        "collection_info": null
    },
    {
        "uuid": "e265c111989748e723507ae58e8f6687",
        "title": "留题大云寺石洞",
        "author": "邓□诰",
        "content": "大云阴洞石崭然，跳攫□□万状全。\n□海丑神殭且死，吴江恚浪冻来坚。\n元功□物窥天藴，巨手题诗玩化权。\n勿讶荒唐非格调，勾□傲吏醉成篇。",
        "dynasty": "宋",
        "collection_info": null
    },
    {
        "uuid": "a7bbe91db85e739f94f27fd819d60f3a",
        "title": "和慎思诗呈同院诸公  其一",
        "author": "商倚",
        "content": "秋日同文馆，羣贤道足依。\n心游黄卷静，目送白云归。\n宝玉荆山尽，文星禁掖稀。\n清谈欣屡接，纷若落琼玑。",
        "dynasty": "宋",
        "collection_info": null
    },
    {
        "uuid": "53dabae03ad8db8b00d618d4c2514a1e",
        "title": "和慎思诗呈同院诸公  其二",
        "author": "商倚",
        "content": "秋日同文馆，云沉夕照光。\n蛩吟阶下草，萤照屋间梁。\n卧月搜诗句，挑灯认药囊。\n夜阑独衾枕，归梦楚山长。",
        "dynasty": "宋",
        "collection_info": null
    },
    {
        "uuid": "0d8c8ece8e4ba8c964dd6472b847d227",
        "title": "和慎思诗呈同院诸公  其三",
        "author": "商倚",
        "content": "秋日同文馆，愁肠夜九回。\n图书堆枕畔，歌吹隔墙隈。\n宿鸟翻枝去，凉风带雨来。\n新诗劳见寄，难继谪仙才。",
        "dynasty": "宋",
        "collection_info": null
    },
    {
        "uuid": "c7ecd425afd4e98f141c532ab61f2ae1",
        "title": "和慎思诗呈同院诸公  其四",
        "author": "商倚",
        "content": "秋日同文馆，羣书昼可依。\n衰迟多病在，留滞故园归。\n但怕酒杯满，莫教诗卷稀。\n惟羞狂斐句，瓦砾报珍玑。",
        "dynasty": "宋",
        "collection_info": null
    },
    {
        "uuid": "5bb37fcbc529f46b9cdf81d61536bc44",
        "title": "和慎思诗呈同院诸公  其五",
        "author": "商倚",
        "content": "秋日同文馆，晨晖带冷光。\n綵云瞻凤阙，细雨忆鱼梁。\n久事班超笔，空嗟赵壹囊。\n帘閒坐无语，千丈旅愁长。",
        "dynasty": "宋",
        "collection_info": null
    },
    {
        "uuid": "1d3d6810567364320cc4edde1ea715d3",
        "title": "和慎思诗呈同院诸公  其六",
        "author": "商倚",
        "content": "秋日同文馆，西风昨夜回。\n燕巢留屋角，蛛网挂墙隈。\n书任边韶懒，诗惭匡鼎来。\n人人皆抱璞，谁是济川才。",
        "dynasty": "宋",
        "collection_info": null
    },
    {
        "uuid": "70b07bff821d88b285bd7fa83231aadf",
        "title": "和慎思秋日同文馆  其一",
        "author": "商倚",
        "content": "秋日同文馆，高堂燕集齐。\n杯盘供鲁酒，殽核欠张梨。\n杨孟持新论，韩庄鄙旧题。\n须知宗匠手，文采冠朝闺。",
        "dynasty": "宋",
        "collection_info": null
    },
    {
        "uuid": "40af8c3879e5aea903a11c43a6d2cc15",
        "title": "和慎思秋日同文馆  其二",
        "author": "商倚",
        "content": "秋日同文馆，何人独擅场。\n养莪方在沚，琢玉已成章。\n笔列千锋阵，庭焚一炷香。\n得贤从此始，岂特致民康。",
        "dynasty": "宋",
        "collection_info": null
    },
    {
        "uuid": "8358c243e5640e8c69162a1f9549ae95",
        "title": "和慎思秋日同文馆  其三",
        "author": "商倚",
        "content": "秋日同文馆，栖林看晚鸡。\n斗垂宫殿北，月转户庭西。\n酒劝杯中渌，诗分烛下题。\n何时还九陌，细雨莫成泥。",
        "dynasty": "宋",
        "collection_info": null
    },
    {
        "uuid": "712073f224c950b6cbf3f365ee5d60a3",
        "title": "和慎思未试即事杂书率用秋日同文馆为首句  其一",
        "author": "商倚",
        "content": "气候逢秋晏，蛩鸣入户闱。\n檐空看雀斗，天阔暮鸦归。\n风急飘庭叶，寒光着客衣。\n重阳故人境，应念赏心违。",
        "dynasty": "宋",
        "collection_info": null
    },
    {
        "uuid": "b1f5057cdd736bc146ebfe7de5abb9f5",
        "title": "和慎思未试即事杂书率用秋日同文馆为首句  其二",
        "author": "商倚",
        "content": "门深廛市远，幽寂兴何长。\n径菊晴披艷，窗风晚逗凉。\n圣经閒裏醉，尘锁梦中忘。\n更苦年来病，时看肘后方。",
        "dynasty": "宋",
        "collection_info": null
    },
    {
        "uuid": "debe927742944a426fcc0f79441e6067",
        "title": "和慎思未试即事杂书率用秋日同文馆为首句  其三",
        "author": "商倚",
        "content": "旁舍回廊接，重帘昼日开。\n鸣蝉随雨退，疏雁拂云来。\n吟兴降难韵，羁怀寄浅杯。\n惊飙渐凄紧，又欲作寒媒。",
        "dynasty": "宋",
        "collection_info": null
    },
    {
        "uuid": "445577136fa474f9d8fc688da4cab140",
        "title": "和慎思初入试院",
        "author": "商倚",
        "content": "承诏抡材敢倦行，广庭深锁待羣英。\n分场自敌三千客，决胜谁降七十城。\n夜案尚閒涂卷笔，晓堂方听读书声。\n归时还有黄花否，已觉秋风满袖生。",
        "dynasty": "宋",
        "collection_info": null
    },
    {
        "uuid": "4f07f0c6a9b6955235db8730ebffd873",
        "title": "次韵余干试院即事呈诸公",
        "author": "商倚",
        "content": "风生帘幕撼层波，况值清秋一半过。\n堂上簪裾方鹭集，案间图史已星罗。\n东篱采菊朝尝酒，北里吹竽夜听歌。\n早晚奏名闻黼坐，望中无奈白云何。",
        "dynasty": "宋",
        "collection_info": null
    },
    {
        "uuid": "74be1b62fde8850c8d6db378598d5ae2",
        "title": "再呈慎思诸公兼以言怀",
        "author": "商倚",
        "content": "南窗寂若隠山河，时枉金门步见过。\n谈笑且看挥麈玉，篇章宁惜洒笺罗。\n已羞轩冕婴身住，更问功名抚剑歌。\n赊得凉秋好风月，不成吟醉奈愁何。",
        "dynasty": "宋",
        "collection_info": null
    },
    {
        "uuid": "a33c5c2bab6452f5fb477eafb1c5cb41",
        "title": "次韵重九之什  其一",
        "author": "商倚",
        "content": "英豪献策广庭中，问辨纷纷似叩钟。\n名奏九重书密上，士欣千载运亲逢。\n鶑鸣定获乔林乐，凤举应容众羽从。\n盛世文章由此变，坐看风俗反醇浓。",
        "dynasty": "宋",
        "collection_info": null
    },
    {
        "uuid": "b223dc78133387c8d7c3891b99ec8d56",
        "title": "次韵重九之什  其二",
        "author": "商倚",
        "content": "昔年此日故园东，烂醉牛山到暮钟。\n已往光阴那再得，如今羁旅又重逢。\n渊明把菊情虽厚，子美登台愿莫从。\n且看羣书欹枕卧，病多仍负酒杯浓。",
        "dynasty": "宋",
        "collection_info": null
    },
    {
        "uuid": "4b7aa4307e391984ad99cb33a864bd13",
        "title": "和慎思同舍问及故山景物用钟字韵诗以答",
        "author": "商倚",
        "content": "先生家住翠微峰，万卷诗书酒一钟。\n壁挂葛巾无客到，云藏古洞有仙逢。\n溪边晚钓呼鸥伴，花底春吟引鹤从。\n只恐旧山归未得，帝恩朝夕露浓浓。",
        "dynasty": "宋",
        "collection_info": null
    },
    {
        "uuid": "6d38cdbc2a1b90f99bbfa0ccb3775b12",
        "title": "题万年妙莲阁",
        "author": "吕仲甫",
        "content": "千尺杉前帝释宫，种莲不用百花丛。\n石桥路近横天外，池水光寒坐槛中。\n红日几窗新活计，白云香火旧家风。\n虎溪社客今憔悴，此意凭谁谢远公。",
        "dynasty": "宋",
        "collection_info": null
    },
    {
        "uuid": "43edee0ef1af7e24757c461973b8e5d1",
        "title": "送罗正之年兄出使二浙",
        "author": "吕仲甫",
        "content": "锡马恩随汴楫浮，过家身近石桥游。\n勤劳王事甘胼手，磨琢风骚苦白头。\n浙水鱼龙移窟宅，浚郊陂泽变田畴。\n使君亮直人知少，好笑封侯曲似鈎。",
        "dynasty": "宋",
        "collection_info": null
    },
    {
        "uuid": "cfdc834435ac4f7a86f6956d3f6a1cb7",
        "title": "送程给事知越州",
        "author": "余中",
        "content": "会稽太守垂金鱼，玉杯宴客离京都。\n曾骑天马出沙漠，万里行冰渡河朔。\n归来却厌承明庐，欲学鸱夷蹈寥廓。\n三吴风物故乡关，人望旌旗何日还。\n壶浆劳问有耆老，杖策登临知旧山。\n清江一水分吴越，越山岧峣更孤绝。\n禹穴烟霞翠不收，往往云中见仙阙。\n秋风剡溪生早凉，鑑湖一夜飞清霜。\n綵舟繫缆浣纱石，绮筵应得调笙篁。\n此时诗兴谁能御，照耀骊珠月宫吐。\n祇恐彤庭急诏催，桃源不许长为主。\n都门疏雨柳轻明，送客萧萧千马鸣。\n须臾画鹢东飞去，欻见淮山天外青。",
        "dynasty": "宋",
        "collection_info": null
    },
    {
        "uuid": "f1b9618f29bf3fb7a1cf3117d9b7d1f5",
        "title": "归田",
        "author": "徐绩",
        "content": "悬车疏上动龙颜，几度陈辞始放还。\n敢忆溪山孤圣眷，只缘衰病乞身闲。\n都门祖饯心情剧，里舍招邀礼数删。\n最喜儿孙解农事，稻花香满旧田间。",
        "dynasty": "宋",
        "collection_info": null
    },
    {
        "uuid": "0045853a9c2bfc1a893e0f857af6f599",
        "title": "望旧庐有感",
        "author": "叶涛",
        "content": "重来旧屋谁为主，江令萧条叹独存。\n已愧问人纔知路，更悲无柳可知门。\n舟车到处成家宅，岁月惟惊长子孙。\n孤客滥巾非得已，故交零落与谁论。",
        "dynasty": "宋",
        "collection_info": null
    },
    {
        "uuid": "f95ebddcf8baf9d09c00b224df4c1b2b",
        "title": "句",
        "author": "叶涛",
        "content": "碾成天上龙兼凤，煮出人间蟹与虾。",
        "dynasty": "宋",
        "collection_info": null
    },
    {
        "uuid": "006703cabf886f05616f9e0c34269750",
        "title": "题壁绝句",
        "author": "龚程",
        "content": "月度疏櫺起更慵，坐听澄照五更钟。\n却思潮上西兴急，风遶山前万箇松。",
        "dynasty": "宋",
        "collection_info": null
    },
    {
        "uuid": "de45edf846899e022495d05875e0d5af",
        "title": "题永庆院一览亭",
        "author": "丁注",
        "content": "插迥飞檐耸，凌虚迭砌危。\n四天栏下揖，万象掌中窥。\n目力不到处，云容无尽时。\n尘尘皆胜事，凭槛几人知。",
        "dynasty": "宋",
        "collection_info": null
    },
    {
        "uuid": "361c15217d9c8310eb02af5357a37b29",
        "title": "真觉院",
        "author": "夏臻",
        "content": "半天闻梵唱，一径踏松阴。\n起石云千仞，悬空瀑万寻。",
        "dynasty": "宋",
        "collection_info": null
    },
    {
        "uuid": "783609e9d3cd4278bd650d4f92d153cd",
        "title": "题竹轩",
        "author": "吴亶",
        "content": "虚室澄心近竹开，雪中无事共徘徊。\n不须翠柏亭前见，自有清风座上来。\n林小未宜轻瘦节，岁寒方可看高材。\n支公适好诚何在，岂谓香严击俊雷。",
        "dynasty": "宋",
        "collection_info": null
    },
    {
        "uuid": "d98dcba5a004ac9f86513505652cc8bd",
        "title": "题张公翊清溪图",
        "author": "张励",
        "content": "九华鬰兮江南山，清溪下兮贯山间。\n江北骛兮溪东旋，浊汤汤兮清漫漫。\n山几转兮水几盘，近交臂兮远连环。\n决天末兮浮云端，齐之山兮秋之浦。\n景晦明兮气吞吐，草木蓊兮媚林莽。\n绣屏张兮翠绡舞，深窈窕兮掩幽坞。\n雨吟猿兮风啸虎，下鳬雁兮泳鲂鱮。\n商之樯兮渔之罟，互出没兮更散聚。\n樵有舍兮梵有宇，云岩阿兮棘樊圃。\n翚连甍兮岸之浒，弄潺湲兮棹容与。\n中横绝兮梁为渡，隠孤城兮其西去。\n春之朝兮秋之夕，风既清兮月又白。\n遐矫首兮俯陈迹，携佳人兮不可得。\n空远望兮中感百，思悠悠兮情恻恻。\n怅兴亡兮怀今昔，独兹溪兮无终极。\n嗟夫人兮摆尘滓，遥徜徉兮玩山水。\n移山川兮置窗几，手舒卷兮千万里。\n辀余车兮秣余马，往其从兮山之下。\n枻吾舟兮泛清泻，乐鱼鸟兮放林野。\n愿未适兮胡为者，聊寓言兮公墨画。",
        "dynasty": "宋",
        "collection_info": null
    },
    {
        "uuid": "5d48bfbbb1756d76639d3e2cb484edca",
        "title": "句  其一",
        "author": "张励",
        "content": "莫言伯道无儿嗣，看取千秋祀事存。",
        "dynasty": "宋",
        "collection_info": null
    },
    {
        "uuid": "57adfff7a38a0b284d8bc0b1391ade44",
        "title": "句  其二",
        "author": "张励",
        "content": "青林蔽日明为晦，绀宇生风暑亦秋。",
        "dynasty": "宋",
        "collection_info": null
    },
    {
        "uuid": "77aceb47e1f43923a65689cc7b2d1065",
        "title": "武山",
        "author": "张汝贤",
        "content": "雨过僧房景更奇，邀朋閒访此游嬉。\n一登占得嵯峨处，始觉羣峰迤逦低。",
        "dynasty": "宋",
        "collection_info": null
    },
    {
        "uuid": "1f5daaf91bbfd715a0577797caf22566",
        "title": "仙居寺",
        "author": "毛沂",
        "content": "肉山六月火云蒸，渴想滹沱一片冰。\n回首家山林下寺，水帘深处定中僧。",
        "dynasty": "宋",
        "collection_info": null
    },
    {
        "uuid": "fa174b478c013a0ab03e8f0c5d0d590e",
        "title": "呈东坡",
        "author": "何恭",
        "content": "昔日欧阳心独苦，搜罗天下文中虎。\n未逢贾马嗟谁有，昆体文章正旁午。\n一得眉山老翁语，始惬平生好奇古。\n骞腾鸾凤螭虬侣，锦绣肾肠终日吐。\n眉山跨马挟双龙，迤逦斜欹剑阁东。\n一息万里先羣雄，是日鲁酒归醇醲。\n仁庙当朝起数公，四时阊阖来清风。\n眉山秉笔摩苍穹，稽首献议何雍容。\n是时庆历垂嘉佑，东省西垣半耆旧。\n一代伟人争入彀，大开黄阁咸虚受。\n公时脱颖眉山后，歆向机云同一奏。\n建安数子空鸣脰，集贤学士皆笼袖。\n玉人发马下天阶，华盖星边捧诏来。\n天子延英不浪开，为公此日深徘徊。\n金吾侍侧天颜低，上列四辅前三台。\n相与畴咨将相材，飘然八骏先龙媒。\n西京应制十八九，晁董褎然为举首。\n此辈昂藏希世有，刘蕡又作蛟龙吼。\n观公举劝新人手，玉壶破碎珠囊剖。\n许国诚心仍贯斗，识者谈之不容口。\n天公一见列诗曹，指挥姮娥供兔毫。\n公歌数阙风刁刁，若耶溪上皆停桡。\n郢客掷笔不敢操，楚人往往收离骚。\n李杜藩墙不甚牢，李白脱却锦绣袍。\n东风颠入五湖裏，万籁声声酷龙耳。\n河伯江妃愁欲死，只恐公来搜见底。\n南登灞岸将何以，直节壮怀聊自倚。\n养得身长数千里，天地一夜风雷起。\n官家内相能几人，几人到此陪经纶。\n天语叮咛下降频，金莲烛畔窥龙鳞。\n日曝花砖暖绣裀，镮金佩玉何申申。\n姮娥唤作真麒麟，焉知韩李非前身。\n龙楼漏箭铜壶挹，隠约六街驺唱入。\n传宣使者翻然集，月题控马天门立。\n锦笺琼管尚书给，九韶忽然如俯拾。\n宸恩四海周流及，武帝王封乃平揖。\n我宋修文偃武初，词林翰苑森扶疏。\n窦仪陶谷端何如，峨冠曳履承明庐。\n草昧功名向武夫，讨论润色姑徐徐。\n剪夷五代尊图书，墨客稍稍跻天衢。\n中间作者相踵武，请试从头为君语。\n真宗皇帝亲神宇，杨亿风流玉堂处。\n倾金注瓦横罇俎，大笑哄堂任豪举。\n逡巡百尺江南楮，密扫煤烟骤如雨。\n六一超然又不同，陈言万纸一洗空。\n晋宋齐梁不待攻，两汉直抵元和中。\n龙骧凤举扶桑中，五采射日吞长虹。\n满堂玉磬谐金钟，纷然和者如笙镛。\n木铎可怜声独悄，一振铿然须大老。\n伊说数公无处讨，萧曹丙魏规模小。\n马迁班固工品藻，出处行藏何太少。\n升沉将相王侯了，经天纬地凭谁好。\n信知风采古为多，尧舜文章焕若何。\n东作西成南已讹，真人更集满东坡。\n夷夔礼乐俄森罗，黼黻郊庙金盘陀。\n羽毛率舞呈天和，高阳才子前赓歌。\n君哉颔首一俞尔，执简抽毫无及矣。\n周公整顿干坤已，开阖明堂復如此。\n从头制作轩辕始，海兽山禽咸献美。\n衮冕分明圭玉侈，六代光华蔼天子。\n日月星辰缋九天，虫鱼草木续山川。\n羣圣文章想亦然，百家妙理何周旋。\n离离黍稷春风前，东周一去追无缘。\n帝德王功只仅传，庙堂急管催繁弦。\n巍哉孔子尊如帝，矫矫孟轲天莫制。\n斯文其丧今何在，邹鲁邈然安可再。\n扬雄力寡知无奈，天禄校雠真末计。\n江海悠悠百川逝，回首相望几千载。\n熙宁天子悯斯文，展转搜扬到海垠。\n丞相王公举趾尊，委蛇二老西来宾。\n咀嚼六经如八珍，补葺东鲁锄西秦。\n天子资之又日新，八风自转成天钧。\n顷从孟子驱杨墨，他日淫词又榛棘。\n丰镐荒凉天空碧，中庸一路几充塞。\n金陵为此深求直，二十年来人稍识。\n求之左右逢星极，内圣外王真准的。\n古人效学丰文斯，堂陛之间意已移。\n彝何虎蜼尊何牺，云何簠簋加灵龟。\n不然制作知无时，反鲁诗书一贯之。\n明明古训识者谁，百家效语如婴儿。\n蝌蚪六书藏屋壁，岂比钟王论笔蹟。\n会通意象如作易，不假语言含妙德。\n倘从对偶音声觅，洙泗文章少平仄。\n解到雕虫童子识，斯人稍得扬雄力。\n熙宁论撰亦何惭，况把先儒众说参。\n举世传经作指南，辟雍泮水堆牙籤。\n或者嚣然痛欲歼，安得诸儒口遂钳。\n圣主贤王实询佥，公当一语令师严。\n翻思偃蹇熙宁末，苦信古书由世拙。\n金陵户外履成列，称衡一刺终漫灭。\n彷佛五经无二说，堂堂万里星中月。\n欲论西汉谁优劣，忽若吟蝉风脰咽。\n边韶性懒读书顽，病甚相如下笔悭。\n敢望言如雾豹斑，担簦负笈徒间关。\n沂水春来粗解颜，浴沂童子弥春湾。\n先哲如龙尚许攀，鼓琴从之岂浪閒。\n可怜道德共耕猎，何苦侯门俟弹铗。\n不挟而来聊自惬，栩然梦尔为蝴蝶。\n饮中数子刘伶侠，江外主人张翰摄。\n短船下水轻仍捷，落帆解舵吴山胁。",
        "dynasty": "宋",
        "collection_info": null
    },
    {
        "uuid": "4157d6fcdd22fde22c2a115a002900e5",
        "title": "猿峤",
        "author": "傅翼",
        "content": "参差茅屋带村烟，驿路崎岖石岸边。\n风物尽成三谷景，溪山分断七闽天。\n夜猿乘月悲霜树，秋石和云泻涧泉。\n谢守来游几千载，何人能为续佳篇。",
        "dynasty": "宋",
        "collection_info": null
    },
    {
        "uuid": "00cfc10b62a36c3d584676e8b378838d",
        "title": "福山寺",
        "author": "傅翼",
        "content": "隠隠晴空露翠微，也知深处有禅扉。\n几回待入烟霞去，只恐烟霞不放归。",
        "dynasty": "宋",
        "collection_info": null
    },
    {
        "uuid": "48ed2d3f2f537713d9dcc25ee205182b",
        "title": "句",
        "author": "傅翼",
        "content": "寂寞不胜情。",
        "dynasty": "宋",
        "collection_info": null
    },
    {
        "uuid": "31f94371c579e8f20fd9845f33783de0",
        "title": "且止堂",
        "author": "吴干",
        "content": "无心终日看云飞，空幻犹如鸟迹遗。\n欲问堂中常住相，黄花翠竹已多知。",
        "dynasty": "宋",
        "collection_info": null
    },
    {
        "uuid": "68a3d39a4cec7c7416e67ea6b2fe2e0d",
        "title": "灵岩寺  其一",
        "author": "吴栻",
        "content": "丹崖翠壑一重重，香火因缘古寺钟。\n若有金龙随玉简，武夷溪上幔亭峰。",
        "dynasty": "宋",
        "collection_info": null
    },
    {
        "uuid": "f5ebf7d013a6a988d7a055ed568ac84a",
        "title": "灵岩寺  其二",
        "author": "吴栻",
        "content": "一麾邂逅得东秦，忆别家山六度春。\n何意眼看毛竹洞，主人仍是故乡人。",
        "dynasty": "宋",
        "collection_info": null
    },
    {
        "uuid": "86e3f68c765a793ec02016128e77472f",
        "title": "灵岩寺  其三",
        "author": "吴栻",
        "content": "大士分身石罅开，轻烟微雨证明台。\n洒然一觉乡关梦，换骨岩高好在哉。",
        "dynasty": "宋",
        "collection_info": null
    },
    {
        "uuid": "a00d89c1fe6dbec0fa6dbffada35f013",
        "title": "登重光寺",
        "author": "吴栻",
        "content": "上穷苍石蹑丹梯，祖意谁参隻履西。\n晓阁浓阴云散岭，亥堂清影月双溪。\n池开今日青铜鑑，碑立何年碧玉圭。\n静觉官名微可笑，南华经裏一醢鸡。",
        "dynasty": "宋",
        "collection_info": null
    },
    {
        "uuid": "8cbca49ce15049dd7576b19b3482fb8d",
        "title": "苏老亭",
        "author": "吴栻",
        "content": "苏老行诸郡，多为洒落游。\n静心山共止，动意水俱流。\n赴社呼陶令，翻经约谢侯。\n高风谁復记，明月上西楼。",
        "dynasty": "宋",
        "collection_info": null
    },
    {
        "uuid": "420a4b2818f18ee3b29f041b5192082a",
        "title": "越峰院",
        "author": "吴栻",
        "content": "野僧迎客笑开关，更拂残碑藓字班。\n徐姓仙归空碧洞，越封王去漫青山。\n影来秋月林千缺，声落春风水一湾。\n焙茗满瓯须强啜，过桥车马便人间。",
        "dynasty": "宋",
        "collection_info": null
    },
    {
        "uuid": "50f2bc07a1351d649f9df9049ad2c3e6",
        "title": "暑雪轩",
        "author": "吴栻",
        "content": "呪土台头寺，披襟笑语閒。\n千年云抱石，六月雪弥山。\n酒熟篘尝外，茶新辗试间。\n要须时点笔，来此赋跻攀。",
        "dynasty": "宋",
        "collection_info": null
    },
    {
        "uuid": "64035bb112da61e746d59b6d2acefb00",
        "title": "和田望再赋暑雪轩",
        "author": "吴栻",
        "content": "石照台高暑不侵，雪横天际蜀西岑。\n但知赋客如梁苑，那得参徒似少林。\n月上便成银色界，风生兼作海潮音。\n可怜火宅人空老，谁解跏趺一解襟。",
        "dynasty": "宋",
        "collection_info": null
    },
    {
        "uuid": "45919206661ff952984370349deddf54",
        "title": "和周焘合江亭  其一",
        "author": "吴栻",
        "content": "使者风流照锦城，东郊揽辔更澄清。\n春江合处烟凝晓，秀岭横边日弄晴。\n石鼎煮茶浓有味，金钟注酒酾无声。\n何时却信桥南步，细读诗人古柏行。",
        "dynasty": "宋",
        "collection_info": null
    },
    {
        "uuid": "6e302165a5904ec244189129fb0e2149",
        "title": "和周焘合江亭  其二",
        "author": "吴栻",
        "content": "闻公载酒合江亭，要使邦人识使星。\n宿雨乍晴聊信马，晓风初熟更扬舲。\n赋成不是缘鹦鹉，诗就当和为脊令。\n只欠湘灵来鼓瑟，渔歌声断数峰青。",
        "dynasty": "宋",
        "collection_info": null
    },
    {
        "uuid": "91893afd5216351ed7fbb9e374cb7e9f",
        "title": "游南山",
        "author": "吴栻",
        "content": "但看都梁山拱北，莫寻浮磬水朝东。\n此间半筑瞿昙室，底处曾营炀帝宫。\n七眼泉边百无念，一襟披尽晚来风。",
        "dynasty": "宋",
        "collection_info": null
    },
    {
        "uuid": "8b801892106b3a50252ce1c45ce54fe2",
        "title": "五峰岩  其一",
        "author": "吴栻",
        "content": "云烟杳霭环诸峰，石径诘曲穿疏松。\n更无飞埃趁短屐，祇有鸣溜迎修筇。",
        "dynasty": "宋",
        "collection_info": null
    },
    {
        "uuid": "3030327ad49eb7141de3bf592b3b458d",
        "title": "五峰岩  其二",
        "author": "吴栻",
        "content": "玲珑数窦明相通，造化恍惚真难穷。\n阳回三冬照暖日，阴纳九夏吹寒风。",
        "dynasty": "宋",
        "collection_info": null
    },
    {
        "uuid": "fa398ed93bdb43dd60b95bce26bb65a5",
        "title": "寄智翁宣州知府乡兄",
        "author": "吴栻",
        "content": "使君真是十年兄，投老相看眼更明。\n入省早推何水部，作州今见谢宣城。\n应怜远岫云俱晓，定梦澄江月共晴。\n安得陪公觞咏后，春风桃李满交情。",
        "dynasty": "宋",
        "collection_info": null
    },
    {
        "uuid": "6b83ef017a6ff1ef589a4f80f94cad4f",
        "title": "钓台",
        "author": "吴栻",
        "content": "一水自东流，萧萧霜木秋。\n笑谈轻万乘，身世老扁舟。\n薄俗迷方饵，高人悟直鈎。\n至今驯不散，沙上晚来鸥。",
        "dynasty": "宋",
        "collection_info": null
    },
    {
        "uuid": "601a5496591c2f86e79250db8dcd83ad",
        "title": "严陵怀古",
        "author": "吴栻",
        "content": "龙衮新天子，羊裘古野人。\n清名在林薮，高行动星辰。\n风月空齐国，烟霞自富春。\n沧浪秋更碧，不敢濯缨尘。",
        "dynasty": "宋",
        "collection_info": null
    },
    {
        "uuid": "665196ddd9e95a6c2ce03b8d6ea450b1",
        "title": "佛岩塔",
        "author": "吴栻",
        "content": "洒落岩题宴寂高，旋添香火挂青袍。\n霜头不惧九侯剑，雪臂应□二祖刀。\n月照瓦棺服虎兕，风吹石室啸狷猿。\n檐前旧雨天花处，循想眉间两白毫。",
        "dynasty": "宋",
        "collection_info": null
    },
    {
        "uuid": "2190b031f27982adfaee361f42cf93a1",
        "title": "登姜相台  其一",
        "author": "吴栻",
        "content": "满林红叶坠纷纷，耆老犹言别驾坟。\n旧府光华关右月，故乡萧索海南云。\n酒杯湖上同方伯，茶竈岩边共隠君。\n二百余年真一梦，遶墙荒陇半耕耘。",
        "dynasty": "宋",
        "collection_info": null
    },
    {
        "uuid": "edc85fdffbf06dc0029704df5d6ae494",
        "title": "登姜相台  其二",
        "author": "吴栻",
        "content": "苑门北出祸匆匆，叩马何人独记公。\n葬厚欲裁宁诈直，谋南能利倍其忠。\n刚各腊后乔林雪，废迹秋来败叶风。\n华表千年相对鹤，长看碑锁旧亭中。",
        "dynasty": "宋",
        "collection_info": null
    },
    {
        "uuid": "577d441d468ce341089184f8a08ee052",
        "title": "题秦君亭  其一",
        "author": "吴栻",
        "content": "芸阁雠书谢建封，生涯潇洒一枝筇。\n曾为剡隠云横水，更作闽游月满峰。\n子美藩篱清可造，长卿城郭巧能攻。\n拂琴无復尘埃想，落落霜风一晋松。",
        "dynasty": "宋",
        "collection_info": null
    },
    {
        "uuid": "ec779b83fe172713a94c81fecf8b32bd",
        "title": "题秦君亭  其二",
        "author": "吴栻",
        "content": "秋日春风丽句亭，先生天上少微星。\n满炉松影随香碧，一砚苔痕带雨青。\n姜相笑中应斗酒，等公谈外祇函经。\n何人为我携毡蜡，来洗苍碑墨数厅。",
        "dynasty": "宋",
        "collection_info": null
    },
    {
        "uuid": "41361ece4445f3d1406699c5b1862328",
        "title": "题清洋院",
        "author": "吴栻",
        "content": "潇洒堂中披晚襟，红蕉花裏叶成阴。\n飘来无雨水长急，飞去有云山更深。\n苔藓细痕缘巨石，藤萝密影挂疏林。\n上人莫作人间想，此地人间不可寻。",
        "dynasty": "宋",
        "collection_info": null
    },
    {
        "uuid": "75da1f1d3628d0aed364221e3855e6a1",
        "title": "题报劬院",
        "author": "吴栻",
        "content": "山列三峰来不断，水交双港送无穷。\n帆边洲渚潇潇雨，墙外园林淅淅风。",
        "dynasty": "宋",
        "collection_info": null
    },
    {
        "uuid": "63483f52ffa4b99d5d1edaf48e1bb521",
        "title": "灵岩  其一",
        "author": "吴栻",
        "content": "三齐何处古丛林，石作门阑岱岳阴。\n云暗鷄鸣川谷浅，月明龟吐水泉深。\n未须讚叹袈裟铁，且可归依世界金。\n弹指上方还一梦，梦中聊续去年吟。",
        "dynasty": "宋",
        "collection_info": null
    },
    {
        "uuid": "6485615226dbc4569390d69fe03ab6a5",
        "title": "灵岩  其二",
        "author": "吴栻",
        "content": "济南惊蛰隠新雷，底事阳关迭迭催。\n不称泺源涌觱沸，只堪崧阜上崔巍。\n他年髮已千茎雪，今日心仍一寸灰。\n文雅台边蜗有舍，瓮头归去泼春醅。",
        "dynasty": "宋",
        "collection_info": null
    },
    {
        "uuid": "f0c7055f8d21c66f26763389f7eeeb77",
        "title": "灵岩  其三",
        "author": "吴栻",
        "content": "飞锡道人知几年，青蛇白兔亦茫然。\n焚香且上五花殿，煮茗更临双鹤泉。\n今日别栽庭下柏，当时曾种社中莲。\n证明佛事真何事，聊策藤枝结胜缘。",
        "dynasty": "宋",
        "collection_info": null
    },
    {
        "uuid": "bbcc09fe406d319357155490f4b8dc05",
        "title": "句",
        "author": "吴栻",
        "content": "晴开千障雾，翠落万家楼。",
        "dynasty": "宋",
        "collection_info": null
    },
    {
        "uuid": "af3b1af5e13e7edd3cb95772d9eb4160",
        "title": "桃花岩",
        "author": "李通儒",
        "content": "地势下临郧子国，山光遥射楚王城。\n惟有桃花岩上月，曾闻李白醉吟声。",
        "dynasty": "宋",
        "collection_info": null
    },
    {
        "uuid": "d6b2ab9bd7632c0505391f1548f91dce",
        "title": "送程给事知越州",
        "author": "范镗",
        "content": "青门聊起濯缨歌，昼绣经从鬓已皤。\n越俗易谙缘地近，吴人奚独羡金多。\n要知新集余民事，亦有东来使者过。\n今日轻帆到江浒，藩宣宜得似西河。",
        "dynasty": "宋",
        "collection_info": null
    },
    {
        "uuid": "7d81f5a64213631903c589c78770d684",
        "title": "游浈阳峡",
        "author": "范镗",
        "content": "峡流触石石欲裂，峡舟泝水心寸拆。\n繫缆心头夜向阑，惊浪沄沄写寒月。\n风餐水宿知几年，余生可復瘴江边。\n愁绝不眠起披户，顾视海宇天茫然。",
        "dynasty": "宋",
        "collection_info": null
    },
    {
        "uuid": "36d105b4c4a0d1a5d2445eed15ec8ae0",
        "title": "书碧落洞",
        "author": "范镗",
        "content": "君不见英江碧落之洞之奇异，览遍堪舆无一二。\n乱石丛中孕粹精，万里荒崖启灵秘。\n飞来峰喜石玲珑，后人雕琢徂真风。\n通天岩穴亦幽敞，有山无水非吾从。\n锦石半空杳元径，泉石犹怜未相应。\n星岩山泽本自佳，却被渔人苦深病。\n何如此洞妙神工，架空绝壑如长虹。\n一水中流抱青碧，羣峰掩映迷僊迹。\n巨灵擘开神禹凿，怪石崆峒翳寥廓。\n云华缥缈闻箫笙，宝室光腾下鸾鹤。\n初疑河汉通天阍，欲泛星槎一问津。\n又如悞入桃源浒，□□恐有先秦民。\n我生僻性耽奇特，每遇胜游兴增逸。\n□来得此慰初心，积虑沈痾恍如失。\n吴罗二子亦豪英，溪头饮我双玉瓶。\n醉来晞髮云霜外，一笑林壑生秋声。\n洞天福地遍天下，蓬岛三山终幻化。\n会当八极恣神游，小作行窝驻吾驾。",
        "dynasty": "宋",
        "collection_info": null
    },
    {
        "uuid": "d1a419ce723db0e5a33e786eb3c4d85b",
        "title": "碧落洞",
        "author": "范镗",
        "content": "玉削苍峦千碧虚，洞中杳杳真人居。\n绰约冰采颜如珠，一念不起终无如。\n我缘朴陋厌纷挐，心与幽致烦簪裾。\n九阳丹就括灵枢，飘然再访聊踟蹰。",
        "dynasty": "宋",
        "collection_info": null
    },
    {
        "uuid": "fc252f271591505c5119da261df0ca1c",
        "title": "游惠山  其一",
        "author": "蒋之美",
        "content": "绝顶疑天设，重门一径深。\n泉清千古意，松老百年心。\n高阁窥平陆，危亭倚翠岑。\n胜游方自适，犹恐日西沈。",
        "dynasty": "宋",
        "collection_info": null
    },
    {
        "uuid": "769e55963624bdd6d9fe9160c28e8c92",
        "title": "游惠山  其二",
        "author": "蒋之美",
        "content": "九陇分形怪，苍龙据厚坤。\n洞寒清水脉，石润养云根。\n探远尘应断，穷高斗可扪。\n江湖倦行者，对此欲忘言。",
        "dynasty": "宋",
        "collection_info": null
    },
    {
        "uuid": "6ae1da8777fd3e8e9ded7ded3545de12",
        "title": "游惠山  其三",
        "author": "蒋之美",
        "content": "维舟上重巘，景物近斜晖。\n流水连珠落，残花碎锦飞。\n白云随步武，香鸟傍轩扉。\n拂井松倾盖，缘崖藓上衣。\n池光清可鑑，竹色翠成围。\n更接高僧话，林梢带月归。",
        "dynasty": "宋",
        "collection_info": null
    },
    {
        "uuid": "beac6490f14202bebad8c049ee94e751",
        "title": "飞来山",
        "author": "叶棣",
        "content": "乱山深处款禅扃，十里松阴步障行。\n翠竹黄花几开发，南星北斗自高明。\n楼台日转天边影，钟磬风回地底声。\n为问闽江船钓客，谢家谁更未知名。",
        "dynasty": "宋",
        "collection_info": null
    },
    {
        "uuid": "33987fb580432921e6734fded666e915",
        "title": "句",
        "author": "叶棣",
        "content": "闻说治平元太守，慇懃晚到凤皇池。",
        "dynasty": "宋",
        "collection_info": null
    },
    {
        "uuid": "fb1a7ed0a0300a0a5553eea961696e2e",
        "title": "当阳寺",
        "author": "林诰",
        "content": "何处遇幽景，当阳绝顶寻。\n云霞千古态，松竹四时阴。\n岫列天边嶂，泉鸣涧底琴。\n高人不游此，应负爱山心。",
        "dynasty": "宋",
        "collection_info": null
    },
    {
        "uuid": "043c1f8e9d5921ae9efe6848a2c4c27c",
        "title": "句  其一",
        "author": "林安道",
        "content": "古甃千龄在，寒泉味最醇。",
        "dynasty": "宋",
        "collection_info": null
    },
    {
        "uuid": "313acd7c3a2a54a060430685b6911a42",
        "title": "句  其二",
        "author": "林安道",
        "content": "海外蟠桃同永久，月中丹桂共参差。",
        "dynasty": "宋",
        "collection_info": null
    },
    {
        "uuid": "380e8936907f2b8400a50eada059bd20",
        "title": "老人岩",
        "author": "林嗣宗",
        "content": "九月黄花次第开，带星约客上崔嵬。\n拟从老子岩前去，却入真仙洞裏来。\n幸勉西风吹落帽，且陪东道引深杯。\n箇中便见蓬莱境，何必龙山戏马台。",
        "dynasty": "宋",
        "collection_info": null
    },
    {
        "uuid": "991426852014effd3e0e344d0f32ffd9",
        "title": "句",
        "author": "柳庭俊",
        "content": "滁阳山水佳，幽谷尤胜绝。",
        "dynasty": "宋",
        "collection_info": null
    },
    {
        "uuid": "4d46efa31c22cbc9f4550372fe86af5e",
        "title": "吴江太湖笠泽虹桥",
        "author": "梅灏",
        "content": "水无浊浪地无尘，渺渺江湖天与邻。\n占得沧波输钓叟，吟穷清景属诗人。\n阴晴隠见山千迭，上下澄明月一轮。\n欲画为图随处看，风光变态状难真。",
        "dynasty": "宋",
        "collection_info": null
    },
    {
        "uuid": "2435ecdf9ff58ae8e467b5c72d37bade",
        "title": "题梅坛",
        "author": "吕防",
        "content": "封事悠悠即挂冠，苍烟古木锁空坛。\n当时不识蓬莱客，祇作南昌一尉看。",
        "dynasty": "宋",
        "collection_info": null
    },
    {
        "uuid": "cc3b5a1e867a70f5d37e9230464b5ac9",
        "title": "题梅仙观",
        "author": "吕防",
        "content": "尝读子真传，掩卷屡长嘆。\n如何忠正资，适在元成间。\n危言论时政，条畅穷根源。\n直节破姦胆，愤气衝儒冠。\n上书辄报罢，九九惭齐桓。\n是时公卿辈，曾不为厚颜。\n雄文灿方册，至今日星攒。\n深机识祸福，拂衣九江干。\n一朝弃妻子，变姓抱吴关。\n位卑而言高，自古为尤难。\n斯人能保身，出处何其艰。\n繄子偶得邑，驾言谒仙坛。\n坛侧千丈松，凛凛清风还。\n寿春下新诏，高蹈翠琰刊。\n壁间罗隠记，中理极可观。\n当年康乐公，游览遍名山。\n云何此佳蹟，未被金石言。\n真人久怅望，伫看西飞鸾。",
        "dynasty": "宋",
        "collection_info": null
    }
]