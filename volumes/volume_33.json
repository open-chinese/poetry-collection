[
    {
        "title": "答执中见和",
        "author": "彭汝砺",
        "content": "枉费山公席上珍，看书转忆笑言亲。\n旧时香积厨中饭，新得金莲社裏人。\n传语簿书聊借日，寄声风雨莫催春。\n须容饱饫先生馔，可便闲防异姓宾。",
        "dynasty": "宋",
        "collection_info": null
    },
    {
        "title": "和伯钧节推",
        "author": "彭汝砺",
        "content": "昔年相见蜀山隈，落落知君匪众材。\n白髮今时俱老大，青山何日盍归来。\n烟尘草草驰军檄，风雨匆匆把酒杯。\n万事欲言终不尽，诗成悽怆有余哀。",
        "dynasty": "宋",
        "collection_info": null
    },
    {
        "title": "东流寄天保弟",
        "author": "彭汝砺",
        "content": "湖山高下绿参差，目断东流此一时。\n日久不闻鸿雁信，春来初见棠棣诗。\n草根二月蒌蒿熟，沙外数家杨柳垂。\n恰是去年相送处，酒樽还忆数追随。",
        "dynasty": "宋",
        "collection_info": null
    },
    {
        "title": "寄君时弟",
        "author": "彭汝砺",
        "content": "正直多疑势易孤，官情时态近何如。\n应知秋后无穷事，未得冬来第一书。\n忆汝愁闻洞庭雁，作诗欲寄武昌鱼。\n江湖此别何其久，日月居诸又岁除。",
        "dynasty": "宋",
        "collection_info": null
    },
    {
        "title": "使辽",
        "author": "彭汝砺",
        "content": "北行未始过陈桥，仗节今朝使大辽。\n寒日拥云初漠漠，急风招雪晚萧萧。\n江湖梦寐时之楚，象魏精诚日望尧。\n孤驿夜深谁可语，青灯黄卷慰无聊。",
        "dynasty": "宋",
        "collection_info": null
    },
    {
        "title": "古北口杨太尉庙",
        "author": "彭汝砺",
        "content": "将军百战死嵚岑，祠庙岩岩古到今。\n万里胡人犹破胆，百年壮士独伤心。\n遗灵半夜雨如雹，余恨长时日为阴。\n驿舍怆怀心欲碎，不须更听鼓鼙音。",
        "dynasty": "宋",
        "collection_info": null
    },
    {
        "title": "过虎北口始闻鸡",
        "author": "彭汝砺",
        "content": "雪余天色更清明，野店忽闻鷄一声。\n地里山川从禹画，人情风俗近燕京。\n渔阳父老尚垂涕，燕颔将军谁请缨。\n容覆不分南与北，方知圣德与天平。",
        "dynasty": "宋",
        "collection_info": null
    },
    {
        "title": "塞外冬至",
        "author": "彭汝砺",
        "content": "今年至日是今朝，日影方长路更遥。\n霜雪辛勤白榆塞，鹓鸿怅望紫宸朝。\n阴冥丘壑云长暗，阳触渊泉冻欲销。\n欲问春来消息近，几多垂柳在溪桥。",
        "dynasty": "宋",
        "collection_info": null
    },
    {
        "title": "闻驾幸太学",
        "author": "彭汝砺",
        "content": "四海承平正右文，君王昨日幸成均。\n三千缝掖星辰拱，十二旗常日月新。\n万里去持山国节，六龙阻望属车尘。\n上心直欲窥尧禹，咫尺谁能席上珍。",
        "dynasty": "宋",
        "collection_info": null
    },
    {
        "title": "寄君时宿直",
        "author": "彭汝砺",
        "content": "天寒不归汝安否，日暮有怀如此何。\n丈室全如在林壑，重云漫不见星河。\n高风侧听雝雝雁，濡露长悲蓼蓼莪。\n不是不知诗废事，相思不寐自成歌。",
        "dynasty": "宋",
        "collection_info": null
    },
    {
        "title": "雁池",
        "author": "彭汝砺",
        "content": "池水人言是雁池，池边兀坐久忘归。\n蓬瀛仙子红莲出，湖海幽人白鹭飞。\n杨柳垂阴留客佩，沧浪泼翠点人衣。\n故园一别头今白，目断江边旧钓矶。",
        "dynasty": "宋",
        "collection_info": null
    },
    {
        "title": "万安道中",
        "author": "彭汝砺",
        "content": "上下鸡笼牛口滩，滩头濯濯雨声寒。\n气蒸晓日云无间，波漾春风雪未干。\n落絮并花浮远水，飞鸥随鹭落惊湍。\n扁舟稳泛沧浪远，珍重严陵一钓竿。",
        "dynasty": "宋",
        "collection_info": null
    },
    {
        "title": "和佛印",
        "author": "彭汝砺",
        "content": "供佛堂中香积饭，度人门外白牛车。\n参禅长老或雪涕，说法虚空时雨花。\n灵鹫御风朝海渎，飞翚撒水抗烟霞。\n老师住处即安乐，祇恐卧龙生嘆嗟。",
        "dynasty": "宋",
        "collection_info": null
    },
    {
        "title": "执中学士以蔬菜见贶戏寄小诗",
        "author": "彭汝砺",
        "content": "贷粟监河公自贫，蔬菹投我觉情亲。\n不须乞饭去香积，谁会献芹如野人。\n维笋及蒲全似古，式歌且舞恰当春。\n投闲即拟同公醉，莫道无鱼可及宾。",
        "dynasty": "宋",
        "collection_info": null
    },
    {
        "title": "与文渊游聘君亭分题和文渊亭字韵",
        "author": "彭汝砺",
        "content": "东湖九日水如冰，画舫还寻孺子亭。\n雨后断云归冉冉，天寒孤雁去冥冥。\n兰苕散漫池塘远，松竹参差岛屿青。\n贪惜上恩归未得，自怜双鬓欲垂星。",
        "dynasty": "宋",
        "collection_info": null
    },
    {
        "title": "内乡",
        "author": "彭汝砺",
        "content": "山谷生云作风雨，楼台映日贴烟霞。\n危峰熊耳倍千丈，废堞虎遥今数家。\n野外小桥丹作水，潭边仙菊雪开花。\n隆寒大热三经涉，世事催人早鬓华。",
        "dynasty": "宋",
        "collection_info": null
    },
    {
        "title": "送子开侍郎出守徐州",
        "author": "彭汝砺",
        "content": "彭城事事似南都，顷岁曾分刺史符。\n吏治甚惭前有召，民谣更愧昔无襦。\n最思凤沼凤凰集，还见雁池鸿雁孤。\n万事我今无一乐，扁舟归梦满江湖。",
        "dynasty": "宋",
        "collection_info": null
    },
    {
        "title": "致政侍郎知郡学士赓和诗凡数篇谨用元韵寄呈知郡学士",
        "author": "彭汝砺",
        "content": "玉色诸儿馥若兰，綵衣想见日承颜。\n尘缨远濯沧浪水，燕几深居畏垒山。\n俗眼漫讥身察察，人情方喜知閒閒。\n夕阳归兴随飞鸟，真意无人语此还。",
        "dynasty": "宋",
        "collection_info": null
    },
    {
        "title": "和蜀公家居",
        "author": "彭汝砺",
        "content": "平湖三月水犹寒，霜鑑冰壶照玉颜。\n柳暗何如江上路，云深不碍海中山。\n春风鳬雁窥青琐，晚日波涛在白间。\n景物会招山简醉，时时倒着接䍦还。",
        "dynasty": "宋",
        "collection_info": null
    },
    {
        "title": "西湖",
        "author": "彭汝砺",
        "content": "篇章芜漫不中看，误得先生一解颜。\n明月何为投暗室，阳春不意在穷山。\n平时借以齿牙论，今日见之眉睫间。\n自笑鸤鸠为计拙，谁知鸿雁及时还。",
        "dynasty": "宋",
        "collection_info": null
    },
    {
        "title": "答蜀公奉酬  其一",
        "author": "彭汝砺",
        "content": "迭石栽花作小园，庭柯顾盼足怡颜。\n尽捐势利随流水，多占声名似泰山。\n细雨鳬雏浮水际，微风燕子语梁间。\n竹冠筇杖篮舆好，认得公从湖上还。",
        "dynasty": "宋",
        "collection_info": null
    },
    {
        "title": "答蜀公奉酬  其二",
        "author": "彭汝砺",
        "content": "逍遥今是地行仙，无事全胜药驻颜。\n早岁风流都翰苑，他时文字出名山。\n修竿养竹千余亩，小屋诛茅八九间。\n颍水可怜归未得，不如云鹤会飞还。",
        "dynasty": "宋",
        "collection_info": null
    },
    {
        "title": "答蜀公奉酬  其三",
        "author": "彭汝砺",
        "content": "丛条润泽无瞋胆，芳杜将迎失厚颜。\n陶令葛巾曾漉酒，谢公蜡屐惯寻山。\n观鱼恰似濠梁上，结宇浑如冈曲间。\n楚醴满觞知意惬，胡香细炷觉神还。",
        "dynasty": "宋",
        "collection_info": null
    },
    {
        "title": "途中奉寄",
        "author": "彭汝砺",
        "content": "水涉山行歧路长，思亲一夜鬓毛霜。\n纷纷枝上慈乌宿，肃肃云中鸿雁行。\n活计一行随梦幻，生涯好去老耕桑。\n知君合续南陔赋，万里因风数寄将。",
        "dynasty": "宋",
        "collection_info": null
    },
    {
        "title": "武冈路中",
        "author": "彭汝砺",
        "content": "复岭重冈烟霭深，晚年多病觉难任。\n他乡一日如三岁，远路家书抵万金。\n流水可怜君未息，白云谁似尔无心。\n天寒日暮双飞鸟，寂寂归栖只旧林。",
        "dynasty": "宋",
        "collection_info": null
    },
    {
        "title": "答张大夫友兄",
        "author": "彭汝砺",
        "content": "尘土无人慰病怀，篇章一见觉心开。\n风高昨夜冥鸿去，水涩何时画鹢来。\n天上旧传公子贵，江东还见步兵才。\n老成合有言为赠，倚马相望故凤台。",
        "dynasty": "宋",
        "collection_info": null
    },
    {
        "title": "送周朝议赴郢  其一",
        "author": "彭汝砺",
        "content": "岩石沧洲一水涯，画船几夜宿芦花。\n芭蕉山谷灵峰寺，龟鹤池塘梅福家。\n今日岂应无白雪，当时亦未见皇华。\n兵厨且善为冰酒，当为公浮八月槎。",
        "dynasty": "宋",
        "collection_info": null
    },
    {
        "title": "送周朝议赴郢  其二",
        "author": "彭汝砺",
        "content": "驱马悠悠何所之，岘山南去习家池。\n莲花可爱肌如雪，鸥鸟何为鬓亦丝。\n一叶林头秋到处，片云溪上雨来时。\n公方紫绶金章贵，可要山公白接䍦。",
        "dynasty": "宋",
        "collection_info": null
    },
    {
        "title": "城上",
        "author": "彭汝砺",
        "content": "孤城纵目尽南东，山转溪回翠且重。\n云际静浮滨汉水，林端清送上方钟。\n今时汉北无雏凤，当日襄南有卧龙。\n万事废兴无足问，登临吾乐正从容。",
        "dynasty": "宋",
        "collection_info": null
    },
    {
        "title": "代人答周朝议生辰赠章",
        "author": "彭汝砺",
        "content": "我辰邂逅得朱明，一离阴邪一点生。\n蓬矢尚存随薄宦，龙驹已老怯修程。\n鬓毛久似安仁白，神气初惭卫玠清。\n南郭丈人慈爱并，远分珠玉助光荣。",
        "dynasty": "宋",
        "collection_info": null
    },
    {
        "title": "谷城溪亭",
        "author": "彭汝砺",
        "content": "谷国有亭溪水边，税车安寝不无缘。\n芰荷苒苒双飞鸟，芦苇深深一钓船。\n故国寄声无去雁，他乡催泪有啼蝉。\n江山亦为行人动，六月寒风正凛然。",
        "dynasty": "宋",
        "collection_info": null
    },
    {
        "title": "答孙荆州颃",
        "author": "彭汝砺",
        "content": "凤林清淑鬰扶舆，五马当年数驻车。\n故老作歌今未已，大贤为政法何如。\n二碑岘首窥余烈，一纸荆州得近书。\n缩项槎头知未羡，龙州闻说更多鱼。",
        "dynasty": "宋",
        "collection_info": null
    },
    {
        "title": "病中寄君时",
        "author": "彭汝砺",
        "content": "可怜平生不堪处，未有一朝无病时。\n患难寻常心欲折，尘埃四十髮如丝。\n倦游司马多闻友，现病维摩大导师。\n筋力尚堪游乐在，不应空废百花期。",
        "dynasty": "宋",
        "collection_info": null
    },
    {
        "title": "寄孙元忠",
        "author": "彭汝砺",
        "content": "离羣已是四年秋，昔是少年今白头。\n旧日雁池应好在，多情睢水会东流。\n更贫尚有箪瓢在，已见谁能度数求。\n三径渊明多种菊，五湖范蠡有归舟。",
        "dynasty": "宋",
        "collection_info": null
    },
    {
        "title": "戏呈叶提举",
        "author": "彭汝砺",
        "content": "自笑肩舆钝似椎，不如马足快如鵻。\n驱驰祇似江西日，懒病全非年少时。\n熟睡疑空浄石室，沈思若下董生帷。\n道途不独输公敏，凡事相方总较迟。",
        "dynasty": "宋",
        "collection_info": null
    },
    {
        "title": "和马太守五首 寒林",
        "author": "彭汝砺",
        "content": "平林十里看深秋，疏影横斜翠欲流。\n日晚小舟维别浦，天寒飞鸟浴沧洲。\n傍山畦径村村远，近水轩楹事事幽。\n欲赋祇惭非太白，酒巵独觊一朝酬。",
        "dynasty": "宋",
        "collection_info": null
    },
    {
        "title": "和马太守五首 翠玉",
        "author": "彭汝砺",
        "content": "平湖如鑑见寒林，谁作高亭据静深。\n到海水源终有本，从龙云影自无心。\n芰荷一片随幽赏，鸂鶒双飞近醉吟。\n顾我倦游归欲早，寒门独觊数窥临。",
        "dynasty": "宋",
        "collection_info": null
    },
    {
        "title": "和马太守五首 水云",
        "author": "彭汝砺",
        "content": "万竹娟娟一径开，禅师当日为谁栽。\n本支间出为龙去，秀实长留待凤来。\n挥袂好风能应接，杖藜栖鸟误惊猜。\n公游岂得如嵇阮，禁省方归治剧材。",
        "dynasty": "宋",
        "collection_info": null
    },
    {
        "title": "和马太守五首 五老峰",
        "author": "彭汝砺",
        "content": "不到匡庐今几年，幽亭纵目意茫然。\n苍颜想像重湖外，翠色参差落照前。\n润泽为霖功及物，坚高作柱势参天。\n使君笔墨真能赋，不必须凭绘画传。",
        "dynasty": "宋",
        "collection_info": null
    },
    {
        "title": "和马太守五首 澄心亭",
        "author": "彭汝砺",
        "content": "逸老初开池上亭，使君钟鼓乐新成。\n宝林自有湖山助，定水何曾风浪生。\n雨过淡云迷岛屿，日长幽鸟下檐楹。\n扁舟远泛沧浪碧，可避时人笑独清。",
        "dynasty": "宋",
        "collection_info": null
    },
    {
        "title": "和念一弟",
        "author": "彭汝砺",
        "content": "冈陵盘泊土湖深，蛟蜃伏藏山鸟吟。\n大雪埋云冬寂寞，乔松夹竹昼阴森。\n百年身逐无涯智，万斛愁中方寸心。\n昨日汝诗催泪落，暴添溪水两三寻。",
        "dynasty": "宋",
        "collection_info": null
    },
    {
        "title": "临江道中人家多植竹",
        "author": "彭汝砺",
        "content": "远远平山浅浅溪，人家栽竹当藩篱。\n雪霜尽腊青如昨，风月乘春绿更滋。\n淡薄冷光浮莽苍，招摇清影落涟漪。\n故园所富今几顷，会有归来筑隠时。",
        "dynasty": "宋",
        "collection_info": null
    },
    {
        "title": "和毛正仲",
        "author": "彭汝砺",
        "content": "风雨登危奚壮哉，见书三赋彼崔嵬。\n细缘狗脊仆肩病，曲转羊肠车辙摧。\n晨鹊卜知书信到，夜星占见使华来。\n爱君最识思亲意，取次枯肠夜九回。",
        "dynasty": "宋",
        "collection_info": null
    },
    {
        "title": "寄提举朝议丈",
        "author": "彭汝砺",
        "content": "安稳青云喜得舆，寂寥穷巷忆回车。\n灌畦搰搰知同病，游刃恢恢想自如。\n暇日会驰千里驾，好风时寄一行书。\n爱公有似能鸣雁，顾我还同喣湿鱼。",
        "dynasty": "宋",
        "collection_info": null
    },
    {
        "title": "河东桥亭以久废置不用欲移菜畦以为老之游息之地因以诗就公权乞之",
        "author": "彭汝砺",
        "content": "全家归住白云中，旧地新成半亩宫。\n簇簇要添垂柏翠，纷纷已出小花红。\n自知北海恩怀厚，况是东邻路径通。\n到得落成应不负，携壶先约醉春风。",
        "dynasty": "宋",
        "collection_info": null
    },
    {
        "title": "杂咏一首",
        "author": "彭汝砺",
        "content": "小林幽径自春华，不似城头望处佳。\n山色倚云千万里，蓬门穿水两三家。\n声闻翠篠纷纷叶，香落寒梅细细花。\n更上幽亭望南北，欲随幽鸟到天涯。",
        "dynasty": "宋",
        "collection_info": null
    },
    {
        "title": "病告诗上侍读",
        "author": "彭汝砺",
        "content": "诗句亲题慰下僚，清心洗尽渴心焦。\n云移星月来幽隠，风转英茎下寂寥。\n肝胆尘生知几日，齿牙病久起今朝。\n篇章尽出樵苏鄙，不识鳌宫路径遥。",
        "dynasty": "宋",
        "collection_info": null
    },
    {
        "title": "寄史司理",
        "author": "彭汝砺",
        "content": "日就妻孥问药囊，镜中自笑鬓毛苍。\n诗编欲乞闲方记，茶面亲题病未尝。\n饮量无涯倾北海，风情不薄念东阳。\n终篇未尽相望意，洗耳风前迟报章。",
        "dynasty": "宋",
        "collection_info": null
    },
    {
        "title": "睦仲乞诗用其韵谢之",
        "author": "彭汝砺",
        "content": "鬰鬰胸怀百未伸，道途容易学参辰。\n桂科今日须吾子，鼎食当时况所亲。\n景物依依吟晓色，讴谣细细问途人。\n春风写寄南淮地，萧洒文章自细陈。",
        "dynasty": "宋",
        "collection_info": null
    },
    {
        "title": "和济叔兄书斋言志  其一",
        "author": "彭汝砺",
        "content": "子夏今为河上居，诸生从此望夷涂。\n圣贤事业长难合，仁义生涯未至迂。\n盛德固能苏弊俗，明时安忍作潜夫。\n鞭驽欲副新诗念，争奈曾参性质愚。",
        "dynasty": "宋",
        "collection_info": null
    },
    {
        "title": "和济叔兄书斋言志  其二",
        "author": "彭汝砺",
        "content": "常因多病泣途穷，性命于今亦少通。\n贵贱固宜常厥德，死生岂足动吾中。\n游心自有诗书学，扶病须凭药石功。\n否剥亦留归泰復，天时安得久屯蒙。",
        "dynasty": "宋",
        "collection_info": null
    },
    {
        "title": "和济叔兄书斋言志  其三",
        "author": "彭汝砺",
        "content": "旅人汲汲赴前程，奔走川途不暂停。\n踪迹无如今困蹇，才谋不似旧精灵。\n雍容可羡云中雁，浩荡来随水面萍。\n富贵功名皆外物，艰难险阻亦须经。",
        "dynasty": "宋",
        "collection_info": null
    },
    {
        "title": "和济叔兄书斋言志  其四",
        "author": "彭汝砺",
        "content": "未得临流一醉观，江山应是怨无端。\n苦吟夜月横诗笔，烂醉秋风把钓竿。\n溪濑最宜霜后听，峰峦曾向雨中看。\n输君瞬息穷千里，苒苒羁怀几万般。",
        "dynasty": "宋",
        "collection_info": null
    },
    {
        "title": "寓学芝山",
        "author": "彭汝砺",
        "content": "鲸鹏未得遂南飞，翻学鹪鹩寄一枝。\n翠石碧泉无尽处，冷蛩鸣雁不胜悲。\n驱除穷困知何计，收拾功名竟几时。\n穹昊不言难遽问，性情无奈祇吟诗。",
        "dynasty": "宋",
        "collection_info": null
    },
    {
        "title": "初秋晓起",
        "author": "彭汝砺",
        "content": "云影冥蒙雨细飘，风传秋意又经宵。\n苍溪岸侧千峰翠，高树枝头一叶凋。\n病久亦伤光景速，起来尤爱暑威销。\n徐徐步向亭中立，逸兴飘浮酒气骄。",
        "dynasty": "宋",
        "collection_info": null
    },
    {
        "title": "舟中作",
        "author": "彭汝砺",
        "content": "晓日新晴三月天，征途令我一悽然。\n谋身独愧声名浅，得地安辞道里千。\n匹马荒山嗟困矣，扁舟浊水喜安然。\n桐庐虽远今伊迩，魂梦先归绛帐前。",
        "dynasty": "宋",
        "collection_info": null
    },
    {
        "title": "寄张子直  其一",
        "author": "彭汝砺",
        "content": "常愿从君授古书，血诚沥尽更无余。\n漂流岂意来深野，繫滞无由后从车。\n踪迹浸违南郡帐，梦魂长绕武侯庐。\n仁人有意收庸贱，时寄声音一起予。",
        "dynasty": "宋",
        "collection_info": null
    },
    {
        "title": "寄张子直  其二",
        "author": "彭汝砺",
        "content": "性质迂迴趣向卑，此身敢望圣门归。\n趋时已愧雕虫陋，学古还忧画虎非。\n材近蓬蒿难自立，目无松柏竟谁依。\n重嗟踪迹匏瓜繫，翻羡苍蝇附尾飞。",
        "dynasty": "宋",
        "collection_info": null
    },
    {
        "title": "子直见和前韵因復之  其一",
        "author": "彭汝砺",
        "content": "平时祇畏才无敌，今日方知器有余。\n一第已多新宦况，潜思犹入旧田庐。\n凤凰固合栖阿阁，骐骥谁令驾鼓车。\n千里青云今至矣，愿倾深画尽传予。",
        "dynasty": "宋",
        "collection_info": null
    },
    {
        "title": "子直见和前韵因復之  其二",
        "author": "彭汝砺",
        "content": "淹延未得共山居，愁积胸肠万斛余。\n致远自伤无巨翮，临危谁肯借安车。\n油幢金印男儿事，碧水青山隠者庐。\n穷达计谋今已决，故人天际亦思予。",
        "dynasty": "宋",
        "collection_info": null
    },
    {
        "title": "戏呈子直",
        "author": "彭汝砺",
        "content": "步入松筠水石间，回眸方觉世途难。\n蒙茸草色萦行径，凌乱花阴覆钓湾。\n暇日还能邀我醉，清时未肯纵君闲。\n烹鲜酌酒且行乐，北圃春容今又残。",
        "dynasty": "宋",
        "collection_info": null
    },
    {
        "title": "寄献教授友兄",
        "author": "彭汝砺",
        "content": "焦心犹觊就功名，痛惜长为疢疾婴。\n欲起病躯思扁鹊，未知穷命问君平。\n道途辽邈何由及，田壤萧条不復耕。\n好学岂能几亚圣，受经从此愧丘明。",
        "dynasty": "宋",
        "collection_info": null
    },
    {
        "title": "千乘先生有草堂之吟而人或讥之因次其韵",
        "author": "彭汝砺",
        "content": "世俗无轻好遁讥，先生岂是爱山扉。\n圣人固重潜龙诫，君子安为即鹿非。\n白水会来朝草径，红尘不敢傍麻衣。\n金舆应有商岩梦，即听东南一诏飞。",
        "dynasty": "宋",
        "collection_info": null
    },
    {
        "title": "次道济韵",
        "author": "彭汝砺",
        "content": "吾材未及明时用，来傍师门静养蒙。\n多病因知妨力学，潜思犹是觊成功。\n松心并老凝寒后，玉色相看烈火中。\n天意欲令更患难，诗辞何必议穷通。",
        "dynasty": "宋",
        "collection_info": null
    },
    {
        "title": "病居婺女",
        "author": "彭汝砺",
        "content": "荡漾扁舟冒晓征，此身何日得安停。\n穷途敢恨身无託，多病惟思药有灵。\n气谊腹心双古剑，江湖踪迹一浮萍。\n尘埃易使羁容黑，仁义难邀俗眼青。\n乡思浪凭歌笑解，微辞不是楚骚经。",
        "dynasty": "宋",
        "collection_info": null
    },
    {
        "title": "寄子直友兄秘书",
        "author": "彭汝砺",
        "content": "碧水青山一万寻，不量无力强登临。\n辛勤亦觊功名就，痛惜长为疾患侵。\n憔悴已成今日态，英豪不復旧时心。\n归期未遂家千里，空对秋风泪满襟。",
        "dynasty": "宋",
        "collection_info": null
    },
    {
        "title": "元夕与莘老俱宿斋因寄莘老",
        "author": "彭汝砺",
        "content": "零雨其蒙春始和，明星有烂夜如何。\n笙篁故与风声远，灯火疑添月色多。\n渐老自能忘世味，欲明更起看天河。\n定留太一青藜照，愿寄荆人白雪歌。",
        "dynasty": "宋",
        "collection_info": null
    },
    {
        "title": "知常三十一致其政迁通直郎遇郊恩以亲之封封其祖父母以妻之封封其父母其外舅知府龙图安中以诗美之提刑大夫信叔和之俾某属和",
        "author": "彭汝砺",
        "content": "立节秉心诚与俱，至诚少日慕颜徒。\n荣名及祖亲仍与，盛事超今古亦无。\n番国山川元润泽，吴园鱼鸟亦驩虞。\n冰翁星使诗酬唱，在昔尝闻德不孤。",
        "dynasty": "宋",
        "collection_info": null
    },
    {
        "title": "承臬山毅夫提点学士有游会庾楼因用元韵",
        "author": "彭汝砺",
        "content": "拥旜昔过赵州关，剖竹今邻四祖山。\n问法几生成密记，焚香曷月礼慈颜。\n知天稍似三无愠，易地何如五不还。\n邂逅晦堂聊寄意，而今事事祇如闲。",
        "dynasty": "宋",
        "collection_info": null
    },
    {
        "title": "按涝",
        "author": "彭汝砺",
        "content": "瘦马扁舟迹已勤，三乡行尽独伤神。\n湖边围涨鱼龙富，野外田干燕雀贫。\n岂有异能裨此理，试留余泽遗斯民。\n东南步武丰凶别，却笑天心似未均。",
        "dynasty": "宋",
        "collection_info": null
    },
    {
        "title": "寄钱穆父",
        "author": "彭汝砺",
        "content": "忠义文章见一门，风流窃喜得诸孙。\n古人事业非无意，天下几微定有言。\n寒斗雪霜松老大，高飞霄汉凤腾轩。\n治功今日俱无补，尘土相看畏素飱。",
        "dynasty": "宋",
        "collection_info": null
    },
    {
        "title": "忆程公权",
        "author": "彭汝砺",
        "content": "游从邂逅值王孙，万事无穷寄一真。\n倾盖异时心似旧，望尘今日味如新。\n清风遂别江山晓，润泽空余草木春。\n欲寄赠言终少取，独为瞻慕共斯民。",
        "dynasty": "宋",
        "collection_info": null
    },
    {
        "title": "尝约谊父同游龙泉奔走失期故作是诗奉和元韵",
        "author": "彭汝砺",
        "content": "野寺幽幽隠翠岚，山川形势尽东南。\n吟随野竹吾怀惬，醉啜溪泉此意堪。\n乐事难并真可惜，登高能赋亦曾谙。\n游从欲尽林间胜，雨气浑浑满古潭。",
        "dynasty": "宋",
        "collection_info": null
    },
    {
        "title": "古木",
        "author": "彭汝砺",
        "content": "雨湿路岐泥滑滑，风吹江海水茫茫。\n壮心弦直值吾道，孤宦蓬飞各异乡。\n诗句好吟江上碧，酒巵已负菊边香。\n丰年谁及农家乐，老稚驩讴自涤场。",
        "dynasty": "宋",
        "collection_info": null
    },
    {
        "title": "得庭佐岩夫二弟二书",
        "author": "彭汝砺",
        "content": "十年翰墨共萤窗，万里忧勤鬓欲桩。\n薄宦鹿埃寄南国，归心日夜度重江。\n春风喜咏棠阴秀，夜月愁看雁影双。\n病眼相望劳不彻，书来聊得此心降。",
        "dynasty": "宋",
        "collection_info": null
    },
    {
        "title": "贺兄长有子",
        "author": "彭汝砺",
        "content": "鳷鹊曾将喜信来，奇祥昨夜出珠胎。\n一枝始得龙孙贵，万里看成骥子材。\n道路笑临诗首首，庭帏欢上酒杯杯。\n风吹消息归江国，老稚应须眼为开。",
        "dynasty": "宋",
        "collection_info": null
    },
    {
        "title": "欲雨马上寄兄长",
        "author": "彭汝砺",
        "content": "去马惊尘犯客襟，喜看云影聚轻阴。\n雁飞浅草风声疾，蚁斗枯梨雨意深。\n亭外见山输独啸，林边上马强清吟。\n一声误认齐蝉晚，叫起肥陵夜夜心。",
        "dynasty": "宋",
        "collection_info": null
    },
    {
        "title": "暑雨",
        "author": "彭汝砺",
        "content": "暑热炎炎起道途，霆雷一阵出山隅。\n雨吹细点沾鬚鬓，风卷轻寒上髮肤。\n但使田畴终润泽，敢言车马久泥涂。\n天时信有丰年意，笑语轻便共野夫。",
        "dynasty": "宋",
        "collection_info": null
    },
    {
        "title": "过紫金山",
        "author": "彭汝砺",
        "content": "薄晚迟留问旧山，尘埃敢意紫金丹。\n云生石眼千年润，风出云稍五月寒。\n下蔡涂泥沾马足，长淮风浪触渔竿。\n八公更有威灵在，簿领应须笑贱官。",
        "dynasty": "宋",
        "collection_info": null
    },
    {
        "title": "拟赏花钓鱼诗  其一",
        "author": "彭汝砺",
        "content": "晴云扶日上昭阳，翠辇鸣鞭下建章。\n化国楼台天半际，瀛洲殿阁水中央。\n鱼游自并龟龙国，花气浑如薝卜香。\n拟学华封人作颂，千秋万岁奉君王。",
        "dynasty": "宋",
        "collection_info": null
    },
    {
        "title": "拟赏花钓鱼诗  其二",
        "author": "彭汝砺",
        "content": "琉璃宫殿云深处，锦绣池堂雨过时。\n鱼跃定名千岁鲤，花开多是万年枝。\n恩流河汉波澜阔，春在蓬瀛日月迟。\n三十余年无此会，今朝会见柏梁诗。",
        "dynasty": "宋",
        "collection_info": null
    },
    {
        "title": "拟赏花钓鱼诗  其三",
        "author": "彭汝砺",
        "content": "孔雀横斜宝扇回，雕龙浮动翠舆来。\n鱼知迎日争先跃，花会留春独后开。\n法部方将九成乐，侍臣迭送万年杯。\n太平恰似唐虞际，臣主从容赋起哉。",
        "dynasty": "宋",
        "collection_info": null
    },
    {
        "title": "拟赏花钓鱼诗  其四",
        "author": "彭汝砺",
        "content": "翠跸雕舆下未央，禁林春色秀天芳。\n帝居便是蓬莱胜，花气浑如薝卜香。\n五色灵池鱼拨剌，九苞阿阁凤徊翔。\n神仙世界光阴别，比着人间一倍长。",
        "dynasty": "宋",
        "collection_info": null
    },
    {
        "title": "拟赏花钓鱼诗  其五",
        "author": "彭汝砺",
        "content": "日暖鱼游百子池，雨余花折万年枝。\n微风静觉丝缗远，暖日徐看淑景移。\n九奏高张洞庭乐，七言徧赋柏梁诗。\n吁俞不忘几微戒，恰似唐尧虞舜时。",
        "dynasty": "宋",
        "collection_info": null
    },
    {
        "title": "拟赏花钓鱼诗  其六",
        "author": "彭汝砺",
        "content": "甘雨祈祈兆岁丰，君王暇豫与人同。\n晴阳鱼跃烟涛外，暖日花开锦绣中。\n更有灵龟千岁绿，仍多陈粟万仓红。\n便知岂乐歌颁首，不比飞扬赋大风。",
        "dynasty": "宋",
        "collection_info": null
    },
    {
        "title": "拟赏花钓鱼诗  其七",
        "author": "彭汝砺",
        "content": "百子池塘春復还，五云楼阁晓犹寒。\n蛟龙影上黄金辇，锦绣香浮白玉盘。\n宿蘂万包开雨露，修鳞五色跃波澜。\n太平既醉恩无报，白首侵寻畏素餐。",
        "dynasty": "宋",
        "collection_info": null
    },
    {
        "title": "拟赏花钓鱼诗  其八",
        "author": "彭汝砺",
        "content": "槛外幽花暖欲然，池边弱柳困初眠。\n风晴鶑戏长杨日，水浄鱼游太液天。\n玉斝酒深浮湛露，宝炉香聚引长烟。\n云章光绝无能继，但颂南山亿万年。",
        "dynasty": "宋",
        "collection_info": null
    },
    {
        "title": "拟赏花钓鱼诗  其九",
        "author": "彭汝砺",
        "content": "霁色苍茫杳蔼中，玉舆朝出大明宫。\n修鳞戏跃神池日，宿蕊争开禁籞风。\n韶乐大恩流动植，灵台余泽入鱼虫。\n龙光所被何其厚，欲报惭无尺寸功。",
        "dynasty": "宋",
        "collection_info": null
    },
    {
        "title": "拟赏花钓鱼诗  其一○",
        "author": "彭汝砺",
        "content": "九重殿阁五云中，閒暇君臣燕乐同。\n芳卉便成金色界，游鳞如在水晶宫。\n承云乐见太平象，湛露诗成王者风。\n从幸甘泉能献赋，愧无人可似扬雄。",
        "dynasty": "宋",
        "collection_info": null
    },
    {
        "title": "题醒心亭",
        "author": "彭汝砺",
        "content": "红尘万里困征鞍，喜向幽亭一倚栏。\n日夜水声趋涧曲，西南山色上云端。\n窗横古木秋阴老，槛逼苍崖雨气寒。\n搜尽肺肠吟不竟，欲君亲置画图看。",
        "dynasty": "宋",
        "collection_info": null
    },
    {
        "title": "谨次知县奉议",
        "author": "彭汝砺",
        "content": "早日苍茫杳霭中，绣衣綵旆照花骢。\n路从古汴聊分北，家在琅琊更近东。\n大野晓行千嶂月，长河朝济一帆风。\n赐环不独邦人愿，名字从来重两宫。",
        "dynasty": "宋",
        "collection_info": null
    },
    {
        "title": "次来韵",
        "author": "彭汝砺",
        "content": "山川不见石泉城，风日摇摇想旆旌。\n鸑鷟老寻丹穴宿，骅骝饥上赤霄行。\n隆冬霜雪伤萍泛，末路埃尘忆盖倾。\n父老祇知荣衣绣，乡人未会贵登瀛。",
        "dynasty": "宋",
        "collection_info": null
    },
    {
        "title": "拙句送通判学士正夫",
        "author": "彭汝砺",
        "content": "山谷冥冥多雪霜，人情随处不悲凉。\n綵衣公独有老母，乔木我今思故乡。\n行酒赋诗不忍别，登高临远便相望。\n故乡虽好莫留滞，日月其除行路长。",
        "dynasty": "宋",
        "collection_info": null
    },
    {
        "title": "长沙道中寄君时",
        "author": "彭汝砺",
        "content": "少时惜别惟男女，老大相思味尤苦。\n时节愁深聚作云，道途泪落纷如雨。\n梦魂章水去无时，书信蒲山来有数。\n几时与汝归去来，綵服相看老农圃。",
        "dynasty": "宋",
        "collection_info": null
    },
    {
        "title": "和文渊游余干山寺",
        "author": "彭汝砺",
        "content": "爱山终日在山巅，山径迟留几屐穿。\n涧水曲流随步屧，炉香深处作云烟。\n峨峨健马横岩石，漠漠苍龙宿旧渊。\n为语琵琶洲上路，几时容我繫归船。",
        "dynasty": "宋",
        "collection_info": null
    },
    {
        "title": "道中每至山寺辄迟留久之",
        "author": "彭汝砺",
        "content": "杖屦徜徉信所之，偶逢佳致即忘归。\n舟帷不繫东西去，云似无心在处飞。\n岁月漫能催我老，江山可復与人违。\n一廛未足南陔志，静笑浮生事事非。",
        "dynasty": "宋",
        "collection_info": null
    },
    {
        "title": "武冈驿",
        "author": "彭汝砺",
        "content": "行路萧条伤客心，黄云不动祇阴阴。\n天寒独鹤飞平泽，日暮慈鸦归故林。\n鳞翼不将一字至，雪霜莫怪二毛侵。\n拥炉更饮钟陵酒，抱膝漫为梁甫吟。",
        "dynasty": "宋",
        "collection_info": null
    },
    {
        "title": "依韵和萧推官见贻推官字子方知桂州修撰字子善相及喜论兵尝见于鄱阳",
        "author": "彭汝砺",
        "content": "晚年相遇更堂堂，祇似当时鄱水阳。\n物论固非低阀阅，家声元自满湖湘。\n风回獠俗归陶冶，囊括蛮州入井疆。\n使指质成非有用，赠言虚自辱圭璋。",
        "dynasty": "宋",
        "collection_info": null
    },
    {
        "title": "寄佛印",
        "author": "彭汝砺",
        "content": "菩萨化成瑶象车，超腾倏忽到云居。\n提携满钵雕胡饭，供养一箪明月珠。\n称我姓名日专甲，问师安否近何如。\n即今无病无言说，还有人能致问无。",
        "dynasty": "宋",
        "collection_info": null
    },
    {
        "title": "清江闻提举承议先行驰寄小诗",
        "author": "彭汝砺",
        "content": "一水相忘復此时，世情岂故与人违。\n江湖雨涨潜鳞去，霄汉云深画鹢飞。\n晓月正思公共载，春风好与我同归。\n别来道味知何似，丹竈黄芽想更肥。",
        "dynasty": "宋",
        "collection_info": null
    },
    {
        "title": "走笔和萧推官迎提举承议  其一",
        "author": "彭汝砺",
        "content": "青山远远水回回，初见钟陵城上台。\n将迎不独儿童喜，杨柳看人亦眼开。",
        "dynasty": "宋",
        "collection_info": null
    },
    {
        "title": "走笔和萧推官迎提举承议  其二",
        "author": "彭汝砺",
        "content": "画舫急随江上鸥，犹嗟不及水先流。\n欲知今日陈雷社，不数当时李郭舟。",
        "dynasty": "宋",
        "collection_info": null
    },
    {
        "title": "又和治居许昌诗  其一",
        "author": "彭汝砺",
        "content": "事与心违即挂冠，逍遥芝朮长童颜。\n黄金晚去云中阙，员峤深游海上山。\n平日以身当国论，老年将梦比人间。\n文章气力终豪健，四韵诗来倚马还。",
        "dynasty": "宋",
        "collection_info": null
    },
    {
        "title": "又和治居许昌诗  其二",
        "author": "彭汝砺",
        "content": "闻说当年鹓鹭班，谏书无数慰龙颜。\n水横颍首归新第，云断峨眉忆旧山。\n漫有新诗名海内，曾闻雅乐献河间。\n西湖今日春应好，想见扁舟载月还。",
        "dynasty": "宋",
        "collection_info": null
    },
    {
        "title": "途中寄君时弟  其一",
        "author": "彭汝砺",
        "content": "邮亭车马日纷纷，可遂尘埃老此身。\n燕子恰如曾宿客，雁奴犹是未归人。\n晚云明灭初收雨，朝日阴晴拟放春。\n花木一时浑自好，寄声华髮莫争新。",
        "dynasty": "宋",
        "collection_info": null
    },
    {
        "title": "途中寄君时弟  其二",
        "author": "彭汝砺",
        "content": "天晴日驭去迟迟，恰是春风中半时。\n柳色笑花须似锦，雨声欺雪故如丝。\n迁乔他日吾求友，发药明朝汝得师。\n乐事信知人不及，异乡同有拜亲期。",
        "dynasty": "宋",
        "collection_info": null
    },
    {
        "title": "次君时韵",
        "author": "彭汝砺",
        "content": "牙弦不愿世人知，末路论心有子期。\n万物参差为我与，三人邂逅得吾师。\n更贫未乏扬雄宅，已会谁悲墨子丝。\n欲说本来时节事，直须会得未来时。",
        "dynasty": "宋",
        "collection_info": null
    },
    {
        "title": "寄检法奉议",
        "author": "彭汝砺",
        "content": "长春月月与玫瑰，烦近萱堂仔细栽。\n却语花开无造次，老亲寒食以前来。",
        "dynasty": "宋",
        "collection_info": null
    },
    {
        "title": "老儿挈幼小将及邓因寄君时弟  其一",
        "author": "彭汝砺",
        "content": "莫言法法与尘尘，祇论而今见在身。\n婆子台山能护物，厮儿临济最疑人。\n阿那含果多生叶，优钵罗花别样春。\n须认铁牛楼上语，一回几看一回新。",
        "dynasty": "宋",
        "collection_info": null
    },
    {
        "title": "老儿挈幼小将及邓因寄君时弟  其二",
        "author": "彭汝砺",
        "content": "长年骑马走风尘，扰扰犹知梦幻身。\n野柳最怜青绶客，山桃莫笑白髭人。\n照溪七里亭边晚，近郭百花洲上春。\n捉麈即从君道旧，浮蛆更许我尝新。",
        "dynasty": "宋",
        "collection_info": null
    },
    {
        "title": "和范学士  其一",
        "author": "彭汝砺",
        "content": "红尘投老倦征鞍，梦寐清规祇厚颜。\n论德每疑观大水，言诗曾赋仰高山。\n退之自处轲雄后，甫也当居扬马间。\n知止旧风衰久矣，只今须合为公还。",
        "dynasty": "宋",
        "collection_info": null
    },
    {
        "title": "和范学士  其二",
        "author": "彭汝砺",
        "content": "酒榼棋枰足燕闲，市朝愁復抗尘颜。\n曾非学道随东鲁，可怕移文累北山。\n花烛园林春半际，烟波亭榭水中间。\n篮舆想见公游处，颍水何时听我还。",
        "dynasty": "宋",
        "collection_info": null
    },
    {
        "title": "寄致政侍郎",
        "author": "彭汝砺",
        "content": "孔门弟子数三千，用舍行藏独与颜。\n委曲百川终至海，辛勤一篑欲为山。\n是非扰扰俱身外，生死悠悠亦梦间。\n漫爱隠居多气味，扁舟今欲与公还。",
        "dynasty": "宋",
        "collection_info": null
    },
    {
        "title": "又书怀",
        "author": "彭汝砺",
        "content": "锦江蟠泊落云端，秀气全分在尔颜。\n少日大鹏飞北海，清时片玉出昆山。\n心存魏阙安危际，名在丹台伯仲间。\n昨夜泸渝初奏捷，巅崖谁为勒铭还。",
        "dynasty": "宋",
        "collection_info": null
    },
    {
        "title": "中丞温伯杂端持正与其僚出祖正孺端伯于刘元忠宅某即席赋诗",
        "author": "彭汝砺",
        "content": "蜀山想见去程兼，满眼春风别兴添。\n光动酒船浮玉雪，味调羹鼎足梅盐。\n竹枝堕影低垂砌，花叶吹香细入帘。\n更欲稍留山简醉，应须少霁弱翁严。",
        "dynasty": "宋",
        "collection_info": null
    },
    {
        "title": "翌日景繁察院公初叔明推直谦父主簿復会某晚至即席用前韵  其一",
        "author": "彭汝砺",
        "content": "鼎食参差海陆兼，炉烟浮动麝兰添。\n纷纷不及同朝饮，草草犹能共暮盐。\n最爱梅香频倚槛，欲留槐影更褰帘。\n驿途即折垂杨别，酒令毋嫌细柳严。",
        "dynasty": "宋",
        "collection_info": null
    },
    {
        "title": "翌日景繁察院公初叔明推直谦父主簿復会某晚至即席用前韵  其二",
        "author": "彭汝砺",
        "content": "银鱼朱绂綵衣兼，稍觉公行气象添。\n白水长时云似雾，青泥三月雪如盐。\n诗成曷日传邮置，书就他时奏陛帘。\n更为朝廷问幽仄，人材岂遂乏杨严。",
        "dynasty": "宋",
        "collection_info": null
    },
    {
        "title": "送桂阳令臧祖道",
        "author": "彭汝砺",
        "content": "莫笑长官权势轻，所怀端可及生灵。\n勤忧每见朝尝胆，劝恤遥知夜戴星。\n礼节但能坚玉石，清名亦合上丹青。\n饯行欲以言箴赠，留作君家座右铭。",
        "dynasty": "宋",
        "collection_info": null
    },
    {
        "title": "中丞温伯杂端持正约同饯夷仲不克某独出城重阳后一日",
        "author": "彭汝砺",
        "content": "宛转平林十里开，天晴更喜少风埃。\n桃花笑摘篱边菊，竹叶惭无马上杯。\n更欲看君横奋迅，不应如我久低徊。\n闾阎蛰蛰忧昏垫，侧耳乘骢御史来。",
        "dynasty": "宋",
        "collection_info": null
    },
    {
        "title": "和提点少卿诗韵",
        "author": "彭汝砺",
        "content": "文场俱是出羣雄，曾颂鸿毛遇顺风。\n稍记螭头初赐第，渐惊鹤髮欲成翁。\n老年翰墨才仍敌，故国溪山路更同。\n存殁感怀浑梦寐，会须推付酒樽中。",
        "dynasty": "宋",
        "collection_info": null
    },
    {
        "title": "和提点少卿喜雪诗韵  其一",
        "author": "彭汝砺",
        "content": "曲岸沧洲一水涯，轻舟欲访戴逵家。\n城隅寂淡梧桐月，溪岸萧骚芦苇花。\n润泽便知年事足，清明更爱晓晴佳。\n园林已有春来信，笑看浮生鬓欲华。",
        "dynasty": "宋",
        "collection_info": null
    },
    {
        "title": "和提点少卿喜雪诗韵  其二",
        "author": "彭汝砺",
        "content": "同云漫不见津涯，雪雾参差似一家。\n辛苦宋人成楮叶，殷勤驿使寄梅花。\n润沾南亩从横阔，寒助西山晓夕佳。\n三白更同千乘喜，屡丰吾亦有光华。",
        "dynasty": "宋",
        "collection_info": null
    },
    {
        "title": "久雨和张季友寄程德林时季友得环倅程受婺源未赴",
        "author": "彭汝砺",
        "content": "寂寂不闻车马声，泥途无亦畏逢迎。\n引觞自放连朝醉，挥麈遥思一座倾。\n傅野好为三日雨，杜陵莫醉百忧行。\n西南俱说催征辔，却愿双轮四角生。",
        "dynasty": "宋",
        "collection_info": null
    },
    {
        "title": "和张季友正夫归因为诗寄",
        "author": "彭汝砺",
        "content": "曲曲幽林远远山，归与谁得似公安。\n定为五柳先生传，应笑三年博士官。\n上国尘沙随马棰，长溪风浪属渔竿。\n秋风喜得音声到，起对青灯子细看。",
        "dynasty": "宋",
        "collection_info": null
    },
    {
        "title": "寄妻兄宁文渊时广西方用兵而文渊谪官在广东",
        "author": "彭汝砺",
        "content": "有客迟留瘴海边，白头想见欲潸然。\n淹留每笑犹千里，芘藾遥知有二天。\n行听伏波平岭峤，已闻下濑济楼船。\n几时幽谷灵芝路，水石相看稳昼眠。",
        "dynasty": "宋",
        "collection_info": null
    },
    {
        "title": "送郭知章宰浮梁  其一",
        "author": "彭汝砺",
        "content": "万室喁喁望已深，临流不敢重分襟。\n闾阎早觉春风到，岩谷遥思昼日临。\n制御古非无至策，爱调人自有良心。\n笑言已得公才敏，侧耳风前听好音。",
        "dynasty": "宋",
        "collection_info": null
    },
    {
        "title": "送郭知章宰浮梁  其二",
        "author": "彭汝砺",
        "content": "仕宦悠悠今几年，初分一邑走江边。\n凤飞远水颠崖地，鹤唳清霜皓月天。\n潇洒渊明多种秫，从容子贱数鸣弦。\n秋风坐看车辕速，一梦归争鸟翼先。",
        "dynasty": "宋",
        "collection_info": null
    },
    {
        "title": "和李潜夫同年并简宁文渊时二君在鄱阳",
        "author": "彭汝砺",
        "content": "我贱无庸如子何，白头相望欲悲歌。\n少年策在英豪腹，清世名专守相科。\n薄宦从容忧自少，故人邂逅乐应多。\n秋风不见北归信，东顾苍茫临大河。",
        "dynasty": "宋",
        "collection_info": null
    },
    {
        "title": "送徐望之郎中提举舒州灵仙观",
        "author": "彭汝砺",
        "content": "江濒远别几秋萤，汴曲相逢眼更青。\n予志自能同豹变，弋人安得望鸿冥。\n风流绿蚁千钟酒，香火黄庭一卷经。\n祇恐诸公还荐鹗，未容轻去老岩扃。",
        "dynasty": "宋",
        "collection_info": null
    },
    {
        "title": "送提点少卿丈还鄱阳",
        "author": "彭汝砺",
        "content": "秋风吹雨响梧桐，南岸遥山翠几重。\n稍爱楼台足清旷，可怜樽俎未从容。\n三溪天外横新水，五老云间出旧峰。\n邂逅一舟吾亦往，登临还復与公从。",
        "dynasty": "宋",
        "collection_info": null
    },
    {
        "title": "奉和提点少卿来章",
        "author": "彭汝砺",
        "content": "场屋当年翰墨亲，故乡相别九年春。\n相如旧有凌云赋，居士今惟凈法身。\n素节直须深爱惜，高材未必竟沉沦。\n祇疑龙去须为雨，不似区区尺蠖伸。",
        "dynasty": "宋",
        "collection_info": null
    },
    {
        "title": "呈运判学士  其一",
        "author": "彭汝砺",
        "content": "邂逅江滨宿使航，五更窗外月犹黄。\n因陪谈麈殊优远，自反机心愈渺茫。\n老马但羞千岳阻，病翰孰与九皋翔。\n明时頼有吾宗在，敢学西邻便涕伤。",
        "dynasty": "宋",
        "collection_info": null
    },
    {
        "title": "呈运判学士  其二",
        "author": "彭汝砺",
        "content": "相望冰壶江水滨，渴心枯涸欲生尘。\n忽逢使节何胜喜，又说宗乘得愈真。\n鬓裏雪霜经岁有，眼前风浪与时新。\n茫然未有归田计，愧以穷通问故人。",
        "dynasty": "宋",
        "collection_info": null
    },
    {
        "title": "和十二法曹",
        "author": "彭汝砺",
        "content": "秋来初得兔园书，更有诗来慰索居。\n出宿几时吾税驾，归宁何日尔脂车。\n贫如原宪元非病，懒比嵇康老更疏。\n鸿雁池边知可乐，鹡鸰原上正相胥。",
        "dynasty": "宋",
        "collection_info": null
    },
    {
        "title": "次韵晦之沿牒楚泗二州",
        "author": "彭汝砺",
        "content": "鹢首争先鸟翼飞，宦游容易即天涯。\n渐生世事无由尽，已去年华不易追。\n芍药遂输淮上乐，樱桃终念水边期。\n雨余亭外山争出，几日相看一酒巵。",
        "dynasty": "宋",
        "collection_info": null
    },
    {
        "title": "苦吟",
        "author": "彭汝砺",
        "content": "苦吟遂见诗锋锐，独乐宁思饮社豪。\n别去性情生淡泊，老来风致长清高。\n纷纷行李君休嘆，琐琐乘田吾正劳。\n争似扁舟碧江上，几回风物入秋毫。",
        "dynasty": "宋",
        "collection_info": null
    },
    {
        "title": "晚风",
        "author": "彭汝砺",
        "content": "南北东西万里通，往来长与水无穷。\n役心一日空隋力，余泽千年谢禹功。\n满道柳阴低翠幄，夹堤桥影卧长虹。\n乐游不及先生快，坐看千航起晚风。",
        "dynasty": "宋",
        "collection_info": null
    },
    {
        "title": "四方",
        "author": "彭汝砺",
        "content": "四方难缀游人足，万里无嗟客子蓬。\n红满桃花生细浪，白翻苹叶起清风。\n路当吴楚尘相接，源出淮夷势未穷。\n闻说夜吟清不尽，月明如近水晶宫。",
        "dynasty": "宋",
        "collection_info": null
    },
    {
        "title": "病中寄妻兄宁文渊",
        "author": "彭汝砺",
        "content": "百年流转寄风波，老态欺人病更多。\n頼有子能知管仲，即无人可向维摩。\n悠悠世味祇如此，扰扰人生能几何。\n南北有时归计就，考槃终欲共山阿。",
        "dynasty": "宋",
        "collection_info": null
    },
    {
        "title": "和晦之所感",
        "author": "彭汝砺",
        "content": "万物初还白帝秋，新寒苒苒上衣裘。\n红泥烂醉须千日，皓髮悲吟漫四愁。\n气挹风云诗易取，分投胶漆意难酬。\n簿书久废游从乐，最负江山翠满楼。",
        "dynasty": "宋",
        "collection_info": null
    },
    {
        "title": "送济叔兄",
        "author": "彭汝砺",
        "content": "风起青苹去鹢催，江山无路笑言陪。\n泪生病眼朝千里，愁入枯肠夜九迴。\n秋水忍看鸿独宿，春风好与燕俱来。\n别期重有文章约，老稚应须眼为开。",
        "dynasty": "宋",
        "collection_info": null
    },
    {
        "title": "送樊秀才召倪先生",
        "author": "彭汝砺",
        "content": "羣言分散寄遗经，天乞吾侪照未明。\n犹惜是非迷后世，旁求规矩遗诸生。\n骐驎始信能千里，鵰鹗终须看一鸣。\n杖屦从容问孤迹，为言心寄海边城。",
        "dynasty": "宋",
        "collection_info": null
    },
    {
        "title": "治平谅闇元夕  其一",
        "author": "彭汝砺",
        "content": "上元无乐送长宵，泪洒城阳泣帝尧。\n云障月华寒淡薄，风吹雨点细飘摇。\n物随世事生悽怆，天与人心长寂寥。\n不用灯花斗光景，火炉诗笔慰无聊。",
        "dynasty": "宋",
        "collection_info": null
    },
    {
        "title": "治平谅闇元夕  其二",
        "author": "彭汝砺",
        "content": "仙乐谁家奏管箫，异香到处合椒聊。\n风生雨后声悲惨，月在云间影动摇。\n幽径小溪春寂寂，淡灯寒烛夜寥寥。\n香焚敢效封人意，睿算年年祝帝尧。",
        "dynasty": "宋",
        "collection_info": null
    },
    {
        "title": "寄济叔兄长",
        "author": "彭汝砺",
        "content": "东南路径走江淮，万里波声日夜迴。\n流水会将孤梦去，游鳞不寄尺书来。\n风吹云影东西散，雨点花枝在处开。\n节物伤人心总碎，一春归兴满兰陔。",
        "dynasty": "宋",
        "collection_info": null
    },
    {
        "title": "次致政张大夫韵二首  其一",
        "author": "彭汝砺",
        "content": "石城山水有清音，贾堑烟萝路更深。\n松竹门阑初作径，蒲荷池沼旧成林。\n騑騑出适穷周道，汩汩归休傍汉阴。\n莫诧大夫能作赋，但逢故老数挥金。",
        "dynasty": "宋",
        "collection_info": null
    },
    {
        "title": "次致政张大夫韵二首  其二",
        "author": "彭汝砺",
        "content": "李郭曾同溪上船，途人指点作神仙。\n松篁老长芰荷密，鳬雁飞浮鸂鶒前。\n霖雨未终岩野地，阳春方擅郢中天。\n文章不敢兰亭比，翰墨纔能记岁年。",
        "dynasty": "宋",
        "collection_info": null
    },
    {
        "title": "醼亭一首",
        "author": "彭汝砺",
        "content": "未得从君醉醼亭，坐无酒意正醒醒。\n云飞野壁春心远，蝶悞花枝昼梦惊。\n草履踏泥寻曲径，纱衣冒雨上重城。\n金丝不厌幽闺地，时向高风叶一声。",
        "dynasty": "宋",
        "collection_info": null
    },
    {
        "title": "皇甫乞诗为赠因次其韵",
        "author": "彭汝砺",
        "content": "忆昔丹书下粉闱，诸公接武上瑶池。\n势凌鵰鹗双鸿翼，香满蟾蜍一桂枝。\n议论所存无赘学，声华此去有真知。\n风松无限溪山乐，时倩秋风寄数诗。",
        "dynasty": "宋",
        "collection_info": null
    },
    {
        "title": "合肥府学中赓诸公韵和正寺翔甫总翠亭",
        "author": "彭汝砺",
        "content": "危亭缥缈压城端，总拾澄虚入画栏。\n地势西连金斗峻，山容东际湫湖寒。\n行瞻日月光华近，坐觉干坤器度宽。\n闻说南州画工在，可能收作一屏看。",
        "dynasty": "宋",
        "collection_info": null
    },
    {
        "title": "和济叔灯花",
        "author": "彭汝砺",
        "content": "灯花一点照花枝，今夕相看孰是非。\n冷艷几时开密室，春光半夜到重闱。\n稚儿戏蹙寒心落，羁妇争持喜信归。\n寄语帘风莫催促，冷吟赢得看芳菲。",
        "dynasty": "宋",
        "collection_info": null
    },
    {
        "title": "杂咏诗  其一",
        "author": "彭汝砺",
        "content": "诗轴亲题乞一寮，清心洗濯渴心焦。\n云移星月来幽隠，风引英茎下寂寥。\n肝胆尘生知几日，齿牙病起自今朝。\n疏愚强笑为生计，不识鳌宫路径遥。",
        "dynasty": "宋",
        "collection_info": null
    },
    {
        "title": "杂咏诗  其二",
        "author": "彭汝砺",
        "content": "朔风吹雪满天涯，寂寂朝云冷万家。\n试步城头望坊巷，玉枝无处认梅花。",
        "dynasty": "宋",
        "collection_info": null
    },
    {
        "title": "苦旱和俞都官",
        "author": "彭汝砺",
        "content": "焚烧纵炎日，长养误熏风。\n责己君临厚，劳心县宰忠。\n十州饥馑后，万里鬰陶中。\n欲寄精诚祷，天心或可通。",
        "dynasty": "宋",
        "collection_info": null
    },
    {
        "title": "上留守侍读生辰",
        "author": "彭汝砺",
        "content": "素节于今杰，青春此日生。\n地还坤德重，天给露华清。\n鸿鹄飞昭旷，骐驎瑞太平。\n云浮朱槛细，星入画图明。\n簪绂师先进，旒綖望老成。\n千龄逢盛际，万里起修程。\n客献南山颂，人期北户荣。\n学高才称副，仁厚福兼并。\n香荐芝兰秀，诗言犬马诚。\n祝公比松柏，早晚席台衡。",
        "dynasty": "宋",
        "collection_info": null
    },
    {
        "title": "九日独登城上台感怀寄兄长  其一",
        "author": "彭汝砺",
        "content": "九日独登城上台，南山望尽祇尘埃。\n黄华虽富纷纷菊，绿蚁谁同滟滟杯。\n时节独催双鬓雪，利名还见此心灰。\n池阳星子多朋旧，能有音书万里来。",
        "dynasty": "宋",
        "collection_info": null
    },
    {
        "title": "九日独登城上台感怀寄兄长  其二",
        "author": "彭汝砺",
        "content": "孤城幽谷晚烟重，事绪无过与此同。\n寒夜独吟风静后，扁舟应宿月明中。",
        "dynasty": "宋",
        "collection_info": null
    },
    {
        "title": "九日独登城上台感怀寄兄长  其三",
        "author": "彭汝砺",
        "content": "秋来常苦客飘蓬，身羡归鸿飞復东。\n欲问江南是何处，乱山扰扰自无穷。",
        "dynasty": "宋",
        "collection_info": null
    },
    {
        "title": "和应诏吟",
        "author": "彭汝砺",
        "content": "又得华笺是浣溪，短窗翰墨自光辉。\n寒梅不动情相照，幽鸟无声意欲飞。\n数四恩嘉成海渎，百千文字粲珠玑。\n风花未称相望意，特为君王述万机。",
        "dynasty": "宋",
        "collection_info": null
    },
    {
        "title": "秋风",
        "author": "彭汝砺",
        "content": "风战江湖飞断梗，露零霄汉听征鸿。\n身虽流俗志万里，昔是少年今老翁。\n双眼久因尘事黑，病颜今为酒樽红。\n夜深胡蝶归魂梦，飞尽蓬瀛岛屿中。",
        "dynasty": "宋",
        "collection_info": null
    },
    {
        "title": "山林",
        "author": "彭汝砺",
        "content": "鹤瘦松枯不自禁，穷愁千万欲相侵。\n山林谁识谢公意，风月独高梁甫吟。\n行视水痕嗟未息，静看云影爱无心。\n懒随尘土趋时态，欲就丝桐丐古音。",
        "dynasty": "宋",
        "collection_info": null
    },
    {
        "title": "船中见庐山",
        "author": "彭汝砺",
        "content": "翠色苍茫杳蔼间，船人指点是庐山。\n浮云作意深藏护，未许行人取次看。",
        "dynasty": "宋",
        "collection_info": null
    },
    {
        "title": "浩歌",
        "author": "彭汝砺",
        "content": "歌尽绿洲千古意，陶然初到性情真。\n试临华岳题诗笔，欲走沧浪买钓纶。\n苔润一瓢贫气味，草荒三径久埃尘。\n我心自有青云在，安得羁留浊水滨。",
        "dynasty": "宋",
        "collection_info": null
    },
    {
        "title": "壮心",
        "author": "彭汝砺",
        "content": "锐气销磨一水平，壮心非欲避功名。\n穷通有属都天意，忧乐无端自物情。\n拂地延留山月影，褰帘收拾水风声。\n清吟又得松陵侣，谁惜花前酒重倾。",
        "dynasty": "宋",
        "collection_info": null
    },
    {
        "title": "大笑",
        "author": "彭汝砺",
        "content": "大笑花开倾屈卮，狂来不惜典春衣。\n飘浮世态知惟我，淡泊天真得者稀。\n云汉露寒沾玉液，江天风静拂金徽。\n樽罍易竭情无尽，海岳苍茫一梦飞。",
        "dynasty": "宋",
        "collection_info": null
    },
    {
        "title": "步入",
        "author": "彭汝砺",
        "content": "步入浮游淡泊中，红尘无计到心胸。\n微之散落诗千首，白也飘零酒百钟。\n天地寂寥窥夜月，风霜悲惨看春松。\n清晨试引青铜照，一点朱丹入病容。",
        "dynasty": "宋",
        "collection_info": null
    },
    {
        "title": "师言",
        "author": "彭汝砺",
        "content": "尝就师言卜所从，万为都起至诚功。\n天枢亹亹时长北，溪水悠悠夜亦东。\n陋迹已生千古后，微怀方醉六经中。\n竹林交友多才力，应念南轩一病翁。",
        "dynasty": "宋",
        "collection_info": null
    },
    {
        "title": "县舍小饮因就伯逢求馔具",
        "author": "彭汝砺",
        "content": "霜凋老木青枫碎，雪尽空山夜月新。\n收拾村醪欲歌笑，咨嗟破突久埃尘。\n分为白屋穷宾客，迴睠青云旧主人。\n天地苦寒今有备，醉横诗笔觉精神。",
        "dynasty": "宋",
        "collection_info": null
    },
    {
        "title": "累承见酬因谢之",
        "author": "彭汝砺",
        "content": "千夫拱默看文阵，百战纵横及醉乡。\n齐晋亦当忧鲁弱，韩吴终是怯秦强。\n威容敌国矜豪迈，气压羸兵急遯藏。\n他日相期坐帷幄，为君穷力破戎羌。",
        "dynasty": "宋",
        "collection_info": null
    },
    {
        "title": "匪躬先之桐庐因作诗送之",
        "author": "彭汝砺",
        "content": "男子生当自树立，莫令寂默终无名。\n膏粱孰与文章乐，锦绣不如仁义荣。\n予病淹留岂得已，子今閒暇固当行。\n竹林交契知安否，议论从容为寄声。",
        "dynasty": "宋",
        "collection_info": null
    },
    {
        "title": "次韵晦之楚泗道中",
        "author": "彭汝砺",
        "content": "白日红尘身世劳，羡君诗兴自陶陶。\n敢因锦绣邀青玉，漫把瑶琼报木桃。\n冰雪正寒心始见，骐驎已老气终豪。\n一言起拜先生辱，羞愧无才及楚骚。",
        "dynasty": "宋",
        "collection_info": null
    },
    {
        "title": "暮雨",
        "author": "彭汝砺",
        "content": "暮雨忽随江上舟，寒风彷佛转清秋。\n兴随烟月成千首，醉忤鶑花长四愁。\n不繫可怜波上叶，忘机应喜海边鸥。\n一声画角吹魂梦，散落淮天晓未收。",
        "dynasty": "宋",
        "collection_info": null
    },
    {
        "title": "扁舟",
        "author": "彭汝砺",
        "content": "扁舟满眼送波涛，一夜霜华上鬓毛。\n雨脚已收朝日薄，潮头忽上晓风高。\n江山须信游人乐，簿领还知俗吏劳。\n见说指挥功利白，余才今见解牛刀。",
        "dynasty": "宋",
        "collection_info": null
    },
    {
        "title": "欲寄",
        "author": "彭汝砺",
        "content": "欲寄予声无使还，平安始见一书间。\n偶从淝水经淮水，应对龟山忆蜀山。\n浮世并知俱物役，利途曾復见人闲。\n每言庾信愁难解，果道安仁鬓已斑。",
        "dynasty": "宋",
        "collection_info": null
    },
    {
        "title": "古庙",
        "author": "彭汝砺",
        "content": "严严遗庙水岩幽，想像迟回物为秋。\n堂陛终须辨臣主，山河空復誓王侯。\n地全东海疑先兆，力尽淮阴意未休。\n可恨游人满门下，不将敧器与君谋。",
        "dynasty": "宋",
        "collection_info": null
    },
    {
        "title": "楚野",
        "author": "彭汝砺",
        "content": "楚野云寒山点缀，淮天波尽水徘徊。\n古今寥廓归谈笑，气象纵横费剪裁。\n愁日远随双锦翼，离情满寄百金杯。\n清风正引城头望，淮上车音几日来。",
        "dynasty": "宋",
        "collection_info": null
    },
    {
        "title": "次韵刘景文见寄",
        "author": "彭汝砺",
        "content": "万里飘蓬失旧游，汴堤别去又三秋。\n朔风怅望心先去，夜月相瞻影独留。\n偶得篇章还自失，喜因文字会忘忧。\n几时樽俎追平昔，熟醉灵芝最上头。",
        "dynasty": "宋",
        "collection_info": null
    },
    {
        "title": "题程则之瑞墨阁",
        "author": "彭汝砺",
        "content": "仁宗事业望唐虞，翰墨仍兼八体书。\n长嘆仙游今寂寞，不知遗迹在樵渔。\n凰鸾影落新安水，奎壁光临处士庐。\n北望昭陵云杳霭，倚栏双泪染衣裾。",
        "dynasty": "宋",
        "collection_info": null
    },
    {
        "title": "将及下蔡寄仲求",
        "author": "彭汝砺",
        "content": "不见大夫行五年，渡淮欲见泪潺湲。\n忧怀荏苒今衰矣，仕宦迟迴亦偶然。\n眼看飞云难自定，身随去鸟拟争先。\n更鞭驽马登横岭，即借长桥济大川。",
        "dynasty": "宋",
        "collection_info": null
    },
    {
        "title": "九日同仲求登高有感",
        "author": "彭汝砺",
        "content": "曾侍灵芝九日觞，登高从此共凄凉。\n故乡江外烟波阔，上国云中道路长。\n世事祇催蓬鬓雪，秋风不减菊花黄。\n坐看鸿雁天涯远，甘醉茱萸盏面香。",
        "dynasty": "宋",
        "collection_info": null
    },
    {
        "title": "别子容",
        "author": "彭汝砺",
        "content": "衣衫尘土待光辉，议论渊源慰渴饥。\n鄙远尚思同旧学，疲驽常恐误真知。\n壮怀销落非前日，孤宦邅迴强此时。\n万事纷纷知有在，斋心更欲问蓍龟。",
        "dynasty": "宋",
        "collection_info": null
    },
    {
        "title": "自北归夜梦侍亲闱久之既觉感而成诗",
        "author": "彭汝砺",
        "content": "中宵八九梦亲闱，笑逐儿童戏綵衣。\n起觉片身犹逆旅，化为双泪落征衣。\n祇嗟轻逐孤蓬转，安得争先去鸟飞。\n薄宦自伤无以养，亦知从昔戒脂韦。",
        "dynasty": "宋",
        "collection_info": null
    },
    {
        "title": "兄弟约芝山共学未暇辱以诗督之因次元韵",
        "author": "彭汝砺",
        "content": "弟兄相寄玉为音，洗尽尘埃一寸心。\n欲以蚊虻看势利，能将珠璧现光阴。\n雅游潇洒知难废，故约迟留惜未寻。\n北望灵芝山在处，暮云回合碧沈沈。",
        "dynasty": "宋",
        "collection_info": null
    },
    {
        "title": "读书",
        "author": "彭汝砺",
        "content": "读书虽苦亦何知，仕宦纷纷强此时。\n旧学望君真短短，新诗爱我已枝枝。\n清生野槛晨风远，暖度山窗昼日迟。\n出处从今能自卜，不庸蓍蔡已无疑。",
        "dynasty": "宋",
        "collection_info": null
    },
    {
        "title": "清明日仲永游荐福先秋亭晚过芝山他日有坐客献诗者仲永见率同和",
        "author": "彭汝砺",
        "content": "行背林梢转水湾，乐游与物共安闲。\n旌旗影散烟波上，金竹声流岛屿间。\n宿雨未干花焰焰，晨风不动鸟关关。\n久晴见说春尤好，何日重来访旧山。",
        "dynasty": "宋",
        "collection_info": null
    },
    {
        "title": "送邹秘丞广汉赴御史",
        "author": "彭汝砺",
        "content": "清论从来满士林，君王今日为虚襟。\n谋维已熟言难废，势位虽隆望亦深。\n可否谨须要至理，穷通知不异丹心。\n北风会到江南路，日上城头听好音。",
        "dynasty": "宋",
        "collection_info": null
    },
    {
        "title": "广汉言事得陵州仁寿县将以诗迎之",
        "author": "彭汝砺",
        "content": "昨日除书下禁林，诏言明白洒宸襟。\n诚留魏阙初非浅，望繫朝廷晚更深。\n议论自关天下计，功名非系古人心。\n秋风行李归来未，旦暮虚怀迟玉音。",
        "dynasty": "宋",
        "collection_info": null
    },
    {
        "title": "次张同年德父移松杉石楠海棠各赋一首  其一",
        "author": "彭汝砺",
        "content": "孝思知欲寄无穷，手插松枝宅兆东。\n始听灵根来涧底，会看高节入云中。\n纷纷泪滴枝头露，扰扰愁随叶上风。\n老尽雪霜终不变，亦知因此议穷通。",
        "dynasty": "宋",
        "collection_info": null
    },
    {
        "title": "次张同年德父移松杉石楠海棠各赋一首  其二",
        "author": "彭汝砺",
        "content": "张子纷纷非世情，栽杉为径护坟茔。\n烟冥接叶愁俱满，露落低枝涕泗横。\n直干森森才满握，微阴细细欲盈城。\n栽培会与风霜老，爱护无容蝼蚁生。",
        "dynasty": "宋",
        "collection_info": null
    },
    {
        "title": "次张同年德父移松杉石楠海棠各赋一首  其三",
        "author": "彭汝砺",
        "content": "石楠梭木照春山，颜色纷纷乱碧丹。\n剩叶如云散幽冢，清阴为盖覆灵坛。\n沾濡细雨生秋色，摇撼惊风长夜寒。\n应并孤松长共老，好栽慈竹与同看。",
        "dynasty": "宋",
        "collection_info": null
    },
    {
        "title": "次张同年德父移松杉石楠海棠各赋一首  其四",
        "author": "彭汝砺",
        "content": "见说无因寄孝心，自移花种碧山岑。\n栽培蒙密春先暖，想像迟回日为阴。\n多恨祇悲新雨露，遗灵如得旧园林。\n黄鹂不会人情思，亦向枝头送好音。",
        "dynasty": "宋",
        "collection_info": null
    },
    {
        "title": "寄学芝山正叔寄诗有想嘆之意次元韵",
        "author": "彭汝砺",
        "content": "想望独登城上台，重云不见首勤回。\n久分笑语心几塞，忽得诗书眼为开。\n草褐岸巾随鹿豕，佳山野水外尘埃。\n公名方与风霆远，未可窥余寂寞来。",
        "dynasty": "宋",
        "collection_info": null
    },
    {
        "title": "诗寄兄长并示十二十四舍弟",
        "author": "彭汝砺",
        "content": "去年马走途中雪，今日舟行湖上风。\n吾分自天俱有定，此忧如水自无穷。\n谁知云汉双飞雁，自笑江湖一断蓬。\n祇有綵衣情最乐，復嗟不与弟兄同。",
        "dynasty": "宋",
        "collection_info": null
    },
    {
        "title": "夏六月公济与弟六人游安国竹园某有诗",
        "author": "彭汝砺",
        "content": "万竹纷纷光欲流，花亭况在竹林幽。\n阴藏绝径为深谷，风起炎天见早秋。\n此地遂为千亩胜，吾侪非止七贤游。\n清凉可爱无朝夕，无问昏鸦故未休。",
        "dynasty": "宋",
        "collection_info": null
    },
    {
        "title": "晚行竹林兄弟相率赋诗  其一",
        "author": "彭汝砺",
        "content": "苒苒秋风吹我衣，留连清胜夜忘归。\n眉横云外新蟾上，雪落林梢白鹭飞。",
        "dynasty": "宋",
        "collection_info": null
    },
    {
        "title": "晚行竹林兄弟相率赋诗  其二",
        "author": "彭汝砺",
        "content": "碧竹侵云一万竿，挟书时此共盘桓。\n湘沅见说官期逼，预惜朋游别去难。",
        "dynasty": "宋",
        "collection_info": null
    },
    {
        "title": "某在合肥尝梦同子直在横川旧游递中有诗往还子直见招因用前韵来寄",
        "author": "彭汝砺",
        "content": "春风把酒共溪边，南北纷纷遂五年。\n绿绶终朝寄尘俗，青云昨夜梦神仙。\n诗多老格知难继，易外新闻念未传。\n彷佛异时佳句在，吾游不敢负横川。",
        "dynasty": "宋",
        "collection_info": null
    },
    {
        "title": "汴水呈祖道",
        "author": "彭汝砺",
        "content": "万事无庸轻是非，扁舟吾与子同归。\n不知心逐征云远，安得身先去鸟飞。\n月入江湖生夜色，风吹花木长春晖。\n鬓毛每笑多新雪，衣带频惊缓旧围。",
        "dynasty": "宋",
        "collection_info": null
    },
    {
        "title": "和祖道见致政王中允题壁",
        "author": "彭汝砺",
        "content": "里巷参差一水间，水边相失復三年。\n旧题想见风规好，清隠传闻志尚贤。\n道路尚能谈旧事，林泉宁復挂尘缘。\n迟回禄仕予真怯，不独无君郭外田。",
        "dynasty": "宋",
        "collection_info": null
    },
    {
        "title": "江口道中",
        "author": "彭汝砺",
        "content": "道路春晴柳叶长，川原水涸草苽黄。\n阴晴天气犹寒食，村郭人家似故乡。\n地旷马牛羣放牧，时平儿女自耕桑。\n马蹄即踏江南路，村店相看酒一觞。",
        "dynasty": "宋",
        "collection_info": null
    },
    {
        "title": "和祖道渡江",
        "author": "彭汝砺",
        "content": "归上慈亲酒一觞，吾荣不啻插麾幢。\n雨沾马辔行春野，风满舟樯泛晓航。\n江路好山随步履，人家流水照轩窗。\n梅仙不怪多诗思，鶑语纷纷燕子双。",
        "dynasty": "宋",
        "collection_info": null
    },
    {
        "title": "晓行",
        "author": "彭汝砺",
        "content": "迟明骑马听鷄号，雾露纷纷上鬓毛。\n烟宿平芜疑远水，风鸣高木听飞涛。\n暖迴宿草春初见，光动扶桑日欲高。\n横笛一声还出牧，稚儿无不笑吾劳。",
        "dynasty": "宋",
        "collection_info": null
    },
    {
        "title": "和致远登楼有感",
        "author": "彭汝砺",
        "content": "昔人已劝莫登楼，年少登楼应白头。\n鳷鹊雪残冰尚泮，蓬莱云静月如流。\n灯棚影阔明千里，乐部声长在十洲。\n万物莫如公最乐，诗情应祇为民忧。",
        "dynasty": "宋",
        "collection_info": null
    },
    {
        "title": "赠陈扩秀才",
        "author": "彭汝砺",
        "content": "原宪家无金玉储，生涯惟有一床书。\n众人清论谁知子，终日高谈谢起予。\n叔夜未尝闻喜愠，伟容如不辨亲疏。\n丈夫当重功名计，天子重阍好曳裾。",
        "dynasty": "宋",
        "collection_info": null
    },
    {
        "title": "寄子文友",
        "author": "彭汝砺",
        "content": "古人湮没不能见，交道陵夷真可哀。\n与子碧江相别后，到今青眼未曾开。\n几伤尺素无人寄，犹喜新鸿昨夜来。\n怀抱相思长抑鬰，燕居还念此心哉。",
        "dynasty": "宋",
        "collection_info": null
    },
    {
        "title": "读张华传",
        "author": "彭汝砺",
        "content": "堂堂才业世无邻，坐揖荆吴属晋民。\n当日若知诛嬖妾，英魂未必死姦臣。\n尚能博识周羣物，谁使无谋卫一身。\n典午基图从此殆，开编令我涕沾巾。",
        "dynasty": "宋",
        "collection_info": null
    },
    {
        "title": "春日",
        "author": "彭汝砺",
        "content": "青春久雨郊原暗，白日新开锦绣明。\n苒苒碧丝垂柳树，匀匀红粉上花英。\n人生最贵逢辰乐，暇日终当载酒行。\n无为草玄成寂寞，便输风景属流鶑。",
        "dynasty": "宋",
        "collection_info": null
    },
    {
        "title": "和千乘先生诗",
        "author": "彭汝砺",
        "content": "蓬荜犹淹济世图，独持经术振羣愚。\n困穷自古饶贤者，功业于今属丈夫。\n天下久思安石起，时人争笑孟轲迂。\n何时币聘来莘亩，伫听嘉言上禁途。",
        "dynasty": "宋",
        "collection_info": null
    },
    {
        "title": "赋环翠轩池鸂鶒",
        "author": "彭汝砺",
        "content": "池轩澄澈岸花熏，吾爱微禽独此存。\n野性尚思江海逸，灵心应识稻粱恩。\n春风鼓舞波涛绿，夜月栖迟藻荇繁。\n沙雁溪鳬应羡汝，光辉终日望华轩。",
        "dynasty": "宋",
        "collection_info": null
    },
    {
        "title": "与程德林",
        "author": "彭汝砺",
        "content": "俊骨风标固逸伦，况闻才术巧安民。\n寻常恨不亲高谊，邂逅相逢即古人。\n议论耻拘时俗态，笑歌惟取性情真。\n从今便作忘形契，安得相从席上珍。",
        "dynasty": "宋",
        "collection_info": null
    },
    {
        "title": "病居寄程德林",
        "author": "彭汝砺",
        "content": "槿花时态厌羁贫，谁恤天涯卧病身。\n千里有家归未得，一心无頼恨长新。\n形容憔悴真衰汉，意气萧条似老人。\n恨乏酒樽将寂寞，独凭诗句诉酸辛。",
        "dynasty": "宋",
        "collection_info": null
    },
    {
        "title": "月夜忆伯兄兼寄诸友",
        "author": "彭汝砺",
        "content": "炎暑遁逃天已凉，日阴苦短夜初长。\n风声日色尽秋意，海角天涯非故乡。\n鶑谷久离愁满眼，鸰原一别泪沾裳。\n客情欲借清吟遣，诗就客情弥惨伤。",
        "dynasty": "宋",
        "collection_info": null
    },
    {
        "title": "适婺",
        "author": "彭汝砺",
        "content": "浮俗区区走利名，吾儒何事亦劳生。\n昔骑马作衢江计，今买舟为婺女行。\n南北东西无定日，艰难险阻亦常情。\n日多好景谁同咏，樽有清醪且自倾。",
        "dynasty": "宋",
        "collection_info": null
    },
    {
        "title": "寄桐庐诸友",
        "author": "彭汝砺",
        "content": "整顿衰羸尚未苏，信音都向故人疏。\n须怜犬子常多病，莫笑嵇康懒作书。\n庠序旧规还在否，道涂新况比何如。\n鳞鸿若到江南地，愿寄声音一起予。",
        "dynasty": "宋",
        "collection_info": null
    },
    {
        "title": "寄邹广道  其一",
        "author": "彭汝砺",
        "content": "陋学常嗟趣识迷，羡君先得正途归。\n直从前哲评高下，羞与时人较是非。\n长愤荆蒿埋杞梓，忽惊沙砾得珠玑。\n相从未几又相去，东望门阑心欲飞。",
        "dynasty": "宋",
        "collection_info": null
    },
    {
        "title": "寄邹广道  其二",
        "author": "彭汝砺",
        "content": "夙昔闻君有古风，里闾邂逅一相逢。\n金兰密契虽深结，风月高吟未款从。\n宝玉如能庇嘉谷，微蒿终待倚长松。\n江头若有东归雁，时寄声音慰病容。",
        "dynasty": "宋",
        "collection_info": null
    },
    {
        "title": "风便示君时叔宜二弟",
        "author": "彭汝砺",
        "content": "挂帆瞬息绝远水，行李逡巡临故乡。\n雨润棣棠千叶叶，云深鸿雁一行行。\n清吟未惬溪山胜，熟睡不知岐路长。\n邂逅此时同此乐，萱堂卮酒意难忘。",
        "dynasty": "宋",
        "collection_info": null
    },
    {
        "title": "简振道判官",
        "author": "彭汝砺",
        "content": "涉汴浮淮即渡江，一春饱满看沧浪。\n临溪高柳为谁绿，隔浦幽花还自香。\n暖日鱼儿浮密藻，轻风燕子语危樯。\n遥知景物烦酬唱，到日诗成几百章。",
        "dynasty": "宋",
        "collection_info": null
    },
    {
        "title": "江流",
        "author": "彭汝砺",
        "content": "江流缭绕转天涯，万幅风帆去若驰。\n红日远山开殿阁，青天高木出旌旗。\n蛟龙迴泊鳍鳞动，燕雀飞翻羽翮迟。\n身世百年长扰扰，扁舟多谢捕鱼儿。",
        "dynasty": "宋",
        "collection_info": null
    },
    {
        "title": "子发南楼饯颖叔适以使事出行因寄拙句",
        "author": "彭汝砺",
        "content": "溪山远远绿如如，坐想南楼纵目初。\n相别无缘看杨柳，赠行不敢爱琼琚。\n浮生稍自尝艰险，远道非关畏简书。\n云去正凝千里目，雁来能寄一行欤。",
        "dynasty": "宋",
        "collection_info": null
    },
    {
        "title": "送君时东归夜宿城外并桥上  其一",
        "author": "彭汝砺",
        "content": "疏疏星月帖云浮，槐叶风声已转秋。\n欲寄归帆终未得，徒分心逐水东流。",
        "dynasty": "宋",
        "collection_info": null
    },
    {
        "title": "送君时东归夜宿城外并桥上  其二",
        "author": "彭汝砺",
        "content": "虹蜺盘泊宿河阴，气势凌空几百寻。\n月近浑如天上坐，风来不见世间音。\n吾衰祇有临渊惧，尔壮能无题柱心。\n病眼昏昏长似雾，不堪频泪欲分襟。",
        "dynasty": "宋",
        "collection_info": null
    },
    {
        "title": "君时与董君佐以乡荐相次登甲科有诗送之邀予同赋",
        "author": "彭汝砺",
        "content": "青衫慰子久蹉跎，各喜流年壮未过。\n金玉曹刘初并价，渊源游夏復同科。\n红尘去马侵星月，绿水归艎触芰荷。\n邂逅故乡秋正好，相看忆听鹿鸣歌。",
        "dynasty": "宋",
        "collection_info": null
    },
    {
        "title": "治平赴肥陵幕侍父兄宿大孤山南今復泊于此",
        "author": "彭汝砺",
        "content": "扁舟曾宿此江堧，当日朱颜尚少年。\n彩笔偶攀天上桂，青衫初泛幕中莲。\n浮生梦幻今衰矣，薄宦风波尚慎旃。\n记得父兄游屣处，泪添溪水欲无边。",
        "dynasty": "宋",
        "collection_info": null
    },
    {
        "title": "送梁晦之",
        "author": "彭汝砺",
        "content": "行李参差久不齐，飘蓬邂逅暂相依。\n趋驰静笑营生拙，老大今知旧态非。\n车马一朝君北去，江湖何日我南归。\n人间物物浑虚幻，莫为分襟泪辄挥。",
        "dynasty": "宋",
        "collection_info": null
    },
    {
        "title": "江口",
        "author": "彭汝砺",
        "content": "北风吹荡酒旗斜，渡口寥寥数十家。\n茅屋尺椽贫活计，渔罾一幅旧生涯。\n青云正着杨柳叶，白雪已开芦苇花。\n蓬笠焉知慕轩冕，牛羊岂遂胜鱼虾。",
        "dynasty": "宋",
        "collection_info": null
    },
    {
        "title": "粹老召饮滕王阁遂过徐亭泛舟戏呈粹老",
        "author": "彭汝砺",
        "content": "溪山高下绿参差，终日清风慰所思。\n何不并携安石妓，却须一过习家池。\n桐孙转影随朱槛，莲子吹香入酒卮。\n晓色江湖秋更好，微云恰值雨来时。",
        "dynasty": "宋",
        "collection_info": null
    },
    {
        "title": "游东湖",
        "author": "彭汝砺",
        "content": "草色蒹葭芦苇中，莲花一片万枝红。\n斜阳色妬波心日，细雨香吹水面风。\n泽国地开金色界，桃源人在水晶宫。\n扁舟便好如张翰，好在溪边旧钓筒。",
        "dynasty": "宋",
        "collection_info": null
    },
    {
        "title": "诗呈季友殿丞因寄正父兄",
        "author": "彭汝砺",
        "content": "寂寂门无车马尘，故人相过觉情亲。\n焉知轩冕金朱贵，不笑虀盐藜苋贫。\n看月纵吟颐阁夜，插花沉醉鑑亭春。\n白头想嘆童儿事，浑属溪边自在身。",
        "dynasty": "宋",
        "collection_info": null
    },
    {
        "title": "生日提点少卿公谔惠诗因次元韵",
        "author": "彭汝砺",
        "content": "水日金行共一乡，丈人每爱我辰良。\n骅骝未解驰千里，弧矢犹知志四方。\n漫与干坤同作客，笑看儿女已成行。\n贫家祇似寻常日，金玉何为忽在堂。",
        "dynasty": "宋",
        "collection_info": null
    },
    {
        "title": "寄云居觉老大禅师",
        "author": "彭汝砺",
        "content": "云中楼阁绿沉沉，杖策城头望正深。\n山近想瞻师子坐，风来疑听海潮音。\n三乘漫设牛羊鹿，一路谁分耳目心。\n祇道不增还不减，元来非古亦非今。",
        "dynasty": "宋",
        "collection_info": null
    },
    {
        "title": "和莘老元日时改元丰  其一",
        "author": "彭汝砺",
        "content": "天以元丰号太平，新年风物兆康宁。\n农人待种滂沱雨，太史仍占润泽星。\n初日浮阳临夏屋，宿霜澄澈照寒厅。\n玉津池北池南路，还拟同探柳眼青。",
        "dynasty": "宋",
        "collection_info": null
    },
    {
        "title": "和莘老元日时改元丰  其二",
        "author": "彭汝砺",
        "content": "衣冠投晓贺元正，草木欣欣共晏宁。\n玉历已开新岁日，璇玑犹数去年星。\n风流岂遂同乌府，香火还来共水厅。\n渐老莫惊头欲白，公名久已在丹青。",
        "dynasty": "宋",
        "collection_info": null
    },
    {
        "title": "杨浩然见寄因次其韵",
        "author": "彭汝砺",
        "content": "百年流转笑浮生，忧思随时苦未宁。\n心胆爱君长似水，鬓毛如我欲垂星。\n春风半夜烧灯院，腊雪穷年祭酒厅。\n梦寐旧游如昔日，可怜庭柏自青青。",
        "dynasty": "宋",
        "collection_info": null
    },
    {
        "title": "和大名掾舍弟君时",
        "author": "彭汝砺",
        "content": "大名书到慰离忧，南北还嗟各宦游。\n任责踰涯吾不乐，食功随分汝何羞。\n客尘泛泛常时味，河水浑浑一片愁。\n綵服欲归今未可，遥将心寄日边州。",
        "dynasty": "宋",
        "collection_info": null
    },
    {
        "title": "和莘老城东斋祠  其一",
        "author": "彭汝砺",
        "content": "鬰鬰葱葱佳气中，晓天春雾湿蒙蒙。\n山川更洗崇朝雨，草木还催二月风。\n乐国地开金色界，容台人在水晶宫。\n长年饱食知无补，尚有私诚祝屡丰。",
        "dynasty": "宋",
        "collection_info": null
    },
    {
        "title": "和莘老城东斋祠  其二",
        "author": "彭汝砺",
        "content": "天上春来今几时，园林已自足光辉。\n桃心欲放轻红出，柳眼初分嫩绿归。\n解冻暖风吹浩荡，养花新雨落霏微。\n知君准拟多行乐，佳句何妨及绣衣。",
        "dynasty": "宋",
        "collection_info": null
    },
    {
        "title": "急雨",
        "author": "彭汝砺",
        "content": "远岫低连野水苍，田溪急似雨淋浪。\n灵坛冉冉云烟凈，小径深深花草香。\n落日客帆千点细，秋风渔笛一声长。\n诗成未解酬真赏，追逐须将夙愿偿。",
        "dynasty": "宋",
        "collection_info": null
    },
    {
        "title": "山堂",
        "author": "彭汝砺",
        "content": "江湖曲曲抱千峰，堂在山光水色中。\n云薄祇疑蓬岛近，湖深遥觉海门通。\n扁舟莼菜知无限，促席榴花定不空。\n独倚栏干西北望，子牟此兴亦无穷。",
        "dynasty": "宋",
        "collection_info": null
    },
    {
        "title": "望云台",
        "author": "彭汝砺",
        "content": "欲望都门春正深，高台孤绝更登临。\n空云霭霭生归思，鸣雁雝雝多好音。\n华盖荧煌天半际，瀛洲缥缈海中心。\n江天抱病频搔首，自笑纷纷雪已侵。",
        "dynasty": "宋",
        "collection_info": null
    },
    {
        "title": "鬰孤台",
        "author": "彭汝砺",
        "content": "江城尘土日喧喧，中有苍然一点山。\n日暖蜃楼浮海上，花深蓬岛在人间。\n晴云鹤鹤千峰远，碧瓦鳞鳞万屋环。\n却望钟陵何处所，客心先与水东还。",
        "dynasty": "宋",
        "collection_info": null
    },
    {
        "title": "离赣上",
        "author": "彭汝砺",
        "content": "昨夜水生三尺来，匆匆相送若相催。\n大声振地潜鱼跃，白浪粘天高岸摧。\n宿雨未收云霭霭，春鸥无数雪皑皑。\n问奴新酿犹余否，为我临溪开一杯。",
        "dynasty": "宋",
        "collection_info": null
    },
    {
        "title": "送正夫之郓",
        "author": "彭汝砺",
        "content": "清河如练月如霜，六月舟行亦自凉。\n骢马何为轻去国，锦衣不害数还乡。\n高才落落邦之杰，令问洋洋民所望。\n城上望公公更远，人间今日日何长。",
        "dynasty": "宋",
        "collection_info": null
    },
    {
        "title": "答赵正夫",
        "author": "彭汝砺",
        "content": "风波久与故人违，临水登山百尔思。\n世事易令人苟简，年华稍恨我衰迟。\n尚迁乔木出幽谷，忍舍灵龟观朵颐。\n鱼雁不应嫌寂寞，时将一字寄天涯。",
        "dynasty": "宋",
        "collection_info": null
    },
    {
        "title": "以去年诗再答正夫",
        "author": "彭汝砺",
        "content": "不愿与公终食违，别离草草不胜思。\n老便静处溪山好，懒见闲中日月迟。\n论易朱云折其角，说诗匡鼎解人颐。\n岁云暮矣来何晚，倚杖相望一水涯。",
        "dynasty": "宋",
        "collection_info": null
    },
    {
        "title": "饮君宜弟所寄缁衣酒继得书因成小诗奉寄",
        "author": "彭汝砺",
        "content": "少年离别似寻常，老大别离多感伤。\n饮酒看云心散漫，开书对雨泪淋浪。\n棣棠密织花成锦，鸿雁斜书字作行。\n未到与人贪富贵，会须同汝老耕桑。",
        "dynasty": "宋",
        "collection_info": null
    },
    {
        "title": "寄君时学正弟",
        "author": "彭汝砺",
        "content": "亦与儿童酌酒醪，焚香颂祝不胜劳。\n命如千载松难老，德比九疑山更高。\n顶上少时多鹤髮，眉间近日有霜毫。\n江湖復见年时雁，倚杖孤城首重搔。",
        "dynasty": "宋",
        "collection_info": null
    },
    {
        "title": "敏叔家会仙洞",
        "author": "彭汝砺",
        "content": "大松十里建旌麾，晓日朝霞五色衣。\n幽谷静闻猿一啸，白云时见鹤双飞。\n花开洞府春长在，人会瀛洲夜未归。\n家近武陵时入梦，诗成更忆故山薇。",
        "dynasty": "宋",
        "collection_info": null
    },
    {
        "title": "答周考功惠黄丝棕心席玉面界方",
        "author": "彭汝砺",
        "content": "老年离别欲心折，不似旧时少年时。\n人世匆忙疑是梦，鬓毛感慨欲成丝。\n刚严碧玉方无玷，润泽黄丝席有仪。\n观物似公长在眼，祝公千岁比灵龟。",
        "dynasty": "宋",
        "collection_info": null
    },
    {
        "title": "和通判章承议  其一",
        "author": "彭汝砺",
        "content": "决胜从容樽俎间，一军争死不知还。\n拔旗往蹈乌丸垒，杖棰横封函谷关。\n画像麒麟天上阁，铭功鸡鹿雪中山。\n我荣不与诸公比，归见慈亲一解颜。",
        "dynasty": "宋",
        "collection_info": null
    },
    {
        "title": "和通判章承议  其二",
        "author": "彭汝砺",
        "content": "卢商舟淅两岐间，四月军行八月还。\n龟息不妨窥道奥，鼠偷无敢近禅关。\n云迷汉水沧浪水，雨湿蒲山岌嶪山。\n曷日与君同此乐，清言犹可慰衰颜。",
        "dynasty": "宋",
        "collection_info": null
    },
    {
        "title": "答毛提举惠新酒鸡头依韵奉寄幸一笑",
        "author": "彭汝砺",
        "content": "齐鹄顺风飞上天，空笼遂至扣犹全。\n滑思琥珀千钟满，软忆珠玑一样圆。\n举白醉攻愁自破，硫黄暖与病相便。\n南归几梦凉堂会，咫尺书来更怆然。",
        "dynasty": "宋",
        "collection_info": null
    },
    {
        "title": "和张侍读游蜀山",
        "author": "彭汝砺",
        "content": "日光拂拂已破卯，野色依依犹带秋。\n风卷旌旗出城曲，云迎步履过林幽。\n欲扳悬崖访猿鹤，更逐去鸟穷渊丘。\n脱洒尘埃坐清旷，静窥万物都蜉蝣。",
        "dynasty": "宋",
        "collection_info": null
    },
    {
        "title": "送熊次道因寄了元",
        "author": "彭汝砺",
        "content": "去入红莲幕，来仪振鹭庭。\n文词元润泽，才力更精灵。\n须作晚成器，拟看新发硎。\n綵衣长暇日，多聚读书萤。\n若见焦山老，相烦为寄声。\n别来头上雪，添得一千茎。",
        "dynasty": "宋",
        "collection_info": null
    },
    {
        "title": "寄周朝议至乐堂  其一",
        "author": "彭汝砺",
        "content": "赏花载酒百花洲，看雪开筵白雪楼。\n不尽山川长在目，忘机鸥鸟自随舟。\n当时一笑有余味，今日相思翻百忧。\n闻说作堂名至乐，几时还得与公游。",
        "dynasty": "宋",
        "collection_info": null
    },
    {
        "title": "寄周朝议至乐堂  其二",
        "author": "彭汝砺",
        "content": "世味中人醉不醒，公归正似解人酲。\n归云意思闲方见，瘦鹤精神老更清。\n但与尧民时击壤，何须秦女会吹笙。\n渊明已有归来赋，沮溺应容作耦耕。",
        "dynasty": "宋",
        "collection_info": null
    },
    {
        "title": "和邹汉广见寄",
        "author": "彭汝砺",
        "content": "征旆飞飞度夕阳，画桡隠隠照溪光。\n白云点缀千峰绿，青女摧残万叶黄。\n林外小花留蛱蝶，岸边深藻宿鸳鸯。\n沧浪可爱须沉醉，诗老无疑缓报章。",
        "dynasty": "宋",
        "collection_info": null
    },
    {
        "title": "济叔润之兄弟见送出小渡",
        "author": "彭汝砺",
        "content": "欲寄穷通逐水沤，共君歌舞醉新秋。\n诗辞可爱题黄叶，别意难忘寄绿洲。\n雨过微风催去棹，夜凉明月满归舟。\n又随天外一飞鹄，可羡波前双白鸥。",
        "dynasty": "宋",
        "collection_info": null
    },
    {
        "title": "晚晴",
        "author": "彭汝砺",
        "content": "万里无云雨意醒，江湖满载夕阳明。\n老翁暮钓扁舟去，稚子归樵一笛横。\n溪月悠悠含夜意，林风细细作秋声。\n诗魂散落无羁束，试效樊川赋晚晴。",
        "dynasty": "宋",
        "collection_info": null
    },
    {
        "title": "山游",
        "author": "彭汝砺",
        "content": "试拂尘衣访远踪，诗魂独与赏心同。\n低低弱柳啼秋雨，细细寒螀啸晚风。\n岩石溪流相照绿，草花枫叶一般红。\n玉琴写尽逍遥意，疑到蓬瀛岛屿中。",
        "dynasty": "宋",
        "collection_info": null
    },
    {
        "title": "过岭上",
        "author": "彭汝砺",
        "content": "山幽渐失尘埃路，势险方知造物功。\n岩溜飞光动天上，樵斤遗响落云中。\n烟迷曲岛千峰细，日转寰区万里空。\n安得谪仙来并此，醉浮风驭过蟾宫。",
        "dynasty": "宋",
        "collection_info": null
    },
    {
        "title": "将寄豫章以诗先寄文渊秘校",
        "author": "彭汝砺",
        "content": "已传灵耗烦晨鹊，更作新诗寄塞鸿。\n千里薄寒沾暮雨，百壶清笑望秋风。\n仙人楼阁重湖外，帝子亭台翠霭中。\n谢傅未忘丘壑意，待携歌妓醉山东。",
        "dynasty": "宋",
        "collection_info": null
    },
    {
        "title": "刑部丈寄酒因成短诗以谢",
        "author": "彭汝砺",
        "content": "玉壶寄酒来三岛，蓬鬓持杯学八仙。\n诗句剪裁挥翰墨，赏心飞舞度林泉。\n秋风会圃寻霜实，明月归舟载锦鲜。\n甘倚白云穷一醉，为公吟尽洞中天。",
        "dynasty": "宋",
        "collection_info": null
    },
    {
        "title": "徐中文赴新建以诗寄之",
        "author": "彭汝砺",
        "content": "童稚欢呼喜欲颠，荡舟争揖县公贤。\n荆蒿自觉风霜逼，花木须惊雨露偏。\n天下事烦宜振领，古人材锐戒窥渊。\n君心旧得中和说，定与龚黄议后先。",
        "dynasty": "宋",
        "collection_info": null
    },
    {
        "title": "新建宰徐中文尉宁文渊出城见饯",
        "author": "彭汝砺",
        "content": "诗句飞华照彩笺，酒花浮绿动金船。\n眼看世态嗟无益，心到天真喜自然。\n盛德优容闻邵父，清才脱洒爱梅仙。\n却嗟风雨催行色，不得相从醉洞天。",
        "dynasty": "宋",
        "collection_info": null
    },
    {
        "title": "别子直",
        "author": "彭汝砺",
        "content": "高秋惜别苦匆匆，不得清吟日日同。\n步履忽迎春色合，肺肠甘逐酒樽空。\n一舟喜逐征帆北，千里愁逢去鹢东。\n恰似江神惜离袂，夜来故作打头风。",
        "dynasty": "宋",
        "collection_info": null
    },
    {
        "title": "次韵周户曹水轩",
        "author": "彭汝砺",
        "content": "新闢颓墙得小轩，未成诗思已相关。\n一窗嫩绿分肥水，十里澄辉接蜀山。\n近岸雨收风满径，暮天云静月当颜。\n参军莫作尘埃嘆，今有幽虚伴若闲。",
        "dynasty": "宋",
        "collection_info": null
    },
    {
        "title": "寄明甫约出饯城西既以病告遂已",
        "author": "彭汝砺",
        "content": "结束行装赴早秋，爱怜交论重迟留。\n罇空北海虚前约，病告东阳益别愁。\n征旆几时归偃月，客心一夜梦藏舟。\n尘埃日日无穷尽，能免幽人笑我不。",
        "dynasty": "宋",
        "collection_info": null
    },
    {
        "title": "和户曹池亭韵",
        "author": "彭汝砺",
        "content": "水光苒苒上朱栏，六月轩楹起薄寒。\n谁约醉翁同酒艇，欲寻溪叟问渔竿。\n风飘翠芰清如洗，雨裛苍苔绿未干。\n见说诸公游兴惬，梦魂终夕为盘桓。",
        "dynasty": "宋",
        "collection_info": null
    },
    {
        "title": "和史司理水轩",
        "author": "彭汝砺",
        "content": "收拾澄虚过断墙，轩楹从此有辉光。\n草侵两岸春应好，水接双溪晚自凉。\n诗念松陵频纵笔，会思河朔重飞觞。\n渔舟占尽江湖乐，应笑吾侪簿领忙。",
        "dynasty": "宋",
        "collection_info": null
    },
    {
        "title": "次周户曹见寄",
        "author": "彭汝砺",
        "content": "车马欹危冒险艰，烟尘衰飒病容颜。\n游心自惜相逢晚，归兴能忘一笑闲。\n野色无涯秋苒苒，溪声不息夜潺潺。\n而今幕府文书少，须约诗筒重往还。",
        "dynasty": "宋",
        "collection_info": null
    },
    {
        "title": "长岭值风",
        "author": "彭汝砺",
        "content": "江上避风苦流滞，林边步竹强迟留。\n山迎草色浑青黛，浪逐鸥羣尽白头。\n垂柳丝丝萦渚岸，落花片片入溪流。\n兴来却喜闾阎少，双眼无尘事事幽。",
        "dynasty": "宋",
        "collection_info": null
    },
    {
        "title": "西口值风",
        "author": "彭汝砺",
        "content": "逐处烟岚照水村，谁家草色接衡门。\n山藏曲圃非尘路，花满幽蹊似故园。\n海燕斗风轻笑语，林鶑带雨巧飞翻。\n天时似有清明意，自作新歌慰旅魂。",
        "dynasty": "宋",
        "collection_info": null
    },
    {
        "title": "和广汉旅中韵",
        "author": "彭汝砺",
        "content": "苒苒征衣冒晓霜，客心衰寂鬓毛苍。\n故人行李来江外，游子飘蓬念异乡。\n言失筌蹄知意得，醉遗簪绂觉形忘。\n青衫四十犹羁旅，嘆息泥沙困乘黄。",
        "dynasty": "宋",
        "collection_info": null
    },
    {
        "title": "席上分题得长字",
        "author": "彭汝砺",
        "content": "肥上相逢各异乡，笑歌犹得慰参商。\n人心未尽文章乐，马首还趋道路长。\n鹤髮久堙宗庙器，荷衣行觐赭袍光。\n功名自有天时在，更尽林边酒一觞。",
        "dynasty": "宋",
        "collection_info": null
    },
    {
        "title": "得赵吏部所附第二书",
        "author": "彭汝砺",
        "content": "日月不停如转车，匆匆还见岁其除。\n已行沙漠数千里，纔得京华第二书。\n一读令人喜不寐，万金于我实何如。\n遥知日月从三友，弟劝兄酬乐只且。",
        "dynasty": "宋",
        "collection_info": null
    },
    {
        "title": "与磁倅郭公域",
        "author": "彭汝砺",
        "content": "熙宁天子作文功，拣点官师在学宫。\n璧水三年嗟我拙，兰英一笑忆君同。\n青衫昔日俱强壮，白髮今时已老翁。\n邂逅欲言浑不及，别离三四嘆西风。",
        "dynasty": "宋",
        "collection_info": null
    },
    {
        "title": "元日",
        "author": "彭汝砺",
        "content": "玉律阴阳会，璇玑日月新。\n熙宁万岁历，元佑八千春。\n卦象已乘泰，斗杓方建寅。\n白头谙守岁，红烛最知春。\n柏酒人怀远，饧盘客荐新。\n老来长道路，惭愧百年身。",
        "dynasty": "宋",
        "collection_info": null
    },
    {
        "title": "答相州司谏同年",
        "author": "彭汝砺",
        "content": "白简风声雨雪霜，几回趋走并鹓行。\n清名久自还吾党，治誉今尤慰所望。\n安稳慈亲行小径，光辉彩服侍华堂。\n我今不復有此乐，一读君诗三断肠。",
        "dynasty": "宋",
        "collection_info": null
    },
    {
        "title": "望云岭饮酒",
        "author": "彭汝砺",
        "content": "班荆解马面遥岑，北劝南酬喜倍寻。\n天色与人相似好，人情似酒一般深。\n豚鱼尚可及人信，胡越何难推以心。\n立望尧云搔短髮，不堪霜雪苦相侵。",
        "dynasty": "宋",
        "collection_info": null
    },
    {
        "title": "北使还代书寄颖叔",
        "author": "彭汝砺",
        "content": "南行湖海北幽州，不见故人今几秋。\n万事尘沙浑是梦，百年露电只如流。\n欲观王俭红莲幕，更上庾公明月楼。\n旧说楞严多少义，由来祇在一毫头。",
        "dynasty": "宋",
        "collection_info": null
    },
    {
        "title": "尚德",
        "author": "彭汝砺",
        "content": "万里沙陀险且遥，雪霜尘土共萧条。\n草莱长大牛羊众，窟穴阻深豺虎骄。\n往日御夷谁似宋，今时尚德莫如尧。\n试看虞舜岩廊上，何羡呼韩渭水朝。",
        "dynasty": "宋",
        "collection_info": null
    },
    {
        "title": "南归",
        "author": "彭汝砺",
        "content": "匆匆灯火着征衫，客劝宾酬酒既酣。\n老马经时俱首北，大鹏今日会图南。\n拟寻乐事羞华髮，欲问生涯指旧庵。\n贪惜上恩归未得，素餐自愧百无堪。",
        "dynasty": "宋",
        "collection_info": null
    },
    {
        "title": "广平甸谓虏地险至此广大而平易云",
        "author": "彭汝砺",
        "content": "四更起趁广平朝，上下沙陀道路遥。\n洞入桃源花点缀，门横苇箔草萧条。\n时平主客文何缛，地大君臣气已骄。\n莫善吾皇能尚德，将军不用霍嫖姚。",
        "dynasty": "宋",
        "collection_info": null
    },
    {
        "title": "诸君约归日",
        "author": "彭汝砺",
        "content": "黄金束带锦貂裘，白髮追随每自羞。\n已见冰澌流碧水，遥知春色满皇州。\n红开金谷楼前面，绿暗玉津池上头。\n衰病到家应稍健，为公须醉百金瓯。",
        "dynasty": "宋",
        "collection_info": null
    },
    {
        "title": "归期",
        "author": "彭汝砺",
        "content": "归期元约是花时，曲指花时定可归。\n日暖拥云迎马首，天寒飘雪点人衣。\n老胡泪落不忍别，野鹊性灵相近飞。\n到得归时春更晚，故园桃李正芳菲。",
        "dynasty": "宋",
        "collection_info": null
    },
    {
        "title": "沙陀逢正旦使副",
        "author": "彭汝砺",
        "content": "踏雪予今济土河，驱车君始入沙陀。\n异乡邂逅不可得，别酒留连能几何。\n缥缈飞鸿无限意，凋零白草不胜歌。\n到家正是花时节，酒饮休辞杯数多。",
        "dynasty": "宋",
        "collection_info": null
    },
    {
        "title": "送鄱阳太守  其一",
        "author": "彭汝砺",
        "content": "青春一日锦衣还，酒上亲闱喜动颜。\n静视浮名虽羽翼，回瞻明德已丘山。\n身留桑梓孤衷结，目断旌麾一泪潸。\n初仕正忧民事拙，愿书余训起疏顽。",
        "dynasty": "宋",
        "collection_info": null
    },
    {
        "title": "送鄱阳太守  其二",
        "author": "彭汝砺",
        "content": "朝星一夜渡寒江，千里瞻依重慨慷。\n荆土定能碑岘首，召南安敢废甘棠。\n遗恩未散波涛润，令德长余锦绣香。\n吟尽肺肠还自惜，江湖不似去思长。",
        "dynasty": "宋",
        "collection_info": null
    },
    {
        "title": "送鄱阳太守  其三",
        "author": "彭汝砺",
        "content": "天明下诏寂寥滨，师帅高才得献臣。\n事出中和民自怿，令捐苛细物长春。\n红裙涕泣瞻征旆，白首驩呼滞去轮。\n簪绂相先问行色，几时携节渡江濒。",
        "dynasty": "宋",
        "collection_info": null
    },
    {
        "title": "和程秀才望五老峰",
        "author": "彭汝砺",
        "content": "忆步灵芝望翠峦，扁舟今入望中山。\n沾濡晓雾仙衣湿，点缀春苔鹤髮班。\n幽谷静闻寒布落，重崖晴见暮云还。\n世途正为声荣困，谁伴苍颜老此间。",
        "dynasty": "宋",
        "collection_info": null
    },
    {
        "title": "和谒孝肃祠堂",
        "author": "彭汝砺",
        "content": "声容不见见灵祠，眷惜徘徊重嘆咨。\n樵牧万家歌旧泽，簪绅百拜望英资。\n深图遂失商霖远，清论空随海月垂。\n欲拾绪言嗟未得，风流喜读大夫碑。",
        "dynasty": "宋",
        "collection_info": null
    },
    {
        "title": "和李余干干越亭",
        "author": "彭汝砺",
        "content": "溪流可到非千里，客梦相望欲十年。\n胜概昔闻遗老说，乐游今见令君贤。\n月移波影归珠箔，风转滩声落绮筵。\n安得浩歌寻涧曲，独飞纶钓醉霜天。",
        "dynasty": "宋",
        "collection_info": null
    },
    {
        "title": "次皇甫登兴化水亭韵",
        "author": "彭汝砺",
        "content": "簿领终朝困蒸暑，危亭一息得微凉。\n草迷幽径回环绿，花落沧波在处香。\n永夜鹤声双唳月，清秋松色自凌霜。\n平生爱乐澄虚地，一梦迟留夜未忘。",
        "dynasty": "宋",
        "collection_info": null
    },
    {
        "title": "同游独山  其一",
        "author": "彭汝砺",
        "content": "路蹊曲曲上乔岑，风物疏疏接远林。\n携妓笑无安石乐，爱山喜似晋公心。\n步寻翠石伤荆玉，行接幽岩望傅霖。\n别去几时重会此，欲君无避酒船深。",
        "dynasty": "宋",
        "collection_info": null
    },
    {
        "title": "同游独山  其二",
        "author": "彭汝砺",
        "content": "独山亭子山之心，万竹相围尽翠阴。\n古剎地幽红日永，悬崖人静碧云深。\n轻风细细无朝夕，劲节依依自古今。\n吏役几嗟诗笔废，兴来不惜为君吟。",
        "dynasty": "宋",
        "collection_info": null
    },
    {
        "title": "同游独山  其三",
        "author": "彭汝砺",
        "content": "城楼日日望霄垠，车马今来访旧闻。\n寒石万寻围翠竹，危峰一点缀青云。\n洒然自有林泉乐，去矣吾非鸟兽羣。\n安得画工图绝致，尽收苍翠寄诸君。",
        "dynasty": "宋",
        "collection_info": null
    },
    {
        "title": "同游独山  其四",
        "author": "彭汝砺",
        "content": "相期一罇乐，共宿独山青。\n尘土不能污，梦魂还自醒。\n夕阳登绝径，明月步危亭。\n为我题僧壁，炎天此日经。",
        "dynasty": "宋",
        "collection_info": null
    },
    {
        "title": "谢公权赐蜀笺",
        "author": "彭汝砺",
        "content": "君得奇笺自蜀溪，缄封密密寄幽栖。\n香销翠玉花枝软，影落青云凤翼低。\n书橐一朝丰绮绣，诗心半夜振虹霓。\n报之重愧无琼玖，强拾刍言细细题。",
        "dynasty": "宋",
        "collection_info": null
    },
    {
        "title": "次韵答刘行甫同年",
        "author": "彭汝砺",
        "content": "江外书来墨未干，笑言可惜碍云山。\n字无尘蹟精神健，诗有天才态度闲。\n皓月分明生海上，仙韶容易落人间。\n夜深一梦无拘束，飞度重湖晓未还。",
        "dynasty": "宋",
        "collection_info": null
    },
    {
        "title": "和张侍读总翠亭",
        "author": "彭汝砺",
        "content": "城隅东北起危亭，卧栋飞檐控地形。\n万井不藏平野绿，一湖纔见远山青。\n春归会圃低华幄，雨歇寒芜露翠屏。\n日暮登临望楼阙，误随飞鸟下南溟。",
        "dynasty": "宋",
        "collection_info": null
    },
    {
        "title": "和馆阁诸公游池韵",
        "author": "彭汝砺",
        "content": "达士超然独若遗，赋诗行酒似儿嬉。\n一杯相属非人力，四者难并异昔时。\n高柳去随波斗绿，啼鶑未与燕为期。\n春晴岂但羣公乐，万物纷纷总自私。",
        "dynasty": "宋",
        "collection_info": null
    },
    {
        "title": "和致远学士游池  其一",
        "author": "彭汝砺",
        "content": "堤外波澜浸彩霓，花间宫殿出高枝。\n风高夭矫凤飞去，雨止蜿蜒龙倒垂。\n早晚烟霞相间杂，浮沉鱼鸟并游嬉。\n文王台沼羣贤至，不比山阴祓禊时。",
        "dynasty": "宋",
        "collection_info": null
    },
    {
        "title": "和致远学士游池  其二",
        "author": "彭汝砺",
        "content": "岸岸垂杨障绿阴，时时好鸟啭清音。\n昭回河汉波澜阔，方丈蓬莱雨露深。\n到处香烟浓作雾，谁家珠翠密成林。\n争标想见千人唱，声入青云画鼓深。",
        "dynasty": "宋",
        "collection_info": null
    },
    {
        "title": "送程给事并次中丞杂端韵",
        "author": "彭汝砺",
        "content": "公去江淮今几年，欢谣今日尚纷然。\n恩荣復拥千兵出，课最应当一路先。\n诗字细题幽寺竹，酒卮深泛碧池莲。\n风流会续兰亭盛，幕府能无窦巩贤。",
        "dynasty": "宋",
        "collection_info": null
    },
    {
        "title": "持正率和中丞诸公喜雨诗二首用前韵",
        "author": "彭汝砺",
        "content": "滂沱自足慰民忧，更洗瓯闽四五州。\n风入远林惊海坼，水吞平陆看川流。\n禾麻嶷嶷私时泽，鱼鸟欣欣惬所求。\n凉簟饱眠吾亦乐，静窥槐叶拟开秋。",
        "dynasty": "宋",
        "collection_info": null
    },
    {
        "title": "次中丞韵",
        "author": "彭汝砺",
        "content": "人家碧瓦照朱丹，缥缈烟涛密琐关。\n一水北邻千里海，万峰南揖四明山。\n鸟啼浮世尘埃外，人在青云道路间。\n祇恐公归难久驻，匆匆便捧诏书还。",
        "dynasty": "宋",
        "collection_info": null
    },
    {
        "title": "次杂端韵",
        "author": "彭汝砺",
        "content": "画舫参差看欲飞，纷纷车马压尘泥。\n右军笔墨空兰渚，安道风流访剡溪。\n白首得时归莫遽，丹心怀国去犹稽。\n月明会醉蓬莱阁，应笑云霄自有梯。",
        "dynasty": "宋",
        "collection_info": null
    },
    {
        "title": "持正率和诸太一宫诗",
        "author": "彭汝砺",
        "content": "上方忧乐共元元，祠宇知非泥故言。\n真室转临双阙近，清坛还拱五神尊。\n光辉散烛光华旦，动植归藏厚载坤。\n旗出荆旛威震迭，马来龙种瑞便蕃。\n溶溶远水浮仙岛，苒苒晴霞近紫垣。\n画像百灵朝閟宇，制名千福徧重门。\n壶中日永春长在，洞口云深昼亦昏。\n但祝君王千万岁，人心无以报隆恩。",
        "dynasty": "宋",
        "collection_info": null
    },
    {
        "title": "问龚深之疾往復  其一",
        "author": "彭汝砺",
        "content": "未识先生病所因，调料想亦费精神。\n无人可问维摩疾，顾我徒知管仲贫。\n未肯一经终皓首，不应千里漫思莼。\n藤床卧对炉烟细，想岸渊明漉酒巾。",
        "dynasty": "宋",
        "collection_info": null
    },
    {
        "title": "问龚深之疾往復  其二",
        "author": "彭汝砺",
        "content": "居士如泡如焰身，目前应接亦非神。\n枝辞自已知吾拙，饱学谁能笑子贫。\n午饮频来同鲙鲤，朝虀漫说欲羹莼。\n黄昏急雨秋风湿，想见青灯一幅巾。",
        "dynasty": "宋",
        "collection_info": null
    },
    {
        "title": "问龚深之疾往復  其三",
        "author": "彭汝砺",
        "content": "丈室宽閒独病身，一经反覆足怡神。\n漫从方外论空色，笑与人间共贱贫。\n菊有细花浮楚醴，鱼无圆鲫煮吴莼。\n初凉愿与厌厌饮，预判荒荒月满巾。",
        "dynasty": "宋",
        "collection_info": null
    },
    {
        "title": "和上官彦衡斋祠  其一",
        "author": "彭汝砺",
        "content": "廊陛纷纷响佩环，半天星月晓班班。\n误瞻宫阙星辰上，疑听金丝阙里间。\n万国祭祠严谷旦，百年文物盛贤关。\n奉常固不烦为最，太史徒知咏仰山。",
        "dynasty": "宋",
        "collection_info": null
    },
    {
        "title": "和上官彦衡斋祠  其二",
        "author": "彭汝砺",
        "content": "五更欲踏月明还，去意迟留马亦班。\n栋宇参差天左界，綖旒隠约殿中间。\n简编雅有多闻富，杖履清无一事关。\n俗状情知烦爱惜，更容栖息道家山。",
        "dynasty": "宋",
        "collection_info": null
    },
    {
        "title": "出城呈君玉都官",
        "author": "彭汝砺",
        "content": "天寒雨气满林幽，道上风尘拥布裘。\n万室未堪今日弊，一官敢念此生浮。\n平常素拙公家事，夙夜聊分县尹忧。\n见说至尊方旰食，吾侪何术补涓流。",
        "dynasty": "宋",
        "collection_info": null
    },
    {
        "title": "舟中暮雨",
        "author": "彭汝砺",
        "content": "骑马昔由建春去，泛舟今自美丰归。\n水中仙子红莲出，物外幽人白鹭飞。\n风起岸苹寒苒苒，雨生烟谷细霏霏。\n吏情转觉尘埃丑，嘆息沧浪属钓矶。",
        "dynasty": "宋",
        "collection_info": null
    },
    {
        "title": "春雨",
        "author": "彭汝砺",
        "content": "三月江淮物正新，等闲风雨挫芳春。\n狂飘柳色低垂地，暗损花枝自恼人。\n垄亩千家知有望，江湖万里喜通津。\n鸰原莫放朝华去，共约新晴醉绿茵。",
        "dynasty": "宋",
        "collection_info": null
    },
    {
        "title": "渔艇寄莲花",
        "author": "彭汝砺",
        "content": "鸟飞池曲冒尘埃，眼看莲花叶叶开。\n行李偶随孤艇出，好风飘寄一枝来。\n雨中秀色供吟眼，风外清香入酒杯。\n半夜梦魂生枕簟，神仙无语下阳台。",
        "dynasty": "宋",
        "collection_info": null
    },
    {
        "title": "骤雨",
        "author": "彭汝砺",
        "content": "乍喜物情争发育，无端骤雨欲残春。\n阎闾已负游芳意，畎亩犹滋望岁人。\n厚泽颙颙苏品彙，微波泛泛涨江津。\n城头便好狂吟去，草木青红衬锦茵。",
        "dynasty": "宋",
        "collection_info": null
    },
    {
        "title": "感怀",
        "author": "彭汝砺",
        "content": "浪计寻思直径归，大疏不与世情宜。\n吟成白雪无人问，歌尽清风祇自知。\n是否不能寻物议，穷通浑欲付天时。\n轲雄已矣吾谁适，犹有尘编旧训辞。",
        "dynasty": "宋",
        "collection_info": null
    },
    {
        "title": "次张德甫朔雪韵",
        "author": "彭汝砺",
        "content": "朔风吹雪落天涯，醉立飞楼四望赊。\n粪壤不知涵润泽，蒿莱无復见纤瑕。\n半宵庭槛光争晓，穷腊园林物自花。\n谁借一舟湖北岸，月明东访戴生家。",
        "dynasty": "宋",
        "collection_info": null
    },
    {
        "title": "梅",
        "author": "彭汝砺",
        "content": "春入园林总不知，墙头初见一梅枝。\n朔风不挫寒冰骨，夜月偏饶白玉姿。\n密意忍容鶑蝶污，英心长与雪霜期。\n人情愿得和羹实，无纵羌童把笛吹。",
        "dynasty": "宋",
        "collection_info": null
    },
    {
        "title": "睡觉",
        "author": "彭汝砺",
        "content": "漏急难留一梦清，灯寒相伴寸心明。\n暖熏绣被春风信，寒战莎阶夜雨声。\n尽晓丝篁来竹幄，何时锦绣满花城。\n病夫不称诗魔役，愁见吟魂续续生。",
        "dynasty": "宋",
        "collection_info": null
    },
    {
        "title": "送太守舒郎中赴阙  其一",
        "author": "彭汝砺",
        "content": "英谋一发破昏冥，道路喁喁侧耳听。\n千里啸歌趋雨露，百胥姦猾避雷霆。\n闾阎有让风长暖，囹圄无尘草自青。\n朝罢雍容问民瘼，愿言康乐上宸庭。",
        "dynasty": "宋",
        "collection_info": null
    },
    {
        "title": "送太守舒郎中赴阙  其二",
        "author": "彭汝砺",
        "content": "陋迹迟迴寂寞滨，欲闻高谊嘆无津。\n声华未及膺门客，揖让犹皆蜀守民。\n白日忽收千里诏，清风长挟万家春。\n穷途倾睠陶钧力，吟尽肝肠一惨神。",
        "dynasty": "宋",
        "collection_info": null
    },
    {
        "title": "送太守舒郎中赴阙  其三",
        "author": "彭汝砺",
        "content": "解郡西南促去程，扁舟西下照江明。\n旌麾益近青云路，剑佩行朝白玉京。\n势位久淹犹郡国，光华此去即公卿。\n山林愿听功名起，野拙犹能颂治声。",
        "dynasty": "宋",
        "collection_info": null
    },
    {
        "title": "过陶太尉庙",
        "author": "彭汝砺",
        "content": "刘石纷纭正忧戈，尽心收得晋山河。\n巍巍功业能如此，藉藉浮言意若何。\n风雨旧祠藏石壁，丹青遗像落江波。\n黄昏欲作溪头钓，愿丐当时壁上梭。",
        "dynasty": "宋",
        "collection_info": null
    },
    {
        "title": "伯兄归自桐江未至因有作示诸弟",
        "author": "彭汝砺",
        "content": "遥思徒驭去江干，道路谁何共险艰。\n长使庭闱终日望，不知车马几时还。\n伫期笑乐同尘席，应有文章慰病颜。\n酒瓮半空为收拾，筮言当见立谈间。",
        "dynasty": "宋",
        "collection_info": null
    },
    {
        "title": "将归寄润之弟",
        "author": "彭汝砺",
        "content": "纷纷穷绪不能禁，一缕俄惊百万寻。\n风月正牵相望眼，山川难繫欲归心。\n萧条又作新秋意，牢落谁同永夜吟。\n车马鼎来吾即起，梦魂先傍竹亭阴。",
        "dynasty": "宋",
        "collection_info": null
    },
    {
        "title": "奉别张伯逢先生",
        "author": "彭汝砺",
        "content": "强鞭驽蹇逐尘踪，百驾方成跬步功。\n天地有心成草木，蚊蝇无力负衡嵩。\n纷然又见瓜期及，晚矣犹思吾道东。\n一寸古心长自歉，依依余恨满西风。",
        "dynasty": "宋",
        "collection_info": null
    },
    {
        "title": "断编",
        "author": "彭汝砺",
        "content": "断编尘简即吾师，万里徘徊得路迟。\n览照忽惊颜色古，临空嘆息羽毛衰。\n迂愚未尽田瞿学，庸贱空收鲍叔知。\n安有微波增海曲，愿因穷腊看松枝。",
        "dynasty": "宋",
        "collection_info": null
    },
    {
        "title": "高议",
        "author": "彭汝砺",
        "content": "高议轩昂破丽淫，清风遗散落尘襟。\n倚山渐识浮云意，临水方思太古音。\n无状欲随仁义老，未完犹怯是非侵。\n西归须念津涂惑，愿丐中庸镂腹心。",
        "dynasty": "宋",
        "collection_info": null
    },
    {
        "title": "牢落",
        "author": "彭汝砺",
        "content": "牢落归来水一隅，卧思天阙自烦纡。\n祇知今夕又明日，不觉少年成壮夫。\n祸去不虞堪太息，势临无备独长吁。\n忧时未有如君老，愿听丹囊上禁涂。",
        "dynasty": "宋",
        "collection_info": null
    },
    {
        "title": "王太博自浮梁移蒙州作送之",
        "author": "彭汝砺",
        "content": "平时沉伏草莱间，见说昌江治政贤。\n爱浃羽毛人自畏，诗成金玉俗争传。\n一麾出守今行矣，万室倾思正惨然。\n祇恐又膺明诏去，蒙山无计重留连。",
        "dynasty": "宋",
        "collection_info": null
    },
    {
        "title": "送周掾赴阙",
        "author": "彭汝砺",
        "content": "白驹一掷起尘埃，紫凤高鶱出草莱。\n盛德日随流水远，清声时逐好风来。\n百年正属文明际，万事犹须干济才。\n荐牍几多闻九极，宠章何日下三台。",
        "dynasty": "宋",
        "collection_info": null
    },
    {
        "title": "寄伯兄兼问子文  其一",
        "author": "彭汝砺",
        "content": "富贵浪图虽汩汩，诗书余力尚桓桓。\n圣门一室相从易，世路多岐欲合难。\n仪凤稳依深阁宿，老蛟寒即碧溪蟠。\n青云有侣歌鱼藻，空谷无朋唱考槃。\n缘木退藏冲汉翼，扁舟归整钓鳌竿。\n临风愿听王阳仕，洗手思弹贡禹冠。",
        "dynasty": "宋",
        "collection_info": null
    },
    {
        "title": "寄伯兄兼问子文  其二",
        "author": "彭汝砺",
        "content": "壮志当年欲请缨，孤踪今日尚飘萍。\n尘埃易染羁容黑，气义难邀俗眼青。\n冯客剑寒长自击，伯牙弦古欲谁听。\n风云勇胆驰燕塞，社稷丹心望汉庭。\n思入鹡原愁四散，梦驰鶑谷涕双零。\n客悰愿託诗情见，吟尽清宵卒未醒。",
        "dynasty": "宋",
        "collection_info": null
    },
    {
        "title": "送子文赴阙",
        "author": "彭汝砺",
        "content": "槿花时态甘相失，金玉交情喜独亲。\n慷慨有心探虎穴，邅迴无计附龙鳞。\n君方奋翼青冥上，我即潜舟寂寞滨。\n从事功名有余力，勉为书寄考槃人。",
        "dynasty": "宋",
        "collection_info": null
    },
    {
        "title": "寄润之弟兼附呈伯兄  其一",
        "author": "彭汝砺",
        "content": "一棹孤舟接杳冥，无聊长恨别离轻。\n利名汩汩乱人意，南北悠悠分我情。\n风触鹡鸰寒影散，日蒙棠棣绿阴成。\n莫令泽国频回首，时倩江鳞寄一声。",
        "dynasty": "宋",
        "collection_info": null
    },
    {
        "title": "寄润之弟兼附呈伯兄  其二",
        "author": "彭汝砺",
        "content": "江外如今独转蓬，思君不敢望飞鸿。\n寸心引逐征云北，孤梦争先落叶东。\n卧病此时千里隔，微吟何日一樽同。\n却嗟逐客为羁客，还见春风换朔风。",
        "dynasty": "宋",
        "collection_info": null
    },
    {
        "title": "寄润之弟兼附呈伯兄  其三",
        "author": "彭汝砺",
        "content": "风规落落已非俗，气宇堂堂知有才。\n安得骅骝归道路，不甘楩梓滞蒿莱。\n青阳路径新萌柳，白雪林亭欲放梅。\n愿逐羽翰归故国，相从歌酒趁春来。",
        "dynasty": "宋",
        "collection_info": null
    },
    {
        "title": "东流道遇伯兄西归寄二篇  其一",
        "author": "彭汝砺",
        "content": "君栖京国我天涯，病眼相望泪满衣。\n邂逅得为千里会，仓皇不及一言归。\n穷通固属时之遇，取舍犹惭议者非。\n未得宠光荣里落，久行犹足慰庭闱。",
        "dynasty": "宋",
        "collection_info": null
    },
    {
        "title": "东流道遇伯兄西归寄二篇  其二",
        "author": "彭汝砺",
        "content": "久雨泥涂恶，春风草木花。\n相逢一笑乐，欲去百咨嗟。\n何日定行役，此时应到家。\n平居倾望意，汗漫正无涯。",
        "dynasty": "宋",
        "collection_info": null
    },
    {
        "title": "喜文渊登第因寄二篇  其一",
        "author": "彭汝砺",
        "content": "春风吹诏落天涯，喜听君荣及盛时。\n桂籍功名知自取，云台事业旧相期。\n骐驎有力争千里，燕雀无才寄一枝。\n士稚果能先越石，苏秦应欲愤张仪。",
        "dynasty": "宋",
        "collection_info": null
    },
    {
        "title": "喜文渊登第因寄二篇  其二",
        "author": "彭汝砺",
        "content": "十年共力诗书学，万里相期将相科。\n白屋自知难掩抑，青山聊得慰蹉跎。\n宠荣未有如君早，衰病争加若我何。\n灯下无人知此意，独鸣寒剑一悲歌。",
        "dynasty": "宋",
        "collection_info": null
    },
    {
        "title": "喜择之子文至桐江次伯兄韵",
        "author": "彭汝砺",
        "content": "病夫憔悴浙江边，谁恻穷途旧橐单。\n尺素不闻倾塞雁，扁舟未至望沙滩。\n羁栖久客情无頼，邂逅相逢意倍欢。\n幽夜冥冥思取火，与君同取白榆钻。",
        "dynasty": "宋",
        "collection_info": null
    },
    {
        "title": "闻庭佐不安因驰归",
        "author": "彭汝砺",
        "content": "山居倾睠旧朋俦，日落原头望不收。\n奴仆忽来传汝病，信音不寄使人愁。\n羁怀缕缕无穷尽，归意飞飞可滞留。\n一舍道途千里远，那堪风雨重衣裘。",
        "dynasty": "宋",
        "collection_info": null
    },
    {
        "title": "自东流归",
        "author": "彭汝砺",
        "content": "久鬰圭蓬困不胜，狂游天地眼双明。\n行逢梅浦不能去，步接松林无限清。\n风雨寂寥知物意，山川崎曲见人情。\n愁悰触物纷无寄，喜听村垆卖酒声。",
        "dynasty": "宋",
        "collection_info": null
    },
    {
        "title": "东流道中作",
        "author": "彭汝砺",
        "content": "轻快飞舆出古城，蟠迂行径转沙汀。\n鸬鷀映日露纁翅，鸿鹄斗风开雪翎。\n水瘦不藏寒石绿，云归纔见远峰青。\n苦怜野色溪光好，倍觉诗魂酒魄醒。",
        "dynasty": "宋",
        "collection_info": null
    },
    {
        "title": "喜徐景宗秀才至",
        "author": "彭汝砺",
        "content": "久客羁栖正无頼，故人邂逅一相逢。\n红泥绿酒方沈醉，白雪清吟未款从。\n昏翳忽收尘耳目，欢欣争入病颜容。\n秋风且醉江山碧，莫纵离愁到客悰。",
        "dynasty": "宋",
        "collection_info": null
    },
    {
        "title": "元佑三年同深之学士子开侍郎在初考今復承乏有怀旧游因作此诗并幕次唱酬二章寄呈深之学士子开侍郎  其一",
        "author": "彭汝砺",
        "content": "集英今日事，全似戊辰春。\n文彩窥多士，游从忆故人。\n抗旌浮海角，舣棹即河漘。\n试作诗相寄，诗成更损神。",
        "dynasty": "宋",
        "collection_info": null
    },
    {
        "title": "元佑三年同深之学士子开侍郎在初考今復承乏有怀旧游因作此诗并幕次唱酬二章寄呈深之学士子开侍郎  其二",
        "author": "彭汝砺",
        "content": "数烛知归日，思家似老人。\n此凡三锁宿，今復一经旬。\n猛着棋销日，深凭酒送春。\n萧条双短鬓，半夜总如银。",
        "dynasty": "宋",
        "collection_info": null
    },
    {
        "title": "和致远学士韵",
        "author": "彭汝砺",
        "content": "落笔千人畏，挥谈一坐倾。\n竹林冬更好，星斗夜深明。\n爱古情何远，忧时气未平。\n老人无见解，祇愿酒频行。",
        "dynasty": "宋",
        "collection_info": null
    },
    {
        "title": "十四弟得书承已次东流赴省试因寄小诗呈推官承务弟",
        "author": "彭汝砺",
        "content": "恰见蜘蛛喜，便知鸿雁来。\n大波窥汹涌，遥岫见崔嵬。\n怀土欲心折，拆书先眼开。\n繫舟龙化处，亭子旧名雷。",
        "dynasty": "宋",
        "collection_info": null
    },
    {
        "title": "云盖老僧八十二",
        "author": "彭汝砺",
        "content": "邂逅还相见，慇懃復自陈。\n三千大千界，八十二年人。\n衲衣云水旧，头鬓雪霜新。\n手种庭前柏，如今大似身。",
        "dynasty": "宋",
        "collection_info": null
    },
    {
        "title": "云居相送至下杉庄",
        "author": "彭汝砺",
        "content": "莫宿昏初黑，晨装晓已分。\n鸡啼江上月，犬吠岭边云。\n好去庞居士，善来洪上人。\n临行须一勘，腊后几时春。",
        "dynasty": "宋",
        "collection_info": null
    },
    {
        "title": "昨日陪深之学士饭浄因登罗汉阁期致远不至忆山阴弟各赋一首遂寄二君",
        "author": "彭汝砺",
        "content": "丹凤禁城近，青鸳宝阁开。\n九天瞻佛日，万国在春台。\n东观人何处，山阴弟未来。\n飞云来自在，相望兴悠哉。",
        "dynasty": "宋",
        "collection_info": null
    },
    {
        "title": "宿金鈎",
        "author": "彭汝砺",
        "content": "绝域三千里，穷村五七家。\n云深无去雁，日暮有栖鸦。\n雾拥云垂野，霜连月在沙。\n夜长无復寐，寂寞听寒笳。",
        "dynasty": "宋",
        "collection_info": null
    },
    {
        "title": "惠州  其一",
        "author": "彭汝砺",
        "content": "城垒四五尺，闾阎千百家。\n朝尘疑作雨，暮雪欲飞花。\n旧寺僧何在，空堂鬼自邪。\n三更愁不寐，相笑是皇华。",
        "dynasty": "宋",
        "collection_info": null
    },
    {
        "title": "惠州  其二",
        "author": "彭汝砺",
        "content": "雾暗山千迭，冰寒水一涯。\n风高天作雪，日晚露迷沙。\n居士身如梦，行人驿是家。\n青灯无意绪，点点自成花。",
        "dynasty": "宋",
        "collection_info": null
    },
    {
        "title": "惠州  其三",
        "author": "彭汝砺",
        "content": "绝域冬犹暖，孤村日易斜。\n浮云点晴汉，幽鸟篆平沙。\n白草单于垒，青灯渤海家。\n夜蟾无定处，流转共天涯。",
        "dynasty": "宋",
        "collection_info": null
    },
    {
        "title": "途中见接伴曰三得家书因作是诗寄候",
        "author": "彭汝砺",
        "content": "谁似老胡喜，一朝三得书。\n去家长念汝，触事独愁予。\n水冻鱼全少，天寒雁更疏。\n三冬多壅热，安否比何如。",
        "dynasty": "宋",
        "collection_info": null
    },
    {
        "title": "长垣路中  其一",
        "author": "彭汝砺",
        "content": "欲作图南翼，却乘之北辕。\n百年随所值，万事拟无言。\n短髮霜如白，孤心叶似丹。\n夜深何许梦，双阙九重阍。",
        "dynasty": "宋",
        "collection_info": null
    },
    {
        "title": "长垣路中  其二",
        "author": "彭汝砺",
        "content": "身似水中木，险夷惟所遭。\n不堪夸拙速，可復嘆贤劳。\n雨脚三冬少，尘头一丈高。\n故乡何处是，南望首重搔。",
        "dynasty": "宋",
        "collection_info": null
    },
    {
        "title": "天保弟被荐继得子因寄是诗",
        "author": "彭汝砺",
        "content": "雁足书何速，灯花喜更频。\n桂攀天上近，珠入掌中新。\n骥种仍多子，龙标又得人。\n贺觞俱见在，留待禁城春。",
        "dynasty": "宋",
        "collection_info": null
    },
    {
        "title": "和瑛师",
        "author": "彭汝砺",
        "content": "泽国春初好，江城雨易昏。\n繫舟林下寺，步屧水边村。\n法悦长如此，诗情剩欲论。\n归心师莫问，一旆正翻翻。",
        "dynasty": "宋",
        "collection_info": null
    },
    {
        "title": "和通判承议",
        "author": "彭汝砺",
        "content": "水边人不到，吾与子同行。\n始见游鱼乐，时闻幽鸟声。\n山如仁者静，风是圣之清。\n拟买扁舟去，江湖老此生。",
        "dynasty": "宋",
        "collection_info": null
    },
    {
        "title": "南安道中",
        "author": "彭汝砺",
        "content": "南安穷且僻，况復阻凶饥。\n破屋人何在，空山鸟自归。\n儿童多素韠，妇女祇青衣。\n好雨兆丰岁，斯民其庶几。",
        "dynasty": "宋",
        "collection_info": null
    },
    {
        "title": "癸未偕子仲都官文渊节推游东湖分题和子仲湖字韵",
        "author": "彭汝砺",
        "content": "泛泛林边晚，扁舟忆五湖。\n丹青难作赋，水墨好为图。\n龙蛰云长在，霜寒草自枯。\n诗翁足幽兴，潇洒在蓬壶。",
        "dynasty": "宋",
        "collection_info": null
    },
    {
        "title": "和文渊同字韵",
        "author": "彭汝砺",
        "content": "湖上多佳致，清樽况不空。\n乐游今日并，幽思几人同。\n苒苒芰荷雨，萧萧芦苇风。\n南州人不见，流水自无穷。",
        "dynasty": "宋",
        "collection_info": null
    },
    {
        "title": "送宁和仲",
        "author": "彭汝砺",
        "content": "玉粒稻初熟，霜螯蟹正肥。\n薄言酌我酒，聊以送君归。\n迭翠屏疑画，凌空凤欲飞。\n山前猿与鹤，最识旧征衣。",
        "dynasty": "宋",
        "collection_info": null
    },
    {
        "title": "和君宜弟诗韵蕲州所寄",
        "author": "彭汝砺",
        "content": "棠棣花开处，衡阳雁去时。\n封题开远信，涕泪裛新诗。\n知道频嗟晚，谋田更恨迟。\n去留君莫问，方寸正如丝。",
        "dynasty": "宋",
        "collection_info": null
    },
    {
        "title": "有感",
        "author": "彭汝砺",
        "content": "往復何为者，功名安在哉。\n茅心迷簿领，蓬鬓老尘埃。\n鱼蠹生书帙，蛛丝在酒杯。\n渊明缘底事，苦死赋归来。",
        "dynasty": "宋",
        "collection_info": null
    },
    {
        "title": "溪上",
        "author": "彭汝砺",
        "content": "濯髮溪头水，披衣林际风。\n低枝折杨柳，高叶荫梧桐。\n鱼跃浮萍上，鸟啼幽谷中。\n清凉仍各有，彼此一无穷。",
        "dynasty": "宋",
        "collection_info": null
    },
    {
        "title": "君宜得种茶诗予和韵",
        "author": "彭汝砺",
        "content": "始傍东园种，初从北苑移。\n本根原自好，造化总无私。\n紫笋时名误，乌程旧种卑。\n酪奴吾不问，酒圣尔何为。",
        "dynasty": "宋",
        "collection_info": null
    },
    {
        "title": "病中",
        "author": "彭汝砺",
        "content": "富贵来何晚，穷愁固有余。\n病多皇甫谧，贫甚马相如。\n思乱诗魂散，忧深酒兴疏。\n此心无可奈，徒尔重欷歔。",
        "dynasty": "宋",
        "collection_info": null
    },
    {
        "title": "病起",
        "author": "彭汝砺",
        "content": "失意忧多病，予今喜少痊。\n寝兴今泰矣，容质尚苍然。\n鬰抑丹心塞，纷纭万虑阗。\n此情无可奈，整顿頼诗篇。",
        "dynasty": "宋",
        "collection_info": null
    },
    {
        "title": "醉极有感",
        "author": "彭汝砺",
        "content": "饮极人之乐，余心反自伤。\n气因人愤激，情与酒飞扬。\n泪落侵双鬓，愁多鬰寸肠。\n空赢山简醉，不似乐天狂。",
        "dynasty": "宋",
        "collection_info": null
    },
    {
        "title": "小径",
        "author": "彭汝砺",
        "content": "南北通官道，东西隘乱山。\n无时轮迹道，经雨藓痕斑。\n世路同欹侧，人心共险艰。\n亟由平易去，宁苦险巇间。",
        "dynasty": "宋",
        "collection_info": null
    },
    {
        "title": "日暮",
        "author": "彭汝砺",
        "content": "人去红尘息，林幽晚意清。\n秋阳红旆乱，夕霭翠绅横。\n新月淡无色，微风寒有声。\n此吟犹未竟，城吏已严更。",
        "dynasty": "宋",
        "collection_info": null
    },
    {
        "title": "嘆交",
        "author": "彭汝砺",
        "content": "儿童不可近，况復与之亲。\n薤露不终刻，松风知几春。\n嚬嚬徒满目，切切竟何人。\n诵罢鶑鸣咏，空余涕满巾。",
        "dynasty": "宋",
        "collection_info": null
    },
    {
        "title": "陈秀才扩因旬休不至以诗呼之",
        "author": "彭汝砺",
        "content": "寂寂碧窗下，业同诗酒欢。\n暌违纔一日，恨怅已千端。\n无忽离羣异，须矜会友难。\n相望正展转，行矣莫盘桓。",
        "dynasty": "宋",
        "collection_info": null
    },
    {
        "title": "题扬州因大师小池",
        "author": "彭汝砺",
        "content": "阒寂黄金宇，清泠碧玉池。\n轩楹收冷淡，松竹让幽奇。\n岸蹙源流浅，山阴月到迟。\n未能活鱼鳖，安可卧蛟螭。",
        "dynasty": "宋",
        "collection_info": null
    },
    {
        "title": "题袁州紫翠轩",
        "author": "彭汝砺",
        "content": "黯淡襟横野，迢遥面古城。\n丹青难尽意，紫翠漫为名。\n山石开新雨，溪枫照晚晴。\n杖藜饶纵目，谈笑不无情。",
        "dynasty": "宋",
        "collection_info": null
    },
    {
        "title": "寄庭佐弟  其一",
        "author": "彭汝砺",
        "content": "愿我今黄髮，嗟君亦白头。\n读书少不竞，从士老堪羞。\n陋巷曷其乐，首阳何所求。\n一廛如好在，聊欲与君谋。",
        "dynasty": "宋",
        "collection_info": null
    },
    {
        "title": "寄庭佐弟  其二",
        "author": "彭汝砺",
        "content": "幸免葬鱼腹，更难骑虎头。\n少狂真忍耻，老退似包羞。\n蓬苇径非远，桑麻田可求。\n浮生一箭速，火急为兄谋。",
        "dynasty": "宋",
        "collection_info": null
    },
    {
        "title": "江上",
        "author": "彭汝砺",
        "content": "柳翠芦尤碧，枫殷蓼更红。\n金波连夕照，玉浪起秋风。\n霄汉双飞鸟，波澜一钓篷。\n江湖如许景，总合付诗翁。",
        "dynasty": "宋",
        "collection_info": null
    },
    {
        "title": "伏承宠示滕王阁佳句因用原韵",
        "author": "彭汝砺",
        "content": "滕王帝子阁，徐孺聘君亭。\n南浦水秋涨，东湖云昼冥。\n江山晴更碧，松桧雪逾青。\n安得泛舟去，与君同醉醒。",
        "dynasty": "宋",
        "collection_info": null
    },
    {
        "title": "送和仲",
        "author": "彭汝砺",
        "content": "心因行已老，事更与心违。\n恶景多离合，浮生半是非。\n愁闻南浦雁，梦采北山薇。\n昨日见之子，问予胡不归。",
        "dynasty": "宋",
        "collection_info": null
    },
    {
        "title": "诗示庭佐弟",
        "author": "彭汝砺",
        "content": "世味祇如此，消忧奚所娱。\n心烦多恶酒，眼病顿捐书。\n倦倚筇枝竹，寒围木火炉。\n公宁机械废，我拙笑公愚。",
        "dynasty": "宋",
        "collection_info": null
    },
    {
        "title": "夜坐谨成小诗呈晦堂心老",
        "author": "彭汝砺",
        "content": "修炼清彻骨，斡旋幽入神。\n寸丝缚九虎，一指挂三钧。\n丈室夜忽旦，寒崖冬自春。\n师乎何所命，学佛亦非人。",
        "dynasty": "宋",
        "collection_info": null
    },
    {
        "title": "和题真相院",
        "author": "彭汝砺",
        "content": "山色随行止，溪声满见闻。\n灯花秋寂淡，香火夜氛氲。\n野色迷修竹，厨烟长白云。\n大夫材力健，故宠寺僧懃。",
        "dynasty": "宋",
        "collection_info": null
    },
    {
        "title": "和题浄慈寺",
        "author": "彭汝砺",
        "content": "已失禅关治，空严古殿尊。\n佛香尘草莽，僧饭饱鱼豚。\n万竹藏秋色，丰碑落烧痕。\n废兴俱物鑑，谁似语公孙。",
        "dynasty": "宋",
        "collection_info": null
    },
    {
        "title": "道中时有山水之遇因用林字韵",
        "author": "彭汝砺",
        "content": "我今倦尘土，邂逅得幽林。\n云外千山色，溪边万竹阴。\n还憎俗吏态，稍快野夫心。\n世事非樽酒，天寒不自禁。",
        "dynasty": "宋",
        "collection_info": null
    },
    {
        "title": "寄公权",
        "author": "彭汝砺",
        "content": "灵源起幽谷，萧洒与秋宜。\n世事有穷处，泉声无尽时。\n流沾一山足，泽入万田滋。\n祇恐明朝别，清风到梦思。",
        "dynasty": "宋",
        "collection_info": null
    },
    {
        "title": "欲雨",
        "author": "彭汝砺",
        "content": "车马冒蒸暑，道途伤久晴。\n云生蜀山静，风度远秋清。\n白蚁纷纷斗，鸤鸠在在鸣。\n微阴知雨意，失意问农耕。",
        "dynasty": "宋",
        "collection_info": null
    },
    {
        "title": "薄荷",
        "author": "彭汝砺",
        "content": "神农取辛苦，病客爱清新。\n寂淡花无色，虚凉药有神。\n烦心侵冰雪，眩目失埃尘。\n自是芝兰臭，非同草木春。",
        "dynasty": "宋",
        "collection_info": null
    },
    {
        "title": "寄邹秘丞同赴京师",
        "author": "彭汝砺",
        "content": "马上梅曾赋，林边酒记赊。\n干坤新帝业，山野旧人家。\n自昔余篇翰，经年五岁华。\n诗成无雁寄，一梦入天涯。",
        "dynasty": "宋",
        "collection_info": null
    },
    {
        "title": "春秋成字韵  其一",
        "author": "彭汝砺",
        "content": "凤鸟知何处，麟经卒告成。\n人人无义战，岁岁有王正。\n秦楚空强力，桓文漫主盟。\n是非微旨在，终始愿深明。",
        "dynasty": "宋",
        "collection_info": null
    },
    {
        "title": "春秋成字韵  其二",
        "author": "彭汝砺",
        "content": "法为衰周起，文因旧史成。\n有权皆反正，无事亦书正。\n泣血葵丘会，伤心首止盟。\n三家自萤爝，未助太阳明。",
        "dynasty": "宋",
        "collection_info": null
    },
    {
        "title": "春秋成字韵  其三",
        "author": "彭汝砺",
        "content": "圣念周邦弱，经因鲁史成。\n尊王常谨始，罪隠不书正。\n弗义嗟频战，无常嘆屡盟。\n幽微今焕若，宁復比丘明。",
        "dynasty": "宋",
        "collection_info": null
    },
    {
        "title": "春秋成字韵  其四",
        "author": "彭汝砺",
        "content": "赏罚陵迟久，春秋笔削成。\n称人讥楚僭，书月谨周正。\n国国强并弱，时时会復盟。\n前贤褒贬在，一览是非明。",
        "dynasty": "宋",
        "collection_info": null
    },
    {
        "title": "和深父伤字韵  其一",
        "author": "彭汝砺",
        "content": "郑弃非人弃，梁亡只自亡。\n危机交弊弱，血刃第争强。\n恃力虽千国，推尊独一王。\n衰微今已往，掩卷益增伤。",
        "dynasty": "宋",
        "collection_info": null
    },
    {
        "title": "和深父伤字韵  其二",
        "author": "彭汝砺",
        "content": "前史权衡在，当时法度亡。\n力扶周室弱，深抑楚人强。\n言战嗟无义，书元示有王。\n细推褒贬意，掩卷一悲伤。",
        "dynasty": "宋",
        "collection_info": null
    },
    {
        "title": "和深父伤字韵  其三",
        "author": "彭汝砺",
        "content": "战伐周纲替，春秋捄已亡。\n缀旒忧主弱，问鼎嘆臣强。\n萧斧惩当世，蓍龟鑑后王。\n最怜君学苦，能为古人伤。",
        "dynasty": "宋",
        "collection_info": null
    },
    {
        "title": "和深父伤字韵  其四",
        "author": "彭汝砺",
        "content": "春秋二百战，一一叙兴亡。\n书战皆非义，称人亦贬强。\n临文常抑楚，谨始必尊王。\n穷究当时事，应须发感伤。",
        "dynasty": "宋",
        "collection_info": null
    },
    {
        "title": "深父学士示易诗四首某辄和韵  其一",
        "author": "彭汝砺",
        "content": "学易非吾敢，疲驽亦勉旃。\n冥心二篇策，皓首一韦编。\n忧患生拘羑，几微续草玄。\n相期须畛域，慎勿泥蹄筌。",
        "dynasty": "宋",
        "collection_info": null
    },
    {
        "title": "深父学士示易诗四首某辄和韵  其二",
        "author": "彭汝砺",
        "content": "大易诚微矣，吾门敢舍旃。\n文虽重旧旨，孔亦断残编。\n道远为功骏，言微蓄意玄。\n江鱼如可得，朝夕自忘筌。",
        "dynasty": "宋",
        "collection_info": null
    },
    {
        "title": "深父学士示易诗四首某辄和韵  其三",
        "author": "彭汝砺",
        "content": "圣意藏羲易，人心勿舍旃。\n玩爻知上古，经火嘆遗编。\n六画功成简，三才道亦玄。\n兄今微大过，默默识真筌。",
        "dynasty": "宋",
        "collection_info": null
    },
    {
        "title": "深父学士示易诗四首某辄和韵  其四",
        "author": "彭汝砺",
        "content": "易道更三古，愚心愿勉旃。\n研几甘白首，穷理自黄编。\n西伯爻于繇，扬雄准以玄。\n意先言象得，从此舍鱼筌。",
        "dynasty": "宋",
        "collection_info": null
    },
    {
        "title": "毛诗  其一",
        "author": "彭汝砺",
        "content": "美刺诗之奥，予今得所归。\n议收天地远，心到圣贤微。\n雅颂藏兴废，虫鱼隠是非。\n篇章三百五，一一数珠玑。",
        "dynasty": "宋",
        "collection_info": null
    },
    {
        "title": "毛诗  其二",
        "author": "彭汝砺",
        "content": "古诗皆有托，正道岂无归。\n风雅收功远，弦歌得趣微。\n王刘终少是，毛郑亦多非。\n儒氏潜深爱，篇篇尽玉玑。",
        "dynasty": "宋",
        "collection_info": null
    },
    {
        "title": "毛诗  其三",
        "author": "彭汝砺",
        "content": "周鲁诗三百，篇篇自有归。\n人心散堙鬰，物意露幽微。\n原本今无復，风华比益非。\n遒人不知采，空此缀明玑。",
        "dynasty": "宋",
        "collection_info": null
    },
    {
        "title": "和章承议通判来章",
        "author": "彭汝砺",
        "content": "近水班荆坐，缘山拄杖行。\n云烟窥胜概，风雨听寒声。\n久累维摩病，多惭卫玠清。\n波澜终未息，衮衮共劳生。",
        "dynasty": "宋",
        "collection_info": null
    },
    {
        "title": "问侗",
        "author": "彭汝砺",
        "content": "知现维摩病，莫淫皇甫书。\n去归吾未可，调治尔何如。\n眼忌时时拭，头便日日梳。\n首先惩忿怒，次第学呵嘘。",
        "dynasty": "宋",
        "collection_info": null
    },
    {
        "title": "云盖寺",
        "author": "彭汝砺",
        "content": "旧日蛇虺穴，今时薝卜林。\n寒泉三井旧，高阁五峰深。\n翠竹娟娟老，长松漠漠阴。\n凤凰池好在，谁得老师心。",
        "dynasty": "宋",
        "collection_info": null
    },
    {
        "title": "渔家",
        "author": "彭汝砺",
        "content": "小径通山坞，扁舟宿钓矶。\n儿童汲水上，妇女背樵归。\n腊月鱼虾足，丰年鸡鸭肥。\n是非人世事，应不到柴扉。",
        "dynasty": "宋",
        "collection_info": null
    },
    {
        "title": "道中",
        "author": "彭汝砺",
        "content": "湖天冬不雪，山地晚多风。\n岸草犹全绿，村花或自红。\n差池岁聿暮，寂寞雨其蒙。\n南北随蓬转，浮生旅寓中。",
        "dynasty": "宋",
        "collection_info": null
    },
    {
        "title": "马上读书寄君时  其一",
        "author": "彭汝砺",
        "content": "夜秣骎骎马，晨脂绎绎车。\n更行犹挟策，渐老欲捐书。\n漫意窥原委，非工辨鲁鱼。\n相知今亦少，舍汝更谁欤。",
        "dynasty": "宋",
        "collection_info": null
    },
    {
        "title": "马上读书寄君时  其二",
        "author": "彭汝砺",
        "content": "独自鞭驽马，谁何惜后车。\n浮云看富贵，陈迹泥诗书。\n画虎岂类狗，忘筌在得鱼。\n田园须稍葺，吾与汝归欤。",
        "dynasty": "宋",
        "collection_info": null
    },
    {
        "title": "某闻老母到叶未得平安家书作小诗寄君时弟",
        "author": "彭汝砺",
        "content": "慈闱闻及叶，坐待到天明。\n望月魂先往，闻更梦不成。\n花开灯有信，书少雁无情。\n欲往终多畏，迟留嘆此生。",
        "dynasty": "宋",
        "collection_info": null
    },
    {
        "title": "和念一弟诗韵",
        "author": "彭汝砺",
        "content": "事如车转轴，日夜不曾周。\n固各有分定，疑皆非本谋。\n能鸣君似雁，不繫我为舟。\n扰扰胶胶者，怜渠不自由。",
        "dynasty": "宋",
        "collection_info": null
    },
    {
        "title": "内乡招提寺",
        "author": "彭汝砺",
        "content": "淫雨宿萧寺，白云思楚山。\n病催颜色老，泪裛鬓毛斑。\n流水终何事，飞禽倦未还。\n梦归无别处，鹫岭凤林关。",
        "dynasty": "宋",
        "collection_info": null
    },
    {
        "title": "春阴呈兄长  其一",
        "author": "彭汝砺",
        "content": "春阴祇欲睡，世事固相寻。\n簿领麤官意，尘埃故国心。\n风吹花点点，雨压柳阴阴。\n几日城头步，干坤共醉吟。",
        "dynasty": "宋",
        "collection_info": null
    },
    {
        "title": "春阴呈兄长  其二",
        "author": "彭汝砺",
        "content": "春容猛狼藉，暑意已侵寻。\n寂寞悲时事，凄凉上客心。\n鶑飞啼野色，蝶戏落花阴。\n喜有城隅望，乘风听苦吟。",
        "dynasty": "宋",
        "collection_info": null
    },
    {
        "title": "春阴呈兄长  其三",
        "author": "彭汝砺",
        "content": "花开初熟醉，月上夜微吟。\n志节伤时序，诗书爱寸阴。\n未忘他日意，无用此时心。\n更约藏舟步，余芳尚可寻。",
        "dynasty": "宋",
        "collection_info": null
    },
    {
        "title": "途中早起寄兄弟",
        "author": "彭汝砺",
        "content": "为惜庭闱别，方惊道路难。\n醉怜山月古，病怯野风寒。\n驻马询农耜，临溪问钓竿。\n新诗如有得，写染寄归翰。",
        "dynasty": "宋",
        "collection_info": null
    },
    {
        "title": "和岩夫如字韵",
        "author": "彭汝砺",
        "content": "霆声破幽鬰，雨点散空虚。\n日夕分长短，阴阳竞惨舒。\n柳丝吹细细，花片落疏疏。\n试望孤城远，江山画不如。",
        "dynasty": "宋",
        "collection_info": null
    },
    {
        "title": "送岩夫庭佐归宁  其一",
        "author": "彭汝砺",
        "content": "花满春来路，云归雨后天。\n红尘一马去，白日寸肝悬。\n秀色歌棠棣，归心听杜鹃。\n东风吹眼尾，客泪滴涓涓。",
        "dynasty": "宋",
        "collection_info": null
    },
    {
        "title": "送岩夫庭佐归宁  其二",
        "author": "彭汝砺",
        "content": "春雨伤行色，秋风问后期。\n欲吟黄鸟意，更遗白华诗。\n客路看山色，亲帏有梦思。\n遥知到家日，正好采莼丝。",
        "dynasty": "宋",
        "collection_info": null
    },
    {
        "title": "武冈驿",
        "author": "彭汝砺",
        "content": "破屋山间驿，穷阎溪上村。\n云山能近郭，池水故当门。\n气象生诗笔，波澜动酒樽。\n夜长归梦远，凭尔与招魂。",
        "dynasty": "宋",
        "collection_info": null
    },
    {
        "title": "驿前人家小池",
        "author": "彭汝砺",
        "content": "黄茅前驿路，闇淡小池园。\n春近花林好，日斜鳬鸭喧。\n幕云寒苒苒，眉月夜番番。\n莫笑村居僻，谁如拙养尊。",
        "dynasty": "宋",
        "collection_info": null
    },
    {
        "title": "武阳寨闻峒中作乐",
        "author": "彭汝砺",
        "content": "成康已措刑，文景不言兵。\n夷俗家家曲，蛮歌处处声。\n长腰筒拍鼓，细竹葫芦笙。\n物意惟安乐，人间共一情。",
        "dynasty": "宋",
        "collection_info": null
    },
    {
        "title": "武阳寨见村中梅花",
        "author": "彭汝砺",
        "content": "茅屋蛮溪路，梅花亦自开。\n雪深忧思远，风静暗香来。\n故国春何似，孤城兴远哉。\n晚风吹片片，恣意点苍苔。",
        "dynasty": "宋",
        "collection_info": null
    },
    {
        "title": "寄二弟时在白彪庄  其一",
        "author": "彭汝砺",
        "content": "携箧戴星去，荷锄衝雨行。\n堤防询故老，铚艾倚新甿。\n移竹三千箇，添松一万茎。\n但能逃冻饿，吾不慕公卿。",
        "dynasty": "宋",
        "collection_info": null
    },
    {
        "title": "寄二弟时在白彪庄  其二",
        "author": "彭汝砺",
        "content": "伊尹初耕野，儿宽自带经。\n故须聊假手，无或甚劳形。\n曲曲水如带，峨峨山似屏。\n夜窗吟更老，不负读书声。",
        "dynasty": "宋",
        "collection_info": null
    },
    {
        "title": "催君时归并寄君宜弟  其一",
        "author": "彭汝砺",
        "content": "命彼仆夫驾，晨鸡初一声。\n朔风不可渡，南径却堪行。\n贫莫甚今日，瘦无如尔兄。\n故惭鱼得计，最爱雁能鸣。",
        "dynasty": "宋",
        "collection_info": null
    },
    {
        "title": "催君时归并寄君宜弟  其二",
        "author": "彭汝砺",
        "content": "三復棣华赋，俛焉怀古风。\n少时贪壮决，老去自童蒙。\n以病故有病，既空何用空。\n不须多问此，万劫剎那中。",
        "dynasty": "宋",
        "collection_info": null
    },
    {
        "title": "和君时弟",
        "author": "彭汝砺",
        "content": "老马青骢色，扁舟画鹢文。\n长烟横作带，迭浪似成纹。\n北岭夜收雨，南冈朝出云。\n赋诗知有意，畎亩不忘君。",
        "dynasty": "宋",
        "collection_info": null
    },
    {
        "title": "答君时弟  其一",
        "author": "彭汝砺",
        "content": "埙箎与鸿雁，一气更同声。\n鼓则与桴应，形惟从影行。\n无如我宜弟，颇笑尔难兄。\n洵美歌棠棣，仍须听鹤鸣。",
        "dynasty": "宋",
        "collection_info": null
    },
    {
        "title": "答君时弟  其二",
        "author": "彭汝砺",
        "content": "埙箎无俗韵，鸿雁有秋声。\n更类偲偲友，非同踽踽行。\n爱无踰玉季，名有愧龙兄。\n莫作升堂赋，相期以道鸣。",
        "dynasty": "宋",
        "collection_info": null
    },
    {
        "title": "答君时弟  其三",
        "author": "彭汝砺",
        "content": "梦觉山头月，归乘湖面风。\n远林寒寂寂，幽径晓蒙蒙。\n反哺乌鸣屋，成行雁贴空。\n物情缘底事，祇欲搅予中。",
        "dynasty": "宋",
        "collection_info": null
    },
    {
        "title": "答君时弟  其四",
        "author": "彭汝砺",
        "content": "是露復是电，非铃亦非风。\n应作如是解，无为彼所蒙。\n世累不见累，真空亦非空。\n欲知如是意，不在内外中。",
        "dynasty": "宋",
        "collection_info": null
    },
    {
        "title": "和子忠弟见寄元韵",
        "author": "彭汝砺",
        "content": "诗书非不乐，富贵竟何加。\n岁月流年晚，山川行路赊。\n学须千古到，行畏一毫差。\n阃阈相期远，宁惟效兔罝。",
        "dynasty": "宋",
        "collection_info": null
    },
    {
        "title": "和运干奉议见赠元韵",
        "author": "彭汝砺",
        "content": "沉碑万山脚，骑马习池头。\n元凯亦过虑，山公聊自谋。\n青烟鹿门浄，黄竹凤林秋。\n兴废不可问，登临徒百忧。",
        "dynasty": "宋",
        "collection_info": null
    },
    {
        "title": "离武阳寨",
        "author": "彭汝砺",
        "content": "山谷多时雨，干坤昨夜晴。\n经年淹坏舍，破晓出边城。\n青女吹风急，常娥伴月明。\n人间春到久，寂寞壮心惊。",
        "dynasty": "宋",
        "collection_info": null
    },
    {
        "title": "和君时弟洗竹",
        "author": "彭汝砺",
        "content": "斩伐奚伤性，繁枝漫作阴。\n静留朝日暖，寒聚晚烟深。\n叶有禽栖息，根无蚁蠹侵。\n龙孙今转盛，终待凤凰音。",
        "dynasty": "宋",
        "collection_info": null
    },
    {
        "title": "和君时弟有感",
        "author": "彭汝砺",
        "content": "鬓髮非蓬草，秋来亦自衰。\n简书公迫促，岁月细推移。\n见客簪裳懒，登楼杖履迟。\n故园松菊在，归计定何时。",
        "dynasty": "宋",
        "collection_info": null
    },
    {
        "title": "和君时弟生辰时八月十四日也",
        "author": "彭汝砺",
        "content": "月行正几望，露润欲为霜。\n箕斗能符契，桑蓬可感伤。\n少时材独出，老去德方将。\n看取华亭鹤，何嫌髮鬓苍。",
        "dynasty": "宋",
        "collection_info": null
    },
    {
        "title": "示君时弟刈禾有感",
        "author": "彭汝砺",
        "content": "终朝风且息，五日雨奚妨。\n白嫩禾先老，黄花菊拟香。\n大夫夸作赋，公子恨无裳。\n曷日同舟去，白彪池水阳。",
        "dynasty": "宋",
        "collection_info": null
    },
    {
        "title": "示君时弟",
        "author": "彭汝砺",
        "content": "天寒云不散，泱漭路犹迷。\n乌雀饱栖屋，苍鹰饥啄泥。\n乐耕莘氏媵，敬馌冀人妻。\n山色碧千仞，愿同君子跻。",
        "dynasty": "宋",
        "collection_info": null
    },
    {
        "title": "承和途中四韵",
        "author": "彭汝砺",
        "content": "此身俱是客，何处合为乡。\n雨后春山好，天晴昼日长。\n三年穰下郡，一信赭陂阳。\n鸿雁非中泽，鸤鸠祇在桑。",
        "dynasty": "宋",
        "collection_info": null
    },
    {
        "title": "和君时寄叔韵",
        "author": "彭汝砺",
        "content": "屈首随温暖，低头避谴呵。\n灵根无挺拔，古鑑少揩磨。\n故里三千远，浮生四十过。\n汉江鱼不少，书寄莫嫌多。",
        "dynasty": "宋",
        "collection_info": null
    },
    {
        "title": "和致政侍郎书怀因寄赠侍亲及邓以中使计会刬刷军器改途先之唐因寄是诗",
        "author": "彭汝砺",
        "content": "雾露星轺湿，尘埃羽檄驰。\n君王非好武，天下合防危。\n乐事难并合，浮生易别离。\n頼知春好在，五日与君期。",
        "dynasty": "宋",
        "collection_info": null
    },
    {
        "title": "桃李",
        "author": "彭汝砺",
        "content": "南阳多桃李，寂寞自成蹊。\n白雪千林阔，红云一片低。\n人非刘氏子，路近武陵溪。\n故国春相似，瞻观处处迷。",
        "dynasty": "宋",
        "collection_info": null
    },
    {
        "title": "老马",
        "author": "彭汝砺",
        "content": "今日衰翁马，当时御史骢。\n少尝更险阻，老更识西东。\n力惮驰驱远，恩从莝秣丰。\n不应思伯乐，未便误桓公。",
        "dynasty": "宋",
        "collection_info": null
    },
    {
        "title": "送和仲",
        "author": "彭汝砺",
        "content": "远宦无情思，君来慰病容。\n棣华开韡韡，鸣雁去雝雝。\n天上张公子，云间陆士龙。\n圣门多阃奥，更愿与君从。",
        "dynasty": "宋",
        "collection_info": null
    },
    {
        "title": "病起",
        "author": "彭汝砺",
        "content": "抱疾漳滨久，衰颜一倍增。\n髮疏簪不稳，足蹇杖难凭。\n身病他何欲，家贫去不能。\n世缘知不早，今日似缠藤。",
        "dynasty": "宋",
        "collection_info": null
    },
    {
        "title": "送君时",
        "author": "彭汝砺",
        "content": "未晓干坤大，能容此类蕃。\n连云障飞翼，穴石聚遗根。\n篮缕谁家子，奔忙几处村。\n焉知神圣意，饥渴念元元。",
        "dynasty": "宋",
        "collection_info": null
    },
    {
        "title": "和君玉捕蝗杂咏  其一",
        "author": "彭汝砺",
        "content": "草木经春老，牛羊薄晚归。\n水痕长淡薄，花片巧菲微。\n感物愁盈斛，劳形带缓围。\n利名劳有此，今日已知非。",
        "dynasty": "宋",
        "collection_info": null
    },
    {
        "title": "和君玉捕蝗杂咏  其二",
        "author": "彭汝砺",
        "content": "泽畔行萧洒，山边宿寂寥。\n烟尘牵永日，风月自澄霄。\n水旱忧千里，农桑念七条。\n君材知有待，归梦莫迢迢。",
        "dynasty": "宋",
        "collection_info": null
    },
    {
        "title": "和君玉捕蝗杂咏  其三",
        "author": "彭汝砺",
        "content": "燕拂低枝出，鶑寻接叶藏。\n地平山影薄，溪急水声长。\n零露湿人鬓，飘风吹我裳。\n道边花更好，还亦似河阳。",
        "dynasty": "宋",
        "collection_info": null
    },
    {
        "title": "和君玉捕蝗杂咏  其四",
        "author": "彭汝砺",
        "content": "南北驱之既，东西长又多。\n已知蠹人力，毋亦沴天和。\n号令趋风雨，鞭笞畏网罗。\n相看愁欲死，恐未及驩歌。",
        "dynasty": "宋",
        "collection_info": null
    },
    {
        "title": "和君玉捕蝗杂咏  其五",
        "author": "彭汝砺",
        "content": "马病风尘裏，人疲簿领间。\n旱枯忧泽竭，汗浃怨风悭。\n时雨恩终厚，骄阳势苦顽。\n降真香一炷，百拜望南山。",
        "dynasty": "宋",
        "collection_info": null
    },
    {
        "title": "小饮次幕长晦之韵并简王路分",
        "author": "彭汝砺",
        "content": "小饮支风色，清言慰客襟。\n皂鵰寒独出，云影淡无心。\n短日催冬至，长更报夜深。\n几时辱车辙，重约盍朋簪。",
        "dynasty": "宋",
        "collection_info": null
    },
    {
        "title": "次德甫韵",
        "author": "彭汝砺",
        "content": "露染黄柑熟，霜添紫蟹肥。\n天真俱自得，世路偶相依。\n饮数初忧病，欢成復忘归。\n醉吟侵夜色，星月凈辉辉。",
        "dynasty": "宋",
        "collection_info": null
    },
    {
        "title": "游泰宁因登众乐亭望仙阁赋诗得同字韵",
        "author": "彭汝砺",
        "content": "久雨生新水，初秋足好风。\n柳枝低嫩碧，莲萼落轻红。\n万室游从乐，何年缔构功。\n高材终不俗，会与众人同。",
        "dynasty": "宋",
        "collection_info": null
    },
    {
        "title": "和岩夫花字韵",
        "author": "彭汝砺",
        "content": "幽亭隔世路，高阁见天涯。\n绿散林边叶，红生水上花。\n人归越溪藕，僧进壑源茶。\n可念诗翁物，都归野叟家。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一",
        "author": "彭汝砺",
        "content": "腊雪催寒尽，春风送暖微。\n浪为青绶繫，愁望白云飞。\n尘事朝朝在，乡心夜夜归。\n岁时如故国，忆戏老莱衣。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其二",
        "author": "彭汝砺",
        "content": "尘土千乡阔，风波一宦微。\n云中鸿雁去，原上鹡鸰飞。\n终日青楼望，何时画鹢归。\n作诗聊自遣，还欲泪沾衣。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其三",
        "author": "彭汝砺",
        "content": "后生戒轻侮，初学慎嬉游。\n亲膝今霜鬓，家风祇布裘。\n诗书起门户，文字取公侯。\n十上才犹拙，知音为汝忧。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其四",
        "author": "彭汝砺",
        "content": "自别番江夜，还移楚水春。\n寄声何草草，流诲已谆谆。\n世路文章贵，人生手足亲。\n杜诗贾马赋，数数寄鱼鳞。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其五",
        "author": "彭汝砺",
        "content": "寄声王与蔡，安否比何如。\n迢递身难接，淹延岁又除。\n颜渊一箪食，惠子五车书。\n勉就先生学，文章或起予。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其六",
        "author": "彭汝砺",
        "content": "最忆东林桧，婆娑一槛阴。\n寒枝生自好，细叶长还深。\n记忆花香近，忧虞草蠹侵。\n弟兄勤爱惜，留慰百年心。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其七",
        "author": "彭汝砺",
        "content": "最忆东林竹，萧疏入梦魂。\n秋枝余凤实，春径长龙孙。\n声转晨风细，阴生夜月繁。\n几时归袂接，烂熟醉芳樽。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其八",
        "author": "彭汝砺",
        "content": "长忆东林橘，秋深箇箇圆。\n青云众星聚，碧海万枝联。\n染露光相照，经霜味十全。\n能将洞庭种，分寄楚江边。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其九",
        "author": "彭汝砺",
        "content": "每忆东林菊，秋风一万枝。\n尽饶春卉盛，不为晓霜衰。\n故国三年别，高朋九日期。\n篱边自开落，熟醉负金巵。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一○",
        "author": "彭汝砺",
        "content": "最忆东林好，真珠细细花。\n沧溟分瑞色，蓬荜见春华。\n雨压纤枝转，风吹小叶斜。\n化工纤巧甚，无怪世情奢。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一一",
        "author": "彭汝砺",
        "content": "最忆东林景，占春见早梅。\n仙花自潇洒，雅思不尘埃。\n却恐随风散，长疑带雪开。\n淮濆终少有，驿使亦能来。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一二",
        "author": "彭汝砺",
        "content": "最忆东林胜，花间旧种橙。\n龙珠相照应，鹄殻未飞鸣。\n香臭先羣众，龙光望太清。\n良庖不遐弃，亦足效和羹。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一三",
        "author": "彭汝砺",
        "content": "最忆东林侧，花开季季同。\n岂无十日好，长占四时红。\n爱玩迷光景，偏私见化工。\n可嗟桃李盛，荣落独春风。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一四",
        "author": "彭汝砺",
        "content": "鸭脚东林畔，慈亲手自栽。\n取心俱有实，视表独非材。\n白玉成千粒，红纱寄百枚。\n江南春去早，花復几时开。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一五",
        "author": "彭汝砺",
        "content": "棠棣东林秀，纷纷近北堂。\n池荷羞叶绿，篱菊酿花黄。\n袅袅风前态，飘飘雨后香。\n读书忆兄弟，迴首泪千行。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一六",
        "author": "彭汝砺",
        "content": "二月东林胜，千花贵牡丹。\n笑迎春日暖，困怯晓风寒。\n仙子迷蓬岛，贫家富绮纨。\n咏思魂欲断，谁寄画图看。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一七",
        "author": "彭汝砺",
        "content": "榴结东林秀，维扬得此栽。\n春风百花落，暑雨数苞开。\n转影临粧镜，飞香上酒杯。\n江淮千里远，安得一枝来。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一八",
        "author": "彭汝砺",
        "content": "见说东林地，盆池近种莲。\n清风生绿水，酷日冒炎天。\n物外无双格，花中第一仙。\n即今春已到，应復叶田田。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其一九",
        "author": "彭汝砺",
        "content": "吾忆东林北，庭前巧作山。\n乍晴风苒苒，久雨藓班班。\n渔钓沧洲静，樵歌白日闲。\n蓬瀛仙世界，容易落人间。",
        "dynasty": "宋",
        "collection_info": null
    },
    {
        "title": "试诸葛生笔因书所怀寄诸弟  其二○",
        "author": "彭汝砺",
        "content": "吾爱东林静，幽亭学结茅。\n风云生石谷，烟雾接林梢。\n短槛仙禽宿，疏櫺乳燕巢。\n更无尘俗到，潇洒似寒郊。",
        "dynasty": "宋",
        "collection_info": null
    },
    {
        "title": "又忆东林",
        "author": "彭汝砺",
        "content": "夫君自南国，有信寄西风。\n天上曾攀桂，江边復转蓬。\n试为千里约，敢愠一囊空。\n相望看明月，高秋復在中。",
        "dynasty": "宋",
        "collection_info": null
    },
    {
        "title": "初夏咏",
        "author": "彭汝砺",
        "content": "簿领纷相压，尘埃懒未堪。\n轻阴人割麦，微雨客忧蚕。\n照水荷衣薄，迎风柳鬓鬖。\n微吟聊自释，一梦满江南。",
        "dynasty": "宋",
        "collection_info": null
    },
    {
        "title": "围炉分题得书屏",
        "author": "彭汝砺",
        "content": "巧制方还曲，黄编卷復舒。\n废兴千古意，穷达一屏书。\n光素侵残雪，尘埃拂蠹鱼。\n粗官久不用，慎勿怨相疏。",
        "dynasty": "宋",
        "collection_info": null
    },
    {
        "title": "和润之砚冰",
        "author": "彭汝砺",
        "content": "晨风凝不散，砚石冻初成。\n翠失苍龙骨，寒余一鑑清。\n纤毫隔冰雪，宝墨妬瑶琼。\n莫近朝阳暖，留看夜月明。",
        "dynasty": "宋",
        "collection_info": null
    },
    {
        "title": "和庭佐酒船",
        "author": "彭汝砺",
        "content": "红锦围歌席，黄金饰酒船。\n兴撩江外客，香忤饮中仙。\n忧虑无风雨，欢娱揖圣贤。\n空余中夕梦，一棹倚江天。",
        "dynasty": "宋",
        "collection_info": null
    },
    {
        "title": "端午",
        "author": "彭汝砺",
        "content": "日上天心直，风生水槛寒。\n羁穷念时节，草次具盘餐。\n买药知衰病，开樽得小欢。\n醉怀江国味，拨棹倚江干。",
        "dynasty": "宋",
        "collection_info": null
    },
    {
        "title": "祷雨",
        "author": "彭汝砺",
        "content": "万物纷纷出，骄阳苦蠹侵。\n盛衰占物理，忧乐念人心。\n又作祇园祷，谁为傅说霖。\n无诚动幽隠，子细卜山禽。",
        "dynasty": "宋",
        "collection_info": null
    },
    {
        "title": "宿邓桥",
        "author": "彭汝砺",
        "content": "一舍山头路，数家溪上村。\n泥涂淹白昼，风月宿黄昏。\n松径笙簧杂，蛙池鼓吹喧。\n寂寥无酒兴，迢递有归魂。",
        "dynasty": "宋",
        "collection_info": null
    },
    {
        "title": "和子坚同游东湖游字韵",
        "author": "彭汝砺",
        "content": "小径行幽草，回塘泛杪秋。\n风波鱼自乐，芹藻雁同游。\n暇日容携酒，晴天好放舟。\n夕阳归旆晚，更向水边留。",
        "dynasty": "宋",
        "collection_info": null
    },
    {
        "title": "次芸叟韵",
        "author": "彭汝砺",
        "content": "雪霜归汉塞，星露近苏天。\n金错千兵甲，花团五马鞯。\n春从今夜好，月胜别时圆。\n颇笑荆溪老，犹谈般若禅。",
        "dynasty": "宋",
        "collection_info": null
    },
    {
        "title": "水轩昼寝",
        "author": "彭汝砺",
        "content": "晓步迎晨旭，昏归踏暮钟。\n簿书分意思，尘土病颜容。\n隔岸柳阴细，侵帘波影重。\n诸公惜驽蹇，一息养疏慵。",
        "dynasty": "宋",
        "collection_info": null
    },
    {
        "title": "暮宿驿舍",
        "author": "彭汝砺",
        "content": "别袂风轻动，离装雨薄沾。\n断霞孤鹜落，新月一眉纤。\n鸟羽栖幽径，蛩声满画帘。\n稍赢诗思健，还觉旅魂添。",
        "dynasty": "宋",
        "collection_info": null
    },
    {
        "title": "磁州",
        "author": "彭汝砺",
        "content": "初闻神铁语，旧记滏阳名。\n地擅磁毛富，时无石鼓声。\n夕阳神武冢，秋水武安城。\n嘆息彼之子，奚为蜗角争。",
        "dynasty": "宋",
        "collection_info": null
    },
    {
        "title": "雪后会仙洞",
        "author": "彭汝砺",
        "content": "座见会仙石，径观羣玉峰。\n寒声无近水，幽径旋移松。\n晚日烟霞杂，归云粉黛重。\n天寒宜饮酒，衰疾每相容。",
        "dynasty": "宋",
        "collection_info": null
    },
    {
        "title": "接伴太傅离新馆其兄迓于途",
        "author": "彭汝砺",
        "content": "使者乘轺至，将军走马迎。\n侏离何所语，踊跃不胜情。\n寓目鸿雁泽，伤心杕杜行。\n天乎非有间，我老独无兄。",
        "dynasty": "宋",
        "collection_info": null
    },
    {
        "title": "和济叔兄书斋言志一首",
        "author": "彭汝砺",
        "content": "讌处重寻旧，淹留怪此身。\n是非方背俗，趋向且依仁。\n讲论青瑶重，文章白日新。\n材谋强训练，机务默经纶。\n抱策期宁汉，潜辉岂避秦。\n幽扉重藓迹，永巷绝车辚。\n奥域争先到，夷途约荐臻。\n方从三友益，肯顾一瓢贫。\n学以充吾志，思期惠尔民。\n如何迷要路，未得泛通津。\n虽谓神龙屈，宁惭尺蠖伸。\n庙堂方致理，岩穴肯遗人。\n自顾蓬蒿迹，终非草莽臣。\n伫期携素业，相与奉严宸。\n执己清成雪，谋邦锐应斤。\n力求三代治，追復在昌辰。",
        "dynasty": "宋",
        "collection_info": null
    },
    {
        "title": "倒押前韵",
        "author": "彭汝砺",
        "content": "幽斋置图史，相与乐清辰。\n世路宽鞿靮，心茅得斧斤。\n圭蓬思魏阙，寤寐想枫宸。\n困阨孟东野，羁穷朱买臣。\n惠时空有策，知己尚无人。\n迹退心犹锐，时穷道益伸。\n凤潜倾帝阁，龙蛰望天津。\n业负青云器，宁期白屋民。\n第增材德富，休笑室家贫。\n荜户此时隠，金门异日臻。\n世途虽晏晏，边寇尚辚辚。\n邂逅得归汉，箴规当借秦。\n安危归指画，可否属经纶。\n力振朝纲弊，期增治具新。\n致君儒者事，康世士之仁。\n蓄极符亨矣，无羞困辱身。",
        "dynasty": "宋",
        "collection_info": null
    },
    {
        "title": "勉友人张生一首",
        "author": "彭汝砺",
        "content": "羣英偕奋迅，夫子尚埃尘。\n辜负青云器，淹留白屋身。\n孟轲虽欲仕，原宪固安贫。\n甚矣逢时晚，归欤乐道真。\n林泉遯华耀，诗酒毓精神。\n天子真明主，朝家况盛辰。\n忍令伊尹辈，终老止耕莘。",
        "dynasty": "宋",
        "collection_info": null
    },
    {
        "title": "次仪父春日草韵一首",
        "author": "彭汝砺",
        "content": "一室浮尘外，重门翠岭坳。\n愧非南土秀，辄继竹林交。\n共喜逢佳节，狂游过碧郊。\n绿垂溪柳线，红舞野花梢。\n历乱禽相语，芊茸草渐包。\n赏心须载酒，席地不诛茆。\n野眺幽欢入，羁穷旧恨抛。\n川原真胜境，鸡黍亦嘉餚。\n清唱溪泉激，虚谈佩玉敲。\n醉肠波浩荡，锐气虎炰烋。\n天子今尧舜，吾门岂许巢。\n亨途行决矣，何必俟占爻。",
        "dynasty": "宋",
        "collection_info": null
    },
    {
        "title": "上刘推官一首",
        "author": "彭汝砺",
        "content": "盛旦登高第，青衫偃壮图。\n兰台收硕德，莲幙得真儒。\n江左风流敝，鄱阳习俗污。\n晨昏丛狱讼，利病倚谋谟。\n郡政颓纲整，都民旧瘼苏。\n英声传士庶，清议满江湖。\n事业人之表，机筹帝所需。\n大臣交荐擢，荣召计须臾。\n有客材无似，谋身计大迂。\n志憎时态薄，道欲古人俱。\n寓迹文章苑，栖魂典籍郛。\n倾螺思测海，擿埴强求涂。\n不见孔之卓，安知柴也愚。\n驽踪谁警策，弱质寡持扶。\n与物睽违甚，惟公顾盼殊。\n滞顽真瓦砾，拂拭过璠玙。\n陋学惭无状，浮名出不虞。\n见知虽鲍叔，蒙遇岂夷吾。\n朽木依刀尺，坚金属范模。\n会须终盛赐，俾得望亨衢。",
        "dynasty": "宋",
        "collection_info": null
    },
    {
        "title": "夜泊睦州桐江",
        "author": "彭汝砺",
        "content": "一水连银汉，千山拥古城。\n客乘清夜息，舟倚碧溪横。\n皓月危峰影，清风细浪声。\n呕哑殊俗语，惨淡异乡情。\n途旅淹时月，羁穷独弟兄。\n刚肠双古剑，荡迹一流萍。\n道路人皆厌，风波我亦惊。\n胡为甘险阻，所得喜豪英。\n俗眼无相笑，吾非逐利名。",
        "dynasty": "宋",
        "collection_info": null
    },
    {
        "title": "昔在横港西山与张季友仪父游相别各数年矣今冬邂逅于此相与饮酒道故旧甚乐因各为诗以见所怀",
        "author": "彭汝砺",
        "content": "久别西山夜，每怀横水春。\n珪璋元自合，手足更相亲。\n颇笑曾参鲁，尤知管仲贫。\n酒行修水石，诗就写松筠。\n薄宦分南北，浮生共屈伸。\n往来俱日月，出入见参辰。\n驿骑归何晚，邮书寄稍频。\n离羣初会面，话别故伤神。\n束缚随时世，低徊丧本真。\n点衣尘土旧，侵鬓雪霜新。\n蝴蝶南华梦，芭蕉居士身。\n几时江海去，相看老垂纶。",
        "dynasty": "宋",
        "collection_info": null
    },
    {
        "title": "送叶宪  其一",
        "author": "彭汝砺",
        "content": "棠棣荣何盛，皇华节更尊。\n雨深鸿雁泽，春满脊令原。\n载锡康侯马，重吹伯氏埙。\n从来公恺悌，狱讼看平反。",
        "dynasty": "宋",
        "collection_info": null
    },
    {
        "title": "送叶宪  其二",
        "author": "彭汝砺",
        "content": "老大愁相别，纷纷鬓欲斑。\n雨封明月峡，水碍白盐山。\n迢递看持节，逡巡听赐环。\n西江如箭急，数寄尺书还。",
        "dynasty": "宋",
        "collection_info": null
    },
    {
        "title": "秋日吟二首呈诸友时在合肥作  其一",
        "author": "彭汝砺",
        "content": "绿髮犹年少，衰颜苦病多。\n阴寒伤物色，淫雨蠹天和。\n杯酒开寥落，灵蓍问轗轲。\n凋疏头鬓乱，欹侧齿音讹。\n苒苒时难得，纷纷日易蹉。\n荆蒿太狼藉，圭角未消磨。\n废弃今如此，云为竟若何。\n嗟伤仁者远，幸望故人过。\n腊意生幽径，春心漾绿波。\n几时樽俎共，烂醉听清歌。",
        "dynasty": "宋",
        "collection_info": null
    },
    {
        "title": "秋日吟二首呈诸友时在合肥作  其二",
        "author": "彭汝砺",
        "content": "露下风高头鬓凋，愆阳不雨肺肝焦。\n短窗竟日添憔悴，座榻无人问寂寥。\n点缀诗篇空夜夜，封题药裹自朝朝。\n重云苒苒蓬瀛隔，步武相忘万里遥。",
        "dynasty": "宋",
        "collection_info": null
    },
    {
        "title": "在合肥幕中有作",
        "author": "彭汝砺",
        "content": "幕府开雄盛，朋游望俊髦。\n双松斗冰雪，一鹗出蓬蒿。\n春雨吟花蒂，秋霜擘蟹螯。\n山川留翰墨，天地入风骚。\n感慨惊多变，微生病一号。\n酒巵余寂淡，诗笔惠英豪。\n忧思生心腑，尘埃上鬓毛。\n簿书今日困，道路此身劳。\n小雨开濡滞，清飈散鬰陶。\n小亭山可见，由此欲登高。",
        "dynasty": "宋",
        "collection_info": null
    },
    {
        "title": "上合肥太守侍读傅公",
        "author": "彭汝砺",
        "content": "肥水当时守，商岩几代孙。\n精明应玄象，清白接灵源。\n山岳分凝重，球琳让粹温。\n一书开主惑，羣力破姦魂。\n万事非吾计，孤忠自所存。\n遗声双禁闼，宠锡两朱轓。\n道路生新乐，江湖洗旧民。\n泽余沾草木，孚至及鱼豚。\n不肖尘华幕，无材愧素餐。\n误悬徐孺榻，喜上李膺门。\n簿领才伤拙，尘埃貌苦村。\n初终承至训，老稚饮殊恩。\n遂恐征书至，还归近侍尊。\n蛟龙不潜隠，鵰鹗自飞翻。\n会亦惩衰弊，应须正本原。\n纪纲维尽力，狐鼠可忘言。\n鼎鼐开先烈，盐梅及后昆。\n祇知心缱绻，不觉语真繁。",
        "dynasty": "宋",
        "collection_info": null
    },
    {
        "title": "送虞资道赴阙",
        "author": "彭汝砺",
        "content": "睿诏搜遗逸，羣英耻屈蟠。\n荆邦收齿革，雍土贡琅玕。\n竞掷莘耕耒，俱投渭钓竿。\n茅虽征以彙，鸿独渐于盘。\n直气凌鵰鹗，芳名掩蕙兰。\n处囊锥颖脱，辞狱剑锋寒。\n子去歌鱼藻，予归咏考槃。\n别离一慷慨，涕泗两汍澜。\n第喜青云近，无伤去路难。",
        "dynasty": "宋",
        "collection_info": null
    },
    {
        "title": "送吴子正赴召",
        "author": "彭汝砺",
        "content": "主上登前烈，宗丞用老儒。\n饮冰宵去楚，衣锦昼归吴。\n饯别成游寺，乘欢更泛湖。\n固难逢邂逅，能復惜踟蹰。\n道路春初好，山原日未晡。\n云中山隠约，野外水萦纡。\n洒落倾贤范，荒淫看伯图。\n故园余壮观，遗址入荒芜。\n桧柏高千尺，松杉耸万株。\n轻风花散漫，细雨草沾濡。\n簿领容休暇，形骸外絷拘。\n纵横棋有力，礼乐酒无踰。\n一鹗冲高汉，双轮上坦途。\n道途留绝咏，宣室得明谟。\n自昔行犹蹇，于今用可需。\n愿言思本末，无用较锱铢。\n仕路诚相照，年家契自殊。\n几成嵇叔懒，敢谓孟轲迂。\n陋学真胶柱，危踪近跋胡。\n应须寄珠玉，方愿刻肌肤。",
        "dynasty": "宋",
        "collection_info": null
    },
    {
        "title": "送刘器之待制知真定府",
        "author": "彭汝砺",
        "content": "时平谋帅重，侍从辍名卿。\n龙种三千骑，虬髯十万兵。\n红莲王俭幙，细柳亚夫营。\n列道诸侯谒，还乡故老迎。\n试询三将宅，应过五梁城。\n莫乐潭园胜，难忘魏阙情。\n守株嗟我老，杖钺壮公行。\n祇恐非朝夕，君王召贾生。",
        "dynasty": "宋",
        "collection_info": null
    },
    {
        "title": "城上怀古",
        "author": "彭汝砺",
        "content": "水涨藏舟浦，云浮偃月城。\n寒芜随地远，漫水与天平。\n险阻生姦僞，干坤入圣明。\n杖藜登绝径，谈笑不忘情。",
        "dynasty": "宋",
        "collection_info": null
    },
    {
        "title": "题外舅评事秀实堂",
        "author": "彭汝砺",
        "content": "地胜风长暖，堂开美亦并。\n溪声留几席，山影上檐楹。\n田野多真趣，诗书足义荣。\n本根今日好，华实看俱成。",
        "dynasty": "宋",
        "collection_info": null
    },
    {
        "title": "江上晚起",
        "author": "彭汝砺",
        "content": "水昏如欲雨，雾落復非云。\n浩荡重波隠，微茫小岸分。\n大明瞻日晓，微暖报风熏。\n隠约庐山寺，孤钟续续闻。",
        "dynasty": "宋",
        "collection_info": null
    },
    {
        "title": "答吴节推",
        "author": "彭汝砺",
        "content": "吴子新诗好，轻容俗吏传。\n芝兰元自秀，骐骥不须鞭。\n万象生尘外，千林宿水边。\n欲歌无意绪，甘让古人先。",
        "dynasty": "宋",
        "collection_info": null
    },
    {
        "title": "和白酒",
        "author": "彭汝砺",
        "content": "村醪薄滋味，市俗固安便。\n酃水东湖咏，青囊杜甫钱。\n宴游知有地，尘俗自非仙。\n我醉非关饮，昏昏坐欲眠。",
        "dynasty": "宋",
        "collection_info": null
    },
    {
        "title": "和思归",
        "author": "彭汝砺",
        "content": "嗟予苦山野，爱子有光辉。\n饱学诗浑好，多愁虑益微。\n幙中方倚办，江上可言归。\n况有高风便，行看俊鹘飞。",
        "dynasty": "宋",
        "collection_info": null
    },
    {
        "title": "和春城北",
        "author": "彭汝砺",
        "content": "何曾看好春，已復见春深。\n水涨千溪绿，松低一路阴。\n簿书淹世态，鷄黍乱乡心。\n莫废清和饮，枝头李可沉。",
        "dynasty": "宋",
        "collection_info": null
    },
    {
        "title": "和晚北园",
        "author": "彭汝砺",
        "content": "天气非相逼，东风已自归。\n乐游终少及，世事故多违。\n桃杏春如在，溪山暑尚微。\n早期荃楫泛，频纵角觞飞。",
        "dynasty": "宋",
        "collection_info": null
    },
    {
        "title": "和自遣",
        "author": "彭汝砺",
        "content": "春花竞狼藉，暮鸟学啁嘲。\n劲节松千尺，奇文凤九苞。\n杲之莲府客，嵇绍竹林交。\n欲看归廊庙，胡然忆旧巢。",
        "dynasty": "宋",
        "collection_info": null
    },
    {
        "title": "祖道京淮道中酬唱",
        "author": "彭汝砺",
        "content": "旅中人远别，河上酒频行。\n暖日开花信，高风去雁声。\n庭闱甘菽水，魏阙望瑶琼。\n应答诗惭拙，犹能慰别情。",
        "dynasty": "宋",
        "collection_info": null
    },
    {
        "title": "和祖道国门外文渊子至东父饯席上赠别",
        "author": "彭汝砺",
        "content": "行李随长道，飘蓬笑贱官。\n望云瞻白日，临水看惊澜。\n鸟语如知节，花开尚怯寒。\n莫嫌春色浅，留到后园看。",
        "dynasty": "宋",
        "collection_info": null
    },
    {
        "title": "沈一惠诗次韵谢之",
        "author": "彭汝砺",
        "content": "世途羞困辱，不復顾交情。\n众稚怜张载，诸公厌祢衡。\n仁心矜废物，佳句写真诚。\n喜悦驱车至，思心正若萦。",
        "dynasty": "宋",
        "collection_info": null
    },
    {
        "title": "次静长老韵",
        "author": "彭汝砺",
        "content": "性火方能熄，心灯不復挑。\n猿声传古穴，柏实落枯条。\n阒寂苦无寐，淋零已半宵。\n更深寒愈重，慵解束薪烧。",
        "dynasty": "宋",
        "collection_info": null
    },
    {
        "title": "入桐庐道中",
        "author": "彭汝砺",
        "content": "学问古人重，英豪世所归。\n呼奴整轩驾，拭泪别庭闱。\n久雨路岐涩，荒村草木稀。\n城闉顿相远，回首一依依。",
        "dynasty": "宋",
        "collection_info": null
    },
    {
        "title": "马上",
        "author": "彭汝砺",
        "content": "马上值寒食，途中非故乡。\n山川劳跋涉，风雨助悲凉。\n碧树鸟相语，幽林花自芳。\n不辞趋道路，多愧负春光。",
        "dynasty": "宋",
        "collection_info": null
    },
    {
        "title": "风雨",
        "author": "彭汝砺",
        "content": "风雨恣颠蹶，晚潮相继来。\n轻舟一叶转，巨浪千山颓。\n忠信吾知矣，风波孰病哉。\n寒江几百里，白雪正皑皑。",
        "dynasty": "宋",
        "collection_info": null
    },
    {
        "title": "逢姜二兄",
        "author": "彭汝砺",
        "content": "阒寂桐江地，羁栖远客魂。\n别家惊节换，此意与谁言。\n忽尔声容际，悠然信义存。\n此时皆逆旅，何日共归轩。",
        "dynasty": "宋",
        "collection_info": null
    },
    {
        "title": "去桐庐学",
        "author": "彭汝砺",
        "content": "中庸方自乐，外虑巧相侵。\n兴废尽天意，行藏非我心。\n泪因鶑谷乱，愁为鹡原深。\n日暮途方远，谁赓马上吟。",
        "dynasty": "宋",
        "collection_info": null
    },
    {
        "title": "与蒋十二",
        "author": "彭汝砺",
        "content": "孑立羁穷际，相逢邂逅间。\n交游新气概，尘土旧容颜。\n共指青云远，同分白日闲。\n区区交友志，松柏满南山。",
        "dynasty": "宋",
        "collection_info": null
    },
    {
        "title": "日暮",
        "author": "彭汝砺",
        "content": "日暮辞前渚，天寒宿远汀。\n青灯同寂寞，浊酒慰飘零。\n痛饮无人共，高歌反自听。\n终宵惟此兴，日战破愁亭。",
        "dynasty": "宋",
        "collection_info": null
    },
    {
        "title": "送元博县丞还浙忠甫沈翊还鄱阳",
        "author": "彭汝砺",
        "content": "汴水昼夜落，客心朝夕飞。\n君舟虽独往，吾梦亦同归。\n山色藏星渚，风清梦钓矶。\n乐游难并得，人事固多违。",
        "dynasty": "宋",
        "collection_info": null
    },
    {
        "title": "再寄颖叔一首",
        "author": "彭汝砺",
        "content": "山林问旧题，州县见余威。\n求友诚相及，思亲梦远归。\n丁丁闻伐木，密密看缝衣。\n但自心猿伏，如它翼虎飞。",
        "dynasty": "宋",
        "collection_info": null
    },
    {
        "title": "同许屯田子仁宿圆通寺",
        "author": "彭汝砺",
        "content": "远水猿溪古，孤峰石耳悬。\n慈悲开一径，智慧出双泉。\n大士车乘鹿，幽人社结莲。\n欲知今邂逅，犹是昔因缘。",
        "dynasty": "宋",
        "collection_info": null
    },
    {
        "title": "再和子仁",
        "author": "彭汝砺",
        "content": "祇见尘埃远，还疑粉绘悬。\n淡云寒对月，幽石静闻泉。\n润泽作甘雨，污泥生白莲。\n五更催解辔，知未悟尘缘。",
        "dynasty": "宋",
        "collection_info": null
    },
    {
        "title": "到慈湖九江有感  其一",
        "author": "彭汝砺",
        "content": "昔赴长沙幙，初经彭蠡湖。\n所天正强健，此地稍踟蹰。\n杖屦今何在，溪山祇自如。\n白头双血泪，一夜落深蒲。",
        "dynasty": "宋",
        "collection_info": null
    },
    {
        "title": "到慈湖九江有感  其二",
        "author": "彭汝砺",
        "content": "繫舟此地昔徜徉，杨柳今时更老苍。\n却望灵芝西北路，秋风吹泪满沧浪。",
        "dynasty": "宋",
        "collection_info": null
    },
    {
        "title": "徐亭泛舟  其一",
        "author": "彭汝砺",
        "content": "万叶烟云上，千花锦绣中。\n停舟不忍发，为恐破圆红。",
        "dynasty": "宋",
        "collection_info": null
    },
    {
        "title": "徐亭泛舟  其二",
        "author": "彭汝砺",
        "content": "晚雨轩窗润，秋风池沼香。\n爱花不忍折，恰似惜甘棠。",
        "dynasty": "宋",
        "collection_info": null
    },
    {
        "title": "自临川泛舟还归因假前韵寄粹老提举朝议兼简知府龙图丈  其一",
        "author": "彭汝砺",
        "content": "村郭孤烟暝，溪山片月斜。\n吾生浑是客，所至即为家。\n春色生颜面，寒泉遶齿牙。\n归与须载酒，一笑慰天涯。",
        "dynasty": "宋",
        "collection_info": null
    },
    {
        "title": "自临川泛舟还归因假前韵寄粹老提举朝议兼简知府龙图丈  其二",
        "author": "彭汝砺",
        "content": "舟行朝市隔，恣意看溪山。\n天地青春远，江湖白日閒。\n偶随鸥独往，却与燕俱还。\n时节清明近，应须屡破颜。",
        "dynasty": "宋",
        "collection_info": null
    },
    {
        "title": "自临川泛舟还归因假前韵寄粹老提举朝议兼简知府龙图丈  其三",
        "author": "彭汝砺",
        "content": "道路不得已，简书无奈何。\n啼鶑思旧友，流水忆清歌。\n江汉心尤惬，田园兴转多。\n西山春咫尺，游思欲扪萝。",
        "dynasty": "宋",
        "collection_info": null
    },
    {
        "title": "自临川泛舟还归因假前韵寄粹老提举朝议兼简知府龙图丈  其四",
        "author": "彭汝砺",
        "content": "匹马千山远，扁舟宇宙宽。\n岁华春已仲，时节食初寒。\n稍忆棋争胜，还须饮尽欢。\n使君如见问，行李已河干。",
        "dynasty": "宋",
        "collection_info": null
    },
    {
        "title": "将行季自鄱阳来",
        "author": "彭汝砺",
        "content": "伯也别何遽，叔兮来未央。\n水流心去远，月静梦归长。\n细雨湿萱草，高风吹雁行。\n几时生事足，相看老耕桑。",
        "dynasty": "宋",
        "collection_info": null
    },
    {
        "title": "得书并简仔仲二侄  其一",
        "author": "彭汝砺",
        "content": "近得江东递，连收十月书。\n岁时今已晚，安否比何如。\n从事先生老，谋生仲叔疏。\n为君归不惜，稍更治田庐。",
        "dynasty": "宋",
        "collection_info": null
    },
    {
        "title": "得书并简仔仲二侄  其二",
        "author": "彭汝砺",
        "content": "远宦非予欲，浮生如此何。\n几时俱省定，终日念渐摩。\n流水嗟蓬转，青云喜雁过。\n寄书盈万字，不似泪痕多。",
        "dynasty": "宋",
        "collection_info": null
    },
    {
        "title": "途中",
        "author": "彭汝砺",
        "content": "小人故怀土，游子更思乡。\n里堠经双隻，邮亭宿短长。\n暮栖乌反哺，春去雁随阳。\n亦有一廛宅，能无十亩桑。",
        "dynasty": "宋",
        "collection_info": null
    },
    {
        "title": "正月初三日送叔宜弟初离襄阳",
        "author": "彭汝砺",
        "content": "月魄纔生夜，春风恰到时。\n异乡愁对酒，深院静论诗。\n道路嗟吾老，云霄恨汝迟。\n莫言明日别，徒益鬓边丝。",
        "dynasty": "宋",
        "collection_info": null
    },
    {
        "title": "送叔宜",
        "author": "彭汝砺",
        "content": "地近梅开早，溪深柳放迟。\n可怜春到处，恰值汝归时。\n衰晚疲奔走，羁栖恨别离。\n祇因明夜梦，千里亦相随。",
        "dynasty": "宋",
        "collection_info": null
    },
    {
        "title": "寄庭佐",
        "author": "彭汝砺",
        "content": "久别随蓬草，相思看雁行。\n水流心去远，月静梦归长。\n尽力耕南亩，怡颜侍北堂。\n曾参君不及，可以似王祥。",
        "dynasty": "宋",
        "collection_info": null
    },
    {
        "title": "病懒",
        "author": "彭汝砺",
        "content": "原宪自多病，长卿仍倦游。\n经旬或洗面，一月不梳头。\n身世真羁旅，功名是赘疣。\n百年无可问，吾道合归休。",
        "dynasty": "宋",
        "collection_info": null
    },
    {
        "title": "陈师道教授示黄梅诗次韵呈正夫学士四首  其一",
        "author": "彭汝砺",
        "content": "美色绝殊众，暗香时着人。\n齐州终自别，不比岭头春。",
        "dynasty": "宋",
        "collection_info": null
    },
    {
        "title": "陈师道教授示黄梅诗次韵呈正夫学士四首  其二",
        "author": "彭汝砺",
        "content": "可但深宜晚，须知巧耐寒。\n北人浑未识，祇作棣棠看。",
        "dynasty": "宋",
        "collection_info": null
    },
    {
        "title": "陈师道教授示黄梅诗次韵呈正夫学士四首  其三",
        "author": "彭汝砺",
        "content": "旧作酴醾白，新翻蛱蝶黄。\n不须多变态，固自有真香。",
        "dynasty": "宋",
        "collection_info": null
    },
    {
        "title": "陈师道教授示黄梅诗次韵呈正夫学士四首  其四",
        "author": "彭汝砺",
        "content": "不独看花懒，吟诗味亦忘。\n此花谁可赋，顾曲有周郎。",
        "dynasty": "宋",
        "collection_info": null
    },
    {
        "title": "大小沙陀  其一",
        "author": "彭汝砺",
        "content": "南障古北口，北控大沙陀。\n土地稻粱少，岁时霜雪多。\n古来常用武，今日许通和。\n岂乏骠姚将，君王悟止戈。",
        "dynasty": "宋",
        "collection_info": null
    },
    {
        "title": "大小沙陀  其二",
        "author": "彭汝砺",
        "content": "大小沙陀深没膝，车不留踪马无迹。\n曲折多途胡亦惑，自上高冈认南北。\n大风吹沙成瓦砾，头面疮痍手皴坼，下带长烟蔽深驿。\n层冰峨峨霜雪白，狼顾鸟行愁覆溺。\n一日不能行一驿，吾闻治生莫如啬。",
        "dynasty": "宋",
        "collection_info": null
    },
    {
        "title": "送郑寺丞过洪州  其一",
        "author": "彭汝砺",
        "content": "盛德鸿枢后，才华日久新。\n声名飞海岳，步履望星辰。\n棋锐如无敌，诗成似有神。\n当涂难久滞，行楫桂花春。",
        "dynasty": "宋",
        "collection_info": null
    },
    {
        "title": "送郑寺丞过洪州  其二",
        "author": "彭汝砺",
        "content": "清风不可近，碎璧缀圆规。\n翰墨传家学，风流藴素资。\n龙孙藏旧节，蟾桂毓新枝。\n愿听功名起，青云慰所思。",
        "dynasty": "宋",
        "collection_info": null
    },
    {
        "title": "送郑寺丞过洪州  其三",
        "author": "彭汝砺",
        "content": "恨接清规晚，愁看去鹢东。\n别情万里远，离绪一尊中。\n柳意藏春雪，梅香度晓风。\n余寒须有作，无惜寄江鸿。",
        "dynasty": "宋",
        "collection_info": null
    },
    {
        "title": "送郑寺丞过洪州  其四",
        "author": "彭汝砺",
        "content": "闻君话行色，今过洞中天。\n坐视征帆速，还令别意牵。\n重江锁云雾，邃谷隠神仙。\n不得相追逐，诗成一洒然。",
        "dynasty": "宋",
        "collection_info": null
    },
    {
        "title": "和汉广席上赋柑",
        "author": "彭汝砺",
        "content": "秀色霜滋重，余香露洽鲜。\n鹄巢灵殻媚，海窟夜珠圆。\n丹橘非优贡，蟠桃亦浪仙。\n无嗟后林质，未至太清天。",
        "dynasty": "宋",
        "collection_info": null
    },
    {
        "title": "和蒋孝严江行",
        "author": "彭汝砺",
        "content": "江为雨频增浩荡，物因霜重益凄凉。\n千年老木战风色，万里澄波浮日光。\n梅萼半红浑腊意，麦田微绿已春阳。\n欲留佳赏无樽酒，空引诗魂百尺长。",
        "dynasty": "宋",
        "collection_info": null
    },
    {
        "title": "诸君江步以病不能从走笔寄之",
        "author": "彭汝砺",
        "content": "烦君仔细数江峦，风物如今总几般。\n永夜水声应自得，新秋月色好谁看。\n沙禽静敛双飞翼，鱼艇空余一钓竿。\n诗力有穷情不尽，更凭收拾向毫端。",
        "dynasty": "宋",
        "collection_info": null
    },
    {
        "title": "登楼",
        "author": "彭汝砺",
        "content": "缥缈飞楼倚太清，危栏一瞬尽沧溟。\n世途忽忽与时异，水色溶溶依旧青。\n夷夏固知归禹画，幽燕何事属戎庭。\n草莱贱策无津致，空想秋风涕泗零。",
        "dynasty": "宋",
        "collection_info": null
    },
    {
        "title": "到醒心亭",
        "author": "彭汝砺",
        "content": "万里江湖逐断萍，红尘不见北山亭。\n一思好景心魂醉，纔挹余芳眼目醒。\n寒暑忽移佳木绿，古今长见远峰青。\n烟芜路断无穷尽，空惜琅邪旧记铭。",
        "dynasty": "宋",
        "collection_info": null
    },
    {
        "title": "日影",
        "author": "彭汝砺",
        "content": "日影昏冥雨力微，扁舟欲往浪沾衣。\n不甘落叶东归去，空羡征鸿北向飞。\n俗恶懒经沽酒市，身闲欲卧钓鱼矶。\n祇疑风色相欺得，繫滞尘踪未许归。",
        "dynasty": "宋",
        "collection_info": null
    },
    {
        "title": "呈刘推景仁",
        "author": "彭汝砺",
        "content": "万里依依欲见君，浪烦车马走干坤。\n频经患难心方老，久厌尘埃眼欲昏。\n几日不归南郡帐，清宵长梦翟公门。\n侧闻丹诏从天下，愿借春风起旧根。",
        "dynasty": "宋",
        "collection_info": null
    },
    {
        "title": "送臧梦符秀才归",
        "author": "彭汝砺",
        "content": "匹马騑騑冒晓征，故人惜别涕双零。\n青云器业方千里，穷巷生涯独一经。\n节目已疏非杞棘，源流不竭即沧溟。\n余闲且尽诗书学，莫遣尘埃误性灵。",
        "dynasty": "宋",
        "collection_info": null
    },
    {
        "title": "溪畔",
        "author": "彭汝砺",
        "content": "尘绪纷纷今少休，更须一去弄溪流。\n清风满木春纔半，落日明波雨乍收。\n懒逐山林羣野鹿，欲归江汉狎沙鸥。\n藻疏菱密吾虽羡，未忍敲针作钓鈎。",
        "dynasty": "宋",
        "collection_info": null
    },
    {
        "title": "与梅秀才游安师池亭赋诗",
        "author": "彭汝砺",
        "content": "炎天自欲沉朱李，诗社初欣见素梅。\n绿柳荐风消酷暑，青荷飞雨濯尘埃。\n墙头竹影纷纷出，水面菱花细细开。\n拍手浩歌情不尽，笑君佳句泥流杯。",
        "dynasty": "宋",
        "collection_info": null
    },
    {
        "title": "重至",
        "author": "彭汝砺",
        "content": "亭台池沼皆依旧，惟爱清风日日新。\n念远恨无双羽翼，临流安得一丝纶。\n好花有意重留客，幽鸟无情乱惹人。\n满眼澄光清可赋，与君无厌往还频。",
        "dynasty": "宋",
        "collection_info": null
    },
    {
        "title": "出关寄资道",
        "author": "彭汝砺",
        "content": "草色萋青花色殷，独乘微雨度重关。\n鵰鹰不死蓬蒿际，骐骥方怀道路间。\n千里未能通咫尺，一毫安敢望丘山。\n韶华欲老功名远，卧想清风辄厚颜。",
        "dynasty": "宋",
        "collection_info": null
    },
    {
        "title": "平居多忧多病间从诗酒自乐即席为诗呈诸友且寓一时之怀也",
        "author": "彭汝砺",
        "content": "不惜千金换酒醪，为君穷力赋离骚。\n干坤尽入双吟眼，日月都归一醉毫。\n平昔至诚倾益契，昨宵游梦得夔皋。\n穷途知负经纶器，烂醉西风首重搔。",
        "dynasty": "宋",
        "collection_info": null
    },
    {
        "title": "炎暑",
        "author": "彭汝砺",
        "content": "炎暑半归天早凉，日阴苦短夜初长。\n风清月白已秋意，海角天涯非故乡。\n无頼分为多病叟，有情还作一诗狂。\n溪声汩汩东西去，南北游人欲断肠。",
        "dynasty": "宋",
        "collection_info": null
    },
    {
        "title": "和君时十二弟",
        "author": "彭汝砺",
        "content": "漂泊东南天地间，分明身世似乘船。\n此生去住总未定，所值险夷皆偶然。\n载酒纵随红芰饮，移床深近白云眠。\n知君独处多幽趣，诗轴今成第几编。",
        "dynasty": "宋",
        "collection_info": null
    },
    {
        "title": "次皇甫子仁老杜诗韵",
        "author": "彭汝砺",
        "content": "少陵气忠勇，毫髮见声诗。\n卫稷心丹破，穷途鬓雪垂。\n兵戈灵武道，风雨耒阳时。\n不及明君用，空余后学悲。",
        "dynasty": "宋",
        "collection_info": null
    },
    {
        "title": "冬寒围炉以题为韵得寒字",
        "author": "彭汝砺",
        "content": "道路冬无雪，山原腊始寒。\n平林风力疾，落叶雨声干。\n冰玉诗肠瘦，江湖酒思宽。\n庭帏即予乐，不必事杯盘。",
        "dynasty": "宋",
        "collection_info": null
    },
    {
        "title": "和济叔冬字",
        "author": "彭汝砺",
        "content": "雨声传到耳，雪意尽穷冬。\n气味闲相惬，形骸病见攻。\n冷呵诗笔冻，寒啜酒醅醲。\n且剧红炉饮，行闻古寺钟。",
        "dynasty": "宋",
        "collection_info": null
    },
    {
        "title": "和庭佐弟韵",
        "author": "彭汝砺",
        "content": "鸿雁飞云际，珪璋照座隅。\n喜心看欲雪，佳句续围炉。\n萧洒开书帙，清狂泥酒壶。\n云霄非万里，行看步夷涂。",
        "dynasty": "宋",
        "collection_info": null
    },
    {
        "title": "吕睦仲赴诏以病不及送作诗与之",
        "author": "彭汝砺",
        "content": "埃尘留病枕，霜雪听晨征。\n出谷鶑声早，飞云鹤翅轻。\n寒郊亦常日，物色自离情。\n二月春风信，期君万里程。",
        "dynasty": "宋",
        "collection_info": null
    },
    {
        "title": "分题得思字韵寄宁文渊",
        "author": "彭汝砺",
        "content": "风雪今之夕，湖山百尔思。\n欲歌鶑谷意，不忘鹡原诗。\n腊意生梅萼，春容动柳枝。\n尘埃一千里，归梦自迟迟。",
        "dynasty": "宋",
        "collection_info": null
    },
    {
        "title": "和济叔小饮韵",
        "author": "彭汝砺",
        "content": "岛屿风迴北，沧溟月上东。\n苦吟诗眼碧，小酌病颜红。\n城近更筹数，天寒斗柄中。\n且安颜巷陋，无泣阮途穷。",
        "dynasty": "宋",
        "collection_info": null
    },
    {
        "title": "和润之苦吟韵",
        "author": "彭汝砺",
        "content": "诸公敏酬唱，顷刻听诗成。\n夜月留寒影，春花落细英。\n更须洗尘滓，莫使污晶明。\n君看少陵格，篇章句句新。",
        "dynasty": "宋",
        "collection_info": null
    },
    {
        "title": "和庭佐观射",
        "author": "彭汝砺",
        "content": "勇士环云帜，将军臂角弓。\n三狐毙林曲，一雁落云中。\n百步风争疾，千夫胆丧雄。\n更须洗稂莠，归凯上边功。",
        "dynasty": "宋",
        "collection_info": null
    },
    {
        "title": "夜坐",
        "author": "彭汝砺",
        "content": "日夕孤蟾上，天寒万象低。\n苦吟闻夜漏，端坐听晨鸡。\n大道非无径，青云自有梯。\n更须极幽隠，慎勿嘆羁栖。",
        "dynasty": "宋",
        "collection_info": null
    },
    {
        "title": "和君玉林字韵",
        "author": "彭汝砺",
        "content": "晚日牛羊舍，清风鸟雀林。\n山蹊频下上，天色屡晴阴。\n县令三乡念，君王万里心。\n事功非翰墨，酬唱故相禁。",
        "dynasty": "宋",
        "collection_info": null
    },
    {
        "title": "龙泉",
        "author": "彭汝砺",
        "content": "秋风入野凉，吹散菊花芳。\n万里无人处，千枝祇自香。\n风流忆彭泽，时节念重阳。\n物意虽寥寂，能忘酒一觞。",
        "dynasty": "宋",
        "collection_info": null
    },
    {
        "title": "得老儿到叶县书寄君时",
        "author": "彭汝砺",
        "content": "野店鸡啼处，平安信息来。\n摇旌心未稳，披雾眼先开。\n未敢言曾子，犹能学老莱。\n分阴须爱惜，好为补南陔。",
        "dynasty": "宋",
        "collection_info": null
    },
    {
        "title": "夜坐家人乞诗",
        "author": "彭汝砺",
        "content": "憔悴蓬门学，尘埃布褐身。\n一官偶今日，相顾守吾贫。\n上国恩波重，高门鬓雪新。\n岂无忠孝论，子细遗良人。",
        "dynasty": "宋",
        "collection_info": null
    },
    {
        "title": "白彪驰寄君时",
        "author": "彭汝砺",
        "content": "横踰紫芝路，径赴白彪期。\n翼翼马爰饬，伾伾车载脂。\n山川道云远，日月来何迟。\n立语言不尽，不言君自知。",
        "dynasty": "宋",
        "collection_info": null
    },
    {
        "title": "和君时予未至君时言有羣鹊集檐",
        "author": "彭汝砺",
        "content": "旧重千金诺，元为五日期。\n水清冰破玉，岩润石凝脂。\n命驾不嫌遽，舍车空悔迟。\n多惭无道力，有往鹊先知。",
        "dynasty": "宋",
        "collection_info": null
    },
    {
        "title": "和君时约谊甫先生游龙泉失期",
        "author": "彭汝砺",
        "content": "昨夜天文静，重云宿少微。\n客游还不值，人事故多违。\n照月双泉落，凌风一雁飞。\n山川虽往復，难值梦魂归。",
        "dynasty": "宋",
        "collection_info": null
    },
    {
        "title": "吏部阁子前有千叶菊因酌同僚口占一首",
        "author": "彭汝砺",
        "content": "一花几千叶，千叶一时开。\n晓露红云拂，春风舞雪回。\n薄言酌我酒，亦道赏花来。\n自是兰台胜，桃源安在哉。",
        "dynasty": "宋",
        "collection_info": null
    },
    {
        "title": "渔艇",
        "author": "彭汝砺",
        "content": "物物非吾事，飘飘寄此生。\n江湖万古乐，簪绂一毫轻。\n醉舞秋风静，酣歌夜月明。\n沧浪有余地，应许濯吾缨。",
        "dynasty": "宋",
        "collection_info": null
    },
    {
        "title": "马上见蜀山",
        "author": "彭汝砺",
        "content": "明日催今日，长亭间短亭。\n久流淮水远，喜见蜀山青。\n天地飞飞雁，江湖泛泛萍。\n欲知后夜乐，罇酒上亲庭。",
        "dynasty": "宋",
        "collection_info": null
    },
    {
        "title": "晓步",
        "author": "彭汝砺",
        "content": "峨冠出林薮，策杖济泥涂。\n山迥迷三岛，溪长念五湖。\n归云静寒谷，落日憩平芜。\n独乐无羁束，低徊愧野夫。",
        "dynasty": "宋",
        "collection_info": null
    },
    {
        "title": "道傍松竹",
        "author": "彭汝砺",
        "content": "细细松千叶，纷纷竹万枝。\n寒声落幽径，碎影出疏篱。\n冷逼风霜劲，清舍雨露滋。\n不须稂莠念，自有岁寒姿。",
        "dynasty": "宋",
        "collection_info": null
    },
    {
        "title": "欲雨",
        "author": "彭汝砺",
        "content": "雨势将霶霈，风声自啸号。\n柳眉含绿泪，花脸腻香膏。\n厚泽宜苏物，微寒怯减袍。\n诗成欢不足，终拟醉春醪。",
        "dynasty": "宋",
        "collection_info": null
    },
    {
        "title": "新晴",
        "author": "彭汝砺",
        "content": "一雨凄凉夜，羣阳发育春。\n风雷惊旧蛰，泥滓倦行人。\n花秀千家囿，波添数尺津。\n新晴何处好，郊外草如茵。",
        "dynasty": "宋",
        "collection_info": null
    },
    {
        "title": "赠潘山人",
        "author": "彭汝砺",
        "content": "病卧沧江侧，惊逢长者车。\n亦如齐扁鹊，能起蜀相如。\n惠饮囊中药，功窥肘后书。\n微吟赠行色，犹胜百车渠。",
        "dynasty": "宋",
        "collection_info": null
    },
    {
        "title": "过扬澜",
        "author": "彭汝砺",
        "content": "路入扬澜险，心魂独惘然。\n秋风浪飞屋，春雨水弥天。\n一叶渔翁艇，千钧客子船。\n相争蜗角利，平地看深渊。",
        "dynasty": "宋",
        "collection_info": null
    },
    {
        "title": "晓起",
        "author": "彭汝砺",
        "content": "清霜羣籁息，淡晓一星留。\n野竹寒方翠，溪云夜不收。\n月明山路径，霜湿布衣裘。\n羁旅令人瘁，衰羸亦自羞。",
        "dynasty": "宋",
        "collection_info": null
    },
    {
        "title": "春风",
        "author": "彭汝砺",
        "content": "三春含造化，一雨洒空虚。\n寒色宵无定，轻阴昼未舒。\n亭台花色重，道路马蹄疏。\n燕雀乘风便，应言莫我如。",
        "dynasty": "宋",
        "collection_info": null
    },
    {
        "title": "驽马",
        "author": "彭汝砺",
        "content": "我马固非俗，不时今亦驽。\n晨征尽迂径，夜食一干刍。\n憔悴千金骨，迟迴万里途。\n无人拂衰朽，矫首独嗟吁。",
        "dynasty": "宋",
        "collection_info": null
    },
    {
        "title": "途中有感",
        "author": "彭汝砺",
        "content": "维檝阗江海，轮蹄溢道途。\n微晴困炎暑，一雨厌泥途。\n天意自虚淡，物情空嘆吁。\n是非今可卜，吾意独何虞。",
        "dynasty": "宋",
        "collection_info": null
    },
    {
        "title": "去桐江",
        "author": "彭汝砺",
        "content": "去去不遑息，栖栖何所归。\n红尘伤客鬓，白露点征衣。\n风雨晴时少，山川平地稀。\n梦魂留不得，一夜到庭帏。",
        "dynasty": "宋",
        "collection_info": null
    },
    {
        "title": "病题桐江",
        "author": "彭汝砺",
        "content": "嘆息医工拙，矜嗟旧疾牢。\n衰容虽冻雀，烈气尚惊涛。\n羁旅双尘鬓，尘埃一布袍。\n远乡滋味恶，空益梦魂劳。",
        "dynasty": "宋",
        "collection_info": null
    },
    {
        "title": "和游龙泉寺",
        "author": "彭汝砺",
        "content": "林边竹枝子，问法即心王。\n气挹千山秀，风吹万室凉。\n灵泉通润泽，幽鸟恣徊翔。\n雨雪翻天地，看瞻爱有常。",
        "dynasty": "宋",
        "collection_info": null
    },
    {
        "title": "先赴东流因寄虞蒋诸君  其一",
        "author": "彭汝砺",
        "content": "相爱不能去，欲行还復留。\n山川荡行色，风雨结离愁。\n红日千山晓，清霜万木秋。\n回头望车马，目断白苹洲。",
        "dynasty": "宋",
        "collection_info": null
    },
    {
        "title": "先赴东流因寄虞蒋诸君  其二",
        "author": "彭汝砺",
        "content": "我行已南北，君迹尚西东。\n车马到虽晚，道途终不同。\n山川新霁雨，天地正秋风。\n有暇诗应作，无忘草野中。",
        "dynasty": "宋",
        "collection_info": null
    },
    {
        "title": "途中作",
        "author": "彭汝砺",
        "content": "穷冬尚羁旅，行色太凄凉。\n白雪园林好，红尘道路长。\n暮云寒不散，斜日淡无光。\n夜宿溪山静，清风满肺肠。",
        "dynasty": "宋",
        "collection_info": null
    },
    {
        "title": "次虞逊臣江行韵",
        "author": "彭汝砺",
        "content": "步绕林泉侧，襟怀一洒然。\n酒酲昏易析，诗癖老难痊。\n鬨息无尘地，寒生欲暝天。\n愿期明月到，同枕碧溪眠。",
        "dynasty": "宋",
        "collection_info": null
    },
    {
        "title": "次张瑞甫贪饮韵",
        "author": "彭汝砺",
        "content": "霜浓溪水缩，雨过竹风多。\n久病予无頼，微吟子为歌。\n远心倾塞雁，穷绪委江波。\n贪饮祇如此，世人谁復过。",
        "dynasty": "宋",
        "collection_info": null
    },
    {
        "title": "寄题晏无党少府",
        "author": "彭汝砺",
        "content": "身逐尘埃际，心迷道路间。\n无聊长卧病，未老已衰颜。\n竟日千忧结，何时一息闲。\n空劳中夜梦，绕尽夕阳关。",
        "dynasty": "宋",
        "collection_info": null
    },
    {
        "title": "倒押前韵",
        "author": "彭汝砺",
        "content": "吾生何独扰，世事欲相关。\n愿去红尘穴，同分白日闲。\n诗赓幽意绪，酒裛病容颜。\n尚有松筠意，相期霜雪间。",
        "dynasty": "宋",
        "collection_info": null
    },
    {
        "title": "酬熊君惠诗",
        "author": "彭汝砺",
        "content": "扁舟去江海，邂逅得相亲。\n趋向亦非俗，尘埃知有人。\n我心双古剑，今日独飘萍。\n空愧诗中意，相期重济民。",
        "dynasty": "宋",
        "collection_info": null
    },
    {
        "title": "寄庭佐弟与润之同作",
        "author": "彭汝砺",
        "content": "狂风朝不定，急雨暮相连。\n丽泽已春意，浓寒犹腊天。\n红炉双酒艇，清夜一诗篇。\n不见东江客，临风意惘然。",
        "dynasty": "宋",
        "collection_info": null
    },
    {
        "title": "至雄州寄诸弟并呈诸友  其一",
        "author": "彭汝砺",
        "content": "马头今日过中都，到得雄州更有书。\n道路莫嗔音问少，天寒沙漠雁全疏。",
        "dynasty": "宋",
        "collection_info": null
    },
    {
        "title": "至雄州寄诸弟并呈诸友  其二",
        "author": "彭汝砺",
        "content": "沙陀行尽见南山，过却中京更少寒。\n欲寄梅花无处觅，祇将书去报平安。",
        "dynasty": "宋",
        "collection_info": null
    },
    {
        "title": "子育见和前韵因寄君宜弟  其一",
        "author": "彭汝砺",
        "content": "荥阳知汝已还都，未得陈桥别后书。\n头鬓不干霜雪事，冬来一似草雕疏。",
        "dynasty": "宋",
        "collection_info": null
    },
    {
        "title": "子育见和前韵因寄君宜弟  其二",
        "author": "彭汝砺",
        "content": "东风吹雪满千山，便似江南料峭寒。\n天意人情终是别，渐知风日近长安。",
        "dynasty": "宋",
        "collection_info": null
    },
    {
        "title": "和国信子育元韵  其一",
        "author": "彭汝砺",
        "content": "雪余税马立孱颜，望尽南垂北际山。\n一段黄云凝不散，胡人说是瓦桥关。",
        "dynasty": "宋",
        "collection_info": null
    },
    {
        "title": "和国信子育元韵  其二",
        "author": "彭汝砺",
        "content": "晓起南山暮北山，夜深归梦祇山间。\n山中亦有流泉好，不许行人洗病颜。",
        "dynasty": "宋",
        "collection_info": null
    },
    {
        "title": "和国信子育元韵  其三",
        "author": "彭汝砺",
        "content": "闻道朝正使入关，殷勤试托寄书还。\n逢人若问今何许，已过金鈎第一山。",
        "dynasty": "宋",
        "collection_info": null
    },
    {
        "title": "和国信子育元韵  其四",
        "author": "彭汝砺",
        "content": "山谷冥冥风怒号，故吹霜雪上绨袍。\n风波末路嗟奚拙，露电浮生笑自劳。",
        "dynasty": "宋",
        "collection_info": null
    },
    {
        "title": "和国信子育元韵  其五",
        "author": "彭汝砺",
        "content": "傍火时寻柏子烧，青灯笑语夜寥寥。\n殊方更喜人情好，长日不知山路遥。",
        "dynasty": "宋",
        "collection_info": null
    },
    {
        "title": "再和子育  其一",
        "author": "彭汝砺",
        "content": "易水涿山无苦寒，燕南本是旧家山。\n山头更觉尧云近，玄鸟徘徊望汉关。",
        "dynasty": "宋",
        "collection_info": null
    },
    {
        "title": "再和子育  其二",
        "author": "彭汝砺",
        "content": "将军誓愿斩楼兰，涕泪横流杯酒间。\n紫气剑埋终未试，黄金印大亦何颜。",
        "dynasty": "宋",
        "collection_info": null
    },
    {
        "title": "再和子育  其三",
        "author": "彭汝砺",
        "content": "朔风白昼不胜寒，清晓马行霜雪间。\n纵目还经望云岭，伤心不见采芝山。",
        "dynasty": "宋",
        "collection_info": null
    },
    {
        "title": "再和子育  其四",
        "author": "彭汝砺",
        "content": "手拈弓箭膝横刀，着尽君王赐战袍。\n语及灵州心欲碎，使轺今日敢言劳。",
        "dynasty": "宋",
        "collection_info": null
    },
    {
        "title": "再和子育  其五",
        "author": "彭汝砺",
        "content": "气血畏寒身畏劳，养生曾去问参寥。\n我今与子俱错计，霜雪正严山正遥。",
        "dynasty": "宋",
        "collection_info": null
    },
    {
        "title": "过右北平",
        "author": "彭汝砺",
        "content": "太平天子不言兵，拥节来经右北平。\n论将无人思李广，笑谈樽俎倚儒生。",
        "dynasty": "宋",
        "collection_info": null
    },
    {
        "title": "望云岭",
        "author": "彭汝砺",
        "content": "人臣思国似思亲，忠孝从来不可分。\n更与诸君聊秣马，尽登高处望尧云。",
        "dynasty": "宋",
        "collection_info": null
    },
    {
        "title": "过墨斗岭闻鸟声似子规而其形非是",
        "author": "彭汝砺",
        "content": "有鸟羽毛非子规，向人如道不如归。\n使轺不用君多劝，未到归心已似飞。",
        "dynasty": "宋",
        "collection_info": null
    },
    {
        "title": "湖湘路中见梅花寄子开  其一",
        "author": "彭汝砺",
        "content": "追诵寒梅佳句新，东郊平昔与迎春。\n今时独赋云岩路，目断蓬莱高阁人。",
        "dynasty": "宋",
        "collection_info": null
    },
    {
        "title": "湖湘路中见梅花寄子开  其二",
        "author": "彭汝砺",
        "content": "万木低徊冰雪辰，寄声凭尔急催春。\n即看苑囿芳菲遍，还见池台歌舞人。",
        "dynasty": "宋",
        "collection_info": null
    },
    {
        "title": "湖湘路中见梅花寄子开  其三",
        "author": "彭汝砺",
        "content": "不问萧条风雨辰，一花自与物为春。\n如云不比东门女，若雪岂非姑射人。",
        "dynasty": "宋",
        "collection_info": null
    },
    {
        "title": "湖湘路中见梅花寄子开  其四",
        "author": "彭汝砺",
        "content": "滴叶开花妙入神，酥盘忆看北堂春。\n潇湘此日堪肠断，随处幽香着莫人。",
        "dynasty": "宋",
        "collection_info": null
    },
    {
        "title": "湖湘路中见梅花寄子开  其五",
        "author": "彭汝砺",
        "content": "折得寒梅自水滨，恰如去岁在宜春。\n潇湘不见江南客，祇有花枝似故人。",
        "dynasty": "宋",
        "collection_info": null
    },
    {
        "title": "湖湘路中见梅花寄子开  其六",
        "author": "彭汝砺",
        "content": "眼看梅花愁更新，到头不似故园春。\n风前一片花飞落，节物匆匆更感人。",
        "dynasty": "宋",
        "collection_info": null
    },
    {
        "title": "湖湘路中见梅花寄子开  其七",
        "author": "彭汝砺",
        "content": "沙村飞雪白于云，野岸寒梅已放春。\n诗兴乡愁俱不奈，江边愁杀杜陵人。",
        "dynasty": "宋",
        "collection_info": null
    },
    {
        "title": "和正仲提举  其一",
        "author": "彭汝砺",
        "content": "兀坐形忘入眇微，泊然无事亦无思。\n箇中若得真消息，先报维摩长者知。",
        "dynasty": "宋",
        "collection_info": null
    },
    {
        "title": "和正仲提举  其二",
        "author": "彭汝砺",
        "content": "一丝急急一丝迟，触物苍茫若有思。\n流水高山新作操，十年留待伯牙知。",
        "dynasty": "宋",
        "collection_info": null
    },
    {
        "title": "和正仲提举  其三",
        "author": "彭汝砺",
        "content": "万事纵横似乱丝，道人莫道便无思。\n五湖风起浪如屋，祇问鸬鷀知不知。",
        "dynasty": "宋",
        "collection_info": null
    },
    {
        "title": "和正仲提举  其四",
        "author": "彭汝砺",
        "content": "岘首人亡无限悲，高阳客散有余思。\n急来相就一游乐，明日东西浑未知。",
        "dynasty": "宋",
        "collection_info": null
    },
    {
        "title": "和正仲提举  其五",
        "author": "彭汝砺",
        "content": "十年祇有一钟期，泪落相望百尔思。\n寂寞广陵无復见，崩腾霖雨几人知。",
        "dynasty": "宋",
        "collection_info": null
    },
    {
        "title": "真州江亭",
        "author": "彭汝砺",
        "content": "潮落淮风怒不收，昇州一日到真州。\n多情杨柳能青眼，底事波澜亦白头。",
        "dynasty": "宋",
        "collection_info": null
    },
    {
        "title": "林亭",
        "author": "彭汝砺",
        "content": "禽鱼惯熟见歌舞，池沼亭台应是家。\n物物眼前浑自好，不须更种芰荷花。",
        "dynasty": "宋",
        "collection_info": null
    },
    {
        "title": "云盖寺谈空亭",
        "author": "彭汝砺",
        "content": "天地空空无一尘，谈空可惜枉劳神。\n欲知空外谈空者，恰似梦中占梦人。",
        "dynasty": "宋",
        "collection_info": null
    },
    {
        "title": "雨寄君时弟  其一",
        "author": "彭汝砺",
        "content": "朝雾苍茫暮雨低，恰如梅子欲黄时。\n三分半是行人泪，莫怪行人鬓已丝。",
        "dynasty": "宋",
        "collection_info": null
    },
    {
        "title": "雨寄君时弟  其二",
        "author": "彭汝砺",
        "content": "灯前微雨惜黄昏，想费慈闱夜倚门。\n知汝悦亲能有道，不应惟种北堂萱。",
        "dynasty": "宋",
        "collection_info": null
    },
    {
        "title": "李广",
        "author": "彭汝砺",
        "content": "非薄今人爱古人，今人祇说李将军。\n英雄岂遂无如广，嘆息寥寥久不闻。",
        "dynasty": "宋",
        "collection_info": null
    },
    {
        "title": "长垣路中",
        "author": "彭汝砺",
        "content": "凤鸟不鸣今几时，太平今日合来仪。\n湖塘羽族多如雪，恐是当年养鹤池。",
        "dynasty": "宋",
        "collection_info": null
    },
    {
        "title": "归次雄州",
        "author": "彭汝砺",
        "content": "雁奴到日人初别，燕子来时我亦还。\n驰马直登山绝顶，争图先见瓦桥关。",
        "dynasty": "宋",
        "collection_info": null
    },
    {
        "title": "颜子  其一",
        "author": "彭汝砺",
        "content": "孔门弟子数三千，高弟惟称七十贤。\n用舍行藏谁与比，当时独许一颜渊。",
        "dynasty": "宋",
        "collection_info": null
    },
    {
        "title": "颜子  其二",
        "author": "彭汝砺",
        "content": "高才独立圣人门，千载巍巍道愈尊。\n试读尘编问遗事，终身不及百余言。",
        "dynasty": "宋",
        "collection_info": null
    },
    {
        "title": "和履中学士上元有作  其一",
        "author": "彭汝砺",
        "content": "楼头星斗烂文章，锦绣中焚百和香。\n月似中秋灯似昼，总将明德奉吾皇。",
        "dynasty": "宋",
        "collection_info": null
    },
    {
        "title": "和履中学士上元有作  其二",
        "author": "彭汝砺",
        "content": "灯火能催万物春，花间蜂蝶已缤纷。\n太平会与民同乐，总道吾君是圣君。",
        "dynasty": "宋",
        "collection_info": null
    },
    {
        "title": "和履中学士上元有作  其三",
        "author": "彭汝砺",
        "content": "市废商廛野废耕，通宵笑傲乐昇平。\n楼前乐奏九成曲，楼下人呼万岁声。",
        "dynasty": "宋",
        "collection_info": null
    },
    {
        "title": "和履中学士上元有作  其四",
        "author": "彭汝砺",
        "content": "珠翠云随凤辇行，重楼截臬与天平。\n春风不禁宫中事，吹落珠帘笑语声。",
        "dynasty": "宋",
        "collection_info": null
    },
    {
        "title": "二月己亥晓出城祀高禖  其一",
        "author": "彭汝砺",
        "content": "淡云斜月晓昏昏，风物迟迴认故园。\n竹叶密藏林下寺，桃花低映水边村。",
        "dynasty": "宋",
        "collection_info": null
    },
    {
        "title": "二月己亥晓出城祀高禖  其二",
        "author": "彭汝砺",
        "content": "袅袅溪边杨柳丝，纷纷墙外小桃枝。\n流鶑恰似无机械，春满人间亦未知。",
        "dynasty": "宋",
        "collection_info": null
    },
    {
        "title": "二月己亥晓出城祀高禖  其三",
        "author": "彭汝砺",
        "content": "尘沙骑马听溪流，淡薄春风却似秋。\n坐忆洞庭波万顷，滩声长在钓鱼舟。",
        "dynasty": "宋",
        "collection_info": null
    },
    {
        "title": "二月己亥晓出城祀高禖  其四",
        "author": "彭汝砺",
        "content": "尘土冥冥二月风，寥寥天外有归鸿。\n松阴想见芝山路，隔浦溪花岸岸红。",
        "dynasty": "宋",
        "collection_info": null
    },
    {
        "title": "清明早出城东斋",
        "author": "彭汝砺",
        "content": "娟娟花木向春荣，婉婉黄鹂隔叶声。\n冷淡一官祇自笑，五更骑马看清明。",
        "dynasty": "宋",
        "collection_info": null
    },
    {
        "title": "寄景繁学士",
        "author": "彭汝砺",
        "content": "丛筠叶叶晓风寒，乔木阴阴昼日间。\n要路想公无此乐，蓬莱新有道家山。",
        "dynasty": "宋",
        "collection_info": null
    },
    {
        "title": "景繁见和再用前韵驰寄",
        "author": "彭汝砺",
        "content": "鱼飞鲸跃出波澜，独立蓬莱缥缈间。\n会有清诗寄芦竹，能无归梦到溪山。",
        "dynasty": "宋",
        "collection_info": null
    },
    {
        "title": "豫章彭真人观  其一",
        "author": "彭汝砺",
        "content": "药炉几日就丹砂，流出仙源万里赊。\n及物从来多隠德，功成知不在吞霞。",
        "dynasty": "宋",
        "collection_info": null
    },
    {
        "title": "豫章彭真人观  其二",
        "author": "彭汝砺",
        "content": "重云隠隠即吾家，竹影松阴一径赊。\n坐久肺肠清似觉，远心飞去出云霞。",
        "dynasty": "宋",
        "collection_info": null
    },
    {
        "title": "奉使湖南遇雨寄叔宜",
        "author": "彭汝砺",
        "content": "暮云不肯破重阴，祇繫萱堂夜夜心。\n马上北风吹泪落，细随疏雨湿衣襟。",
        "dynasty": "宋",
        "collection_info": null
    },
    {
        "title": "元丰己未冬至夜万载驿尝有诗寄广汉今岁万安驿用前韵呈广汉友兄学士  其一",
        "author": "彭汝砺",
        "content": "去年万载驿逢冬，今夕万安村驿中。\n长笑布袍翁髮白，不知今我亦如翁。",
        "dynasty": "宋",
        "collection_info": null
    },
    {
        "title": "元丰己未冬至夜万载驿尝有诗寄广汉今岁万安驿用前韵呈广汉友兄学士  其二",
        "author": "彭汝砺",
        "content": "道途泥滑水溶溶，嗟尔胡为风雨中。\n闭户熟眠无一事，浮生多谢富家翁。",
        "dynasty": "宋",
        "collection_info": null
    },
    {
        "title": "寄道林元佑长兄",
        "author": "彭汝砺",
        "content": "眼前百万四千门，尽与山河寄一尘。\n毕竟一尘还是梦，梦中无法亦无人。",
        "dynasty": "宋",
        "collection_info": null
    },
    {
        "title": "途中食菜戏成呈诸僚友兄",
        "author": "彭汝砺",
        "content": "草草盘蔬村野中，粗疏祇似旧家风。\n猫儿虽有湖南笋，勺子即无江外菘。",
        "dynasty": "宋",
        "collection_info": null
    },
    {
        "title": "役兵初自邓来戍邵因问法曹弟动静戏成小诗",
        "author": "彭汝砺",
        "content": "戍卒初来自邓州，问言曾见法曹否。\n祇云白髮青衫者，黑瘦三分似状头。",
        "dynasty": "宋",
        "collection_info": null
    },
    {
        "title": "民有金刚经风吹失所乃余干县也时知县与民同见文渊兄作诗俾予和韵",
        "author": "彭汝砺",
        "content": "诸佛当年说色空，色空已坏合还风。\n定随妙喜山河去，西入维摩方丈中。",
        "dynasty": "宋",
        "collection_info": null
    },
    {
        "title": "竹间见梅花呈都运大夫提刑学士一笑",
        "author": "彭汝砺",
        "content": "湖外春风未到时，竹间时復见梅枝。\n文章不似少陵客，漫对清风无好诗。",
        "dynasty": "宋",
        "collection_info": null
    },
    {
        "title": "忆北堂小梅",
        "author": "彭汝砺",
        "content": "梅与小桃相间栽，梅花应会斗寒开。\n春风最惬慈亲意，想得安舆暇日来。",
        "dynasty": "宋",
        "collection_info": null
    },
    {
        "title": "偶成",
        "author": "彭汝砺",
        "content": "大禅痛与藤条四，林际轻弹蒿指三。\n皮肉枉遭人戮辱，面颜犹使我羞惭。",
        "dynasty": "宋",
        "collection_info": null
    },
    {
        "title": "和梅堂祖心禅师答潭州知府谏议谢凡五遣人召禅师不往  其一",
        "author": "彭汝砺",
        "content": "万里江湖一钓舟，夜寒乘月过沧洲。\n投竿不比任公子，误得骊龙亦上鈎。",
        "dynasty": "宋",
        "collection_info": null
    },
    {
        "title": "和梅堂祖心禅师答潭州知府谏议谢凡五遣人召禅师不往  其二",
        "author": "彭汝砺",
        "content": "胡床误看碧松枝，自爱壶中日月迟。\n冰尽暖沙眠犊子，波间细雨浴鱼儿。",
        "dynasty": "宋",
        "collection_info": null
    },
    {
        "title": "和梅堂祖心禅师答潭州知府谏议谢凡五遣人召禅师不往  其三",
        "author": "彭汝砺",
        "content": "无弦不似伯牙琴，笑杀钟期错用心。\n却爱铁牛机外语，知音何似不知音。",
        "dynasty": "宋",
        "collection_info": null
    },
    {
        "title": "得侗书称孟春渐暄因作一偈付愚儿侗",
        "author": "彭汝砺",
        "content": "想见匆匆眉髮新，遥知祇是旧时人。\n不堪侮弄彭公老，二月犹呼作孟春。",
        "dynasty": "宋",
        "collection_info": null
    },
    {
        "title": "读孟子  其一",
        "author": "彭汝砺",
        "content": "饱食无庸近素餐，低徊还恐似墦间。\n黄昏一读遗编尽，梦寐清风亦厚颜。",
        "dynasty": "宋",
        "collection_info": null
    },
    {
        "title": "读孟子  其二",
        "author": "彭汝砺",
        "content": "洙泗三千弟子贤，行藏独许一颜渊。\n先生出处俱天意，无怪公孙尚间然。",
        "dynasty": "宋",
        "collection_info": null
    },
    {
        "title": "次佛印韵  其一",
        "author": "彭汝砺",
        "content": "咫尺书从江外来，红尘心与眼俱开。\n盐官扇子真无用，漫得犀牛入手来。",
        "dynasty": "宋",
        "collection_info": null
    },
    {
        "title": "次佛印韵  其二",
        "author": "彭汝砺",
        "content": "明明佛日在颠崖，何事山岚不肯开。\n诸处即无甜水草，莫牵牛下雪山来。",
        "dynasty": "宋",
        "collection_info": null
    },
    {
        "title": "和周寺丞韵",
        "author": "彭汝砺",
        "content": "玉津亭树雪层层，故比人间分外清。\n恰似江南春到处，梅花一片拆园英。",
        "dynasty": "宋",
        "collection_info": null
    },
    {
        "title": "再和景繁韵驰寄",
        "author": "彭汝砺",
        "content": "珠珠露缀青云叶，幙幙烟藏碧玉枝。\n频有好风惊独寐，故留明月照相思。",
        "dynasty": "宋",
        "collection_info": null
    },
    {
        "title": "赠仲至  其一",
        "author": "彭汝砺",
        "content": "愁忧平日漫纷纷，浅俗何能补上闻。\n欲乞一舟江海去，听君功业上青云。",
        "dynasty": "宋",
        "collection_info": null
    },
    {
        "title": "赠仲至  其二",
        "author": "彭汝砺",
        "content": "倒囷虚廪出珠玑，万事从容指是非。\n世有贾生人未识，漫闻流涕欲沾衣。",
        "dynasty": "宋",
        "collection_info": null
    },
    {
        "title": "法轮院",
        "author": "彭汝砺",
        "content": "尘尘法法总无穷，宛转回环路路通。\n亿万恒河沙世界，会知都在一轮中。",
        "dynasty": "宋",
        "collection_info": null
    },
    {
        "title": "和粹老云居之句  其一",
        "author": "彭汝砺",
        "content": "重阳不醉篱边菊，故老匡庐访远公。\n信笔更题诗满叶，总随流水出云中。",
        "dynasty": "宋",
        "collection_info": null
    },
    {
        "title": "和粹老云居之句  其二",
        "author": "彭汝砺",
        "content": "海上句丽百衲衣，天南身毒一笻枝。\n卧龙独乐愁为雨，今问庞公过在谁。",
        "dynasty": "宋",
        "collection_info": null
    },
    {
        "title": "和粹老云居之句  其三",
        "author": "彭汝砺",
        "content": "颠倒纵横如彼何，清词丽句不妨多。\n维摩亦漫称居士，木榻堪怜似老婆。",
        "dynasty": "宋",
        "collection_info": null
    },
    {
        "title": "和粹老云居之句  其四",
        "author": "彭汝砺",
        "content": "云中笑语觉风生，摩诘今时令独行。\n摇首谁能拜弥勒，皱眉却合怕渊明。",
        "dynasty": "宋",
        "collection_info": null
    },
    {
        "title": "和瑛师  其一",
        "author": "彭汝砺",
        "content": "山花时復对行舟，想笑行人易白头。\n流水尽窥春燕舞，近山晴见暮云收。",
        "dynasty": "宋",
        "collection_info": null
    },
    {
        "title": "和瑛师  其二",
        "author": "彭汝砺",
        "content": "篇章近日更腾掀，字字含容八万门。\n临水可怜人则远，浮云澄淡月黄昏。",
        "dynasty": "宋",
        "collection_info": null
    },
    {
        "title": "和瑛师  其三",
        "author": "彭汝砺",
        "content": "江城双鲤得诗筒，应念劳劳梦幻中。\n雷电自知生有限，波澜还悟物无穷。",
        "dynasty": "宋",
        "collection_info": null
    },
    {
        "title": "寄广汉",
        "author": "彭汝砺",
        "content": "今年万载驿逢冬，恰似淮南风雪中。\n草草杯盘浑自足，笑谈只欠布袍翁。",
        "dynasty": "宋",
        "collection_info": null
    },
    {
        "title": "己未冬至分宜道阻雨今岁冬至新喻道中亦雨",
        "author": "彭汝砺",
        "content": "去年冬至入分宜，雨雪思亲泪亦垂。\n今日载驰新喻道，大都浑似去年时。",
        "dynasty": "宋",
        "collection_info": null
    },
    {
        "title": "三年七到袁州",
        "author": "彭汝砺",
        "content": "三年把节走天涯，七过宜春城上台。\n林下道人还一笑，雪霜重见使华来。",
        "dynasty": "宋",
        "collection_info": null
    },
    {
        "title": "和执中及谢检法  其一",
        "author": "彭汝砺",
        "content": "天女匆忙来献花，庄严凈妙一何嘉。\n儿童更少浑无着，自胜维摩长者家。",
        "dynasty": "宋",
        "collection_info": null
    },
    {
        "title": "和执中及谢检法  其二",
        "author": "彭汝砺",
        "content": "三年不见洛阳花，今日襄阳看转嘉。\n奔走簿书长似梦，不知春已满人家。",
        "dynasty": "宋",
        "collection_info": null
    },
    {
        "title": "答侗  其一",
        "author": "彭汝砺",
        "content": "说禅半夜雨天花，不似无言气味嘉。\n汝但为维摩长者，我甘作浄饭王家。",
        "dynasty": "宋",
        "collection_info": null
    },
    {
        "title": "答侗  其二",
        "author": "彭汝砺",
        "content": "花即是空空是花，算来无恶亦无嘉。\n凌烟老将今无事，四海车书浑一家。",
        "dynasty": "宋",
        "collection_info": null
    },
    {
        "title": "行舟芦苇中",
        "author": "彭汝砺",
        "content": "芦苇萧萧吹晚风，画船长在雨声中。\n浮生厌足江湖味，好在溪边旧钓筒。",
        "dynasty": "宋",
        "collection_info": null
    },
    {
        "title": "和致远",
        "author": "彭汝砺",
        "content": "过从准拟酒如渑，腊到春风次第生。\n七日风流金胜好，九霄雨露锡银罂。",
        "dynasty": "宋",
        "collection_info": null
    },
    {
        "title": "君宜弟还鄱阳风雨未行驰寄此诗",
        "author": "彭汝砺",
        "content": "鸿雁行行如弟兄，天寒故故作秋声。\n江湖寂寞风雨急，今夜扁舟行未行。",
        "dynasty": "宋",
        "collection_info": null
    },
    {
        "title": "泛丰陵溪  其一",
        "author": "彭汝砺",
        "content": "繫马却行海上滨，夜寒孤月故随人。\n自怜不及溪心月，正照萱堂鬓雪新。",
        "dynasty": "宋",
        "collection_info": null
    },
    {
        "title": "泛丰陵溪  其二",
        "author": "彭汝砺",
        "content": "溪边置酒稍徘徊，坐看溪声滚滚来。\n传语鸬鷀与鸂鶒，暂时相见莫相猜。",
        "dynasty": "宋",
        "collection_info": null
    },
    {
        "title": "桥上",
        "author": "彭汝砺",
        "content": "桥南桥北水溅溅，江海归心已浩然。\n素食日惭无补报，临流端欲问归船。",
        "dynasty": "宋",
        "collection_info": null
    },
    {
        "title": "道遇施户曹口占寄君时",
        "author": "彭汝砺",
        "content": "阴阴作雨祇漫漫，今日虽霜未苦寒。\n归去襄阳见吾弟，为言道路且平安。",
        "dynasty": "宋",
        "collection_info": null
    },
    {
        "title": "和君时弟南斋",
        "author": "彭汝砺",
        "content": "秋阴作雨拟如何，祇欲催人涕泗沱。\n愁绝暮蝉无限意，凄凉啼咽不成歌。",
        "dynasty": "宋",
        "collection_info": null
    },
    {
        "title": "和君时语农者  其一",
        "author": "彭汝砺",
        "content": "儿女莫啼翁莫愁，十分栽插十分收。\n酒篘白蚁须盈面，花插黄金听满头。",
        "dynasty": "宋",
        "collection_info": null
    },
    {
        "title": "和君时语农者  其二",
        "author": "彭汝砺",
        "content": "大田既戒岁无忧，零雨其蒙夜復收。\n籼稻可惟斋马鬣，圣禾亦自秀牛头。",
        "dynasty": "宋",
        "collection_info": null
    },
    {
        "title": "和君时",
        "author": "彭汝砺",
        "content": "形容枯槁心若灰，参军新读法华来。\n维摩莫道无言说，不二门庭总自开。",
        "dynasty": "宋",
        "collection_info": null
    },
    {
        "title": "城东谢氏园亭即席上冲元",
        "author": "彭汝砺",
        "content": "小小林亭花竹幽，低徊似拟慰公愁。\n相看剧饮终无绪，坐叹风光信水流。",
        "dynasty": "宋",
        "collection_info": null
    },
    {
        "title": "寄君时  其一",
        "author": "彭汝砺",
        "content": "綵服当年尚黑头，鸣铙打鼓下扬州。\n老来却到经游处，一曲烟波一曲愁。",
        "dynasty": "宋",
        "collection_info": null
    },
    {
        "title": "寄君时  其二",
        "author": "彭汝砺",
        "content": "今年秋是去年秋，自是今游非昔游。\n晚日西风吹泪落，逡巡想已到扬州。",
        "dynasty": "宋",
        "collection_info": null
    },
    {
        "title": "天寒欲雪不可出门君时在城中促庭佐来君时柬云庭佐掉头云未来因驰寄",
        "author": "彭汝砺",
        "content": "伯兮引领望不断，叔也掉头云未来。\n事事伤心无说处，终朝眼合不能开。",
        "dynasty": "宋",
        "collection_info": null
    },
    {
        "title": "和君时见寄",
        "author": "彭汝砺",
        "content": "不是伤愁不作诗，吾言无益亦何为。\n肺肝欲语竟无处，惟有江头鸿雁知。",
        "dynasty": "宋",
        "collection_info": null
    },
    {
        "title": "和君时叔宜睡  其一",
        "author": "彭汝砺",
        "content": "毋论鸟梦并鱼梦，一听牛呼更马呼。\n看取南柯如许事，睡时扰扰觉时无。",
        "dynasty": "宋",
        "collection_info": null
    },
    {
        "title": "和君时叔宜睡  其二",
        "author": "彭汝砺",
        "content": "庄子蘧蘧梦蝴蝶，尹生昔昔睡呻呼。\n吾游直在诸方外，不但无忧乐亦无。",
        "dynasty": "宋",
        "collection_info": null
    },
    {
        "title": "和君时苦热",
        "author": "彭汝砺",
        "content": "穷檐祇似在蒸炊，无事形疲心亦疲。\n惟有清谈能胜热，终朝无处不相思。",
        "dynasty": "宋",
        "collection_info": null
    },
    {
        "title": "和君时弟芝山避暑",
        "author": "彭汝砺",
        "content": "避热犹如避火攻，尽将身世隠壶中。\n微云急送鹿头雨，远水故吹牛首风。",
        "dynasty": "宋",
        "collection_info": null
    },
    {
        "title": "寄叔宜弟",
        "author": "彭汝砺",
        "content": "春风随意自东西，可爱初春燕子飞。\n池外墙头花好在，会应留着待君归。",
        "dynasty": "宋",
        "collection_info": null
    },
    {
        "title": "次云居老诗韵  其一",
        "author": "彭汝砺",
        "content": "西山云雾隠蓬莱，滕阁峨峨亦壮哉。\n莫道长江空自去，一波涛起一如来。",
        "dynasty": "宋",
        "collection_info": null
    },
    {
        "title": "次云居老诗韵  其二",
        "author": "彭汝砺",
        "content": "边庭老将已成功，名在麒麟画阁中。\n塞外牙旗归万马，云间羽箭落双鸿。",
        "dynasty": "宋",
        "collection_info": null
    },
    {
        "title": "次云居老诗韵  其三",
        "author": "彭汝砺",
        "content": "荆山有玉比山丘，爱玩还将木李投。\n掣电一机吾会得，天边月在水中流。",
        "dynasty": "宋",
        "collection_info": null
    },
    {
        "title": "再和前韵  其一",
        "author": "彭汝砺",
        "content": "天上参差殿阁开，孤城纵望兴悠哉。\n江湖鳬鹤多如雪，总拟将迎杖锡来。",
        "dynasty": "宋",
        "collection_info": null
    },
    {
        "title": "再和前韵  其二",
        "author": "彭汝砺",
        "content": "世间復见大威雄，把定干坤一瞬中。\n郢市未能知白雪，弋人何敢望冥鸿。",
        "dynasty": "宋",
        "collection_info": null
    },
    {
        "title": "再和前韵  其三",
        "author": "彭汝砺",
        "content": "生涯泛泛寄浮鸥，老矣华簪笑未投。\n宛转枕前清夜梦，还随修水近山流。",
        "dynasty": "宋",
        "collection_info": null
    },
    {
        "title": "答圆相庵主人",
        "author": "彭汝砺",
        "content": "神巫作舞乞丰年，宛转灵场咫尺间。\n一雨坐令天下遍，无心随得似云閒。",
        "dynasty": "宋",
        "collection_info": null
    },
    {
        "title": "和提举送淮长老住延寿寺  其一",
        "author": "彭汝砺",
        "content": "少时见说饱丛林，宴坐垂年味更深。\n月印夜潭非有意，云归秋嶂亦无心。",
        "dynasty": "宋",
        "collection_info": null
    },
    {
        "title": "和提举送淮长老住延寿寺  其二",
        "author": "彭汝砺",
        "content": "非爱山林避市廛，一枝安隠寄残年。\n新泉遍作人天供，不用诸方五味禅。",
        "dynasty": "宋",
        "collection_info": null
    },
    {
        "title": "和提举送淮长老住延寿寺  其三",
        "author": "彭汝砺",
        "content": "天地悠悠共故乡，眼前差别亦多方。\n欲知道济庵前路，俱是将军旧战场。",
        "dynasty": "宋",
        "collection_info": null
    },
    {
        "title": "瑛首坐访及颁示四颂而有选佛选官俱第一之句既赓元韵因寄末章  其一",
        "author": "彭汝砺",
        "content": "如梦如泡如露身，簿书埋没老埃尘。\n上人因把诗装点，可学寒梅卖弄人。",
        "dynasty": "宋",
        "collection_info": null
    },
    {
        "title": "瑛首坐访及颁示四颂而有选佛选官俱第一之句既赓元韵因寄末章  其二",
        "author": "彭汝砺",
        "content": "马驹元似出西江，吾姓音声亦似庞。\n空乏本来无一物，珍奇新得璧双双。",
        "dynasty": "宋",
        "collection_info": null
    },
    {
        "title": "瑛首坐访及颁示四颂而有选佛选官俱第一之句既赓元韵因寄末章  其三",
        "author": "彭汝砺",
        "content": "山河大地一无穷，总在维摩丈室中。\n向火一杯茶似雪，莫嫌居士没家风。",
        "dynasty": "宋",
        "collection_info": null
    },
    {
        "title": "瑛首坐访及颁示四颂而有选佛选官俱第一之句既赓元韵因寄末章  其四",
        "author": "彭汝砺",
        "content": "有顶须弥寄一尘，山河全现法王身。\n众生与我俱无别，师亦难为第二人。",
        "dynasty": "宋",
        "collection_info": null
    },
    {
        "title": "答云居佛印  其一",
        "author": "彭汝砺",
        "content": "不道云居行路难，临歧留约待初寒。\n先烦寄语诸尊宿，莫笑庞公祇野冠。",
        "dynasty": "宋",
        "collection_info": null
    },
    {
        "title": "答云居佛印  其二",
        "author": "彭汝砺",
        "content": "人间六月日如丹，见说云居蚤自寒。\n他日游山看蜡屐，终朝临水濯尘冠。",
        "dynasty": "宋",
        "collection_info": null
    },
    {
        "title": "江上",
        "author": "彭汝砺",
        "content": "波澜浮动月翻翻，细雨吹风忽在门。\n溪上酒家何处所，青灯明灭见渔村。",
        "dynasty": "宋",
        "collection_info": null
    },
    {
        "title": "寄观音能老  其一",
        "author": "彭汝砺",
        "content": "踏水穿云入翠萝，情知不恋旧时窠。\n巉岩头角今须别，试比黄龙较几多。",
        "dynasty": "宋",
        "collection_info": null
    },
    {
        "title": "寄观音能老  其二",
        "author": "彭汝砺",
        "content": "缥缈烟云水石间，生涯见说足安闲。\n更烦细问黄龙看，合在尘劳合在山。",
        "dynasty": "宋",
        "collection_info": null
    },
    {
        "title": "余宿鄂州崇阳县之麻步使仆问途曰西去七里至南楼山而余诗遂称南楼及过山有叟云彼南劳山余笑曰培塿之土人妄名为山又妄名为南劳予妄问彼又妄应予又妄听又从而妄言是俱为一幻然山为山而已曰南劳亦可曰南楼亦可而彼皆无所与物有故常予亦从其旧而已因復作偈寄心师师当为予一笑",
        "author": "彭汝砺",
        "content": "高山人唤作南楼，便作篇章说事由。\n却得村翁亲说破，南劳即不是南楼。",
        "dynasty": "宋",
        "collection_info": null
    },
    {
        "title": "送观音能师去黄龙",
        "author": "彭汝砺",
        "content": "天地悠悠共故乡，鬓毛苒苒几星霜。\n的然积翠家风好，行矣黄龙山路长。",
        "dynasty": "宋",
        "collection_info": null
    },
    {
        "title": "偶成",
        "author": "彭汝砺",
        "content": "抵虚投隙废精神，世态纷纷日更新。\n得丧是非浑一梦，不知悞却几多人。",
        "dynasty": "宋",
        "collection_info": null
    },
    {
        "title": "桐柏道中见农人有戴其父谒庙者",
        "author": "彭汝砺",
        "content": "戴天虽重莫辞勤，力尽何能报一分。\n我有此诚嗟不待，自怜终世不如君。",
        "dynasty": "宋",
        "collection_info": null
    },
    {
        "title": "中伏离襄极热老母为动念既行日有微云时作甘雨因赋是诗",
        "author": "彭汝砺",
        "content": "浮生处处托慈云，大热清凉一变新。\n愿力更能为法雨，欲令四海总无尘。",
        "dynasty": "宋",
        "collection_info": null
    },
    {
        "title": "女娲庙",
        "author": "彭汝砺",
        "content": "高山婉转一千寻，百拜灵祠泪满襟。\n今日几人能似帝，辛勤长有补天心。",
        "dynasty": "宋",
        "collection_info": null
    },
    {
        "title": "奉招正仲",
        "author": "彭汝砺",
        "content": "槎头鳊熟物且旨，竹叶酒清人可思。\n临水登高终日待，此心祇有楚山知。",
        "dynasty": "宋",
        "collection_info": null
    },
    {
        "title": "和正仲提举",
        "author": "彭汝砺",
        "content": "败谷死灰枯木枝，禅那一味说无思。\n优昙昨夜花开了，碧眼胡儿知未知。",
        "dynasty": "宋",
        "collection_info": null
    },
    {
        "title": "和舅氏和仲游朱萝洞  其一",
        "author": "彭汝砺",
        "content": "杳霭冲融烟雨间，攀跻经涉几重关。\n洞天见说非人世，何似蓬莱海上山。",
        "dynasty": "宋",
        "collection_info": null
    },
    {
        "title": "和舅氏和仲游朱萝洞  其二",
        "author": "彭汝砺",
        "content": "松竹山风吹我衣，溪寒细雨落霏霏。\n琴声彷佛窥幽趣，若到无弦意转微。",
        "dynasty": "宋",
        "collection_info": null
    },
    {
        "title": "和舅氏和仲游朱萝洞  其三",
        "author": "彭汝砺",
        "content": "村北村南几往回，云中咫尺见崔嵬。\n今时不似维摩诘，指掌能移妙喜来。",
        "dynasty": "宋",
        "collection_info": null
    },
    {
        "title": "戏招史秘校",
        "author": "彭汝砺",
        "content": "春风醉死百金瓯，不记颠衣笑史鰌。\n更欲画船留瞬息，花间一饮破离忧。",
        "dynasty": "宋",
        "collection_info": null
    },
    {
        "title": "谢德华惠牡丹因招同官会饮",
        "author": "彭汝砺",
        "content": "交情淡薄爱天真，亲寄韶容到窭贫。\n便乞诸公城壁饮，风前同醉一枝春。",
        "dynasty": "宋",
        "collection_info": null
    },
    {
        "title": "答诚之见和",
        "author": "彭汝砺",
        "content": "尘土相欺老病身，韶华似亦厌清贫。\n且须一饮城头晚，醉送鶑花万里春。",
        "dynasty": "宋",
        "collection_info": null
    },
    {
        "title": "都官以诗求菊栽次韵谢之",
        "author": "彭汝砺",
        "content": "新诗来乞菊花秧，种植还须近宋墙。\n待得来年花烂烂，约君颠倒醉秋香。",
        "dynasty": "宋",
        "collection_info": null
    },
    {
        "title": "以寒来送菊本都官復示诗见督次韵谢之",
        "author": "彭汝砺",
        "content": "祇因霜雪妬萌芽，不意新诗谯惜花。\n芳本无心恋贫窭，迎风争入相公家。",
        "dynasty": "宋",
        "collection_info": null
    },
    {
        "title": "和庭佐韵",
        "author": "彭汝砺",
        "content": "议论优优喜自得，簿书故故来相关。\n夜深归梦无羁束，绕尽南轩一席间。",
        "dynasty": "宋",
        "collection_info": null
    },
    {
        "title": "戊寅城上闲步因各赋诗",
        "author": "彭汝砺",
        "content": "城外江山照眼明，城头花草弄春晴。\n欲歌风物无才思，须约诸公载酒行。",
        "dynasty": "宋",
        "collection_info": null
    },
    {
        "title": "和济叔城上数篇 梅",
        "author": "彭汝砺",
        "content": "城外人家梅子枝，细花欲出蒂开时。\n光迷路径雪应妬，香满幽林鶑未知。",
        "dynasty": "宋",
        "collection_info": null
    },
    {
        "title": "和济叔城上数篇 草",
        "author": "彭汝砺",
        "content": "草色初成城上春，春风步履衬浮云。\n踏青未得游人见，烟日遮藏待使君。",
        "dynasty": "宋",
        "collection_info": null
    },
    {
        "title": "和济叔城上数篇 柏",
        "author": "彭汝砺",
        "content": "落尽桃花梅子英，一枝霜雪自光荣。\n猛怜夜月纷纷影，频听秋风细细声。",
        "dynasty": "宋",
        "collection_info": null
    },
    {
        "title": "和济叔城上数篇 芙蓉",
        "author": "彭汝砺",
        "content": "春风桃李绣朱阑，更插芙蓉待薄寒。\n花萼未成驺从起，异时空作憩棠看。",
        "dynasty": "宋",
        "collection_info": null
    },
    {
        "title": "侍亲游池有感寄伯兄时伯兄下第南归",
        "author": "彭汝砺",
        "content": "身世几何长百忧，尘埃相望转悠悠。\n移尊稍欲临池饮，眼看波涛泪亦流。",
        "dynasty": "宋",
        "collection_info": null
    },
    {
        "title": "答佛印语",
        "author": "彭汝砺",
        "content": "十方同是一空虚，饮啄随时祇自如。\n旧日事来长是笑，而今和笑没工夫。",
        "dynasty": "宋",
        "collection_info": null
    },
    {
        "title": "与佛印夜坐",
        "author": "彭汝砺",
        "content": "纱帽筇枝鬓髮苍，笑谈中夜共寒缸。\n诸人不用称居士，我是彭公不姓庞。",
        "dynasty": "宋",
        "collection_info": null
    },
    {
        "title": "宿圆通寄佛印",
        "author": "彭汝砺",
        "content": "丈室灯寒夜未眠，竹间流水听涓涓。\n试看石耳峰头月，何似云居天上圆。",
        "dynasty": "宋",
        "collection_info": null
    },
    {
        "title": "次友人韵  其一",
        "author": "彭汝砺",
        "content": "朝车暮马走尘埃，眼疾昏眵洗不开。\n门外柳阴清似水，十分留着待公来。",
        "dynasty": "宋",
        "collection_info": null
    },
    {
        "title": "次友人韵  其二",
        "author": "彭汝砺",
        "content": "丁宁风伯莫相催，莫放船头容易开。\n更语水边鱼与雁，不妨日日寄书来。",
        "dynasty": "宋",
        "collection_info": null
    },
    {
        "title": "次友人韵  其三",
        "author": "彭汝砺",
        "content": "新诗清劲何所似，祇似金鎞刮眼开。\n流水上同知者乐，好风知是故人来。",
        "dynasty": "宋",
        "collection_info": null
    },
    {
        "title": "次友人韵  其四",
        "author": "彭汝砺",
        "content": "不但离肠夜九回，眉头十日不曾开。\n田园愈更不胜说，忆赋渊明归去来。",
        "dynasty": "宋",
        "collection_info": null
    },
    {
        "title": "和佛印",
        "author": "彭汝砺",
        "content": "黄昏云散山山雨，优钵花开处处春。\n宝塔寻常凌宇宙，灵坛咫尺觐星辰。",
        "dynasty": "宋",
        "collection_info": null
    },
    {
        "title": "送云居佛印禅师诗五首并偈  其一",
        "author": "彭汝砺",
        "content": "稍涉诸方问所归，自怜三十七年非。\n师言本自无非处，浑是真如第一机。",
        "dynasty": "宋",
        "collection_info": null
    },
    {
        "title": "送云居佛印禅师诗五首并偈  其二",
        "author": "彭汝砺",
        "content": "禅师谈实不谈虚，亦有文章水不如。\n自说金鎞元不用，谁云价重百车渠。",
        "dynasty": "宋",
        "collection_info": null
    },
    {
        "title": "送云居佛印禅师诗五首并偈  其三",
        "author": "彭汝砺",
        "content": "翠藤老木抱千山，行色归心各等闲。\n恰似白云多自在，不同飞鸟倦知还。",
        "dynasty": "宋",
        "collection_info": null
    },
    {
        "title": "送云居佛印禅师诗五首并偈  其四",
        "author": "彭汝砺",
        "content": "细磨密衲作袈裟，曲水遥岑宛转花。\n海外梯航输佛土，日边缄鐍赐禅家。",
        "dynasty": "宋",
        "collection_info": null
    },
    {
        "title": "送云居佛印禅师诗五首并偈  其五",
        "author": "彭汝砺",
        "content": "百花众宝细庄严，不是青州旧布衫。\n满载天香浮远水，遥分春色下层岩。",
        "dynasty": "宋",
        "collection_info": null
    },
    {
        "title": "送云居佛印禅师诗五首并偈  其六",
        "author": "彭汝砺",
        "content": "佛印电目海潮音，貌古瘦瘁如孤松。\n心已了达诸佛相，酬酢纵横无滞碍。\n以大慈悲为演说，登阐沈幽度众生。\n至第一义而不传，而无一义不传者。\n我今焚香讚叹礼，十方国土即闻知。\n愿师与我及众生，一切长在真实地。",
        "dynasty": "宋",
        "collection_info": null
    },
    {
        "title": "熙宁丁巳蜡祭致斋玉津东园雪中与监礼莘老学士同游西园  其一",
        "author": "彭汝砺",
        "content": "上苑亭台看雪飞，清寒十倍胜常时。\n腊深梅蕊争先出，风急杨花忽倒吹。",
        "dynasty": "宋",
        "collection_info": null
    },
    {
        "title": "熙宁丁巳蜡祭致斋玉津东园雪中与监礼莘老学士同游西园  其二",
        "author": "彭汝砺",
        "content": "地禁蛟龙藏玉宇，天寒鳬雁浴瑶池。\n人间合有丰年颂，不祇梁园漫赋诗。",
        "dynasty": "宋",
        "collection_info": null
    },
    {
        "title": "熙宁丁巳蜡祭致斋玉津东园雪中与监礼莘老学士同游西园  其三",
        "author": "彭汝砺",
        "content": "天上春风破雪回，好花万点斗先开。\n情知岁有元丰瑞，合得君王暇日来。",
        "dynasty": "宋",
        "collection_info": null
    },
    {
        "title": "熙宁丁巳蜡祭致斋玉津东园雪中与监礼莘老学士同游西园  其四",
        "author": "彭汝砺",
        "content": "落雪纵横映步趋，分明身世在蓬壶。\n天家自与人间别，祇种琼花十万株。",
        "dynasty": "宋",
        "collection_info": null
    },
    {
        "title": "熙宁丁巳蜡祭致斋玉津东园雪中与监礼莘老学士同游西园  其五",
        "author": "彭汝砺",
        "content": "艺祖不嫌宫室卑，神孙今不剪茅茨。\n太平风俗终还厚，长似唐虞夏禹时。",
        "dynasty": "宋",
        "collection_info": null
    },
    {
        "title": "熙宁丁巳蜡祭致斋玉津东园雪中与监礼莘老学士同游西园  其六",
        "author": "彭汝砺",
        "content": "飘飘亭观贴云浮，知是蓬瀛第几洲。\n天子焦劳游乐少，池台鱼鸟自悠悠。",
        "dynasty": "宋",
        "collection_info": null
    },
    {
        "title": "北轩",
        "author": "彭汝砺",
        "content": "浮萍满载江湖兴，翠柏长闻金石音。\n丈室寥寥尘外事，相看真不异山林。",
        "dynasty": "宋",
        "collection_info": null
    },
    {
        "title": "丈室",
        "author": "彭汝砺",
        "content": "一似维摩万丈居，俱无未足亦无余。\n忘言自看恒沙水，却笑临川苦羡鱼。",
        "dynasty": "宋",
        "collection_info": null
    },
    {
        "title": "碧芦",
        "author": "彭汝砺",
        "content": "碧芦满眼送清秋，潇洒怜君似退休。\n一夜高风摇翠玉，五湖归梦落渔舟。",
        "dynasty": "宋",
        "collection_info": null
    },
    {
        "title": "仲至迁居同曹家西巷在蔡湖之北也  其一",
        "author": "彭汝砺",
        "content": "不是山林非市朝，槐阴满眼送萧条。\n公行已在青云上，乃肯吾邻共寂寥。",
        "dynasty": "宋",
        "collection_info": null
    },
    {
        "title": "仲至迁居同曹家西巷在蔡湖之北也  其二",
        "author": "彭汝砺",
        "content": "里巷吾真孟母邻，虀盐知不笑清贫。\n风云祇恐公飞去，那肯淹留寂寞滨。",
        "dynasty": "宋",
        "collection_info": null
    },
    {
        "title": "仲至迁居同曹家西巷在蔡湖之北也  其三",
        "author": "彭汝砺",
        "content": "陋巷本非朝市喧，亦无车马到吾门。\n清风对客忘朱夏，流水令人思故园。\n道曲柳阴低白昼，天涯月色照黄昏。\n一官彼此多闲暇，万事从容欲细论。",
        "dynasty": "宋",
        "collection_info": null
    },
    {
        "title": "和元忠早春",
        "author": "彭汝砺",
        "content": "雨细风开草叶长，烟深日着柳梢黄。\n幽人对物心千里，玉麈朱弦宝鸭香。",
        "dynasty": "宋",
        "collection_info": null
    },
    {
        "title": "和初夏",
        "author": "彭汝砺",
        "content": "浅水池塘莲叶香，红尘道路柳阴长。\n黄梅雨裛栏干湿，翠柏风吹襟袖凉。",
        "dynasty": "宋",
        "collection_info": null
    },
    {
        "title": "答云居佛印禅师",
        "author": "彭汝砺",
        "content": "江湖范蠡扁舟上，巾履维摩丈室中。\n每爱师如莲出水，却嗟予作鸟窥笼。",
        "dynasty": "宋",
        "collection_info": null
    },
    {
        "title": "奉使丹阳途中杂言",
        "author": "彭汝砺",
        "content": "黄鸟频来傍水飞，杜鹃何故向人啼。\n短亭尚见临漳在，新水苍茫路欲迷。",
        "dynasty": "宋",
        "collection_info": null
    },
    {
        "title": "北风",
        "author": "彭汝砺",
        "content": "北望南淮云更遮，别离始觉路为赊。\n深林青杏还争熟，浅水红莲亦自花。",
        "dynasty": "宋",
        "collection_info": null
    },
    {
        "title": "夏景",
        "author": "彭汝砺",
        "content": "朱明犹自有春天，野色逢迎定洒然。\n蕉叶莫虚停酒盏，杏花频委寄诗笺。",
        "dynasty": "宋",
        "collection_info": null
    },
    {
        "title": "浮云",
        "author": "彭汝砺",
        "content": "定向邮亭梦渚亭，天凉莫放酒魂醒。\n浮云不出月明白，急雨忽来天晦冥。",
        "dynasty": "宋",
        "collection_info": null
    },
    {
        "title": "感怀",
        "author": "彭汝砺",
        "content": "白头朱绂照银鱼，自笑名涂底屈纡。\n见说近来隆简素，高飞万里看鹏图。",
        "dynasty": "宋",
        "collection_info": null
    },
    {
        "title": "咏柳",
        "author": "彭汝砺",
        "content": "柳色溪头相照深，诗翁收拾寄清吟。\n晚风吹散千丝缕，巧繫游人夜夜心。",
        "dynasty": "宋",
        "collection_info": null
    },
    {
        "title": "榆钱",
        "author": "彭汝砺",
        "content": "林外溪头榆荚钱，风吹箇箇一般圆。\n浑疑萍叶轻分去，恰似苔花碎接连。",
        "dynasty": "宋",
        "collection_info": null
    },
    {
        "title": "与广汉舜山寺分题得申字",
        "author": "彭汝砺",
        "content": "溪山幽隠一闲身，憔悴今随逆旅尘。\n南国浸辽愁似织，北音不至别如新。",
        "dynasty": "宋",
        "collection_info": null
    },
    {
        "title": "鸣佩",
        "author": "彭汝砺",
        "content": "鸣佩即朝天北阙，杖藜且徧水云山。\n周爰所得知无限，更有新诗满箧还。",
        "dynasty": "宋",
        "collection_info": null
    },
    {
        "title": "和都官看雪  其一",
        "author": "彭汝砺",
        "content": "孤城带雪望天涯，潇洒风情自一家。\n景物尚嗟春意满，雨枝零落不成花。",
        "dynasty": "宋",
        "collection_info": null
    },
    {
        "title": "和都官看雪  其二",
        "author": "彭汝砺",
        "content": "朔风吹雪落云端，腊意春容尽苦寒。\n收拾浊醪成一醉，怅无丝竹借余欢。",
        "dynasty": "宋",
        "collection_info": null
    },
    {
        "title": "梅子",
        "author": "彭汝砺",
        "content": "道上人家梅子枝，背春还復叶离离。\n诗翁触物俱归思，不用风前叫子规。",
        "dynasty": "宋",
        "collection_info": null
    },
    {
        "title": "浮沤",
        "author": "彭汝砺",
        "content": "物物自然非所忧，笑君嘆息及浮沤。\n恨无清丽惊人句，尽破凄凉满目愁。",
        "dynasty": "宋",
        "collection_info": null
    },
    {
        "title": "藏舟浦",
        "author": "彭汝砺",
        "content": "花明肥上藏舟浦，水照淮边梦蝶台。\n千里悠悠各春色，可嗟无计共尊罍。",
        "dynasty": "宋",
        "collection_info": null
    },
    {
        "title": "愁思岭",
        "author": "彭汝砺",
        "content": "少狂千兔秃诗毫，醉看真珠酒滴槽。\n白首不堪论往事，清尊祇可慰徒劳。",
        "dynasty": "宋",
        "collection_info": null
    },
    {
        "title": "板桥",
        "author": "彭汝砺",
        "content": "西山曲折北溪横，百里中无十里平。\n道路雨余多可喜，高田一半有秋成。",
        "dynasty": "宋",
        "collection_info": null
    },
    {
        "title": "和仲子中谢寄福州荔圆",
        "author": "彭汝砺",
        "content": "五月南州荔子花，道山杳霭路歧赊。\n谁将长乐陈生笔，写寄于陵仲子家。",
        "dynasty": "宋",
        "collection_info": null
    },
    {
        "title": "琴渚",
        "author": "彭汝砺",
        "content": "自有澄波照眼明，偶题琴渚亦强名。\n今君应得弦歌趣，愿听渔樵一曲成。",
        "dynasty": "宋",
        "collection_info": null
    },
    {
        "title": "子育见冰开因去雄州南池想亦泮矣",
        "author": "彭汝砺",
        "content": "应是南湖冰已开，云中想见小蓬莱。\n东君且莫催花发，留待朱颜使者来。",
        "dynasty": "宋",
        "collection_info": null
    },
    {
        "title": "到雄州不得家书",
        "author": "彭汝砺",
        "content": "马头不是病风埃，相别相望眼不开。\n祇有瓦桥书可附，何缘不寄一声来。",
        "dynasty": "宋",
        "collection_info": null
    },
    {
        "title": "马上据鞍熟睡",
        "author": "彭汝砺",
        "content": "横槊赋诗人健杀，据鞍着睡我閒生。\n芭蕉居士身犹健，蝴蝶庄周梦不成。",
        "dynasty": "宋",
        "collection_info": null
    },
    {
        "title": "再和子育",
        "author": "彭汝砺",
        "content": "殊方无处问平安，怅望衡阳雁未还。\n归马不知山远近，北山未尽过南山。",
        "dynasty": "宋",
        "collection_info": null
    },
    {
        "title": "妇人面涂黄而吏告以为瘴疾问云谓佛粧也",
        "author": "彭汝砺",
        "content": "有女夭夭称细娘，真珠络髻面涂黄。\n华人怪见疑为瘴，墨吏矜夸是佛粧。",
        "dynasty": "宋",
        "collection_info": null
    },
    {
        "title": "望云岭自古北口五十里至岭上南北使者各置酒三盏乃行  其一",
        "author": "彭汝砺",
        "content": "今日日如昨日日，北方月似南方月。\n天地万物同一视，光明岂復华夷别。\n更远小人褊心肝，心肝咫尺分胡越。",
        "dynasty": "宋",
        "collection_info": null
    },
    {
        "title": "望云岭自古北口五十里至岭上南北使者各置酒三盏乃行  其二",
        "author": "彭汝砺",
        "content": "投老不堪行路难，衰迟久合老田间。\n雪霜一意催蓬鬓，尘𡏖多方污病颜。",
        "dynasty": "宋",
        "collection_info": null
    },
    {
        "title": "望云岭自古北口五十里至岭上南北使者各置酒三盏乃行  其三",
        "author": "彭汝砺",
        "content": "白首功名意已阑，正如飞鸟倦知还。\n苍茫杳霭云深处，说是燕然旧勒山。",
        "dynasty": "宋",
        "collection_info": null
    },
    {
        "title": "望云岭自古北口五十里至岭上南北使者各置酒三盏乃行  其四",
        "author": "彭汝砺",
        "content": "朱颜使者黄金带，铁面将军紫罽袍。\n会道因缘非一日，忘怀彼是即忘劳。",
        "dynasty": "宋",
        "collection_info": null
    },
    {
        "title": "望云岭自古北口五十里至岭上南北使者各置酒三盏乃行  其五",
        "author": "彭汝砺",
        "content": "五更风雪霁层霄，残月寒星共泬寥。\n道路长如之字转，胡人能以近为遥。",
        "dynasty": "宋",
        "collection_info": null
    },
    {
        "title": "记使人语呈子开侍郎深之学士二兄",
        "author": "彭汝砺",
        "content": "往来道路好歌谣，不问南朝与北朝。\n但愿千年更万岁，欢娱长祇似今朝。",
        "dynasty": "宋",
        "collection_info": null
    },
    {
        "title": "黎阳大佛高七十尺和颖叔侍郎韵",
        "author": "彭汝砺",
        "content": "百千妙法寄微尘，更向人间见大身。\n何怪黎阳七十尺，当时广倍百由旬。",
        "dynasty": "宋",
        "collection_info": null
    },
    {
        "title": "途中作",
        "author": "彭汝砺",
        "content": "清晨四句偈，午夜一炉香。\n有见即心境，无时非道场。\n华夷初一致，彼是两兼忘。",
        "dynasty": "宋",
        "collection_info": null
    },
    {
        "title": "记京中伶人口号",
        "author": "彭汝砺",
        "content": "伶人作语近初筵，南北生灵共一天。\n祝愿官家千万岁，年年欢好似今年。",
        "dynasty": "宋",
        "collection_info": null
    },
    {
        "title": "再和子育韵  其一",
        "author": "彭汝砺",
        "content": "使者东来说契丹，翠舆却似上京还。\n绣旗铁甲兵三万，昨夜先朝木叶山。",
        "dynasty": "宋",
        "collection_info": null
    },
    {
        "title": "再和子育韵  其二",
        "author": "彭汝砺",
        "content": "日夜归心折大刀，羔裘貂鼠岂无袍。\n利名毕竟拟何用，身世由来空自劳。",
        "dynasty": "宋",
        "collection_info": null
    },
    {
        "title": "再和子育韵  其三",
        "author": "彭汝砺",
        "content": "玉立风生供奉班，少时绿髮照行间。\n今时大半成霜雪，莫把青铜照面看。",
        "dynasty": "宋",
        "collection_info": null
    },
    {
        "title": "再和子育韵  其四",
        "author": "彭汝砺",
        "content": "朔风吹雪着人寒，行尽千山復万山。\n旅思乡愁两无奈，不须诗债更相关。",
        "dynasty": "宋",
        "collection_info": null
    },
    {
        "title": "再和子育韵  其五",
        "author": "彭汝砺",
        "content": "夜寒灯火照长宵，祇有尘编慰寂寥。\n南北可怜身泛泛，梦归亦苦路遥遥。",
        "dynasty": "宋",
        "collection_info": null
    },
    {
        "title": "长垣路中寄同官",
        "author": "彭汝砺",
        "content": "七千余里未百里，一百二程今两程。\n更远此身须会到，长垣明日是危城。",
        "dynasty": "宋",
        "collection_info": null
    },
    {
        "title": "晚风",
        "author": "彭汝砺",
        "content": "晚风吹月上天涯，一夜光寒独自知。\n始信花开俱有意，可言云淡独无思。",
        "dynasty": "宋",
        "collection_info": null
    },
    {
        "title": "次文渊兄韵",
        "author": "彭汝砺",
        "content": "风雨正开棠棣枝，尘埃復隔老莱衣。\n南北分人心欲碎，不堪频望白云飞。",
        "dynasty": "宋",
        "collection_info": null
    },
    {
        "title": "同文渊夜坐怀伯兄",
        "author": "彭汝砺",
        "content": "月外征鸿自北飞，溪边流水亦东归。\n相思欲往还多畏，自笑浮生事事非。",
        "dynasty": "宋",
        "collection_info": null
    },
    {
        "title": "寒食日李卿仲求宴芝山刘丞子先以诗献李卿坐客皆和",
        "author": "彭汝砺",
        "content": "急雨不闻枝上鶑，春风祇度管弦声。\n花梢日拥千兵出，柳叶低遮五马行。",
        "dynasty": "宋",
        "collection_info": null
    },
    {
        "title": "清明之游子先不与仲求有诗寄之使某次韵  其一",
        "author": "彭汝砺",
        "content": "天上归鸿林外鶑，去留各自有离声。\n须知野竹山花拙，不会迟留县尹行。",
        "dynasty": "宋",
        "collection_info": null
    },
    {
        "title": "清明之游子先不与仲求有诗寄之使某次韵  其二",
        "author": "彭汝砺",
        "content": "谁学枝头百啭鶑，故临风作断肠声。\n欲迟游骑从容住，还惜征车取次行。",
        "dynasty": "宋",
        "collection_info": null
    },
    {
        "title": "汴上呈祖道  其一",
        "author": "彭汝砺",
        "content": "扁舟日夜去程谙，道路应须笑我贪。\n月照病身犹汴北，风吹归梦已江南。",
        "dynasty": "宋",
        "collection_info": null
    },
    {
        "title": "汴上呈祖道  其二",
        "author": "彭汝砺",
        "content": "扁舟暮宿水声中，梦入沧浪狎钓翁。\n柳叶繫船留夜月，芦花吹笛倚秋风。",
        "dynasty": "宋",
        "collection_info": null
    },
    {
        "title": "和祖道京淮道中",
        "author": "彭汝砺",
        "content": "马头一日对青山，万里归心插羽翰。\n暮雨晚晴风转急，京淮亦自苦春寒。",
        "dynasty": "宋",
        "collection_info": null
    },
    {
        "title": "和祖道募耕者赴西北",
        "author": "彭汝砺",
        "content": "朝廷今日重农耕，劝募招怀有度程。\n四海田畴须垦闢，万箱菽粟看流行。",
        "dynasty": "宋",
        "collection_info": null
    },
    {
        "title": "舟中载芍药数本  其一",
        "author": "彭汝砺",
        "content": "数枝分得广陵春，行李相看意亦亲。\n风急吹香浑似旧，露浓染色更争新。",
        "dynasty": "宋",
        "collection_info": null
    },
    {
        "title": "舟中载芍药数本  其二",
        "author": "彭汝砺",
        "content": "御衣黄淡名先贵，襭子红多格已尘。\n归去欲为图画看，却嗟无似赵昌人。",
        "dynasty": "宋",
        "collection_info": null
    },
    {
        "title": "和颖叔游宗华并一绝奉呈",
        "author": "彭汝砺",
        "content": "回环万竹锁烟霞，步履迟留问故家。\n我向利名心最薄，青云合得旧生涯。",
        "dynasty": "宋",
        "collection_info": null
    },
    {
        "title": "和游双泉  其一",
        "author": "彭汝砺",
        "content": "投明一雨见年丰，此乐知君与我同。\n左右水声长不绝，却疑身在钓船中。",
        "dynasty": "宋",
        "collection_info": null
    },
    {
        "title": "和游双泉  其二",
        "author": "彭汝砺",
        "content": "薄疑身世近蟾宫，步武虚凉在在同。\n山色远追诗句上，泉声双落酒巵中。",
        "dynasty": "宋",
        "collection_info": null
    },
    {
        "title": "和游双泉  其三",
        "author": "彭汝砺",
        "content": "松柏疏疏吹晚风，清凉分与众人同。\n泉声出自尘埃外，更在千崖万壑中。",
        "dynasty": "宋",
        "collection_info": null
    },
    {
        "title": "过石头镇寄文渊  其一",
        "author": "彭汝砺",
        "content": "夕阳却度石头溪，万事伤怀欲泪垂。\n谢氏游山行着屐，严公送酒立还诗。",
        "dynasty": "宋",
        "collection_info": null
    },
    {
        "title": "过石头镇寄文渊  其二",
        "author": "彭汝砺",
        "content": "容颜不少如前日，景物犹多似旧时。\n匹马瞻相无尽意，双泉想像不胜悲。",
        "dynasty": "宋",
        "collection_info": null
    },
    {
        "title": "西山道中",
        "author": "彭汝砺",
        "content": "行尽钟陵西北山，篮舆恣意取峰峦。\n明朝未必无风雨，便泼浮云子细看。",
        "dynasty": "宋",
        "collection_info": null
    },
    {
        "title": "临江驿中庭有大柏因寄颖叔",
        "author": "彭汝砺",
        "content": "林麓山头屋数椽，中庭翠柏上参天。\n庙廊岂不须梁栋，偶置荒幽亦偶然。",
        "dynasty": "宋",
        "collection_info": null
    },
    {
        "title": "永兴道中有感",
        "author": "彭汝砺",
        "content": "古人何计亦何思，世俗纷纷错自疑。\n天地百年俱梦幻，可能于尔较毫丝。",
        "dynasty": "宋",
        "collection_info": null
    },
    {
        "title": "承示及寄提举大丞相高韵大丞有三点明星半轮月之句因次元韵",
        "author": "彭汝砺",
        "content": "三星半月露孤圆，天地秋深夜气闲。\n光遍三千大千界，即非内外及中间。",
        "dynasty": "宋",
        "collection_info": null
    },
    {
        "title": "舟行",
        "author": "彭汝砺",
        "content": "长恨城中不见山，舟行饱满看孱颜。\n数家樵舍波澜上，十里钟陵烟霭间。",
        "dynasty": "宋",
        "collection_info": null
    },
    {
        "title": "雨霁",
        "author": "彭汝砺",
        "content": "荷花十丈出尘埃，鸥鸟双飞近酒杯。\n雨霁黄云收拾尽，青山还会逐人来。",
        "dynasty": "宋",
        "collection_info": null
    },
    {
        "title": "月夜",
        "author": "彭汝砺",
        "content": "江湖秋夜月纷纷，溪水吹风作簟纹。\n渔父疑如傲世者，孤舟吹笛入青云。",
        "dynasty": "宋",
        "collection_info": null
    },
    {
        "title": "宿舒州境上",
        "author": "彭汝砺",
        "content": "江淮五月水涵涵，稍繫扁舟宿翠岚。\n半夜月明风转北，五湖归思满双帆。",
        "dynasty": "宋",
        "collection_info": null
    },
    {
        "title": "雨中望皖公山不见因寄提举马大丞  其一",
        "author": "彭汝砺",
        "content": "泊舟欲近皖公山，山在青云烟雨间。\n苍翠不容尘俗见，祇应留着待公还。",
        "dynasty": "宋",
        "collection_info": null
    },
    {
        "title": "雨中望皖公山不见因寄提举马大丞  其二",
        "author": "彭汝砺",
        "content": "啼猿飞鹤近孱颜，想见仙翁步孱还。\n贾谊行须对宣室，谢安未用忆东山。",
        "dynasty": "宋",
        "collection_info": null
    },
    {
        "title": "运使仲谋去年冬入钟陵后八日予有鄱阳之行至仲春壬子归后七日仲谋有庐陵之行至孟夏戊申归前端午一日予有丹阳之行书呈运使仲谋丈",
        "author": "彭汝砺",
        "content": "游从每笑未经旬，祇有为僚分已亲。\n自古论交何待久，白头往往却如新。",
        "dynasty": "宋",
        "collection_info": null
    },
    {
        "title": "寒芦",
        "author": "彭汝砺",
        "content": "长芦一片倚江皋，迭叶低枝压怒涛。\n晚雾蔽云寒惨淡，晚风吹雨急萧骚。",
        "dynasty": "宋",
        "collection_info": null
    },
    {
        "title": "泊真州新河亭",
        "author": "彭汝砺",
        "content": "鬓毛垂雪欲毵毵，道路风波老不堪。\n繫缆短亭聊自慰，青山数点见江南。",
        "dynasty": "宋",
        "collection_info": null
    },
    {
        "title": "游真州东园惜其将废运使兵部子正近止因寄小诗  其一",
        "author": "彭汝砺",
        "content": "欢声忽自满江淮，知是公车匪日来。\n霖雨会当苏岁旱，熏风正欲长民财。",
        "dynasty": "宋",
        "collection_info": null
    },
    {
        "title": "游真州东园惜其将废运使兵部子正近止因寄小诗  其二",
        "author": "彭汝砺",
        "content": "公才酬酢有余闲，六路从容指顾间。\n仁泽但令民共乐，不妨清赏遍江山。",
        "dynasty": "宋",
        "collection_info": null
    },
    {
        "title": "游真州东园惜其将废运使兵部子正近止因寄小诗  其三",
        "author": "彭汝砺",
        "content": "不见当年花木春，丹青台榭欲荆榛。\n簿书到日应无事，会与江山作主人。",
        "dynasty": "宋",
        "collection_info": null
    },
    {
        "title": "游真州东园惜其将废运使兵部子正近止因寄小诗  其四",
        "author": "彭汝砺",
        "content": "渌水荷花一片开，池塘终日少尘埃。\n鸬鷀鸂鶒无穷喜，总拟将迎画舫来。",
        "dynasty": "宋",
        "collection_info": null
    },
    {
        "title": "登山亭",
        "author": "彭汝砺",
        "content": "孤亭迭石入云间，尽见江南近北山。\n羁旅此身长扰扰，不如飞鸟会知还。",
        "dynasty": "宋",
        "collection_info": null
    },
    {
        "title": "移舟泊通济亭",
        "author": "彭汝砺",
        "content": "隔溪杨柳绿毵毵，晚色迟迟认夕岚。\n细细乱山浑不见，渔灯数点照沙南。",
        "dynasty": "宋",
        "collection_info": null
    },
    {
        "title": "张君父归家有感",
        "author": "彭汝砺",
        "content": "河可以竭山可徙，我翁不归行不已。\n三往三復翁归止，翁行尚壮今老矣。\n儿昔未生今壮齿。",
        "dynasty": "宋",
        "collection_info": null
    },
    {
        "title": "简王大丞",
        "author": "彭汝砺",
        "content": "我看繁剧频搔首，君赋才名亦异常。\n尚有闲襟寻水石，更当佳句梦池塘。\n松苗自合分高下，鳬鹤天教有短长。\n徐上青云犹未晚，可无音问及沧浪。",
        "dynasty": "宋",
        "collection_info": null
    },
    {
        "title": "巢燕初至",
        "author": "彭汝砺",
        "content": "一双掠水燕来初，万点飞花社雨余。\n辛苦成来君莫破，从来吾亦爱吾庐。",
        "dynasty": "宋",
        "collection_info": null
    },
    {
        "title": "予十一月甲申以使来武冈坐茅茨之室逼闾阎之陋无故人往来之乐怀羁旅不足之情于是有游古山之寺在县西十五里而山水俊拔深秀亦有可爱者因留置酒抵暮还驿而作是诗",
        "author": "彭汝砺",
        "content": "淡日沙村晚，霜晴溪路遥。\n蛮人瞻虎节，田父看星轺。\n使指勤咨问，君恩费养调。\n畏途谙跋涉，遗策问蒭荛。\n腊近云长暝，春迟雪未消。\n远空低幕帟，迭嶂露琼瑶。\n板屋谁家舍，茅檐何处桥。\n梅香浮远水，藤古上重霄。\n细草眠黄犊，巅崖落皁雕。\n儿童晴出牧，妇女晚归樵。\n樵髻骑吹笛，斑衣行踏谣。\n封疆连五岭，习俗带三苗。\n狐鼠藏溪老，豺狼脱洞骄。\n今当蒙润泽，久已静氛妖。\n歌舞随乡地，耕桑托圣朝。\n威仪欣用夏，姓氏耻称猺。\n僧至不千里，寺名非一朝。\n小亭浮草莽，高阁出苕荛。\n泉细能沾润，峰危欲动摇。\n会观禅味足，还见讲花飘。\n茶泛波无迹，香深篆未消。\n远游贪物象，久客厌尘嚣。\n子美诗千首，渊明醉一瓢。\n倘来淹白昼，轻去恨连宵。\n野色随行李，滩声逐画桡。\n舄归烟漠漠，旌旋雨萧萧。\n淡月生昭旷，青灯照寂寥。\n岁时惟箭激，江海祇萍漂。\n洪井连庐阜，蒲山近斗杓。\n且从周梦去，莫作楚辞招。",
        "dynasty": "宋",
        "collection_info": null
    },
    {
        "title": "人日",
        "author": "彭汝砺",
        "content": "道衡人日独牵愁，南北胡为一处囚。\n学士诗成应属和，寿阳梅落殆神谋。\n醉思侍宴登丹殿，寒想开箱睹黑裘。\n佳句缤纷飞白雪，雪天宜饮亟来休。",
        "dynasty": "宋",
        "collection_info": null
    },
    {
        "title": "江花四首  其一",
        "author": "彭汝砺",
        "content": "江水挼蓝绿，江花泼火红。\n夕阳幽鸟下，浑似画屏中。",
        "dynasty": "宋",
        "collection_info": null
    },
    {
        "title": "江花四首  其二",
        "author": "彭汝砺",
        "content": "鸥鸟来何事，渔舟到亦迷。\n落花流更远，疑是武陵溪。",
        "dynasty": "宋",
        "collection_info": null
    },
    {
        "title": "江花四首  其三",
        "author": "彭汝砺",
        "content": "水近花逾碧，花临水更红。\n鸥飞锦城外，人立画屏中。",
        "dynasty": "宋",
        "collection_info": null
    },
    {
        "title": "江花四首  其四",
        "author": "彭汝砺",
        "content": "花丽水疑染，水清花欲燃。\n沧浪无限意，好在钓渔船。",
        "dynasty": "宋",
        "collection_info": null
    },
    {
        "title": "寄君时一章章四句二章章三句二章章五句  其一",
        "author": "彭汝砺",
        "content": "我治斯何，曰治吾身。\n我事斯何，曰事吾亲。",
        "dynasty": "宋",
        "collection_info": null
    },
    {
        "title": "寄君时一章章四句二章章三句二章章五句  其二",
        "author": "彭汝砺",
        "content": "我学未信，乃先从仕，孰云乎自治。",
        "dynasty": "宋",
        "collection_info": null
    },
    {
        "title": "寄君时一章章四句二章章三句二章章五句  其三",
        "author": "彭汝砺",
        "content": "我亲载老，不知乎养志，孰云乎善事。",
        "dynasty": "宋",
        "collection_info": null
    },
    {
        "title": "寄君时一章章四句二章章三句二章章五句  其四",
        "author": "彭汝砺",
        "content": "嗟嗟予季，言以讯予。\n有诗有书，是足与居。\n叔兮其归与。",
        "dynasty": "宋",
        "collection_info": null
    },
    {
        "title": "寄君时一章章四句二章章三句二章章五句  其五",
        "author": "彭汝砺",
        "content": "嗟嗟予季，歌以启予。\n有田有庐，亦可与娱。\n叔兮其归与。",
        "dynasty": "宋",
        "collection_info": null
    },
    {
        "title": "戏招史秘校",
        "author": "彭汝砺",
        "content": "画桡隠隠水中间，红粉相瞻几泪潸。\n行客自言归意乐，故人终惜别情难。\n羞惭俗吏浮生拙，叹息神仙一梦闲。\n漫拾酒杯留客住，春风抵死笑人悭。",
        "dynasty": "宋",
        "collection_info": null
    },
    {
        "title": "和济叔春日",
        "author": "彭汝砺",
        "content": "青衫日日逐埃尘，风雨今朝重惜春。\n幽鸟数声还近节，落花万片正愁人。\n十分润泽生东亩，一丈波涛长旧津。\n欲踏泥涂上城角，纷纷草色细如茵。",
        "dynasty": "宋",
        "collection_info": null
    },
    {
        "title": "偶与诚之小饮翌日以诗谢之",
        "author": "彭汝砺",
        "content": "相对春风共酒樽，盘蔬取次得清欢。\n风吹一鹤归天上，雪压孤松见岁寒。\n论极不知空肺腑，交成应许缀金兰。\n明时更听王阳仕，洗手思弹贡禹冠。",
        "dynasty": "宋",
        "collection_info": null
    },
    {
        "title": "送致政大夫伯常自洛抵襄归郢中旧居续赋诗拜送",
        "author": "彭汝砺",
        "content": "投𣀅全家住白云，地幽鸡犬亦无尘。\n新成元结垂柏翠，旧有渊明漉酒巾。\n汉上更须呼水镜，郢中疑復继阳春。\n归帆见说如云去，梦断江湖一钓纶。",
        "dynasty": "宋",
        "collection_info": null
    },
    {
        "title": "依韵和毅夫新栽梅花",
        "author": "陆佃",
        "content": "谁赋梅花诗，拟继三百五。\n昔闻林居士，幽栖贲岩坞。\n琼章虽在人，玉树已埋土。\n湖山今寂寥，五云谩无雨。\n夫君擅文章，颇以诗自许。\n芬芳春草生，光芒夜珠吐。\n人间再生岛，名在诗书圃。\n锦囊贮西施，佳丽生百妩。\n翱翔道家山，文采动人主。\n阳春定能和，白华应可补。\n后生谁敢当，柏直口尚乳。\n老夫幸未疲，腰剑犹能舞。",
        "dynasty": "宋",
        "collection_info": null
    },
    {
        "title": "赠王君仪",
        "author": "陆佃",
        "content": "尝思孔子昔在世，门生弟子三千人。\n大哉卷舒圣人道，弦歌讲诵邹鲁滨。\n立身非以利欲诱，至诚惟学义与仁。\n雍容德艺愈磨厉，烜赫光辉弥日新。\n追尘力行慕汲汲，忘疲善诱思循循。\n外荣岂就卿相位，内乐惟知探道真。\n所以万世作师法，望之仰之如北辰。\n吾尝苦爱孟子语，渊源事业醇乎醇。\n得君达欲善天下，陋巷穷惟周一身。\n当时举世谓迂阔，进退何妨吾屈伸。\n纷纷流俗何足託，以道优游能自遵。\n瞥然顾彼万钟禄，有如聚散空中云。\n乃知君子所为学，志将忧道不忧贫。\n君仪建德一儒士，笃学沧溟陶粹纯。\n年强有志闢邪说，气壮力苦锄荆榛。\n放出森森梓杞材，秀枝烂漫敷青春。\n读书侵暮即然烛，为文夜坐常达晨。\n谁悯颜瓢啖藜藿，自怜范甑生埃尘。\n每云外物未尝恤，披卷动能经累旬。\n有时挥笔泻霖雨，但闻霹雳飞车轮。\n云开雾散却晴霁，清风淅淅无纤尘。\n佳花美木竞妍秀，高山远岫皆嶙峋。\n有时高谈倾耳听，又如天马超昆崙。\n回顾驽骀百千辈，疲筋竭力安可羣。\n我嗟才识顽且鄙，书斋日得相依亲。\n勤勤顾子能如此，固宜使人长书绅。",
        "dynasty": "宋",
        "collection_info": null
    },
    {
        "title": "依韵和孙勉教授",
        "author": "陆佃",
        "content": "汝阴先生学虽兴，官职冷静真如冰。\n门前鸟雀可罗网，甑中埃墨随炊蒸。\n收拾人才妙长养，落笔虽误犹成蝇。\n至于败羣亦不受，画脂徒费知难凝。\n从来说详富学海，发挥春秋破晻暧。\n仲舒玉杯足瑕颣，中散珠船不光彩。\n着书固知非一日，作诗又欲重千载。\n公卿争迎为上客，信知淮楚文章伯。\n应许曹参避正堂，未甘贾谊虚前席。\n男儿富贵固有时，如何宦达微愆期。\n衮衣绣裳毕竟在，祇是即今髭鬓改。\n平生耿介性不容，凛凛劲节凌秋风。\n金华中丞最称赏，惜也未老先龙钟。\n去人阖棺命云促，浮生瞬息风中烛。\n华萼飘零不得归，涕泪数行悲手足。\n顾予未放雪满颠，乞得清颍如升仙。\n喜闻故人在学校，宛若见面初开笺。\n扬州骑鹤未足羡，便欲共醉花中间。\n西湖风景事事好，不似吴越惟无山。\n海棠方恨我来迟，君欲归去将何之。\n期向圣时同尽瘁，况復交情淡如水。\n他年若和傅说羹，免使盐梅鼎颠趾。",
        "dynasty": "宋",
        "collection_info": null
    },
    {
        "title": "依韵和李知刚黄安见示",
        "author": "陆佃",
        "content": "蒋山鳞鬣苍嵯峨，参伐可扪斗可摩。\n建康开府占形胜，千樯万舳来江艖。\n忆昨司空驻千骑，与人倾盖肠无他。\n有时偃蹇枕书卧，忽地起走仍吟哦。\n诸生横经饱余论，宛若茂草生陵阿。\n发挥形声解奇字，岂但晚学池中鹅。\n余初闻风裹粮走，愿就秦扁医沈疴。\n登堂一见便称许，暴之秋阳濯江沱。\n夜深归来学舍冷，鼓吹有蛙更闻鼍。\n曾参捉襟肘屡见，回也箪食倾瓢蠡。\n谁云寒儒偶遭遇，驰道马疾摇鸣珂。\n因缘乞郡得金印，关吏虽识难谁何。\n迩来二纪世已换，仙棋一局真烂柯。\n孔林父子久同葬，谢安墩在空坡陀。\n顾瞻思贤有仪象，挂壁未去聊随梭。\n中年触绪易感慨，頼有二子相经过。\n陇西家儿信奇伟，美玉在岩珠在波。\n惭非冰清託之女，亭亭松柏垂茑萝。\n黄生初来似蚕蠋，被丝缠裹今成蛾。\n磨砻爪距擅场屋，拟与羣俊争殊科。\n惟黄与李岂易得，一二自抵三千多。\n回思争雄六战国，竞致宾客寻干戈。\n黄金筑台礼郭隗，玉盘进手延荆轲。\n鸡鸣狗盗何足数，虽欲定霸终蹉跎。\n大哉皇宋圣人出，日月双丽君臣和。\n岁时金穰玉烛润，纪功泰山崖可磨。\n平生慷慨慕荆国，自誓中立无邪颇。\n异时与子共勋业，请效夔契赓尧歌。",
        "dynasty": "宋",
        "collection_info": null
    },
    {
        "title": "登塔",
        "author": "陆佃",
        "content": "题写看前辈，跻攀接后尘。\n日边窥两观，云下念双亲。\n宫线徐添昼，林花顿减春。\n夕阳犹独立，万虑入经纶。",
        "dynasty": "宋",
        "collection_info": null
    },
    {
        "title": "依韵和彭器资直讲",
        "author": "陆佃",
        "content": "岁久亲谈麈，春深集试闱。\n才名非画餠，科等是传衣。\n鶑稍迁乔出，鸦应反哺飞。\n羡君亲膝近，昨夜梦先归。",
        "dynasty": "宋",
        "collection_info": null
    },
    {
        "title": "呈张邃明舍人",
        "author": "陆佃",
        "content": "世掌丝纶美，声名壮紫微。\n赐茶天上坐，退食日边归。\n简在除书密，时清谏疏稀。\n伫公参鼎席，寰海望余辉。",
        "dynasty": "宋",
        "collection_info": null
    },
    {
        "title": "思岩老呈彭器资",
        "author": "陆佃",
        "content": "春远下楼迟，城高背落晖。\n鹡鸰经岁别，鸿雁几时归。\n柳阔行人尽，花残驿使稀。\n濠州在云下，深欲伴归飞。",
        "dynasty": "宋",
        "collection_info": null
    },
    {
        "title": "寄龚深父给事",
        "author": "陆佃",
        "content": "往岁手曾携，穿云路欲迷。\n蓬莱风引近，灵鹫月飞低。\n昼永棋相对，春深鸟自啼。\n别来真约在，何事少书题。",
        "dynasty": "宋",
        "collection_info": null
    },
    {
        "title": "苏丞相挽歌词二首  其一",
        "author": "陆佃",
        "content": "乐易虽难老，艰难亦备更。\n高官谁不死，厚德是平生。\n曾负阿衡鼎，仍调傅说羹。\n须知夷险异，高卧看南行。",
        "dynasty": "宋",
        "collection_info": null
    },
    {
        "title": "苏丞相挽歌词二首  其二",
        "author": "陆佃",
        "content": "世德层层外，年龄九九余。\n浪传千岁字，真记五车书。\n帐冷閒金鸭，泉深暗玉鱼。\n前时傅岩像，今得几分如。",
        "dynasty": "宋",
        "collection_info": null
    },
    {
        "title": "钟评事挽歌词",
        "author": "陆佃",
        "content": "银餠当年遇，金钩几代收。\n一经知教子，千橘等封侯。\n瘴雨松门夕，悲风桂岭秋。\n江深人不见，依旧水东流。",
        "dynasty": "宋",
        "collection_info": null
    },
    {
        "title": "冯朝奉挽歌词",
        "author": "陆佃",
        "content": "仕宦惟遭遇，神仙信杳冥。\n老年多感慨，同牓半凋零。\n附葬铭旌暗，平生信史青。\n须知玉川子，传后有添丁。",
        "dynasty": "宋",
        "collection_info": null
    },
    {
        "title": "公议郎中挽歌词",
        "author": "陆佃",
        "content": "恺悌虽平进，艰难亦备更。\n冰厅谙冷宦，梦境过浮生。\n云海仙舟隔，风旌粉字横。\n莫埋言行录，留着后人行。",
        "dynasty": "宋",
        "collection_info": null
    },
    {
        "title": "刘大卿挽歌词",
        "author": "陆佃",
        "content": "许国丹心壮，传家素节清。\n葬无金椀送，庭有玉棺迎。\n红幕宾朋散，青囊宅兆成。\n惟余原上月，犹是旧时明。",
        "dynasty": "宋",
        "collection_info": null
    },
    {
        "title": "陈夫人挽歌词",
        "author": "陆佃",
        "content": "邻与邹人卜，门归太史评。\n忽随双佩失，不见一珠成。\n梦入清都杳，船维彼岸轻。\n空余江上月，依旧度窗明。",
        "dynasty": "宋",
        "collection_info": null
    },
    {
        "title": "魏国太夫人陈氏挽歌词",
        "author": "陆佃",
        "content": "漏逐晨钟尽，舟随暮壑移。\n文归大家传，行在小星诗。\n珠佩临江失，金丹渡海迟。\n侍郎头已白，儿慕不胜悲。",
        "dynasty": "宋",
        "collection_info": null
    },
    {
        "title": "赠慈觉大师",
        "author": "陆佃",
        "content": "讲花天散坠，醉草客争收。\n明月来相识，孤云学自由。\n隙曛穿薄暮，檐溜滴高秋。\n不锁西窗梦，名山有旧游。",
        "dynasty": "宋",
        "collection_info": null
    },
    {
        "title": "赠李柔得道士",
        "author": "陆佃",
        "content": "传得真人性，长安久卜居。\n噀成西蜀雨，换得右军书。\n酒散颠狂极，香消寂寞余。\n更能盘礴画，传写十分如。",
        "dynasty": "宋",
        "collection_info": null
    },
    {
        "title": "再用前韵呈毅夫",
        "author": "陆佃",
        "content": "洛阳曾识面，穰下竟论交。\n久若居兰室，初如食蔗梢。\n故非偷姓孔，谁敢僭名郊。\n作事常师古，当官肯代庖。\n匪躬期蹇蹇，夷行笑嘐嘐。\n稷也真尧力，参乎岂桀髇。\n金楼传宝构，杂俎当珍肴。\n讲舍推攸止，宾筵绝载呶。\n孙窗余腊雪，徐榻卧寒茭。\n反舌宵鸣蝈，长踦暖挂蛸。\n即今除户墐，那得曝檐茅。\n远梦方随蝶，轻绡拟换鲛。\n历来双凤阙，律动半山坳。\n草色揉蓝染，花名篆字钞。\n膘肥熊自扑，香满麝争跑。\n乳雉翔仍集，鸣禽语渐剿。\n柳将金自比，楮与玉相淆。\n节应豳三日，阳添泰一爻。\n碧圆牵翠荇，红蕾破香苞。\n鶑出求同志，鸿归学共胞。\n形容当舞籥，音韵中笙匏。\n丽苑闻亡是，熙台亚有巢。\n不材真是栎，何算信如筲。\n交淡非同醴，流清岂为胶。\n往来须倒载，生灭任浮泡。\n纵阻陈歌管，犹容听镯铙。\n北窗宁独卧，南岳谩相嘲。\n酒用陶巾漉，诗须贺锦包。\n尽教谈麈尽，仍取唾壶敲。\n不向花前醉，应惭薄荷猫。",
        "dynasty": "宋",
        "collection_info": null
    },
    {
        "title": "閒居示王君仪",
        "author": "陆佃",
        "content": "五色文章烂锦开，谩劳天女翦刀裁。\n黄鶑窥水亭亭立，白鸟投空远远来。\n清昼光阴输静客，碧云岐路属多才。\n羡君直入文沧海，探尽骊珠始肯迴。",
        "dynasty": "宋",
        "collection_info": null
    },
    {
        "title": "送诸张",
        "author": "陆佃",
        "content": "就学经年客会稽，父兄应久怪归迟。\n故知子学优来日，想得人看胜旧时。\n食蔗已甘佳境近，为山纔止素功亏。\n少年况有修身志，莫为区区应举移。",
        "dynasty": "宋",
        "collection_info": null
    },
    {
        "title": "依韵和尚用之秀才梅花二首  其一",
        "author": "陆佃",
        "content": "假借铅华素不曾，肯将桃李较衰荣。\n向人有意如相识，混雪无言耻自明。\n青帝信音元苦远，素娥风调不胜清。\n爱君诗思诚高古，睥睨玄尊与太羹。",
        "dynasty": "宋",
        "collection_info": null
    },
    {
        "title": "依韵和尚用之秀才梅花二首  其二",
        "author": "陆佃",
        "content": "年年先发更谁曾，憔悴中间独自荣。\n素艷得如人淡伫，暗香能共雪分明。\n银河魄转霜风耐，青冢魂归月夜清。\n莫与将军轻止渴，须知丞相要调羹。",
        "dynasty": "宋",
        "collection_info": null
    },
    {
        "title": "送能协",
        "author": "陆佃",
        "content": "禹门千尺晚登龙，稽古从来缓见功。\n清节藴珠函柱白，高文浮蜃吐楼红。\n落花正值行时尽，圆月还成别后同。\n寄字好凭鱼上下，汴渠流水洛新通。",
        "dynasty": "宋",
        "collection_info": null
    },
    {
        "title": "呈越州程给事",
        "author": "陆佃",
        "content": "南海归来请会稽，锦衣新过浙江西。\n暂违香案蓬莱小，久擅诗名太华低。\n花影欲重公事退，鸟声初闹吏衙齐。\n云衢已怪朝天晚，乘兴无因访剡溪。",
        "dynasty": "宋",
        "collection_info": null
    },
    {
        "title": "依韵和程给事留题法云寺方丈",
        "author": "陆佃",
        "content": "浄室兼容海众临，维摩憔悴病仍侵。\n且将灯续光明藏，时见珠随咳唾音。\n素壁短碑深掐玉，画檐新牓大书金。\n故溪曾指桃花记，乘月何时更一寻。",
        "dynasty": "宋",
        "collection_info": null
    },
    {
        "title": "题适南亭呈程给事二首  其一",
        "author": "陆佃",
        "content": "子真仙去学乔松，华宇经营得我公。\n海近蓬瀛全彷佛，山经楼阁半虚空。\n一千里地檐前月，九万程天座上风。\n从此鑑中登望好，却应浑胜水晶宫。",
        "dynasty": "宋",
        "collection_info": null
    },
    {
        "title": "题适南亭呈程给事二首  其二",
        "author": "陆佃",
        "content": "参陪初见翦蒿莱，顷刻疏红户牖开。\n贺老湖光浮枕簟，梅家山色染楼台。\n翠微已借云根筑，青琐仍供月影来。\n闻说紫泥追诏近，使星躔次傍三台。",
        "dynasty": "宋",
        "collection_info": null
    },
    {
        "title": "依韵重和再住法云寺",
        "author": "陆佃",
        "content": "闻说重来住法云，旧缘香火一番新。\n桃花可认曾移主，鸥鸟还应不避人。\n脑玉几陵虹气势，颔珠长借月精神。\n何时乞得东南守，共礼黄金丈六身。",
        "dynasty": "宋",
        "collection_info": null
    },
    {
        "title": "赠真戒大师",
        "author": "陆佃",
        "content": "时访城西长者家，欲将无定友烟霞。\n百函贝叶听挥麈，一炷炉香看点茶。\n猿立砌台偷落果，鸟穿檐柏献新花。\n旧曾题处烦师护，肯学常流旋碧纱。",
        "dynasty": "宋",
        "collection_info": null
    },
    {
        "title": "登塔望太行",
        "author": "陆佃",
        "content": "浮图千尺俯楼台，天地晴无一点埃。\n日薄马初经具次，风轻船稍近蓬莱。\n迁移曾费愚公力，分擘宁烦巨掌开。\n东北若无丘垄碍，好同灵鹫却飞来。",
        "dynasty": "宋",
        "collection_info": null
    },
    {
        "title": "依韵和彭器资直讲二首  其一",
        "author": "陆佃",
        "content": "三年清苦下书帷，诸子专门盛一时。\n研尽锦砂重注易，草残饶纸谩笺诗。\n鼓催闽越茶应早，线引昭阳日渐迟。\n侍讲会须拌共醉，状元新约未差池。",
        "dynasty": "宋",
        "collection_info": null
    },
    {
        "title": "依韵和彭器资直讲二首  其二",
        "author": "陆佃",
        "content": "归尽春风未得归，相逢还是落花时。\n文衡仔细夸程石，饮量粗豪笑满巵。\n安稳鸳鸯多左翼，低回乌鹊尚南枝。\n稍寻前度曾游处，更觉新怀慰旧思。",
        "dynasty": "宋",
        "collection_info": null
    },
    {
        "title": "依韵和萧惟申检法同年",
        "author": "陆佃",
        "content": "老骥如龙久屈盘，追风消得用金鞍。\n即今将相多同牓，自古神仙有法官。\n病起纵惊秋鬓改，诗成犹伴夜珠寒。\n他时直上三千里，愿看云天一整翰。",
        "dynasty": "宋",
        "collection_info": null
    },
    {
        "title": "门下王相公南郊谢雪子敏甫学士监礼杨杰有诗次其韵",
        "author": "陆佃",
        "content": "雪拥平田万顷宽，一郊和气属天官。\n撒盐久欲资调鼎，成璧初疑捧上坛。\n雀带玉飞金屋暖，龙和珠睡锦窗寒。\n他年祠罢亲陪燕，应得屏风隔坐观。",
        "dynasty": "宋",
        "collection_info": null
    },
    {
        "title": "依韵和元参政祈雨",
        "author": "陆佃",
        "content": "翦爪七年矜久旱，斋心三月愧疏云。\n地钟润泽来耕壠，天借清凉入绣纹。\n常膳鼎寒摇萐莆，正衙炉暖和兰熏。\n越裳会见朝丹阙，共识中原有圣君。",
        "dynasty": "宋",
        "collection_info": null
    },
    {
        "title": "次韵和曾子固舍人二首  其一",
        "author": "陆佃",
        "content": "阊阖晨开玉殿浮，灵鳌不动海波柔。\n是般仙果三千岁，一样春风四百州。\n鸾扇影寒裁就月，蜃炉香暖结成楼。\n从今不顾瑶池宴，閒却西巡八骏骝。",
        "dynasty": "宋",
        "collection_info": null
    },
    {
        "title": "次韵和曾子固舍人二首  其二",
        "author": "陆佃",
        "content": "平明下马锦蒙鞍，暂向飞廊一整冠。\n行近柳阴移昼寂，坐来花气辟春寒。\n别张翠幄黏丝絮，更想金人捧镆干。\n洛下少年今亦老，宴游无復似前欢。",
        "dynasty": "宋",
        "collection_info": null
    },
    {
        "title": "资善堂御筵奉诏送陈资政出守邢州",
        "author": "陆佃",
        "content": "共辅龙飞与五蛇，一时恩礼有谁加。\n华堂玉椀更传酒，便殿金瓶独赐茶。\n宝带光芒腰下印，绣衣形影幕中花。\n平生自与韩公合，名德应归太史夸。",
        "dynasty": "宋",
        "collection_info": null
    },
    {
        "title": "呈王圣美",
        "author": "陆佃",
        "content": "少谈奇字客长安，妙斲无人得郢墁。\n两鬓已秋陪后进，十年如梦守前官。\n竹延西角东须徧，梅发南枝北尚寒。\n从古晚成终大用，扶摇行见海鹏抟。",
        "dynasty": "宋",
        "collection_info": null
    },
    {
        "title": "依韵和章枢密景灵宫奉安列圣神御",
        "author": "陆佃",
        "content": "綵舆同日会仙山，金锁晨开玉殿关。\n驾象法王趋侧畔，骑龙真祖护中间。\n紫浮渭北衣冠气，红压终南衮绣颜。\n更祝圣孙千万寿，奉祠长御景灵班。",
        "dynasty": "宋",
        "collection_info": null
    },
    {
        "title": "依韵和曾子开舍人从驾孟飨景灵宫四首  其一",
        "author": "陆佃",
        "content": "泛洒从夸雨点匀，九天宫阙自无尘。\n五更玉勒争门入，十里珠帘夹道陈。\n薄宦即今双鬓改，从官还是一番新。\n须知鸾驾重涓日，不似春秋四卜辛。",
        "dynasty": "宋",
        "collection_info": null
    },
    {
        "title": "依韵和曾子开舍人从驾孟飨景灵宫四首  其二",
        "author": "陆佃",
        "content": "夏木阴清气候匀，平明鸾仗簇芳尘。\n百年礼乐传宫注，万国衣冠拱庙陈。\n红芍药开迎昼永，紫樱桃熟奉时新。\n天街自不容生草，布屑由来枉用辛。",
        "dynasty": "宋",
        "collection_info": null
    },
    {
        "title": "依韵和曾子开舍人从驾孟飨景灵宫四首  其三",
        "author": "陆佃",
        "content": "三宫同日下云莱，带晓千门万户开。\n黄伞日随清景驻，玉炉风度暗香来。\n眠当道路驱除柳，守得宫庭委付槐。\n亭午扇还新庙閟，紫云重复护周迴。",
        "dynasty": "宋",
        "collection_info": null
    },
    {
        "title": "依韵和曾子开舍人从驾孟飨景灵宫四首  其四",
        "author": "陆佃",
        "content": "修廊图画列伊莱，金碧旁看启佑开。\n山压巨鳌初踊出，宫随灵鹫忽飞来。\n潇湘伫泣空留竹，海岳遥趋想畏槐。\n闻说都人争拥道，凤舆纔见第三迴。",
        "dynasty": "宋",
        "collection_info": null
    },
    {
        "title": "琼林苑御筵奉诏送文太师致政归西都四首  其一",
        "author": "陆佃",
        "content": "车后鹓鸾随剑履，帐前貔虎拥旌旄。\n星环紫极三阶正，鳌立青天一柱高。\n上苑金杯新锡饯，下都银钥旧均劳。\n重来更捧宸章烂，华衮何如玉字褒。",
        "dynasty": "宋",
        "collection_info": null
    },
    {
        "title": "琼林苑御筵奉诏送文太师致政归西都四首  其二",
        "author": "陆佃",
        "content": "黄钺新兼两镇雄，至和前已冠三公。\n传将名德蛮夷外，老却年华将相中。\n十雨燮成尧壤厚，五云飞尽傅岩空。\n更闻定策刊彝鼎，千古英雄伏下风。",
        "dynasty": "宋",
        "collection_info": null
    },
    {
        "title": "琼林苑御筵奉诏送文太师致政归西都四首  其三",
        "author": "陆佃",
        "content": "太师勋业在丹书，乞得身归主眷殊。\n五色诏容瞻凤阙，白云篇不换蛇珠。\n閒应物外神仙有，健復人间将相无。\n明夜画船回首处，汴堤烟月柳千株。",
        "dynasty": "宋",
        "collection_info": null
    },
    {
        "title": "琼林苑御筵奉诏送文太师致政归西都四首  其四",
        "author": "陆佃",
        "content": "黄金曾酌御尊余，恩礼何人更得如。\n北极星辰趋观阙，西京花木卧田庐。\n手持宸翰春罗馥，身入仙壶昼景舒。\n八十为师精力在，太公应愧齿先疏。",
        "dynasty": "宋",
        "collection_info": null
    },
    {
        "title": "兴龙节口号  其一",
        "author": "陆佃",
        "content": "祥云好色近蓬莱，列辟称觞广殿开。\n乐奏九成丹凤降，香焚百和玉龙来。\n三农腊雪方呈瑞，万国春风已暗迴。\n共祝圣君千万寿，年年长奉白云杯。",
        "dynasty": "宋",
        "collection_info": null
    },
    {
        "title": "兴龙节口号  其二",
        "author": "陆佃",
        "content": "兴龙嘉节会簪缨，步武跄跄鹭集庭。\n拜笏竞从花外见，仙歌疑是梦中听。\n升平圣世真难遇，醉饱君恩敢独醒。\n同望阙庭称万寿，庆云中见老人星。",
        "dynasty": "宋",
        "collection_info": null
    },
    {
        "title": "依韵和王微之学士",
        "author": "陆佃",
        "content": "坐筹国事尚才堪，屈指同年祇二三。\n平昔醉乡营别业，如今仙籍换头衔。\n光阴老去犹能惜，世事閒来不更谈。\n闻说进书归秘阁，绝胜流落在山岩。",
        "dynasty": "宋",
        "collection_info": null
    },
    {
        "title": "尔雅新义成查许国以诗见惠依韵答之二首  其一",
        "author": "陆佃",
        "content": "背未成鲐齿未鲵，暂时来放五云低。\n初从荆国犹年少，久侍神皇见日跻。\n近正铅黄新眼目，指南尘土旧轮蹄。\n爱君文采真难敌，他日横空是紫霓。",
        "dynasty": "宋",
        "collection_info": null
    },
    {
        "title": "尔雅新义成查许国以诗见惠依韵答之二首  其二",
        "author": "陆佃",
        "content": "探尽骊龙凿尽鲵，明珠未出价犹低。\n晋人已觉蟛蜞误，汉客仍从豹鼠跻。\n到底错薪须刈楚，从来得兔要忘蹄。\n他时若缀三经后，五色云中有紫霓。",
        "dynasty": "宋",
        "collection_info": null
    },
    {
        "title": "戏和郑通叔仲春晨起",
        "author": "陆佃",
        "content": "春来燕姹復鶑娇，不饮喉咽顿觉焦。\n桃被脸深将露洗，柳绿腰细得风饶。\n船中载酒犹嫌少，席上看花每恨遥。\n可惜襄王今老矣，不堪云雨梦朝朝。",
        "dynasty": "宋",
        "collection_info": null
    },
    {
        "title": "送文太师再致政归西都二首  其一",
        "author": "陆佃",
        "content": "太师天赋与人殊，除却汾阳尽不如。\n万乘有时前膝席，百官随处避肩舆。\n鉅公多出陶镕后，重事仍归议论余。\n闻说挂冠恩宠厚，恨无官职可教除。",
        "dynasty": "宋",
        "collection_info": null
    },
    {
        "title": "送文太师再致政归西都二首  其二",
        "author": "陆佃",
        "content": "乞身章疏竟难移，双镇辞来亦重违。\n绝域共惊吾父在，别都今喜我公归。\n渭川士宦相先后，辽海人民半是非。\n谁念昔曾陪祖帐，同时宾客坐中稀。",
        "dynasty": "宋",
        "collection_info": null
    },
    {
        "title": "依韵和呈刘贡父舍人三首  其一",
        "author": "陆佃",
        "content": "鹓鹭朝来又集西，联镳初卸锦障泥。\n夺袍况有诗先捷，倒玉何妨酒屡携。\n诏下竞看花作判，赋成曾借柳为题。\n衣冠异日传图画，惟有三家盛事齐。",
        "dynasty": "宋",
        "collection_info": null
    },
    {
        "title": "依韵和呈刘贡父舍人三首  其二",
        "author": "陆佃",
        "content": "酒半诗成日转西，骊珠纔抵一丸泥。\n未饶白雪无人和，不忿东山有妓携。\n班缀定应连玉笋，姓名还得梦金题。\n飞腾便见新官上，传语花开慎莫齐。",
        "dynasty": "宋",
        "collection_info": null
    },
    {
        "title": "依韵和呈刘贡父舍人三首  其三",
        "author": "陆佃",
        "content": "三家成佛本来西，共坐莲胎出淤泥。\n归侍玉除还似约，去腰金印定如携。\n慇懃鸟劝花前醉，邂逅人逢叶上题。\n纵有凤毛传序远，未应能似雁行齐。",
        "dynasty": "宋",
        "collection_info": null
    },
    {
        "title": "用前韵呈苏子容尚书",
        "author": "陆佃",
        "content": "颦里从来敢效西，龙门登日尚云泥。\n紫垣正掌丝纶美，绛帐初将杖屦携。\n红锦未酬青玉案，黄金应护碧纱题。\n正堂若许曹参避，愿更虚心问相齐。",
        "dynasty": "宋",
        "collection_info": null
    },
    {
        "title": "依韵和顿起郎中琼林苑奉迎神主追怀同年兼呈座主苏丞相",
        "author": "陆佃",
        "content": "清风明月本閒人，凤阙初来一幅巾。\n淡墨姓名才烜赫，横金班缀偶叨尘。\n鼎湖龙去池台古，辽海人归冢墓新。\n惟有苏家老仙树，能将五百岁为春。",
        "dynasty": "宋",
        "collection_info": null
    },
    {
        "title": "送杨损赴黄陂主簿",
        "author": "陆佃",
        "content": "诗酒相从祇岁余，云楼凤阁在空虚。\n骊龙光燄随尊俎，鸾凤精神入簿书。\n内翰风流知有后，状元门阀是当初。\n恨无一物堪持赠，梅未全开柳尚疏。",
        "dynasty": "宋",
        "collection_info": null
    },
    {
        "title": "送虞太熙学士知太平州",
        "author": "陆佃",
        "content": "黄尘初出国门东，杨柳青青画隼红。\n占得度关云色异，想知登望月明同。\n曾传嚼蜡风情外，更悟烹鲜政事中。\n闻说太平迎候远，安排骑竹有儿童。",
        "dynasty": "宋",
        "collection_info": null
    },
    {
        "title": "送致政邢定国通判",
        "author": "陆佃",
        "content": "七十平头便拂衣，舞雩风月有光辉。\n寻常薄饭犹能足，多少高官未肯归。\n鸥鸟等閒还自乐，杜鹃容易重相违。\n想知辽鹤归来早，城郭人民未尽非。",
        "dynasty": "宋",
        "collection_info": null
    },
    {
        "title": "圆石",
        "author": "陆佃",
        "content": "苍仞千寻画不如，信知韫玉胜怀珠。\n一卷会使民瞻峻，三品何妨主眷殊。\n看日谬烦鞭气力，补天真待炼工夫。\n寄声欲取黄金印，雨后还曾堕鹊无。",
        "dynasty": "宋",
        "collection_info": null
    },
    {
        "title": "送张颉待制帅瀛州",
        "author": "陆佃",
        "content": "食货方艰不忍笼，长才宜有济时功。\n阁当龙马图书后，钱入红牙算子中。\n音信定应随朔雁，梦魂多拟託南风。\n如何更讲黄河策，定取横流副两宫。",
        "dynasty": "宋",
        "collection_info": null
    },
    {
        "title": "送许遵少卿知润州",
        "author": "陆佃",
        "content": "丹阳太守旧名卿，骑竹儿童夹道迎。\n醉尹笙歌甘酒病，谪仙风月苦诗情。\n江湖天气农桑早，水竹人家枕簟清。\n白首爱君心未已，梦魂犹遶凤凰城。",
        "dynasty": "宋",
        "collection_info": null
    },
    {
        "title": "题海岳楼赠米元章",
        "author": "陆佃",
        "content": "千级仙梯第一层，阑干常为水云凭。\n起为霖雨从肤寸，活得鱼龙用斗升。\n鹏有程途知可到，鳌非番次信难胜。\n即今姓米仙人住，云母中间一片冰。",
        "dynasty": "宋",
        "collection_info": null
    },
    {
        "title": "依韵和青州程给事见寄",
        "author": "陆佃",
        "content": "出守东州异故园，临岐花鸟共无言。\n度关有客占云气，夐野何人肖梦魂。\n兰辟白蟫书殿秘，茅分青土社壝尊。\n相望几直蓬莱宿，灯影寒笼月满轩。",
        "dynasty": "宋",
        "collection_info": null
    },
    {
        "title": "送王柄教授",
        "author": "陆佃",
        "content": "场屋论才昔议魁，教庠官冷尚低徊。\n灵龟缩甲专藏六，老雉斜冠怯应媒。\n半醉珠玑随咳唾，一方桃李待栽培。\n塞垣错莫风沙晚，南北相望首重回。",
        "dynasty": "宋",
        "collection_info": null
    },
    {
        "title": "和岩老",
        "author": "陆佃",
        "content": "遭遇何人更得如，同时几许待公车。\n官清自可看奇字，俸薄犹能写异书。\n千里水云藏旧隠，一番雷雨报新除。\n自怜霄汉华涂稳，鸿雁横飞序尚疏。",
        "dynasty": "宋",
        "collection_info": null
    },
    {
        "title": "依韵和查应辰朝散雪二首  其一",
        "author": "陆佃",
        "content": "三阳新已换三阴，润泽才踰一寸深。\n无地得施调国手，惟天知有爱民心。\n霜毛一半浑如雪，玉貌诸余少似今。\n且向尊前尽情醉，不须辛苦问为霖。",
        "dynasty": "宋",
        "collection_info": null
    },
    {
        "title": "依韵和查应辰朝散雪二首  其二",
        "author": "陆佃",
        "content": "抱瓮何人似汉阴，一番膏润及根深。\n稍苏南亩耕耘力，甫逼东君造化心。\n堪画不应须到晚，可收除是趁如今。\n宝陀若更施余力，岂独坊名揭望霖。",
        "dynasty": "宋",
        "collection_info": null
    },
    {
        "title": "依韵和蒋津雪中见寄",
        "author": "陆佃",
        "content": "蓬莱宫阙锁崔嵬，书史频看祇乱堆。\n华盖稍瞻天北极，紫云曾识道东来。\n功名方与英豪共，怀抱仍逢故旧开。\n造物为君如有意，一番风雪洗浮埃。",
        "dynasty": "宋",
        "collection_info": null
    },
    {
        "title": "答张朝奉二首  其一",
        "author": "陆佃",
        "content": "太公年甲伯夷清，早早休官乐盛明。\n西子横陈花一径，北窗高卧稻千城。\n喜闻客去如多病，老见春归似薄情。\n曾向先师得门户，不知何日炼丹成。",
        "dynasty": "宋",
        "collection_info": null
    },
    {
        "title": "答张朝奉二首  其二",
        "author": "陆佃",
        "content": "一番相见一番清，坐久精神转更明。\n诗裏欲投亡命社，酒边甘在受降城。\n此身到处堪乘兴，万事由来枉用情。\n试问仙翁多少寿，定应三度见桃成。",
        "dynasty": "宋",
        "collection_info": null
    },
    {
        "title": "依韵和罗畸学录",
        "author": "陆佃",
        "content": "一番惊雷一番风，巨鱼看得化为龙。\n销残白日书千卷，付与浮云禄万钟。\n珠玉贯穿成把握，星辰罗络在心胸。\n怪来佳句清人骨，正值溪寒雪满峰。",
        "dynasty": "宋",
        "collection_info": null
    },
    {
        "title": "呈周承议兼简通判签判二首  其一",
        "author": "陆佃",
        "content": "政事相传旧有经，为州前后半台星。\n岁教诸县无公事，雨使佳人上使厅。\n太守未甘双鬓白，西湖惟欠远山青。\n经过况有风骚将，乞取篇章作画屏。",
        "dynasty": "宋",
        "collection_info": null
    },
    {
        "title": "呈周承议兼简通判签判二首  其二",
        "author": "陆佃",
        "content": "下车明日燕西湖，醉倚高花不用扶。\n鸥鸟便应知我意，海棠今復恨公无。\n佳人舞罢头缠锦，座客诗成咳有珠。\n圣主若容长守此，不妨生就白髭鬚。",
        "dynasty": "宋",
        "collection_info": null
    },
    {
        "title": "呈幕府诸公",
        "author": "陆佃",
        "content": "十年骑马困京尘，乞得州来颍水滨。\n苔藓满庭无字押，莲花全幕是诗人。\n楼台雪后如闻雨，歌舞尊前祇看春。\n半刺会须拌共醉，银条方共德争醇。",
        "dynasty": "宋",
        "collection_info": null
    },
    {
        "title": "宴西湖用前韵呈诸公",
        "author": "陆佃",
        "content": "十顷湖光辟尽尘，女郎台榭占沙滨。\n杜鹃言语瞋为客，杨柳腰肢瘦似人。\n便拟曲留今夜月，已知虚度去年春。\n凭君为伴花前醉，况復香醪特地醇。",
        "dynasty": "宋",
        "collection_info": null
    },
    {
        "title": "依韵和再开芍药十六首  其一",
        "author": "陆佃",
        "content": "同时几许已成空，回首荣枯是梦中。\n自昔一般称国艷，而今两度嫁春风。\n谁人与刻三年叶，何事惟开十日红。\n试倚玉梯丹汉外，为渠方便问元功。",
        "dynasty": "宋",
        "collection_info": null
    },
    {
        "title": "依韵和再开芍药十六首  其二",
        "author": "陆佃",
        "content": "百花羞缩敢争先，雨露仍随爱惜偏。\n青帝拟教春一见，素娥留待月重圆。\n相逢可惜非三月，自叹无因更少年。\n终日倚阑看不足，直须风雨送归天。",
        "dynasty": "宋",
        "collection_info": null
    },
    {
        "title": "依韵和再开芍药十六首  其三",
        "author": "陆佃",
        "content": "前来楼子妙凌空，若比今生是下中。\n曾与阿衡调鼎铉，拟教周昉画屏风。\n再生桧老无多绿，四季花凡一饷红。\n认得洛阳人未识，信知天地有奇功。",
        "dynasty": "宋",
        "collection_info": null
    },
    {
        "title": "依韵和再开芍药十六首  其四",
        "author": "陆佃",
        "content": "祇受姚黄一着先，儿家元在郡西偏。\n解残珠佩迎新见，寻得金镮依旧圆。\n一过馨香犹半日，再来期约本明年。\n向人自有凌云意，不羡城南尺五天。",
        "dynasty": "宋",
        "collection_info": null
    },
    {
        "title": "依韵和再开芍药十六首  其五",
        "author": "陆佃",
        "content": "市井初传为一空，直疑伊洛谩当中。\n别承仙掌非时露，剩占熏弦几日风。\n自愧霜髭难更黑，谁怜粉面不长红。\n岂惟画史愁传貌，兼使诗人费尽功。",
        "dynasty": "宋",
        "collection_info": null
    },
    {
        "title": "依韵和再开芍药十六首  其六",
        "author": "陆佃",
        "content": "一番风信作花先，未必春工会党偏。\n玉杵买来容再睹，金钗分与却重圆。\n几回众裏知谁似，一堕人间有几年。\n我是玉皇香案吏，可能相与便朝天。",
        "dynasty": "宋",
        "collection_info": null
    },
    {
        "title": "依韵和再开芍药十六首  其七",
        "author": "陆佃",
        "content": "十方生灭尽虚空，往往看花似醉中。\n再见倾城弥爱日，一闻绝代竞趋风。\n不知世逐仙棋换，未免身归爝火红。\n自断此生真梦幻，直须成佛是殊功。",
        "dynasty": "宋",
        "collection_info": null
    },
    {
        "title": "依韵和再开芍药十六首  其八",
        "author": "陆佃",
        "content": "牡丹犹自欲推先，传语诸花莫恨偏。\n泪眼始看金谷坠，指环寻伴玉箫圆。\n此身那復思前事，半面犹应记往年。\n毕竟得归归甚处，玉楼深在九重天。",
        "dynasty": "宋",
        "collection_info": null
    },
    {
        "title": "依韵和再开芍药十六首  其九",
        "author": "陆佃",
        "content": "谁言见惯是司空，旧说扬州未必中。\n可是两三千处月，能如二十五般风。\n依稀仙帐魂今返，遭遇神针肉更红。\n却得蓬蒿遮蔽力，便教重见太平功。",
        "dynasty": "宋",
        "collection_info": null
    },
    {
        "title": "依韵和再开芍药十六首  其一○",
        "author": "陆佃",
        "content": "诗成赢得锦袍先，自是高才遣将偏。\n稀遇仙丹时下熟，荐惊神女梦中圆。\n丹梯直上三千级，间气于今五百年。\n为报百花休暗恨，便开三度也由天。",
        "dynasty": "宋",
        "collection_info": null
    },
    {
        "title": "依韵和再开芍药十六首  其一一",
        "author": "陆佃",
        "content": "春归岑寂厌书空，頼尔相陪酒屡中。\n未必前身非叔子，不应后至似防风。\n赌留坐客排双陆，借与都人画二红。\n须信年芳有虚发，莫教杨柳误前功。",
        "dynasty": "宋",
        "collection_info": null
    },
    {
        "title": "依韵和再开芍药十六首  其一二",
        "author": "陆佃",
        "content": "阿谁莲步拟搀先，相见从他次数偏。\n曾学驻颜知药喜，免教渝约问蓍圆。\n春风省识非平日，昏雾中看类老年。\n闻说上林今更好，一如尧禹旧时天。",
        "dynasty": "宋",
        "collection_info": null
    },
    {
        "title": "依韵和再开芍药十六首  其一三",
        "author": "陆佃",
        "content": "来时宾客正谈空，更值僧斋饭一中。\n便拟商量归慧日，豫传消息与香风。\n夏蚕三叶空余绿，秋木重花祇浪红。\n惟有此花花与子，两曾相见是神功。",
        "dynasty": "宋",
        "collection_info": null
    },
    {
        "title": "依韵和再开芍药十六首  其一四",
        "author": "陆佃",
        "content": "姿貌新来胜日先，託根何事得州偏。\n起将玉骨灵符异，分出金身觉性圆。\n如不能言常竟日，似曾相识是今年。\n也应解笑山茶晚，长占东南小雪天。",
        "dynasty": "宋",
        "collection_info": null
    },
    {
        "title": "依韵和再开芍药十六首  其一五",
        "author": "陆佃",
        "content": "诸县丰登狱屡空，珍祥如欲助升中。\n不妨故故留连月，未到频频恼乱风。\n向上鬰葱佳气紫，现前圆满报身红。\n自今长许汾阳醉，内外曾无缌少功。",
        "dynasty": "宋",
        "collection_info": null
    },
    {
        "title": "依韵和再开芍药十六首  其一六",
        "author": "陆佃",
        "content": "发居众后摘居先，玉色无端禀赋偏。\n华表却归仙梦远，宝陀重现瑞光圆。\n少师花谱三千字，吏部春诗二百年。\n两处偶然浑忘却，不须惆怅对炎天。",
        "dynasty": "宋",
        "collection_info": null
    },
    {
        "title": "依韵和双头芍药十六首  其一",
        "author": "陆佃",
        "content": "品格由来自出羣，就中相并转惊人。\n且同药使求民瘼，终与花王秉国均。\n李广无双空自老，崔徽有两竟谁真。\n因君翦寄和诗看，始信人间别有春。",
        "dynasty": "宋",
        "collection_info": null
    },
    {
        "title": "依韵和双头芍药十六首  其二",
        "author": "陆佃",
        "content": "怕草侵陵为翦除，新诗应笑病尚书。\n潇湘烟水愁相对，巫峡云山欲独居。\n有客弹冠连茹进，谁家高髻合欢梳。\n年来太守虽加老，为尔情怀亦自如。",
        "dynasty": "宋",
        "collection_info": null
    },
    {
        "title": "依韵和双头芍药十六首  其三",
        "author": "陆佃",
        "content": "不与寻常草木羣，看来端的好予人。\n神仙比并容颜似，姊妹推排次第均。\n浮薄未应随世态，靓妆浑似任天真。\n得他和气知多少，占尽河阳一县春。",
        "dynasty": "宋",
        "collection_info": null
    },
    {
        "title": "依韵和双头芍药十六首  其四",
        "author": "陆佃",
        "content": "曾与宫花傍玉除，芳名消得用金书。\n已教庄蝶双双引，更伴台星两两居。\n官样自应能笑语，家常谁欲效妆梳。\n大都好物难摹写，未信屏风画得如。",
        "dynasty": "宋",
        "collection_info": null
    },
    {
        "title": "依韵和双头芍药十六首  其五",
        "author": "陆佃",
        "content": "白也虽云思不羣，赋君犹有调高人。\n更相汲引风流在，各自芳菲雨露均。\n因药封王谁是假，与花为后自应真。\n思量消得黄金屋，回首戎葵也是春。",
        "dynasty": "宋",
        "collection_info": null
    },
    {
        "title": "依韵和双头芍药十六首  其六",
        "author": "陆佃",
        "content": "谁捋花谱更删除，妙品须教末上书。\n未必楚王曾梦见，祇应青女解孀居。\n行云莫向中问度，新月纔成一半梳。\n若使觉王今识汝，莲花宁復并真如。",
        "dynasty": "宋",
        "collection_info": null
    },
    {
        "title": "依韵和双头芍药十六首  其七",
        "author": "陆佃",
        "content": "并骖鸾鹤下珍羣，为爱诗人不避人。\n半醉奈何非李白，独醒愁杀是灵均。\n空花在处黏成妄，草木何时炼得真。\n顾我无心争彼此，即今开落任青春。",
        "dynasty": "宋",
        "collection_info": null
    },
    {
        "title": "依韵和双头芍药十六首  其八",
        "author": "陆佃",
        "content": "尽日经营对广除，旁边奴婢亦诗书。\n俱飞蛱蜨浑相学，共戏秋韆祇并居。\n说着定应成脍炙，买栽真是置篦梳。\n更嫌病眼无凭据，细看元来玉不如。",
        "dynasty": "宋",
        "collection_info": null
    },
    {
        "title": "依韵和双头芍药十六首  其九",
        "author": "陆佃",
        "content": "一经瞻顾遂空羣，疑是同时解佩人。\n曾对丝纶当禁掖，终随弦诵到成均。\n有如一梦邯郸假，未始相离浑沌真。\n可怪满城寻国艷，不知花在此中春。",
        "dynasty": "宋",
        "collection_info": null
    },
    {
        "title": "依韵和双头芍药十六首  其一○",
        "author": "陆佃",
        "content": "玉颜高并向阶除，静笑寒藤学草书。\n未信东君无职事，不惭西子是邻居。\n曾教王母藏青鸟，拟问嫦娥借玉梳。\n尊得花王威势重，也应知慕蔺相如。",
        "dynasty": "宋",
        "collection_info": null
    },
    {
        "title": "依韵和双头芍药十六首  其一一",
        "author": "陆佃",
        "content": "共抛花县暂离羣，聊伴西湖地主人。\n艷粉两应归藻绘，香泥俱合在陶均。\n雄风为借吹嘘力，雌霓叨蒙激赏真。\n移在洞天深处种，与谁同见八千春。",
        "dynasty": "宋",
        "collection_info": null
    },
    {
        "title": "依韵和双头芍药十六首  其一二",
        "author": "陆佃",
        "content": "几时诗债许蠲除，直待金鸡放赦书。\n神峡自来云一片，仙山多是玉羣居。\n祇缘貌类欣临镜，却为情亲忘见梳。\n不怕飞泥侵妙质，吾家斤斧正风如。",
        "dynasty": "宋",
        "collection_info": null
    },
    {
        "title": "依韵和双头芍药十六首  其一三",
        "author": "陆佃",
        "content": "神仙流品信难羣，绝似人间两丽人。\n暂得借观犹占久，便教偷戴也分均。\n祇邀竹叶相为伴，更对菱花自写真。\n开向夏天缘底事，算来多是不宜春。",
        "dynasty": "宋",
        "collection_info": null
    },
    {
        "title": "依韵和双头芍药十六首  其一四",
        "author": "陆佃",
        "content": "桃茢无堪谩祓除，芭蕉何事倒抽书。\n凤凰骑罢犹轻举，乌鹊桥成得燕居。\n抵死劝持雕玉盏，象生描在镂金梳。\n当时若使阏氏见，未怕平城刻得如。",
        "dynasty": "宋",
        "collection_info": null
    },
    {
        "title": "依韵和双头芍药十六首  其一五",
        "author": "陆佃",
        "content": "晚菘早韭谩连羣，过眼终无爱惜人。\n照日舞鸾情款曲，趁风飞燕势停均。\n名归本草千方秘，职在司花一命真。\n回首凤凰城阙下，倩谁移与后园春。",
        "dynasty": "宋",
        "collection_info": null
    },
    {
        "title": "依韵和双头芍药十六首  其一六",
        "author": "陆佃",
        "content": "曾伴长杨草诏除，信知长合在中书。\n暂违紫袖双瞻立，聊伴红裙一饷居。\n小子正狂心已醉，老奴犹爱髮方梳。\n故应此战今须解，兵法曾教避不如。",
        "dynasty": "宋",
        "collection_info": null
    },
    {
        "title": "依韵和门下吕相公从驾视学",
        "author": "陆佃",
        "content": "纁帛升龙日月章，平明鸾辂幸胶庠。\n侍臣独恨身千里，邸报空看字数行。\n故事一遵皇考庙，余波仍及武成王。\n谁知玉尺横经处，犹是当时旧讲堂。",
        "dynasty": "宋",
        "collection_info": null
    },
    {
        "title": "依韵和赵令畤三首  其一",
        "author": "陆佃",
        "content": "百步厅边放两衙，夜深灯火见人家。\n提壶劝我教沽酒，鸜鹆逢君要点茶。\n舞得六幺除是柳，啼消红粉奈何花。\n使君被尔牵诗思，可是无心忆浣纱。",
        "dynasty": "宋",
        "collection_info": null
    },
    {
        "title": "依韵和赵令畤三首  其二",
        "author": "陆佃",
        "content": "鸟排行阵树排衙，且喜西湖属当家。\n扬子已无骑鹤事，会稽惟有卧龙茶。\n未妨春帝常为帝，须信名花始是花。\n更住一年方五十，不应情味薄于纱。",
        "dynasty": "宋",
        "collection_info": null
    },
    {
        "title": "依韵和赵令畤三首  其三",
        "author": "陆佃",
        "content": "方朔无端溺殿衙，得州仍是地仙家。\n海红谩与陪尊酒，淮白犹堪当分茶。\n夜静青天十分月，春深平地尺余花。\n谁将园裏新蜂蜨，织就佳人护项纱。",
        "dynasty": "宋",
        "collection_info": null
    },
    {
        "title": "依韵和赵令畤",
        "author": "陆佃",
        "content": "争标才气两相高，不独诗豪酒亦豪。\n战得蚁酣成后殿，探知龙睡遇先逃。\n曾于宝月求斤斧，欲以春风代翦刀。\n他日若称诗宰相，定应先后秉钧陶。",
        "dynasty": "宋",
        "collection_info": null
    },
    {
        "title": "依韵和田虎通判兼呈品防签判四首  其一",
        "author": "陆佃",
        "content": "楚尾秦头俗久移，丰穰仍值太平时。\n渚花尽日临书幌，潭菊如今在酒巵。\n十里麝香行驿近，三竿红日坐厅迟。\n爱君古锦囊中句，不负文忠国士知。",
        "dynasty": "宋",
        "collection_info": null
    },
    {
        "title": "依韵和田虎通判兼呈品防签判四首  其二",
        "author": "陆佃",
        "content": "冉冉年光逐闰移，厅閒宾客坐多时。\n主恩未报空持橐，军政无妨数举巵。\n潘鬓雪霜何太早，傅岩霖雨不应迟。\n颔珠竟被君探得，正值骊龙睡不知。",
        "dynasty": "宋",
        "collection_info": null
    },
    {
        "title": "依韵和田虎通判兼呈品防签判四首  其三",
        "author": "陆佃",
        "content": "剧谈终日少文移，幕府新开盛一时。\n羊酪未妨留灌顶，蟹螯何苦负操巵。\n诗成醉裏遗忘易，思发花前属和迟。\n更许此生刚节在，祇应惟有岁寒知。",
        "dynasty": "宋",
        "collection_info": null
    },
    {
        "title": "依韵和田虎通判兼呈品防签判四首  其四",
        "author": "陆佃",
        "content": "春花秋叶两推移，未有涓尘补圣时。\n新识豹胎休负鼎，旧成蛇足谩持巵。\n山如水墨屏间见，日向棋盘子上迟。\n便使北归应念此，白鸥黄鸟尽相知。",
        "dynasty": "宋",
        "collection_info": null
    },
    {
        "title": "用田倅韵答孙勉教授二首  其一",
        "author": "陆佃",
        "content": "浅红深紫旋教移，直待开无空阙时。\n花十八中看蹋鞠，玉东西外听扬巵。\n笙歌船舫天围合，灯火楼台月上迟。\n顾我若非乡曲远，定应长占此州知。",
        "dynasty": "宋",
        "collection_info": null
    },
    {
        "title": "用田倅韵答孙勉教授二首  其二",
        "author": "陆佃",
        "content": "造化从他密密移，聪明非復似前时。\n暂披金甲为儒将，曾燕珠宫对玉巵。\n一日看回花恨疾，三年生就叶嫌迟。\n慇懃为访春消息，頼有羹梅探得知。",
        "dynasty": "宋",
        "collection_info": null
    },
    {
        "title": "用前韵答谢推官",
        "author": "陆佃",
        "content": "小立桑阴尚未移，便如相识已多时。\n锯沙我就玉界尺，点砾君成金屈巵。\n灵运自应为佛早，退之今恨学仙迟。\n当年江左堂前燕，却又飞来未可知。",
        "dynasty": "宋",
        "collection_info": null
    },
    {
        "title": "依韵和赵令畤",
        "author": "陆佃",
        "content": "无事何妨数命宾，一湖清境是西邻。\n栽花要与春为主，对酒瞋将目借人。\n诗就彩笺斜卷玉，舞余花碗倒垂银。\n由来景物常无价，谩道钱多会有神。",
        "dynasty": "宋",
        "collection_info": null
    },
    {
        "title": "和朱昇朝奉",
        "author": "陆佃",
        "content": "湖上寻常日一临，年华无用苦相侵。\n梦随蝴蝶悠悠觉，日待蟾蜍款款沈。\n醉裏笙歌传盏疾，壶中天地着花深。\n回瞻象阙恩难报，愿尽平生一寸心。",
        "dynasty": "宋",
        "collection_info": null
    },
    {
        "title": "答张朝奉四首  其一",
        "author": "陆佃",
        "content": "赤松居处近州衙，况復诗情是作家。\n收得夕阳归老境，破除春睡有新茶。\n年华一任随流水，世事多应似落花。\n却笑宦游閒不得，尘埃昏尽幞头纱。",
        "dynasty": "宋",
        "collection_info": null
    },
    {
        "title": "答张朝奉四首  其二",
        "author": "陆佃",
        "content": "谁将两制比三衙，千骑犹如布素家。\n何日龙巾容吐酒，而今纱帽自煎茶。\n十年胶柱空调瑟，三月羹梅始见花。\n醉裏不知身在此，梦魂犹傍御袍纱。",
        "dynasty": "宋",
        "collection_info": null
    },
    {
        "title": "答张朝奉四首  其三",
        "author": "陆佃",
        "content": "押了文书坐了衙，寻常行过祇如家。\n苦无公事妨携酒，頼有诗情得试茶。\n便到五更犹有月，算来一日可无花。\n垂纶更作轻鸥伴，坐看寒汀学绉纱。",
        "dynasty": "宋",
        "collection_info": null
    },
    {
        "title": "答张朝奉四首  其四",
        "author": "陆佃",
        "content": "门锁寻常付守衙，穿湖曾不碍民家。\n惯看妙舞资豪饮，生怕清歌送好茶。\n山盍飞来围着水，春休归去带将花。\n从教魏紫姚黄下，也合翚衣裏素纱。",
        "dynasty": "宋",
        "collection_info": null
    },
    {
        "title": "依韵和孙勉教授菊花",
        "author": "陆佃",
        "content": "芳丛宜密不宜疏，何事琼花祇一株。\n苦劝白衣成酩酊，尽饶红粉插茱萸。\n定应青帝稀曾见，端的黄金似得无。\n便拟栽培伴桃李，尽移春色入洪炉。",
        "dynasty": "宋",
        "collection_info": null
    },
    {
        "title": "依韵和李元中兼寄伯时二首  其一",
        "author": "陆佃",
        "content": "龙眠三李晦声尘，长望淮壖与海滨。\n自古市朝成底事，即今猿鹤伴他人。\n细思南陌东阡月，大胜千门万户春。\n可惜欲归归未得，不知家酿为谁醇。",
        "dynasty": "宋",
        "collection_info": null
    },
    {
        "title": "依韵和李元中兼寄伯时二首  其二",
        "author": "陆佃",
        "content": "五丈河边避俗尘，闭门情味似漳滨。\n抛离鹊渚今三岁，成就华严祇两人。\n贫裏有时求得玉，老来无可奈何春。\n平生共学王丞相，更觉荀扬未尽醇。",
        "dynasty": "宋",
        "collection_info": null
    },
    {
        "title": "依韵和毅夫即事五首  其一",
        "author": "陆佃",
        "content": "昨日红裳伴燕游，渚花争好草争柔。\n依稀黄鸟浑相识，期刻青山卒未休。\n风似去年搴翠幕，雨分明日与芳洲。\n即今太守无佳句，空愧当时宋采侯。",
        "dynasty": "宋",
        "collection_info": null
    },
    {
        "title": "依韵和毅夫即事五首  其二",
        "author": "陆佃",
        "content": "却笑元宵是夜游，金针穿石綵丝柔。\n萱堂帐幄閒仍出，幕府文书了即休。\n顾我宝珠连合浦，爱君仙果满瀛洲。\n谁知并辔聊同俗，拜后如今有鲁侯。",
        "dynasty": "宋",
        "collection_info": null
    },
    {
        "title": "依韵和毅夫即事五首  其三",
        "author": "陆佃",
        "content": "平明一雨阻重游，风绉前溪绿谩柔。\n况已上元连夜出，不如寒食看春休。\n弄珠滩涨平侵岸，摸石江深抹尽洲。\n自是苦阴无意思，莫将潮信枉阳侯。",
        "dynasty": "宋",
        "collection_info": null
    },
    {
        "title": "依韵和毅夫即事五首  其四",
        "author": "陆佃",
        "content": "十年京洛从宸游，得郡终难绕指柔。\n庐舍昔希三肯顾，亭台今负四宜休。\n何人正在芙蓉岛，有客空吟杜若洲。\n为问西街孔君子，设监那得似诸侯。",
        "dynasty": "宋",
        "collection_info": null
    },
    {
        "title": "依韵和毅夫即事五首  其五",
        "author": "陆佃",
        "content": "谢安携妓是清游，玉莹金尊十指柔。\n桃自三千年结子，鳌于六万岁更休。\n猿啼谩想黄牛峡，凤去空传白鹭洲。\n我若他年封万户，祇来穰下作穰侯。",
        "dynasty": "宋",
        "collection_info": null
    },
    {
        "title": "依韵和毅夫百花洲新桥",
        "author": "陆佃",
        "content": "省中何必就尚书，且向新桥一振裾。\n娇女顷嫌撑小艇，偏亲今喜度安舆。\n假饶跨鲤终难学，除却垂虹尽不如。\n从此使衙乌亦好，岂无遗爱在胥余。",
        "dynasty": "宋",
        "collection_info": null
    },
    {
        "title": "答毅夫遗橘株之什三首  其一",
        "author": "陆佃",
        "content": "平生希慕范莱芜，耻把耕耘一问奴。\n碑较智愚能几里，树争贫富没多株。\n报之琼玖如投李，遗以珩璜恍弋鳬。\n传语小城休负固，元侯今后不言无。",
        "dynasty": "宋",
        "collection_info": null
    },
    {
        "title": "答毅夫遗橘株之什三首  其二",
        "author": "陆佃",
        "content": "亭榭新修道不芜，丰年焉用橘千奴。\n请教青帝留三月，拟就嫦娥乞一株。\n种玉水田飞白鹭，泳珠风槛对沈鳬。\n便难图画犹争看，定是京西一路无。",
        "dynasty": "宋",
        "collection_info": null
    },
    {
        "title": "答毅夫遗橘株之什三首  其三",
        "author": "陆佃",
        "content": "曾因书史翦繁芜，更与花王置木奴。\n蓝旧出师青万顷，竹新齐母绿千株。\n睡余枕簟屏开凤，饮尽尊罍勺用鳬。\n一种梧桐亦遭遇，翦封终愧内虚无。",
        "dynasty": "宋",
        "collection_info": null
    },
    {
        "title": "和毅夫倒用无字韵春诗四首  其一",
        "author": "陆佃",
        "content": "皇家宝历万年余，礼貌羣臣自古无。\n龙马已陪阿阁凤，鼎湖犹想裕陵鳬。\n刘郎莫恨桃千树，匠伯应怜栎一株。\n犹喜后来门户在，小儿能赋昆崙奴。",
        "dynasty": "宋",
        "collection_info": null
    },
    {
        "title": "和毅夫倒用无字韵春诗四首  其二",
        "author": "陆佃",
        "content": "一别勾芒仅岁余，不知今度老颜无。\n管人忧喜何如鹊，与世浮沈可奈鳬。\n拟看笏头花四朵，更栽槐面树三株。\n若教上番成新竹，须戒人家婢与奴。",
        "dynasty": "宋",
        "collection_info": null
    },
    {
        "title": "和毅夫倒用无字韵春诗四首  其三",
        "author": "陆佃",
        "content": "附庸新又进于余，欲共南邻斗有无。\n横列溪山埋积雪，卧开桃李映新鳬。\n拟舂玉臼丹千杵，更种金锤麦一株。\n从此有人殽亦有，不烦公帑与官奴。",
        "dynasty": "宋",
        "collection_info": null
    },
    {
        "title": "和毅夫倒用无字韵春诗四首  其四",
        "author": "陆佃",
        "content": "公钱虽少俸钱余，明日如今作会无。\n况有鼈裙胜脍鲤，岂无鹅掌代蒸鳬。\n庆归子舍芝三秀，官入卿曹棘九株。\n闻说丽人推不去，爱才何止十年奴。",
        "dynasty": "宋",
        "collection_info": null
    },
    {
        "title": "和毅夫病目三首  其一",
        "author": "陆佃",
        "content": "使君诗思谩雕肝，安得头风与阿瞒。\n然艾为谁甘受痛，看花缘此负追欢。\n通天犀带应怜瘦，云母屏风尚畏寒。\n何日长安同一醉，拟教歌舞衒华丹。",
        "dynasty": "宋",
        "collection_info": null
    },
    {
        "title": "和毅夫病目三首  其二",
        "author": "陆佃",
        "content": "诗战空怀壮士肝，未容旃旆累祁瞒。\n并游曾许花含笑，孤愤今惭树合欢。\n五朵谩将春色寄，二篇还伴夜光寒。\n凭君休造斑猫毒，且向三田养就丹。",
        "dynasty": "宋",
        "collection_info": null
    },
    {
        "title": "和毅夫病目三首  其三",
        "author": "陆佃",
        "content": "报君平日愿输肝，常笑飞蝗累李瞒。\n一雨固宜知上德，是花犹可尽君欢。\n孤根自识恩波暖，老健谁争气候寒。\n从此忧民免髭白，却疑甘泽是金丹。",
        "dynasty": "宋",
        "collection_info": null
    },
    {
        "title": "依韵和毅夫儿病",
        "author": "陆佃",
        "content": "二毛萧索未应羞，谩说初怀弄瓦忧。\n珠母光芒今吐月，豹驹才气已窥牛。\n自知阴德仙能学，谁有灵符鬼可囚。\n早晚病除闻药喜，与君诗酒共清游。",
        "dynasty": "宋",
        "collection_info": null
    },
    {
        "title": "易守建业毅夫有诗赠别次韵五首  其一",
        "author": "陆佃",
        "content": "太守无堪久借留，君王恩礼与昇州。\n亲舆自可时来往，渔唱犹能数献酬。\n风色得经扬子渡，月明知在海棠洲。\n北山楷木今成列，独傍师门想见丘。",
        "dynasty": "宋",
        "collection_info": null
    },
    {
        "title": "易守建业毅夫有诗赠别次韵五首  其二",
        "author": "陆佃",
        "content": "凌晨寒日弄辉辉，我旆东来子旆西。\n对此销魂两无语，恨初相遇一何稽。\n梅花可惜空随驿，鸥鸟多应不下溪。\n犹有往来鱼与雁，好将诗什当书题。",
        "dynasty": "宋",
        "collection_info": null
    },
    {
        "title": "易守建业毅夫有诗赠别次韵五首  其三",
        "author": "陆佃",
        "content": "紫案焚香拜敕黄，无因久借盖公堂。\n不堪落日离魂断，頼有熏风引梦长。\n吹律渐知寒谷暖，卖浆曾值暑天凉。\n他年果若成功去，乞取南阳作邓王。",
        "dynasty": "宋",
        "collection_info": null
    },
    {
        "title": "易守建业毅夫有诗赠别次韵五首  其四",
        "author": "陆佃",
        "content": "春渚秋潭不可寻，回头城郭碍高林。\n但知自白三分鬓，更与谁论一寸心。\n红粉泪痕消片玉，故人情分重千金。\n临岐不忍醒时别，一任玻瓈酒盏深。",
        "dynasty": "宋",
        "collection_info": null
    },
    {
        "title": "易守建业毅夫有诗赠别次韵五首  其五",
        "author": "陆佃",
        "content": "谁信金陵刺史肠，曾怀珠玉夜光芒。\n一尘侍从才虽短，双奉君亲日更长。\n得郡免营三釜粟，过都容捧万年觞。\n遥知南北相望处，风在檀栾月在棠。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其一",
        "author": "陆佃",
        "content": "借山楼小已新奇，更近东边得凤池。\n一日未尝无客过，百年今始有人知。\n舞余裙带双垂绿，诗就珊瑚半露枝。\n为问鹓雏归得未，虚来阿阁已多时。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其二",
        "author": "陆佃",
        "content": "使君年老强搜奇，来傍吟窗拥被池。\n明月清风初未觉，白鸥黄鸟旧相知。\n水通河汉无多地，凤在梧桐第几枝。\n好是与民同此乐，丰穰仍值太平时。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其三",
        "author": "陆佃",
        "content": "池就台成竟大奇，画堂新燕亦差池。\n人非杨柳看来瘦，春有梅花探得知。\n华髮渐惊强半白，素娥曾与第三枝。\n海邦莫道无宾客，冠盖如今盛一时。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其四",
        "author": "陆佃",
        "content": "东君着力信神奇，桃李中间水满池。\n定是祇教淮甸有，若为长得泰州知。\n行藏正倚楼千尺，勋业初横草一枝。\n投老尚堪驱使在，问春何似少年时。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其五",
        "author": "陆佃",
        "content": "公事稀疏已自奇，那堪园更胜舒池。\n诱将醉尹来无数，禁得诗人瘦不知。\n蝶梦几随蝴蝶远，凤雏仍在凤凰枝。\n赏心乐事知多少，雪月风花是四时。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其六",
        "author": "陆佃",
        "content": "平生仕宦不求奇，谁怕他人夺我池。\n地胜更无尘可到，天阴惟有病先知。\n从教宝塔来当面，消得云楼为折枝。\n看取鶠堂何似好，夜深歌管月明时。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其七",
        "author": "陆佃",
        "content": "老懒由来怕立奇，偶然寻得旧家池。\n一州祇此为无及，累政因何尽不知。\n歌吹彻云城百尺，楼台侵夜火千枝。\n凭谁为报鶑花道，一日须来十二时。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其八",
        "author": "陆佃",
        "content": "彷佛华胥一梦奇，斩新楼阁旧城池。\n夜深犹有人家看，昼寝惟应燕子知。\n疏雨有时三两点，好花何啻万余枝。\n诸公若肯相追逐，趁取春风烂漫时。",
        "dynasty": "宋",
        "collection_info": null
    },
    {
        "title": "依韵和徐大夫凤凰池九首  其九",
        "author": "陆佃",
        "content": "恰似蒲萄水亦奇，游人多似后园池。\n壶中日在归前落，醉裏诗成醒后知。\n芳径绰开杨柳树，小墙阑出杏花枝。\n老拳毒手浑相若，望立降旗是几时。",
        "dynasty": "宋",
        "collection_info": null
    },
    {
        "title": "朝散",
        "author": "陆佃",
        "content": "使君竟亦不能奇，頼有诗翁壮观池。\n二百年来无此作，两三人外有谁知。\n鱼应变化垂天翼，鹊不经营堕地枝。\n况復凤毛如得凤，古来遭遇或同时。",
        "dynasty": "宋",
        "collection_info": null
    },
    {
        "title": "依韵和张椿",
        "author": "陆佃",
        "content": "一年三十有余旬，最爱韶华是令辰。\n坐久落花深一尺，睡余浅粉看重匀。\n况当诸县无公事，且与云楼作主人。\n今日与君俱白髮，看花情味尚青春。",
        "dynasty": "宋",
        "collection_info": null
    },
    {
        "title": "依韵和查朝散赠新恩先辈",
        "author": "陆佃",
        "content": "收得宫花上带春，绿袍仍共草争新。\n发扬杜老诗无敌，盖覆吴侯政不神。\n平地彩云看接武，一天明月负垂纶。\n怪来濒海多儒士，龙阁从来是里人。",
        "dynasty": "宋",
        "collection_info": null
    },
    {
        "title": "依韵和徐大夫",
        "author": "陆佃",
        "content": "朱丝同直水同清，红袖何妨当使令。\n可惜去年他处看，不知今夜几州明。\n年华老去知无补，眉妩初閒似有情。\n且向云楼拌共醉，尽他灯火暮禽惊。",
        "dynasty": "宋",
        "collection_info": null
    },
    {
        "title": "中秋微阴",
        "author": "陆佃",
        "content": "年年月色是中秋，莫为今宵海上楼。\n要得长圆真妄意，放教微暗亦良筹。\n步金砖上颜仍好，颓玉山前德尽柔。\n生怪嫦娥苦羞涩，都缘瞋不强公游。",
        "dynasty": "宋",
        "collection_info": null
    },
    {
        "title": "中秋用别韵答张椿兼呈徐瓘",
        "author": "陆佃",
        "content": "偶被微云掩素娥，昏昏如似隔轻罗。\n祇应梦裏朦胧惯，可是秋来淡薄多。\n舍此岂无珠可玩，学渠犹有扇能歌。\n会须明夜分明在，况有诗人为琢磨。",
        "dynasty": "宋",
        "collection_info": null
    },
    {
        "title": "依韵和查许国二首  其一",
        "author": "陆佃",
        "content": "重渊谁道探珠难，恰值骊龙睡重间。\n工部藩篱今梦草，司空门馆旧衔环。\n心肠何啻吞云梦，身手犹堪擘华山。\n况有旧家仙桂在，姮娥留着待君攀。",
        "dynasty": "宋",
        "collection_info": null
    },
    {
        "title": "依韵和查许国二首  其二",
        "author": "陆佃",
        "content": "谁作明堂一柱看，谪官犹诖罪中间。\n名成何必频看镜，道在终须得赐环。\n一片灵台江上月，七株仙果海中山。\n回头为报姮娥道，拟把高枝次第攀。",
        "dynasty": "宋",
        "collection_info": null
    },
    {
        "title": "寄龚深之曾子开",
        "author": "陆佃",
        "content": "先生官冷久京华，衣有尘埃饭有沙。\n半夜尚闻亲旧草，一春长是负新花。\n两龚清洁推君子，二陆文章属当家。\n更忆巷南曾学士，坐将盘诰解聱牙。",
        "dynasty": "宋",
        "collection_info": null
    },
    {
        "title": "依韵和查许国梅花六首  其一",
        "author": "陆佃",
        "content": "腊月狐裘尚御黄，靓妆先了为谁忙。\n与春不足都缘淡，教雪难知祇为香。\n曾拥旌旗闻鼓角，终随彝鼎见烝尝。\n少陵頼尔牵诗思，得向诗中号帝王。",
        "dynasty": "宋",
        "collection_info": null
    },
    {
        "title": "依韵和查许国梅花六首  其二",
        "author": "陆佃",
        "content": "水天清浅月昏黄，传语诸花未要忙。\n词客尽应相识早，玉人谁有自然香。\n祇承雨露尤消得，况乃冰霜已备尝。\n未用夜寒吹玉笛，切须丁嘱与宁王。",
        "dynasty": "宋",
        "collection_info": null
    },
    {
        "title": "依韵和查许国梅花六首  其三",
        "author": "陆佃",
        "content": "平日栽培土尽黄，看来人自有閒忙。\n池台直下疏疏影，帘箔中间淡淡香。\n命说梦魂犹未破，说汤滋味得先尝。\n凭谁为访桃花浪，何路能酬百谷王。",
        "dynasty": "宋",
        "collection_info": null
    },
    {
        "title": "依韵和查许国梅花六首  其四",
        "author": "陆佃",
        "content": "妆阁无端画月黄，见他閒淡转苍忙。\n陇头惆怅经年别，衣上慇懃尽日香。\n期刻莫将蓬鬓插，思量消得瓠犀尝。\n若教梵竺诸天有，何必龙华引象王。",
        "dynasty": "宋",
        "collection_info": null
    },
    {
        "title": "依韵和查许国梅花六首  其五",
        "author": "陆佃",
        "content": "北窗高卧识羲黄，静看东君职事忙。\n短帽上垂年少事，浄瓶中养月余香。\n镜鸾羞愧临梳裹，盐虎推先在飨尝。\n试问古来谁可伴，风流东晋有诸王。",
        "dynasty": "宋",
        "collection_info": null
    },
    {
        "title": "依韵和查许国梅花六首  其六",
        "author": "陆佃",
        "content": "共月新成牓字黄，使君霜鬓未须忙。\n春前腊后千回顾，天上人间一分香。\n庄子梦魂休道识，太公牙齿要须尝。\n论功纵在姚黄下，果子花中合是王。",
        "dynasty": "宋",
        "collection_info": null
    },
    {
        "title": "依韵和许安石",
        "author": "陆佃",
        "content": "风和鹊喜就中灵，忽报轩车到驿亭。\n解得礼经归指掌，弄成诗笔胜丹青。\n早年花萼光原隰，今日芝兰满户庭。\n闻说龙州佳阙近，蜀人先已望流星。",
        "dynasty": "宋",
        "collection_info": null
    },
    {
        "title": "从驾幸龙德宫",
        "author": "陆佃",
        "content": "玉锁晨开厚载门，人家随处着雕轮。\n潜龙宫邸来惟旧，復辟帘帏卷尚新。\n深巷尽言窥日月，麤官难得后埃尘。\n戴恩自觉丘山重，愿放鳌更六万春。",
        "dynasty": "宋",
        "collection_info": null
    },
    {
        "title": "天宁节口号",
        "author": "陆佃",
        "content": "九天宫阙五云新，共向中间望紫宸。\n几杖一千年父老，衣冠三万里君臣。\n濑乡老子如今桧，蒙县庄生上古椿。\n就祝圣君千万岁，过于天上寿星辰。",
        "dynasty": "宋",
        "collection_info": null
    },
    {
        "title": "寄彦猷阁老某前岁奉使还领扬州今彦猷亦自境外归得姑苏",
        "author": "陆佃",
        "content": "相望持节出卢龙，继踵分符别紫宫。\n汲黯虽嫌弃为郡，袁丝应惮久居中。\n文章不见于时益，出处何知与子同。\n红药万株天下绝，谢公来肯醉熏风。",
        "dynasty": "宋",
        "collection_info": null
    },
    {
        "title": "和周邠朝奉",
        "author": "陆佃",
        "content": "相见还如颍水滨，不应衰迈久风尘。\n几回醉裏成狂客，一向诗中作贵人。\n故国生涯元自薄，老来情分剩相亲。\n荐贤况有诸公在，早晚除书下玉宸。",
        "dynasty": "宋",
        "collection_info": null
    },
    {
        "title": "新桥",
        "author": "陆佃",
        "content": "碧光新近跨长桥，免使游人隔岸招。\n想像蓬瀛今彷佛，丁宁风雨莫漂摇。\n少浮蛟蜃平生气，纔露虹霓一半腰。\n明月满天天似水，直疑霄汉路非遥。",
        "dynasty": "宋",
        "collection_info": null
    },
    {
        "title": "题周中散至乐堂",
        "author": "陆佃",
        "content": "一瓢到底胜珠玉，万籁由来当管弦。\n尽日海鸥陪燕坐，有时溪柳伴閒眠。\n不知萱草忧何事，今见蟠桃定几年。\n回首真人足官府，刘安何苦要升天。",
        "dynasty": "宋",
        "collection_info": null
    },
    {
        "title": "丞相荆公挽歌词",
        "author": "陆佃",
        "content": "惯识无心有海鸥，行藏须向古人求。\n皋陶一死随神禹，孟子平生学圣丘。\n雕篹想陪清庙食，玉杯应从裕陵游。\n遥瞻旧馆知难报，绛帐横经二十秋。",
        "dynasty": "宋",
        "collection_info": null
    },
    {
        "title": "吕申公挽歌词",
        "author": "陆佃",
        "content": "家世从来耸具瞻，平生僚友惮方严。\n挂閒麈尾清谈罕，傅尽龙髭老病添。\n共惜一朝埋玉树，正当双日下珠帘。\n自惭曾借风雷便，初与鱼龙出滞淹。",
        "dynasty": "宋",
        "collection_info": null
    },
    {
        "title": "韩康公挽歌词三首  其一",
        "author": "陆佃",
        "content": "熙宁初见筑堤沙，曾与千官听白麻。\n常棣行中排宰相，梧桐名上识韩家。\n平生事业留青史，一夜尘埃暗碧纱。\n闻说手栽桃李在，春来应有万株花。",
        "dynasty": "宋",
        "collection_info": null
    },
    {
        "title": "韩康公挽歌词三首  其二",
        "author": "陆佃",
        "content": "三台光耀紫微中，康国仍兼万户封。\n有子晨昏长侍膳，谁家兄弟尽登庸。\n非关庚日曾占鵩，自是辰年併值龙。\n他日凌烟求绘匠，愿凭丹笔为形容。",
        "dynasty": "宋",
        "collection_info": null
    },
    {
        "title": "韩康公挽歌词三首  其三",
        "author": "陆佃",
        "content": "龙虎常瞻牓上名，识公初向凤凰城。\n三千宾客知毛遂，五百人家待晏婴。\n拟看玉书容拔宅，安知金鼎误垂成。\n后园履迹今芜没，惟有清风伴月明。",
        "dynasty": "宋",
        "collection_info": null
    },
    {
        "title": "吕尚书挽歌词",
        "author": "陆佃",
        "content": "祸患相仍涕泪频，司空坟上草犹新。\n鹡鸰花萼空余子，龙马图书併失人。\n遍历名藩今始老，长如寒士本非贫。\n如何一日埋金碗，独向清时不秉钧。",
        "dynasty": "宋",
        "collection_info": null
    },
    {
        "title": "蹇翁待制挽歌词",
        "author": "陆佃",
        "content": "仕宦声名四十年，归心日夜望林泉。\n文移竟负登山屐，笺记空随过海船。\n花坞夕阳今逝矣，锦江春色谩依然。\n传家况有珠玑在，会向人间月夜圆。",
        "dynasty": "宋",
        "collection_info": null
    },
    {
        "title": "程给事挽歌词",
        "author": "陆佃",
        "content": "桃花坟坞土新干，叹息高才又玉棺。\n竟逐两翁谈笑尽，空留三老画图看。\n异书会见传吴市，妙斲何知失郢墁。\n闻说锦囊佳句在，光芒犹伴夜珠寒。",
        "dynasty": "宋",
        "collection_info": null
    },
    {
        "title": "王圣美学士挽歌词",
        "author": "陆佃",
        "content": "使君政事与文章，忧患平生亦备尝。\n资善故人今白髮，邯郸一梦已黄粱。\n田园倚仗千株橘，花萼飘零一树棠。\n闻说异书奇字在，不妨分付与诸郎。",
        "dynasty": "宋",
        "collection_info": null
    },
    {
        "title": "魏国太夫人陈氏挽歌词",
        "author": "陆佃",
        "content": "门户同归太史评，传芳消息在瑶琼。\n凤衔诰诏从夫贵，龙负图书识父清。\n金鸭火销香自远，玉奁珠在月空明。\n也知欲向华胥问，炊尽黄粱梦不成。",
        "dynasty": "宋",
        "collection_info": null
    },
    {
        "title": "送李劭县令",
        "author": "陆佃",
        "content": "长官衫色暗，玉雪久甘贫。\n为问江西月，如君有几人。",
        "dynasty": "宋",
        "collection_info": null
    },
    {
        "title": "悼亡二首  其一",
        "author": "陆佃",
        "content": "门巷雨萧萧，黄昏掩寂寥。\n曲终人不见，花落梦无聊。",
        "dynasty": "宋",
        "collection_info": null
    },
    {
        "title": "悼亡二首  其二",
        "author": "陆佃",
        "content": "灯火夜寥寥，残香不可招。\n朱扉寒半掩，金鸭暖全消。",
        "dynasty": "宋",
        "collection_info": null
    },
    {
        "title": "咏史",
        "author": "陆佃",
        "content": "珠履三千两，金椎四十斤。\n阿谁知狗盗，却解脱田文。",
        "dynasty": "宋",
        "collection_info": null
    },
    {
        "title": "景德寺考试秋日即事四首  其一",
        "author": "陆佃",
        "content": "朝来爽气雨初干，乔木阴阴锁昼寒。\n深院下帘风不动，夕阳幽鸟傍阑干。",
        "dynasty": "宋",
        "collection_info": null
    },
    {
        "title": "景德寺考试秋日即事四首  其二",
        "author": "陆佃",
        "content": "秋声一夜满长安，密雨疏风次第寒。\n幽草落花归思乱，寂寥终日倚阑干。",
        "dynasty": "宋",
        "collection_info": null
    },
    {
        "title": "景德寺考试秋日即事四首  其三",
        "author": "陆佃",
        "content": "西风吹绉一池秋，故殿疏帘半上鈎。\n满眼夕阳归未得，菊花桐叶伴人愁。",
        "dynasty": "宋",
        "collection_info": null
    },
    {
        "title": "景德寺考试秋日即事四首  其四",
        "author": "陆佃",
        "content": "看尽斜阳夕未还，夜天如水断云閒。\n玉楼咫尺无人去，月上珠帘第几间。",
        "dynasty": "宋",
        "collection_info": null
    },
    {
        "title": "又景德再考试秋日即事",
        "author": "陆佃",
        "content": "重来时节又秋深，黄菊香中一炷沈。\n浑觉去年无限恨，物华人意总如今。",
        "dynasty": "宋",
        "collection_info": null
    },
    {
        "title": "试院夜雨思秦叔仲至呈信道",
        "author": "陆佃",
        "content": "秋声秋色总无聊，千里相思鬓欲凋。\n独遶曲廊花院闭，夜深灯火雨萧萧。",
        "dynasty": "宋",
        "collection_info": null
    },
    {
        "title": "依韵和程给事赠法云长老重喜",
        "author": "陆佃",
        "content": "识字如今尚未深，扫廊才悟便能吟。\n法云香火修行久，夜半潮声避梵音。",
        "dynasty": "宋",
        "collection_info": null
    },
    {
        "title": "送俞括知贡州",
        "author": "陆佃",
        "content": "太守官清着破衫，祇应泉水误名贪。\n遥知雁足书难到，州在衡阳尽近南。",
        "dynasty": "宋",
        "collection_info": null
    },
    {
        "title": "悼亡八首  其一",
        "author": "陆佃",
        "content": "索寞还寻静处行，物华如旧岁华更。\n绿槐苍桧曾相识，想见英雄讶瘦生。",
        "dynasty": "宋",
        "collection_info": null
    },
    {
        "title": "悼亡八首  其二",
        "author": "陆佃",
        "content": "深炷炉香浅点茶，午庭愁寂下寒鸦。\n佳人仙去无消息，肠断春风一院花。",
        "dynasty": "宋",
        "collection_info": null
    },
    {
        "title": "悼亡八首  其三",
        "author": "陆佃",
        "content": "雪消姑射丰肌尽，云入阳台短梦频。\n可惜舞衣犹粉黛，不堪歌扇已埃尘。",
        "dynasty": "宋",
        "collection_info": null
    },
    {
        "title": "悼亡八首  其四",
        "author": "陆佃",
        "content": "春远落花随水尽，夜深明月向人圆。\n昆崙欲使知无路，仙苑分明隔洞天。",
        "dynasty": "宋",
        "collection_info": null
    },
    {
        "title": "悼亡八首  其五",
        "author": "陆佃",
        "content": "风月相望也不多，祇应清浅隔天河。\n欲凭乌鹊传消息，一度逢秋一度过。",
        "dynasty": "宋",
        "collection_info": null
    },
    {
        "title": "悼亡八首  其六",
        "author": "陆佃",
        "content": "忽地轻红四散飞，寻常春色未应稀。\n东风大是无情思，吹落余香便不归。",
        "dynasty": "宋",
        "collection_info": null
    },
    {
        "title": "悼亡八首  其七",
        "author": "陆佃",
        "content": "百花流转逐浮萍，柔质那堪殒妙龄。\n画手若能图列女，玉颜应许上丹青。",
        "dynasty": "宋",
        "collection_info": null
    },
    {
        "title": "悼亡八首  其八",
        "author": "陆佃",
        "content": "淡红浓紫总销魂，春恨无人可共论。\n徙倚暮寒襟袖薄，落花门巷月黄昏。",
        "dynasty": "宋",
        "collection_info": null
    },
    {
        "title": "题李门下江行初雪图二首  其一",
        "author": "陆佃",
        "content": "渔翁披得一渔蓑，物色虽幽奈冷何。\n长怪高宗问霖雨，元来黔首要中和。",
        "dynasty": "宋",
        "collection_info": null
    },
    {
        "title": "题李门下江行初雪图二首  其二",
        "author": "陆佃",
        "content": "须知元化仗丹青，移得沧江在画屏。\n看取干坤一般色，可怜长短谩相形。",
        "dynasty": "宋",
        "collection_info": null
    },
    {
        "title": "题王允中至乐堂",
        "author": "陆佃",
        "content": "颜巷虽贫乐有余，箪瓢终不换金珠。\n长安大第连云起，还有君家此乐无。",
        "dynasty": "宋",
        "collection_info": null
    },
    {
        "title": "传神诗",
        "author": "陆佃",
        "content": "富贵从来我自知，商岩霖雨偶愆期。\n祇应鬚鬓年来改，不及高宗梦裏时。",
        "dynasty": "宋",
        "collection_info": null
    },
    {
        "title": "送陈初道录",
        "author": "陆佃",
        "content": "巉岩瘦骨欲成金，云锁三茅洞府深。\n莫遣桃花流水出，等閒应被客相寻。",
        "dynasty": "宋",
        "collection_info": null
    },
    {
        "title": "赠别吴兴太守中父学士",
        "author": "陆佃",
        "content": "蓬山仙子任天真，乞领南麾奏疏频。\n金锁阙边辞黼座，水晶宫裏约朱轮。\n公庭事简烦丞掾，斋阁诗多泣鬼神。\n莫为行春恋苕霅，銮坡挥笔待词臣。",
        "dynasty": "宋",
        "collection_info": null
    },
    {
        "title": "句  其一",
        "author": "陆佃",
        "content": "辂从元朔朝时破，花是高秋宴后萎。",
        "dynasty": "宋",
        "collection_info": null
    },
    {
        "title": "句  其二",
        "author": "陆佃",
        "content": "润色圣猷双孔子，调燮元化两周公。",
        "dynasty": "宋",
        "collection_info": null
    },
    {
        "title": "句",
        "author": "高遵惠",
        "content": "上林供王宴，圣母赐金钱。",
        "dynasty": "宋",
        "collection_info": null
    },
    {
        "title": "游九仙阁",
        "author": "傅楫",
        "content": "偶有寻真兴，携琴扣竹关。\n岩头青嶂合，洞口白云閒。\n火伏丹犹湿，棋残局已斑。\n游人迷去路，疑是霍童山。",
        "dynasty": "宋",
        "collection_info": null
    },
    {
        "title": "次祥卿焦山韵",
        "author": "翟思",
        "content": "窗影江光四面开，虚空无处得生埃。\n依依山顶云飞去，隠隠海门潮上来。\n喷雪浪搥藏鹤冢，落花风扫炼丹台。\n吸江亭上多时坐，谁信茶瓯胜酒杯。",
        "dynasty": "宋",
        "collection_info": null
    },
    {
        "title": "次董野迂焦山韵",
        "author": "翟思",
        "content": "四面江光不住尘，中流拥护有波神。\n画家点染图多贋，诗老形容语最真。\n丹井泉来冰熨齿，石床云卧浪摇身。\n碧桃湾裏花狼藉，一夜狂风断送春。",
        "dynasty": "宋",
        "collection_info": null
    },
    {
        "title": "登华顶峰",
        "author": "马珹",
        "content": "游山须览胜，八百里天台。\n若不登华顶，浑如不到来。",
        "dynasty": "宋",
        "collection_info": null
    },
    {
        "title": "遗偈",
        "author": "俨和尚",
        "content": "四大之身，水月空云。\n一轮湛湛，廓落干坤。",
        "dynasty": "宋",
        "collection_info": null
    },
    {
        "title": "再游太虚观",
        "author": "安惇",
        "content": "昔年游历访霓旌，多谢仙师数里迎。\n今日重来知有意，此身应不为公卿。",
        "dynasty": "宋",
        "collection_info": null
    },
    {
        "title": "梦游仙馆",
        "author": "安惇",
        "content": "梦游仙馆逢真侣，为说生前与此身。\n本是富陵朱隠士，暂来人世秉陶钧。",
        "dynasty": "宋",
        "collection_info": null
    },
    {
        "title": "涤虑轩",
        "author": "虞策",
        "content": "禅翁自说逢迎懒，向此开轩最所宜。\n地僻风尘非我事，夜深水月几人知。\n沈观万境皆无物，笑指三乘亦有为。\n行客暂来良自省，不堪勤瘁鬓成丝。",
        "dynasty": "宋",
        "collection_info": null
    },
    {
        "title": "句",
        "author": "李时亭",
        "content": "石柱虹梁势入云，玉鸾金凤锁丝纶。",
        "dynasty": "宋",
        "collection_info": null
    },
    {
        "title": "罗汉阁煎茶应供",
        "author": "刘珵",
        "content": "宝炉香散晓烟寒，凈几供茶遶座看。\n已爱六花金缕异，更惊三啜翠痕干。",
        "dynasty": "宋",
        "collection_info": null
    },
    {
        "title": "咏西湖十洲 花屿",
        "author": "刘珵",
        "content": "浅深艷冶一枝枝，带露临风不自持。\n水上红云真缥渺，多才却忆退之诗。",
        "dynasty": "宋",
        "collection_info": null
    },
    {
        "title": "咏西湖十洲 芳草洲",
        "author": "刘珵",
        "content": "春水池塘空苒苒，长安古道倍依依。\n争如绿向芳洲遍，不怨王孙去未归。",
        "dynasty": "宋",
        "collection_info": null
    },
    {
        "title": "咏西湖十洲 柳汀",
        "author": "刘珵",
        "content": "江渡隋堤千万缕，年年折尽最长条。\n谁知烟雨汀洲晚，閒舞东风拂画桥。",
        "dynasty": "宋",
        "collection_info": null
    },
    {
        "title": "咏西湖十洲 竹屿",
        "author": "刘珵",
        "content": "翠云摇曳波心起，清影扶疏月际来。\n结实终期丹凤至，虚心聊映小桃开。",
        "dynasty": "宋",
        "collection_info": null
    },
    {
        "title": "咏西湖十洲 烟屿",
        "author": "刘珵",
        "content": "閒伴晓云笼浅濑，半和秋雨羃寒沙。\n溶溶洩洩拖轻素，遮尽渔蓑与钓槎。",
        "dynasty": "宋",
        "collection_info": null
    },
    {
        "title": "咏西湖十洲 芙蓉洲",
        "author": "刘珵",
        "content": "翠幄临流结绛囊，多情长伴菊花芳。\n谁怜冷落清秋后，能把柔姿独拒霜。",
        "dynasty": "宋",
        "collection_info": null
    },
    {
        "title": "咏西湖十洲 菊花洲",
        "author": "刘珵",
        "content": "金蘂含香冒雨开，清无俗格绝尘埃。\n休嗟不及东篱下，也有幽人载酒来。",
        "dynasty": "宋",
        "collection_info": null
    },
    {
        "title": "咏西湖十洲 月岛",
        "author": "刘珵",
        "content": "众乐亭前月满洲，雨余风静正中秋。\n桂华冷射千寻碧，十顷湖光烂不收。",
        "dynasty": "宋",
        "collection_info": null
    },
    {
        "title": "咏西湖十洲 雪汀",
        "author": "刘珵",
        "content": "六出花轻巧剪裁，瑶林玉砌映南台。\n冰澌四面寒光合，疑有飞仙月下来。",
        "dynasty": "宋",
        "collection_info": null
    },
    {
        "title": "咏西湖十洲 松岛",
        "author": "刘珵",
        "content": "耻随杨柳娇春色，厌近芙蕖透暗香。\n直干凌霜终偃蹇，愿为一柱壮明堂。",
        "dynasty": "宋",
        "collection_info": null
    },
    {
        "title": "题虎丘次蒲章二公韵",
        "author": "刘淑",
        "content": "衮席频虚未赐环，游心暂寄水云间。\n霓旌初下姑苏苑，蜡屐先寻虎踞山。\n高兴不辞溪路险，幽情更羡野僧闲。\n留连景物慵回首，画舫寒侵暮角还。",
        "dynasty": "宋",
        "collection_info": null
    },
    {
        "title": "再至新定有感",
        "author": "岑象求",
        "content": "蜀地吴天各一涯，去来三纪亦云赊。\n乌龙遶郭俨如旧，白髮满头良可嗟。\n老矣不堪多感慨，使乎何处是光华。\n周行历览犹疑梦，更问庭槠几度花。",
        "dynasty": "宋",
        "collection_info": null
    },
    {
        "title": "咏县厅前古槠木",
        "author": "岑象求",
        "content": "三十年前宰一同，朝朝相对此庭中。\n如今翠叶樛枝好，依旧朱栏戒石东。\n潘岳河阳花立尽，陶潜彭泽柳随空。\n唯君独负坚刚操，何异灵椿与夏虫。",
        "dynasty": "宋",
        "collection_info": null
    },
    {
        "title": "涤虑轩",
        "author": "岑象求",
        "content": "圣人重洗心，君子贵浴德。\n清心是道场，金仙有遗则。\n人言我虑不须涤，我谓几人能涤得。\n以此息万缘，以此销六贼。\n君不见水观月观成道人，尽向此门生妙识。",
        "dynasty": "宋",
        "collection_info": null
    },
    {
        "title": "中岩",
        "author": "岑象求",
        "content": "潇洒监城隈，聊驱俗驾回。\n世尘飞不到，山色翠成堆。",
        "dynasty": "宋",
        "collection_info": null
    },
    {
        "title": "剑门关",
        "author": "岑象求",
        "content": "当道双峰闢，凌空万仞酋。\n于秦置扃鐍，与蜀作襟喉。",
        "dynasty": "宋",
        "collection_info": null
    },
    {
        "title": "游定林院",
        "author": "岑象求",
        "content": "野阔莲宫迥，楼台半倚山。\n地联巴峡近，门对濮溪湾。\n柏径松烟湿，石房雨藓斑。\n白云邀客住，明月伴僧閒。\n经梵喧譁外，香灯杳霭间。\n胜游成邂逅，危构喜跻攀。\n世路诚何极，尘心久欲还。\n輶车正催发，缓步出重关。",
        "dynasty": "宋",
        "collection_info": null
    },
    {
        "title": "药洲",
        "author": "许彦先",
        "content": "花药氛氲海上洲，水中云影带沙流。\n直应路与银潢接，槎客时来犯斗牛。",
        "dynasty": "宋",
        "collection_info": null
    },
    {
        "title": "再游阳春通真岩",
        "author": "许彦先",
        "content": "壁倚干宁碣，龛笼大业僧。\n七年驰使路，两蹑石梯层。",
        "dynasty": "宋",
        "collection_info": null
    },
    {
        "title": "游碧落洞二首  其一",
        "author": "许彦先",
        "content": "崖卷层霄阔，溪穿碧玉横。\n银河一派水，终日泻天声。",
        "dynasty": "宋",
        "collection_info": null
    },
    {
        "title": "游碧落洞二首  其二",
        "author": "许彦先",
        "content": "玉峰刳不尽，满室碧琅玕。\n太始藏灵气，寥寥五月寒。",
        "dynasty": "宋",
        "collection_info": null
    },
    {
        "title": "南山宣圣庙窃见太守黄公题名有作  其一",
        "author": "许彦先",
        "content": "千仞岩岩涌白云，不教紫翠落尘氛。\n长留雨后凭栏意，堆迭清光伴使君。",
        "dynasty": "宋",
        "collection_info": null
    },
    {
        "title": "南山宣圣庙窃见太守黄公题名有作  其二",
        "author": "许彦先",
        "content": "数仞环分一径深，讲筵深处暮烟沈。\n金铃木舌新扬意，忠孝昭昭剌史心。",
        "dynasty": "宋",
        "collection_info": null
    },
    {
        "title": "湖上十亭",
        "author": "许彦先",
        "content": "昔年曾看海阳图，巧状湖山恐见诬。\n今日登临真可爱，画图翻觉少工夫。",
        "dynasty": "宋",
        "collection_info": null
    },
    {
        "title": "题舜井断碑",
        "author": "许彦先",
        "content": "一千二百余年外，万古销磨不可寻。\n舜子井泉谁记古，随人闾巷祇如今。\n隶书字杂科虫体，氏爵名存乐石阴。\n登览时来醒醉眼，也胜他物在园林。",
        "dynasty": "宋",
        "collection_info": null
    },
    {
        "title": "知府伯常度支宿熙春台辄成拙诗上寄",
        "author": "张纮",
        "content": "云藏雨意明还暗，水激溪声断復来。\n恨君不且留千骑，同折岩花对酒杯。",
        "dynasty": "宋",
        "collection_info": null
    },
    {
        "title": "句",
        "author": "郭汝贤",
        "content": "万工填巨海，千古作良田。",
        "dynasty": "宋",
        "collection_info": null
    },
    {
        "title": "题迎熏阁",
        "author": "张杲之",
        "content": "虚阁势峥嵘，高陵涿鹿城。\n前瞻青巀嶭，下阚碧澄泓。\n弊宇随时去，雕甍不日成。\n佳莲供夏景，乔木送秋声。\n乳鹭欣双入，北鸿想万程。\n风生舜弦古，月射庾楼清。\n隠隠分行客，憧憧悯细氓。\n凭高愁自失，怀远恨难平。\n赏纵棋兼酒，吟羞石对瑛。\n炎蒸登览者，方爱此嘉名。",
        "dynasty": "宋",
        "collection_info": null
    },
    {
        "title": "赋得同江华令贯之黄兄游阳华岩一篇",
        "author": "练潜夫",
        "content": "万里苍山麓，阳华古洞天。\n晨光迎海日，昼暝入溪烟。\n穴窾蛟龙蛰，峰巉鬼魅镌。\n初筵堂半闢，末势溜孤穿。\n玉乳垂虚窦，金沙引漫泉。\n栏危浮绝壁，庋迥跨遥川。\n隠约烧丹竈，横斜种玉田。\n刿桐鱼烛烛，挝石鼓鼘鼘。\n翠羽岩蕉静，玄幢石桂圆。\n扪穹藤黝纠，衬步草茵绵。\n暂止苏门啸，来因叶县仙。\n篮舆收弱屐，桂檝荡轻舷。\n胜赏平生兴，寻幽最可怜。\n奇游陵宇宙，班坐馥兰荃。\n谷鸟酤新酿，松风韵古弦。\n祇应销永昼，何用蠹尘编。\n蒋赋初无得，元铭久更妍。\n留连资旷士，吟咏属高贤。\n尘土闲中厌，山林老更便。\n临分凉月白，回首正依然。",
        "dynasty": "宋",
        "collection_info": null
    },
    {
        "title": "游层岩",
        "author": "练潜夫",
        "content": "朝寻白鹅山，夕次层岩曲。\n中虚谷窈窕，一水流其腹。\n澄渟注渊奫，冬夏不盈缩。\n初疑有神物，毛骨森戚促。\n魂惊不敢吐，髮腻不敢沐。\n跨梁怛临深，矧敢濯余足。\n闻昔宅秘怪，蒙鸿状河渎。\n黄昏嘷猩鼯，正昼飞蝙蝠。\n豚肩走巫觋，歌舞神所欲。\n寻幽到其趾，精爽戒託宿。\n张公熙宁初，曾是舒幽独。\n镌题百许字，焕烂夺人目。\n几呵护守严，百魅不敢触。\n往往风雨夜，啾啾鬼神哭。\n乃知正直士，所至即蒙福。\n往时元次山，今日蒋颖叔。\n或镵阳华铭，或刻舜祠录。\n与公成三人，万代仰高躅。\n因书岩石间，聊用美淇澳。",
        "dynasty": "宋",
        "collection_info": null
    },
    {
        "title": "约东坡游金山",
        "author": "徐畴",
        "content": "黯淡滩头一艇横，夕阳西下大江平。\n与君不负平生约，同向金鳌背上行。",
        "dynasty": "宋",
        "collection_info": null
    },
    {
        "title": "连都官祭歌",
        "author": "王莘",
        "content": "恂好善兮行以躬，完素履兮一初终。\n化邦乡兮革姦凶，出为政兮用其中。\n三钟山兮屹穹崇，与公德兮并其隆。\n岂独文兮耀幽宫，宜配社兮同勾龙。\n俾世世兮仿而从，里闾乐兮廉让风。\n刑罚措兮年屦丰，慱哉利兮垂无穷。",
        "dynasty": "宋",
        "collection_info": null
    },
    {
        "title": "白云庵",
        "author": "许仲蔚",
        "content": "云本山家物，庵茅相就居。\n竹扉閒自掩，烟冻冷无余。\n岭上来还去，风前卷復舒。\n禅僧却应笑，扰扰竟何如。",
        "dynasty": "宋",
        "collection_info": null
    },
    {
        "title": "和许广渊南山",
        "author": "许仲蔚",
        "content": "青山迭迭水重重，古道纔容匹马通。\n飞鸟自由啼晚照，落花无着趁春风。\n岩前积霭参差绿，天末余霞点缀红。\n一一广陵如在眼，诗坛谁敢较豪雄。",
        "dynasty": "宋",
        "collection_info": null
    },
    {
        "title": "杜公井",
        "author": "许仲蔚",
        "content": "德地见图牒，神机发杜棱。\n寇围炎甚火，壶饮冽于冰。\n古邑桑田换，灵源鑑面澄。\n如今风月夕，煮茗诧山僧。",
        "dynasty": "宋",
        "collection_info": null
    },
    {
        "title": "炼丹井",
        "author": "许仲蔚",
        "content": "青云路在天，弃鼎亦徒然。\n九转果何物，一泓空旧泉。\n竞知丹可煮，不悟骨非仙。\n汲引殊无状，翻尤葛稚川。",
        "dynasty": "宋",
        "collection_info": null
    },
    {
        "title": "放生池",
        "author": "许仲蔚",
        "content": "唐家旧佛祠，楼阁影参差。\n鱼散不知处，水流无断时。\n山光朝暮变，人事古今移。\n惟有好生德，恩波尚满池。",
        "dynasty": "宋",
        "collection_info": null
    },
    {
        "title": "百丈山",
        "author": "许仲蔚",
        "content": "势擎霄汉直，根截乱山兼。\n云叶闲铺地，烟煤润洒岭。\n远疑题塞雁，高欲篆秋蟾。\n倒泻长江水，陶泓未足沾。",
        "dynasty": "宋",
        "collection_info": null
    },
    {
        "title": "葛溪",
        "author": "许仲蔚",
        "content": "一道碧琉璃，灵源杳不知。\n寒通炼丹井，润接放生池。\n钓叟相从处，仙翁有到时。\n徘徊无所见，月艇去犹夷。",
        "dynasty": "宋",
        "collection_info": null
    },
    {
        "title": "广利庙",
        "author": "许仲蔚",
        "content": "遗靴存故事，碑断不知名。\n老木合双抱，荒祠间数楹。\n编民阴有赐，神像凛于生。\n箫鼓寒溪上，欢呼贺岁成。",
        "dynasty": "宋",
        "collection_info": null
    },
    {
        "title": "碧治寺",
        "author": "许仲蔚",
        "content": "松竹森森匝四围，一回来此一忘归。\n猿攀东岭啼寒月，僧指西峰笑落晖。\n山色云含牵客思，池光风动射人衣。\n乐山乐水皆仁智，岂倦驱驰到翠微。",
        "dynasty": "宋",
        "collection_info": null
    },
    {
        "title": "罗隠宅",
        "author": "许仲蔚",
        "content": "吟魂散何处，旧居荒可嗟。\n江山间白日，图籍落谁家。\n野烧寒煨龦，春风暖自花。\n诗名蟠不得，埋没任桑麻。",
        "dynasty": "宋",
        "collection_info": null
    },
    {
        "title": "留题曹娥庙",
        "author": "萧闢",
        "content": "屈平以楚死，死浊不死清。\n伍员以吴死，死暗不死明。\n死者人所难，一死鸿毛轻。\n壮哉二子为，留得不死名。\n曹娥以父死，年龄童未成。\n抱尸出洪澜，非可二子并。\n二子谏不从，齐秦韩魏征。\n娥若不之死，父葬鳣与鲸。\n二子死以介，娥死以孝诚。\n于今会稽人，事之如事生。\n娥若生尧时，舜不妻女英。\n娥若逢孔子，娥名书孝经。\n娥父若罹辜，岂止为缇萦。\n蔡邕不知娥，但爱碑上铭。\n我来拜祠下，古木寒云横。\n往往大江水，犹作哀哀鸣。\n安得娥有知，为我神阴灵。\n鼓此大江波，注入四渎平。\n洗濯天下心，皆行娥所行。",
        "dynasty": "宋",
        "collection_info": null
    },
    {
        "title": "送程给事知越州",
        "author": "陈康民",
        "content": "五羊城郭一朝新，归作黄扉侍从臣。\n暂向天边辞禁闼，更于江外福吾民。\n锦衣上冢乡山晓，熊轼颁条驿路春。\n不待期年应报政，即看朝觐对严宸。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "张贲",
        "content": "缾锡为生久，门阑过客疏。\n于间见真寂，燕坐此清虚。\n事事皆身外，悠悠度岁余。\n如何繁草木，还长旧庭除。",
        "dynasty": "宋",
        "collection_info": null
    },
    {
        "title": "薛岭",
        "author": "张翥",
        "content": "衣冠陈氏族，桃李薛公园。\n场老遗文古，岩僧旧迹存。\n苔矶荒碛岸，金榜勒瑶琨。\n已怜松特异，尤喜石能翻。",
        "dynasty": "宋",
        "collection_info": null
    },
    {
        "title": "送王迪夫妇偕隠",
        "author": "刘纯臣",
        "content": "髮如抹漆左参军，脱去青衫从隠沦。\n世上更无羁绊事，壶中别有自由身。\n鼎烹玉兔山前药，花看金鰲背上春。\n莫怪少年能决烈，蓝田夫妇总登真。",
        "dynasty": "宋",
        "collection_info": null
    },
    {
        "title": "咏周贯",
        "author": "刘纯臣",
        "content": "八十西山作酒仙，麻鞋乳断布衣穿。\n形骸一脱尘缘尽，太极光阴不记年。",
        "dynasty": "宋",
        "collection_info": null
    },
    {
        "title": "游风水洞",
        "author": "许遵",
        "content": "水洞连风洞，精蓝两洞前。\n山高易藏日，树老不知年。\n板有华宗什，名留少傅篇。\n烟波门外境，寂寞变桑田。",
        "dynasty": "宋",
        "collection_info": null
    },
    {
        "title": "庐州",
        "author": "许遵",
        "content": "金銮失职下蓬瀛，也向淮边领郡城。\n堆案簿书为俗吏，满楼山色负吟情。\n庐江地近音尘断，何逊诗来格调清。\n未得尊前一开口，可怜心绪独摇旌。",
        "dynasty": "宋",
        "collection_info": null
    },
    {
        "title": "大雨联句",
        "author": "程建用",
        "content": "庭松偃盖如醉，夏雨凄凉似秋。\n有客高吟拥鼻，无人共吃馒头。",
        "dynasty": "宋",
        "collection_info": null
    },
    {
        "title": "大雨联句",
        "author": "杨咨",
        "content": "无正文。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "黎持正",
        "content": "义教名亭梗概存，要将诗礼及云孙。\n当年偶出严君意，后日冥符内使言。\n座釂拨醅披茜绶，人观新榜驻高轩。\n汝南盛事谁能得，未独于公纳驷门。",
        "dynasty": "宋",
        "collection_info": null
    },
    {
        "title": "寿傅守",
        "author": "黄革",
        "content": "来日中元毓寇公，万年事业一朝同。\n入陪清切星辰履，出奏循良屏翰功。\n棣萼一时腾最治，棠阴两纪继遗风。\n阴功数卷书金简，遐算应须等岱嵩。",
        "dynasty": "宋",
        "collection_info": null
    },
    {
        "title": "东峰亭",
        "author": "刘读",
        "content": "黄尘数骑捷书来，啸入东峰醉倚台。\n遥看山川消杀气，同欣寰宇扫氛埃。\n当年岩谷碑千字，旷世功名土一抔。\n有美斯人风烈壮，故亭重葺画图开。",
        "dynasty": "宋",
        "collection_info": null
    },
    {
        "title": "下第投荆公",
        "author": "饶竦",
        "content": "又还垂翅下烟霄，归指临川去路遥。\n二亩荒田须卖却，要钱准备纳青苗。",
        "dynasty": "宋",
        "collection_info": null
    },
    {
        "title": "岑崎山",
        "author": "朱素",
        "content": "小洞隠遥岑，松萝翠復阴。\n游人曾到不，方信白云深。",
        "dynasty": "宋",
        "collection_info": null
    },
    {
        "title": "颂  其一",
        "author": "陈易",
        "content": "密坐研穷省细微，到头须是自忘机。\n应无祖佛能超越，岂有冤亲更顺违。\n历历孤明犹认影，巍巍独步尚披衣。\n翻嗟会得昭灵者，也道寻师得旨归。",
        "dynasty": "宋",
        "collection_info": null
    },
    {
        "title": "颂  其二",
        "author": "陈易",
        "content": "个中端的有谁知，知者归来到者稀。\n即见即闻还错会，离声离色转乖违。\n山青水绿明玄旨，鹤唳猿啼显妙机。\n有意觅渠终不遇，无心到处尽逢伊。",
        "dynasty": "宋",
        "collection_info": null
    },
    {
        "title": "游石所题于轩壁",
        "author": "陈易",
        "content": "酒吸阳春入肺肠，茶罢清风生肘腋。\n安知石所洞中人，不是武陵溪上客。",
        "dynasty": "宋",
        "collection_info": null
    },
    {
        "title": "答有需禅师",
        "author": "陈易",
        "content": "年来多病爱栖禅，宝鑑慵将照丑妍。\n却忆南湖孤顶月，定回金磬落岩前。",
        "dynasty": "宋",
        "collection_info": null
    },
    {
        "title": "石门歌",
        "author": "释有需",
        "content": "吾结草庵蔡溪侧，四顾峰峦皆峭壁。\n石门千仞锁天津，来者欲登那措足。\n住此庵中是何缘，不诗不颂亦不禅。\n饥来苦菜和根煮，迭石为床困即眠。\n日照诸峰阴羃羃，负暄孤坐情何适。\n驯伏珍禽趁不飞，猨猱扪我衣中蝨。\n闲搘瘦筇六七尺，山行野步扶危力。\n披云入草不辞劳，逢人打破修行窟。\n或停松，或坐石，静听溪泉漱鸣玉。\n源深洞邃来不休，声声奏尽无生曲。\n杂羽流商谁辨的，五音六律徒敲击。\n有时乘兴上高峰，大笑狂歌天地窄。",
        "dynasty": "宋",
        "collection_info": null
    },
    {
        "title": "寄陈聘君体常",
        "author": "释有需",
        "content": "拂石跏趺树影宽，定回霜月照人寒。\n此时况味谁知得，写与秋藤居士看。",
        "dynasty": "宋",
        "collection_info": null
    },
    {
        "title": "游东禅寺",
        "author": "张某",
        "content": "好峰飞去后，流出乱云根。\n应为留僧住，□□□□门。",
        "dynasty": "宋",
        "collection_info": null
    },
    {
        "title": "澹山岩",
        "author": "胡奕",
        "content": "一景曲弯弯，初遗号澹山。\n崖边烟草乱，石上雨苔班。\n客往长时望，僧居永日闲。\n几迴将欲去，心只在岩间。",
        "dynasty": "宋",
        "collection_info": null
    },
    {
        "title": "颂",
        "author": "释重喜",
        "content": "地炉无火一囊空，雪似杨花落岁穷。\n乞得苎麻缝破衲，不知身在寂寥中。",
        "dynasty": "宋",
        "collection_info": null
    },
    {
        "title": "句",
        "author": "释重喜",
        "content": "行到寺中寺，坐观山外山。",
        "dynasty": "宋",
        "collection_info": null
    },
    {
        "title": "投李珦庙三首  其一",
        "author": "张芝",
        "content": "风软潮生江水平，遥峰隠隠浸寒青。\n自从香骨沉波底，独我为诗吊尔灵。",
        "dynasty": "宋",
        "collection_info": null
    },
    {
        "title": "投李珦庙三首  其二",
        "author": "张芝",
        "content": "轧轧橹声离远浦，萧萧帆影落寒涛。\n殷勤滴酒陈佳果，将此深心慰寂寥。",
        "dynasty": "宋",
        "collection_info": null
    },
    {
        "title": "投李珦庙三首  其三",
        "author": "张芝",
        "content": "江雨初晴远岸低，心因啼鸟陡思归。\n尔如会我题诗意，魂梦相求一处飞。",
        "dynasty": "宋",
        "collection_info": null
    },
    {
        "title": "十竹",
        "author": "释清顺",
        "content": "城中寸土如寸金，幽轩种竹只十箇。\n春风慎勿长儿孙，穿我阶前绿苔破。",
        "dynasty": "宋",
        "collection_info": null
    },
    {
        "title": "林下",
        "author": "释清顺",
        "content": "久从林下游，颇识林下趣。\n纵渠绿阴繁，不碍清风度。\n闲来石上眠，落叶不知数。\n一鸟忽飞来，啼破幽寂处。",
        "dynasty": "宋",
        "collection_info": null
    },
    {
        "title": "西湖僧舍",
        "author": "释清顺",
        "content": "竹暗不通日，泉声落如雨。\n春风自有期，桃李乱深坞。",
        "dynasty": "宋",
        "collection_info": null
    },
    {
        "title": "宿天竺",
        "author": "释清顺",
        "content": "昔人不可见，行路多长松。\n空遗炼丹处，井干绿苔封。\n月明还独宿，白云下疏钟。\n夜半桂子落，不知自何峰。",
        "dynasty": "宋",
        "collection_info": null
    },
    {
        "title": "书景舒庵壁",
        "author": "释清顺",
        "content": "大布君能衣，始知蚕口非。\n冢间容一榻，身外但三衣。\n护戒避生草，浄心观落晖。\n寂寥能自守，今世固应稀。",
        "dynasty": "宋",
        "collection_info": null
    },
    {
        "title": "留别句容簿",
        "author": "高坦",
        "content": "岩下相逢不忍还，狂歌醉酒且盘桓。\n仇香莫问神仙事，天上人间总一般。",
        "dynasty": "宋",
        "collection_info": null
    },
    {
        "title": "句",
        "author": "李颀",
        "content": "但看青玉五枝灯，蟠螭火尽光欲然。",
        "dynasty": "宋",
        "collection_info": null
    },
    {
        "title": "梦中诗",
        "author": "张亶",
        "content": "天风吹散赤城霞，染出连云万树花。\n误入醉乡迷去路，傍人应笑不还家。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "陆伸",
        "content": "闲房增缔构，宴坐隔嚣埃。\n屋木不加饰，庭花时自开。\n虚明殊止水，寂绝等寒灰。\n斋外无余事，欣逢高士来。",
        "dynasty": "宋",
        "collection_info": null
    },
    {
        "title": "神剑颂",
        "author": "勇禅师",
        "content": "提得神锋胜太阿，万年妖孽尽消磨。\n直饶埋向尘泥裏，争奈灵光透匣何。",
        "dynasty": "宋",
        "collection_info": null
    },
    {
        "title": "颂一首",
        "author": "勇禅师",
        "content": "胡孙儿子太惺惺，爱弄千年鬼眼睛。\n不现宰官身说法，时时来我顶头行。",
        "dynasty": "宋",
        "collection_info": null
    },
    {
        "title": "神剑颂呈勇禅师",
        "author": "显首座",
        "content": "凛凛寒光出匣时，干坤闪烁耀潜辉。\n当锋坐断毗卢顶，更有何妖作是非。",
        "dynasty": "宋",
        "collection_info": null
    },
    {
        "title": "柳花",
        "author": "王岩叟",
        "content": "银毬抛出翠烟深，聚散高低不自禁。\n飘去长郊迎暖日，飞来深院怯春阴。",
        "dynasty": "宋",
        "collection_info": null
    },
    {
        "title": "芡",
        "author": "王岩叟",
        "content": "水精冷浸碧丛玉，琉璃涌出青毛猬。\n何人采得离波澜，劈破颗颗生光寒。",
        "dynasty": "宋",
        "collection_info": null
    },
    {
        "title": "和公齐临替有感见寄",
        "author": "王岩叟",
        "content": "孤宦边城遇众贤，及瓜能不动依然。\n风号古木叶堆地，云搅遥山水拍天。\n篱菊开时寒有信，宾鸿过后暑无权。\n古今惜别君须念，乘暇何妨倒酒船。",
        "dynasty": "宋",
        "collection_info": null
    },
    {
        "title": "扬州感旧",
        "author": "王岩叟",
        "content": "隠隠芜城枕碧流，繁华曾是帝王州。\n一声水调满明月，十里春风半画楼。\n白鸟不离图上去，江云长在鑑中游。\n废兴屈指千年事，何异行人寄传邮。",
        "dynasty": "宋",
        "collection_info": null
    },
    {
        "title": "望钓台",
        "author": "王岩叟",
        "content": "桐江快人眼，江水绿于苔。\n一棹中流去，千山两岸来。\n风摇黄叶落，潮捲白沙开。\n欲问严陵事，云中望钓台。",
        "dynasty": "宋",
        "collection_info": null
    },
    {
        "title": "延庆寺",
        "author": "王岩叟",
        "content": "龙影函潭寺已空，惟余翠竹混青松。\n路穷西北无他景。",
        "dynasty": "宋",
        "collection_info": null
    },
    {
        "title": "驾幸太学",
        "author": "王岩叟",
        "content": "享余精意焕龙章，就促銮舆视上庠。\n亿万圜观人作堵，三千迎拜士成行。\n虚心访道资洪业，异礼尊儒冠百王。\n四海嚮风知自劝，足应愚鲁亦升堂。",
        "dynasty": "宋",
        "collection_info": null
    },
    {
        "title": "存目  其一",
        "author": "王岩叟",
        "content": "诗题：陪孙之翰太博登成都楼首句：龊龊古之人。",
        "dynasty": "宋",
        "collection_info": null
    },
    {
        "title": "存目  其二",
        "author": "王岩叟",
        "content": "诗题：雾山首句：雾山环合自云川。",
        "dynasty": "宋",
        "collection_info": null
    },
    {
        "title": "庐山杂兴  其一",
        "author": "释道潜",
        "content": "古帝论匡山，南国之德镇。\n迩来得跻攀，此语始吾信。\n雄雄压九江，矗矗排万仞。\n青天落飞瀑，白日雷霆震。\n石镜俄忽开，孤光舞而运。\n异花无冬春，瑶草亦芳润。\n远公初渡江，道誉蔼东晋。\n刘雷赞高风，遯世各无闷。\n陈迹虎溪头，于今谁与讯。",
        "dynasty": "宋",
        "collection_info": null
    },
    {
        "title": "庐山杂兴  其二",
        "author": "释道潜",
        "content": "众峰势连环，万迭不可穷。\n香炉独秀拔，佳气常葱葱。\n长风卷游雾，晓壁开曈眬。\n招提出其下，楼观排青红。\n回眸盻五老，刻削金芙蓉。\n宜哉谪仙子，爱此巢云松。",
        "dynasty": "宋",
        "collection_info": null
    },
    {
        "title": "庐山杂兴  其三",
        "author": "释道潜",
        "content": "白鹤峰后原，逶迤旷平陆。\n道周问樵子，古实青牛谷。\n披榛得径路，曳杖惊麋鹿。\n鲍生古骚人，曾过炼师宿。\n明月古坛边，题诗记修竹。\n兹焉废耕陇，岁晏空菽粟。\n薄日静衔山，惊湍泻哀玉。\n回首睇吾庐，风幡隔林麓。",
        "dynasty": "宋",
        "collection_info": null
    },
    {
        "title": "庐山杂兴  其四",
        "author": "释道潜",
        "content": "山南信美矣，山北尤增奇。\n春风锦绣谷，红素自相依。\n梯空上绝巘，云日惊倒窥。\n崖壁晕祥光，五色成颇梨。\n旁通大林寺，松竹短且欹。\n乐天当日游，四月桃始披。\n余龄愿寄此，永与人世违。",
        "dynasty": "宋",
        "collection_info": null
    },
    {
        "title": "庐山杂兴  其五",
        "author": "释道潜",
        "content": "少文好山林，每往辄忘归。\n余生千载后，独与斯人违。\n朅来炉峰下，结宇聊栖迟。\n长林拱茂木，九夏遗炎曦。\n溪雨昼忽破，藤花照清漪。\n黄鹂语深竹，可听不可窥。",
        "dynasty": "宋",
        "collection_info": null
    },
    {
        "title": "庐山杂兴  其六",
        "author": "释道潜",
        "content": "暮峰腾玄云，飞雨来滂沱。\n乱点洒苍壁，森森挂青萝。\n须臾涨前溪，荡荡浮银河。\n中流转巨石，出没如鼋鼍。\n天宇夜开霁，星蟾莹摩挲。\n玲珑辨崖树，宛转照庭柯。\n咏诗无桀句，奈此佳景何。",
        "dynasty": "宋",
        "collection_info": null
    },
    {
        "title": "庐山杂兴  其七",
        "author": "释道潜",
        "content": "中岩不知暑，但觉昼景长。\n朝来出孤定，踽踽行西冈。\n风泉漱石齿，松雨飞苍苍。\n猿鸟亦我喜，鹿麋还相将。\n乔林积翠下，粲然瞩孤芳。\n冉冉抱绝格，霏霏浮暗香。\n山祇善守护，每吐云雾藏。\n寄言樵苏子，慎勿轻摧伤。",
        "dynasty": "宋",
        "collection_info": null
    },
    {
        "title": "庐山杂兴  其八",
        "author": "释道潜",
        "content": "龙湫亘三峡，草木皆森奇。\n禅余得支径，别坞行逶迤。\n上人吴门秀，邈有方外姿。\n芒鞋衬两足，策策欣相追。\n秋田罢刈穫，云水明空陂。\n双双林中禽，文彩光陆离。\n雍容事饮啄，相顾忘惊飞。\n鲜飈忽腾馥，岩桂飘葳蕤。\n峰端卧落日，眷此忘还期。",
        "dynasty": "宋",
        "collection_info": null
    },
    {
        "title": "庐山杂兴  其九",
        "author": "释道潜",
        "content": "霜清玉绳晓，涧谷风未号。\n澄潭不可极，俛盼惊骨毛。\n岂不有神物，于兹能遁逃。\n海日射两崖，余辉何昭昭。\n游鳞出岸穴，翻覆如银刀。\n偶来殊不恶，胜事俄所遭。\n聊为五字咏，远愧谢与陶。",
        "dynasty": "宋",
        "collection_info": null
    },
    {
        "title": "庐山杂兴  其一○",
        "author": "释道潜",
        "content": "山深云物清，挹玩洗浮虑。\n昨日行涧南，飘然即芒屦。\n风潭耿危彴，晚与樵争度。\n隔水认梅花，方惊岁华暮。\n幽人眇江海，乐事期谁预。\n山月独多情，娟娟迟归路。",
        "dynasty": "宋",
        "collection_info": null
    },
    {
        "title": "庐山杂兴  其一一",
        "author": "释道潜",
        "content": "高岩吐奇云，倏忽千万丈。\n援毫欲名貌，卷缩非一状。\n飞仙或遨游，隠隠出其上。\n惊飈忽吹灭，转盻惟清嶂。\n山中胜事多，彼俗谁能亮。",
        "dynasty": "宋",
        "collection_info": null
    },
    {
        "title": "庐山杂兴  其一二",
        "author": "释道潜",
        "content": "圆月未出岭，众峰环苍苍。\n裴回倚修竹，迟此清夜光。\n俄惊众木颠，滟滟浮银潢。\n玉兔既且跃，浮云亦难妨。\n须臾经中天，下瞩被八荒。\n却瞻中外官，森森敛低昂。",
        "dynasty": "宋",
        "collection_info": null
    },
    {
        "title": "庐山杂兴  其一三",
        "author": "释道潜",
        "content": "一月庐山阳，光风动林壑。\n阴崖拆曾冰，隠隠飞溜落。\n曦和伯化工，万彙欣并作。\n匆匆鸟声聒，艷艷花雾薄。\n瘦骨喜攀跻，芒鞋便荦确。\n期遇山阿人，赏心将共託。",
        "dynasty": "宋",
        "collection_info": null
    },
    {
        "title": "庐山杂兴  其一四",
        "author": "释道潜",
        "content": "五更山雨余，海月漏云表。\n流辉入庭户，烱烱白如缟。\n百舌语空林，关关催欲晓。\n众禽亦和鸣，为我释孤抱。\n杉松本奇姿，洗涤看愈好。\n惆怅桃李花，东风卷如扫。",
        "dynasty": "宋",
        "collection_info": null
    },
    {
        "title": "庐山杂兴  其一五",
        "author": "释道潜",
        "content": "通玄接香谷，夹道青松直。\n高秋得微雨，秀色寒更碧。\n林梢挂红子，照眼明的的。\n散策从所欢，悠悠事遐历。\n僧坊媚烟篆，笑语恋几席。\n陶谢安在哉，空山独行迹。",
        "dynasty": "宋",
        "collection_info": null
    },
    {
        "title": "陈季常静庵",
        "author": "释道潜",
        "content": "庞公与少陵，不肯入州府。\n畏人嫌其真，但喜归茅宇。\n先生岂其徒，与世亦龃龉。\n年来作庵榜以静，静非对动默即语。\n闭门谢客亲荷锄，秀甲珍芽春满圃。\n黄鸡白酒厌妻孥，醉以诗书相媚妩。\n况復家传侍郎后，缥囊玉匣收奇古。\n宝刀错落走金蛇，至药晶荧啸铅虎。\n先生妙龄已绝人，放浪江湖弃簪组。\n居闲自不减前烈，遇物阴施功不数。\n我疑造物已收录，富贵来寻君勿阻。\n不然骑鹤扣玄关，跨跞松乔攀佛祖。",
        "dynasty": "宋",
        "collection_info": null
    },
    {
        "title": "何氏寒碧堂",
        "author": "释道潜",
        "content": "城东十亩春萧瑟，修竹漫山蔼如栉。\n飕飕细浪鸣石齿，黯黯苍云翳朝日。\n虚堂正在无有处，不惜千竿开翠密。\n鸣鸠野鹊亦解喜，颉颃穿林语啾唧。\n但得凉阴过酒樽，莫辞晚色侵书帙。\n蓬莱仙人为书榜，笔端矫矫龙蛇逸。\n壮观南来无与伦，千载风流君不失。",
        "dynasty": "宋",
        "collection_info": null
    },
    {
        "title": "玉荆山人崔君草堂",
        "author": "释道潜",
        "content": "玉荆山苍势蜿蜒，玉荆涧碧涵漪涟。\n山人结庐占幽绝，如使世俗来无缘。\n窗前松竹交夏荫，砌下红紫争春妍。\n清肠终日饱葵藿，耳目久厌论腥膻。\n山空月昼猨鸟寂，象床拂拭翻朱弦。\n泠然细韵发幽指，妙意自得人谁传。\n乌巾席帽事高格，蹇馿独跨何翩翩。\n行当近林就卜筑，与子来往聊穷年。",
        "dynasty": "宋",
        "collection_info": null
    },
    {
        "title": "虚寂堂",
        "author": "释道潜",
        "content": "吾闻卓道士，操节如冰霜。\n学窥老庄本，渊然閟光芒。\n当时世莫识，落魄依四方。\n尝为京洛游，不践声利场。\n衣裾卷尘土，独鹤翻南翔。\n千里不驻足，飘飘指浔阳。\n浔阳多名山，飞仙共徜徉。\n晚岁隠城郭，古宫极凄凉。\n千金售邻壤，增筑成虚堂。\n流尘断四壁，虚白浮中央。\n惜哉今已往，吊影空叹伤。\n頼有贤弟子，黄冠挺昂藏。\n区区慕高格，绰欲传芬芳。\n逐客苏太史，堂堂国之良。\n言为天下重，墨妙逾珪璋。\n为君易华榜，庭户增辉光。\n风流满江左，知子非寻常。",
        "dynasty": "宋",
        "collection_info": null
    },
    {
        "title": "游咏真洞赠陶道人",
        "author": "释道潜",
        "content": "渊明骨已朽，陈迹尚可求。\n我復识其孙，长鬣青两眸。\n相去仅千载，犹能继风流。\n寄迹黄冠中，神姿邈清修。\n相携行洞天，暝色蔼已浮。\n松寒语栖鹤，潭静眠苍虬。\n兰膏照深夜，风磬鸣重楼。\n吾庐閟三峡，清凈亦此侔。\n何时驾鹿车，访我西林丘。",
        "dynasty": "宋",
        "collection_info": null
    },
    {
        "title": "廖司法挽辞",
        "author": "释道潜",
        "content": "吾闻廖夫子，名大不得睹。\n读书尽五车，行义拔前古。\n聚徒从妙龄，所至变邹鲁。\n身虽甘陋巷，志欲望伊吕。\n风云苟超腾，名教当有补。\n蹉跎鬓毛改，寸禄晚方取。\n青衫适南营，素幔归湓浦。\n秋原起新陇，寂寞一抔土。\n悲歌动闾里，清血洒如雨。\n兰玉已含芳，行看秀庭户。",
        "dynasty": "宋",
        "collection_info": null
    },
    {
        "title": "绝句",
        "author": "释道潜",
        "content": "高岩有鸟不知名，款语春风入户庭。\n百舌黄鹂方用事，汝音虽好復谁听。",
        "dynasty": "宋",
        "collection_info": null
    },
    {
        "title": "览秀亭",
        "author": "释道潜",
        "content": "飞甍巨栋出高墉，览秀开亭实有功。\n湓水秋横帘幙外，庐山晴落酒杯中。\n俯窥城郭千艘转，仰见星河四面同。\n江左元规存旧观，孟侯还此继高风。",
        "dynasty": "宋",
        "collection_info": null
    },
    {
        "title": "归宗道中",
        "author": "释道潜",
        "content": "朝日未出海，杖藜适松门。\n老树暗绝壁，萧条闻哀猨。\n迤逦转谷口，悠悠见前村。\n农夫争道来，聒聒更笑喧。\n数辰竞一墟，邸店如云屯。\n或携布与楮，或驱鸡与㹠。\n纵横箕箒材，琐细难具论。\n老翁主贸易，俯仰众所尊。\n区区较寻尺，一一手自翻。\n得无筋力疲，两鬓埋霜根。\n吾乡东南会，百货常源源。\n金镮衣短后，群奴列昆崙。\n通衢旅犀象，颠倒同篱藩。\n鲛绡与翡翠，触目亦已繁。\n少壮供所役，耆年卧高轩。\n翁今处穷独，未易听我言。\n且当具盐米，归家饭儿孙。",
        "dynasty": "宋",
        "collection_info": null
    },
    {
        "title": "寄王慎中教授",
        "author": "释道潜",
        "content": "高人屏迹匡庐山，不入州府今几年。\n煮葵烹藿日一饭，目光炯炯明星悬。\n行修道富神所怜，绛帐弟子如云烟。\n忆昨秋风宿曾巘，杖藜扣户君未眠。\n阶松影月不到席，耿耿唯有青灯然。\n高谈一倾百虑洗，似拂蒿艾披兰荃。\n清诗落笔有余地，顷刻百纸珠玑联。\n锦囊别后有新句，勿惜东使聊相传。",
        "dynasty": "宋",
        "collection_info": null
    },
    {
        "title": "夏日山居  其一",
        "author": "释道潜",
        "content": "杜宇鸣春已歇，蔷薇尚有余花。\n吾庐宛同彭泽，遶屋美荫交加。",
        "dynasty": "宋",
        "collection_info": null
    },
    {
        "title": "夏日山居  其二",
        "author": "释道潜",
        "content": "苦笋争抽豸角，枇杷竞吐骊珠。\n午饭松间睡足，茶瓯满泛云腴。",
        "dynasty": "宋",
        "collection_info": null
    },
    {
        "title": "夏日山居  其三",
        "author": "释道潜",
        "content": "纨扇轻裁孤月，竹簟冷织双纹。\n呼取凉襟幽吹，拂开乱眼浮云。",
        "dynasty": "宋",
        "collection_info": null
    },
    {
        "title": "夏日山居  其四",
        "author": "释道潜",
        "content": "麦浪遥翻陇底，云峰忽起空端。\n拄杖支颐松下，直须细细吟看。",
        "dynasty": "宋",
        "collection_info": null
    },
    {
        "title": "夏日山居  其五",
        "author": "释道潜",
        "content": "山月明含草木，溪风暗度襟裳。\n寂寂帘栊夜半，羽虫相趁飞扬。",
        "dynasty": "宋",
        "collection_info": null
    },
    {
        "title": "夏日山居  其六",
        "author": "释道潜",
        "content": "阴洞石床初扫，谁来共饭胡麻。\n鸟道新疏碧注，为君沉李浮瓜。",
        "dynasty": "宋",
        "collection_info": null
    },
    {
        "title": "夏日山居  其七",
        "author": "释道潜",
        "content": "古径斜依杉竹，熏风永日无人。\n噪鹊鸣鸠去后，一声幽磬南邻。",
        "dynasty": "宋",
        "collection_info": null
    },
    {
        "title": "夏日山居  其八",
        "author": "释道潜",
        "content": "门外溪行碧玉，林梢日堕黄金。\n好景莫愁吟尽，会看月出遥岑。",
        "dynasty": "宋",
        "collection_info": null
    },
    {
        "title": "夏日山居  其九",
        "author": "释道潜",
        "content": "山雨洗开林幄，梧桐日射荆扉。\n傍砌榴花初吐，照人特地光辉。",
        "dynasty": "宋",
        "collection_info": null
    },
    {
        "title": "夏日山居  其一○",
        "author": "释道潜",
        "content": "远壑尚余残照，飞蚊已闹前檐。\n巢燕归来何暮，呼童为汝开帘。",
        "dynasty": "宋",
        "collection_info": null
    },
    {
        "title": "秋江",
        "author": "释道潜",
        "content": "赤叶枫林落酒旗，白沙洲渚夕阳微。\n数声柔橹苍茫外，何处江村人夜归。",
        "dynasty": "宋",
        "collection_info": null
    },
    {
        "title": "周茂叔郎中濂溪",
        "author": "释道潜",
        "content": "莲花峰下水，东出其流长。\n十里漱石齿，锵然韵珩璜。\n坡陀滀野岸，烱烱浮明光。\n衣冠有旷士，眷此宜徜徉。\n乞身不待老，结屋栖其旁。\n高风慕箕颍，不羡尚书郎。\n松菊手自插，葱葱蔚连冈。\n了无川泽营，庶以廉自方。\n禽鱼出阶堑，讵识矰缴防。\n云山侑几席，风月非迎将。\n万事委空洞，颓然寄壶觞。\n诗书丛屋壁，教子心独强。\n翘翘双凤雏，炳炳具文章。\n婆娑刷劲翮，云汉期翱翔。\n高名与溪水，千载同汤汤。",
        "dynasty": "宋",
        "collection_info": null
    },
    {
        "title": "陶宣德逸老堂  其一",
        "author": "释道潜",
        "content": "湓浦城南旧隠沦，一堂无地可栖尘。\n石床春卧荼醾砌，撩乱余花堕酒巾。",
        "dynasty": "宋",
        "collection_info": null
    },
    {
        "title": "陶宣德逸老堂  其二",
        "author": "释道潜",
        "content": "归来诗酒洽天机，骚客无烦咏式微。\n三径就荒松菊在，洗除蒿艾浄秋晖。",
        "dynasty": "宋",
        "collection_info": null
    },
    {
        "title": "夜渡采石",
        "author": "释道潜",
        "content": "沧江夜半月沉辉，客子行舟失渺瀰。\n不用然犀刚照耀，波间百怪恶人窥。",
        "dynasty": "宋",
        "collection_info": null
    },
    {
        "title": "秋日西园  其一",
        "author": "释道潜",
        "content": "日月更代显，光华难并留。\n昔人尚行乐，俯仰无暂休。\n平居得君子，出处常相求。\n良辰援余臂，共作西园游。\n极目瞰平野，缅然见苍洲。\n千林澹霁色，万韵生凉秋。\n露华漙菊英，蔼蔼香可揉。\n参差间畦壠，芋栗森相俦。\n绿蔓无芳姿，碧花茂牵牛。\n低回瞩篱落，树影环清流。\n赏物志已谐，何用登蓬丘。",
        "dynasty": "宋",
        "collection_info": null
    },
    {
        "title": "秋日西园  其二",
        "author": "释道潜",
        "content": "山家无外营，超然闭幽室。\n薄团北窗下，默坐终永日。\n炎景忽差池，凉飈动萧瑟。\n中林多橘柚，粲粲垂华实。\n凭高试裴回，幽兴遽超逸。\n云霞散平冈，太白空际出。\n禽归杳莫辨，积翠锁深蔚。\n吁哉宇宙间，濩落竟一物。\n胡为市朝客，终岁浪汩没。\n翳吾乐余生，胜事良可诘。\n放怀在冥冥，身世两俱失。",
        "dynasty": "宋",
        "collection_info": null
    },
    {
        "title": "秋日西园  其三",
        "author": "释道潜",
        "content": "尝闻晋支遁，矫志归沃洲。\n千载激清风，邈哉谁与俦。\n余今虽不敏，万事非身谋。\n朅来卧穷谷，未觉惭先修。\n一法尚无遣，何劳问三休。\n卷舒在至理，赏咏归优游。\n采薇陟曾阿，濯足依涧流。\n但惊桂花拆，讵识江汉秋。\n沧溟空汗漫，无意狎群鸥。",
        "dynasty": "宋",
        "collection_info": null
    },
    {
        "title": "秋日西园  其四",
        "author": "释道潜",
        "content": "忆昔少壮时，意气摩云霓。\n游心黄卷间，岂顾白日西。\n由来昧根本，旦旦从所迷。\n迩独悟无为，文字如委泥。\n物生岂高下，至道良自齐。\n青山绕吾庐，开户众鸟啼。\n晓日上乔木，秋光媚回溪。\n畸人长往来，绝壁同攀跻。\n遐天浄若扫，旷目无端倪。\n楚客一何苦，登临独曈曈。",
        "dynasty": "宋",
        "collection_info": null
    },
    {
        "title": "秋日西园  其五",
        "author": "释道潜",
        "content": "秋山夜来雨，云气朝尚昏。\n禅庭无来辙，但见落叶繁。\n石室暗灯火，天容开霁痕。\n耳目思远适，旷然启曾轩。\n长谣缓轻策，去去穷深源。\n方塘滟清流，鳬雁静不喧。\n时遭羲皇翁，容与谐笑言。\n邈然采真赏，岁晏谁与论。",
        "dynasty": "宋",
        "collection_info": null
    },
    {
        "title": "寄题济源令杨君兰轩",
        "author": "释道潜",
        "content": "昔人慕猗兰，佩服比修洁。\n往往卒岁间，山中行采掇。\n吁哉昔人去已久，此花憔悴今谁折。\n济源长官真好古，王屋天坛驰远步。\n阳崖月窟得芳丛，满握归来夸所遇。\n凈扫幽轩植藓墀，紫茎绿叶弄奇姿。\n疏帘风软日华薄，芳馥满怀君自知。",
        "dynasty": "宋",
        "collection_info": null
    },
    {
        "title": "送琳上人还杭",
        "author": "释道潜",
        "content": "聚水作一雨，多少近远随所遭。\n或霑枯荄仅濡浃，或入巨海成波涛。\n少林真风今百纪，怅惜至此何萧条。\n喜君齐志早寂寞，同我十载沦刍樵。\n含冲嗜漠不自厌，更欲刺口尝群餚。\n师门祖席在在有，得此失彼良自嘲。\n朅来东南走千里，但愿刈楚逢翘翘。\n駃浮长川不惮恶，陟彼巨巘宁知劳。\n诚专志苦若有相，行断西壤逢英豪。\n金锤扣天玄楗廓，玉电激海明珠高。\n星霜因循共千日，谁尔使子先行包。\n湖山蜿蜒湖水薄，湖上幽人想如昨。\n秋入芙蓉露已漙，晓捲帘栊暑初却。\n明明潭底见行云，谩谩空中闻唳鹤。\n此景从来吾已知，异乡宁羡君先归。\n由来出处元无隔，同看明朝日上时。",
        "dynasty": "宋",
        "collection_info": null
    },
    {
        "title": "春日即事呈定海尉葛叔忱",
        "author": "释道潜",
        "content": "曾台宿霞披，滴沥朝露湿。\n有客独登临，含情空伫立。\n问君伫立何所为，报言远人尝有期。\n菊花黄日出山去，芳草绿时犹未归。\n万壑千岩望何极，愿託孤鸿寄消息。\n少年游衍易蹉跎，翻恐归来不相识。\n满目春晖花烂熳，花底幽禽自相唤。\n纷纷万类皆有从，独我参差邈云汉。\n劝君不用长相思，容颜消竭神空疲。\n无情况有西楼月，夜夜清光照不亏。",
        "dynasty": "宋",
        "collection_info": null
    },
    {
        "title": "临平道中",
        "author": "释道潜",
        "content": "风蒲猎猎弄轻柔，欲立蜻蜓不自由。\n五月临平山下路，藕花无数满汀洲。",
        "dynasty": "宋",
        "collection_info": null
    },
    {
        "title": "寄龙井辨才法师",
        "author": "释道潜",
        "content": "法师安远徒，我见常磬折。\n颓纲制像运，基构甚宏达。\n煌煌四十载，说法倾吴越。\n人天会方丈，万趾常杂沓。\n蔼然如丘山，四座羞蚁垤。\n投老倦挥麈，毅然辞且决。\n饥鹰得秋风，转盼俄一掣。\n结茅南山陲，云萝占幽绝。\n昔我海上还，相寻访林樾。\n夜阑叩微要，猨鸟寂不聒。\n慧风洒幽襟，法雨濯枯枿。\n别来今四载，寒暑惊屡阕。\n相望如晨星，杳杳各天末。\n何当从杖藜，一笑龙泓月。",
        "dynasty": "宋",
        "collection_info": null
    },
    {
        "title": "再游鹤林寺",
        "author": "释道潜",
        "content": "招隠山南寺，重来岁已寒。\n风林惊坠雪，雨涧咽飞湍。\n壁暗诗千首，霜清竹万竿。\n东轩谪仙句，洗眼共君看。",
        "dynasty": "宋",
        "collection_info": null
    },
    {
        "title": "江上秋夜",
        "author": "释道潜",
        "content": "雨暗苍江晚未晴，井梧翻叶动秋声。\n楼头夜半风吹断，月在浮云浅处明。",
        "dynasty": "宋",
        "collection_info": null
    },
    {
        "title": "邵仲恭许相过金山未至",
        "author": "释道潜",
        "content": "二月归来江上居，江流变渌江鸥去。\n时移物改何足论，身世悠悠本非固。\n鸠鸣屋角山雨余，花苞破红满芳树。\n晴窗晓日幽兴催，振衣出户凌高台。\n潮回浪死风色定，缥缈沙岸烟中开。\n故人佳期绝消息，满眼空看暮云碧。\n何日扁舟南渡来，一洒高风破吾臆。",
        "dynasty": "宋",
        "collection_info": null
    },
    {
        "title": "维王府园与王元规承事同赋  其一",
        "author": "释道潜",
        "content": "年少王郎一幅巾，杖藜呼我步城闉。\n红泥亭子阑干外，绝目遥看万树春。",
        "dynasty": "宋",
        "collection_info": null
    },
    {
        "title": "维王府园与王元规承事同赋  其二",
        "author": "释道潜",
        "content": "一霎催花骤雨来，集芳堂下锦千堆。\n浪红狂紫浑争发，不待商量细细开。",
        "dynasty": "宋",
        "collection_info": null
    },
    {
        "title": "维王府园与王元规承事同赋  其三",
        "author": "释道潜",
        "content": "蔼蔼春空宿雾披，桃溪柳陌共逶迤。\n阿戎莫道无才思，细草幽花总要诗。",
        "dynasty": "宋",
        "collection_info": null
    },
    {
        "title": "春晚  其一",
        "author": "释道潜",
        "content": "迭颖丛条翠欲流，午阴浓处听鸣鸠。\n儿童赌罢榆钱去，狼藉春风漫不收。",
        "dynasty": "宋",
        "collection_info": null
    },
    {
        "title": "春晚  其二",
        "author": "释道潜",
        "content": "晓风池沼水澜翻，春尽淮南麦秀寒。\n院落无人日亭午，柳花如雪满阑干。",
        "dynasty": "宋",
        "collection_info": null
    },
    {
        "title": "春晚  其三",
        "author": "释道潜",
        "content": "怪雨盲风卷却春，傍栏萧瑟只青筠。\n引雏燕子朝来去，回首多情语更频。",
        "dynasty": "宋",
        "collection_info": null
    },
    {
        "title": "邵伯道中  其一",
        "author": "释道潜",
        "content": "一道河流远接天，两行官柳復萧然。\n村舂历历鸣何处，彷佛孤烟落日边。",
        "dynasty": "宋",
        "collection_info": null
    },
    {
        "title": "邵伯道中  其二",
        "author": "释道潜",
        "content": "回首山光古寺基，拂天寒木耿斜晖。\n孤撑渐与钟声远，但见风幡竹外飞。",
        "dynasty": "宋",
        "collection_info": null
    },
    {
        "title": "平山堂观雨",
        "author": "释道潜",
        "content": "午枕藜床梦忽惊，柳边雷送雨如倾。\n蜀冈西望芜城路，银竹森森十里横。",
        "dynasty": "宋",
        "collection_info": null
    },
    {
        "title": "建隆秋夜  其一",
        "author": "释道潜",
        "content": "梵呗声沈香雾销，月明金殿影岧峣。\n夜深唯有龛灯在，风露满庭人寂寥。",
        "dynasty": "宋",
        "collection_info": null
    },
    {
        "title": "建隆秋夜  其二",
        "author": "释道潜",
        "content": "娟娟云月照窗扉，纸帐形开梦觉时。\n庭下风篁自成韵，吹箫安用玉人为。",
        "dynasty": "宋",
        "collection_info": null
    },
    {
        "title": "晚步",
        "author": "释道潜",
        "content": "丛薄萧萧朔吹翻，暝鸦辽乱欲投村。\n江南雪后山无数，林表纔分翠一痕。",
        "dynasty": "宋",
        "collection_info": null
    },
    {
        "title": "次韵阎永仁博士同饮蜀井",
        "author": "释道潜",
        "content": "潭潭古甃閟高冈，修绠低悬百尺长。\n廋语乐天推绝特，第泉鸿渐许甘凉。\n金盘谩说漙秋露，玉碗休夸沃蔗浆。\n更有碧梧盘爽荫，坐惊亭午失骄阳。",
        "dynasty": "宋",
        "collection_info": null
    },
    {
        "title": "次韵永仁见赠",
        "author": "释道潜",
        "content": "怜君泣血依坟墓，虽设衡门不妄开。\n盈几贝多翻百遍，同龛弥勒礼千回。\n夜寒幽鸟窥香火，岁暮邻僧数往来。\n何日为余重扫榻，卧听松韵落清哀。",
        "dynasty": "宋",
        "collection_info": null
    },
    {
        "title": "次韵何子温龙图见赠",
        "author": "释道潜",
        "content": "春破邗沟古驿旁，挥毫邂逅沈东阳。\n自惭击壤无高韵，但愧投珠有异光。\n旷达未应输靖节，风流可復羡知章。\n我非照镜迷头客，一接清欢亦似狂。",
        "dynasty": "宋",
        "collection_info": null
    },
    {
        "title": "杨康功待制所藏醉道士石",
        "author": "释道潜",
        "content": "天官夜燕琼楼春，一官大醉颓穹旻。\n飞光贯地若素练，百里鸡犬声纷纷。\n吹风洗雨岁月古，化此顽石良悲辛。\n楚山之老颇知异，濯以涧底清漪沦。\n霓裳彷佛认羽客，楮冠数寸横秋云。\n空斋昼闲戏一击，琅然哀韵还清真。\n我闻天官天所陈，虽復暂屈终当申。\n烈风迅雷一朝作，却上苍苍朝紫宸。",
        "dynasty": "宋",
        "collection_info": null
    },
    {
        "title": "干明夜坐怀孙莘老学士",
        "author": "释道潜",
        "content": "余生飘泊犹断蓬，讵肯低回附根柢。\n兹焉得坎谩栖止，一日从风即轻逝。\n淮南十月寒未苦，耿耿虚堂属宵外。\n星辰错落挂檐庑，爽气侵寻入衣袂。\n桐叶声翻玉露圆，竹枝影扫金波碎。\n安得南邻庞老翁，挥麈堂堂坐相对。",
        "dynasty": "宋",
        "collection_info": null
    },
    {
        "title": "维阳府学四柏堂",
        "author": "释道潜",
        "content": "頖宫本凄凉，庭户无冗长。\n苍然余四栢，终日清相向。\n夫人擅所有，高怀益超放。\n炎蒸五六月，大厦如瓮盎。\n凉飈天外来，披拂逾一饷。\n怳如乘虚舟，破月渡溟涨。\n严冬众木死，薿薿独无恙。\n非求造化私，故与冰雪抗。\n宜亦有神明，兹焉阴所相。",
        "dynasty": "宋",
        "collection_info": null
    },
    {
        "title": "次韵少游学士送龚深之往金陵见王荆公  其一",
        "author": "释道潜",
        "content": "春风随意可嬉娱，水有舟航陆有车。\n应笑杨雄未忘我，闭门犹着解嘲书。",
        "dynasty": "宋",
        "collection_info": null
    },
    {
        "title": "次韵少游学士送龚深之往金陵见王荆公  其二",
        "author": "释道潜",
        "content": "梦幻皆输古竺干，功名何用咤燕然。\n羡君一棹江南去，碧荠时鱼暮雨边。",
        "dynasty": "宋",
        "collection_info": null
    },
    {
        "title": "次韵少游学士送龚深之往金陵见王荆公  其三",
        "author": "释道潜",
        "content": "虎踞龙盘亦漫雄，城荒狐兔往来通。\n可人惟有秦淮月，出没娟娟波浪中。",
        "dynasty": "宋",
        "collection_info": null
    },
    {
        "title": "次韵少游学士送龚深之往金陵见王荆公  其四",
        "author": "释道潜",
        "content": "白下长干春雾披，家家桃李粲朝晖。\n悬知一见毗耶老，心地如灰不更飞。",
        "dynasty": "宋",
        "collection_info": null
    },
    {
        "title": "次韵黄子理宣德田居四时  其一",
        "author": "释道潜",
        "content": "四序自逶迤，田园常局促。\n春阳旋东皋，迫我事铫鎒。\n出种曝篱根，驱牛饮溪曲。\n晖晖明朝阳，聒聒喧布谷。\n颓龄惜筋骸，晓睡谩云足。\n蓐食出柴门，荷篠赴幽谷。\n搴条视柔桑，密叶已舒绿。\n今年气候早，膏雨厌霢霂。\n邻翁时一来，耕耨每相属。",
        "dynasty": "宋",
        "collection_info": null
    },
    {
        "title": "次韵黄子理宣德田居四时  其二",
        "author": "释道潜",
        "content": "离离小麦黄，习习南风度。\n桑枣暗蓬麻，耘锄困朝暮。\n种瓜屋东隅，翠蔓已分布。\n黄花引疏篱，冉冉欲横路。\n白水漫青秧，联翩下鸥鹭。\n新丝换浊酒，肴蔌羞薄具。\n扫洒聚比邻，环坐荫高树。\n稚子羡赢余，牵衣傍翁妪。\n牛羊岭外归，落日林梢去。\n饷妇亦还家，笑言隔烟雾。",
        "dynasty": "宋",
        "collection_info": null
    },
    {
        "title": "次韵黄子理宣德田居四时  其三",
        "author": "释道潜",
        "content": "村落已徂暑，蚊蝇尚喧啾。\n衡门霁朝雨，茅竹归新秋。\n机丝迫邻女，札札无停休。\n中田蔼黄稼，烂熳如云浮。\n渌蚁酿新瓮，嘉鲂钓清流。\n瓦尊迟来客，礼数忘献酬。\n三杯未肯辞，笑语方绸缪。\n时平盗自隠，场圃无宵忧。\n儿孙渐束髮，婚嫁迫所谋。\n款曲从我言，归途蹇淹留。\n林端有月色，相送前溪头。",
        "dynasty": "宋",
        "collection_info": null
    },
    {
        "title": "次韵黄子理宣德田居四时  其四",
        "author": "释道潜",
        "content": "朔吹鸣高林，回塘冰已结。\n牛羊卧茅屋，原野暗飞雪。\n壮男臂雕弓，短后事田猎。\n饥鹰一号呼，荒径洒毛血。\n归来夸意气，邻舍呼饮啜。\n明朝过南山，更欲穷窟穴。\n寒炉然豆萁，光燄时起灭。\n布被拥娇儿，从渠踏裏裂。\n老翁寝不寐，展转念鹅鸭。\n篱落易穿窬，狐狸恐惊发。",
        "dynasty": "宋",
        "collection_info": null
    },
    {
        "title": "和龙直夫秘校细雨  其一",
        "author": "释道潜",
        "content": "细雨连阡陌，轻云湿不飞。\n池寒鸥自卧，巢冷燕催归。\n惨澹疑沈树，飘萧忽近帏。\n檐花霑已久，稍欲堕人衣。",
        "dynasty": "宋",
        "collection_info": null
    },
    {
        "title": "和龙直夫秘校细雨  其二",
        "author": "释道潜",
        "content": "薄雾兼寒雨，凌晨霭未分。\n细宜池上见，清爱竹边闻。\n斗帐侵兰梦，虚櫺逼蕙熏。\n晚来欣小霁，鈎箔见疏云。",
        "dynasty": "宋",
        "collection_info": null
    },
    {
        "title": "和龙直夫秘校细雨  其三",
        "author": "释道潜",
        "content": "傍砌飘纔断，从风强更来。\n斑斑泣蛛网，浥浥汗江梅。\n薄日光时漏，曾阴意未开。\n少陵心易感，诗句写清哀。",
        "dynasty": "宋",
        "collection_info": null
    },
    {
        "title": "次韵孙传师龙图游醴泉寺",
        "author": "释道潜",
        "content": "杨林几曲到城根，中有招提气象昏。\n暝雀聚群盘栋吻，老藤垂蔓覆高垣。\n月生归路无灯火，巷转人家有笑言。\n却掩吾庐还寂寞，冷风摇幔影翩翻。",
        "dynasty": "宋",
        "collection_info": null
    },
    {
        "title": "春晴  其一",
        "author": "释道潜",
        "content": "积雨久不破，曾阴蔽城阙。\n晓来得春风，扫荡凈六合。\n绰约墙头花，依微带残月。\n少年谁家子，骅骝飞蹀躞。\n扬鞭出郊去，逸兴生林樾。\n黄鸟弄柔音，青梅已堪折。\n行乐须及辰，芳时易消歇。",
        "dynasty": "宋",
        "collection_info": null
    },
    {
        "title": "春晴  其二",
        "author": "释道潜",
        "content": "寒食东城隅，青杨夹驰道。\n高楼暖凤笙，绝曲闻缥缈。\n晴日动秋韆，飞烟拂瑶草。\n南邻与北里，良辰竞为好。\n人生逆旅间，何必事枯槁。\n仰首笑春风，兹怀谁与造。",
        "dynasty": "宋",
        "collection_info": null
    },
    {
        "title": "东园  其一",
        "author": "释道潜",
        "content": "斜照明明射竹篱，桑阴翳翳麦蛾飞。\n萧条一径无来辙，时见羸牛引犊归。",
        "dynasty": "宋",
        "collection_info": null
    },
    {
        "title": "东园  其二",
        "author": "释道潜",
        "content": "曲渚回塘孰与期，杖藜终日自忘归。\n隔林彷佛闻机杼，应有人家在翠微。",
        "dynasty": "宋",
        "collection_info": null
    },
    {
        "title": "东园  其三",
        "author": "释道潜",
        "content": "云峰缺处支筇立，溪溜声中弄扇行。\n习习南风吹百草，幽香知有蕙兰生。",
        "dynasty": "宋",
        "collection_info": null
    },
    {
        "title": "淮上  其一",
        "author": "释道潜",
        "content": "芦梢向晓战秋风，浦口寒潮尚未通。\n日出岸沙多细穴，白虾青蟹走无穷。",
        "dynasty": "宋",
        "collection_info": null
    },
    {
        "title": "淮上  其二",
        "author": "释道潜",
        "content": "今夜沙头月上迟，小萤零碎傍船飞。\n可怜光彩虽无限，何似婵娟一寸辉。",
        "dynasty": "宋",
        "collection_info": null
    },
    {
        "title": "淮上  其三",
        "author": "释道潜",
        "content": "天阔阴云低抱树，沙寒鸥鹭欲亲人。\n小航泊处谁家住，修竹疏花宛似春。",
        "dynasty": "宋",
        "collection_info": null
    },
    {
        "title": "冬夜会孙莘老司谏书斋  其一",
        "author": "释道潜",
        "content": "去马来车声已阑，雪云低压暮檐寒。\n地炉山枿烧初熟，软语聊为世外欢。",
        "dynasty": "宋",
        "collection_info": null
    },
    {
        "title": "冬夜会孙莘老司谏书斋  其二",
        "author": "释道潜",
        "content": "碧瓦炉焚袅袅香，红柑紫栗更分尝。\n从来乐事人间少，不惜归途夜漏长。",
        "dynasty": "宋",
        "collection_info": null
    },
    {
        "title": "冬夜会孙莘老司谏书斋  其三",
        "author": "释道潜",
        "content": "多病山人能放旷，忘缘居士解逍遥。\n蒲团迭足清相向，谁道云林胜市朝。",
        "dynasty": "宋",
        "collection_info": null
    },
    {
        "title": "晓出土山",
        "author": "释道潜",
        "content": "遶山修竹晓参差，叶叶涂霜坠碧枝。\n日脚渐高风乍起，萧萧恰似雨来时。",
        "dynasty": "宋",
        "collection_info": null
    },
    {
        "title": "寄蔡彦规主簿",
        "author": "释道潜",
        "content": "遶舍苍烟晚更凝，隔帘新月未多明。\n栖乌着树无余噪，老桧吟风有细声。\n客散愈怜真境好，定回犹觉幻身轻。\n可堪俗子能知味，此语聊传北郭生。",
        "dynasty": "宋",
        "collection_info": null
    },
    {
        "title": "次韵太虚夜坐",
        "author": "释道潜",
        "content": "古寺冬萧瑟，天寒色更冥。\n捲帏延素月，转盼失流星。\n炉底眠枯枿，窗根立冻瓶。\n谈余焚栢子，一燧小烟清。",
        "dynasty": "宋",
        "collection_info": null
    },
    {
        "title": "广陵城外野步呈莘老",
        "author": "释道潜",
        "content": "林梢聒聒鸟声繁，积雪初消涧水浑。\n老树卧波寒影动，野烟浮草夕阳昏。\n风回笛响山前路，犬吠人行竹外村。\n杖屦不知幽兴远，归来新月在柴门。",
        "dynasty": "宋",
        "collection_info": null
    },
    {
        "title": "次韵王通叟寺丞见寄",
        "author": "释道潜",
        "content": "雕斲肝脾欲报公，还如献豕过辽东。\n珠玑屡获渊云妙，土木曾无粲忍风。\n耿耿吟魂嗟异处，迢迢桂魄谩相同。\n锦囊应有新诗在，九曲池边多塞鸿。",
        "dynasty": "宋",
        "collection_info": null
    },
    {
        "title": "寄仲恭",
        "author": "释道潜",
        "content": "晓雨霁郛郭，晴云递纷披。\n曦和拆万物，初茎弄葳蕤。\n儵鱼泳弱藻，漾漾动碧漪。\n缅彼空际山，黛影摇参差。\n感此芳菲节，美人旷佳期。\n音形眇何方，莽莽天一涯。\n长河泮春冰，花浪激箭驰。\n好凭三尺鲤，寄我相思诗。",
        "dynasty": "宋",
        "collection_info": null
    },
    {
        "title": "早秋南楼书事",
        "author": "释道潜",
        "content": "白帝初回天地秋，井梧叶老阴尚稠。\n森森爽气入屏幔，骨冷魂清无汗流。\n觉来览眺觅佳处，挟册独上西南楼。\n崇山广泽坐可挹，远水孤村横道周。\n上窥青天堕海日，下瞰白鹤盘庭楸。\n谁令浓阴起曾嶂，扑扑乱眼如云浮。\n埋林涨壑只俄顷，抚袂掩抑将谁俦。\n明星皎月邈难见，络纬蟋蟀空啁啾。\n安得风生土囊口，万里一扫无停留。\n王孙未归空碧草，我思不见徒离忧。",
        "dynasty": "宋",
        "collection_info": null
    },
    {
        "title": "和莘老经六合西门水亭怀裴学士",
        "author": "释道潜",
        "content": "折柳相从地，重来失旧柯。\n林光延晚照，岸影动霜波。\n碧圃檀栾密，朱檐翡翠过。\n主人成异物，搔首奈情何。",
        "dynasty": "宋",
        "collection_info": null
    },
    {
        "title": "和莘老初至温泉呈庆禅师",
        "author": "释道潜",
        "content": "年华行已老，林莽尚葱苍。\n地胜连龙窟，泉温注鬼汤。\n人风远城市，钟梵近僧坊。\n九夏来投锡，栖心应更凉。",
        "dynasty": "宋",
        "collection_info": null
    },
    {
        "title": "再赋温泉",
        "author": "释道潜",
        "content": "赭落峰前与世分，溶溶汤井翳深云。\n月生滋穴流寒影，风入华清皱碧纹。\n暗引石池波宛转，暖蒸苔壁气氤氲。\n解衣盘礴南窗下，骨肉都融到日曛。",
        "dynasty": "宋",
        "collection_info": null
    },
    {
        "title": "次韵莘老游龙洞",
        "author": "释道潜",
        "content": "曈眬杲日破林垧，杖策相将马暂停。\n路与猿猱争险磴，身随鸿鹄入青冥。\n巉岩曲穴疑无底，盘屈苍虬信有灵。\n能使谢公诗兴动，宛如游刃发新硎。",
        "dynasty": "宋",
        "collection_info": null
    },
    {
        "title": "次韵莘老赠显之",
        "author": "释道潜",
        "content": "盘盘秀岭遶曾檐，方丈门开挹翠岚。\n风激松梢声间发，月留泉底影相涵。\n天机清晓猊台震，险句穷宵虎穴探。\n白傅异时修故事，杖藜应许到云庵。",
        "dynasty": "宋",
        "collection_info": null
    },
    {
        "title": "虚乐亭",
        "author": "释道潜",
        "content": "谁构新亭近翠微，似教陶令洽天机。\n池光引月来檐庑，竹影疏风到客衣。\n爱酒有时携玉斝，无弦聊自拂金徽。\n人间乐事还能几，肯向良辰与物违。",
        "dynasty": "宋",
        "collection_info": null
    },
    {
        "title": "次韵朱伯收主簿观雪  其一",
        "author": "释道潜",
        "content": "朝来密雪蔽天涯，坐目丘园发素华。\n初着败梧惊拥肿，久霑庭竹见欹斜。\n水精不动垂千筯，云母无声落万家。\n安得曾穹返收拾，莫教狼藉浑泥沙。",
        "dynasty": "宋",
        "collection_info": null
    },
    {
        "title": "次韵朱伯收主簿观雪  其二",
        "author": "释道潜",
        "content": "阴风何事吼檐牙，夜半窗前变物华。\n梦断只疑蟾影在，褰帏俄骇练光斜。\n苦侵陋巷凌寒士，强入高楼媚酒家。\n霁后请看庭下草，蕙兰含绿出晴沙。",
        "dynasty": "宋",
        "collection_info": null
    },
    {
        "title": "次韵姜伯辉朝奉宿九曲池",
        "author": "释道潜",
        "content": "当时楼阙已桑麻，陈迹何须置齿牙。\n宛转颓城围绿野，嵚崟孤塔背明霞。\n山云度晚飞琼叶，海月生秋堕桂花。\n圆峤方壶同笑语，终宵疑在水仙家。",
        "dynasty": "宋",
        "collection_info": null
    },
    {
        "title": "邗沟绝句",
        "author": "释道潜",
        "content": "隔屋萧萧风度竹，当空粲粲斗翻芒。\n峥嵘岁月人间暮，目断云山归兴长。",
        "dynasty": "宋",
        "collection_info": null
    },
    {
        "title": "过新开湖寄李端叔大夫",
        "author": "释道潜",
        "content": "新开湖边秋梦晓，鸡犬无声人悄悄。\n试揭疏篷觇日华，水面残星犹缭绕。\n尝闻明珠藏巨浸，光焰一出辉群草。\n篙师为我暂停橹，罔象终期入幽讨。\n波间宛转兴方豪，依然别恨生怀抱。\n故人离群东海头，徇禄摧眉事枯槁。\n菰梢苹末翠犹在，蕙兰憔悴青枫老。\n浪游不知岁月徙，旧约无端失天杪。\n目羡南鸿两两飞，安得身同羽翰小。\n游胥堂在吾必行，一榻数椽应预扫。",
        "dynasty": "宋",
        "collection_info": null
    },
    {
        "title": "都下晓霁",
        "author": "释道潜",
        "content": "千门昨夜雨，万木晓生光。\n御水浮红蕊，宫云丽粉墙。\n转楼迟日静，萦草乱丝长。\n想像西池路，浓阴覆绿杨。",
        "dynasty": "宋",
        "collection_info": null
    },
    {
        "title": "酬邵彦瞻朝奉见寄",
        "author": "释道潜",
        "content": "杨州从事多文华，新诗组织如朝霞。\n高怀忽念朔方客，秋风一纸来天涯。\n都城冠盖属休沐，邂逅过我森如麻。\n开缄传读不知厌，愕立圜视相惊夸。\n上言音形阔川路，下言杖屦埋风沙。\n蹲鸱正熟邀我返，城南古寺无諠譁。\n我今翩然已东下，轻舟早晚从公家。\n平山堂西百尺井，请公为汲烹露芽。",
        "dynasty": "宋",
        "collection_info": null
    },
    {
        "title": "访彭门太守苏子瞻学士",
        "author": "释道潜",
        "content": "眉山鬰茀眉水清，清淑之气钟群形。\n精璆美璞不能擅，散发宇内为豪英。\n煌煌苏氏挺三秀，豫章杞梓参青冥。\n少年着书即稽古，经纬八极何峥嵘。\n未央宫中初射策，落笔游刃挥新硎。\n翰林醉翁发奇叹，台阁四座争相惊。\n逡巡传玩腾众手，一日纸价增都城。\n同时父子擅芳誉，芝兰玉树罗中庭。\n风流浩荡播江海，粲若高汉悬明星。\n前年闻公适吴会，壶浆跪道人争迎。\n浮云流水付幽讨，下视世网鸿毛轻。\n野人弱龄不事事，白首丘壑甘忘情。\n神仙高标独未识，暂弃萝月人间行。\n朝吴暮楚失邂逅，惝怳夜梦还惸惸。\n迩来旅食寄梁苑，坐叹白日徒虚盈。\n彭门千里不惮远，秋风匹马吾能征。\n铃斋吏退属幽款，一看挥尘银河倾。",
        "dynasty": "宋",
        "collection_info": null
    },
    {
        "title": "彭门书事寄少游  其一",
        "author": "释道潜",
        "content": "我思君处君思我，此语由来自谪仙。\n欲借野人传纸尾，待凭新雁寄辽天。",
        "dynasty": "宋",
        "collection_info": null
    },
    {
        "title": "彭门书事寄少游  其二",
        "author": "释道潜",
        "content": "戏马台边驻马蹄，回廊曲院总攀跻。\n秦郎前日曾来否，试拂凝尘觅旧题。",
        "dynasty": "宋",
        "collection_info": null
    },
    {
        "title": "彭门书事寄少游  其三",
        "author": "释道潜",
        "content": "百尺黄楼拂杳冥，楼前风物极峥嵘。\n东州词客浑争咏，独怪相如赋未成。",
        "dynasty": "宋",
        "collection_info": null
    },
    {
        "title": "虚白斋",
        "author": "释道潜",
        "content": "嘉鱼满盘初出水，尚有青萍点红尾。\n银腮戢戢畏烹煎，掘强有时俄自起。\n彼客殷勤赠使君，愿向中厨荐醪醴。\n使君事道不事腹，杞菊终年食甘美。\n传呼慎勿付庖人，百步洪边放清泚。\n回首无欺子产淳，谩道悠然泳波底。",
        "dynasty": "宋",
        "collection_info": null
    },
    {
        "title": "子瞻席上令歌舞者求诗戏以此赠",
        "author": "释道潜",
        "content": "底事东山窈窕娘，不将幽梦嘱襄王。\n禅心已作沾泥絮，肯逐春风上下狂。",
        "dynasty": "宋",
        "collection_info": null
    },
    {
        "title": "陪子瞻登徐州黄楼",
        "author": "释道潜",
        "content": "黄花离披秋日短，使君无事邀僧饭。\n饭余软语爇香幽，共坐圆庵不知晚。\n烛笼持火报黄昏，使君爱客还留连。\n前登修径步超逸，后却从御来联翩。\n城头阴阴未上月，城下激激鸣潺湲。\n渔灯照船沙岸近，贾客夜唱声清圆。\n徘徊始转黄楼侧，银箭铜壶知几刻。\n栏干倚遍惜分携，泣泣芙蓉珠露滴。",
        "dynasty": "宋",
        "collection_info": null
    },
    {
        "title": "逍遥堂书事呈子瞻",
        "author": "释道潜",
        "content": "寻常卧云林，往往厌阛阓。\n今朝郡斋裏，岑寂返可爱。\n曦和破帘栊，幽鸟语庭际。\n开门面修圃，珍木罗翠盖。\n萧疏旧菊丛，裛露有余态。\n主人事天和，万虑屏身外。\n劳生一断梗，何处考根柢。\n安能从物役，扰扰空卒岁。\n脱巾每相从，颇得资傲睨。",
        "dynasty": "宋",
        "collection_info": null
    },
    {
        "title": "次韵子瞻饭别",
        "author": "释道潜",
        "content": "铃閤追随半月强，葵心菊脑厌甘凉。\n身行异土老多病，路忆故山秋易荒。\n西去想难陪蜀芋，南来应得共吴姜。\n白云出处元无定，只恐从风入帝乡。",
        "dynasty": "宋",
        "collection_info": null
    },
    {
        "title": "次韵少游寄李齐州",
        "author": "释道潜",
        "content": "画船京口见停桡，萧洒浑疑谢与陶。\n但把好山供胜践，不将余论挂尘劳。\n谏垣天上经焚草，藩国年来屡梦刀。\n北客近传新政美，未尝因物强吹毛。",
        "dynasty": "宋",
        "collection_info": null
    },
    {
        "title": "次韵少游和子理梅花",
        "author": "释道潜",
        "content": "朔风萧萧方振槁，雪压茅斋欲欹倒。\n门前谁送一枝梅，问讯山僧少病恼。\n强将笔力为摹写，丽句已输何逊早。\n碧桃丹杏空自妍，嚼蕊嗅香无此好。\n先生携酒傍玉丛，醉裏雄辞惊电扫。\n东溪不见谪仙人，江路还逢少陵老。\n我虽不饮为诗牵，不惜山衣同藉草。\n要看陶令插花归，醉卧清风轶轩昊。",
        "dynasty": "宋",
        "collection_info": null
    },
    {
        "title": "自彭门回止淮上因寄子瞻",
        "author": "释道潜",
        "content": "朅来淮上卧萧宫，回首人间万事空。\n院静水沈销薄幔，睡余寒日耿修桐。\n南山访古思杯渡，北海谈经忆孔融。\n寂寞兼葭霜雪后，何时重倚玉青葱。",
        "dynasty": "宋",
        "collection_info": null
    },
    {
        "title": "与曾逢原寺丞相别",
        "author": "释道潜",
        "content": "落叶追奔卷地飞，淮流转处楚山稀。\n君骑黄鹄朝天去，我忆青松旧壑归。\n道在不须惊契阔，情亲聊用惜分违。\n岩居禄隠都如梦，莫向秋风叹式微。",
        "dynasty": "宋",
        "collection_info": null
    },
    {
        "title": "夜泊淮上復寄逢原",
        "author": "释道潜",
        "content": "黄沙白草满淮垠，逆旅萧条思不禁。\n风约乱云归陇首，角催明月出波心。\n槎头涌处潮初上，斗柄移时梦未沈。\n遥想故人投宿地，画船应在碧榆林。",
        "dynasty": "宋",
        "collection_info": null
    },
    {
        "title": "晓发桃源渡寄端叔",
        "author": "释道潜",
        "content": "桃源渡头鸡一鸣，舟子夜起趋南行。\n泯泯河流浮落月，萧萧岸木警秋声。\n依人翡翠霜翎重，拂棹芙蓉露蕊轻。\n为报旧游朝士说，天街何似此中清。",
        "dynasty": "宋",
        "collection_info": null
    },
    {
        "title": "赠邹医",
        "author": "释道潜",
        "content": "君不见宋清市药长安西，众工就取资刀圭。\n疮疡疾病一皆往，所应不必黄金赍。\n度未能酬辄焚券，耻学庸生忧噬脐。\n人人德清莫肯负，日获远利丰子妻。\n公侯馈遗日相属，螘食华衣乘駃騠。\n罗池神人为作传，至今名誉横云霓。\n邹君业医世淮海，泻盛补衰知径蹊。\n玉函金匮恣探讨，拏以自副能不迷。\n顷年西游抵京室，达官贵吏争品题。\n归来乡县颇萧瑟，湖水粘云芳草萋。\n怜余寝瘵古佛剎，每辱珍剂相扶携。\n倾囊倒橐愿为赠，唯有圆蒲并杖藜。\n君闻掉头不我顾，止索诗句光衡圭。\n夜披陈编见清事，重嗟此道今如泥。\n君诚有意嗣前躅，箧笥不忧无锦绨。",
        "dynasty": "宋",
        "collection_info": null
    },
    {
        "title": "寄苏子由着作",
        "author": "释道潜",
        "content": "先生道德若为容，曾向南都幕下逢。\n拔俗高标惊万丈，凌云逸气蔼千重。\n低梧暂宿张家凤，浊水难藏许氏龙。\n岁晚雪霜虽更苦，未应憔悴碧岩松。",
        "dynasty": "宋",
        "collection_info": null
    },
    {
        "title": "赠子固舍人  其一",
        "author": "释道潜",
        "content": "文章炜烨动当时，隽乂虽多不并驰。\n解激颓波旋往古，独怜夫子抱青规。\n山川淑气真能感，宇宙雄名岂浪垂。\n未信长途老天马，行看蹴踏上瑶池。",
        "dynasty": "宋",
        "collection_info": null
    },
    {
        "title": "赠子固舍人  其二",
        "author": "释道潜",
        "content": "吏部遗编久寂寥，颍滨居士亦蓬蒿。\n支流尽屈江湖阔，众阜争隆泰华高。\n落落千章挥琬琰，汤汤万顷起波涛。\n玉堂鹓鹭迟公久，何事崎岖尚梦刀。",
        "dynasty": "宋",
        "collection_info": null
    },
    {
        "title": "宿干明",
        "author": "释道潜",
        "content": "五更风雨闹秋堂，梦断篝灯尚有光。\n明日又为湖上客，船头云水正茫茫。",
        "dynasty": "宋",
        "collection_info": null
    },
    {
        "title": "寄莘老",
        "author": "释道潜",
        "content": "十年手把使君麾，一日归来践赤墀。\n偶尔梦中成故事，凛然霜后见奇姿。\n枯荄在昔尝叨荫，微蚋于今頼附驰。\n况有云庵閟深谷，他时香火与君期。",
        "dynasty": "宋",
        "collection_info": null
    },
    {
        "title": "寄李公择侍郎",
        "author": "释道潜",
        "content": "高城夜寂起清风，月下清霜堕晓空。\n泽国已惊黄橘柚，省垣应对老梧桐。\n青钱旧数文才妙，碧落新游问望隆。\n四海倚公调鼎鼐，伫瞻和气洽冲融。",
        "dynasty": "宋",
        "collection_info": null
    },
    {
        "title": "俞公达待制挽辞  其一",
        "author": "释道潜",
        "content": "金铎哀传静列营，将星飞坠汉蕃惊。\n森森气与秦山在，奄奄魂随陇水倾。\n塞路箫笳悲部曲，海天风雨湿铭旌。\n堪嗟未勒燕然石，遽失连云万里城。",
        "dynasty": "宋",
        "collection_info": null
    },
    {
        "title": "俞公达待制挽辞  其二",
        "author": "释道潜",
        "content": "东吴佳气久氤氲，果见雄才出海滨。\n屡试干将羌破胆，忽摧梁木士霑巾。\n人间梦断黄粱熟，天上楼成白玉新。\n零落山丘今古事，情钟我辈谩伤神。",
        "dynasty": "宋",
        "collection_info": null
    },
    {
        "title": "春行",
        "author": "释道潜",
        "content": "朝入春山千万重，暮归溪上漫匆匆。\n白沙岸口长回首，无数渔灯翠霭中。",
        "dynasty": "宋",
        "collection_info": null
    },
    {
        "title": "次韵传师见过",
        "author": "释道潜",
        "content": "孙郎萧洒逼人衣，咫尺尘埃隔蕙帷。\n陋巷有时过佛剎，谈经还共惜秋晖。\n百年空果冥中谢，一寸灵珠象外归。\n久矣此情人不谕，援毫聊復为君挥。",
        "dynasty": "宋",
        "collection_info": null
    },
    {
        "title": "淮上闻雁寄仲恭",
        "author": "释道潜",
        "content": "欹枕船舷夜橹停，数行南去雁如绳。\n起来欲寄相思字，高拂银河唤不应。",
        "dynasty": "宋",
        "collection_info": null
    },
    {
        "title": "与怡然夜话",
        "author": "释道潜",
        "content": "云埋碧瓦寒侵户，榻照青灯夜色空。\n故国十年无限事，笑谈如在梦魂中。",
        "dynasty": "宋",
        "collection_info": null
    },
    {
        "title": "鹤林寺",
        "author": "释道潜",
        "content": "宛转回廊漫布金，萧条寒日堕墙阴。\n门前合抱松千尺，黄鹤不来年已深。",
        "dynasty": "宋",
        "collection_info": null
    },
    {
        "title": "寄舒尧文教授",
        "author": "释道潜",
        "content": "经纶满腹贮云霓，卓荦丘门道可跻。\n绛帐开时霞影乱，青衿立处雁行齐。\n忆亲麈尾焚香夜，共惜筠梢落月低。\n别后凤毛知更长，五车应已识诠题。",
        "dynasty": "宋",
        "collection_info": null
    },
    {
        "title": "次韵顺上人寄叔康讲师",
        "author": "释道潜",
        "content": "少年好诗书，龌龊空闭户。\n有若丹青徒，秉笔学画虎。\n法师当是时，声价久已负。\n籍籍东州人，高谈慕支许。\n余时迹四方，浪涉川陆苦。\n昨夜北山翁，挑灯同软语。\n因论乡里贤，怅师成独阻。\n南徐号名都，兴发历汉楚。\n峥嵘江上山，王气埋千古。\n至今风前笛，夜夜怨江浦。\n感慨易成吟，安得君来伍。",
        "dynasty": "宋",
        "collection_info": null
    },
    {
        "title": "次韵顺上人登寿宁阁",
        "author": "释道潜",
        "content": "昔过广陵日，兹楼亦盘桓。\n飞甍切星斗，鸿鹄争危栏。\n怳若随扶摇，九万直上抟。\n下视古帝基，萧条空湠漫。\n当时竞豪华，人物镂绮纨。\n孰谓千载后，故宫半耕残。\n城西旧辇道，缭绕犹屈盘。\n咫尺见萤苑，枯桑生昼寒。\n阎闾岂復隘，狐兔穴已宽。\n楚楚但乔木，萋萋无寸山。\n苟非壮士怀，往往不忍看。\n青旗催画角，回首送飞翰。",
        "dynasty": "宋",
        "collection_info": null
    },
    {
        "title": "得端叔淮上书",
        "author": "释道潜",
        "content": "飞鸿从西来，有客遗我书。\n开缄识远意，字字情有余。\n报言历长淮，泛泛乘舳舻。\n天开灭远雾，水碧涵空虚。\n超然忘端倪，身世疑有无。\n徜徉极幽致，恨我失之俱。\n我昔与曾子，兹游颇踌蹰。\n风高当白帝，露冷凋红蕖。\n扁舟仅半月，历览穷朝晡。\n伊人亦才华，俊逸千里驹。\n结交慕豪彦，倜傥非迂儒。\n当时欲相从，恨子隔海隅。\n今朝子独往，我辈还星疏。\n邂逅亦有分，夤缘非强图。\n茫然临西风，俛首良自吁。\n庶几有至理，去彼形迹拘。\n相望云汉间，皎洁同蟾蜍。",
        "dynasty": "宋",
        "collection_info": null
    },
    {
        "title": "送慧悟大师还阙下",
        "author": "释道潜",
        "content": "道人本丘壑，浪为京华居。\n一往二十年，岁月惊须臾。\n禅余挟妙术，出入卿大夫。\n飞扬动天子，声问倾九衢。\n纷彼户外屦，泛如水中鳬。\n高怀倦酬应，逸赏思江湖。\n春风卷衣祴，千里随舳舻。\n中泠涌楼观，圆峤连方壶。\n杖策步鰲头，直上穷崎岖。\n超然万象外，所得良有余。\n兴尽乘白云，飘飘还帝都。",
        "dynasty": "宋",
        "collection_info": null
    },
    {
        "title": "将之金陵寄侍琪服之秀才",
        "author": "释道潜",
        "content": "黄昏落帆牛渚矶，苍石岸黑行人稀。\n渔灯夜深远近没，水鸟月明来去飞。\n瓶盂渐与南斗阔，身世东去将焉为。\n钟山咫尺行可及，会当与子同遨嬉。",
        "dynasty": "宋",
        "collection_info": null
    },
    {
        "title": "钟山夜月",
        "author": "释道潜",
        "content": "万壑千岩夜未央，月华松色共苍苍。\n上方已觉无人语，金殿谁焚栢子香。",
        "dynasty": "宋",
        "collection_info": null
    },
    {
        "title": "睡起",
        "author": "释道潜",
        "content": "红芳落尽踏青青，哑咤黄鹂隔树鸣。\n午睡觉来听不足，杖藜重过竹阴行。",
        "dynasty": "宋",
        "collection_info": null
    },
    {
        "title": "曾子固舍人挽辞  其一",
        "author": "释道潜",
        "content": "命世高标见实难，狂澜既倒頼公还。\n学穷游夏渊源际，文列班杨伯仲间。\n落落声尘随逝水，滔滔论着在名山。\n凄凉四海门人泪，想对秋风为一潸。",
        "dynasty": "宋",
        "collection_info": null
    },
    {
        "title": "曾子固舍人挽辞  其二",
        "author": "释道潜",
        "content": "雄词大册破幽昏，返覆难窥斧凿痕。\n投老雍容归法从，衔哀仓卒去都门。\n云泉已负高秋约，江渚空悲静夜魂。\n谁与朝廷终太史，君王应待鹡鸰原。",
        "dynasty": "宋",
        "collection_info": null
    },
    {
        "title": "子瞻赴守湖州  其一",
        "author": "释道潜",
        "content": "山烟弄灭没，山木含葱苍。\n刺舟傍遥岸，理策升虚堂。\n周遭瞩曾巘，矫矫如翱翔。\n下瞰平田流，澹然浮日光。\n青{炏/劳}解初箨，洗雨闻清香。\n虽云迫前途，真赏岂易忘。",
        "dynasty": "宋",
        "collection_info": null
    },
    {
        "title": "子瞻赴守湖州  其二",
        "author": "释道潜",
        "content": "松门暗朝雨，寂历无行人。\n隆曦忽穿漏，卉木蔚以新。\n阶泉漱石齿，照眼光磷磷。\n史君美无度，卓荦遗嚣尘。\n风标傲竹栢，谈笑凌穹旻。\n何愧沈冥子，卧霞吞结邻。",
        "dynasty": "宋",
        "collection_info": null
    },
    {
        "title": "子瞻赴守湖州  其三",
        "author": "释道潜",
        "content": "扬帆渡江来，洗眼惊翠樾。\n云姿既容裔，鸟咔更清绝。\n凌梯访前踪，琬琰亦未灭。\n嗟我鱼目光，畴能缀明月。\n狂墨扫琅玕，风烟坐中发。\n殊胜区中人，茫茫走飞辙。",
        "dynasty": "宋",
        "collection_info": null
    },
    {
        "title": "吴江垂虹亭同赋得岸字",
        "author": "释道潜",
        "content": "蜿蜒夸长虹，吴会称杰观。\n沦涟几万顷，放目失垠岸。\n倒影射遥山，青螺点空半。\n从来夸震泽，胜事无昏旦。\n破浪涌长鬐，排空度飞翰。\n肺肝入清境，划若春冰泮。\n安得凌九垓，从公游汗漫。",
        "dynasty": "宋",
        "collection_info": null
    },
    {
        "title": "同吴兴尉钱济明南溪泛舟",
        "author": "释道潜",
        "content": "枇杷弄实梅欲黄，海气冥冥错昏昼。\n僧坊亭午隘可鄙，画舸从君逐溪溜。\n斗欣纷翳眼前失，但觉波光翻縠绉。\n苹花洗雨白雪香，荷柄吹风青玉瘦。\n回看行人走南北，蠢蠢岸傍如蚁斗。\n一竿落日丽樵明，绕郭云山相倚构。\n崭崭青壁映彤霞，转盼忽惊开锦绣。\n好将杰句为余写，天乞君才多颖茂。\n锦囊玉刻厌传玩，燕尾蚕头吾未究。\n轻桡欲动蹇淹留，城上哀笳凄已奏。",
        "dynasty": "宋",
        "collection_info": null
    },
    {
        "title": "吴兴道中寄子瞻",
        "author": "释道潜",
        "content": "弱性嗜幽散，出门随所便。\n莲房纷可袭，林幄正高褰。\n群木含晨景，孤撑破宿烟。\n逶迤屯秀崿，宛转滀清涟。\n岸匝藤花暗，崖垂桂影圆。\n引鶵鸣鴶鵴，解箨露婵娟。\n怳若经愚谷，浑疑渡辋川。\n葑田青泛泛，石葛蔓绵绵。\n缅想醉山简，相从狂谪仙。\n援毫更妙韵，愧乏碧云妍。",
        "dynasty": "宋",
        "collection_info": null
    },
    {
        "title": "田居四时  其一",
        "author": "释道潜",
        "content": "原隰春风暖，池塘雁北翔。\n晓耕云坞润，午饭野芹香。\n燕子依茅栋，花枝过土墙。\n东阡与南陌，生事日皇皇。",
        "dynasty": "宋",
        "collection_info": null
    },
    {
        "title": "田居四时  其二",
        "author": "释道潜",
        "content": "五月梅争熟，村村桑柘稀。\n茜裙蚕妇瘦，粉翅乳鹅肥。\n菱蔓滋溪雨，藤花锁钓矶。\n呼儿行采去，亭午候荆扉。",
        "dynasty": "宋",
        "collection_info": null
    },
    {
        "title": "田居四时  其三",
        "author": "释道潜",
        "content": "刈穫终吾事，田园日向闲。\n晚香增橘柚，潦水耗汀湾。\n聚噪栖鸦定，孤吹牧竖还。\n儿童惊野烧，一片起前山。",
        "dynasty": "宋",
        "collection_info": null
    },
    {
        "title": "田居四时  其四",
        "author": "释道潜",
        "content": "汩汩防农雾，穷冬亦谩劳。\n茅檐催日午，篱落听鸡号。\n腊近还移竹，宵闲更索绹。\n春风归早晚，行见事东皋。",
        "dynasty": "宋",
        "collection_info": null
    },
    {
        "title": "夏日龙井书事  其一",
        "author": "释道潜",
        "content": "翠枥高萝结昼阴，骄阳无地迫吾身。\n石崖细听红泉落，林果初尝碧奈新。\n挥麈已欣从惠远，谈经终恨少遗民。\n何时暂着登山屐，来岸乌纱漉酒巾。",
        "dynasty": "宋",
        "collection_info": null
    },
    {
        "title": "夏日龙井书事  其二",
        "author": "释道潜",
        "content": "雨过千岩爽气新，孤怀入夜与谁邻。\n风蝉故故频移树，山月时时自近人。\n礼乐汝其攻我短，形骸吾已付天真。\n露华渐冷飞蚊息，窗裏吟灯亦可亲。",
        "dynasty": "宋",
        "collection_info": null
    },
    {
        "title": "夏日龙井书事  其三",
        "author": "释道潜",
        "content": "自怜多病畏炎曦，长夏投踪此最宜。\n青石白沙含浅濑，碧梧苍竹聒凉飔。\n云中鸡犬听难辨，谷口渔樵问不知。\n斑杖芒鞋随步远，归来幽火认茅茨。",
        "dynasty": "宋",
        "collection_info": null
    },
    {
        "title": "夏日龙井书事  其四",
        "author": "释道潜",
        "content": "朅来人外慰栖迟，谷远山长万事遗。\n好鸟未尝吟俗韵，白云还解弄奇姿。\n藤花冉冉青当户，竹色娟娟碧过篱。\n不羡故人探禹穴，短桡孤榜逐涟漪。",
        "dynasty": "宋",
        "collection_info": null
    },
    {
        "title": "寄俞伯谟宣义昆仲  其一",
        "author": "释道潜",
        "content": "谢家兰玉竞芬芳，千里南来未易忘。\n犹忆娑罗双树院，月明相对坐胡床。",
        "dynasty": "宋",
        "collection_info": null
    },
    {
        "title": "寄俞伯谟宣义昆仲  其二",
        "author": "释道潜",
        "content": "多病侵寻鬓已霜，昔年交友半殊方。\n吴台松栢今何似，想见龙蛇数尺长。",
        "dynasty": "宋",
        "collection_info": null
    },
    {
        "title": "夏夜",
        "author": "释道潜",
        "content": "斗帐昏昏夜气蒸，移床趁月卧中庭。\n紫薇花露霑衣冷，翻觉华胥梦易醒。",
        "dynasty": "宋",
        "collection_info": null
    },
    {
        "title": "送楚上人还广陵庆禅师法席",
        "author": "释道潜",
        "content": "吾乡少年多龌龊，投老家山犹恋着。\n何异酰鸡舞瓮天，肯信十方无壁落。\n羡君壮怀慕远举，万里云山行荦确。\n荆江洞庭虚浩渺，敛裓浮杯心自若。\n去年腊月过湓城，聆我幽修卧云壑。\n朅来相从慰契阔，笑语逸发惊猿鹤。\n春风又復卷征衣，问子东去将何为。\n广陵城西古佛剎，中有老禅吾所师。\n当年与君共伏役，妙道彷佛窥藩篱。\n别来星霜叹已久，夜梦往往神魂驰。\n真金虽已出顽矿，锻炼岂厌增钳锤。\n纵横法缚断除尽，了了方为狮子儿。",
        "dynasty": "宋",
        "collection_info": null
    },
    {
        "title": "晚兴",
        "author": "释道潜",
        "content": "墙角风欺竹影斜，数声啼尽欲栖鸦。\n重门已闭断还往，独卷疏帘进月华。",
        "dynasty": "宋",
        "collection_info": null
    },
    {
        "title": "下湖晚归",
        "author": "释道潜",
        "content": "屈曲莎堤引兴长，肯辞芒屦踏秋霜。\n归来已奏孤城角，撩乱梅花落女墙。",
        "dynasty": "宋",
        "collection_info": null
    },
    {
        "title": "秋日西湖  其一",
        "author": "释道潜",
        "content": "两山斜抱翠逶迤，一水中间似渼陂。\n孤榜独来还独往，鸬鷀鸂鶒莫相疑。",
        "dynasty": "宋",
        "collection_info": null
    },
    {
        "title": "秋日西湖  其二",
        "author": "释道潜",
        "content": "琤然一叶堕空庭，似唤幽人梦欲醒。\n斜倚素屏褰翠幔，沈香烟吐博山青。",
        "dynasty": "宋",
        "collection_info": null
    },
    {
        "title": "秋日西湖  其三",
        "author": "释道潜",
        "content": "南山爽气对朝扉，竹露吹风更湿衣。\n可是吟魂怯清景，何妨着屐步苔矶。",
        "dynasty": "宋",
        "collection_info": null
    },
    {
        "title": "秋日西湖  其四",
        "author": "释道潜",
        "content": "飞来双鹭落寒汀，秋水无痕玉镜清。\n疏蓼黄芦宜掩映，沙边危立太分明。",
        "dynasty": "宋",
        "collection_info": null
    },
    {
        "title": "秋日西湖  其五",
        "author": "释道潜",
        "content": "欲跨高楼旷远情，无端秋雨苦冥冥。\n峥嵘日脚漏云处，瞥见遥山一抹青。",
        "dynasty": "宋",
        "collection_info": null
    },
    {
        "title": "秋日西湖  其六",
        "author": "释道潜",
        "content": "西风夜半捲庭槐，卧听邻翁晓圃开。\n稚子相呼入林去，应知病果落莓苔。",
        "dynasty": "宋",
        "collection_info": null
    },
    {
        "title": "晨起",
        "author": "释道潜",
        "content": "窗扉晓闢对平湖，爽气侵寻冷入肤。\n林迥霜黄垂橘柚，渚清沙碧老菰蒲。\n忘机鸥鹭元相狎，得食猿猱不用呼。\n游目骋怀心正逸，更凭高处立须臾。",
        "dynasty": "宋",
        "collection_info": null
    },
    {
        "title": "戏招李无悔秀才",
        "author": "释道潜",
        "content": "淋漓一雨过秋山，洗出西湖小霁天。\n烱烱鱼鳞含倒景，飘飘羊角卷荒阡。\n野塘白芡珠盈斗，幽浦红蕖锦绕船。\n冷炙残杯当已厌，好来波际弄婵婵。",
        "dynasty": "宋",
        "collection_info": null
    },
    {
        "title": "西湖雪霁寄彦瞻",
        "author": "释道潜",
        "content": "西湖漫天三日雪，上下一色迷空虚。\n曾峦沓嶂杳难辨，彷佛楼观疑有无。\n饥雏乳兽失所食，飞走阡陌空号呼。\n中园却羡啄木鸟，利觜自解谋朝晡。\n晓来钟鼓报新霁，天半稍稍分浮图。\n试凭高楼肆远目，千里颠倒罗琼琚。\n逡巡夜月出海角，光彩猛射来城隅。\n方壶圆峤只在眼，绰约怳晤神仙居。\n咄哉浩景似欺压，谓我不足为传模。\n风流江左杜从事，气格豪赡凌相如。\n安得飘飖跨鸾鹄，手持栗尾来为书。",
        "dynasty": "宋",
        "collection_info": null
    },
    {
        "title": "次韵彦瞻舟次三墩见寄",
        "author": "释道潜",
        "content": "雪消幽港涨漪涟，草际晴丝罥细烟。\n避桨轻鸥翻点点，亚墙修竹静娟娟。\n风流远继东山后，诗句高凌北斗边。\n何日去寻阳羡路，相携青嶂弄云泉。",
        "dynasty": "宋",
        "collection_info": null
    },
    {
        "title": "次韵彦瞻樊良道中",
        "author": "释道潜",
        "content": "几日官河冻不流，朝来微暖始通舟。\n江梅破蕊香犹浅，汀草埋沙绿未浮。\n修网横川鱼乍集，晴云开野雪初收。\n探珠既已从骊颔，何用区区入海搜。",
        "dynasty": "宋",
        "collection_info": null
    },
    {
        "title": "寄张明甫朝奉",
        "author": "释道潜",
        "content": "昔公令吾乡，绿髮气方壮。\n鸣弦坐高堂，百里肃清旷。\n良辰骋遨嬉，茧足履青嶂。\n当时陪杖屦，笑语相颉顽。\n论文希邺都，乐事敦可尚。\n铜章既云解，余亦航海上。\n悠悠亘六载，天角空相望。\n朅来石头城，邂逅慰离怆。\n携手雨花台，俛仰得超放。\n瓶盂徙京口，冉冉抱微恙。\n扁舟乱江来，起我神益王。\n浮云共平生，飘忽无定向。\n去年客梁园，尘土纷冗长。\n狙猿失林木，憔悴无优况。\n独有青桂枝，冰雪不凋丧。\n惠然肯过从，香积仍接饷。\n秋风迫南还，危帆高且张。\n落日通津门，转盼增惋怅。\n寝寐见高标，幽魂惊夜帐。\n相忘同海鱼，千里各云浪。",
        "dynasty": "宋",
        "collection_info": null
    },
    {
        "title": "探梅",
        "author": "释道潜",
        "content": "问讯风篁岭下梅，疏枝冷蕊未全开。\n繁英待得浑如雪，霜晓无人我独来。",
        "dynasty": "宋",
        "collection_info": null
    },
    {
        "title": "岁寒亭",
        "author": "释道潜",
        "content": "草枯蓬断正纷纷，翠干排檐不改阴。\n自是孤根难挫抑，骄霜傲雪本无心。",
        "dynasty": "宋",
        "collection_info": null
    },
    {
        "title": "与元规话别  其一",
        "author": "释道潜",
        "content": "湖水苍茫四接天，短篷孤榜数回旋。\n想君东海东头梦，犹在汀洲白鸟边。",
        "dynasty": "宋",
        "collection_info": null
    },
    {
        "title": "与元规话别  其二",
        "author": "释道潜",
        "content": "雷岫庵南千种梅，含芳准拟为君开。\n冷香秀色谁为主，趁取花时更一来。",
        "dynasty": "宋",
        "collection_info": null
    },
    {
        "title": "春日  其一",
        "author": "释道潜",
        "content": "兰英蕙萼竞芳新，左右吹香暗袭人。\n江海久无骚客赋，一枝唯可荐灵均。",
        "dynasty": "宋",
        "collection_info": null
    },
    {
        "title": "春日  其二",
        "author": "释道潜",
        "content": "清溪白石晓磷磷，洗露桃花两岸新。\n欲觅刘郎家住处，但闻鸡犬不逢人。",
        "dynasty": "宋",
        "collection_info": null
    },
    {
        "title": "春词  其一",
        "author": "释道潜",
        "content": "轻云着地柳垂丝，百尺高台独步时。\n遥爱南邻红杏树，晓来新有过墙枝。",
        "dynasty": "宋",
        "collection_info": null
    },
    {
        "title": "春词  其二",
        "author": "释道潜",
        "content": "蒙蒙小雨暗池塘，远树依微不辨行。\n可是晚来风更恶，杏花香乱扑回廊。",
        "dynasty": "宋",
        "collection_info": null
    },
    {
        "title": "春词  其三",
        "author": "释道潜",
        "content": "冰开池面初浮绿，日促花梢始破红。\n谩道春光来眼底，茫然无意对芳丛。",
        "dynasty": "宋",
        "collection_info": null
    },
    {
        "title": "驻景楼",
        "author": "释道潜",
        "content": "额额高楼古道旁，楼前风物鬰摐摐。\n溪声不断来幽耳，山色常时在小窗。\n金鼎养丹尝驻景，玉罇倾酒屡空缸。\n宋清卖药长安市，千载佳名与子双。",
        "dynasty": "宋",
        "collection_info": null
    },
    {
        "title": "程公闢给事罢会稽道过钱塘因以诗见赠  其一",
        "author": "释道潜",
        "content": "尝闻钟鼓过蓬莱，席上无非八斗才。\n刻烛挥毫公屡胜，投壶饮釂客先颓。\n老元格调真难继，短李风流不易陪。\n鑑水稽山行乐处，后车长是载邹枚。",
        "dynasty": "宋",
        "collection_info": null
    },
    {
        "title": "程公闢给事罢会稽道过钱塘因以诗见赠  其二",
        "author": "释道潜",
        "content": "江干千骑送朱轮，父老无缘借寇恂。\n吴国旌旗开白日，越溪桃李失青春。\n雄名素与珠星烂，妙质长随玉树新。\n当宁比闻思旧德，万方行见入洪钧。",
        "dynasty": "宋",
        "collection_info": null
    },
    {
        "title": "寄济明",
        "author": "释道潜",
        "content": "茫乎一气同浑沦，瀰漫六合无边垠。\n吁哉破散几千载，被在万物含其真。\n清轻为天浊为地，一一厚薄理自匀。\n驽骀骐骥不并厩，夜光鱼目难相亲。\n钱郎少年禀清裔，英姿绰欲挥等伦。\n忠言谠论蹑根本，行义修笃无缁磷。\n是家严君抱劲烈，直笔曾预螭头臣。\n我昔浮游霅溪侧，倾盖遇子情弥欣。\n炎云烧空五六月，漾舟南郭吟青苹。\n溪流宽围野桥碧，溪树静啸凉飈新。\n奇探险取得佳句，欲压柳恽江南春。\n瓶盂属我暂行役，乐事一跌成参辰。\n使君旋亦报西去，纷纷万变难重陈。\n南山暮冬厚积雪，刚茂不死期松筠。",
        "dynasty": "宋",
        "collection_info": null
    },
    {
        "title": "江行寄俞仲宽察院",
        "author": "释道潜",
        "content": "潮回沙浦寒，月落山未晓。\n驾言江上行，行远心亦悄。\n茅屋两三家，鷄声闻缥缈。\n轻风飐垂杨，芳枝何袅袅。\n上有双鸣禽，下有蕙兰草。\n蒸蒸物已繁，灼灼花更好。\n时见頳尾鳞，跳波泳纹藻。\n即事起幽情，情含结怀抱。\n故交如参辰，咫尺旷烟岛。\n红日已三竿，回辕白沙道。\n但闻萧苇间，挐音飞杳杳。",
        "dynasty": "宋",
        "collection_info": null
    },
    {
        "title": "春日杂兴  其一",
        "author": "释道潜",
        "content": "池南池北日融融，水荇风蒲各占丛。\n幸有花枝能照眼，可无诗句补春工。",
        "dynasty": "宋",
        "collection_info": null
    },
    {
        "title": "春日杂兴  其二",
        "author": "释道潜",
        "content": "城根野水渌逶沱，飐飐风船掠岸过。\n日暮蕙兰无处采，渚花汀草占春多。",
        "dynasty": "宋",
        "collection_info": null
    },
    {
        "title": "春日杂兴  其三",
        "author": "释道潜",
        "content": "柳外披烟舒远目，花边植杖坐芳茵。\n能言百舌深藏叶，解舞鵾鸡不避人。",
        "dynasty": "宋",
        "collection_info": null
    },
    {
        "title": "春日杂兴  其四",
        "author": "释道潜",
        "content": "雨阕中庭暖日浮，春禽百种聚喧啾。\n粉腰蜂子尤无頼，挠遍花鬚未肯休。",
        "dynasty": "宋",
        "collection_info": null
    },
    {
        "title": "春日杂兴  其五",
        "author": "释道潜",
        "content": "去岁春风上苑行，烂窥红紫厌平生。\n而今眼底无姚魏，浪蕊浮花懒问名。",
        "dynasty": "宋",
        "collection_info": null
    },
    {
        "title": "春日杂兴  其六",
        "author": "释道潜",
        "content": "碧流如镜转春渠，时送残红出雨余。\n可怕莓苔黏屐齿，强扶筇竹过邻居。",
        "dynasty": "宋",
        "collection_info": null
    },
    {
        "title": "春日杂兴  其七",
        "author": "释道潜",
        "content": "雨洗楼头碧瓦昏，五更残月堕金盆。\n辘轳索转玉绳晓，花底宿禽无数喧。",
        "dynasty": "宋",
        "collection_info": null
    },
    {
        "title": "春日杂兴  其八",
        "author": "释道潜",
        "content": "梅梢青子大于钱，惭愧春光又一年。\n亭午无人初破睡，杜鹃声在柳花边。",
        "dynasty": "宋",
        "collection_info": null
    },
    {
        "title": "春日杂兴  其九",
        "author": "释道潜",
        "content": "戢戢篱根紫笋长，满城桃李罢芬芳。\n东风虽是无情物，送谢迎繁亦更忙。",
        "dynasty": "宋",
        "collection_info": null
    },
    {
        "title": "春日杂兴  其一○",
        "author": "释道潜",
        "content": "树萱移菊助春荣，沐雨梳风擢翠茎。\n童子新能理荒秽，不教萧艾并丛生。",
        "dynasty": "宋",
        "collection_info": null
    },
    {
        "title": "雪堂雨中",
        "author": "释道潜",
        "content": "梢林急雨暮凄凄，帘幕风灯暗欲迷。\n向晓请看南陌上，一番红素掩春泥。",
        "dynasty": "宋",
        "collection_info": null
    },
    {
        "title": "春日赤壁  其一",
        "author": "释道潜",
        "content": "滟滟春江水拍堤，双双出没羡凫鹥。\n白沙青石无泥滓，且逐东风进杖藜。",
        "dynasty": "宋",
        "collection_info": null
    },
    {
        "title": "春日赤壁  其二",
        "author": "释道潜",
        "content": "萧瑟江梅树树空，兰芽犹短未成丛。\n行穷赤壁山西路，只有桃花一样红。",
        "dynasty": "宋",
        "collection_info": null
    },
    {
        "title": "留别雪堂呈子瞻",
        "author": "释道潜",
        "content": "策杖南来寄雪堂，眼看花絮老风光。\n主人今是天涯客，明日孤帆下渺茫。",
        "dynasty": "宋",
        "collection_info": null
    },
    {
        "title": "寄题徐德之先生闲轩",
        "author": "释道潜",
        "content": "建安自古多俊髦，徐子磊落尤其豪。\n论兵说剑走湖海，身勤事左无所遭。\n绿林五校已屠脍，黑衣三卫羞徒劳。\n归来故山便卜筑，脱弃万事轻鸿毛。\n横前涧水漱哀玉，傍舍老枥藏飞猱。\n山蔬何用羡粱肉，鹤氅未必输青袍。\n追云弄月有真趣，慎勿轻语传儿曹。",
        "dynasty": "宋",
        "collection_info": null
    },
    {
        "title": "九江与东坡居士话别",
        "author": "释道潜",
        "content": "霅水黄楼赤壁间，胜游长得共跻攀。\n屠龙冉冉空三载，窥豹悠悠愧一斑。\n投锡云林聊避暑，绝江舟檝自东还。\n求田问舍知何处，杖屦它时访小山。",
        "dynasty": "宋",
        "collection_info": null
    },
    {
        "title": "赠潘邠老秀才",
        "author": "释道潜",
        "content": "去年云梦泽南州，为访太史尝淹留。\n东坡寒碧最佳处，恨不得子同遨游。\n今年庐山深且窅，感君忽来慰枯槁。\n溪月岩云亦有情，昨夜为君颜色好。\n飘飘绿髮方妙年，图史满腹皆精研。\n挥毫应敌风雨快，咳唾落纸珠玑圆。\n广文英豪仅数千，逸群骥子谁与肩。\n男儿穷通故有命，劝子未宜嗟蹭蹬。\n丈夫盖棺事始定，他日雄飞鵰鹗劲。\n草草论文未有涯，匆匆别我却还家。\n秋风更约通玄府，共访仙人卧彩霞。",
        "dynasty": "宋",
        "collection_info": null
    },
    {
        "title": "酬周元翁推官见赠",
        "author": "释道潜",
        "content": "南来济济多俊良，声问逸发推周郎。\n词场较艺一战捷，笔阵独扫千人强。\n烱然眉目行且贵，骥足万里看腾骧。\n吟诗作赋不媚俗，期与往者同芬芳。\n断璋残璧忽我赠，把玩溢目惊辉光。\n自嗟行李久萧瑟，安得置之云锦囊。\n又闻跨马欲过我，此意想君非渺茫。\n山中草木最宜夏，雨余一一含幽香。\n雏鶑乳燕学飞舞，叶底哑咤调圆吭。\n阑干笋蕨虽已老，璀错梅杏犹可尝。\n阴崖碧洞不受暑，谷风习习吹衣凉。\n提携为子扫盘石，谈笑共坐莓苔苍。\n宣毫越楮须盛载，吟取佳句还巾箱。",
        "dynasty": "宋",
        "collection_info": null
    },
    {
        "title": "南康与曾子宣内翰",
        "author": "释道潜",
        "content": "旗亭方喜会高标，杞国天崩促去桡。\n星渚风花朝冉冉，神林雨脚暮萧萧。\n飞流溅沫江翻怒，拆岸颓沙蜃倚骄。\n遥想英雄济川手，壮怀宁復畏倾摇。",
        "dynasty": "宋",
        "collection_info": null
    },
    {
        "title": "曾子开吏部服阕赴召",
        "author": "释道潜",
        "content": "驿骑骎骎破夕烟，西来遇我虎溪前。\n征途乍即应劳止，陈迹重窥更泫然。\n天上归瞻新日月，山中行睹旧林泉。\n感时抚事情何极，且伴幽人此夜禅。",
        "dynasty": "宋",
        "collection_info": null
    },
    {
        "title": "过公择藏书室",
        "author": "释道潜",
        "content": "我公昔未仕，託踪此山阿。\n牙籤列图史，万卷堆嵯峨。\n披剥得精要，卷衣辞薜萝。\n一往三十年，功名叹蹉跎。\n公今陟台省，壮志应未磨。\n出处独不谬，纷纷当奈何。\n脱身早来归，挂冠旧庭柯。\n松窗展故帙，烱烱临羲娥。\n岂復求甚解，聊将寄天和。\n勿忧野马集，勿念虫网罗。\n山祇善守护，早晚潜挥诃。",
        "dynasty": "宋",
        "collection_info": null
    },
    {
        "title": "双溪晓步怀少游子实",
        "author": "释道潜",
        "content": "亭午炎威剧，风溪破晓行。\n纡余怜野彴，错落见长庚。\n翻藻鱼呈媚，梢林露献清。\n二豪俱二阙，此乐与谁并。",
        "dynasty": "宋",
        "collection_info": null
    },
    {
        "title": "寄王元均奉议昆仲",
        "author": "释道潜",
        "content": "崇文学士后，二子皆翘翘。\n异哉荆山麓，产此英琼瑶。\n婆娑翰墨场，文彩相蔚饶。\n顷我未知识，寸心徒摇摇。\n前年广陵城，会合如有招。\n名都冠淮海，气象古所豪。\n林园若棋置，佳处遗尘嚣。\n良辰肯浪负，杖策同嬉遨。\n清谈落玉麈，亹亹如闻韶。\n岁晏乐未阕，离群復萧萧。\n扁舟眇一叶，出没随江潮。\n云山列千里，庐霍尤岧峣。\n孤怀喜自放，跨跞岂惮劳。\n所嗟无二陆，相我吟风骚。",
        "dynasty": "宋",
        "collection_info": null
    },
    {
        "title": "庐山杂兴  其一",
        "author": "释道潜",
        "content": "溪石斑斑舞碎光，岩花冉冉馥幽香。\n当时吴猛逢山处，金阙横开在上方。",
        "dynasty": "宋",
        "collection_info": null
    },
    {
        "title": "庐山杂兴  其二",
        "author": "释道潜",
        "content": "隔崖垂蔓蔚苍苍，隠见莓苔旧石床。\n定有飞仙集其下，月明时復度笙篁。",
        "dynasty": "宋",
        "collection_info": null
    },
    {
        "title": "庐山杂兴  其三",
        "author": "释道潜",
        "content": "高松夹道夕阳明，抱叶风蝉引细声。\n劝尔行人聊驻足，出山无物更能清。",
        "dynasty": "宋",
        "collection_info": null
    },
    {
        "title": "庐山杂兴  其四",
        "author": "释道潜",
        "content": "星渚江边月已生，石桥归路夜峥嵘。\n西风散入松千树，翻覆银河秋浪声。",
        "dynasty": "宋",
        "collection_info": null
    },
    {
        "title": "宿回峰院寄黄择中察院",
        "author": "释道潜",
        "content": "秋堂立四壁，物色夜萧然。\n藜床抱孤影，起坐未成眠。\n曾飈激高梧，万动接虚警。\n感至情先谢，理冥神预领。\n铜壶漏未央，扶杖起彷徨。\n方塘溢繁荇，冷月下疏篁。\n踯躅步空除，风带褭霜裾。\n泯余契幽独，怅子隔川途。\n短短袖中书，明发欲谁寄。\n梁上木鲤鱼，傥能将此意。\n古亦有相思，吾今何所遗。\n浩歌望云水，期子与同归。",
        "dynasty": "宋",
        "collection_info": null
    },
    {
        "title": "寄史院王正仲曾子开二学士",
        "author": "释道潜",
        "content": "太史久不作，千秋想前人。\n朝廷理故事，董职须绝伦。\n青钱两学士，班马相并邻。\n婆娑金闺中，婉娈得所亲。\n学海扬波澜，词林蔼芳春。\n青编炳金雘，允显无曲陈。\n翘翘茂令德，谔谔规缙绅。\n玉堂行见跻，清切凌紫宸。\n野人蹈江海，放浪无边垠。\n相思邈何许，共此青桂轮。",
        "dynasty": "宋",
        "collection_info": null
    },
    {
        "title": "寄东坡昆仲",
        "author": "释道潜",
        "content": "江南十月天未霜，木梢冉冉犹青苍。\n烟沙篁竹媚两岸，亭午气候如春阳。\n吴樯楚柁自纷扰，花鸭鸬鷀殊未忙。\n深湾野浦望不剧，苇间隠隠闻渔桹。\n黄昏无云桂魄满，一川秀色倾银潢。\n何人隔岸弄长笛，吹风渡水声悲凉。\n兰台故人天一方，美景乐事谁相将。\n船窗欹枕夜未央，杳杳孤云空飞扬。",
        "dynasty": "宋",
        "collection_info": null
    },
    {
        "title": "梅花寄章仲粹法曹",
        "author": "释道潜",
        "content": "蕙死兰枯惊岁晏，玉蕤初发照溪寒。\n从来吴苑墙头见，不似匡庐谷底看。\n月浸繁枝香冉冉，露浮红萼晓团团。\n参军诗格追何逊，应笑山人自考槃。",
        "dynasty": "宋",
        "collection_info": null
    },
    {
        "title": "梅花  其一",
        "author": "释道潜",
        "content": "云英粲粲笑相重，结子能参鼎鼐功。\n茜杏妖桃缘格俗，含芳不得与君同。",
        "dynasty": "宋",
        "collection_info": null
    },
    {
        "title": "梅花  其二",
        "author": "释道潜",
        "content": "造化推排力自强，非关着意占年芳。\n繁霜乱雪虚埋没，倾国人知有此香。",
        "dynasty": "宋",
        "collection_info": null
    },
    {
        "title": "梅花  其三",
        "author": "释道潜",
        "content": "枝头灼灼烂生光，弄日骄寒倚短墙。\n欲赋却惭无妙手，使人操笔忆何郎。",
        "dynasty": "宋",
        "collection_info": null
    },
    {
        "title": "寄福州太守孙莘老龙图",
        "author": "释道潜",
        "content": "公生自淮海，弱不游群儿。\n良哉白玉质，烱烱无磷缁。\n澡身以道德，余弃为文词。\n端能处庠序，邈有孔孟姿。\n一朝擅高名，卓然动京师。\n余辉耀天末，烨烨如斗箕。\n校雠芸阁中，精义无参差。\n同时鹓鹭行，半已翔凤池。\n两登谏官室，抗疏犯天威。\n扬舲去江海，旷岁成流离。\n朱轮拥苕霅，五马从合肥。\n编氓仰遗爱，堕泪存丰碑。\n归来遘风树，憔悴不展眉。\n藉苫一室中，四壁无重帷。\n南邻有古剎，而我方栖迟。\n杖藜时过公，泣血闻嗟咨。\n从容劝我坐，一饭常共为。\n蒸蒸沸古鼎，蔌蔌投园葵。\n客来慵应门，客去知为谁。\n礼丧事云既，始领吴门麾。\n瓶盂走梁苑，恨不相追随。\n秋风亟东下，旌旆俄已睽。\n浮川与遵陆，多病亦云疲。\n七闽富名山，空翠相逶迤。\n在昔慕仁智，于今慰遨嬉。\n棠阴想初坐，吏案纷交驰。\n庖刀一为解，往往无孑遗。\n麦秋荐丹实，梅雨裁纤絺。\n黄金燕佳客，柔指鸣哀丝。\n万事不芥蒂，羡公能自怡。",
        "dynasty": "宋",
        "collection_info": null
    },
    {
        "title": "闻子由舟及南昌以寄之",
        "author": "释道潜",
        "content": "高安居士实人龙，五载南迁道愈丰。\n域外城池刚自守，人间膏火讵能攻。\n屡嗟江海星霜隔，行喜云林笑语同。\n五老峰前佳气象，待君一醉吐长虹。",
        "dynasty": "宋",
        "collection_info": null
    },
    {
        "title": "和子由彭蠡湖遇风雪",
        "author": "释道潜",
        "content": "夫子经济材，妙质静而默。\n当年大廷中，如堵观射策。\n雄哉贤父兄，一日并辉赫。\n勋业望夔龙，宁论二千石。\n扶摇吝不借，困此垂天翼。\n五载贬筠阳，区区校寻尺。\n盐车厄骥足，道路行叹惜。\n脱身当岁晏，行李唯典籍。\n高怀久达观，不见憔悴色。\n悠悠东下船，晚次彭蠡侧。\n江风忽崩腾，江水翻且黑。\n飘风断黄芦，落雁委砂碛。\n鹅毛飞雪片，满野来无极。\n龙骧飞万斛，欲进不可得。\n淹留向汀湾，萧瑟日将夕。\n黄昏势渐壮，夜半已堆积。\n鱼龙亦悲啸，凛气增几席。\n青灯冷不眠，坐漱元和液。\n危樯翻晓鸦，霁日动窗隙。\n搴帏望庐山，万仞绝寸碧。\n茫茫银世界，荡荡月阃域。\n顺流復前趋，百里俄顷刻。\n暂停篙橹喧，却着登山屐。\n五老笑相迎，千岩委圭璧。\n纷纷林下士，洗眼冀一识。\n松门共邀迓，香雾浮羃羃。\n相将拥寒炉，软语同夙昔。\n堂堂赤眼师，既往有遗迹。\n惸然窣堵波，缥缈根石壁。\n清晨陪拄杖，缓步蹑山肋。\n裴回憩苍岭，左右抗松枥。\n猿猱侮僮仆，上下或戏剧。\n巴僧眉半雪，解后语乡国。\n却返朱砂峰，招提更岑寂。\n中藏李氏书，盛事夸绝特。\n东坡老居士，迩亦有题墨。\n一览慰君心，都忘远行役。",
        "dynasty": "宋",
        "collection_info": null
    },
    {
        "title": "寄俞秀老清老二居士  其一",
        "author": "释道潜",
        "content": "风溪云巘雪消初，鸟变春声满屋除。\n安得故人同蜡屐，石梁斜日看游鱼。",
        "dynasty": "宋",
        "collection_info": null
    },
    {
        "title": "寄俞秀老清老二居士  其二",
        "author": "释道潜",
        "content": "落星江水接天流，花絮飞时暮雨收。\n波底鲤鱼东去否，尺书烦汝到杨州。",
        "dynasty": "宋",
        "collection_info": null
    },
    {
        "title": "寄俞秀老清老二居士  其三",
        "author": "释道潜",
        "content": "惭愧君家好弟兄，风流宜与晋人并。\n青鞋布袜能从我，共入庐山深处行。",
        "dynasty": "宋",
        "collection_info": null
    },
    {
        "title": "庐山道中怀子瞻",
        "author": "释道潜",
        "content": "谷口晴云散晓光，鸟声呼我渡横塘。\n轻明独爱桃花静，撩乱偏嫌柳絮狂。\n处处丛祠起箫鼓，家家篱落动耕桑。\n去年今日东坡路，拄杖相将探海棠。",
        "dynasty": "宋",
        "collection_info": null
    },
    {
        "title": "酬周亨叔主簿见赠",
        "author": "释道潜",
        "content": "庐山百里蟠穹苍，绝顶阴云常下覆。\n晴日天风忽扫除，翠壁千层开锦绣。\n我来庐山初得君，爱君面有庐山秀。\n长篇险韵使我惊，忽获风流云散后。\n气味清新满牙颊，如入洞庭尝橘柚。\n梅子如钱柳絮飞，杜鹃哀号山雨昼。\n念君明当京邑行，马蹄蹴踏春泥绉。\n黄陂新息道路迥，野饭藜羹须强嗅。\n天街到日夏渐热，车毂相摩汗如溜。\n丈夫功名非苟取，劝子未用轻蓝绶。\n山中五月早归来，涧底清泠当共漱。",
        "dynasty": "宋",
        "collection_info": null
    },
    {
        "title": "访荆国王公  其一",
        "author": "释道潜",
        "content": "浩荡经纶志已行，北山归老思冥冥。\n可妨渡水穿云客，拄杖芒鞋到户庭。",
        "dynasty": "宋",
        "collection_info": null
    },
    {
        "title": "访荆国王公  其二",
        "author": "释道潜",
        "content": "博辩旧闻轻孟子，谈经早不愧杨雄。\n惠能伎俩元无有，还许从容广座中。",
        "dynasty": "宋",
        "collection_info": null
    },
    {
        "title": "访荆国王公  其三",
        "author": "释道潜",
        "content": "苦嫌荣禄早收身，归与渔樵共隠沦。\n白下门西山迤逦，兴来长是岸乌巾。",
        "dynasty": "宋",
        "collection_info": null
    },
    {
        "title": "谒上竺观音大士",
        "author": "释道潜",
        "content": "十年江海去飘然，魂梦长依鹫岭边。\n月地云阶重到处，殷勤稽首白衣僊。",
        "dynasty": "宋",
        "collection_info": null
    },
    {
        "title": "次韵元翁见寄",
        "author": "释道潜",
        "content": "十载离群叹渺茫，良辰无地可相羊。\n何时却入莲花社，软语重焚栢子香。\n蔼蔼春风摇几席，纷纷啼鸟满林塘。\n欲凭海燕传消息，径入君家旧屋梁。",
        "dynasty": "宋",
        "collection_info": null
    },
    {
        "title": "病中四绝句呈刘景文左藏  其一",
        "author": "释道潜",
        "content": "一室寥寥北岭隈，午窗孤枕梦初回。\n无端自是风惊竹，错认旁人问疾来。",
        "dynasty": "宋",
        "collection_info": null
    },
    {
        "title": "病中四绝句呈刘景文左藏  其二",
        "author": "释道潜",
        "content": "西风薄木晚飕飕，古屋无人夜更幽。\n童子未闲煎药火，隔窗灯影漫悠悠。",
        "dynasty": "宋",
        "collection_info": null
    },
    {
        "title": "病中四绝句呈刘景文左藏  其三",
        "author": "释道潜",
        "content": "高梧挂月照床头，聒砌寒螀似怨秋。\n我病尚能安静默，尔曹无事苦啁啾。",
        "dynasty": "宋",
        "collection_info": null
    },
    {
        "title": "病中四绝句呈刘景文左藏  其四",
        "author": "释道潜",
        "content": "竹裏鸣鸦晓欲飞，遽褰疏箔望朝晖。\n莫嫌山色经秋瘦，我亦秋来减带围。",
        "dynasty": "宋",
        "collection_info": null
    },
    {
        "title": "余初入智果院",
        "author": "释道潜",
        "content": "泰山屹天下，四海同仰止。\n我公命世英，突兀等于是。\n胸中廓秋汉，皎绝微云滓。\n当年事危言，轩冕如脱屣。\n正贵知我希，宁惭不吾以。\n风云果再符，六翮排空起。\n一昨厌承明，抗章求迤逦。\n余杭古雄藩，比屋富生齿。\n立谈政即成，兴不负山水。\n雍容敦末契，访我顽且鄙。\n大旆辉松门，禽猿亦惊喜。\n森森门下士，左右粲珠履。\n使君道德姿，圭角非所恃。\n软语如春风，熏然着桃李。\n今朝真胜事，千载足遗美。\n安得笔如椽，磨崖为公纪。",
        "dynasty": "宋",
        "collection_info": null
    },
    {
        "title": "龙井辩才老师新亭",
        "author": "释道潜",
        "content": "远公吾家杰，道妙非壶丘。\n德倾龙象侣，貌盖江湖秋。\n平生经论学，不为名相留。\n滔滔若悬瀑，下注万丈湫。\n昔年谢讲事，众挽不转头。\n刳心老岩穴，百念本不浮。\n东南多望士，唯见此老优。\n翰林天下公，方外寔辈流。\n旌旗虎溪路，竟日泉石游。\n众生病未已，师意可忘忧。",
        "dynasty": "宋",
        "collection_info": null
    },
    {
        "title": "次韵苏仲豫承务寄伯达推官",
        "author": "释道潜",
        "content": "苏子真豪英，气貌严且重。\n幼无儿女姿，嗜好百不动。\n唯余读书事，乃与古人共。\n文章造深淳，词力宽不纵。\n乐哉贤父兄，道义日相从。\n昨朝西湖外，目极孤鸿送。\n高帆去百里，山水乏吟弄。\n作诗投置邮，但述鸰原梦。",
        "dynasty": "宋",
        "collection_info": null
    },
    {
        "title": "辩才生日",
        "author": "释道潜",
        "content": "像末真风恐不传，故生豪杰为人天。\n慈航横截三千界，法雨均沾四十年。\n独鹤精神秋始健，长松根节老弥坚。\n莫将有物观无象，唾雾冰轮处处圆。",
        "dynasty": "宋",
        "collection_info": null
    },
    {
        "title": "寄题解颐堂",
        "author": "释道潜",
        "content": "道人还家今几时，筑室构堂名解颐。\n尺书三遣要我赋，我独老矣何能为。\n尘埃笔研试料理，肝肺枯槁源不滋。\n为君苦思强抽轧，词悭气迫无逶迤。\n东阳自古号多士，文采风流世有之。\n堂成往往献佳句，罗列四壁皆瑰奇。\n譬如钧天已九奏，安用击筑鸣参差。\n又如玉食厌方丈，葵藿欲进旁必嗤。\n他年但约访君去，借君几席聊偃欹。\n堂中插架足书史，牙籤玉轴当细窥。",
        "dynasty": "宋",
        "collection_info": null
    },
    {
        "title": "送仲豫叔党二承务赴试春闱",
        "author": "释道潜",
        "content": "烱烱双黄鹄，雍容振羽仪。\n风高辞泽国，岁暮及天池。\n文彩非凡近，周旋竞陆离。\n明年翔集处，九万是君期。",
        "dynasty": "宋",
        "collection_info": null
    },
    {
        "title": "同苏文饶主簿西湖夜泛",
        "author": "释道潜",
        "content": "凤咮山头暮霭空，月娥飞出广寒宫。\n初登桂檝横湖去，似觉银河有路通。\n掠草飞萤星点点，眠沙宿鹭玉丛丛。\n从来江总文才妙，请付毫端刻画中。",
        "dynasty": "宋",
        "collection_info": null
    },
    {
        "title": "酬钱塘宰王昭叔朝奉",
        "author": "释道潜",
        "content": "令尹胸中万斛宽，簿书堆案岂相关。\n挥毫手过庖刀疾，访胜心同止水闲。\n竹日映檐光破碎，雪云开岭翠连环。\n自嗟不及匡山远，坐对渊明祇愧颜。",
        "dynasty": "宋",
        "collection_info": null
    },
    {
        "title": "景文宠示",
        "author": "释道潜",
        "content": "脱略今山简，能吟旧子春。\n偶因寻胜出，不为采芳人。\n红紫千葩尽，甘酸万颗新。\n江云浮翠壁，霭霭散鱼鳞。",
        "dynasty": "宋",
        "collection_info": null
    },
    {
        "title": "夏夜奉怀景文路分",
        "author": "释道潜",
        "content": "曾櫩霁晚雨，余响犹滴沥。\n天风吹浮云，入夜已无迹。\n月波泛修竹，滟滟流几席。\n兰膏灭众炬，凉气满四壁。\n蕙烟擢铜炉，暗触鼻端息。\n藜床但危坐，万想本空寂。\n肺肝既冷然，纨扇亦暂释。\n将军不吾期，乐事空自得。\n愿言赋长谣，为我记此夕。",
        "dynasty": "宋",
        "collection_info": null
    },
    {
        "title": "次韵景文会朱充仁大夫魏敏中朝奉于望湖楼长句",
        "author": "释道潜",
        "content": "高楼冠浮云，下瞰百顷湖。\n清漪照两岸，秀色含菰蒲。\n骚人富笔力，领略惊须臾。\n短长随万象，肯议鹤与鳬。\n二客各英妙，温温古为徒。\n从公文字饮，所乐非歌呼。\n酒酣挹诸山，高下如迎趋。\n篮舆復迤逦，远访飞来孤。\n炎蒸近亭午，天地如大炉。\n石泉饮吾庐，快意犹过屠。\n松门彻九里，始见灵山隅。\n佳名自开皇，籍甚闻中区。\n幽芳不时艷，地胜乃滋濡。\n招提数四海，雄观宜且无。\n归途憩寿星，寒碧森万株。\n萧骚聒众响，孰辨笙与竽。\n抬眸瞩新榜，蔚蔚气自殊。\n将军恋清绝，劝客颓玉壶。\n道人烹露芽，满盏浮云腴。\n傥无方外姿，未可同此娱。",
        "dynasty": "宋",
        "collection_info": null
    },
    {
        "title": "寒食日玉提刑过访，有诗示怡然并余，余次韵之",
        "author": "释道潜",
        "content": "使君薄珪组，富贵良易足。\n一麾下东南，千里争拭目。\n援毫赋山水，词力泻溪谷。\n胜游便杖屦，聒耳厌丝竹。\n西湖破春冰，晓涨翻晴绿。\n相将二使轺，导从还屏逐。\n后先度岩壑，颉颃追鸾鹄。\n乐事殊未央，酒行宜局促。\n风流俄醉舞，坐客瞻颓玉。\n嵇阮真达生，秦唐谩歌哭。\n斜阳绝湖去，两桨凌波速。\n却寻元龙居，隠隠隔乔木。\n到门呼主人，展画满高屋。\n夕鼓来远近，雨声飘断续。\n篮舆入城市，夹道闹灯烛。\n盛事在余杭，他年见图录。",
        "dynasty": "宋",
        "collection_info": null
    },
    {
        "title": "别苏翰林",
        "author": "释道潜",
        "content": "四海窥人物，其谁似我公。\n论交容末契，许国见深衷。\n渐远吴天月，行披禁殿风。\n玉堂清夜梦，解后过江东。",
        "dynasty": "宋",
        "collection_info": null
    },
    {
        "title": "送景文",
        "author": "释道潜",
        "content": "交游尽四海，厚我乃无几。\n刘侯躯七尺，堂堂信英伟。\n中刚冷如铁，万事肯料理。\n相逢倾盖余，眷眷极终始。\n东南久彻警，将领用儒士。\n三年湖山游，屡得陪屐齿。\n长谣傲云壑，草木俱披靡。\n词锋剉万象，搜索泣山鬼。\n珠玑溢锦囊，所得真富矣。\n轩冕本傥来，功名徒尔耳。\n一廛闻已卜，视此犹脱屣。\n岁晚匡庐山，高栖踵前轨。",
        "dynasty": "宋",
        "collection_info": null
    },
    {
        "title": "赠太守林子中待制",
        "author": "释道潜",
        "content": "拭目除书下九天，邦人争贺使君贤。\n风流谢守宣城日，恺悌龚公渤海年。\n终作盐梅均鼎鼐，且凭觞豆乐山川。\n一门棣萼登台省，盛事骎骎海内传。",
        "dynasty": "宋",
        "collection_info": null
    },
    {
        "title": "四照阁奉陪辩才老师夜坐怀少游学士",
        "author": "释道潜",
        "content": "猨鸟投林已寂然，芭蕉过雨小楼前。\n云依绝壁中间破，月自遥峰缺处圆。\n照坐不须红蜡炬，可人唯有蕙炉烟。\n校雠御府图书客，畴昔还同此夜禅。",
        "dynasty": "宋",
        "collection_info": null
    },
    {
        "title": "赠天竺聪道人",
        "author": "释道潜",
        "content": "完完明月珠，蓄彼万丈渊。\n径寸不可睹，余辉媚清川。\n道人实有道，胶口默不传。\n心闲气自和，眉宇常蔼然。\n邦人昔致师，欲以居法筵。\n文移动帅府，礼数端亦虔。\n冥鸿避网罗，矫翼从高骞。\n朅来灵山隅，圆蒲味深禅。\n盛德不自显，与物同周旋。\n儿曹恃文采，毫末争丑妍。\n相逢广坐间，肯顾斯人贤。\n茫茫大化中，浮名暂腥膻。\n吾知道人意，反汝生哀怜。",
        "dynasty": "宋",
        "collection_info": null
    },
    {
        "title": "送僧游天台",
        "author": "释道潜",
        "content": "海边孤起碧千寻，俯仰应酬壮观心。\n峭壁断崖当岁晏，冷云疏雪上衣襟。\n论怀此日能倾倒，尺素它时嗣好音。\n摘胜穷幽吾老矣，杖藜无復伴登临。",
        "dynasty": "宋",
        "collection_info": null
    },
    {
        "title": "览黄子理诗卷",
        "author": "释道潜",
        "content": "六载南官何所营，百篇翻覆见高情。\n霜鸥露鹄元非俗，雪竹风松本自清。\n俊逸固宜凌鲍照，优游真已逼渊明。\n微言会有知君者，谩拟钟嵘试一评。",
        "dynasty": "宋",
        "collection_info": null
    },
    {
        "title": "梅花寄汝阴苏太守",
        "author": "释道潜",
        "content": "湖山摇落岁方悲，又见梅花破玉蕤。\n一树轻明侵晓岸，数枝清瘦耿疏篱。\n良辰易失空回首，习气难忘尚有诗。\n所向皆公旧题墨，肯辜鱼鸟却来期。",
        "dynasty": "宋",
        "collection_info": null
    },
    {
        "title": "次韵陈敏善秀才见过",
        "author": "释道潜",
        "content": "投老形骸真木偶，水饮岩栖聊自守。\n世事浮云日变迁，我亦何心预臧否。\n故人新自广陵来，问我诗囊近何有。\n吾言淡薄非橄榄，纵可咀嚼聊能久。\n且开窗户话平生，湖色山光翠相纠。\n烘檐暖日气味好，相对蒲团復支肘。\n爱君年少擅才华，诗律清妍无可丑。\n却愁征棹促君还，空听阳关词一首。",
        "dynasty": "宋",
        "collection_info": null
    },
    {
        "title": "都僧正慈化大师挽词  其一",
        "author": "释道潜",
        "content": "领袖吾家事，由来二十春。\n虚怀能应物，直气肯随人。\n逝水流方远，临池墨尚新。\n声闻双树子，不见叶间身。",
        "dynasty": "宋",
        "collection_info": null
    },
    {
        "title": "都僧正慈化大师挽词  其二",
        "author": "释道潜",
        "content": "平生轻长物，身世等鸿毛。\n誉出东南早，人惊节义高。\n玩奇唯水石，结客尽英豪。\n来往元无迹，情钟谩鬰陶。",
        "dynasty": "宋",
        "collection_info": null
    },
    {
        "title": "都僧正慈化大师挽词  其三",
        "author": "释道潜",
        "content": "伏枕时无几，临分若故常。\n寸心能烱烱，去路岂茫茫。\n车马门犹盛，芝兰室更香。\n独余庭下竹，冷韵起悲凉。",
        "dynasty": "宋",
        "collection_info": null
    },
    {
        "title": "次韵吴承老推官观开西湖",
        "author": "释道潜",
        "content": "伟人谋议不求多，事定纷纷自唯阿。\n尽放龟鱼还渌凈，肯容萧苇障前坡。\n一朝美事谁能纪，百尺苍崖尚可磨。\n天上列星当亦喜，月明时下浴晴波。",
        "dynasty": "宋",
        "collection_info": null
    },
    {
        "title": "都僧正既阙子中待制欲余补其位辄辞以小诗遂获免",
        "author": "释道潜",
        "content": "佩德怀恩岂易陈，自嗟麋鹿性难驯。\n流年日月无多子，乞取山林放旷身。",
        "dynasty": "宋",
        "collection_info": null
    },
    {
        "title": "送子中待制  其一",
        "author": "释道潜",
        "content": "翘翘孤凤凰，安巢本阿阁。\n偶来依泽国，归兴遂淹泊。\n江山迫岁华，草木正摇落。\n霜空肃万里，纤翳无处着。\n翻然整羽仪，一举在寥廓。",
        "dynasty": "宋",
        "collection_info": null
    },
    {
        "title": "送子中待制  其二",
        "author": "释道潜",
        "content": "南山有佳木，秀色何葳蕤。\n封植不记年，落落今百围。\n盘根虽自固，烈风无时吹。\n匠手营大厦，众材得施为。\n伟哉梁栋姿，取用不可迟。",
        "dynasty": "宋",
        "collection_info": null
    },
    {
        "title": "送子中待制  其三",
        "author": "释道潜",
        "content": "平生长乐公，声华越三纪。\n文章两京齐，学术游夏比。\n螭头足未安，符竹已屡徙。\n联翩开幕府，烂熳树桃李。\n锋车入帝乡，天马行九轨。\n周旋有程度，驽驾安足拟。",
        "dynasty": "宋",
        "collection_info": null
    },
    {
        "title": "晓发苕溪将次径山呈通判廖明略学士",
        "author": "释道潜",
        "content": "明星耿耿出天东，结束篮舆伴我公。\n蔼蔼梅香侵晓陌，斑斑旗脚转春风。\n胜游此日尘埃外，回首它年梦寐中。\n绝景小诗难壮观，当看醉笔吐长虹。",
        "dynasty": "宋",
        "collection_info": null
    },
    {
        "title": "次韵王行甫奉议湖上晚归遇雨",
        "author": "释道潜",
        "content": "妙龄公子嗜遨嬉，永日湖山未肯归。\n酒帜晓人应惯识，花枝拂帽不须挥。\n轻纨细绮来何处，青盖朱轮去似飞。\n向晚薄雷催急雨，清寒无奈袭裳衣。",
        "dynasty": "宋",
        "collection_info": null
    },
    {
        "title": "同曾仲锡通判游天竺诸山",
        "author": "释道潜",
        "content": "煌煌世胄余，夫子非碌碌。\n由腹有诗书，所以能拔俗。\n得官本河朔，瓜期未云促。\n扁舟下东南，逸兴追鸿鹄。\n遇胜即徜徉，风餐兼露宿。\n嗟余偶倾盖，一笑外羁束。\n杖策每过从，相携访山谷。\n春风披鲜荣，绣错出林麓。\n松门有时尽，幽兴无断续。\n崖转闻钟声，林疏见华屋。\n衔山余落景，归路犹踯躅。\n谁云邺下欢，往事不可復。\n吾曹二三子，所乐亦云足。\n愿公纪新诗，一一能见录。\n船头行北归，囊箧有美玉。\n尘埃京洛人，示与洗心目。",
        "dynasty": "宋",
        "collection_info": null
    },
    {
        "title": "次韵刘韦孟主簿湖上  其一",
        "author": "释道潜",
        "content": "刘郎词笔过兰成，咏遍湖山草木情。\n禄隠太平真乐事，莫思神武挂冠缨。",
        "dynasty": "宋",
        "collection_info": null
    },
    {
        "title": "次韵刘韦孟主簿湖上  其二",
        "author": "释道潜",
        "content": "中流出没一舟虚，缓檝长谣彼自如。\n闻说古来江海上，达人多半寄樵渔。",
        "dynasty": "宋",
        "collection_info": null
    },
    {
        "title": "次韵刘韦孟主簿湖上  其三",
        "author": "释道潜",
        "content": "老葑如云既卷除，风澜百顷翠纡余。\n奇探险取各争赋，谁復能名造物初。",
        "dynasty": "宋",
        "collection_info": null
    },
    {
        "title": "游苕溪道场山",
        "author": "释道潜",
        "content": "东风吹雨过城闉，日照河堤柳映津。\n雨桨差差摇燕尾，千山漠漠散鱼鳞。\n长缘绝境关幽梦，尚喜兹游及暮春。\n兰蕙未衰桃李在，蜂喧鸟咽莫愁人。",
        "dynasty": "宋",
        "collection_info": null
    },
    {
        "title": "夏夜",
        "author": "释道潜",
        "content": "松室开孤定，褰帏纳夜凉。\n婵娟依翠竹，无语过东墙。",
        "dynasty": "宋",
        "collection_info": null
    },
    {
        "title": "送兰花与毛正仲运使  其一",
        "author": "释道潜",
        "content": "幽姿冷艷匪夭饶，曾伴灵均赋楚骚。\n今日移根庭下植，可无佳句与挥毫。",
        "dynasty": "宋",
        "collection_info": null
    },
    {
        "title": "送兰花与毛正仲运使  其二",
        "author": "释道潜",
        "content": "从来託迹喜深林，显晦那求世所闻。\n偶至华堂奉君子，不随桃李斗氤氲。",
        "dynasty": "宋",
        "collection_info": null
    },
    {
        "title": "夏日竹阁",
        "author": "释道潜",
        "content": "沈水擢烟青缭绕，风篁传韵冷萧骚。\n楚山竹簟琉璃滑，卧看炎云槛外高。",
        "dynasty": "宋",
        "collection_info": null
    },
    {
        "title": "送李仲益赴襄阳幕",
        "author": "释道潜",
        "content": "襄阳古名都，雄观压荆楚。\n醉公夸文词，风物粲可数。\n嗟余未历览，彷佛已如睹。\n人生游宦间，得此亦佳遇。\n李俊妙天姿，文行两自负。\n少年志冥鸿，千里轻一举。\n天风不借便，造物暂淹阻。\n既无负郭田，黾勉依幕府。\n贤哉彼方伯，脱略高韵度。\n宁俾簿书役，朱墨事朝暮。\n爽气对西山，清谈共樽俎。\n试问鹿门翁，遗踪今在否。",
        "dynasty": "宋",
        "collection_info": null
    },
    {
        "title": "访勤上人",
        "author": "释道潜",
        "content": "断桥苍壁倚溪斜，赤叶枫林噪晚鸦。\n可怕岭云埋径路，会寻流水到君家。",
        "dynasty": "宋",
        "collection_info": null
    },
    {
        "title": "答柯山晓上人",
        "author": "释道潜",
        "content": "风骚古人事，而我岂所长。\n儿曹嗜章句，余习未易忘。\n根源本无有，真若夏潦潢。\n道人气拔俗，吾党称俊良。\n十年依丛林，实以道自将。\n禅余喜赋咏，妙语逾珪璋。\n世眼独未识，深丛閟孤芳。\n锋锥必颖脱，安肯久处囊。\n子宜力自勉，声问终扬扬。\n吾言岂知子，老大殊荒唐。",
        "dynasty": "宋",
        "collection_info": null
    },
    {
        "title": "送俞伯谟宣德赴辟成都",
        "author": "释道潜",
        "content": "我生落拓如虚舟，万里江湖随演漾。\n君今禄仕亦我同，南北悠悠无定向。\n故乡回首海东头，兄弟十年官塞上。\n才高质美众所奇，杞梓豫章非冗长。\n辟书交飞上庙堂，肯使须臾事闲旷。\n秦山峥嵘堑戎虏，自古征人愁怅望。\n剑门栈阁天下危，去马来车魂欲丧。\n羡君年少勇攀跻，足蹑青冥身益壮。\n旧游陈迹想依然，感物怀亲情独怆。",
        "dynasty": "宋",
        "collection_info": null
    },
    {
        "title": "次韵文饶同自龙井出资国度泛舟以归北山",
        "author": "释道潜",
        "content": "踞虎奔犀列万形，奇观真已过南屏。\n萦云细路杳无尽，落石飞泉静有声。\n十里平湖初卷葑，一天秋色共扬舲。\n停桡共过孤山寺，寂寂林僧半掩扃。",
        "dynasty": "宋",
        "collection_info": null
    },
    {
        "title": "陪司马才仲节推诸君游天竺",
        "author": "释道潜",
        "content": "西郊久不雨，草木无余青。\n薄云弄秋晖，山色时晦冥。\n超然五词客，文采披华星。\n联翩过吾庐，车盖纷满庭。\n相携访灵鹫，细路通岩扃。\n攀翻幽桂丛，衣襟袭芳馨。\n绝境异人世，吾诗岂能名。\n诸豪追邺下，妙语逾琼英。\n愿言一挥写，乐事良难并。\n高空堕海日，归骖尚能停。",
        "dynasty": "宋",
        "collection_info": null
    },
    {
        "title": "呈丞相章公",
        "author": "释道潜",
        "content": "大涤仙翁谢往还，萧然几席奉清闲。\n胸中旧已吞云梦，人望从来重泰山。\n书到钟王方绝学，文非典诰不须攀。\n名言一一皆公语，它日亲闻广坐间。",
        "dynasty": "宋",
        "collection_info": null
    },
    {
        "title": "过定林谒荆公画像  其一",
        "author": "释道潜",
        "content": "古林苍藤一径缠，我公畴昔屡回旋。\n萧萧屋底瞻遗像，杰气英姿尚凛然。",
        "dynasty": "宋",
        "collection_info": null
    },
    {
        "title": "过定林谒荆公画像  其二",
        "author": "释道潜",
        "content": "壁间千字走龙蛇，好事何人护绛纱。\n一读已能生感慨，暮檐萧瑟更啼鸦。",
        "dynasty": "宋",
        "collection_info": null
    },
    {
        "title": "次韵曾子开侍郎话别  其一",
        "author": "释道潜",
        "content": "二纪浮游踏世尘，贤愚了了见情真。\n行藏不昧如公少，细听名言实可人。",
        "dynasty": "宋",
        "collection_info": null
    },
    {
        "title": "次韵曾子开侍郎话别  其二",
        "author": "释道潜",
        "content": "抗论仪曹肯折旋，一麾江海去飘然。\n他时开府余杭郡，来酌吾庐石缝泉。",
        "dynasty": "宋",
        "collection_info": null
    },
    {
        "title": "书梦寄妙懿",
        "author": "释道潜",
        "content": "妙思堂深路屈盘，夜来魂梦忽跻攀。\n道人开户相迎处，宛在修篁翠雾间。",
        "dynasty": "宋",
        "collection_info": null
    },
    {
        "title": "观恭师诗书以二绝勉之  其一",
        "author": "释道潜",
        "content": "吾乡英秀颇能文，子復区区慕碧云。\n请用三多为祖式，他时自与古人群。",
        "dynasty": "宋",
        "collection_info": null
    },
    {
        "title": "观恭师诗书以二绝勉之  其二",
        "author": "释道潜",
        "content": "论书当亦似论兵，军律非严事不成。\n行伍会须同比栉，出奇方可语纵横。",
        "dynasty": "宋",
        "collection_info": null
    },
    {
        "title": "过钟山寻俞清老不遇",
        "author": "释道潜",
        "content": "霜风薄木韵含悲，岁晚寻君失后期。\n夜鹤晓猨惊怨歇，草堂人去已多时。",
        "dynasty": "宋",
        "collection_info": null
    },
    {
        "title": "次韵刘伯昌长官见赠",
        "author": "释道潜",
        "content": "刘侯诗格殆天全，初得西湖纪胜篇。\n锦绣为肠供丽藻，鲸鲵作气吸长川。\n静依北牖开樽俎，醉扫寒梢杂雨烟。\n岁晚扁舟东去急，喜君高调重迁延。",
        "dynasty": "宋",
        "collection_info": null
    },
    {
        "title": "次韵法真禅师送曾敬之宣德昆仲",
        "author": "释道潜",
        "content": "昔与乃翁相遇年，始知有子生且贤。\n尔来双干已争秀，屹屹欲上参高天。\n昨朝较蓺偶不售，他日奏赋闻甘泉。\n方今庙堂喜人物，收拾万彙归陶甄。\n褭蹄麟趾终一出，辉映左右无余妍。\n肯学孟生夸得意，一日走遍春风前。\n嗟余投老隠岩谷，形若槁木心灰然。\n扁舟追子仅千里，彷佛夜梦遥相传。\n西湖风物行岁晏，归赋梅花趁腊先。",
        "dynasty": "宋",
        "collection_info": null
    },
    {
        "title": "送文惠师还金华",
        "author": "释道潜",
        "content": "脱略纷华自妙年，秉心端喜事金僊。\n终期象驭超三界，不羡鹏程越九天。\n考疏穷经心尚壮，依仁据德节尤坚。\n秋风陡起庭闱念，聊寄修江一叶船。",
        "dynasty": "宋",
        "collection_info": null
    },
    {
        "title": "证师圣可桐虚斋",
        "author": "释道潜",
        "content": "吾闻峄山桐，猗猗排秀干。\n栖鸾宿凤信所奇，众木纷纷何足算。\n呜呼，天相彼质，復虚彼心。\n故其声之隠也无阂，其动也无留。\n有叩而鸣，体佚而休。\n嘉上人之妙龄兮，无适俗之卑韵。\n刚有拟于斯桐兮，廓中虚以受训。\n异速成之朝荣兮，培益厚而日敏。\n悼像末之寥寥兮，蹇吾道之不振。\n续芳尘于祖席兮，他日非桐虚上人者而復谁何哉。",
        "dynasty": "宋",
        "collection_info": null
    },
    {
        "title": "规师方外停云斋",
        "author": "释道潜",
        "content": "上人少脱略，出处非拘囚。\n停云倚空端，舒卷良自由。\n纵之千丈强，敛附拳石幽。\n超遥宇宙间，孰与斯人俦。\n铭诗善摹写，居士亦风流。",
        "dynasty": "宋",
        "collection_info": null
    },
    {
        "title": "卜居智果方外以诗见寄次韵奉酬  其一",
        "author": "释道潜",
        "content": "偶来湖上缉衡门，桐长修柯竹有孙。\n引策每从佳处去，望云桥下是西村。",
        "dynasty": "宋",
        "collection_info": null
    },
    {
        "title": "卜居智果方外以诗见寄次韵奉酬  其二",
        "author": "释道潜",
        "content": "青灯残篆夜寥寥，门外秋风振苇萧。\n惭愧高人能见忆，为余西望立溪桥。",
        "dynasty": "宋",
        "collection_info": null
    },
    {
        "title": "次韵周开祖大夫泛湖见访",
        "author": "释道潜",
        "content": "漾漾清漪十里间，画船人似镜中安。\n雨催菡萏幽香发，风触莆萄细浪寒。\n高岸乌纱来静院，倒挥白羽傍曾栏。\n吟毫所遇无遗景，天乞词源北海宽。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其一",
        "author": "释道潜",
        "content": "梦入秋山知几层，霜风吹骨正棱棱。\n苍崖荦确难安足，自说从余授杖藤。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其二",
        "author": "释道潜",
        "content": "朱甍碧瓦碍云浮，共蹑曾梯最上头。\n一饷阑干变风雨，凛然毛髮便惊秋。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其三",
        "author": "释道潜",
        "content": "怪兽胡为出巨津，昂然激水忽翻身。\n鱼龙赑屃何妨事，莫作风波谩恐人。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其四",
        "author": "释道潜",
        "content": "一川修竹映疏花，川上时闻响钓车。\n似到秦人种桃处，谁知梦断却还家。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其五",
        "author": "释道潜",
        "content": "崖根乌蜜已先尝，从此知君鬓不霜。\n应笑吾曹事枯槁，山中危坐独休粮。",
        "dynasty": "宋",
        "collection_info": null
    },
    {
        "title": "赠吴子野先生",
        "author": "释道潜",
        "content": "麻田老仙心炯炯，少有高风慕箕颍。\n枕流漱石三十年，眸子瞭焉神更静。\n忽然杖策海上来，至人道妙同尘埃。\n达官贵侯竞招致，往无所欲谁嫌猜。\n迩来一志从吾党，迹与孤云共天壤。\n曹溪有路更攀跻，径蹑毗卢高顶上。",
        "dynasty": "宋",
        "collection_info": null
    },
    {
        "title": "送庠上人",
        "author": "释道潜",
        "content": "点检行装拂与巾，洒然轻别故山春。\n家家门底长安道，举目何须更问津。",
        "dynasty": "宋",
        "collection_info": null
    },
    {
        "title": "次韵才仲山行",
        "author": "释道潜",
        "content": "幕府文书一扫空，何妨行乐醉春风。\n想闻笑语千山外，正在烟云万迭中。\n咔日鸟声喧细碎，照溪花影静玲珑。\n苦吟只恐凋肝肾，夫子还宜少黜聪。",
        "dynasty": "宋",
        "collection_info": null
    },
    {
        "title": "与神智师话别",
        "author": "释道潜",
        "content": "昔我年始壮，託身灵鹫峰。\n主人大导师，鼓舞扬真风。\n四方依绛帐，杂沓象与龙。\n嗟余于此时，已识大士踪。\n纷纷论议场，头角出群雄。\n如何三十载，慧刃藏其锋。\n端居肄业地，了不为世通。\n迩独念西湖，聿来将谁从。\n情随山水远，兴与鱼鸟同。\n平生方外姿，自在如冥鸿。\n明朝復回首，飘洒一孤篷。",
        "dynasty": "宋",
        "collection_info": null
    },
    {
        "title": "晖晖堂",
        "author": "释道潜",
        "content": "堂上何为绝点埃，堂前翠箒扫空阶。\n遥怜薄日晖晖静，影入高人燕坐怀。",
        "dynasty": "宋",
        "collection_info": null
    },
    {
        "title": "次韵嵩阳陈叔易先生见访  其一",
        "author": "释道潜",
        "content": "知君挟册未尝闲，一志端能事孔颜。\n千里扁舟下吴会，眼中收拾只溪山。",
        "dynasty": "宋",
        "collection_info": null
    },
    {
        "title": "次韵嵩阳陈叔易先生见访  其二",
        "author": "释道潜",
        "content": "枯槁长专一壑间，权豪殊未少低颜。\n风云他日超腾去，莫畏移文到北山。",
        "dynasty": "宋",
        "collection_info": null
    },
    {
        "title": "晓霁",
        "author": "释道潜",
        "content": "云拥茅檐水拍渠，晓来新雨过吾庐。\n蔫红宿萼莓苔满，解事长杨自扫除。",
        "dynasty": "宋",
        "collection_info": null
    },
    {
        "title": "次韵龚尧佐帐勾晨起感怀",
        "author": "释道潜",
        "content": "造物纷纷自变更，达人何用较前程。\n芭蕉身世荣枯久，胡蝶梦魂来往轻。\n隔屋相惊铜漏尽，开扉犹爱玉绳横。\n应嫌百吏鳬行进，簿领文书与案平。",
        "dynasty": "宋",
        "collection_info": null
    },
    {
        "title": "远斋",
        "author": "释道潜",
        "content": "君不见昆崙之河与天通，源深发远人莫穷。\n回溪转壑随折衝，末势演溢流于东。\n东溟无旁下无底，浩荡足以家鱼龙。\n嗟哉吾徒虽好学，讵肯着意推所从。\n渊停富滀有若是，孰谓世上无豪雄。\n法师名斋意且远，张皇幽眇见尔聪。\n西来竺书五千轴，期子岁月加磨砻。\n离骚楚词亦谩读，言语黼黻何必工。\n禅余习气如未尽，时倚涧石吟松风。",
        "dynasty": "宋",
        "collection_info": null
    },
    {
        "title": "怀仙阁",
        "author": "释道潜",
        "content": "瀛洲仙人骑皓鹤，佩玉鸣风度寥廓。\n锦溪南望九仙岑，笑指烟霞憩曾阁。\n阁中清绝无纤尘，铜鑪着香夜梦真。\n平明跨鹤出山去，涧草岩花空自春。\n山僧问我入何地，今作玉皇香案吏。\n挟持造化几时还，搔首临风聊一喟。",
        "dynasty": "宋",
        "collection_info": null
    },
    {
        "title": "华亭道中",
        "author": "释道潜",
        "content": "白水茫茫天四空，黄昏小雨湿春风。\n五更百舌催残梦，月到官河柳影中。",
        "dynasty": "宋",
        "collection_info": null
    },
    {
        "title": "同周元翁着作范明远秘校西湖夜泛各赋一首",
        "author": "释道潜",
        "content": "薄云疏雨作还休，白帝撩人巧变秋。\n天地此身均逆旅，江湖几度共离忧。\n暮声断续钟连磬，夜气浮沈浦与洲。\n圆峤方壶吾未羡，敢烦骚客为冥搜。",
        "dynasty": "宋",
        "collection_info": null
    },
    {
        "title": "和元翁",
        "author": "释道潜",
        "content": "高论每逢贤友生，还如讲武得奇兵。\n了无鄙吝胸中物，尚有风流世外情。\n破海玉蟾初未跃，洒空珠露已先倾。\n回桡转柂行三鼓，始见波澜百顷明。",
        "dynasty": "宋",
        "collection_info": null
    },
    {
        "title": "和明远",
        "author": "释道潜",
        "content": "二客风神莹石泉，解衣同缓夜归船。\n已残巾子峰头日，犹认吾庐竹外烟。\n水怪有名殊未见，犀灯无事不须然。\n月明幽渚蒹葭静，珍重沙禽稳睡眠。",
        "dynasty": "宋",
        "collection_info": null
    },
    {
        "title": "次韵月上人秋夜见寄",
        "author": "释道潜",
        "content": "冥鸿振鹭想仪形，数日新秋入梦清。\n丹壑流泉依旧否，碧岩丛桂几时生。\n风来玉户凉初集，露泫银河色渐明。\n黾勉酬君无妙语，夜光鱼目愧相并。",
        "dynasty": "宋",
        "collection_info": null
    },
    {
        "title": "送远上人还金华",
        "author": "释道潜",
        "content": "千林脱叶送残秋，一舸南归兴莫留。\n富渚江平非白马，子陵滩稳异黄牛。\n吟怀览胜宜无倦，才力如君岂易求。\n他日殷勤为细字，尽传佳句到东州。",
        "dynasty": "宋",
        "collection_info": null
    },
    {
        "title": "与愚上人宿天竺  其一",
        "author": "释道潜",
        "content": "夕阳山气蔼葱葱，路转松阴复几重。\n行过石桥人未见，数声先听寺楼钟。",
        "dynasty": "宋",
        "collection_info": null
    },
    {
        "title": "与愚上人宿天竺  其二",
        "author": "释道潜",
        "content": "稽留峰北好林泉，珍重幽栖得所便。\n栢子烟中能宴坐，想无余习可攀缘。",
        "dynasty": "宋",
        "collection_info": null
    },
    {
        "title": "与愚上人宿天竺  其三",
        "author": "释道潜",
        "content": "霜压帘栊露泫条，银河影转斗垂杓。\n清言共失三更梦，错恨芙蓉漏易消。",
        "dynasty": "宋",
        "collection_info": null
    },
    {
        "title": "晨起",
        "author": "释道潜",
        "content": "猿鹤惊呼晓，楼钟动翠微。\n枫林堕清月，疏影乱人衣。",
        "dynasty": "宋",
        "collection_info": null
    },
    {
        "title": "喜不群不疑见访",
        "author": "释道潜",
        "content": "鹊啅庭梧喜满怀，悬知二子下崔嵬。\n山中爽气知多少，半逐风流杖屦来。",
        "dynasty": "宋",
        "collection_info": null
    },
    {
        "title": "送桐江明上人之都下",
        "author": "释道潜",
        "content": "窈窕孤云下翠岑，帝乡闲去本无心。\n红尘满眼急回首，莫遣空山鹤怨深。",
        "dynasty": "宋",
        "collection_info": null
    },
    {
        "title": "送定上人还会稽",
        "author": "释道潜",
        "content": "西风警群木，萧瑟散秋声。\n病客有归思，孤云无恋情。\n月当千里共，人恨四难并。\n苦学谁如子，它年在一鸣。",
        "dynasty": "宋",
        "collection_info": null
    },
    {
        "title": "次韵刘蔡仲秀才雪后登竹阁  其一",
        "author": "释道潜",
        "content": "槛前君子旧虚心，雪后相看意更深。\n晴日暖风催鸟语，翠梢高处啭柔音。",
        "dynasty": "宋",
        "collection_info": null
    },
    {
        "title": "次韵刘蔡仲秀才雪后登竹阁  其二",
        "author": "释道潜",
        "content": "君看楚峤耸巑岏，圭壁千层间翠岚。\n山后一峰尤秀拔，依稀还落剡溪南。",
        "dynasty": "宋",
        "collection_info": null
    },
    {
        "title": "次韵黄仲闵主簿见访游宝云诸寺",
        "author": "释道潜",
        "content": "吾庐附曾阿，松竹蔚行路。\n平生土木躯，羞为折腰具。\n蓼虫甘苦涩，虽死那求遇。\n黄香诸父贤，倾盖如有素。\n相将山水行，所适得佳趣。\n观台深且靓，缟壁悬清句。\n云巢倚空端，下览宜细顾。\n楼台霁雪初，碧瓦尘未涴。\n篮舆指颓景，长挹还辞去。\n怳如山阴集，俛仰已成故。\n重来竟何时，相望碧云暮。",
        "dynasty": "宋",
        "collection_info": null
    },
    {
        "title": "苏世美夫人挽辞",
        "author": "释道潜",
        "content": "夫子刚中早数奇，闺门高节耸当时。\n渊明晚欲归三径，德曜能从赋五噫。\n不见莱衣华髮事，空惊薤露昔人悲。\n故知造物酬阴施，玉立诸郎富白眉。",
        "dynasty": "宋",
        "collection_info": null
    },
    {
        "title": "重居夜坐怀苏伯达昆仲",
        "author": "释道潜",
        "content": "狂风吹林声怒号，隔垣汹汹如秋涛。\n夜阑稍觉群动息，星斗挂檐霜月高。\n东邻书生勤且劳，粲然文采真凤毛。\n遥想下帷应未寝，短檠相对课离骚。",
        "dynasty": "宋",
        "collection_info": null
    },
    {
        "title": "慕容居士双柟轩",
        "author": "释道潜",
        "content": "阳羡溪山名浙右，氤氲淑气无时有。\n遂令比屋慕弦歌，甲第殊科争捷手。\n先生读书三十年，数奇不偶真可怜。\n闭门陋巷聊自隠，箪瓢屡空心晏然。\n南轩前头两佳木，先生抚玩长不足。\n尤爱熏风五月初，白银开花光照屋。\n故人解后相逢遇，指点婆娑索新句。\n君不见少陵杜叟有长吟，莫作凡材等闲赋。",
        "dynasty": "宋",
        "collection_info": null
    },
    {
        "title": "次韵苏端明定武雪浪斋",
        "author": "释道潜",
        "content": "孔明气宇白玉温，忠义勇决踰王尊。\n葛巾羽扇传号令，塞垣彻警无尘昏。\n良辰往往挟将佐，射鵰走马循烟村。\n归来饮酒坐堂上，宾从如云填戟门。\n一朝郡圃得奇石，雪浪触眼惊神魂。\n旁求苍珉琢巨斛，偃然卧土知无根。\n三牛曳归置阶圯，错磨不许留纤痕。\n兴来作诗寄台阁，雄词妙笔争考论。\n将军今谪穷海外，会见羲娥窥覆盆。\n殷勤寄语朔方客，佳致勿毁宜长存。",
        "dynasty": "宋",
        "collection_info": null
    },
    {
        "title": "无为堂",
        "author": "释道潜",
        "content": "无为岂不动，无念非刳心。\n至人均道妙，与物相浮沉。\n青铜一寸明，万象了自分。\n何须苦机械，扰扰乱冲襟。\n晴窗馥烟篆，衣裓蒙余熏。\n超然旷士怀，所得踰古今。",
        "dynasty": "宋",
        "collection_info": null
    },
    {
        "title": "示法颖",
        "author": "释道潜",
        "content": "儿曹汝既识熏莸，卓荦应须力自修。\n一志径从齐客语，万端无受楚人咻。\n卑飞燕雀宜深远，高举鸾凰可并游。\n莫负谪仙当日语，十年名誉满东州。",
        "dynasty": "宋",
        "collection_info": null
    },
    {
        "title": "清聚轩",
        "author": "释道潜",
        "content": "之子吟怀欲称情，故穿幽沼滀清泠。\n傥逢来客议深浅，但道渊源通北溟。",
        "dynasty": "宋",
        "collection_info": null
    },
    {
        "title": "次韵晓师见别欲游京洛",
        "author": "释道潜",
        "content": "春波涨南浦，霁色媚澄鲜。\n扁舟驾两桨，行矣子所便。\n岸花开迤逦，红紫交相妍。\n诗情发浩荡，输泻万壑渊。\n清新逼庾信，雅健追樊川。\n相俦得鸿鹄，翔集固超然。\n衣裓暂尘土，它时洗云泉。\n幽姿復烱烱，不羡玉池莲。",
        "dynasty": "宋",
        "collection_info": null
    },
    {
        "title": "游径山怀司马才仲",
        "author": "释道潜",
        "content": "柔桑蔽野麦初齐，布谷催耕雨一犂。\n略彴时横溪上下，蔷薇间发水东西。\n重寻胜处追前赏，无復斯人手共携。\n回首春风增感慨，绵绵黄鸟更悲啼。",
        "dynasty": "宋",
        "collection_info": null
    },
    {
        "title": "云巢  其一",
        "author": "释道潜",
        "content": "环湖相望百招提，高栋曾轩亦屡跻。\n未若道人基构胜，阑干清与白云齐。",
        "dynasty": "宋",
        "collection_info": null
    },
    {
        "title": "云巢  其二",
        "author": "释道潜",
        "content": "九江秀色可揽结，谪仙爱彼巢云松。\n寂寞风流三百载，此轩奇观蹑前踪。",
        "dynasty": "宋",
        "collection_info": null
    },
    {
        "title": "云巢  其三",
        "author": "释道潜",
        "content": "碧瓦朱甍冠翠微，鬰葱佳气缭窗扉。\n人间尘土纷阡陌，不到藜床燕坐衣。",
        "dynasty": "宋",
        "collection_info": null
    },
    {
        "title": "清明日湖上呈秦少章主簿",
        "author": "释道潜",
        "content": "水边花雾晓氤氲，春入西湖两岸深。\n冶叶倡条他自媚，朽株枯木我何心。\n秋韆索转朱楼角，博塞声喧碧柳阴。\n年少故人方感慨，未应从俗强浮沉。",
        "dynasty": "宋",
        "collection_info": null
    },
    {
        "title": "送诚无上人还洞山文禅师席下",
        "author": "释道潜",
        "content": "上人妙齿遗樊笼，嗜好岂与稠人同。\n岩栖水饮有余裕，期以至道超鸿蒙。\n少林人亡仅千载，末路鼓舞谁为雄。\n江西老褐真望士，蚁趋云合争所从。\n羡君伏役事且久，诚专志苦迷春冬。\n心珠磨错稍精莹，彷佛水月含冲融。\n去岁扁舟下吴会，溪山胜践情所钟。\n芒鞋竹杖霜露入，始知节物徂秋风。\n朝来兴尽挽不住，翻然又逐南征鸿。\n它年相逢定庐岳，与子终老巢云松。",
        "dynasty": "宋",
        "collection_info": null
    },
    {
        "title": "燕默堂",
        "author": "释道潜",
        "content": "万彙干坤裏，谁何识道真。\n喧卑憎末俗，燕默羡高人。\n漏转芙蓉永，香销栢子频。\n他年挥玉麈，堂上挹芳尘。",
        "dynasty": "宋",
        "collection_info": null
    },
    {
        "title": "送严上人还永嘉",
        "author": "释道潜",
        "content": "道人出处孤鸿俦，讵肯低回受羁绊。\n飘风转日历九州，不羡骑鲸游汗漫。\n我生与君几相逢，穷幽摘胜时乃同。\n胸中妙道未容扣，又引高兴辞秋风。\n君家住在孤屿侧，此别何时见颜色。\n欲识相思一寸心，冷月依依挂空碧。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其一",
        "author": "释道潜",
        "content": "江湖堂北是吾庐，缭绕杉篁蔚有余。\n欲问山中近消息，鳞鸿不寄狱中书。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其二",
        "author": "释道潜",
        "content": "诛茅投老卜栖迟，云雨相翻岂易知。\n夜鹤晓猿休怅望，回车復路可无时。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其三",
        "author": "释道潜",
        "content": "数亩檀栾古道边，亭亭气慨上参天。\n未应霜雪能摧抑，不用行人叹可怜。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其四",
        "author": "释道潜",
        "content": "东崦扶疏一树梅，繁英辜负岁时开。\n殷勤寄语兰兼蕙，它日春风我亦来。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其五",
        "author": "释道潜",
        "content": "甘冷宜茶石缝泉，得名初自玉堂仙。\n苍苔滓秽聊疏治，照月涵星復粲然。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其六",
        "author": "释道潜",
        "content": "一径缘云入寿星，竹间窈窕见疏櫺。\n阑干数曲观台上，幽草靓花常满庭。",
        "dynasty": "宋",
        "collection_info": null
    },
    {
        "title": "吴门有怀钱塘何彦时仙尉  其一",
        "author": "释道潜",
        "content": "英妙何郎藴德光，不随人世事炎凉。\n麒麟步武开天上，他日青云道路长。",
        "dynasty": "宋",
        "collection_info": null
    },
    {
        "title": "吴门有怀钱塘何彦时仙尉  其二",
        "author": "释道潜",
        "content": "英游阁前官柳行，柔枝袅袅弄鹅黄。\n多情春色还依旧，独有离人天一方。",
        "dynasty": "宋",
        "collection_info": null
    },
    {
        "title": "吴门有怀钱塘何彦时仙尉  其三",
        "author": "释道潜",
        "content": "湖岸茸茸细草生，芳洲杜若想纵横。\n去年问柳寻花地，谁伴穿云渡水行。",
        "dynasty": "宋",
        "collection_info": null
    },
    {
        "title": "刘咸临秀才挽词  其一",
        "author": "释道潜",
        "content": "刘子江南英，韵胜不友俗。\n闭门诵诗书，户外无来躅。\n昔我寄匡山，岩扉屏幽独。\n君闻跨蹇馿，迢迢访深谷。\n忘怀去畦畛，结好比松竹。\n浮云事忽空，逝水难再復。\n徒有箧中文，千秋成鬼录。",
        "dynasty": "宋",
        "collection_info": null
    },
    {
        "title": "刘咸临秀才挽词  其二",
        "author": "释道潜",
        "content": "异材擢阳阿，秀色方蔚然。\n侵寻掩众阜，屹屹上造天。\n惊飈忽摧殒，中道虚弃捐。\n颜渊古称夭，道德今独妍。\n何求拥肿为，无用徒永年。",
        "dynasty": "宋",
        "collection_info": null
    },
    {
        "title": "刘咸临秀才挽词  其三",
        "author": "释道潜",
        "content": "平生本家学，耻作干时语。\n着书以愚名，绰欲慕前古。\n纷纷诋迂阔，默默君自许。\n弱龄咏风骚，其词哀以苦。\n先生叹奇作，寿达终难与。\n果为冥冥游，一往不可睹。",
        "dynasty": "宋",
        "collection_info": null
    },
    {
        "title": "刘咸临秀才挽词  其四",
        "author": "释道潜",
        "content": "吾希李长吉，异代不得友。\n頼余锦囊篇，把玩时在手。\n斯人君并驾，未易较先后。\n肝脾裹阳秋，落笔粲琼玖。\n当年邂逅初，宛在三峡右。\n相携石桥行，下瞰冰雪溜。\n音容俄永隔，山月空依旧。\n铭诗得黄香，知子垂不朽。",
        "dynasty": "宋",
        "collection_info": null
    },
    {
        "title": "赠霍山人",
        "author": "释道潜",
        "content": "先生少年喜武事，三略六韬曾徧阅。\n胸中云梦吞八九，气胜万夫真勇决。\n防边伊昔从都护，欲取功名继前烈。\n臂弓腰箭事戎装，远出砂场恣游猎。\n擒狐射雁狂且逸，不觉归途迷夜雪。\n败官遭谴失所志，回首飘然辞魏阙。\n挟持妙术当生涯，放浪江湖闲岁月。\n寻常得钱即沽酒，笑与妻奴同饮啜。\n乐天知命了无忧，奕奕红颜浮两颊。\n春风浩荡鲁城边，稠花乱蕊争纷妍。\n方将与君共携手，骋怀游目相回旋。\n兴来别我汶阳去，黄鹄一举难留连。\n村桥野店醉斜日，路人谁识地行仙。",
        "dynasty": "宋",
        "collection_info": null
    },
    {
        "title": "送刘不已推官罢奉符尉入都注拟",
        "author": "释道潜",
        "content": "少年读书破万卷，河朔声名压诸彦。\n词场百战功不成，晚得青衫非所愿。\n白头况有北堂亲，斗禄强须甘冗贱。\n三年一尉泰山下，簿领区区事弓箭。\n追穷寇盗走山谷，肯为风霜辞怯懦。\n要功冀赏本无心，脱去仅能逃所谴。\n草枯蓬断岁将徂，结束行装抵京县。\n达官贵吏急贤材，一鹗君须预论荐。\n投竿舍筑去作相，邂逅风云一朝变。\n造物于人自有时，未足为君生忿怨。",
        "dynasty": "宋",
        "collection_info": null
    },
    {
        "title": "过彭城观陈传道知录所藏东坡公画",
        "author": "释道潜",
        "content": "枯株瘦石两相望，南北悠悠径路长。\n卷尽平冈三百里，风枝雨叶更飘扬。",
        "dynasty": "宋",
        "collection_info": null
    },
    {
        "title": "淮上观水",
        "author": "释道潜",
        "content": "桐柏昆崙日夜倾，投溪注壑本无情。\n乍为含垢千寻浊，不作矜人一掬清。",
        "dynasty": "宋",
        "collection_info": null
    },
    {
        "title": "戏书诚师秋景小屏",
        "author": "释道潜",
        "content": "黄芦败苇两三丛，彷佛江湖在眼中。\n雁鸭惊呼缘底事，一时昂首立秋风。",
        "dynasty": "宋",
        "collection_info": null
    },
    {
        "title": "过韫秀堂观仲豫二诗因次其韵  其一",
        "author": "释道潜",
        "content": "箕南斗北各殊方，谁信相思去梦长。\n蓬断草枯当岁晏，寥寥空对蕙炉香。",
        "dynasty": "宋",
        "collection_info": null
    },
    {
        "title": "过韫秀堂观仲豫二诗因次其韵  其二",
        "author": "释道潜",
        "content": "荆溪一别十年余，流窜何尝定所居。\n等与山河同幻质，更将三界作蘧庐。",
        "dynasty": "宋",
        "collection_info": null
    },
    {
        "title": "次韵聪师见寄  其一",
        "author": "释道潜",
        "content": "三年东鲁贬，闭户实超然。\n静极通幽眇，神游岂间焉。\n独全霜后操，未异火中莲。\n不似沈湘客，徒怀忿与悁。",
        "dynasty": "宋",
        "collection_info": null
    },
    {
        "title": "次韵聪师见寄  其二",
        "author": "释道潜",
        "content": "夙学谁知子，源流务所滋。\n风骚追五柳，禅寂拟长髭。\n桂魄元昭晰，浮云自蔽亏。\n险夷终一节，吾以古为师。",
        "dynasty": "宋",
        "collection_info": null
    },
    {
        "title": "次韵升师见招  其一",
        "author": "释道潜",
        "content": "老去年光知几寻，无端华髮苦相侵。\n独怜碧眼平生旧，未改青松一寸心。\n欲扣禅关当岁晏，肯愁溪路隔云深。\n相逢试探梅花信，应有香鬚擢碎金。",
        "dynasty": "宋",
        "collection_info": null
    },
    {
        "title": "次韵升师见招  其二",
        "author": "释道潜",
        "content": "儿童笺管已能操，书乏吟窗几兔毫。\n文囿垣墙增渐广，词林枝叶势方高。\n嗟余旧喜论周诰，晚岁无心讽楚骚。\n羡子得时勤述作，宛如秋浦涌云涛。",
        "dynasty": "宋",
        "collection_info": null
    },
    {
        "title": "残菊",
        "author": "释道潜",
        "content": "霜摧露殒万枝空，丛菊鲜鲜尚见容。\n细蕊冷香聊自媚，无心引蝶更勾蜂。",
        "dynasty": "宋",
        "collection_info": null
    },
    {
        "title": "涤轩",
        "author": "释道潜",
        "content": "隔云穿窦引涓涓，喷玉跳珠亦可怜。\n心垢本无何用涤，戏将萧洒度流年。",
        "dynasty": "宋",
        "collection_info": null
    },
    {
        "title": "千顷廨院观司马才仲遗墨次韵",
        "author": "释道潜",
        "content": "蒙蒙春雨暗村桥，竹裏禽啼婆餠焦。\n度谷倦闻车轧轧，穿林愁听马萧萧。\n细窥陈迹僧坊静，默想风流鄙吝消。\n浮魄沉魂今已矣，无人为作楚词招。",
        "dynasty": "宋",
        "collection_info": null
    },
    {
        "title": "唐昌王悦道桃竹轩",
        "author": "释道潜",
        "content": "余杭门西山迤逦，屹屹千峰插天起。\n穷幽摘胜过三邑，随处云林皆可喜。\n迩来杖策到君家，始觉溪山逢骨髓。\n争流万壑会目前，竞秀千岩对窗几。\n丹枫洗雨秋霁余，白鸟出没岚光裏。\n主人韵胜无尘埃，翠竹红桃相映栽。\n良辰樽俎凭谁共，友月朋云自往来。",
        "dynasty": "宋",
        "collection_info": null
    },
    {
        "title": "溪上",
        "author": "释道潜",
        "content": "红蓼丛边双鹭飞，波痕翻动碧琉璃。\n须臾相趁却回首，斜立垂杨烟外枝。",
        "dynasty": "宋",
        "collection_info": null
    },
    {
        "title": "听盛道人琴  其一",
        "author": "释道潜",
        "content": "阴云收雨阁曾檐，寂寂西风不动帘。\n烧尽夜堂红蜡炬，高山流水听无厌。",
        "dynasty": "宋",
        "collection_info": null
    },
    {
        "title": "听盛道人琴  其二",
        "author": "释道潜",
        "content": "有客浮游不定家，玉琴三尺当生涯。\n从来正始无人会，掉首高歌乌帽斜。",
        "dynasty": "宋",
        "collection_info": null
    },
    {
        "title": "千顷山圆镜堂呈应禅师",
        "author": "释道潜",
        "content": "兹山嵯峨冠天下，一径萦云行两舍。\n始穷绝顶见招提，碧阁丹楼屹如画。\n门前池水滀蜿蜒，座上风雷惊昼夜。\n峨眉五台夸壮观，品目真不此为亚。\n伟哉南师非世人，开荒闢土初椎轮。\n寥寥相望三百载，废兴一一难具陈。\n丹丘大士来鼓舞，气象焕发重增新。\n投金输赆走南北，法雨所被无涯津。\n虚堂选胜得佳处，隆檐巨栋成逡巡。\n窗扉洞达舒两目，异景错出罗蓁蓁。\n朝云夜月常万顷，寒光炯炯如镕银。\n堂中隠几人何似，湛若玉毛悬秋旻。\n牓名圆镜示来客，庶使方寸无缁磷。",
        "dynasty": "宋",
        "collection_info": null
    },
    {
        "title": "沈道原养浩堂",
        "author": "释道潜",
        "content": "尘劳万计日纷纷，未碍堂中养浩心。\n花草暗香来屋角，溪山爽气入衣襟。\n樽中白酒无时有，箧裏清诗不废吟。\n夜夜邻家助幽致，数声羌管弄微音。",
        "dynasty": "宋",
        "collection_info": null
    },
    {
        "title": "宣上人玉渊堂",
        "author": "释道潜",
        "content": "玉渊閟苍崖，源深杳难测。\n但见涓涓附箨龙，宛转来投小池侧。\n小池方折余两寻，蛙黾不游苔不侵。\n青天无云落寒影，沈柔见底空人心。\n妙哉支公营小筑，气象萧然真不俗。\n夜吟朝讲度流年，何用峥嵘夸杰屋。",
        "dynasty": "宋",
        "collection_info": null
    },
    {
        "title": "与定师话别六言  其一",
        "author": "释道潜",
        "content": "客有来从东越，示余满把琼瑶。\n万壑千岩钟秀，故知多士翘翘。",
        "dynasty": "宋",
        "collection_info": null
    },
    {
        "title": "与定师话别六言  其二",
        "author": "释道潜",
        "content": "雪解松筠振色，气回兰蕙含芳。\n兴动剡溪吟客，梦先归鸟飞翔。",
        "dynasty": "宋",
        "collection_info": null
    },
    {
        "title": "与定师话别六言  其三",
        "author": "释道潜",
        "content": "出海涛雷方震，横江雪阵如山。\n一叶舟轻飞燕，飘然掠水东还。",
        "dynasty": "宋",
        "collection_info": null
    },
    {
        "title": "与定师话别六言  其四",
        "author": "释道潜",
        "content": "凤咮山含暮霭，西陵月破黄昏。\n惯作江湖离别，未应当此销魂。",
        "dynasty": "宋",
        "collection_info": null
    },
    {
        "title": "慧觉孜师绿筠轩",
        "author": "释道潜",
        "content": "绿筠萧萧含爽籁，幽姿冷落人难爱。\n壁间但有谪仙词，声名自到江湖外。\n当年创轩非壮观，局促帘栊日亏蔽。\n一朝经画有底难，推倒墙头了无碍。\n坐挹西南十里山，彩翠浮空屹相对。\n开池凿圃增气象，佳致真为一方最。\n鸟声鸣春春渐融，兰芽蕙出初蒙茸。\n我来正值新雨定，弄日吹香闻座中。\n主人散策邀我步，池南池北聊从容。\n会待龙孙添夏荫，借君此地眠清风。",
        "dynasty": "宋",
        "collection_info": null
    },
    {
        "title": "夏夜智果怀武康令毛泽民",
        "author": "释道潜",
        "content": "暮磬寥寥殷上方，笼纱朱火影微茫。\n窗虚竹凈雨初阕，云润星辉夜更凉。\n落枕松声惊瑟瑟，扑帘香雾霭苍苍。\n遥怜散髮东堂老，正卧风漪六尺床。",
        "dynasty": "宋",
        "collection_info": null
    },
    {
        "title": "寄宗室赵伯言朝请",
        "author": "释道潜",
        "content": "赵侯天人裔，雅韵能拔俗。\n岂意江湖间，解后识眉目。\n高谈为余倾，落落如转毂。\n端无贵富骄，但有文字欲。\n交游多望士，颉颃争驰逐。\n艰难风义高，迹与古人续。\n铜章领剧邑，宛在江之曲。\n鸣弦陶永日，了不事鞭扑。\n新诗拟建安，简远词不缛。\n锦囊有余弃，示我仅盈轴。\n持还故山栖，把玩时反覆。\n美哉韶濩音，锵然落岩谷。\n嗟余真浅陋，学海无一掬。\n仰君东溟深，短绠不可触。",
        "dynasty": "宋",
        "collection_info": null
    },
    {
        "title": "读东坡居士南迁诗",
        "author": "释道潜",
        "content": "居士胸中真旷夷，南行万里尚能诗。\n牢笼天地词方壮，弹压山川气未衰。\n忠义凛然刚不负，瘴烟虽苦力何施。\n往来惯酌曹溪水，一滴还应契祖师。",
        "dynasty": "宋",
        "collection_info": null
    },
    {
        "title": "读闻復诗卷",
        "author": "释道潜",
        "content": "诗律久已废，宏纲谁与操。\n断弦那虑续，吾党有英髦。\n气稳侔彭泽，词幽近楚骚。\n未输汤从事，独诧碧云高。",
        "dynasty": "宋",
        "collection_info": null
    },
    {
        "title": "次韵闻復庐山见怀",
        "author": "释道潜",
        "content": "匡庐三载恣徜徉，肯惮衣裘弊雪霜。\n学彻死生追粲忍，力穷骚雅陋齐梁。\n心源素与秋潭静，定水宁同夏潦潢。\n邂逅逢余旧题墨，藓封苔駮不成行。",
        "dynasty": "宋",
        "collection_info": null
    },
    {
        "title": "夏日寄愚坦二上人",
        "author": "释道潜",
        "content": "仙潭从古水云乡，不羡西湖六月凉。\n支港官河通市井，采菱拾翠有舟航。\n觚棱迥与星辰接，铁凤疑参鹳鹤翔。\n九夏登临输二子，一时摹写付诗囊。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其一",
        "author": "释道潜",
        "content": "山水初无今古，人间自有沈浮。\n试问行歌野老，桑麻用事何忧。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其二",
        "author": "释道潜",
        "content": "老葑年来席卷，吴侬旧恨弥申。\n昨夜冯夷鼓吹，遨嬉抵彻诸邻。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其三",
        "author": "释道潜",
        "content": "夜深一碧万顷，彷佛明河接天。\n岸曲风篁成韵，绝胜细管危弦。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其四",
        "author": "释道潜",
        "content": "西湖清浅可泛，湍险岂类瞿塘。\n随处菰蒲莲芡，栉风沐雨尤香。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其五",
        "author": "释道潜",
        "content": "南窗寄傲一榻，午帐风来卷舒。\n懒蹑子云陈迹，解嘲更续成书。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其六",
        "author": "释道潜",
        "content": "烧空火云万丈，气焰信可流金。\n嗟尔龟鱼得计，适然游泳滋深。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其七",
        "author": "释道潜",
        "content": "栎杜侵阶美荫，鸣蝉託质初凉。\n熏风正被草木，莫作秋声感伤。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其八",
        "author": "释道潜",
        "content": "柱础争流余润，油云忽改山容。\n定有盲风怪雨，晓来已听鼍龙。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其九",
        "author": "释道潜",
        "content": "湖光宛同玉镜，堤柳閟若房栊。\n六月行人过此，未输仙客壶中。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其一○",
        "author": "释道潜",
        "content": "河汉斗杓横七，重城漏鼓传三。\n露鹤一声何许，嘎然震响空岩。",
        "dynasty": "宋",
        "collection_info": null
    },
    {
        "title": "夏夜偶兴",
        "author": "释道潜",
        "content": "微阳堕曾巘，归翼投空林。\n龛灯閟古殿，梵呗无余音。\n眷兹石壁下，徐风散冲襟。\n缺月如断环，依微挂松阴。\n清晖婉相属，永夜谐吾心。\n空生大觉中，一沤示浮沉。\n此身沤中客，冥观无古今。\n昔我婴世故，纷纷那重陈。\n且求华胥梦，胡蝶相追寻。",
        "dynasty": "宋",
        "collection_info": null
    },
    {
        "title": "次韵古上人湖上步月",
        "author": "释道潜",
        "content": "寻常西湖月，云雾多袭明。\n兹宵实昭晰，似慰诗人情。\n低昂见列宿，戢曜非光荧。\n起余二三子，微咏哦新声。\n杖藜山前去，鷄犬寂不鸣。\n兰皋宿鹭群，回首时自惊。\n君看南北山，气象真峥嵘。\n参差烟树丛，一一含余清。\n上人江南秀，邂逅意所倾。\n夜阑劝復路，浩兴殊未盈。",
        "dynasty": "宋",
        "collection_info": null
    },
    {
        "title": "临江月上人",
        "author": "释道潜",
        "content": "能仁说教满竺干，流入中国余五千。\n于中妙经为最胜，顗师所解尤通玄。\n化行吴会连海壖，纷纷得法如云烟。\n见闻读诵又其次，随类譬率无间焉。\n呜呼上人志且坚，善邀佛子同法筵。\n妙香炷炉馥旃檀，十科劝进追昔贤。\n旁行贝叶轴似椽，卷舒朝暮往復旋。\n利根微种聊穷研，鱼兔一获忘蹄筌。\n自余区区顾未然，澜翻口舌如涌泉。\n外物交错心匪缘，功成一朝脱爱缠。\n晔如红蕖濯清渊，俯仰千圣遽可肩。\n茫茫苦海旁无边，不有舟栰谁能先。\n乌蟾疾驰如走丸，咨尔佛子无睡眠。",
        "dynasty": "宋",
        "collection_info": null
    },
    {
        "title": "琅琊山茶仙亭呈曾子开侍郎",
        "author": "释道潜",
        "content": "滁山虽僻左，谪宦皆名臣。\n后先闻数公，卓然皆凤麟。\n忆昨绍圣初，谴公俾省循。\n盛德忘怨悱，虚怀随屈信。\n政成思览眺，兴与烟霞亲。\n后车载邹枚，主客惊路人。\n逶迤度山谷，导从屏所陈。\n渔樵许争席，解后全天真。\n泠泠庶子泉，味压康王珍。\n团团小圆月，色冠闽山春。\n白足相与饭，溪毛撷青芹。\n熊鱼得兼美，乐事无涯津。\n花瓷劝引满，疏瀹贯百神。\n危亭倚岩阿，榜额独未新。\n牧之擅风流，茶仙夸绝伦。\n相望三百载，公能嗣芳尘。",
        "dynasty": "宋",
        "collection_info": null
    },
    {
        "title": "送钱持正主簿西归",
        "author": "释道潜",
        "content": "兰陵号多士，君实名家孙。\n高才縻管库，枳棘栖鸳鸾。\n一旦谢朱墨，超然整归轩。\n迎秋饯伏初，炎威尚歊烦。\n松陵接苕霅，迤逦皆清源。\n舟子宜夜泛，苹风生梦魂。\n回塘官柳行，千树如云屯。\n明河挂柳外，凉月低金盆。\n兹行信有得，它日为余言。",
        "dynasty": "宋",
        "collection_info": null
    },
    {
        "title": "寄子开内翰",
        "author": "释道潜",
        "content": "天将有作会云龙，一德君臣邂逅同。\n表率衣冠真领袖，羽仪台阁旧家风。\n词林岂独专周诰，衮职深期补舜聪。\n四海滞淹公可弃，尽收鳬雁集庭中。",
        "dynasty": "宋",
        "collection_info": null
    },
    {
        "title": "赠潜照月师",
        "author": "释道潜",
        "content": "吴兴上人心志苦，笔研十年耕学圃。\n形癯骨瘦神独清，耿若霜鸥立秋浦。\n锦囊新诗殊汗漫，妙语间发犹稽古。\n铢锄冗长更磨揉，激浊疏清导灵府。\n自然韵胜遗岛可，远跂渊明追步武。\n瓶盂劝子适四方，莫学匏瓜甘堕窳。\n崇山广泽徧游览，始信凭高极天宇。\n蓺成技进蔚文采，楚楚华身竟何补。\n茫乎三界同传舍，而我与君俱逆旅。\n不如回首依老褐，妙精明心求许与。\n鸣蝉委蜕藁壤余，脱略秋风即高举。",
        "dynasty": "宋",
        "collection_info": null
    },
    {
        "title": "垂慈堂木樨花",
        "author": "释道潜",
        "content": "堂下高花屹两株，繁英碎萼巧连茹。\n猛香匪占春园盛，清烈仍分里巷余。\n长抱秋蟾滋夜气，偶摇风露堕阶除。\n根盘厚地知方壮，封植何人考厥初。",
        "dynasty": "宋",
        "collection_info": null
    },
    {
        "title": "次韵关子容晚霁  其一",
        "author": "释道潜",
        "content": "小院回廊明霁霞，疏帘未捲尚横斜。\n应怜碧砌无尘滓，石竹红薇靓有花。",
        "dynasty": "宋",
        "collection_info": null
    },
    {
        "title": "次韵关子容晚霁  其二",
        "author": "释道潜",
        "content": "飞帘初遣雨师回，独上江城百尺台。\n万景横前方领略，越山仍欲送青来。",
        "dynasty": "宋",
        "collection_info": null
    },
    {
        "title": "再和湖上晚归  其一",
        "author": "释道潜",
        "content": "漾舟归路兴何赊，水树低凉一道斜。\n菱蔓蒹葭都卷尽，芙蓉炯炯独开花。",
        "dynasty": "宋",
        "collection_info": null
    },
    {
        "title": "再和湖上晚归  其二",
        "author": "释道潜",
        "content": "云披雾卷仰昭回，试望翻经古石台。\n应有秋香生桂树，吹风肯傍暮船来。",
        "dynasty": "宋",
        "collection_info": null
    },
    {
        "title": "次韵子容同圣功见过  其一",
        "author": "释道潜",
        "content": "檀栾小径閟阴阴，解鞅停骖步更深。\n知我山栖久牢落，故留佳句比南金。",
        "dynasty": "宋",
        "collection_info": null
    },
    {
        "title": "次韵子容同圣功见过  其二",
        "author": "释道潜",
        "content": "桃李君家世布阴，棣华雍穆义还深。\n浮云百变何须怪，张耳陈余旧断金。",
        "dynasty": "宋",
        "collection_info": null
    },
    {
        "title": "续许元裕梦中作  其一",
        "author": "释道潜",
        "content": "北窗支枕梦幽微，隠隠神明发暗机。\n未可病中惊老去，会须花底唤春归。",
        "dynasty": "宋",
        "collection_info": null
    },
    {
        "title": "续许元裕梦中作  其二",
        "author": "释道潜",
        "content": "琉璃虽破彩云飞，演庆高门未易衰。\n既有嘉祥能兆梦，定须他日产熊罴。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其一",
        "author": "释道潜",
        "content": "泽畔蒹葭萧瑟，露华落日珠浮。\n抚事少陵多感，万端独立怀忧。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其二",
        "author": "释道潜",
        "content": "禅余偶登绝巘，据石聊为欠申。\n眼界谩分畦畛，谁知大道无邻。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其三",
        "author": "释道潜",
        "content": "楚客当年何苦，愁怀缭转非舒。\n頼有管城公子，离骚万恨能书。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其四",
        "author": "释道潜",
        "content": "西湖发挥有素，最盛唯夸乐天。\n遗爱到今不朽，长堤一道如弦。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其五",
        "author": "释道潜",
        "content": "处士尚余陈迹，断碑横卧林塘。\n婉约梅花秀句，骚人万古传香。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其六",
        "author": "释道潜",
        "content": "草蔓行将溃茂，菊英稍稍敷金。\n南浦愁窥去燕，海山莽苍云深。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其七",
        "author": "释道潜",
        "content": "江城秋至几日，风物斗觉凄凉。\n邻女机丝何有，夜闻促织悲伤。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其八",
        "author": "释道潜",
        "content": "人物年来衰谢，背绳追曲周容。\n嗟尔得时蝘蜓，故能嘲哂龟龙。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其九",
        "author": "释道潜",
        "content": "凉月娟娟清媚，舒光巧入帘栊。\n万籁声同比竹，细窥一一空中。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其一○",
        "author": "释道潜",
        "content": "可怪狙公巧黠，犹迷暮四朝三。\n老我身如枯枿，兀然不动幽岩。",
        "dynasty": "宋",
        "collection_info": null
    },
    {
        "title": "观宗室赵明发使君所画访戴图并二小诗因次其韵  其一",
        "author": "释道潜",
        "content": "水石追摩诘，风骚类小山。\n每来窥二妙，恋恋欲忘还。",
        "dynasty": "宋",
        "collection_info": null
    },
    {
        "title": "观宗室赵明发使君所画访戴图并二小诗因次其韵  其二",
        "author": "释道潜",
        "content": "巉绝千峰玉，清妍五字诗。\n胸中盘爽气，彷佛几人知。",
        "dynasty": "宋",
        "collection_info": null
    },
    {
        "title": "次韵楼试可承议见招",
        "author": "释道潜",
        "content": "东州羁旅迹谁亲，夫子端能给我贫。\n默识松筠霜后操，静看桃李梦中春。\n嵩阳胜绝高天下，县令风流迈古人。\n待得芳菲开烂熳，去随行乐后车尘。",
        "dynasty": "宋",
        "collection_info": null
    },
    {
        "title": "次韵秦少游学士  其一",
        "author": "释道潜",
        "content": "数幅生绡上，形容万态心。\n坐窥天下胜，何用远登临。",
        "dynasty": "宋",
        "collection_info": null
    },
    {
        "title": "次韵秦少游学士  其二",
        "author": "释道潜",
        "content": "漠漠云披岫，班斑雨弄晴。\n横江舟一叶，注目使人惊。",
        "dynasty": "宋",
        "collection_info": null
    },
    {
        "title": "次韵秦少游学士  其三",
        "author": "释道潜",
        "content": "阳秋閟肝膈，无处见微茫。\n时作丹青戏，风流冠帝乡。",
        "dynasty": "宋",
        "collection_info": null
    },
    {
        "title": "次韵秦少游学士  其四",
        "author": "释道潜",
        "content": "参差山接野，渺莽水连空。\n笠钓沙头客，真宜避世翁。",
        "dynasty": "宋",
        "collection_info": null
    },
    {
        "title": "春阴",
        "author": "释道潜",
        "content": "浮云易作雨无端，未放春泥十日干。\n须信杏园憔悴煞，从来花骨不禁寒。",
        "dynasty": "宋",
        "collection_info": null
    },
    {
        "title": "次韵伯言明发登西楼望桃花  其一",
        "author": "释道潜",
        "content": "江南梅子已生仁，京国桃花始放春。\n气候不齐虽可恨，一枝犹得见墙闉。",
        "dynasty": "宋",
        "collection_info": null
    },
    {
        "title": "次韵伯言明发登西楼望桃花  其二",
        "author": "释道潜",
        "content": "小楼西望那人家，出屋香梢几树花。\n只恐东风能作恶，乱红如雨堕窗纱。",
        "dynasty": "宋",
        "collection_info": null
    },
    {
        "title": "送伯言赴姑苏上幕",
        "author": "释道潜",
        "content": "都城公子海，贤否良难会。\n从容翰墨场，班班知所诣。\n超然三四公，词学昔人配。\n源流出苏黄，汲引功岂细。\n斯人固才华，气节復远迈。\n一官从幕府，未觉簿书碍。\n投刃却鳬行，岸巾依物外。\n凝香久寂寞，清绝今可继。\n初辞广陌尘，笑鼓春江枻。\n楚岫与吴山，相望挹空际。\n莫唱渭城歌，临流增叹喟。",
        "dynasty": "宋",
        "collection_info": null
    },
    {
        "title": "赠欧阳季默承议",
        "author": "释道潜",
        "content": "先公跨箕尾，摇曳旋天关。\n于今二纪余，肯復来人间。\n时时对遗编，彷佛窥一斑。\n梦寐思见之，何从暂追攀。\n迩来都城裏，忽睹庭中兰。\n方寸实惊喜，典刑斯可观。\n抱疴一榻上，骨瘦清琅玕。\n为余设幽几，气貌徐以宽。\n微词落玉麈，文彩真孔鸾。\n棣华惜未识，妙誉闻朝端。\n先公德未泯，四海共仰叹。\n愿言付百世，清风嗣门阑。",
        "dynasty": "宋",
        "collection_info": null
    },
    {
        "title": "次韵刘延中廷直见赠",
        "author": "释道潜",
        "content": "刘郎世胄子，苦学穷渊源。\n羞为一掬清，欲效千丈浑。\n君看长鲸质，涧壑岂所存。\n操觚妙述作，斧凿无纤痕。\n钟牙不世出，审音谁復论。\n鹓鶵理劲翮，云汉思孤鶱。\n上追鸾皇游，下弃燕雀喧。\n建安夸七子，壮气君可吞。\n九衢苦昏霾，槐阴蔽重门。\n良辰为我饭，满案余芳荪。\n软语夜达旦，未觉罢神魂。\n须知名教乐，不羡富贵尊。",
        "dynasty": "宋",
        "collection_info": null
    },
    {
        "title": "酬刘巨载舍人见赠所画山水扇",
        "author": "释道潜",
        "content": "冰纨玉粉凈无尘，墨妙扶疏更绝伦。\n试问挥毫底人物，不言从可识天真。",
        "dynasty": "宋",
        "collection_info": null
    },
    {
        "title": "观明发画李贺高轩过图",
        "author": "释道潜",
        "content": "唐年茂宗枝，时平多俊良。\n长吉尤震曜，春林擢孤芳。\n退之于孔门，屹屹真栋梁。\n笔力障百川，风澜息其狂。\n破衣繫麻鞋，右顾生辉光。\n一朝与湜辈，命驾惊煌煌。\n贺初为儿童，随父事迎将。\n须臾命赋诗，英气加激昂。\n长安众词客，声问争推扬。\n风流垂异代，尚想古锦囊。\n君今亦宗英，韵胜斯人方。\n少年肯事事，苦学志独强。\n风骚拟屈宋，妙处相颉颃。\n丹青出戏弄，配古犹擅场。\n形容示往事，彷佛如在旁。\n一径入幽远，古垣缭林庄。\n平桥跨渌水，丛薄含葱苍。\n晴窗为披拂，佳兴杳难忘。",
        "dynasty": "宋",
        "collection_info": null
    },
    {
        "title": "次韵东坡居士过岭",
        "author": "释道潜",
        "content": "一时迁客尽难堪，二老高怀默自甘。\n造物定知还岭北，暮年宁许丧天南。\n安排拄杖寻庐阜，斗薮征衣洗瘴岚。\n他日相逢长夜语，残灯飞烬落毵毵。",
        "dynasty": "宋",
        "collection_info": null
    },
    {
        "title": "次韵代岭上老人答",
        "author": "释道潜",
        "content": "闲持箕箒扫崔嵬，夹道松阴尽我栽。\n人去人归真一笑，坏空成住互轮回。",
        "dynasty": "宋",
        "collection_info": null
    },
    {
        "title": "次韵子由侍郎书事二首  其一",
        "author": "释道潜",
        "content": "七年依岭外，遇物即防闲。\n宿负初偿毕，他生岂復还。\n飘飘疑鹤骨，奕奕蔼童颜。\n自许乔松寿，玄机密锁关。",
        "dynasty": "宋",
        "collection_info": null
    },
    {
        "title": "次韵子由侍郎书事二首  其二",
        "author": "释道潜",
        "content": "直材不易得，于国实长城。\n造父还能御，骅骝岂惮行。\n买田邻少室，为计老余生。\n居士来何晚，江淮遣候迎。",
        "dynasty": "宋",
        "collection_info": null
    },
    {
        "title": "次韵试可见访峻极遇雨",
        "author": "释道潜",
        "content": "都城尘土倦茫茫，独喜西来策甚长。\n避暑禅房依亢爽，可人溪雨作清凉。\n飞蚊斗绝檐间闹，乳燕时拳砌下篁。\n县令风流真晋客，谈余玉麈自挥扬。",
        "dynasty": "宋",
        "collection_info": null
    },
    {
        "title": "揖仙亭",
        "author": "释道潜",
        "content": "崧阳古令尹，制锦夸妙手。\n鸣弦对高堂，坐使风俗厚。\n政成思考槃，觞豆宴宾友。\n开亭面缑岭，佳致昔未有。\n云烟霭葱昽，青壁冠星斗。\n王子果真仙，揖君千载后。\n鸾车驻缥缈，彷佛容暂偶。\n天风吹箫笙，凄响落户牖。\n纷纷惊坐客，往往为回首。\n相顾勿復言，且进杯中酒。",
        "dynasty": "宋",
        "collection_info": null
    },
    {
        "title": "次韵试可同游法王岳寺",
        "author": "释道潜",
        "content": "两山修径尽榛芜，谩诧当年幸翠舆。\n空睹宸文藏宝构，不逢衲子话真如。\n林深想见灵根茂，地胜宜多隠者居。\n凉月照人归路好，傍溪嘉树影扶疏。",
        "dynasty": "宋",
        "collection_info": null
    },
    {
        "title": "次韵试可喜雨",
        "author": "释道潜",
        "content": "东阡北陌久黄埃，天遣神龙讵用媒。\n云似涛头山半起，雨如银竹望中来。\n奔输涧谷时颓岸，喷激龟鱼或曝腮。\n民物有秋真可喜，池莲从此更须栽。",
        "dynasty": "宋",
        "collection_info": null
    },
    {
        "title": "峻极夏夜",
        "author": "释道潜",
        "content": "广庭无凡株，鬰鬰两佳树。\n扶疏饶美荫，盘错根本固。\n朝披叶底风，夜泫衣上露。\n禅余自循绕，百匝未忍住。\n月华中天来，左右发晖素。\n清景非人间，泠然洗吾虑。\n缅彼大梁下，炎蒸毒朝暮。\n朱门晓未开，马足已驰骛。\n摧眉事权要，幸彼一盼顾。\n素标插君头，扰扰独不悟。",
        "dynasty": "宋",
        "collection_info": null
    },
    {
        "title": "观宗室曹夫人画  其一",
        "author": "释道潜",
        "content": "野水平林眇不穷，雪翻鸥鹭点晴空。\n洞房岂识江湖趣，意象冥将造化同。",
        "dynasty": "宋",
        "collection_info": null
    },
    {
        "title": "观宗室曹夫人画  其二",
        "author": "释道潜",
        "content": "华屋生知世胄荣，谁教天付与多能。\n西风白草牛羊晚，隠见横冈一两层。",
        "dynasty": "宋",
        "collection_info": null
    },
    {
        "title": "观宗室曹夫人画  其三",
        "author": "释道潜",
        "content": "临平山下藕花洲，旁引官河一带流。\n雨棹风帆有无处，笔端须与细冥搜。",
        "dynasty": "宋",
        "collection_info": null
    },
    {
        "title": "次韵阳翟尉黄天选见寄",
        "author": "释道潜",
        "content": "寓形宇宙间，佚我方以老。\n流光安足恃，百岁同过鸟。\n顷余婴网罗，文彩缘自表。\n自古山林人，何曾识机巧。\n但记寒岩翁，论心秋月皎。\n黄香十年旧，学术参众妙。\n虚怀养天和，肯徇奔走闹。\n官居职事理，晨起何用早。\n桐阴满西斋，叱吏供洒扫。\n眷余东南来，野饭煮芹藻。\n先生既清尚，令尹亦高蹈。\n相将古寺行，软语颓晚照。\n公家有畸人，虚缘能自葆。\n卜筑嵩山阳，行当从结好。\n山中饶胜境，一览未易了。\n何时命巾车，共陟云外峤。\n翻愁筋力疲，不随追勇踔。\n公诗拟南山，雄拔千丈峭。\n形容逼天真，解后适其要。\n藩篱吾未窥，敢议穷阃奥。",
        "dynasty": "宋",
        "collection_info": null
    },
    {
        "title": "次韵试可岳祠祭土宿斋",
        "author": "释道潜",
        "content": "神祠斋馆卧耽耽，五鼓星河屡起瞻。\n剑佩森森趋帝右，衣冠肃肃奉宸严。\n风传远壑松千树，人拥回廊月一帘。\n四岳旌幢初会散，晨乌声动庙竿尖。",
        "dynasty": "宋",
        "collection_info": null
    },
    {
        "title": "赠宗室德强团练",
        "author": "释道潜",
        "content": "造物赋象质，于余颇能名。\n琼瑶琢其骨，冲和擅其清。\n公生华屋贵，好学从妙龄。\n才高岂容遏，卓然以文鸣。\n厚德滋善养，雍容无暂矜。\n区区草茅人，未必真尔能。\n家藏三万轴，插架连屋楹。\n牙籤示题目，探赜手不停。\n微言固澹泊，嗜好如饴饧。\n祖宗开鸿基，累圣致太平。\n诜诜既蕃衍，绰绰亦见称。\n裕陵喜人物，教率从典刑。\n联翩试文艺，议论参公卿。\n公材实杞梓，落落非杉柽。\n愿言勤着书，会当补朝廷。\n他时树勋业，彜鼎信可铭。",
        "dynasty": "宋",
        "collection_info": null
    },
    {
        "title": "秋声",
        "author": "释道潜",
        "content": "古槐花落小中庭，夜半风来捲叶鸣。\n颍水先生如尚在，呼儿应问此何声。",
        "dynasty": "宋",
        "collection_info": null
    },
    {
        "title": "次韵天选寄逍遥庵黄居士",
        "author": "释道潜",
        "content": "收得词场举子身，拂衣高卧傍嶙峋。\n休言白日壶中胜，且看红颜镜裏春。\n富贵群争虽有路，山林独往岂无人。\n恐君未识陶彭泽，故约篮舆访采真。",
        "dynasty": "宋",
        "collection_info": null
    },
    {
        "title": "次韵试可同谒子晋祠  其一",
        "author": "释道潜",
        "content": "古栢连冈三万株，朝烟破日翠扶疏。\n投鞭下马得幽径，共谒宾天帝子居。",
        "dynasty": "宋",
        "collection_info": null
    },
    {
        "title": "次韵试可同谒子晋祠  其二",
        "author": "释道潜",
        "content": "遗荣少海猛无双，便逐浮丘出帝乡。\n可笑而今居富贵，亦思高举上苍苍。",
        "dynasty": "宋",
        "collection_info": null
    },
    {
        "title": "哭少游学士  其一",
        "author": "释道潜",
        "content": "江左有豪英，超骧世无伦。\n妙龄已述作，识造穷天人。\n儒林老先生，相与为友宾。\n客来叩治乱，亹亹披霜筠。\n波澜与枝叶，犹足夸后尘。\n青衫入仕初，十手争扶轮。\n孤嘲可敌众，志鬰不得信。\n造物念流落，荐收付洪钧。\n干将不许就，中昼如有神。\n七年投炎荒，日与山鬼邻。\n妻孥各异土，相望同参辰。\n秋风吹黄茅，八月瘴雾新。\n回车婴重疠，惸惸无与亲。\n中原尚杳隔，坟陇怀棘薪。\n凄凉浯水头，魂逝归无因。\n精爽竟了了，挽章见情真。\n流传到京阙，悲读闻缙绅。\n斯人傥不亡，光华国之珍。\n彼苍未易晓，三叹鼻酸辛。",
        "dynasty": "宋",
        "collection_info": null
    },
    {
        "title": "哭少游学士  其二",
        "author": "释道潜",
        "content": "念子少年日，豪气吞九州。\n读书知穾奥，游刃无全牛。\n当时所献策，考致第一流。\n论高追贾谊，气胜凌马周。\n胜理非空文，灼可资庙谋。\n危根易摇动，谓子不好修。\n呜呼一齐人，柰彼众楚咻。\n孔门余四科，士岂一律求。\n区区事屠钓，崛起为公侯。\n数奇信有命，君亦忘怨尤。\n平生所着书，字字铿琳球。\n子道决不泯，千载传芳猷。",
        "dynasty": "宋",
        "collection_info": null
    },
    {
        "title": "哭少游学士  其三",
        "author": "释道潜",
        "content": "瓶盂客京口，彷佛熙宁末。\n君方驾扁舟，归来自苕霅。\n中泠忽相值，倾盖忘楚越。\n禅挥庞老锋，辩鼓子贡舌。\n连宵极名谈，江阁倚清绝。\n扣槛出鼋鼍，时取一笑发。\n邗沟介淮海，济济多俊杰。\n良辰苦招要，结好从此设。\n堂堂紫髯翁，道德冠前烈。\n风流广文先，烱烱事修洁。\n老禅魁丛林，冠盖趋杂沓。\n三豪相继往，墓木叶屡脱。\n子今復云亡，枯棋愈残缺。\n相逢旧好间，悲诧那忍说。\n明年东下船，繫缆竹西月。\n茗奠蜀冈南，弹指当永诀。",
        "dynasty": "宋",
        "collection_info": null
    },
    {
        "title": "寄王晋卿都尉",
        "author": "释道潜",
        "content": "主第耽耽冠北城，位居侯伯固尊荣。\n肯将踏月趋朝脚，来伴穿云渡水行。\n池上红蕖应渐老，山中紫笋尚抽萌。\n嵩阳迤逦川原胜，闻说它时卜钓耕。",
        "dynasty": "宋",
        "collection_info": null
    },
    {
        "title": "与田承君宗丞话旧",
        "author": "释道潜",
        "content": "赤日下西谷，松门敛余晖。\n萧萧征马鸣，客子来者谁。\n故人田子方，六月并州归。\n崎岖千里道，问子来何为。\n君命不竢驾，讵敢辞炎曦。\n禅庭梵呗歇，软语同逶迤。\n梧桐挂凉月，清润含裳衣。\n人生实萍梗，同附一渺瀰。\n惊风或暂先，波定还相依。\n昔我在南兖，识君英妙时。\n轩轩勇气节，凛凛如熊罴。\n声名固已早，时命殊淹迟。\n今兹向魏阙，骥足将腾夷。\n圣君隆至治，谏诤求瑕玼。\n尝闻至人语，子可补拾遗。\n一言开尧聪，四海风俗移。\n无为外重失，蹇谔当自持。\n赠言古者事，吾岂忘前规。",
        "dynasty": "宋",
        "collection_info": null
    },
    {
        "title": "登岳顶呈试可邦直",
        "author": "释道潜",
        "content": "伟哉中国擅五岳，巍巍崧高据其尊。\n四时百辟尽朝会，云幢烟盖来追奔。\n自余众阜何足数，扰扰罗列真儿孙。\n秋霖乍开原野凈，隆曦破海浮朝暾。\n渊明旷达不事事，胜日结客游山樊。\n山腰下马蹑风磴，杖屦诘曲跻巑岏。\n窗经玉女猨鸟寂，石漱飞浏鸣潺湲。\n长松吟风和哀响，肌肤凛栗凄神魂。\n行穷绝顶已晡侧，云烟为我开余昏。\n昂头去天惊尺五，星斗历历俯可扪。\n超然拟与人世绝，彷佛有路通昆崙。\n洛阳奇峰三十六，领略併入一眼吞。\n平生方寸喜壮观，兹游气豁殊轩轩。\n二豪词笔有余地，请赋杰句留山巅。\n风流便可付千载，欧梅尹谢相与传。",
        "dynasty": "宋",
        "collection_info": null
    },
    {
        "title": "送王彦龄承务还河内",
        "author": "释道潜",
        "content": "武陵王郎高韵度，鞍马四方无定住。\n眼逢泉石便吟哦，咳唾珠玑不论数。\n我亦悠悠事不羁，浪萍风梗随安之。\n少室山前古兰若，邂逅便与同襟期。\n兴来岸帻一长啸，清声激越穿云峤。\n竹林故事独未泯，人物如君亦高调。\n秋风猎猎促鸣蝉，归路千山入马鞭。\n白袍乌袖宜图画，不羡襄阳孟浩然。",
        "dynasty": "宋",
        "collection_info": null
    },
    {
        "title": "寄宗室周臣观察",
        "author": "释道潜",
        "content": "帝胄天孙多茂良，似公人物更难方。\n诗书自负青云器，风月能收古锦囊。\n科斗雷文陈几席，鳞衣蚁食耀杯觞。\n都城邂逅倾迟素，崧少归来一梦长。",
        "dynasty": "宋",
        "collection_info": null
    },
    {
        "title": "题宗室公震防御画后",
        "author": "释道潜",
        "content": "错莫江云结暝阴，归飞宿翼半浮沉。\n毫端领略无遗种，想见雍容物外心。\n蒹葭照雪含余润，古木欃天气老成。\n山谷不来居士死，何人为子一题评。",
        "dynasty": "宋",
        "collection_info": null
    },
    {
        "title": "同赵伯充防御观东坡所画枯木  其一",
        "author": "释道潜",
        "content": "经纶志业终不试，晚岁收功翰墨林。\n偶向僧坊委陈迹，每经风雨听龙吟。",
        "dynasty": "宋",
        "collection_info": null
    },
    {
        "title": "同赵伯充防御观东坡所画枯木  其二",
        "author": "释道潜",
        "content": "萧然素壁倚枯枝，行路惊嗟况所思。\n惆怅骑鲸天上去，却来人世恐无期。",
        "dynasty": "宋",
        "collection_info": null
    },
    {
        "title": "大年观察许作从驾出南熏门雪霁图因以诗督之",
        "author": "释道潜",
        "content": "南熏门外照初阳，宝马琱鞍从玉皇。\n千丈雪云开远野，万枝琼树斗新粧。\n笔端妙处君先得，老去闲情我未忘。\n乞与山林资翫好，高悬素壁烂生光。",
        "dynasty": "宋",
        "collection_info": null
    },
    {
        "title": "与廖明略学士赋余干县白云亭一首呈吴明府",
        "author": "释道潜",
        "content": "白云翔太虚，时来傍孤城。\n超然此荣观，常恐鸾鹤迎。\n能赋自畴昔，骚人遗典刑。\n嗣音竟有属，异代逢渊明。\n挥毫无停缀，临流有余清。\n光风转洲渚，爽气生轩楹。\n况復廖常州，吐辞皆正声。\n跂予浪续貂，坐想徒摇旌。",
        "dynasty": "宋",
        "collection_info": null
    },
    {
        "title": "赋王立之承奉园亭 大裘轩",
        "author": "释道潜",
        "content": "经纶志四海，龃龉不得申。\n大裘纵千丈，姑覆洛阳春。",
        "dynasty": "宋",
        "collection_info": null
    },
    {
        "title": "赋王立之承奉园亭 载酒堂",
        "author": "释道潜",
        "content": "子云草玄时，载酒客常满。\n君今慕若人，竹户谁来款。",
        "dynasty": "宋",
        "collection_info": null
    },
    {
        "title": "赋王立之承奉园亭 漱醉亭",
        "author": "释道潜",
        "content": "潭潭百尺井，汲引鸣飞澜。\n惊回午醉客，一漱齿颊寒。",
        "dynasty": "宋",
        "collection_info": null
    },
    {
        "title": "赋王立之承奉园亭 介庵",
        "author": "释道潜",
        "content": "一庵容宇宙，介意安在哉。\n珍重庵中人，空洞无纤埃。",
        "dynasty": "宋",
        "collection_info": null
    },
    {
        "title": "赋王立之承奉园亭 顿有亭",
        "author": "释道潜",
        "content": "君家十亭观，棋置宛相望。\n是中富墨妙，伟哉苏与黄。",
        "dynasty": "宋",
        "collection_info": null
    },
    {
        "title": "赋王立之承奉园亭 亦爱亭",
        "author": "释道潜",
        "content": "扶疏荫佳木，五月风来徐。\n渊明方偃卧，亦自爱吾庐。",
        "dynasty": "宋",
        "collection_info": null
    },
    {
        "title": "赋王立之承奉园亭 永日亭",
        "author": "释道潜",
        "content": "长安贵富人，岁月马上迁。\n岸巾怡永日，心事独翛然。",
        "dynasty": "宋",
        "collection_info": null
    },
    {
        "title": "赋王立之承奉园亭 求定斋",
        "author": "释道潜",
        "content": "南华鑑止水，炯然见须眉。\n夫子果能定，物岂逃妍媸。",
        "dynasty": "宋",
        "collection_info": null
    },
    {
        "title": "赋王立之承奉园亭 泠然斋",
        "author": "释道潜",
        "content": "虚室昼生白，清风袭衣屦。\n圆蒲燕坐人，泠然欲仙去。",
        "dynasty": "宋",
        "collection_info": null
    },
    {
        "title": "赋王立之承奉园亭 赋归堂",
        "author": "释道潜",
        "content": "王郎英妙年，功名固堪勉。\n浩然赋归欤，持操真可羡。",
        "dynasty": "宋",
        "collection_info": null
    },
    {
        "title": "送慈义偁师游嵩少",
        "author": "释道潜",
        "content": "道人家住锦溪头，衣裓常含爽气浮。\n偶踏尘埃经北阙，却寻云水过西州。\n冰销阴壑兰芽动，柳岸长条春意柔。\n少室峰前无异路，莫将陈迹苦追求。",
        "dynasty": "宋",
        "collection_info": null
    },
    {
        "title": "东坡先生挽词  其一",
        "author": "释道潜",
        "content": "造物周千载，真材得豫章。\n经纶等伊吕，辞学过班杨。\n德厚倾蛮貊，名高震虏羌。\n数奇终不偶，难与问苍苍。",
        "dynasty": "宋",
        "collection_info": null
    },
    {
        "title": "东坡先生挽词  其二",
        "author": "释道潜",
        "content": "博学无前古，雄文冠两京。\n笔头千字落，词力九河倾。\n雅量同安石，高才类孔明。\n平生勋业志，鬰鬰閟佳城。",
        "dynasty": "宋",
        "collection_info": null
    },
    {
        "title": "东坡先生挽词  其三",
        "author": "释道潜",
        "content": "少年持国论，不羡洛阳人。\n抗疏忘机骫，危言骇搢绅。\n丹衷那有谓，康济在斯民。\n竟谪江湖去，端居寂寞滨。",
        "dynasty": "宋",
        "collection_info": null
    },
    {
        "title": "东坡先生挽词  其四",
        "author": "释道潜",
        "content": "初復中原日，人争拜马蹄。\n梅花辞庾岭，甘溜酌曹溪。\n梁木倾何速，椿年竟不齐。\n灵輀向崧洛，行路亦悽悽。",
        "dynasty": "宋",
        "collection_info": null
    },
    {
        "title": "东坡先生挽词  其五",
        "author": "释道潜",
        "content": "一时英俊附门墉，兄弟从来号两龙。\n雄辩未饶端木赐，题评肯下郭林宗。\n精神烱烱风前鹤，操节棱棱雪后松。\n无復胜游参杖屦，追云弄月更雍容。",
        "dynasty": "宋",
        "collection_info": null
    },
    {
        "title": "东坡先生挽词  其六",
        "author": "释道潜",
        "content": "群惊投老窜炎荒，瘴雨蛮烟岂易当。\n焘气内全真自葆，铁心无动亦何妨。\n海山出处凭谁共，蜑叟追随乐未央。\n准易着书人不见，微言分付有诸郎。",
        "dynasty": "宋",
        "collection_info": null
    },
    {
        "title": "东坡先生挽词  其七",
        "author": "释道潜",
        "content": "羽扇纶巾拥帅权，高才大纛拂云烟。\n初闻父老诵嘉语，绰有风流似昔贤。\n谪籍数年居瘴海，功名无分勒燕然。\n空余雪浪斋中石，留与邦人万古传。",
        "dynasty": "宋",
        "collection_info": null
    },
    {
        "title": "东坡先生挽词  其八",
        "author": "释道潜",
        "content": "当年吴会友名缁，尽是人天大导师。\n拔俗高标元自悟，妙明真觉本何疑。\n篮舆行处依然在，莲社风流固已衰。\n它日西湖吊陈迹，断桥堤柳不胜悲。",
        "dynasty": "宋",
        "collection_info": null
    },
    {
        "title": "东坡先生挽词  其九",
        "author": "释道潜",
        "content": "德政从来主意宽，奋髯时怒岂容奸。\n傥逢大事能谈笑，未必风流劣谢安。",
        "dynasty": "宋",
        "collection_info": null
    },
    {
        "title": "东坡先生挽词  其一○",
        "author": "释道潜",
        "content": "峨冠正笏立谈丛，凛凛群惊国士风。\n却戴葛巾从杖屦，直将和气接儿童。",
        "dynasty": "宋",
        "collection_info": null
    },
    {
        "title": "东坡先生挽词  其一一",
        "author": "释道潜",
        "content": "大河当日决澶渊，横被东徐正渺漫。\n城上结庐亲指顾，敢将忠义折狂澜。",
        "dynasty": "宋",
        "collection_info": null
    },
    {
        "title": "东坡先生挽词  其一二",
        "author": "释道潜",
        "content": "文登五日召公归，海市奇观与愿违。\n已蛰鱼龙能再起，人间异事古来稀。",
        "dynasty": "宋",
        "collection_info": null
    },
    {
        "title": "东坡先生挽词  其一三",
        "author": "释道潜",
        "content": "西湖卷葑拓漪涟，十里横吞碧玉天。\n自谓前身真白傅，至今陈迹尚依然。",
        "dynasty": "宋",
        "collection_info": null
    },
    {
        "title": "东坡先生挽词  其一四",
        "author": "释道潜",
        "content": "临淮大士本无私，应物长于险处施。\n亲护舟航渡南海，知公盛德未全衰。",
        "dynasty": "宋",
        "collection_info": null
    },
    {
        "title": "东坡先生挽词  其一五",
        "author": "释道潜",
        "content": "画图虽不上凌烟，道德芬芳满世间。\n辽鹤已归东海去，列仙风骨若为攀。",
        "dynasty": "宋",
        "collection_info": null
    },
    {
        "title": "孔子韶方平与其侄处度相访于香山作此诗以赠之",
        "author": "释道潜",
        "content": "洙泗芬芳远，高材尚可求。\n二难俱韵胜，小阮更风流。\n语款时容接，诗豪未易酬。\n平生喜人物，邂逅此相投。",
        "dynasty": "宋",
        "collection_info": null
    },
    {
        "title": "孔平子书閤所藏石菖蒲",
        "author": "释道潜",
        "content": "寒溪之滨，沙石之窦。\n产此灵苗，蔚然而秀。\n有美君子，采持而归。\n文石相并，滀涵清漪。\n根盘九节，霜雪不槁。\n置之幽斋，永以为好。",
        "dynasty": "宋",
        "collection_info": null
    },
    {
        "title": "送处度赴试",
        "author": "释道潜",
        "content": "异哉曲阜几世孙，白玉受性良且温。\n诗书礼义祖家学，扰扰自余何足论。\n良辰往往专吟讽，远压曹刘攀屈宋。\n肯与齐梁作后尘，秋月春花恣嘲弄。\n我方杖策过西州，指点云山结胜游。\n已有诏书催去兴，岂宜泉石更淹留。\n征车晓送登长陌，月没参横河汉白。\n期君安稳上龙门，不怕临流遭点额。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其一",
        "author": "释道潜",
        "content": "万事年来即罢休，心萦云水尚追求。\n草堂早晚投君宿，纸帐蒲团不用收。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其二",
        "author": "释道潜",
        "content": "菊丛稍稍敷金蕊，荞麦芃芃放雪花。\n榆柳缭墙苍霭密，谁知中有隠人家。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其三",
        "author": "释道潜",
        "content": "白头幕府尚崎岖，南亩归休盍早图。\n滍上山川要佳句，安排风月待相如。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其四",
        "author": "释道潜",
        "content": "舍南舍北尽云山，此处躬耕有底难。\n社饮鸡豚好邻里，一杯相属百忧宽。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其五",
        "author": "释道潜",
        "content": "马蹄逐逐走埃尘，官府宁容自在身。\n夜宿南溪孔居士，青灯相对话悲辛。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其六",
        "author": "释道潜",
        "content": "爱君檐外萧萧竹，翠干扶疏一样齐。\n莫道此君无俯仰，惊风坠雪亦须低。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其七",
        "author": "释道潜",
        "content": "端居终日少逢迎，佳客时来一座倾。\n不见诸郎事弦管，幽窗唯有读书声。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其八",
        "author": "释道潜",
        "content": "肝胆未应分楚越，高曾元共水云乡。\n爱君善作离骚语，清警殊非俗肺肠。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其九",
        "author": "释道潜",
        "content": "仲尼道德高千古，老子微言冠百家。\n余泽风流俱擅美，那云玉树倚兼葭。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其一○",
        "author": "释道潜",
        "content": "吾党从来迹易亲，只缘同是箇中人。\n滍川鱼鸟浑相识，来往沙头肯厌频。",
        "dynasty": "宋",
        "collection_info": null
    },
    {
        "title": "行歌亭  其一",
        "author": "释道潜",
        "content": "自古山林浪得名，欲要人爵谩逃形。\n唯余滍上行歌者，独免移文勒户庭。",
        "dynasty": "宋",
        "collection_info": null
    },
    {
        "title": "行歌亭  其二",
        "author": "释道潜",
        "content": "先生本自负经纶，志在丘园世莫亲。\n不信请看门下客，尽为金马玉堂人。",
        "dynasty": "宋",
        "collection_info": null
    },
    {
        "title": "行歌亭  其三",
        "author": "释道潜",
        "content": "尝闻箕颍卧巢由，振荡高风冠九州。\n欲识当年孔宁极，依稀堪与若人俦。",
        "dynasty": "宋",
        "collection_info": null
    },
    {
        "title": "行歌亭  其四",
        "author": "释道潜",
        "content": "滍川胜气蔼葱葱，远访先生旧隠风。\n阅礼敦诗见犹子，故知余泽未终穷。",
        "dynasty": "宋",
        "collection_info": null
    },
    {
        "title": "次韵孔处度李荣期同游汝阳城西等慈寺溪堂",
        "author": "释道潜",
        "content": "汝阳介崧洛，郡邑古且幽。\n出郭纔数里，招提据清流。\n千章鬰古木，中有百尺楼。\n循梯到朱栏，眼接万象游。\n二豪俱才华，笔力胜九牛。\n佳辰同览眺，高怀肯悲秋。\n轩渠发笑语，辽乱惊鳬鸥。\n平生读书要，取用不假鈎。\n想当援毫初，应手如见投。\n挹子明月光，泠然洗吾眸。",
        "dynasty": "宋",
        "collection_info": null
    },
    {
        "title": "次韵方平见寄",
        "author": "释道潜",
        "content": "黄花弄色近重阳，山果红梨迥得霜。\n节物撩人兴不浅，交情如子味何长。\n终期雾豹栖岩穴，且作宾鸿寄野塘。\n它日西湖能过我，胡麻供饭煮芹香。",
        "dynasty": "宋",
        "collection_info": null
    },
    {
        "title": "寄题南阳刘氏松堂",
        "author": "释道潜",
        "content": "南阳自古夸雄都，山川淑气无时无。\n中间豪杰相间出，卧龙光武兴王图。\n有唐昌黎百世士，布衣奋起为师儒。\n风流异代骨虽朽，余泽尚可濡焦枯。\n刘郎先子挺奇质，志业文史称乡闾。\n词场较蓺一不售，掉头便卜溪山居。\n朋云友月终岁事，挟册教子犹区区。\n青松寸根手自植，气概今已凌凡株。\n虬髯龙甲拂天籁，飒若风雨来江湖。\n悲哉孝思论罔极，新构永与甘棠俱。\n西州骚人竞与赋，盛事相诧无贤愚。\n续貂自昔人所诮，诗成出袖增踌躇。",
        "dynasty": "宋",
        "collection_info": null
    },
    {
        "title": "同韩子苍游黄山观约高寿朋张公硕不至",
        "author": "释道潜",
        "content": "驼裘跃马去翩翩，一舍逡巡箭脱弦。\n仙事未须穷传记，胜游聊为好山川。\n穿林络石惊寒浏，缭白萦青对篆烟。\n惆怅能文二三子，操觚安得共周旋。",
        "dynasty": "宋",
        "collection_info": null
    },
    {
        "title": "子苍见和二篇再用前韵酬之",
        "author": "释道潜",
        "content": "涉世伊余实强颜，伤弓困翼尚惊弦。\n论文已失李太白，采药行寻葛稚川。\n请置黄公新石研，归磨潘子古松烟。\n幽窗写就经纶志，它日风云去斡旋。",
        "dynasty": "宋",
        "collection_info": null
    },
    {
        "title": "次韵王潜翁题王孝孙所藏摩诘听松图",
        "author": "释道潜",
        "content": "辋川奇处固难评，眼裏瞳人要自明。\n落落信为霜后操，萧萧那虑世间声。\n忘言我已输三士，妙曲渠宁羡九成。\n此去黄尘沙漠底，时时开匣睹余清。",
        "dynasty": "宋",
        "collection_info": null
    },
    {
        "title": "游叶城韩氏东园",
        "author": "释道潜",
        "content": "曾台累榭蔚相望，古木连云出缭墙。\n可但陶朱能计略，须知猗顿亦材良。\n松风菊露滋清夜，楚舞吴歌奉宴觞。\n好在诸郎俱挟册，起家儒术未应忘。",
        "dynasty": "宋",
        "collection_info": null
    },
    {
        "title": "过张公硕廷直息轩",
        "author": "释道潜",
        "content": "涪翁六蓺学，力可当万人。\n施州亦英特，文武备一身。\n风味真颉颃，宛然喜相亲。\n诗坛尝屡战，妙誉倾缙绅。\n涪翁往播迁，风义颇凋沦。\n施州奋不顾，伏腊赒且勤。\n霜雪槁群木，凛然见松筠。\n施州归夜台，遗编照青春。\n嗟我独不识，览卷徒悲辛。\n有子绍门户，飘飘气方振。\n能文得父风，作语殊不陈。\n流源日疏凿，岂易量涯津。\n结庐依通衢，隔墙闹蹄轮。\n颓然小轩上，息偃全天真。\n男儿功名志，蠖屈终一申。\n谁能效急急，俛仰车马尘。\n涪翁为子名，高意庶可循。",
        "dynasty": "宋",
        "collection_info": null
    },
    {
        "title": "静舍与蔡秀如承事会话",
        "author": "释道潜",
        "content": "浮云无根蒂，合散不可拘。\n忽然随高风，千里各须臾。\n吾生共天壤，出处良亦如。\n忆昔淮水滨，与君倾盖初。\n翘翘两弟昆，文彩照冰壶。\n门阑本世胄，折节胜寒儒。\n扁舟倚高岸，为我饭伊蒲。\n清谈落犀麈，鄙吝惊扫除。\n一别今四载，相忘寄江湖。\n朅来过汝颍，吊旧投生刍。\n夤缘访山水，岁晚倦回车。\n萧萧古寺底，彷佛日已晡。\n闻君户外音，倒屣迎前趋。\n胡为乎来哉，吏牒颇驰驱。\n高材困所役，何似林间樗。\n清寒凛败屋，猛燄焚枯株。\n胡床坐相对，气貌温以舒。\n明朝各异县，那得同蘧庐。\n无烦叹离索，且尽一笑娱。",
        "dynasty": "宋",
        "collection_info": null
    },
    {
        "title": "赠耿纯叔秘校二令侄",
        "author": "释道潜",
        "content": "高门知积庆，堂上有诸郎。\n礼乐非童子，诗书见义方。\n经营羞弱羽，腾踏羡飞黄。\n富贵由勤苦，五车安可忘。",
        "dynasty": "宋",
        "collection_info": null
    },
    {
        "title": "读子苍诗卷  其一",
        "author": "释道潜",
        "content": "蜀国奇男子，能文到古人。\n淳源稽大雅，妙曲和阳春。\n节物惊摇落，僧坊断四邻。\n看君新着述，时与短檠亲。",
        "dynasty": "宋",
        "collection_info": null
    },
    {
        "title": "读子苍诗卷  其二",
        "author": "释道潜",
        "content": "大册雄文未许窥，百篇先读海陵诗。\n疲驽伏枥空骧首，飞兔流星作么追。",
        "dynasty": "宋",
        "collection_info": null
    },
    {
        "title": "赠贤上人",
        "author": "释道潜",
        "content": "恒山道人弃妻孥，坏衣祝髮从浮图。\n爱缠欲网岂易脱，慧剑划断真须臾。\n飘然云水出乡国，力学生死来东都。\n心猨意马就羁束，肯逐万境争驰驱。\n回看旧事真一梦，清渭浊泾良自殊。\n楚山岁晚俄邂逅，雪屋对语依圆蒲。\n劝子南游下吴越，小航短棹寻西湖。\n我家住处湖岸北，如椽翠竹森千株。\n竹间扣扉试访我，定有猨鹤声相呼。",
        "dynasty": "宋",
        "collection_info": null
    },
    {
        "title": "次韵高寿朋殿直喜雪  其一",
        "author": "释道潜",
        "content": "俄顷风云变物华，撒盐飞絮斗轻花。\n只应陋巷无贫者，玉户瑶阶共一家。",
        "dynasty": "宋",
        "collection_info": null
    },
    {
        "title": "次韵高寿朋殿直喜雪  其二",
        "author": "释道潜",
        "content": "挟风穿箔打窗纱，窗裏人看窗外花。\n喷玉流珠君岂羡，从来自是五侯家。",
        "dynasty": "宋",
        "collection_info": null
    },
    {
        "title": "书申正己秀才所藏雀竹图后  其一",
        "author": "释道潜",
        "content": "荒园古堑雪溟蒙，细竹枯条共一丛。\n寒雀喧饥正无頼，输他孔翠食樊笼。",
        "dynasty": "宋",
        "collection_info": null
    },
    {
        "title": "书申正己秀才所藏雀竹图后  其二",
        "author": "释道潜",
        "content": "樊笼得食暂时优，身世经年类楚囚。\n何似东阡与南陌，暖风晴日恣遨游。",
        "dynasty": "宋",
        "collection_info": null
    },
    {
        "title": "过韩氏庄登小阁  其一",
        "author": "释道潜",
        "content": "缭墙千堵气雄深，小构亭亭出数寻。\n刈穫一空云水白，阑干注目见遥岑。",
        "dynasty": "宋",
        "collection_info": null
    },
    {
        "title": "过韩氏庄登小阁  其二",
        "author": "释道潜",
        "content": "玉秀兰芬好弟昆，时来挟册视田园。\n囷场古木千章合，彷佛秦人避世村。",
        "dynasty": "宋",
        "collection_info": null
    },
    {
        "title": "郑元规秀才内乐庵",
        "author": "释道潜",
        "content": "内乐名庵谁所择，涧上文人题榜额。\n想见风流庵内人，定匪纷华域中客。\n纡朱怀金何足夸，箪食瓢饮真生涯。\n了无忧患到心境，得失鸡虫良可嗟。",
        "dynasty": "宋",
        "collection_info": null
    },
    {
        "title": "李荣期秀才杞菊轩",
        "author": "释道潜",
        "content": "草木助盘餐，纷纷固多品。\n精英唯竹萌，香软独楮菌。\n杞菊于其间，甘清有余韵。\n达人忘口体，道德自滋润。\n天随与东坡，风味实相近。\n穷通均一致，了不见喜愠。\n春苗共采撷，秋英配兰纫。\n后先属文词，金声而玉振。\n李子妙穷经，屡遭有司摈。\n奔军未云怯，再举当决阵。\n开轩植杞菊，澹泊守定分。\n回头语世俗，未用诮饥困。\n二豪勉跻攀，孔圣故许进。\n长卿亦何人，区区能慕蔺。",
        "dynasty": "宋",
        "collection_info": null
    },
    {
        "title": "寄潘仲升秀才",
        "author": "释道潜",
        "content": "汉唐夸汝南，豪杰不胜数。\n山川有灵蓄，鬰鬰久不吐。\n迩来见潘子，秀色实眉宇。\n是家贤伯仲，学术本邹鲁。\n他时俱特立，肯与哙等伍。\n浪为叶城游，邂逅得晤语。\n异乡逢岁晏，越鸟思南举。\n江湖结后期，细与论今古。",
        "dynasty": "宋",
        "collection_info": null
    },
    {
        "title": "次韵方平送李南仲赴试春闱",
        "author": "释道潜",
        "content": "四溟鳬雁集天池，十目先看俊翮飞。\n养气有余吞大敌，穷经无缪识玄微。\n尘埃旧服辞阿緆，雨露新袍授楚衣。\n拜命还家春尚好，桃花流水涨渔矶。",
        "dynasty": "宋",
        "collection_info": null
    },
    {
        "title": "刘福老长官佚老堂",
        "author": "释道潜",
        "content": "渊明未挂冠，志已蹈方外。\n何时辞五斗，散髮从傲睨。\n闲中气味好，至乐无与对。\n黄香识君心，机事劝早计。\n古来轩冕事，端受外物制。\n有如缠蔓瓜，讵肯脱根蒂。\n一朝秋风至，零落惊溃溃。\n佚老得天和，晚景期百岁。\n超然闾里间，高风邈难继。",
        "dynasty": "宋",
        "collection_info": null
    },
    {
        "title": "赠权上人兼简其兄高致虚秀才",
        "author": "释道潜",
        "content": "豫章山川足灵气，天与四时滋万彙。\n翘然双干秀一门，儒释殊科道无异。\n一操经术游广文，一事瓶盂寻祖意。\n功名生死两俱彻，论报君亲各无愧。\n上人余力擅风骚，三昧何妨间游戏。\n穷愁肯学郊与岛，高瞻已能追晋魏。\n文章妙处均制馔，不放咸酸伤至味。\n少陵彭泽造其真，运斤成风有余地。\n眉阳老人文所宗，此语得之吾敢秘。\n斯君向上踏玄关，奔逸绝尘那可跂。",
        "dynasty": "宋",
        "collection_info": null
    },
    {
        "title": "孙传师密学挽辞  其一",
        "author": "释道潜",
        "content": "淮海衣冠盛，门阑占一时。\n朝廷矜棣萼，人物得熊罴。\n暂倚轩裳贵，还随舟壑移。\n新阡埋玉树，黄雾惨余悲。",
        "dynasty": "宋",
        "collection_info": null
    },
    {
        "title": "孙传师密学挽辞  其二",
        "author": "释道潜",
        "content": "王畿初作邑，终日坐鸣弦。\n雅量能知变，平戎在未然。\n裕陵俄识拔，鹏路遽腾骞。\n二十年间事，凄凉付逝川。",
        "dynasty": "宋",
        "collection_info": null
    },
    {
        "title": "孙传师密学挽辞  其三",
        "author": "释道潜",
        "content": "逸气凌崧华，高标蔼搢绅。\n经纶真汉将，谈笑却胡尘。\n白首遭微谴，青云阻要津。\n功名关造物，一语未能陈。",
        "dynasty": "宋",
        "collection_info": null
    },
    {
        "title": "孙传师密学挽辞  其四",
        "author": "释道潜",
        "content": "伯仲持哀日，余方倾盖初。\n炷香翻贝叶，酌茗饭园蔬。\n一作邗沟别，空传桂岭书。\n升堂揖遗像，回首意何如。",
        "dynasty": "宋",
        "collection_info": null
    },
    {
        "title": "孙志甫主簿挽词  其一",
        "author": "释道潜",
        "content": "彼美荆岑玉，斯人实可俦。\n眉间见和气，皮裏识阳秋。\n夫子常称德，蓬山素并游。\n一官虽不寿，抚己亦何羞。",
        "dynasty": "宋",
        "collection_info": null
    },
    {
        "title": "孙志甫主簿挽词  其二",
        "author": "释道潜",
        "content": "笃学谁如子，穷经志亦勤。\n干将曾未试，宝气已沈沦。\n天远终难问，眉酸谩自颦。\n伫瞻兰玉秀，褒及墓中身。",
        "dynasty": "宋",
        "collection_info": null
    },
    {
        "title": "次韵张敏叔工部题郭殿直远趣轩",
        "author": "释道潜",
        "content": "高栋曾轩何用为，此轩虽小景无遗。\n惜当麦壠堆青日，不见波涛卷雪时。\n眼底衣冠多邂逅，胸中贵贱少参差。\n问君卜筑隋堤上，几见春光上柳丝。",
        "dynasty": "宋",
        "collection_info": null
    },
    {
        "title": "蒙泉堂",
        "author": "释道潜",
        "content": "百尺苍崖底，蒙泉自我名。\n滀涵滋造化，汲引绝亏盈。\n碧甃深仍固，朱栏小易成。\n慇懃中夜月，长与照澄明。",
        "dynasty": "宋",
        "collection_info": null
    },
    {
        "title": "八月十七夜梦中作",
        "author": "释道潜",
        "content": "夜半秋江不见人，翠荷擎出露华新。\n江神水仙来共饮，一掬遗我生精神。",
        "dynasty": "宋",
        "collection_info": null
    },
    {
        "title": "哭休上人",
        "author": "释道潜",
        "content": "从来疑造物，无处识其真。\n好月难终夕，名花不尽春。\n青灯空照室，白㲲谩遗巾。\n泣血怜慈母，悲酸动四邻。",
        "dynasty": "宋",
        "collection_info": null
    },
    {
        "title": "邃隠堂",
        "author": "释道潜",
        "content": "雅构何幽眇，真宜邃隠名。\n朝云半峰秀，夜月一帘明。\n终岁尘痕少，无时爽气清。\n炷香翻贝叶，安稳老余生。",
        "dynasty": "宋",
        "collection_info": null
    },
    {
        "title": "宁川西寺水阁呈周格非承议",
        "author": "释道潜",
        "content": "岧峣画栋与云平，一派寒流玉镜清。\n三岛胜形方足拟，千钧笔力始能名。\n鸥翻翠霭光中去，山倚朱栏静处横。\n令尹政闲勤把酒，风流未减谢宣城。",
        "dynasty": "宋",
        "collection_info": null
    },
    {
        "title": "僧首然师院北轩观牡丹",
        "author": "释道潜",
        "content": "鸟声鸣春春渐融，千花万草争春工。\n纷纷桃李自缭乱，牡丹得体能从容。\n琱栏玉砌昇晓日，轻烟薄雾初冥蒙。\n深红浅紫忽烂熳，如以蜀锦罗庭中。\n姚黄贵极未易睹，绿叶遮护藏深丛。\n露华膏沐披正色，肯事夭冶分纤秾。\n从来品目压天下，百卉羞涩莫敢同。\n清浄老禅根道妙，即此幻色谈真空。\n上人封植匪玩好，庶敬先烈存遗风。\n遨芳公子应未耳，且乐樽俎怡歌钟。",
        "dynasty": "宋",
        "collection_info": null
    },
    {
        "title": "用法颖韵寄信上人",
        "author": "释道潜",
        "content": "怀素高闲世罕追，君今端与若人期。\n龙蛇落纸惊飞电，心手相忘岂所思。\n骥子神驹天与俊，朝燕暮越足难羁。\n超然遽作双溪别，肯学纷纷儿女悲。",
        "dynasty": "宋",
        "collection_info": null
    },
    {
        "title": "昌化双溪堂呈府签判赵德茂宣德",
        "author": "释道潜",
        "content": "吴会溪山总可怜，此堂雄览独能全。\n银河两派来天上，黛色千峰落槛前。\n樵斧声沉苍霭裏，钓竿人立白鸥边。\n多才李贺知无敌，妙句行看陋众妍。",
        "dynasty": "宋",
        "collection_info": null
    },
    {
        "title": "用法颖韵寄诜上人",
        "author": "释道潜",
        "content": "吾生出处异周颙，猨鹤休惊蕙帐空。\n木笋荐盘非世味，胡麻供饭古人风。\n时翻贝叶千行偈，战胜诗魔五字功。\n杖屦傥来偿素约，与君同尽此生中。",
        "dynasty": "宋",
        "collection_info": null
    },
    {
        "title": "山中书事",
        "author": "释道潜",
        "content": "身世从来薄所营，晚归丘壑更忘情。\n随眠烦恼何曾有，无树菩提本不生。\n布袜青鞋供我老，月溪沙路恣经行。\n细炊云子斋厨饭，要配香芹碧涧羹。",
        "dynasty": "宋",
        "collection_info": null
    },
    {
        "title": "次韵孔天瑞秀才见寄",
        "author": "释道潜",
        "content": "双溪秋色最关情，想见登临爽气生。\n木落草枯山自瘦，潦收沙白水偏明。\n眼中旧事烟云散，箧裏新诗早晚成。\n来岁如今好时节，看君高步蹑鹏程。",
        "dynasty": "宋",
        "collection_info": null
    },
    {
        "title": "听天竺慧照师琴",
        "author": "释道潜",
        "content": "太古淳音久已亏，多君妙指善医治。\n高山流水意虽在，白雪阳春和者谁。\n不放惊飈侵涧户，只容明月侍帘帷。\n满堂宾客俱倾耳，共失芙蓉漏转时。",
        "dynasty": "宋",
        "collection_info": null
    },
    {
        "title": "寄伯言明发",
        "author": "释道潜",
        "content": "御城东畔听鸣珂，公子当年为我过。\n论议凛然无两可，文章妙绝具三多。\n情亲意合方倾倒，云散风流欲奈何。\n傥附南鸿寄消息，吾今踪迹閟岩阿。",
        "dynasty": "宋",
        "collection_info": null
    },
    {
        "title": "过玉师室观霅川范生梅花",
        "author": "释道潜",
        "content": "桃李韵粗俗，江梅清独妍。\n幽姿有时睹，如揖姑射仙。\n从来丹青手，默数三四贤。\n徐熙擅江左，赵子名西川。\n中间復谁何，绝特推老边。\n风流迨兹泯，范子俄超然。\n乃知苕霅胜，秀气常回旋。\n斯人非画师，势利不可镌。\n兴来即挥毫，游戏三昧前。\n一枝岂易得，答子能拳拳。\n横斜有余态，肌粉含霏烟。\n我来玩几席，叹赏徒留连。\n恨无处士诗，二妙相并传。",
        "dynasty": "宋",
        "collection_info": null
    },
    {
        "title": "处顺斋",
        "author": "释道潜",
        "content": "生前不用惊毁誉，身后何须千载名。\n处顺安时真旷达，本无哀乐动幽情。",
        "dynasty": "宋",
        "collection_info": null
    },
    {
        "title": "赠圣可证师",
        "author": "释道潜",
        "content": "吾道日凋丧，末流殊可嗟。\n师门互开闢，学者如泥沙。\n欲求超然姿，驽厩搜渥洼。\n子初为儿童，岐嶷众所夸。\n长能游学海，宛转穷津涯。\n谁知蓬蒿底，忽睹挺生麻。\n向来挈瓶盂，同我栖烟霞。\n朝昏事禅悦，神观静不譁。\n子今未三十，涵养滋根芽。\n行看觉苑中，绰现优昙花。",
        "dynasty": "宋",
        "collection_info": null
    },
    {
        "title": "次韵通守杨叔丰大夫游狼山  其一",
        "author": "释道潜",
        "content": "朱轮千骑拥郊垧，政暇寻山固有名。\n眼接青苍心已喜，身经旷野路尤平。\n潮吞浦溆浑如海，蜃吐烟云谩作城。\n欲访真仙迷紫府，空端依约步虚声。",
        "dynasty": "宋",
        "collection_info": null
    },
    {
        "title": "次韵通守杨叔丰大夫游狼山  其二",
        "author": "释道潜",
        "content": "吴楚封疆一望间，时平无事可相关。\n乐天标致元非俗，灵运襟怀本爱山。\n蜡屐斜穿横岭上，角巾相对野僧闲。\n扁舟却恨南来晚，胜事风流不预攀。",
        "dynasty": "宋",
        "collection_info": null
    },
    {
        "title": "过都监赵思正崇班容膝庵",
        "author": "释道潜",
        "content": "公子居闲厌华屋，一官江海辞羁束。\n端能有志学渊明，数板垣墙营小筑。\n榜名容膝雅所宜，寄傲南窗聊自足。\n祖宗承平逾百年，胄绪蕃衍如云烟。\n敦诗阅礼不胜数，人物似君尤卓然。\n论文讲蓺未易料，虚己下士常折旋。\n忆昔初逢大梁下，风味向人如倒蔗。\n苦遭猨鹤促还山，回首相望惊百舍。\n谁言江路渺云涛，一舸春风重命驾。",
        "dynasty": "宋",
        "collection_info": null
    },
    {
        "title": "酬王衮臣朝奉见赠",
        "author": "释道潜",
        "content": "吾闻终南山，鬰茀参斗牛。\n其下多贤豪，学术贯九流。\n公生实异禀，气夺河汉秋。\n妙龄升广文，岐嶷压上游。\n登科三十年，仕宦真悠悠。\n功名信有命，富贵岂力求。\n迩来居海上，未解钟仪囚。\n高怀素闻道，对客忘咿嚘。\n相懽固倾倒，不可即掉头。\n今我来自东，邂逅欣绸缪。\n新诗激谬懦，词力劲且遒。\n怳如开武库，左右森戈矛。\n便当偃旗鼓，罢战为良谋。\n与公从逍遥，放浪追子休。",
        "dynasty": "宋",
        "collection_info": null
    },
    {
        "title": "观宗室伯山司户诗卷",
        "author": "释道潜",
        "content": "参军暂辍簿书忙，为我聊开古锦囊。\n玉骨已能含秀气，珠玑那解不辉光。\n王孙挟策真难事，妙质如君岂易量。\n它日雠书天禄阁，声名端可继刘郎。",
        "dynasty": "宋",
        "collection_info": null
    },
    {
        "title": "次韵思正雨中偶兴",
        "author": "释道潜",
        "content": "招提岑寂古城隈，海雨江风日日来。\n但觉园林芳意尽，不知红紫为谁开。\n花飞南陌浑空柳，绿染中庭半是苔。\n有客衝泥能过我，笋舆驼褐夜深回。",
        "dynasty": "宋",
        "collection_info": null
    },
    {
        "title": "酬赵存道都曹见赠",
        "author": "释道潜",
        "content": "骚人久无闻，风雅日浸衰。\n汀洲空兰芷，憔悴无芳姿。\n参军妙述作，鲍谢相并驰。\n明珠不自耀，光彩閟陆离。\n聊因五斗粟，暂寄东海湄。\n官身虽簿领，游刃能一麾。\n寥寥古寺空，转砌春日迟。\n闭关时却扫，寂寂下书帷。\n唐虞悉观览，百氏了不遗。\n论文慎许可，纪律严自持。\n昨朝发新咏，落语皆瑰奇。\n世无杨德祖，讵识黄绢词。",
        "dynasty": "宋",
        "collection_info": null
    },
    {
        "title": "次韵思正游南寺赏牡丹",
        "author": "释道潜",
        "content": "丛芳依小院，妙色发纤秾。\n绰约宜朝露，温柔怯午风。\n兴随懽宴尽，事逐断云空。\n应待酴醾放，招携更与同。",
        "dynasty": "宋",
        "collection_info": null
    },
    {
        "title": "赠思正令子",
        "author": "释道潜",
        "content": "堪爱君家小凤雏，炯然眉目照冰壶。\n他年足逸诗书圃，翰墨场中千里驹。",
        "dynasty": "宋",
        "collection_info": null
    },
    {
        "title": "思正挈家游张氏园有诗俾余次韵",
        "author": "释道潜",
        "content": "邦人莫讶气如虹，生长皇家富贵丛。\n陶写年华樽俎外，吟哦风物笑谈中。\n伶伦奏曲千般巧，锦綵缠头一样红。\n琴瑟献酬还可乐，牵衣儿女復相同。",
        "dynasty": "宋",
        "collection_info": null
    },
    {
        "title": "维杨秋日西郊  其一",
        "author": "释道潜",
        "content": "雨洗高梧爽气浮，鸣蝉相唤作新秋。\n翻空白鸟一行去，目送冈峦欲尽头。",
        "dynasty": "宋",
        "collection_info": null
    },
    {
        "title": "维杨秋日西郊  其二",
        "author": "释道潜",
        "content": "瓜花零落豆花繁，秋入隋家旧苑看。\n水调遗音今寂寞，空余坏道泻哀湍。",
        "dynasty": "宋",
        "collection_info": null
    },
    {
        "title": "维杨秋日西郊  其三",
        "author": "释道潜",
        "content": "潦水初收古涧清，小桥斜倚数鱼行。\n神林社日传箫鼓，秋稼如云岁有成。",
        "dynasty": "宋",
        "collection_info": null
    },
    {
        "title": "维杨秋日西郊  其四",
        "author": "释道潜",
        "content": "枯榆偃蹇若苍龙，影占荒郊半亩宫。\n下有牧羊双稚子，卧吹芦管对西风。",
        "dynasty": "宋",
        "collection_info": null
    },
    {
        "title": "题东坡墨竹赠官妓",
        "author": "释道潜",
        "content": "小凤团笺已自奇，谪仙重扫岁寒枝。\n梢头余墨犹含润，恰似梳风洗雨时。",
        "dynasty": "宋",
        "collection_info": null
    },
    {
        "title": "秋",
        "author": "释道潜",
        "content": "墙角风欺竹影斜，数声啼尽欲栖鸦。\n重门已闭断还往，独捲疏帘看月华。",
        "dynasty": "宋",
        "collection_info": null
    },
    {
        "title": "醉眠亭",
        "author": "释道潜",
        "content": "尝闻李谪仙，饮酒兴无尽。\n醉来卧空山，天地即衾枕。\n当时放迹奇，流俗不可近。\n君今外形骸，与世不拘窘。\n寸心合虚旷，万事一以泯。\n开亭向幽圃，朝夕事醉寝。\n茅檐落日欲醒时，起对婵娟拂瑶轸。",
        "dynasty": "宋",
        "collection_info": null
    },
    {
        "title": "归溪上",
        "author": "释道潜",
        "content": "市朝尘土污人衣，远忆云山便赋归。\n溪水绕门秋欲晚，苕花漠漠鹭鸶飞。",
        "dynasty": "宋",
        "collection_info": null
    },
    {
        "title": "梅花",
        "author": "释道潜",
        "content": "咸平处士风流远，招得梅花枝上魂。\n疏影暗香如昨日，不知人世几黄昏。",
        "dynasty": "宋",
        "collection_info": null
    },
    {
        "title": "句  其一",
        "author": "释道潜",
        "content": "风约乱云归陇首，角催明月出波心。",
        "dynasty": "宋",
        "collection_info": null
    },
    {
        "title": "句  其二",
        "author": "释道潜",
        "content": "浩瀚霜风刮天地，温泉火井无生意。",
        "dynasty": "宋",
        "collection_info": null
    },
    {
        "title": "句  其三",
        "author": "释道潜",
        "content": "但看黄鹤山顶云，化作白龙潭上雨。",
        "dynasty": "宋",
        "collection_info": null
    },
    {
        "title": "句  其四",
        "author": "释道潜",
        "content": "堕杳霭更上，迎晖亭徙倚。",
        "dynasty": "宋",
        "collection_info": null
    },
    {
        "title": "马上咏落叶",
        "author": "孔平仲",
        "content": "蔌蔌林中叶，落势殊未休。\n念汝春夏间，芃芃一何稠。\n朝烟坐苍翠，暮雨借膏油。\n及今乃委地，只以藉马牛。\n焚之扬其灰，或用粪田畴。\n当记排空出，结阴弥道周。\n物生固有数，时去安可留。\n况汝易摆触，性质本纤柔。\n惟有松竹秀，独当天地秋。",
        "dynasty": "宋",
        "collection_info": null
    },
    {
        "title": "使纸甚费",
        "author": "孔平仲",
        "content": "家贫何所费，使纸如使水。\n亲交或见遗，自买不知几。\n置之几案间，数轴俄空矣。\n作字本不工，学书非不喜。\n不知何故尽，疑若有神鬼。\n若云随置邮，性復懒笺启。\n间或强为之，皆出不得已。\n横斜若幡脚，龃龉如雁齿。\n数易仅能成，纷纷多废委。\n叙致失轻重，畏慎防触抵。\n往往已缄封，时时又删洗。\n遂令巾衍竭，大半或缘此。\n昔无楮先生，云自蔡伦始。\n假令行竹简，秃野未供使。\n人生有知慧，不若愚且鄙。\n古来取卿相，未必皆经史。\n谁教识点画，空耗五斗米。\n咄嗟为此诗，又是一张纸。",
        "dynasty": "宋",
        "collection_info": null
    },
    {
        "title": "谢王通叟回文诗",
        "author": "孔平仲",
        "content": "北风吹波客桅折，浔阳维舟不敢发。\n观君和我回文诗，满眼春光破冰雪。\n山间玉少白石多，造化积英费融结。\n如君藻思岂易得，姓名卢骆推前列。\n他人平步取卿相，乃独区区困羁绁。\n江湖漂泊随断梗，岁月峥嵘逼华髮。\n颓然放肆孰可测，一马固能齐万物。\n胡琴虽已隔黄壤，宝灯吐燄高于月。\n人生乐事君得多，谁羡腰金拥幢节。",
        "dynasty": "宋",
        "collection_info": null
    },
    {
        "title": "送王通叟",
        "author": "孔平仲",
        "content": "浔阳江头夜吹箫，旁若无人声正调。\n问之谁何天鬻子，谪官东南数千里。\n当时司马泣琵琶，君独怡然奏宫征。\n但能如此游世间，于诸荣辱何忧喜。",
        "dynasty": "宋",
        "collection_info": null
    },
    {
        "title": "送朱君贶德安宰罢任还",
        "author": "孔平仲",
        "content": "浔阳五邑谁善政，历陵令尹朱为姓。\n孜孜常以民存心，四境安娱吏无横。\n吾爱其人颇真率，笑语诙谐喜讥评。\n山有猛虎藜藿长，人得朋友衣冠正。\n当时文学推第一，阔步青云乃蹊径。\n大贤百里固非地，赤子三年且无病。\n如君才智可自达，今归朝廷惟所应。\n君臣昔以譬埙箎，吉甫文武陛下圣。\n当陈半策绾万金，翩翩六翮凌风劲。\n江边钟官老铸钱，坐髀已消穷且暝。\n倘君富贵不通书，当验行藏素非佞。",
        "dynasty": "宋",
        "collection_info": null
    },
    {
        "title": "用常甫元韵寄彭泽曾移忠",
        "author": "孔平仲",
        "content": "清秋古邑气象开，健令曳组从南来。\n渊明已往狄公死，继有贤者荒山隈。\n九江安流息骇浪，百里和气迎新雷。\n积年逋事一朝决，落笔翩翩何快哉。\n幽潜曲折皆照见，正以宝鑑悬高台。\n古称岂弟民父母，君视百姓犹婴孩。\n近来俗吏狃文法，往往习尚以利回。\n惟君用心知自性，造次所发皆矜哀。\n政成讼简当暇日，间或吟诗持酒杯。\n言辞泠泠韵不俗，识子眉宇无纤埃。\n长篇示我已踰月，诗债甚久烦君催。\n我如荒田废耕垦，嘉谷不植岁且灾。\n为君游顽揠枯槁，满把所收惟草莱。\n金山万丈绝梯级，手聚沙砾空成堆。\n龙鳞难攀徒自苦，狗尾强续良可咍。\n想君风采方引领，忽见泝浪停高桅。\n迎门倒履喜如沃，相与一笑倾新醅。\n曹亭孤峙眺回远，杖策共寻幽磴苔。\n诸峰积雪倚天白，此处酬唱须清才。\n老鸡爪嘴未易犯，敛翅避子甘低徊。",
        "dynasty": "宋",
        "collection_info": null
    },
    {
        "title": "送周元翁赴省试",
        "author": "孔平仲",
        "content": "静如秋潭月，秀比玉山岑。\n濂溪素积善，遗泽乃在今。\n一鸣先众人，再鸣慰我心。\n茁芽旧固好，浚养日愈深。\n岁暮冰雪气，关山车马音。\n去者辙相结，岂止旅思侵。\n期君贾余勇，枭俊将成禽。\n策功居第一，受赏绾千金。\n高堂迟捷布，华髮正盈簪。",
        "dynasty": "宋",
        "collection_info": null
    },
    {
        "title": "因读黄鲁直所与周法曹诗诗与字俱好以此寄之",
        "author": "孔平仲",
        "content": "鲁直之文如电坼霜开，鲁直之书如雨行冰散。\n骎骎步骤日加远，与子三年不相见。\n庭柯未长一尺围，起视孤标插星汉。\n昨朝诵子所作诗，使我自失长嗟嘆。\n我衰力薄空辛勤，直欲为子焚笔研。\n此才不使重台阁，四十青衫尚为县。\n南山积雪玉倚空，高亭压城天北风。\n安得与子跨飞鸿，与我共哦清景中。\n锵金纡紫世不空，豪杰卓荦岂易逢。\n愿言与子长相从，四方上下为云龙。",
        "dynasty": "宋",
        "collection_info": null
    },
    {
        "title": "寄子由",
        "author": "孔平仲",
        "content": "晨兴悲风鸣，霜霰集我屋。\n忽惊岁云晚，日月疾转毂。\n穴虫知天时，闭户各潜伏。\n而我亦劳止，扰扰尚驰逐。\n宵征戴星明，暮饭多见烛。\n灰尘雕鬚眉，铜臭蚀肌肉。\n念当投劾去，牵繫五斗粟。\n岂无数亩田，亦有千箇竹。\n平生羡为农，水旱忧不足。\n空效鸟雀饥，唧啾如聚哭。\n内顾復迟回，行藏类羝触。\n长卿着犊鼻，扬子投天禄。\n岷峨能生贤，独不主为福。\n如君乃栖栖，似我宜碌碌。\n连山积雪壮，霁色明群玉。\n对此想清标，凛然疑在目。\n安得两翅长，高举逐黄鹄。\n飞去堕君前，绸缪论心曲。",
        "dynasty": "宋",
        "collection_info": null
    },
    {
        "title": "元丰四年十二月大雪郡侯送酒",
        "author": "孔平仲",
        "content": "平明大雪风怒嘷，屋上卷来亭下高。\n更深更密皆能到，所在纷纷如雨毛。\n堆床压案扫復聚，取笔欲书冰折毫。\n鬚眉沾白催我老，自颈以下类拥袍。\n此时只好闭门坐，右手把酒左持螯。\n奈何巑岏据听事，千兵踏藉泥如糟。\n强登曹亭要望远，纸伞掣手不可操。\n黑阴遮眼铺水墨，寒气刮耳投兵刀。\n饥肠及午尚未饭，更搜诗句无乃劳。\n幸有使君怜寂寞，亟使兵厨分冻醪。\n余虽不饮为一釂，两颊生春红胜桃。\n醉眼瞢腾视天地，蜾蠃螟蛉轻二豪。\n勿令小暖气便壮，自笑世间皆我曹。",
        "dynasty": "宋",
        "collection_info": null
    },
    {
        "title": "寄常甫",
        "author": "孔平仲",
        "content": "北风三日雪，南湖一尺冰。\n晚云遮望眼，不见玉山城。",
        "dynasty": "宋",
        "collection_info": null
    },
    {
        "title": "宵兴",
        "author": "孔平仲",
        "content": "我眠何由安，击鼓中夜起。\n出门若秉烛，月色照千里。\n屋瓦微有光，纷纷雪正委。\n清寒薄驼裘，六合气如水。\n既归整灯火，危坐阅书史。\n羸僮拭眼睫，侍我色不喜。\n问之强应对，固以噤口齿。\n金壶涩冰澌，城上更屡死。\n戍兵饱且昏，汗漫睡方美。\n援桴虽贱事，其实关众耳。\n奈何司晨夕，倒错一至此。\n惟有赤帻鸡，嘐嘐鸣不已。",
        "dynasty": "宋",
        "collection_info": null
    },
    {
        "title": "十二月二十五日大雪",
        "author": "孔平仲",
        "content": "前时大雪风扰之，有无厚薄皆不齐。\n今朝大雪无风色，下隰高原总盈尺。\n由来此物本阴气，偏近黄昏落尤剧。\n斜萦碎委百千态，不是天上谁做得。\n铮铮鸣霰已三日，厌坐北窗闻滴沥。\n自非猛下意不醒，半夜一天星斗白。\n漫漫玉琢人世界，蹂践成泥真可惜。\n呼童梯屋器贮之，犹得煎茶待嘉客。",
        "dynasty": "宋",
        "collection_info": null
    },
    {
        "title": "城东作",
        "author": "孔平仲",
        "content": "九江虽侨寓，城东乃松楸。\n泉府固劳冗，十日得一休。\n朝出暮可还，驾言循故丘。\n雨洗川原浄，鸟啼岩谷幽。\n白杨吟悲风，涧水咽长流。\n江西走浊浪，中有蛟鼍游。\n可望不可涉，裴徊倚山陬。\n眈眈林间鸲，岁老爪如鈎。\n飞下啄余祭，肉食惟自谋。",
        "dynasty": "宋",
        "collection_info": null
    },
    {
        "title": "咏道上松",
        "author": "孔平仲",
        "content": "长松高落落，积雪白皑皑。\n鳞鬣冻且僵，鬰结久不开。\n观其缠压意，直使同枯荄。\n雁带寒光去，鸟传春信来。\n微阳入直干，生意忽已回。\n豁若醉初醒，整顿出尘埃。\n秀色媚山腹，孤标摩斗魁。\n时至自当復，安得长摧颓。\n若非根本壮，何能异草莱。",
        "dynasty": "宋",
        "collection_info": null
    },
    {
        "title": "狂犬",
        "author": "孔平仲",
        "content": "吾家有狂犬，其走如脱兔。\n撑突盘盂翻，搜爬堂庑污。\n逢人吠不止，鷄噪猫且怒。\n固难在家庭，只可守村墅。\n不见已半年，意谓少惩惧。\n昨日至城东，摇尾喜若赴。\n衔衣復抱膝，屡叱不肯去。\n一跃数尺高，其强乃如故。\n岂惟性则然，汝分亦天赋。\n未闻有骅骝，蹄嚙弃中路。\n安敢携汝归，重令儿女怖。",
        "dynasty": "宋",
        "collection_info": null
    },
    {
        "title": "子明棋战两败输张遇墨并蒙见许夏间出箧中所藏以相示诗索所负且坚元约",
        "author": "孔平仲",
        "content": "平生性好墨，以此为昼夜。\n陈玄尔何为，能使我心化。\n四方购殊品，十倍酬善价。\n江南号第一，易水乃其亚。\n古锦缀为囊，香罗裁作帕。\n精粗校白黑，情僞考真诈。\n欣然趣自得，其乐胜书画。\n英英清河公，风格继王谢。\n语旧则乡邦，论亲乃姻娅。\n前时偶休澣，亟之城南舍。\n所嗜与我同，奇蓄乃自诧。\n奕秋约筹局，张遇赌龙麝。\n贪多而务得，廉逊或不暇。\n铅刀试一割，驽足效十驾。\n决胜有如兵，必争还似射。\n黑云半离披，玉马恣蹂藉。\n初鸣已惊人，再鼓遂定霸。\n物情矜俊捷，天幸蒙假借。\n功成不自高，垂首甘亵駡。\n但当偿所负，然诺重嵩华。\n弯弓既有获，岂不愿鸮炙。\n涤砚俟见临，倒屣出相迓。\n陵尊且犯贵，此罪在不赦。\n更许观箧中，前期指朱夏。",
        "dynasty": "宋",
        "collection_info": null
    },
    {
        "title": "再寄子由",
        "author": "孔平仲",
        "content": "湓城趋高安，相望若邻屋。\n思君肠九迴，终夕转车毂。\n一从江上别，再见腊与伏。\n岧峣阻跻攀，疲曳愧蹑逐。\n此心敢忘德，烱烱如寸烛。\n念昔见教勤，绸缪均骨肉。\n及今无所成，长大惟食粟。\n读君黄楼赋，溢耳感丝竹。\n蹈海始知深，秋水暂自足。\n斯文道中丧，吊古堪恸哭。\n勃兴得公家，万物困陵触。\n声名载不朽，岂羡卿相禄。\n琢琱穷乃工，未剥不为復。\n嗟予空有心，资性本碌碌。\n佳篇屡寄酬，珍赐比金玉。\n隋珠照十乘，只报一鱼目。\n反顾拙丹青，何由希画鹄。\n黄华强再奏，取笑阳春曲。",
        "dynasty": "宋",
        "collection_info": null
    },
    {
        "title": "久雨",
        "author": "孔平仲",
        "content": "涉春寒未衰，苦雨天欲破。\n所向泥没膝，闭户祇悲卧。\n云如傍槛飞，风若吹瓦堕。\n群阴无际涯，翕翕相唱和。\n草木出随阳，生意固已挫。\n蛟龙舞波豪，鸟雀噪枝惰。\n陂池尚未完，时节不可过。\n残租待晴输，新种须暖播。\n霪霖何时已，天意亦谁奈。\n穷巷尔何为，悲吟追楚些。",
        "dynasty": "宋",
        "collection_info": null
    },
    {
        "title": "寒食郊外",
        "author": "孔平仲",
        "content": "涔涔雨沉城，浩浩泥没辙。\n四山气如蒸，万里天欲雪。\n我时出郊垧，山径屡曲折。\n虽怀颠沛忧，亦有观览悦。\n幽花媚林薄，粲粲生意发。\n红紫相后先，各自有时节。\n长松困冰雪，憔悴终不屈。\n及今翠夭娇，腾拔见筋骨。\n阴阳有代谢，物性安可夺。\n请视大块中，纷纷尽毫末。\n兴衰若鳞次，今古犹市阅。\n只此晦与晴，变态亦俄忽。\n归路日已炀，披襟涤初热。",
        "dynasty": "宋",
        "collection_info": null
    },
    {
        "title": "余比见管勾太平观刘朝奉见嫌太盛教以一食之法自用有效因以告子由且进先耆后欲之说蒙示长篇窃服高致谨再用元韵和寄",
        "author": "孔平仲",
        "content": "庐山九江南，胜隠类王屋。\n中有刘先生，逃荣弃朱毂。\n我尝问持养，次第蒙摄伏。\n操心要常存，尤戒忌追逐。\n教人啖火枣，喻世指风烛。\n一从屏晚膳，已觉失颐肉。\n谅能早如此，盎自有余粟。\n寝甘无復梦，行健不须竹。\n华池涌清波，漱饮每充足。\n当使百灵朝，如闻九虫哭。\n欲尘亦遂扫，由味方有触。\n甘肥自煎熬，其毒甚回禄。\n愿公亦澹薄，同享秀眉福。\n丈夫贵决烈，安得犹碌碌。\n淘沙始见金，椎石方逢玉。\n所以老氏言，为腹不为目。\n未能便仙去，轻举随白鹄。\n且保临老年，眼明腰不曲。",
        "dynasty": "宋",
        "collection_info": null
    },
    {
        "title": "送徐德古",
        "author": "孔平仲",
        "content": "鱼虾争后先，波浪拂西北。\n今朝卧龙起，且与收风色。",
        "dynasty": "宋",
        "collection_info": null
    },
    {
        "title": "常甫招客望海亭",
        "author": "孔平仲",
        "content": "蓬莱酿酒酒已成，贺家池上新采菱。\n紫衣侍立乌帽走，吾兄招客望海亭。\n归来为我道客语，出没帆墙俱可数。\n醉中遥指北山下，云此白处乃海浦。\n入山迤逦数百山，客居乃在一山颠。\n虽非阳侯所窟宅，风涛澒洞已拍天。\n余山亦有人杂居，山无桑麻只捕鱼。\n海中百怪所会聚，海马海人并海馿。\n或如七十之老翁，或如三尺之侏儒。\n手足口眼莫不见，鞭磔尽作人号呼。\n千艘竞造石首脯，雨声飒飒鱼来初。\n截波一网千万尾，棹歌喜噪翻蓬壶。\n垂钓忽挂绿鹦鹉，探石仍得真珊瑚。\n晚晴蜃结彩霞阁，夜黑龙呈明月珠。\n红涟紫液碧潋滟，顷刻变态世所无。\n我闻此景若在眼，便欲驾舶寻天吴。\n昔时管宁亦避地，吾祖嘆息思乘桴。\n我今何为不可往，谁能俛首甘区区。\n平时此亭景最美，自谓清旷更无比。\n一闻客语心坐驰，却上望海污潢耳。\n嗟哉好恶随所迁，世间万事多如此。",
        "dynasty": "宋",
        "collection_info": null
    },
    {
        "title": "官松",
        "author": "孔平仲",
        "content": "我行九江南，旷野围空山。\n道旁何所有，高松立巑岏。\n藏标隠云雾，秀气凌冈峦。\n横骞却与走，怪状千万端。\n中有清风发，能令朱夏寒。\n流金五六月，方苦行路难。\n骑者欲颠沛，负者面如丹。\n气息几断绝，至此方少宽。\n消渴饮甘露，涸辙投长澜。\n乃知古人意，为惠无穷年。\n亦有被剪伐，行列颇不完。\n岂非风雷变，或者盗贼繁。\n土人对我嘆，云有县长官。\n为政猛于虎，下令如走丸。\n取此为宫室，将以资宴欢。\n良工操斧斤，睥睨长林间。\n择其最高大，余者弃不观。\n千夫拥一柱，九牛力回旋。\n至今空根悲，泣泪尚未干。\n彼令诚何心，缓急迷后先。\n毫末至合抱，忍以顷刻残。\n万众所庇頼，易为一身安。\n居上恬莫问，在下畏不言。\n世事类若斯，呜呼一摧肝。",
        "dynasty": "宋",
        "collection_info": null
    },
    {
        "title": "越州飞来山",
        "author": "孔平仲",
        "content": "物之体性重，惟有石最坚。\n迴风捲黄沙，直下万丈渊。\n如何崔嵬山，乃解飞青天。\n琅琊趋会稽，道里固甚悬。\n想当初来时，诡异可得言。\n岂非巨灵擘，或谓秦帝鞭。\n雷公挟电母，欻霍相后先。\n夸蛾负崖脚，天丁撮其颠。\n北斗借神兵，虎豹下九关。\n海王驱鱼送，百里闻腥羶。\n悲号与惫喘，洒汗成流川。\n呼云以自蔽，日月不得宣。\n栖鸟失其巢，哀哀啼白猿。\n草木困摆撼，枝叶半不全。\n置之秦望阴，百怪散作烟。\n有龙走不辙，化作锦色鳗。\n攒身入窍穴，喷出清泠泉。\n都人骇相报，平地见巍然。\n既来亦能去，惟恐復腾骞。\n浮屠镇其上，副以屋蝉联。\n朝吟诸佛经，暮讲西方禅。\n以此相絷缚，羁孤几千年。\n我闻已有日，今朝始攀缘。\n高堂置美酒，远目凌孤鸢。\n老僧为我说，指画当我前。\n是否难致诘，且进黄金船。",
        "dynasty": "宋",
        "collection_info": null
    },
    {
        "title": "和常父寄经父",
        "author": "孔平仲",
        "content": "候得早潮来，江边风又起。\n钱塘与海接，浩渺无涯涘。\n长鲸呼鳄鱼，蛟龙正掉尾。\n岂惟波浪声，号泣半溺鬼。\n临流不敢渡，寻尺如千里。\n儌幸亦可往，无力触万死。\n萧然古山根，客棹于此舣。\n吴亭明可数，游观信为美。\n安敢慕纷华，而不重行止。\n回首卧龙居，想在青云裏。\n相思寂莫晚，谁伴西楼倚。",
        "dynasty": "宋",
        "collection_info": null
    },
    {
        "title": "见潮",
        "author": "孔平仲",
        "content": "朝亦见潮来，暮亦见潮来。\n维舟不敢渡，西望兴悠哉。",
        "dynasty": "宋",
        "collection_info": null
    },
    {
        "title": "秋夜舟中",
        "author": "孔平仲",
        "content": "昨夜强风万弩过，舟中侧听披衣坐。\n秋来已觉阴气繁，晨兴更见波涛大。\n衰梧弱柳不足数，修篁摧折几百箇。\n飞廉鬰然方用事，一威能令万物挫。\n人言风怒未渠央，我观暴忽势不长。\n会见平川凈如镜，刀鱼鸣橹过钱塘。",
        "dynasty": "宋",
        "collection_info": null
    },
    {
        "title": "和常父望湖亭",
        "author": "孔平仲",
        "content": "深湾谓无风，试向江头望。\n混混过新潮，峨峨起层浪。\n前骧復后踊，极力不相让。\n踣落皆有声，摆触颇用壮。\n游龙出鬐鬛，怒马轩颈项。\n纷纶白雪外，迭去不知向。\n势将银汉接，高与海门抗。\n吴城挂水墨，越估增怊怅。\n我欲绝横流，忠信固可仗。\n丈夫七尺躯，鱼腹岂易葬。\n缅怀冯河戒，舣棹未敢忘。\n夜梦大樽浮，东行视溟涨。\n入宫谒阳侯，举袂揖伍相。\n问其孰呼吸，乃使此倔强。\n谢云天所为，兹语吾恐妄。\n却欲诘苍苍，无梯不能上。",
        "dynasty": "宋",
        "collection_info": null
    },
    {
        "title": "和常父初五日渡江",
        "author": "孔平仲",
        "content": "半旬滞西陵，霖雨注船屋。\n昨日风更豪，江边拔长木。\n初宵尚哮吼，海水皆倒蹙。\n向晚稍萧条，飞廉想遭戮。\n重云扫阴晦，皎皎见星宿。\n大哉天地内，变化反手速。\n我行不惮早，畏此潮信足。\n刀鱼颇轻捷，舟子短结束。\n十夫共一艣，喜噪比趋陆。\n船头列火炬，幕下烧绛烛。\n蛟龙睡方醒，水陆骇窜伏。\n吟哦未及终，已在吴堤曲。\n青山绕逶迤，楼阁媚初旭。\n钱塘虽旧游，梦想尝在目。\n便当跨月轮，俯耳听清瀑。\n重阳復不远，共采岩前菊。",
        "dynasty": "宋",
        "collection_info": null
    },
    {
        "title": "游六和寺",
        "author": "孔平仲",
        "content": "同寻六和寺，去旁苍崖行。\n峥嵘石林气，㶁㶁流水鸣。\n见此俗虑减，入门心更清。\n盘空到窈窕，小憩山前亭。\n天晴修竹外，飒有风雨声。\n僧云金鱼池，近日秋雨足。\n余波落清壁，散作雪色瀑。\n徐兴视其流，登高穿屈曲。\n忽逢白练飞，碎点溅珠玉。\n清泠振毛髮，潇洒荡心腹。\n金鱼在何处，演漾戏平陆。\n鳞鬣老愈黄，点漆作双目。\n忆为儿童时，尝剧此池旁。\n闻人说金鱼，已谓百岁强。\n今踰二十年，僧死草木荒。\n此鱼尚无恙，纤质不改常。\n谓鱼非灵物，安得擅久长。\n四海波浪高，三江网罗密。\n长鲸丧明珠，幽暗无白日。\n我疑龙变化，就此溪中逸。\n纷纶干坤争，浩荡风霆出。\n何如守一泓，无得亦无失。",
        "dynasty": "宋",
        "collection_info": null
    },
    {
        "title": "和常父湖州界中",
        "author": "孔平仲",
        "content": "常民踏车将纳水，今民踏车将出水。\n大田不復见沟塍，洪潦汗漫来千里。\n昨在会稽固已闻，湖州春雨夏不止。\n吹堤卷石冒城郭，余波之潴此乃是。\n至今蒲蠃在民屋，冢树伐尽生葭苇。\n茅檐破漏不暇完，父子茕茕瘦相倚。\n西风摇落天地秋，下污上莱无所收。\n新田今已不可种，问民出水将安求。\n水干鱼虾或易得，且以咀嚼充饥喉。\n贫者往往鬻儿女，征徭纷纷復不休。\n我从农夫遗斗米，自顾饱食诚堪羞。\n四方近日苦穷乏，嗟我有意奚能周。",
        "dynasty": "宋",
        "collection_info": null
    },
    {
        "title": "戏张子厚",
        "author": "孔平仲",
        "content": "子厚夸善棋，益我以五黑。\n其初示之羸，良久出半策。\n波衝与席卷，揉攘见败北。\n我师如玄云，汗漫满八极。\n子厚若残雪，点点无几白。\n是时秋风高，万里鹰隼击。\n鹪鹩伏深枝，顾视颇丧魄。\n勒铭亭碑阴，所以诧棋客。",
        "dynasty": "宋",
        "collection_info": null
    },
    {
        "title": "泛涟水",
        "author": "孔平仲",
        "content": "涟漪二十里，清淡得我性。\n微风不復摇，天水相与凈。\n秋容入崖柳，晚色依渔艇。\n彷佛会稽游，南湖似明镜。",
        "dynasty": "宋",
        "collection_info": null
    },
    {
        "title": "杨道中同行而追随不可及闻先在海州",
        "author": "孔平仲",
        "content": "紫芝眉宇不可见，一叶小舟如掣电。\n青山云外半出没，白鸟溪边空绚练。\n朝行苍莽带残月，暮宿萧条闻落霰。\n岂无斗酒为君倾，起望苍波隔长堰。",
        "dynasty": "宋",
        "collection_info": null
    },
    {
        "title": "日出",
        "author": "孔平仲",
        "content": "仲冬十一月，我行赴高密。\n路出东海上，晨起骇初日。\n腾腾若车轮，只向平地出。\n较于昔所见，得此十之七。\n蟾蜍尚弄影，皎皎横参毕。\n辉光一迸散，夜气扫若失。\n扶桑想可到，俗虑苦难讫。\n壮观曾未厌，侧嘆流景疾。",
        "dynasty": "宋",
        "collection_info": null
    },
    {
        "title": "早行",
        "author": "孔平仲",
        "content": "客兴谓已旦，出视见落月。\n瘦马入荒陂，霜花重如雪。\n海风吹万里，两耳冻几脱。\n岁晏已苦寒，近北尤凛洌。\n况当清晓行，遡此原野阔。\n笠飞带绕颈，指强不能结。\n农家烟火微，炙手粗可热。\n岂能迂我留，而就苟且活。\n仰头视四宇，夜气亦渐豁。\n苦心待正昼，白日想不阙。",
        "dynasty": "宋",
        "collection_info": null
    },
    {
        "title": "梦锡惠墨答以蜀茶",
        "author": "孔平仲",
        "content": "墨者色自黑，黑者墨之宜。\n所以陈玄号，闻之于退之。\n近世工颇拙，所巧惟见欺。\n摹成古鼎篆，团作革靴皮。\n挥毫自惨淡，色比突中煤。\n谁最畜佳品，郑君真好奇。\n赠我以所贵，有不让金犀。\n坚如雷公石，端若大禹圭。\n研磨出深黝，落纸光陆离。\n较之囊中旧，相去乃云泥。\n辱君此赐固已厚，何以报之乏琼玖。\n不如投君以嗜好，君性嗜茶人罕有。\n建溪龙凤想厌多，越上枪旗不禁久。\n我收蜀茗亦可饮，得我峨眉高太守。\n人情或以少为珍，心若喜之当适口。\n更怜此物来处远，三峡惊波如电卷。\n江湖重覆千万里，淮海浩荡涟漪浅。\n舍舟登陆尚相随，今以答君非不腆。\n开缄碾泼试一尝，尤称君家铜叶盏。",
        "dynasty": "宋",
        "collection_info": null
    },
    {
        "title": "夜聚杨节之秘校廨宇",
        "author": "孔平仲",
        "content": "云乱海天低，风吹马耳破。\n黄昏访主人，同向幽斋坐。\n谈资绿酒长，欢敌红裙座。\n倒载夜深归，雪花如掌大。",
        "dynasty": "宋",
        "collection_info": null
    },
    {
        "title": "止谒先圣庙者",
        "author": "孔平仲",
        "content": "高密古名城，其地近阙里。\n弦歌声相闻，往往重夫子。\n学官虽荒凉，庙貌颇严伟。\n上元施灯烛，下俗奠醪醴。\n高焚百和香，竞爇黄金纸。\n所求乃福祥，此事最鄙俚。\n朝廷谨庠序，五路兹焉始。\n建宫以主之，不肖实当此。\n浇敝皆扫除，安可循旧轨。\n丁宁戒阍人，来者悉禁止。\n尝闻之鲁论，丘之祷久矣。\n生也既无求，殁岂享淫祀。\n夜亭甚清虚，古柏自风起。\n悦之以其道，吾祖当亦喜。",
        "dynasty": "宋",
        "collection_info": null
    },
    {
        "title": "还杨秘校赋",
        "author": "孔平仲",
        "content": "杨君示我赋一编，读之百復不能已。\n新词琢就若瑶琨，故实织成侔锦绮。\n可怜苦心自少年，近日改科无用此。\n虽然此才颇富赡，贯穿纵横惟所使。\n有如安车驰大道，左骖骅骝右騄駬。\n东西南北皆可往，但顾欲适何如耳。\n勉旃力习以待举，尺一伫闻招特起。\n他时名望压卢骆，阔步青云此焉始。",
        "dynasty": "宋",
        "collection_info": null
    },
    {
        "title": "常父寄蕈",
        "author": "孔平仲",
        "content": "此物固已美，采之从历山。\n蒙兄远相寄，深意在加餐。\n冷落虀盐地，萧条蓬艾间。\n书云次越品，宁復昔时欢。",
        "dynasty": "宋",
        "collection_info": null
    },
    {
        "title": "读庄子",
        "author": "孔平仲",
        "content": "损此以锱铢，益我以千金。\n岂足为轻重，徒能劳尔心。\n覆彼以狐貉，蒙此以絺绤。\n岂足为厚薄，徒能损卿德。\n南山有鸷鸟，睥睨天地秋。\n有意横八极，固非守一丘。\n老鸱吓腐鼠，安可施于此。\n鹓雏尚不屑，况非鹓雏比。",
        "dynasty": "宋",
        "collection_info": null
    },
    {
        "title": "郡官送杨文思独以事不赴",
        "author": "孔平仲",
        "content": "匆匆行人行，车马已在坂。\n主人留客止，客畏白日晚。\n阳关发哀唱，春物况满眼。\n城中流水长，离恨不可浣。\n我虽居学宫，不往若疏懒。\n斯心独摇摇，送客千里远。",
        "dynasty": "宋",
        "collection_info": null
    },
    {
        "title": "梦锡杨节之孙昌龄见过小饮",
        "author": "孔平仲",
        "content": "梦锡更时事，恢然君子儒。\n节之琼树枝，秀气发扶疏。\n昌龄出相家，谦谨乃绳枢。\n三人于交游，得一固有余。\n日暮俱访我，止驾共踌躇。\n四天忽阴沉，风声若江湖。\n寒色尚可畏，促膝同附炉。\n高密酒虽贵，为君开一壶。\n拳栗自东越，殷榴从上都。\n羹烹历山蕈，脍斫注沟鱼。\n鲜蛤寔海错，肥羊非市屠。\n后食淮南莼，此皆北所无。\n主人不敢爱，且以为宾娱。\n梦锡饮中豪，节之亦其徒。\n昌龄稍姦黠，我劝势颇麤。\n左手扼其肩，右手进觥盂。\n勉强为我尽，淋漓满衣裾。\n醉坐各忘去，蓬烛已见跗。\n幽谈入鬼怪，巧谑相揶揄。\n勿言轻此乐，此乐胜笙竽。\n明朝酒醒后，相对礼如初。",
        "dynasty": "宋",
        "collection_info": null
    },
    {
        "title": "梦锡遗蔗",
        "author": "孔平仲",
        "content": "忆昔游五岭，甘蔗弥野阔。\n一来琅琊城，此味久所阙。\n商人自东南，驾海连天筏。\n所致虽不多，爱养尚如活。\n傍求未得之，分遗意特达。\n中凝甘露浆，外削紫玉屑。\n渐欣入佳境，仍喜对高节。\n应知方着书，持此解消渴。",
        "dynasty": "宋",
        "collection_info": null
    },
    {
        "title": "呈宋思叔县丞",
        "author": "孔平仲",
        "content": "宋君吾未识，名誉素讲闻。\n海上一邂逅，欢然如故人。\n相交但数语，所见已终身。\n固非轻许与，亦有白头新。\n之官颇迫促，折柳长亭春。\n驰情自今始，怅望西南云。",
        "dynasty": "宋",
        "collection_info": null
    },
    {
        "title": "寄舍弟",
        "author": "孔平仲",
        "content": "西园草碧色，南湖水绿波。\n五云亭上意，争奈艷阳何。",
        "dynasty": "宋",
        "collection_info": null
    },
    {
        "title": "二月一日",
        "author": "孔平仲",
        "content": "春时虽已半，春色犹尚浅。\n海上冰霰多，城中花木晚。\n今朝天气始微晴，万里东风照眼明。\n南河截水共游赏，好约扁舟载酒行。",
        "dynasty": "宋",
        "collection_info": null
    },
    {
        "title": "收家书",
        "author": "孔平仲",
        "content": "早承会稽信，晚接清江使。\n两地千里余，尺书同日至。\n既知骨肉安，復得邻里事。\n丁宁问儿女，委琐及奴婢。\n开包视封题，亲故各有寄。\n牛狸与黄雀，路远不易致。\n东人罕曾识，专享无所遗。\n岂徒抵万金，鼓腹快异味。",
        "dynasty": "宋",
        "collection_info": null
    },
    {
        "title": "春天",
        "author": "孔平仲",
        "content": "春天酣酣睡最美，日转花阴犹未起。\n须臾梦觉闻风声，波涛翻空千万里。\n出门四望气惨淡，寒色射人如泼水。\n旋见大雪落交加，向晚绥绥尚不止。\n游丝柳絮復何有，百鸟捲舌愁欲死。\n阴阳变化固有渐，乃何暴忽有如此。\n清江野客心伤悲，寂寞无言对桃李。",
        "dynasty": "宋",
        "collection_info": null
    },
    {
        "title": "观舞",
        "author": "孔平仲",
        "content": "宴馆簇金丝，绣茵呈舞旋。\n云鬟应节低，莲步随歌转。\n势多体不犯，妙绝乃习贯。\n含笑有余情，小揖更微盼。",
        "dynasty": "宋",
        "collection_info": null
    },
    {
        "title": "宁采",
        "author": "孔平仲",
        "content": "宁采粪上英，莫折园中柳。\n人情愈薄恶，变态在回首。\n纷纷苦相攻，把臂曾缔友。\n阴机多鬼祸，似此奚可久。\n巧言奋南箕，定籍挂北斗。\n豺虎虽不食，且使乌啄口。",
        "dynasty": "宋",
        "collection_info": null
    },
    {
        "title": "城南",
        "author": "孔平仲",
        "content": "密州三月犹有寒，地平更在大海上。\n昨朝雨止气已晴，今日繁阴北风壮。\n城南蹙水傍城流，几处垂杨繫小舟。\n传闻寂寂无车马，红杏夭桃各自稠。",
        "dynasty": "宋",
        "collection_info": null
    },
    {
        "title": "诸君送黄仲勉户曹予以事不预遣人送绿杨一枝赠别",
        "author": "孔平仲",
        "content": "不能送行客，赠以绿杨枝。\n试看青青眼，此心当自知。",
        "dynasty": "宋",
        "collection_info": null
    },
    {
        "title": "春风",
        "author": "孔平仲",
        "content": "春风扫浮云，万里青天出。\n三星次第呈，明月入我室。\n昨宵苦阴雨，并坐不见膝。\n相去能几时，皎皎如白日。",
        "dynasty": "宋",
        "collection_info": null
    },
    {
        "title": "送梦锡往齐州",
        "author": "孔平仲",
        "content": "望君之行车，既远目亦收。\n惟有随君心，千里不能休。\n我兄在历城，相别岁已周。\n音问月三四，东西交置邮。\n岂如一相见，君今涉其州。\n为我道亡恙，深言致绸缪。\n先驰魂梦往，迎子鹊山头。",
        "dynasty": "宋",
        "collection_info": null
    },
    {
        "title": "晚出",
        "author": "孔平仲",
        "content": "空城鸟欲栖，渐夕收炎暑。\n槐叶绿生风，椿花落如雨。\n出门何所适，有口不敢语。\n披豁向青天，望销云一缕。",
        "dynasty": "宋",
        "collection_info": null
    },
    {
        "title": "常父寄半夏",
        "author": "孔平仲",
        "content": "齐州多半夏，采自鹊山阳。\n纍纍圆且白，千里远寄将。\n新妇初解包，诸子喜若狂。\n皆云已法制，无滑可以尝。\n大儿强占据，端坐斥四旁。\n次女出其腋，一攫已半亡。\n须臾被辛螫，弃余不復藏。\n竞以手扪舌，啼噪满中堂。\n父至笑且惊，亟使啖以姜。\n中宵方稍定，久此灯烛光。\n大钧播万物，不择窳与良。\n虎掌出深谷，鸢头蔽高冈。\n春草善杀鱼，野葛挽人肠。\n各以类自播，敢问孰主张。\n水玉名虽佳，神农录之方。\n其外则皎洁，其中慕坚刚。\n奈何藴毒性，入口有所伤。\n老兄好服食，似此亦可防。\n急难我辈事，感惕成此章。",
        "dynasty": "宋",
        "collection_info": null
    },
    {
        "title": "送董监部赴举",
        "author": "孔平仲",
        "content": "西风槐半黄，行客车马动。\n扬鞭望都城，壮气不可控。\n朝廷新改科，诗赋斥无用。\n君能通古书，义理善折衷。\n先锋陈典谟，后骑出歌贡。\n以兹趋大敌，坐可图百中。\n青春闻喜处，醉弁宫花重。\n去矣当自强，勿作思归梦。",
        "dynasty": "宋",
        "collection_info": null
    },
    {
        "title": "惜别为从道作",
        "author": "孔平仲",
        "content": "尝闻直谅冠三友，自古才难非特今。\n今也胁肩事谄笑，君独苦口工规箴。\n我常从之求过失，箕踞慢駡犹甘心。\n其言未必俱中理，披沙往往逢黄金。\n今将去矣谁復嗣，已觉别恨凌秋阴。\n胸中抖擞宜一尽，留作更允相思深。",
        "dynasty": "宋",
        "collection_info": null
    },
    {
        "title": "送从道",
        "author": "孔平仲",
        "content": "去年风云搅天暗，君马区区之海涯。\n今年苦寒又访别，正是去年行役时。\n信阳虽远重来得，小桃常探春消息。\n如今官满去不返，又见花开谁记忆。\n干坤浩荡归无乡，岁月峥嵘老相逼。\n一官奔走随所使，后期会合知南北。\n篇诗惜别人少和，须知此别真可惜。\n黄髯半醉舌若蜚，它日樽前无此客。",
        "dynasty": "宋",
        "collection_info": null
    },
    {
        "title": "出城",
        "author": "孔平仲",
        "content": "驻马河之西，送车皆已返。\n郊原人渐少，风物秋将晚。\n身如独鸟轻，意与青山远。",
        "dynasty": "宋",
        "collection_info": null
    },
    {
        "title": "迷途",
        "author": "孔平仲",
        "content": "吹灯治行装，戴月即前路。\n深村苦多歧，乃使行者悞。\n东西皆可往，曲折何所遇。\n泥中虎斗迹，草木新封墓。\n阴云忽以兴，四顾增恐惧。\n及今亦谁咎，初失在跬步。\n林木杳峥嵘，邱原莽回互。\n虽闻叱牛声，欲问不知处。",
        "dynasty": "宋",
        "collection_info": null
    },
    {
        "title": "费县",
        "author": "孔平仲",
        "content": "途经古费邑，遗堞草莱平。\n东瞻龟蒙山，西望颛臾城。\n弗扰以畔召，仲尼犹欲行。\n许由亦有冢，孑孑何独清。",
        "dynasty": "宋",
        "collection_info": null
    },
    {
        "title": "遇雨",
        "author": "孔平仲",
        "content": "客行日暮饥且渴，况值漫山雨未绝。\n蜀黍林中气惨淡，黄牛冈头路曲折。\n狂风乱掣纸伞飞，瘦马屡拜油裳裂。\n记得默斋端坐时，惟爱霶𩃱洗烦热。",
        "dynasty": "宋",
        "collection_info": null
    },
    {
        "title": "宵兴",
        "author": "孔平仲",
        "content": "宵兴视星斗，侧身坐长嘆。\n秋风忽已至，万木鸣珊珊。\n垂髫初执卷，结髮乃弹冠。\n功名当及时，一失何由还。\n丈夫惜少壮，日月如走丸。\n念躬累尚寡，筋力无所难。\n白首佩黄金，意气亦已阑。\n所以飞腾心，顾盼生羽翰。\n诗人咏嵩高，不尔歌考槃。\n胡为两未决，碌碌守一官。",
        "dynasty": "宋",
        "collection_info": null
    },
    {
        "title": "呈梦锡  其一",
        "author": "孔平仲",
        "content": "妻孥能相期，每出必遽还。\n如其归稍晚，必谒郑推官。",
        "dynasty": "宋",
        "collection_info": null
    },
    {
        "title": "呈梦锡  其二",
        "author": "孔平仲",
        "content": "与君来往半岁余，三日不见已为疏。\n入门褫带不相揖，下马且復休仆夫。\n形骸礼数不足问，但论肝鬲之何如。\n昨朝万事俱拨置，与子斋中同负炉。\n去时苦寒冒风雪，归路清辉踏霜月。\n但取樽前笑语欢，岂知门外阴晴别。",
        "dynasty": "宋",
        "collection_info": null
    },
    {
        "title": "韩大夫城",
        "author": "孔平仲",
        "content": "大夫今安在，唯有废城存。\n流水抱沙曲，依依杨柳村。\n居者五六家，荆榛深闭门。\n青青麦陇直，蔼蔼桑枝繁。\n牛羊任所适，僮稚更不喧。\n啼鸟静逾远，落花风自翻。\n昔称老农贱，吾意野人尊。\n谋身莽无定，太息视干坤。",
        "dynasty": "宋",
        "collection_info": null
    },
    {
        "title": "青州作",
        "author": "孔平仲",
        "content": "京东地平夷，自古四战国。\n九州此居三，山海在封域。\n北趋京洛近，南卷江淮直。\n富饶足鱼盐，饱暖遍牟麦。\n英雄欲飞腾，假此为羽翼。\n隆准蹙秦亡，金蟆伺唐隙。\n方今不忧此，所重只西北。\n兵防最寡少，主帅失铨择。\n蒿莱蔽城隍，绣涩满戈戟。\n慢为盗之资，忽者祸所植。\n吾视士大夫，赳赳半雄特。\n歌谣尚慷慨，阔达本多匿。\n腹心宜先安，豫备乃长策。\n众方诵太平，我乃虞盗贼。\n虽言亦谁听，痛哭损肝膈。",
        "dynasty": "宋",
        "collection_info": null
    },
    {
        "title": "立秋日呈梦锡",
        "author": "孔平仲",
        "content": "今日纔立秋，凉风已萧瑟。\n我不感时节，念子行有日。\n忆初同赴官，相后惟一月。\n子先脱然去，我独不得发。\n江边舍未还，汴上生计足。\n古之仕为荣，今则富者福。\n子随鸿鹄高，我恋升斗食。\n岂徒别离悲，更有长太息。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 阅武堂",
        "author": "孔平仲",
        "content": "开拓干坤远，欢娱岁序深。\n堂前犹阅武，自是太平心。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 阅武堂下新渠",
        "author": "孔平仲",
        "content": "东来细溜长，西去余波涨。\n能收四海心，乐此一渠上。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 凝香斋",
        "author": "孔平仲",
        "content": "东郡经年久，西斋一事无。\n萧然静相对，惟有博山炉。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 芍药厅",
        "author": "孔平仲",
        "content": "芍药花初发，牵公诗思浓。\n露红烟紫句，全胜绿盘龙。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 仁风厅",
        "author": "孔平仲",
        "content": "太守政何如，兹焉名可见。\n齐州一万家，挥以袁宏扇。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 竹斋",
        "author": "孔平仲",
        "content": "淅淅风敲韵，亭亭日转阴。\n公应喜来此，相得岁寒心。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 水香亭",
        "author": "孔平仲",
        "content": "龙头落潺湲，雁齿驾清浅。\n夜阑气益佳，雨霁香尤远。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 采香亭",
        "author": "孔平仲",
        "content": "芙蓉近可攀，香草供幽赋。\n公才如命骚，此是冥搜处。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 静化堂",
        "author": "孔平仲",
        "content": "四境静山川，一枕閒风月。\n野水抱城幽，青天垂木末。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 鹊山亭",
        "author": "孔平仲",
        "content": "老杜诗犹在，重华事已无。\n千秋陵谷变，尘起鹊山湖。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 芙蓉桥",
        "author": "孔平仲",
        "content": "出城跨岧峣，惊目见花艷。\n飞盖每来游，佳境此其渐。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 芙蓉台",
        "author": "孔平仲",
        "content": "漾舟入芙蓉，花乱舟欹侧。\n安稳此凭栏，清香生履舄。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 环波亭",
        "author": "孔平仲",
        "content": "潇洒尘埃外，崔嵬清浅中。\n四轩春水阔，两岸画桥通。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 水西桥",
        "author": "孔平仲",
        "content": "景物此清淡，幽亭独细论。\n恐人容易过，常锁水西门。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 水西亭",
        "author": "孔平仲",
        "content": "河流春已深，野色晚更静。\n生计慕园畦，归心付渔艇。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 西湖",
        "author": "孔平仲",
        "content": "芙渠十顷阔，藻荇一篙深。\n晚日江乡景，秋风泽国心。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 百花桥",
        "author": "孔平仲",
        "content": "花满红桥外，寻芳未渡桥。\n春风相调引，已有异香飘。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 北湖",
        "author": "孔平仲",
        "content": "尘污远已留，渌凈此不杂。\n僻招水鸟栖，清数游鱼鬣。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 百花台",
        "author": "孔平仲",
        "content": "南瞻復北顾，春水绿漫漫。\n此地寻花柳，全胜别处看。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 百花堤",
        "author": "孔平仲",
        "content": "花发红云合，公来醉玉颓。\n傍城行怯远，却泛小舟迴。",
        "dynasty": "宋",
        "collection_info": null
    },
    {
        "title": "曾子固令咏齐州景物作二十一诗以献 北渚亭",
        "author": "孔平仲",
        "content": "高深极前临，苍莽接迴眺。\n齐州景物多，于此领其要。",
        "dynasty": "宋",
        "collection_info": null
    },
    {
        "title": "又寄梦锡",
        "author": "孔平仲",
        "content": "自君卧漳滨，我意恍若疾。\n无人与笑言，兀兀守一室。\n当寝或不寝，当食或不食。\n有思气填胸，可骇几战栗。\n想君端在家，比我乃安逸。\n妻孥以嬉娱，簿领久阁笔。\n南城趋北城，道路无所隔。\n我岂无仆马，子不见宾客。\n哦亭足清风，林木助萧瑟。\n葵花无数开，莲叶亦已出。\n起来定何时，幸会能几日。\n已令蒭白醪，待子欢促膝。",
        "dynasty": "宋",
        "collection_info": null
    },
    {
        "title": "寄王达夫高密令",
        "author": "孔平仲",
        "content": "高城已吹角，月暗星河落。\n与子语不休，青灯同寂寞。\n平明车马去匆匆，一饭相邀不得同。\n交情世契两皆厚，东望白云千万重。",
        "dynasty": "宋",
        "collection_info": null
    },
    {
        "title": "谒梦锡见几上粉笺援笔书此",
        "author": "孔平仲",
        "content": "飘飘云容高，惨惨日色薄。\n此时驾君车，去意不可缚。\n鸣蝉送凄切，白露催摇落。\n山城更海上，触目添萧索。",
        "dynasty": "宋",
        "collection_info": null
    },
    {
        "title": "晚集城楼",
        "author": "孔平仲",
        "content": "高楼百尺修木尾，对面南山翠相倚。\n凭栏谈笑青云裏，秋标摩空日色死。\n海风萧萧东万里，吹襟洗鬓清如水。\n下视黄埃浊波起，车马纷纭只蝼蚁。",
        "dynasty": "宋",
        "collection_info": null
    },
    {
        "title": "阴山七骑",
        "author": "孔平仲",
        "content": "青毡作帽黑药靴，进退飒飒生风沙。\n胡歌胡舞胡两跪，问胡何为乃至此。\n象胡之人假为之，朱颜的皪秀两眉。\n手操弓矢仰视天，如见飞雁驰平川。\n主称此乐直万钱，坐客竞饮黄金船。\n世人见识无百年，追欢收快贵目前。\n当时披髮祭于野，自非辛有谁知者。",
        "dynasty": "宋",
        "collection_info": null
    },
    {
        "title": "君住",
        "author": "孔平仲",
        "content": "君住水西我水东，东岸波生西岸风。\n哀哉中截锦绣段，上襦下裳各一半。\n小星隆隆怒且鸣，前驱贪狼后欃枪。\n何如尽遣收芒角，惟放当天皓月行。",
        "dynasty": "宋",
        "collection_info": null
    },
    {
        "title": "鸡冠",
        "author": "孔平仲",
        "content": "我初种鸡冠，其小乃毫芒。\n曾未得几时，忽已过我长。\n根株既猥大，枝叶亦开张。\n吐花凌朝曦，生意殊未央。\n阴风自西来，惨淡驱清霜。\n一夜忽变故，叶萎花已黄。\n当此繁盛时，为尔赏壶觞。\n及今乃腐草，好玩安可常。\n呼童尽剪拔，昔恐践踏伤。\n庭除稍旷阔，耳目加清凉。\n竹枝久蒙蔽，迥立独苍苍。",
        "dynasty": "宋",
        "collection_info": null
    },
    {
        "title": "月三章  其一",
        "author": "孔平仲",
        "content": "夜如何其月在隅，问行何为乃踌躇，海波压轮不得驱。\n中庭有客心不乐，欲挽玉兔鞭蟾蜍。",
        "dynasty": "宋",
        "collection_info": null
    },
    {
        "title": "月三章  其二",
        "author": "孔平仲",
        "content": "夜如何其月正美，起视万物如明水，山魈避人鬼火死。\n中庭有客立不移，何暇眼力看箕尾。",
        "dynasty": "宋",
        "collection_info": null
    },
    {
        "title": "月三章  其三",
        "author": "孔平仲",
        "content": "夜如何其月落愁，光辉奄奄星益稠，白云拥汉波不流。\n中庭有客心不乐，放志万里谁能收。",
        "dynasty": "宋",
        "collection_info": null
    },
    {
        "title": "代小子广孙寄翁翁",
        "author": "孔平仲",
        "content": "爹爹来密州，再岁得两子。\n牙儿秀且厚，郑郑已生齿。\n翁翁尚未见，既见想懽喜。\n广孙读书多，写字辄两纸。\n三三足精神，大安能步履。\n翁翁虽旧识，伎俩非昔比。\n何时得团聚，尽使罗拜跪。\n婆婆到辇下，翁翁在省裏。\n大婆八十五，寝膳近何似。\n爹爹与妳妳，无日不思尔。\n每到时节佳，或对饮食美。\n一一俱上心，归期当屈指。\n昨日又开炉，连天北风起。\n饮阑却萧条，举目数千里。",
        "dynasty": "宋",
        "collection_info": null
    },
    {
        "title": "咏无核红柿",
        "author": "孔平仲",
        "content": "林中有丹果，压枝一何稠。\n为柿已软美，嗟尔骨亦柔。\n风霜变颜色，雨露加膏油。\n大哉造化心，于尔何绸缪。\n荆筐载趋市，价贱良易求。\n剖心无所有，入口颇相投。\n为栗外屈强，老者所不收。\n为枣中亦刚，饲儿戟其喉。\n众言咀嚼快，惟尔无所忧。\n排罗置前列，圆熟当高秋。\n且以悦一时，长久岂暇谋。\n咄哉溃烂速，弃掷将谁尤。",
        "dynasty": "宋",
        "collection_info": null
    },
    {
        "title": "寄从道",
        "author": "孔平仲",
        "content": "忆初抚掌笑，尝谓子猿猱。\n斑然武而文，讥駡舌若刀。\n髭黄喉骨结，内敏见秋毫。\n论官则甚微，意气一何高。\n今思乃麟凤，百十未易遭。\n子行白日静，回首常萧骚。\n闻子在定州，深山坐披毛。\n何如东海上，万迭观波涛。\n不见岁再晚，北风方怒嘷。\n围炉捧美酒，思子持蟹螯。",
        "dynasty": "宋",
        "collection_info": null
    },
    {
        "title": "食桃",
        "author": "孔平仲",
        "content": "剪彼十围木，架此百尺梁。\n十围不加大，百尺不加长。\n胡为被锦绣，空尔饰文章。\n根断肤已剥，至朽不復昌。\n食桃弃其核，下与粪坏藏。\n雨露之所濡，发生乃微芒。\n回首枝干大，冉冉出我墙。\n开花又结子，意态何煌煌。",
        "dynasty": "宋",
        "collection_info": null
    },
    {
        "title": "出郭",
        "author": "孔平仲",
        "content": "出郭十里余，苍莽迎远目。\n桑枝强峥嵘，榆柳已先秃。\n谁言禾黍熟，饥鸟不满腹。\n平时想郊居，至此思邑屋。\n北风吹层阴，冉冉白日速。\n及归已云暮，景色异初瞩。\n去年十二月，踏雪兹往復。\n嗟今再见冬，回首如信宿。",
        "dynasty": "宋",
        "collection_info": null
    },
    {
        "title": "太守视新堂",
        "author": "孔平仲",
        "content": "遥遥元崇胄，蔼蔼东州守。\n留心学校事，遇我在僚友。\n蔽空起新堂，鼛鼓百夫走。\n枉驾亲视之，丁宁到榱枓。\n北风沙瞇眼，伫立相与久。\n宴我登哦亭，推我居席首。\n初尝百花酿，肴蔌无不有。\n是日十月中，新霜脱人肘。\n醺酣一消铄，和气回物朽。\n昔人歌鲁侯，在泮尝饮酒。\n我今作此诗，亦以缀厥后。\n美哉姚侯政，岂弟民父母。\n此诗所不歌，先已载民口。",
        "dynasty": "宋",
        "collection_info": null
    },
    {
        "title": "日月",
        "author": "孔平仲",
        "content": "月行一何速，暂上青山还復落。\n众星厥弛不肯休，参横毕直争头角。\n日行比月更疾驰，一日一夜绕天围。\n光辉所烛万里同，墙边炙背快老翁。",
        "dynasty": "宋",
        "collection_info": null
    },
    {
        "title": "孤雁",
        "author": "孔平仲",
        "content": "空城夜已寂，一雁度云端。\n汀洲亦可止，何不怯霜寒。\n岂非防暗祸，惊矫失自安。\n孤音诉明月，天高路漫漫。\n以鹑置怀袖，比汝乏羽翰。\n蒙恩傍温暖，岂念宵征难。",
        "dynasty": "宋",
        "collection_info": null
    },
    {
        "title": "祈雨",
        "author": "孔平仲",
        "content": "皇天久不雨，旱风满东国。\n春田废鉏犁，秋事阙牟麦。\n县官紧租赋，守令抱忧责。\n交驰谒并望，不敢爱牲帛。\n而我处学宫，于邦乃宾客。\n霜寒怯早起，卧听车马适。\n方兹祈求急，不预奔走役。\n精诚倘蒙报，岂不沾润泽。\n古有支离形，亦有支离德。\n而我颇施施，支离在官职。\n虽然悯元元，览镜见颜色。\n高咏云汉篇，千秋意悽恻。",
        "dynasty": "宋",
        "collection_info": null
    },
    {
        "title": "墙东新圃",
        "author": "孔平仲",
        "content": "平时乃粪壤，此日遣杷锄。\n岂徒植花卉，兼列果与蔬。\n去家无百步，幽境若村墟。\n君公兹避世，聊慰忆荒庐。\n春风寻细草，夜月倚高梧。\n穿垣置小户，直接东城隅。",
        "dynasty": "宋",
        "collection_info": null
    },
    {
        "title": "食鳆",
        "author": "孔平仲",
        "content": "风流东武鳆，三月已看花。\n及冬稍稍盛，来自沧海涯。\n味腴半附石，体洁不藏沙。\n被之以火光，何幸挂齿牙。\n一举连十头，不復录鱼虾。\n海物类多毒，惟汝性则佳。\n清水洗病眸，七九为等差。\n况今咀其肉，课效想更加。\n刘邕最可怪，辛苦剥疮痂。",
        "dynasty": "宋",
        "collection_info": null
    },
    {
        "title": "食梨",
        "author": "孔平仲",
        "content": "东方早寒雪霜挚，新梨十月已满市。\n削成黄蜡圆且长，味甘骨冷体有香。\n芳尊命友先众果，百十磊砢升君堂。\n赠君玉壶层冰之皎洁，副以金茎皓露之清凉。\n奈何拨火取煨栗，梨虽至美或不尝。\n颦眉三嚥手摩腹，谓此发病为第一，夺之儿口饧止哭。\n君不记南方无此物，五更酒渴唤水时，思此千里莫致之。\n及今乃以多见贱，南方橘柚东方梨。",
        "dynasty": "宋",
        "collection_info": null
    },
    {
        "title": "十月二十一日夜",
        "author": "孔平仲",
        "content": "紞紞有如打两鼓，星河漫漫参在户。\n百鸟已栖人不行，西南汹汹有异声。\n有若鬼神移山岳，又如战败百万兵。\n出门望见乃火起，椽落瓦裂咫尺鸣。\n问之相去一里间，红光烁烁侵天明。\n长烟涌波月魄死，其间有物如撒星。\n是时久旱水泉竭，高屋一燎如毛翎。\n小儿但知聚看笑，不知扰扰人纵横。\n皇皇奔走最可念，耿耿不寝心飞惊。\n明朝出视火起处，焦木颓垣不知数。\n白头老姥啼向天，嘆息之声满行路。",
        "dynasty": "宋",
        "collection_info": null
    },
    {
        "title": "观马骑",
        "author": "孔平仲",
        "content": "马军上马挟角弓，东西排列次第同。\n鸣金一敲驰且射，七十二疋如旋风。\n黄尘纷纷有杀气，得隽呼声动天地。\n想见阴山血战时，出没飞腾千万骑。",
        "dynasty": "宋",
        "collection_info": null
    },
    {
        "title": "会食",
        "author": "孔平仲",
        "content": "学官不置酒，相聚惟一饭。\n公家事何多，客至日已晚。\n乘饥骋大嚼，美恶宁復拣。\n仆夫无所余，顾我色不满。\n泼茶旋煎汤，就火自哄盏。\n从容共谈谑，熟视笑而睆。\n昌龄岂其愠，策马独先返。",
        "dynasty": "宋",
        "collection_info": null
    },
    {
        "title": "集于昌龄之舍",
        "author": "孔平仲",
        "content": "初筵悄无语，良久欢且发。\n就炉自温杯，觉此饮量阔。\n既观舞袖垂，又听歌声阕。\n醉心渐纷纭，醉眼成恍惚。\n勿轻栢直狗，所负尚可悦。\n当年入绩事，今日逼华髮。\n愈令坐客心，感嘆惜时节。\n夜长更恐晓，起挽青天月。",
        "dynasty": "宋",
        "collection_info": null
    },
    {
        "title": "常山四诗 迎神",
        "author": "孔平仲",
        "content": "木摵摵兮若有闻，风回回兮吹尘。\n神之来兮何暮，斗斜月落兮夜将向晨。\n跪捧香兮谨以俟，久注目兮山云。",
        "dynasty": "宋",
        "collection_info": null
    },
    {
        "title": "常山四诗 酌神",
        "author": "孔平仲",
        "content": "不敢告劳兮山之盘盘，祀事孔修兮诚心亦殚。\n陈肴羞兮堂下，奠旨酒兮石之间。\n神庶几兮享此，既醉且饱兮留听余言。",
        "dynasty": "宋",
        "collection_info": null
    },
    {
        "title": "常山四诗 祷神",
        "author": "孔平仲",
        "content": "岁且大旱兮田事甚荒，疫疠将作兮火菑流行。\n循神之名兮其德有常，灵鉴不远兮照此忱诚。\n出云洩洩兮灵雨其雱，庶几此民兮不乏粢盛。",
        "dynasty": "宋",
        "collection_info": null
    },
    {
        "title": "常山四诗 送神",
        "author": "孔平仲",
        "content": "巫伛偻兮告神将归，屏息再拜兮俨若初来。\n神之乐兮游衍，风为车兮云为旗。\n槁者待苏兮瘠者需肥，自今已往兮余日望之。",
        "dynasty": "宋",
        "collection_info": null
    },
    {
        "title": "大风吟",
        "author": "孔平仲",
        "content": "昨宵月晕大如轮，邪气来逼金波浑。\n嫦娥怨泣帝所闻，飞符北方起风神。\n声如驱涛洗阴云，欲以快意乃自昏。\n纷纷欲尽江南土，散作弥天万里尘。",
        "dynasty": "宋",
        "collection_info": null
    },
    {
        "title": "兄长舟次会稽以十月九日发书清江亲故以此日遣使仍以十一月十二日同到去岁会稽书清江人亦同日到尝有诗记其事",
        "author": "孔平仲",
        "content": "清江在何处，限以龙王大孤彭浪之险阻，鄱阳彭蠡淮海之波涛。\n会稽在何处，钱塘江边风浪恶，金山寺下鼋鼍骄。\n大冬雪霜道路塞，饥年往往多盗贼。\n如何两处发书日月同，至此亦不差顷刻。\n开缄读讫更反復，两处久不通消息。\n丁宁劳问若相见，满堂欢喜动颜色。\n枝间鹊噪今几日，总报平安岂非吉。\n年年岁晏享异味，牛狸黄雀并金橘。\n从容进仆问乡闾，归心倏起成萧瑟。",
        "dynasty": "宋",
        "collection_info": null
    },
    {
        "title": "十一月二十日德音",
        "author": "孔平仲",
        "content": "敕书夜半至，主者不能发。\n星辰稍低回，万里收落月。\n平明宣帝词，轸虑极惨怛。\n所忧在愆阳，雨泽嗟久竭。\n周王望云汉，汤后讼女谒。\n又闻泰一驭，已驻黄金阙。\n所至为福祥，行当扫灾孽。\n因兹肆大眚，洗涤如海阔。\n上刑脱窀穸，轻繫弛缧绁。\n生还今可期，向者或长诀。\n讙呼满行道，感泣有白髮。\n苟非皇恩深，安得汝辈活。\n千城聚和气，散作连天雪。",
        "dynasty": "宋",
        "collection_info": null
    },
    {
        "title": "宿涝泽",
        "author": "孔平仲",
        "content": "出城云物好，更听歌声发。\n行路已微阴，暮村逢霰雪。\n衾寒不成寐，奄奄残灯灭。",
        "dynasty": "宋",
        "collection_info": null
    },
    {
        "title": "召伯水落",
        "author": "孔平仲",
        "content": "朝落一寸水，暮落一寸水。\n卷水去入湖，更值南风起。\n舟行意虽急，滞碍乃如此。\n矗矗在吾前，千艘正衔尾。",
        "dynasty": "宋",
        "collection_info": null
    },
    {
        "title": "舟行却回",
        "author": "孔平仲",
        "content": "清晨移舟出沙嘴，宿氛卷尽天如洗。\n日高五丈行十里，白云之中黑云起。\n回舟急趋旧泊处，四山沉沉日色死。\n逆风飒飒初尚微，浪头已高白参差。\n又闻西北崩崖陷谷有异声，大风横击波如鳞。\n操舟之子虽习贯，掣柁才开又投岸。\n有如磁石引针去，时时飐扑愁中断。\n长篙劲艣不易胜，仅得入口如再生。\n迴望后舟尚出没，使人泪落肝胆惊。\n昨日庙中奠旨酒，巫语甚吉许我行。\n奈何中路辄反覆，欺诞何者为神明。\n岂非风者天号令，必欲逆知非汝能。\n浪传消息得醉饱，万一犹足为威灵。",
        "dynasty": "宋",
        "collection_info": null
    },
    {
        "title": "长芦咏蝗",
        "author": "孔平仲",
        "content": "飞蝗乎，飞蝗乎，谁使汝为飞蝗，而如此之孽也。\n一气所生乃自然，百虫之中何为者。\n若岁大旱汝则多，人虽畏之可奈何。\n来时漫不见首尾，往往蔽日连数里。\n河南却集河北岸，东村西村闹如螘。\n捕逐百千才十一，入地如锥又生子。\n山林所过为一空，万口飒飒如雨风。\n稻粱黍稷復何有，田畴已尽腹未充。\n农夫去岁望得雪，千耦辈作乘春发。\n耕耘喜及苗已长，与汝何冤乃遭啮。\n忍见深冬瘦如腊，征赋繁兴蓄积缺。\n我有薄田在江州，五岁之中三不收。\n流灾得无及彼土，搏手安敢期高秋。\n阴阳调和非我事，冻馁逼迫同民忧。\n有生所往随有累，不及饮啄波中鸥。",
        "dynasty": "宋",
        "collection_info": null
    },
    {
        "title": "金陵观雨",
        "author": "孔平仲",
        "content": "丞相初下车，忧勤到南亩。\n旱干为祈祷，甘雨辄盈缶。\n气从钟山发，浪入秦淮吼。\n奔腾与摆蹙，执热復何有。\n我时在舟中，清爽浮户牖。\n垢衣得浣濯，快意一搔首。\n深宵对明月，灭烛坐更久。\n昨日见投龙，于今慰枯朽。\n至诚必有答，况乃调元手。",
        "dynasty": "宋",
        "collection_info": null
    },
    {
        "title": "观暴",
        "author": "孔平仲",
        "content": "怒雷殷殷西南天，黑气一抹如长烟。\n鲸嘘鳌噫蛟吐涎，龙呼其俦相后先。\n散为飞云盖蜿蜒，以尾卷海洒百川。\n河伯乃在坎底眠，震惊掉动忧不全。\n白浪涌起高于船，冈驰隰舞山回旋。\n崩衝摆落蔚高骞，声势烈烈孰使然。\n须臾寂静又改前，余氛倚汉犹青玄。\n小虾奋头如自贤，神龙归宫鱼出泉。",
        "dynasty": "宋",
        "collection_info": null
    },
    {
        "title": "太平",
        "author": "孔平仲",
        "content": "长江卷波作沙色，中有数顷如泼墨。\n是为望夫之高山，沉沉影落江心黑。\n操篙下探不见底，侧行牵挽难为力。\n疾风为我西北来，打鼓张帆何快哉。\n百夫呼噪绝水府，心胆壮敌山崔嵬。\n须臾已入大信口，回听怒浪声如雷。\n姑孰堂前溪水清，扁舟夜泊已三更。\n微微雨过有秋意，漠漠云开对月明。",
        "dynasty": "宋",
        "collection_info": null
    },
    {
        "title": "观牛渡江",
        "author": "孔平仲",
        "content": "荷蓑而骑彼牧童，驱牛乱流江水中。\n徐行不復用鞭棰，母当其前犊后从。\n浊波沄沄出头角，见者往往疑蛟龙。\n牛身千钧水不测，步步乃与丘陵同。\n天机自然有所解，物理如此谁能穷。\n君不见轧荦山腹垂至膝，一马不能载其躬。\n帝前每作胡旋舞，翩翩劲捷如旋风。",
        "dynasty": "宋",
        "collection_info": null
    },
    {
        "title": "太平",
        "author": "孔平仲",
        "content": "溪行曲入四五里，乃见江城大如斗。\n人烟疏少白日静，风物澄明新雨后。\n古来豪俊多在此，怅望千秋一回首。\n谢家青山空自高，李白扁舟復何有。",
        "dynasty": "宋",
        "collection_info": null
    },
    {
        "title": "泊舟姑孰堂",
        "author": "孔平仲",
        "content": "崎岖遵狭港，託庇倚葭芦。\n泊舟姑孰堂，乃在溪上居。\n此溪来处远，东引丹阳湖。\n微风起天外，爽气得秋初。\n而我尚厌暑，卷帘心不舒。\n蓬头赤两脚，踯躅遶四隅。\n坐砌未为惬，偃身卧碑趺。\n中宵倦摇箑，流汗落衣裾。\n因观今则然，自问昔何如。\n人情有未足，不见有有余。",
        "dynasty": "宋",
        "collection_info": null
    },
    {
        "title": "于将军",
        "author": "孔平仲",
        "content": "长安遣兵百胜强，意气何有汉中王。\n七军之心俱猛鸷，虎兕插羽将翱翔。\n睥睨荆益可席卷，白帝城高如堵墙。\n秣马蓐食朝欲战，雷声殷殷山之阳。\n沉阴苦雨十余日，汉水溢出高腾骧。\n苍黄不暇治步伍，攀缘蹙踏半死伤。\n计穷岂不欲奔走，四望如海皆茫茫。\n鼍鸣鱼跃尚恐惧，万一敌至谁敢当。\n遥观大船载旗鼓，闻说乃是关云长。\n蒙衝直绕长堤下，劲弩强弓无敌者。\n虽有铁骑何所施，排空白浪如奔马。\n将军拱手就絷缚，咋舌无声面深赭。\n捷书一日到锦城，隻轮不返皆西行。\n将军畴昔负朋友，若此昌豨犹得生。\n循环报復虽天意，壮士所惜惟功名。\n曹瞒相知三十年，临危不及庞明贤。\n归来头白已顦顇，泣涕顿首尤可怜。\n高陵画像何诡谲，乃令惭痛入九泉。\n淯水之师勇冠世，英雄成败皆偶然。",
        "dynasty": "宋",
        "collection_info": null
    },
    {
        "title": "紫髯将军",
        "author": "孔平仲",
        "content": "华容女子哭幽囚，吉利如虎入荆州。\n缚其孤雏敛貔貅，长驱水步八十万。\n欲猎于吴吴主忧，羣臣劝迎同一说。\n拔刀斫案心胆裂，揆彼之量岂我容。\n开门纳狼计何拙，鲁家狂儿策最长。\n倡而和者有周郎，区区黄盖乃乞降。\n龙幡遮火烧赤壁，东南风急天绛色。\n江中战舸岸上营，烟焰飞腾半焚溺。\n雷鼓大进声满川，轻锐迫逐皆崩奔。\n紫髯将军更欢喜，曹公坐翅不得鶱。\n子布元表何龊龊，成败之决在一言。\n君不见甘露宝鼎间，典午受禅吴犹存。\n青盖入洛虽可惜，犹胜俛首臣老贼。",
        "dynasty": "宋",
        "collection_info": null
    },
    {
        "title": "武宗",
        "author": "孔平仲",
        "content": "武宗惟雄俊，有臣委用专。\n德裕才略大，感恩罄所宣。\n是时岩廊上，六合气可吞。\n论兵决胜负，万里在目前。\n一平回鹘凶，再洗上党昏。\n杨弁不知时，乃敢盗太原。\n岂信明光甲，遣人斩其元。\n廷谋昧知几，唯有君相然。\n成立三大功，慷慨在一言。\n风霆运不测，日月朗高悬。\n李唐势已去，至此岌復缠。\n外内已息兵，崇卑定干坤。\n遂令河北师，弭耳如孤豚。\n事书史册上，读之快心魂。\n千载若信宿，凛凛风烈存。\n世人多说剑，不见斫伐痕。\n玩弄反自伤，何用饰玙璠。\n迂哉贾生饵，果尔房管奔。\n施为贵寔效，讵主衒空文。",
        "dynasty": "宋",
        "collection_info": null
    },
    {
        "title": "奉天行",
        "author": "孔平仲",
        "content": "苍苍行露出苑门，孤城逼仄不可存。\n贼兵之来若风雨，顷刻城下皆云屯。\n纷纷矢石蔽空黑，天子垂泣对将军。\n将军提笔书满背，城中白丁久夺气。\n草车之焚虽已矣，云桥百尺虹蜺起。\n下瞰城中笑饮酒，干陵赭袍拥朱紫。\n朔方大将来赴急，彷徨中路不敢入。\n豺狼合从堪恸哭，翠华崎岖又巡蜀。\n圣神文武何至此，堂上有人面如鬼。",
        "dynasty": "宋",
        "collection_info": null
    },
    {
        "title": "天门山",
        "author": "孔平仲",
        "content": "惟天莽苍苍，乃立此门阙。\n山本如城高，剖凿中断裂。\n两峰竞秀倚，千古势相戛。\n大江方南来，逼束不得洩。\n潴为无底深，散作万顷阔。\n想当割据时，闭固孰敢发。\n夕阳坐荒亭，诗思摹峭拔。\n清晨放舟出，回首见呀豁。\n西梁尚局促，壮观心颇阔。\n安得呼化工，努力更一揠。",
        "dynasty": "宋",
        "collection_info": null
    },
    {
        "title": "灵壁东",
        "author": "孔平仲",
        "content": "明珠大贝玉玲珑，美人营营出深宫。\n清矑一盼失英雄，羽觞行酒乐未终。\n胡陵杀气迴飞鸿，投杯掷筯自挽弓。\n麾兵大战灵壁东，血流争波入海红。\n何为羁孤铁马中，捣沙折木天北风。\n突围而出追失踪，四五年间蛇作龙。",
        "dynasty": "宋",
        "collection_info": null
    },
    {
        "title": "题赣州嘉济庙祈雨感应",
        "author": "孔平仲",
        "content": "江东祷雨真灵迹，香火未收檐溜滴。\n城中到此夜五更，渡口归时水三尺。\n高田流满入低田，万耦齐耕破晓烟。\n但愿吾民得饱饭，年年岁岁是丰年。",
        "dynasty": "宋",
        "collection_info": null
    },
    {
        "title": "答陈君佐戏吟",
        "author": "孔平仲",
        "content": "与君居两邦，如隔万里道。\n相从得旬日，所恨太不早。\n清谈已解忧，大笑时绝倒。\n赠我以古风，应手拾瓌宝。\n间亦藏戏言，顾我欲高蹈。\n答之以不答，羡子富文藻。\n沧溟在人外，中有群仙岛。\n相约逍遥游，餐霞食瑶草。",
        "dynasty": "宋",
        "collection_info": null
    },
    {
        "title": "游子吟",
        "author": "孔平仲",
        "content": "远游如飞蓬，漂泊天之涯。\n不及百尺楼，繫在垂杨堤。\n琉璃为钟玉为斝，繁弦促管花阴下。\n青春此乐输几人，客身皇皇一羸马。",
        "dynasty": "宋",
        "collection_info": null
    },
    {
        "title": "汴堤行",
        "author": "孔平仲",
        "content": "长堤杳杳如丝直，隠以金椎密无迹。\n当年何人种绿榆，千里分阴送行客。\n波间交语船上下，马头揖别人南北。\n日轮西入鸟不飞，从古舟车无断时。",
        "dynasty": "宋",
        "collection_info": null
    },
    {
        "title": "酒帘",
        "author": "孔平仲",
        "content": "百尺风外帘，常时悬高阁。\n若夸酒味美，聊劝行人酌。\n但浇愁肠宽，奚畏守犬恶。\n客心方摇旌，逢此慰寂寞。",
        "dynasty": "宋",
        "collection_info": null
    },
    {
        "title": "书驿舍壁",
        "author": "孔平仲",
        "content": "巍巍使馆开华堂，行人旧题诗满堂。\n去年读之多好语，今岁重寻在何处。\n驿吏却云官长来，垩以赤白墁青灰。\n银鈎错落应手没，当时嘲谑谁为才。\n呜呼万事祇如此，古人豪强安在哉。\n寄语征途往还客，不如挥毫落金石。\n金石虽坚有时灭，君不闻海波成田淮水绝。",
        "dynasty": "宋",
        "collection_info": null
    },
    {
        "title": "发虹县",
        "author": "孔平仲",
        "content": "驱马汴河西，从此游帝乡。\n瞻言驿堠短，喜及春日长。\n碧瓦映茅茨，人烟密相望。\n蒭茭足供马，亦有酒可尝。\n旁观波澜起，万柁攒舟航。\n一跌性命已，岂惟肌骨伤。\n不如榆柳堤，中路稳腾骧。\n去家渐及旬，犹走淮楚疆。\n却视故山隠，忽在天一方。\n东轩復难到，兰芷媚幽香。\n驰光不可留，游女已采桑。",
        "dynasty": "宋",
        "collection_info": null
    },
    {
        "title": "水头",
        "author": "孔平仲",
        "content": "荒湾斗转河如束，千古痴龙卧空谷。\n公然收水入毫芒，万里昆崙倾不足。\n春妍睡醒鳞甲开，顷刻已放波头来。\n衝梢掠操何迅速，喷云溅雪争崔嵬。\n舟人传呼隘两岸，骇若百蛰逢惊雷。\n连桩繫缆犹恐脱，不尔船碇俱倾颓。\n须臾水面如平掌，客子棹歌船下上。",
        "dynasty": "宋",
        "collection_info": null
    },
    {
        "title": "岘山行",
        "author": "孔平仲",
        "content": "驱马岘山南，磴滑不能上。\n惆怅石城人，秋风摇两桨。",
        "dynasty": "宋",
        "collection_info": null
    },
    {
        "title": "寄王彦昭教授",
        "author": "孔平仲",
        "content": "别君已经年，相见如一日。\n分教淮南生，中路忽相失。\n我志如柳惠，何尝厌三黜。\n君才如叔夜，犹苦不堪七。\n趣向大抵同，离合何不一。\n轻装入隋堤，正值柳阴密。\n仓庚交交飞，布谷命其匹。\n壮岁甘远游，岂暇念家室。\n永城去亳近，马足翩翩逸。\n我往何时还，君处不能出。\n新诗近应多，烂漫排古律。\n黄花不可见，谁为子鸣瑟。\n交游固难得，会面那易必。\n作诗寄秋风，以写胸中鬰。",
        "dynasty": "宋",
        "collection_info": null
    },
    {
        "title": "书所见",
        "author": "孔平仲",
        "content": "昂昂林边鹤，何事不天飞。\n徘徊方塘面，独啄青苔衣。\n得非恋其傍，修竹垂芳菲。\n高竿擢春秀，清影弄朝晖。\n曾于画图见，恍若迷是非。\n兴与佳景会，悠然久忘机。",
        "dynasty": "宋",
        "collection_info": null
    },
    {
        "title": "村鼓",
        "author": "孔平仲",
        "content": "潭潭村鼓鸣，羡尔田家乐。\n闪闪绿榆丛，风清如苇籥。\n我怀物外趣，世味久零落。\n焉得太古民，相携去耕凿。",
        "dynasty": "宋",
        "collection_info": null
    },
    {
        "title": "酇阳观棋",
        "author": "孔平仲",
        "content": "繫马酇阳岸，湍波怒奔霆。\n却坐南轩上，旷若耳目清。\n两翁方围棋，玉石相分争。\n初味若恬淡，锋交渐纵横。\n攻南意窥北，翻復乃人情。\n计虑临危出，或从死中生。\n勇者喜见色，怯者噤无声。\n谁云一枰小，斗智亦已精。\n昔有烂柯者，弃俗游峥嵘。\n彼实方外人，岁月固可轻。\n我今则异此，久为世网婴。\n一官犹坎轲，三径尚未耕。\n妻子寄异县，飘飘望东京。\n寸晷尤可惜，客子当念程。\n饮水上马去，两翁任输赢。",
        "dynasty": "宋",
        "collection_info": null
    },
    {
        "title": "蝴蝶行",
        "author": "孔平仲",
        "content": "蝴蝶飞，渡河来。\n河北花已落，河南花正开。\n盈盈采花女，扑打还家去。\n推身飞入粉奁中，芳草绵绵旧时路。",
        "dynasty": "宋",
        "collection_info": null
    },
    {
        "title": "枯柳",
        "author": "孔平仲",
        "content": "窾枯路傍柳，种插从何年。\n枯条不可见，人立何岿然。\n轻脆岂耐久，心腹俱空穿。\n上无一鸟巢，下繫万里船。\n想见方浓时，飞花舞青天。\n行人多攀折，惨淡驻征鞭。\n今也傲突兀，东西过谁怜。\n陋质非焦桐，难试朱丝弦。\n英华余岁许，白蚁争回旋。\n雷公飞火试一照，深处恐有乖龙眠。",
        "dynasty": "宋",
        "collection_info": null
    },
    {
        "title": "戏寄邵瞻远",
        "author": "孔平仲",
        "content": "道人养金丹，笑我餐芝朮。\n青瞳何皎然，照映冰雪质。\n壶中玉楼好，天外鸾骖逸。\n境清莫回顾，世味甜如蜜。",
        "dynasty": "宋",
        "collection_info": null
    },
    {
        "title": "车班班",
        "author": "孔平仲",
        "content": "车班班，入函关。\n马萧萧，渡渭桥。\n关下游人不相识，桥边美酒留行客。\n海阔天高云满空，风吹日暮还南北。",
        "dynasty": "宋",
        "collection_info": null
    },
    {
        "title": "发谷熟县寄扬州同寮",
        "author": "孔平仲",
        "content": "清晨出古县，独遇卖花翁。\n芍药三数朵，琼苞出渐红。\n皎如情人未梳洗，朱帘半掩娇春风。\n去年维扬陪胜赏，此花开谢旬月中。\n名园胜剎处处有，深畦浅垄无西东。\n品流已多搜绝异，若数英俊遗凡庸。\n迩年新花更奇巧，造化雕琢何时穷。\n离家今日已千里，云雨浩荡迷淮东。\n而今又及赏花月，因循不赏花更空。\n寄语维扬好相识，花时勉泛黄金钟。",
        "dynasty": "宋",
        "collection_info": null
    },
    {
        "title": "别二友",
        "author": "孔平仲",
        "content": "鹤栖万年松，孤音夜号霜。\n双凤想其悲，一来助翱翔。\n会合欢未已，离别惨可伤。\n惊风动地起，彼此随飘扬。\n鹤飞望南山，凤亦归故乡。\n回头失旧侣，云路徒苍苍。",
        "dynasty": "宋",
        "collection_info": null
    },
    {
        "title": "东楼置酒赏桃李花",
        "author": "孔平仲",
        "content": "朱楼直瞰清池湾，池上彩翠多奇山。\n春光烂漫桃李发，倒影照映澄波间。\n远看已好重攀折，堆积金盘霞间雪。\n促拍更歌金缕衣，不辞醉倒花时节。\n归来酒醒梦阑时，袖上余香犹未灭。",
        "dynasty": "宋",
        "collection_info": null
    },
    {
        "title": "寄勉甫",
        "author": "孔平仲",
        "content": "猛虎不伏枥，抟鹏笑鞴鹰。\n丈夫志四海，羞愧守门庭。\n君实豪杰士，贫贱乡人轻。\n愤发策蹇馿，西走游玉京。\n负书入太学，大带参诸生。\n文章逸莫控，学问骤以升。\n曾未年岁余，譁譁得声名。\n定知有所立，俯拾紫与青。\n顾我孤陋者，聋瞽其聪明。\n譬如山下泉，碍险尚未行。\n无人为激进，安得归沧溟。\n所愿同君游，扬波浩东倾。\n此志何日遂，长呼涕淋缨。\n北望风谊美，心焉如旆旌。",
        "dynasty": "宋",
        "collection_info": null
    },
    {
        "title": "落花",
        "author": "孔平仲",
        "content": "岭南冬深花照灼，比至春初花已落。\n乘閒携酒到西园，鸟散蜂归春寂寞。\n江南此际春如何，红杏海棠开正多。\n归期不及春风日，犹见池塘着绿荷。",
        "dynasty": "宋",
        "collection_info": null
    },
    {
        "title": "送客到江亭",
        "author": "孔平仲",
        "content": "春江碧波渺天去，两岸红桃落如雨。\n主人到此送行人，落日留连会歌舞。\n渡头杨柳正依依，拂水摇风千万丝。\n看看亦整东归棹，谁折长条赠我归。",
        "dynasty": "宋",
        "collection_info": null
    },
    {
        "title": "剪玫瑰寄晦之仍书此为戏",
        "author": "孔平仲",
        "content": "去年君尝寄蔷薇，今年我亦寄玫瑰。\n蔷薇赭赤未足爱，玫瑰莹白花草魁。\n南园春深桃杏落，但见芳草连莓苔。\n唯兹皎洁满栏槛，玉冠瑶佩天边来。\n主人爱惜屡顾眄，赏心未暇携樽罍。\n寄君凭君巧吟咏，仍须对景倾金杯。\n莫令蔷薇窃见此，恐遂羞媿不復开。",
        "dynasty": "宋",
        "collection_info": null
    },
    {
        "title": "寄邹蹇叔",
        "author": "孔平仲",
        "content": "西园春深百草长，残花纷纷绿叶光。\n蜂归蝶散情已薄，独我遶树行如狂。\n亟令沽酒藉地饮，卧嗅落蕊倾金觞。\n醉来意气颇脱略，睥睨天地如毫芒。\n狂歌大笑谁对值，山猿谷鸟啼斜阳。\n却思高阳旧徒侣，安得飞至坐我傍。\n登城引望不可见，云峰古木徒苍苍。",
        "dynasty": "宋",
        "collection_info": null
    },
    {
        "title": "南卒",
        "author": "孔平仲",
        "content": "坐食者南卒，骄与子弟俱。\n负甲则俯偻，荷戈不能趋。\n嘈然金鼓鸣，气骇失所图。\n固无一技良，徒有七尺躯。\n吾闻孙子教，弱女成武夫。\n吾欲练汝辈，使之虓虎如。\n奈何天子诏，苦禁蓄兵书。\n军旅非素习，壮士心踟蹰。\n羣蛮屡骚动，主将復左除。\n有急何以报，思之可惊吁。",
        "dynasty": "宋",
        "collection_info": null
    },
    {
        "title": "夜闻苍鹤唳",
        "author": "孔平仲",
        "content": "为鹤不能白，安用苍其形。\n厥顶又不朱，无乃盗虚名。\n雌雄守枯木，绝意冲太清。\n夜号如婴儿，聒我梦寐惊。\n日欲火其巢，念汝雏方生。\n亟宜罢吻噪，报我存养情。",
        "dynasty": "宋",
        "collection_info": null
    },
    {
        "title": "愍囚",
        "author": "孔平仲",
        "content": "囚岂不乐有父母，囚岂不乐有室家。\n公行劫掠自取死，迫于穷饿情非它。\n腥膻所得能几许，哭入东市肩相摩。\n呜呼法令难力救，囚乎囚乎奈若何。",
        "dynasty": "宋",
        "collection_info": null
    },
    {
        "title": "移石",
        "author": "孔平仲",
        "content": "谁言盘石坚，势不可动摇。\n健犊引大车，载行速如飘。\n良因植根浅，未免迁徙劳。\n触类当自省，我今慎所操。",
        "dynasty": "宋",
        "collection_info": null
    },
    {
        "title": "春夕寄兄长",
        "author": "孔平仲",
        "content": "南北万里道，兄弟隔年别。\n嬉鸾双翱翔，病马隻羁绁。\n友关危坐久，顾影愁肠绝。\n清夜不可晨，吟残半窗月。",
        "dynasty": "宋",
        "collection_info": null
    },
    {
        "title": "养虎",
        "author": "孔平仲",
        "content": "西邻养虎已被啮，东邻养虎计何拙。\n哺之既久爪牙强，定看一日难羁绁。\n寄语东邻宜早图，野心变态在须臾。\n壮士匣中有神剑，欲斩虎头君许无。",
        "dynasty": "宋",
        "collection_info": null
    },
    {
        "title": "折杨柳",
        "author": "孔平仲",
        "content": "江头杨柳春依依，主人此时伤别离。\n留连祖席日欲晚，风弄绿影摇金巵。\n手攀长条赠君归，纷纷閒愁如絮飞。\n人生聚散似鱼雁，此柳春深有几枝。",
        "dynasty": "宋",
        "collection_info": null
    },
    {
        "title": "王昭君",
        "author": "孔平仲",
        "content": "昭君十五入汉宫，自倚花艷如芙蓉。\n黄金不买画者笔，西子变作嫫女容。\n羊车忽略久不幸，夜夜月照罗帷空。\n娇痴怨恨掩袂泣，常恐兰蕙摧霜风。\n不堪坐守寂寞苦，遂愿将身嫁胡虏。\n神仙缥缈下朝阳，再拜玉墀辞汉主。\n天颜惊顾初相识，自起欲留留不得。\n吁嗟拂袖归禁中，却看飞燕无颜色。\n婵娟去去阴山道，几日风沙貌枯槁。\n千秋万古恨无穷，坟上春风无寸草。",
        "dynasty": "宋",
        "collection_info": null
    },
    {
        "title": "春日行",
        "author": "孔平仲",
        "content": "鶑啼花笑清明天，黄金买酒斗十千。\n良时恣意一酩酊，醉倒扶起南堂眠。\n须臾更深残酒醒，明月当窗风气冷。\n閒愁万绪从中来，几欲长号泪如绠。",
        "dynasty": "宋",
        "collection_info": null
    },
    {
        "title": "子夜四时歌 春",
        "author": "孔平仲",
        "content": "二月春色来，三月春色老。\n东风收花去，满地留芳草。",
        "dynasty": "宋",
        "collection_info": null
    },
    {
        "title": "子夜四时歌 夏",
        "author": "孔平仲",
        "content": "火云堆长空，赤日沸岩瀑。\n芙蓉已焦死，不减篔筜绿。",
        "dynasty": "宋",
        "collection_info": null
    },
    {
        "title": "子夜四时歌 秋",
        "author": "孔平仲",
        "content": "惨淡秋云高，萧瑟西风起。\n坐感岁华迁，悲歌泪如水。",
        "dynasty": "宋",
        "collection_info": null
    },
    {
        "title": "子夜四时歌 冬",
        "author": "孔平仲",
        "content": "风凄薄愁云，雨冷成飞雪。\n莫作苦寒吟，行行桃李月。",
        "dynasty": "宋",
        "collection_info": null
    },
    {
        "title": "和经父秋夕",
        "author": "孔平仲",
        "content": "爽籁爱虫吟，凄音悲漏永。\n青灯无定焰，照此心情冷。\n风生蕙帐寒，月满松窗静。\n万虑归寂寥，都忘荣辱境。",
        "dynasty": "宋",
        "collection_info": null
    },
    {
        "title": "次韵常父二十九日闸上作",
        "author": "孔平仲",
        "content": "泊舟不厌城南浅，谈笑淹留惊晷短。\n为传潮信舣江干，暂移已觉如天远。\n足音来此慰寂寞，酒面自红炉自暖。\n预愁会合有暌离，人事犹如月亏满。\n何如便赋归去来，百尺高帆席同卷。",
        "dynasty": "宋",
        "collection_info": null
    },
    {
        "title": "招常父承君舟中观雪",
        "author": "孔平仲",
        "content": "泊舟亭下水，隔岸有修竹。\n晨起雪纷纷，开帘见群玉。\n请来同此景，一醉杯中绿。",
        "dynasty": "宋",
        "collection_info": null
    },
    {
        "title": "发仪真寄常父兄",
        "author": "孔平仲",
        "content": "丱角同出处，中路稍差池。\n往事如一梦，新年生白髭。\n小官仍龃龉，异国更羁栖。\n长时恨隔阔，既见少开眉。\n朝共垆边饮，暮同窗下棋。\n一日復一日，眷眷不忍离。\n今兹解舟去，岂为赴同期。\n久住恐相溷，萧然生事微。\n欲将眼中泪，一洒别时衣。\n诸绪正牢落，勿令心重悲。\n融怡和笑语，惝怳迷东西。\n甘言戒婢子，循髮祝阿宜。\n愦愦情怀恶，正同中酒时。\n晚泊芦荻岸，江天云四垂。\n高城已不见，春雨更如丝。",
        "dynasty": "宋",
        "collection_info": null
    },
    {
        "title": "二十二日大风发长芦",
        "author": "孔平仲",
        "content": "张帆风尚小，出口势愈急。\n扁舟已中流，前后无所及。\n侧看岸旋转，白浪若山岌。\n磔砉时有声，百罅水争入。\n危樯听欲折，柁柄脱操执。\n我有常病妻，素羸多不粒。\n及兹益愦乱，卧喘气吸吸。\n婢姥半北人，兹险未尝习。\n苍皇面深墨，呕哕皆胆汁。\n可怜儿女辈，往往相聚泣。\n出门强指挥，飞沫溅衣湿。\n江豚踊吾前，猵獭作人立。\n意如骜吾嚱，出没相百十。\n呼神掷楮泉，祈佛启经袭。\n是时正月尾，于节甫惊蛰。\n云气作冥晦，气候变寒涩。\n日中仅得止，性命危若拾。\n纷然方寸乱，魂干久不集。\n官期幸未迫，安用苦汲汲。\n官兵勇贪程，一震当少戢。\n何如彼居民，生不出井邑。\n吾田虽旷瘠，飦粥粗可给。\n劳生嘿自慨，茅舍行且葺。",
        "dynasty": "宋",
        "collection_info": null
    },
    {
        "title": "读江淹集",
        "author": "孔平仲",
        "content": "煌煌一疋锦，烂烂五色笔。\n始从何处得，怅此梦中失。\n淹也虽善文，葳蕤少筋骨。\n譬人气不深，往往多奄忽。\n晚年既富贵，外学仍老佛。\n岂非有所怠，寖使天才屈。\n奈何不自尤，秘怪疑鬼物。\n我有十文舟，夙期驾溟渤。\n褰霞谒东皇，擘浪窥月窟。\n唯忧倦或止，视此颇自栗。",
        "dynasty": "宋",
        "collection_info": null
    },
    {
        "title": "马当夹阻风",
        "author": "孔平仲",
        "content": "蒿田荻野无人烟，我来日暮双繫船。\n半夜星斗垂栏干，银河倒影摇清川。\n人言神物当会合，铁缆缠绕安如山。\n五更汹汹有声至，车骑蹴踏干坤翻。\n怒雷殷殷雨随下，黑风三日不见天。\n此中道路多险恶，正在马当小孤之两间。\n三江五湖所钟聚，直下无底旁无边。\n掀腾摆触作意气，更无拘束随所便。\n巨矶突若虎头出，黄沙莽作车轮旋。\n端居不动尚股栗，谁敢身试蛟龙渊。\n自吾泛洛涉淮泗，间关淫滞今半年。\n庐山苍翠已在目，毋用急进干忧患。\n不如宿留会澄霁，淹速有数非偶然。\n篘中酒熟聊一醉，春梦酣酣牵昼眠。",
        "dynasty": "宋",
        "collection_info": null
    },
    {
        "title": "初夏",
        "author": "孔平仲",
        "content": "初夏新雨余，萧然风转北。\n芭蕉索索鸣，庭户有秋色。\n清寒思挟纩，向暑袗絺绤。\n阴阳孰主张，变态只顷刻。\n幽轩暮支颐，佳趣生静默。\n云气薄南山，坐令苍翠隔。",
        "dynasty": "宋",
        "collection_info": null
    },
    {
        "title": "喜雨",
        "author": "孔平仲",
        "content": "低田有水高田干，南风日日吹尘土。\n新秧已生未种得，此时却得弥天雨。\n连山蔽空望不极，溢径盈庭势漂卤。\n从今岁事当有成，饱吃香秔胡可数。\n老来涉世心益懒，只欲栖迟守环堵。\n若令积谷支岁年，便可终焉事农圃。",
        "dynasty": "宋",
        "collection_info": null
    },
    {
        "title": "铸钱行",
        "author": "孔平仲",
        "content": "三更趋役抵昏休，寒呻暑吟神鬼愁。\n从来鼓铸知多少，铜沙迭就城南道。\n钱成水运入京师，朝输暮给苦不支。\n海内如今半为盗，农持斗粟却空归。",
        "dynasty": "宋",
        "collection_info": null
    },
    {
        "title": "呈范清老",
        "author": "孔平仲",
        "content": "范子爱高卧，家政付儿孙。\n将身比瞑目，达理吾所尊。\n前日过所居，蔓草深闭门。\n范子欠伸起，性寡笑与言。\n相与寻幽寺，復将坐前轩。\n斜阳满庭下，不厌鸟雀喧。\n擘云青山秀，经雨野水浑。\n念此景清旷，非君谁与论。\n少年一倾盖，白首义弥敦。\n颓然各忘返，明月照黄昏。",
        "dynasty": "宋",
        "collection_info": null
    },
    {
        "title": "曹亭三绝句  其一",
        "author": "孔平仲",
        "content": "外看江水长，裏见荷花发。\n庐阜收白云，南浦浸明月。",
        "dynasty": "宋",
        "collection_info": null
    },
    {
        "title": "曹亭三绝句  其二",
        "author": "孔平仲",
        "content": "漾舟荷花裏，舣棹绿杨阴。\n却上曹亭望，山高江水深。",
        "dynasty": "宋",
        "collection_info": null
    },
    {
        "title": "曹亭三绝句  其三",
        "author": "孔平仲",
        "content": "登临常患远，游览不能继。\n此景对门墙，箯舆日三四。",
        "dynasty": "宋",
        "collection_info": null
    },
    {
        "title": "夜入监中",
        "author": "孔平仲",
        "content": "欹枕汗如洗，出门更已深。\n长风万里至，河汉清人心。\n芙蕖有佳气，杨柳摇疏阴。\n秋声繁促织，月色动栖禽。\n落魄衣忘带，逍遥髮懒簪。\n听从凉冷入，一快直千金。",
        "dynasty": "宋",
        "collection_info": null
    },
    {
        "title": "七月六日作",
        "author": "孔平仲",
        "content": "隔江见雨来，尤苦风大疾。\n蓬蓬宇宙中，掀搅若无物。\n百川水倒流，瓦石亦飞越。\n浓云最轻浮，暂聚非永结。\n随吹东西扬，散漫颇仓猝。\n竟无点滴惠，初势不可遏。\n正昏露青天，方曀见白日。\n但增尘土高，益使水泉竭。\n农夫忧岁事，怅望眼流血。\n蛟龙不能神，卷尾藏窟穴。\n空余鸟雀噪，庭户晚更热。\n深夜气稍苏，林端挂明月。",
        "dynasty": "宋",
        "collection_info": null
    },
    {
        "title": "暇日至家园",
        "author": "孔平仲",
        "content": "仕宦吾已知，退休不如早。\n九江园地胜，万个竹色好。\n每到必徘徊，翛然寄怀抱。\n于此筑亭台，于彼植花草。\n傍岭更栽松，引池将溉稻。\n经营各有处，何日室遂考。\n薄田方待岁，一雨洗枯槁。\n指谷以易泉，橐囊助倾倒。\n茅茨若粗完，世路迹可埽。\n南山多白云，临望娱我老。",
        "dynasty": "宋",
        "collection_info": null
    },
    {
        "title": "城东作",
        "author": "孔平仲",
        "content": "九江非吾土，久寓忘羁栖。\n丘坟之所宅，舍此亦安归。\n钱官最閒暇，因得治其私。\n松楸鬰在望，时復至郊圻。\n驾言上东原，蔼蔼晨露晞。\n草木新过雨，秀色可疗饥。\n念此道旁民，散居在山蹊。\n新秋百物熟，入城各有携。\n芋迸紫卵壮，姜抽红笋肥。\n欓香忆烹鲤，稻白想流匙。\n养生无不有，美味仍及时。\n此土遂可老，行当结茅茨。\n云水有深约，尘埃无尽期。\n人生适意耳，富贵亦何为。",
        "dynasty": "宋",
        "collection_info": null
    },
    {
        "title": "月夜",
        "author": "孔平仲",
        "content": "平生最好月，况此秋夜阑。\n长风送荡漾，浩露洗团团。\n仰头视虚空，光采如可餐。\n星辰敛芒角，河汉收波澜。\n更无微云翳，挂此白玉盘。\n六合静皎皎，万木凉珊珊。\n为尔废昏卧，徘徊更漏残。\n更登高处望，历历见湖山。\n爽气集冰雪，清心生羽翰。\n便欲御泠然，因之游广寒。\n一临天池水，沐浴随飞仙。",
        "dynasty": "宋",
        "collection_info": null
    },
    {
        "title": "送郑君玉",
        "author": "孔平仲",
        "content": "西风黄叶下，送子以秋色。\n彭蠡一归舟，关山远行客。\n民思似秤平，郡戴如弦直。\n交游亦难值，出语皆肝膈。",
        "dynasty": "宋",
        "collection_info": null
    },
    {
        "title": "出城一首",
        "author": "孔平仲",
        "content": "驱马出北门，秋色满平皋。\n泄云弄微阴，寒日照我袍。\n遵途升復降，控纵亦已劳。\n落松被径软，青蒿倚崖高。\n南顾临大江，厉风蔚波涛。\n蛟龙正崛强，舟楫未易操。\n亦有泝洄人，扬帆气方豪。\n覆舟谅由险，岂曰命所遭。",
        "dynasty": "宋",
        "collection_info": null
    },
    {
        "title": "九日独登曹亭",
        "author": "孔平仲",
        "content": "重阳不见菊，节物愈凋零。\n性復不嗜饮，对酒只如酲。\n秋堂静便卧，既起思殊清。\n登高未免俗，亦不造林垧。\n屋西连郡郛，木末乃曹亭。\n杖藜只独往，坐对南山青。\n萧瑟西风高，泱漭滞雨晴。\n断云见天色，残潦知地形。\n遥峰落照敛，别浦暝烟生。\n归鸟向村急，孤舟当渡横。\n此时有佳兴，乃恶闻人声。\n况令预尊俎，而使听竽笙。\n嗟吾趣尚僻，取笑世上英。\n岂宜滥簪绂，但可老柴荆。",
        "dynasty": "宋",
        "collection_info": null
    },
    {
        "title": "寄常父",
        "author": "孔平仲",
        "content": "愁霏久不霁，翳此白日光。\n阴风薄庭柯，落叶堕我旁。\n萧条秋气高，百感搅中肠。\n侧观南飞雁，肃肃尚有行。\n念昔来此土，弟晜各康彊。\n二季皆鸑鷟，梧桐殒朝阳。\n踟蹰故所游，墟墓草已荒。\n会合须臾期，去日一何长。\n吾兄近仳别，咫尺非异方。\n官守畏简书，羁绊不得骧。\n如星限河汉，东西但相望。\n江鱼肥可荐，庭菊粲以芳。\n峥嵘时节晚，谁与共一觞。\n伯氏副边城，苦寒天早霜。\n石火虽云暖，不如还故乡。\n群飞隘霄极，弱羽因飘扬。\n禄薄未足饱，胡为久皇皇。\n古人有三高，彼岂悦膏粱。\n愿言同斯志，毕景事耕桑。",
        "dynasty": "宋",
        "collection_info": null
    },
    {
        "title": "九月二十九夜作",
        "author": "孔平仲",
        "content": "江城月黑风雨寒，四无人声夜向阑。\n有鸟九头天外过，嘤嘤轧轧鸣悲酸。\n吹灯灭烛小儿怖，犬呼其邻嘷且怒。\n天明日出百怪消，长空踪迹无寻处。",
        "dynasty": "宋",
        "collection_info": null
    },
    {
        "title": "堂前皂筴树",
        "author": "孔平仲",
        "content": "堂前皂筴树，落叶已如积。\n篱上牵牛花，青青照秋色。\n四序都几何，推迁半陈迹。\n昼短夜益长，晴薄阴易得。\n浮云忽以兴，惨惨风自北。\n便有挟纩心，人谁顾絺绤。\n饥蚊尔胡为，乃欲长肉食。\n翼翅不能举，自此且衰息。",
        "dynasty": "宋",
        "collection_info": null
    },
    {
        "title": "朱君以建昌霜橘见寄报以蛤蜊",
        "author": "孔平仲",
        "content": "赠我以海昏清霜之橘，报君以淮南紫唇之蛤。\n橘肤软美中更甜，蛤体坚顽口长合。\n开花结子幸采摘，没水藏泥岂蕲得。\n二物同时有不同，赋形与性由天公。\n请君下筯聊一饱，莫索珠玑向此中。",
        "dynasty": "宋",
        "collection_info": null
    },
    {
        "title": "冬日久雨有怀保德",
        "author": "孔平仲",
        "content": "阳洩已氤氲，阴疏不凝结。\n可怜终日雨，总是连天雪。\n虽贫布衣暖，尚欲应时节。\n坐想大河东，苦寒山石裂。",
        "dynasty": "宋",
        "collection_info": null
    },
    {
        "title": "小庵诗",
        "author": "孔平仲",
        "content": "甃石为道，旁植冬青不死之灵草。\n跨水为桥，上有百年老木之清阴。\n小庵又在北墙北，花竹重重深更深。\n公余竟日无一事，卜此佳趣聊栖心。\n明月为我迟迟不肯去，清风为我淅淅生好音。\n阒然宴坐如涧谷，乐以真乐非丝金。\n君看此庵亦何有，架竹编茅容侧肘。\n人生自足乃有余，不羡檐牙切星斗。\n朝携一筇杖，暮炷一炉香。\n悠然每独笑，物我两皆忘。",
        "dynasty": "宋",
        "collection_info": null
    },
    {
        "title": "元丰三年十一月施君发之县丞舣舟浔阳出所收书相示好之笃蓄之多装裱之妙可尚也诗以记其事",
        "author": "孔平仲",
        "content": "发之之舟繫湓水，示我名书百余纸。\n自言此乃十之一，访寻藏蓄尚未已。\n装褫卷袭皆精緻，从前所见无此比。\n城荒俗陋谁与游，如君好事固可喜。\n天寒手冷不厌观，似我赏音知有几。\n自今有得当助君，不惮缄封寄千里。",
        "dynasty": "宋",
        "collection_info": null
    },
    {
        "title": "夜坐庵前",
        "author": "孔平仲",
        "content": "人定鸟栖息，庵前聊倚栏。\n徘徊明月上，正在修篁端。\n清影冰玉碎，疏音环佩寒。\n翛然耳目静，觉此宇宙宽。\n人生甘物役，汩没红尘间。\n宴坐得俄顷，境幽心已閒。\n谅能长无事，自可驻朱颜。\n所以学道人，类多隠深山。",
        "dynasty": "宋",
        "collection_info": null
    },
    {
        "title": "杜令无隠亭赏梅",
        "author": "孔平仲",
        "content": "梅生要孤高，故在城颠上。\n腊过已多时，花寒犹未放。\n正前乃庐山，积雪千万丈。\n开樽望峥嵘，酒面已迟上。\n直须玉蕊十分开，洗尽烟岚春气回。\n请君扫地更招客，为君对花卷大白。",
        "dynasty": "宋",
        "collection_info": null
    },
    {
        "title": "晚兴",
        "author": "孔平仲",
        "content": "春雪弄微阴，晚色连细雨。\n皂角芽已长，瑞香花欲吐。\n虽寒亦料峭，稍霁即和煦。\n园林拟杖策，芳物行可数。",
        "dynasty": "宋",
        "collection_info": null
    },
    {
        "title": "上元作",
        "author": "孔平仲",
        "content": "春来雾雨久不收，上元三日月如秋。\n倾城娱乐竞沽酒，旧岁丰登仍足油。\n楼前灯山烧荻火，光影动摇桑落洲。\n太守凭高列歌吹，游人烘笑观俳优。\n铜盘贮梅插乌帽，从兵小史斥下楼。\n侍觞行食皆官妓，目眙不言语或偷。\n短长赤白皆莫校，但取一笑余何求。\n譬如饮酒且为乐，不问甘苦醉即休。\n归来紞如打五鼓，春寒惨惨吹驼裘。\n群儿嬉戏尚未寝，更看紫姑花满头。",
        "dynasty": "宋",
        "collection_info": null
    },
    {
        "title": "送张天觉",
        "author": "孔平仲",
        "content": "车上不须舞，途穷不须泣。\n万事倏忽如疾风，莫以乘车轻戴笠。\n爱君清，如玉立。\n爱君直，朱弦急。\n胆肝磊落贮星斗，意气轩腾脱羁絷。\n圣明天子聚羣材，下至椽杙犹收拾。\n况君屡薄青云飞，暂尔低回岂长蛰。\n我亦区区有心者，海水期君更注挹。\n萧萧江路涩，烟蒙客帆湿。\n惜君又作千里行，欲别还留手重执。",
        "dynasty": "宋",
        "collection_info": null
    },
    {
        "title": "出城至太平将见熊伯通",
        "author": "孔平仲",
        "content": "两松闢为门，前见青山横。\n坡陀若相接，宛转疑有情。\n日出鸟呼乐，春归林翠明。\n问我何所往，行当造殊庭。\n紫微有仙客，住在泉石清。\n咫尺久不觌，渺如隔蓬瀛。\n今将往见之，先已耳目醒。\n愿闻直截义，庶使正觉成。\n纷纷焉足道，无使一尘生。",
        "dynasty": "宋",
        "collection_info": null
    },
    {
        "title": "诗赠王从善",
        "author": "孔平仲",
        "content": "广庭试群材，俊笔驰短晷。\n锁厅争第一，乃后二三子。\n骑龙失头角，十载困泥滓。\n泛舟自淮南，得邑穷楚尾。\n江上始相逢，清名久吾耳。\n油然睹颜色，悦泽已可喜。\n博学有渊源，高谈见根柢。\n有如万斛钟，久叩声益起。\n如君岂易得，蹭蹬乃在此。\n棫朴析为薪，奈何遗杞梓。\n我本世畸人，儳焉顽似鄙。\n一官傍松楸，自足胜朱紫。\n功名已灰心，藜藿思没齿。\n欲结方外游，徜徉访云水。\n闻君亦有意，不恋五斗米。\n笑指庐山高，论交从此始。",
        "dynasty": "宋",
        "collection_info": null
    },
    {
        "title": "春暄大旱率尔援笔",
        "author": "孔平仲",
        "content": "去岁有闰既苦寒，今年春早亦大暄。\n清明寒食在二月，禁火正如挥箑天。\n桃花零落壮丹发，漠漠江头吹柳绵。\n细虫打窗夜如雨，润气蒸础朝生泉。\n卷帘闢向迎风坐，彻褥去屏思簟眠。\n劝君用心慎仓卒，万事转易如车旋。\n安知明日不凛冽，莫以炎凉随目前。",
        "dynasty": "宋",
        "collection_info": null
    },
    {
        "title": "送谢仲规致仕",
        "author": "孔平仲",
        "content": "公年五十余，鬚鬓黑如漆。\n朝廷方进用，未是挂冠日。\n又非力不任，数以身自乞。\n人疑徇虚名，今也践其实。\n萧然巢许姿，臭腐视冕绂。\n东南富人材，卿相近间出。\n急流能勇退，千古未有一。\n贤哉谢夫子，趣尚真不屈。\n腾装岭外远，归棹江边疾。\n故乡何日到，清暑坐华室。\n荔包杂红紫，茶品分甲乙。\n岁时会亲宾，左右列图帙。\n回头烟瘴地，挥手风波窟。\n天将劳以生，乃独取閒佚。\n观公眉宇秀，凛凛有道骨。\n当为地上仙，不是笼中物。\n我亦素有心，贱贫嗟汩没。\n鸿鹄羽翼成，高飞脱罗罻。\n鹪鹩未有巢，侧目空自失。\n短章健公决，行且营蓬荜。",
        "dynasty": "宋",
        "collection_info": null
    },
    {
        "title": "曹亭独登",
        "author": "孔平仲",
        "content": "问我当何之，曹亭苍木外。\n江湖水方涨，旷阔吾所爱。\n微风撼晚色，爽气回秋籁。\n杨柳隠官堤，芙蕖接公廨。\n白云依山起，点缀若图绘。\n何须招客游，清兴自无辈。\n落日更凭栏，下看飞鸟背。",
        "dynasty": "宋",
        "collection_info": null
    },
    {
        "title": "晨出郡南",
        "author": "孔平仲",
        "content": "日未出，山更青。\n湖既阔，风自生。\n垂杨弄疏影，啼鸟曳残声。\n江城晓色怀抱爽，况在白龙堤上行。",
        "dynasty": "宋",
        "collection_info": null
    },
    {
        "title": "夏旱",
        "author": "孔平仲",
        "content": "元丰四年夏六月，旱风扬尘日流血。\n高田已白低田干，陂池行车井泉竭。\n多稼如云欲成就，天胡不仁忍断绝。\n雷声隆隆电摇帜，雨竟无成空混热。\n如闻大河决北方，目极千里波涛黄。\n我愿蛟龙卷此水，洒落东南救焦死。\n又闻戎泸方用兵，战车甲马穿云行。\n安得疏江拥三峡，余波末流灌百城。\n分支引派入南亩，尽使枯槁得復生。\n志大心劳竟何补，仰视云汉高溟溟。\n吾徒禄食固可饱，更愿眼前无饿莩。",
        "dynasty": "宋",
        "collection_info": null
    },
    {
        "title": "浇瑞香",
        "author": "孔平仲",
        "content": "泼泼瑞香花，载水朝復暮。\n瑞香得膏滋，枝叶乃如故。\n明春花必好，喜此夏秋度。\n大田尘土深，嘉谷可织屦。\n泉源不供饮，何力更灌注。\n嗟吾惠已屯，扃向东庭户。",
        "dynasty": "宋",
        "collection_info": null
    },
    {
        "title": "西堂",
        "author": "孔平仲",
        "content": "我置一榻在西堂，南风北风俱得凉。\n轩窗开闢无壅塞，枕簟照映生辉光。\n前有秋花闹如锦，乘时吐秀争煌煌。\n堂前堂后种植满，坦腹转侧各相望。\n初开半落皆有意，牵动幽兴何其长。\n弥天好梦谁唤觉，林间鸟舌弄丝簧。\n贱官固冗亦偷暇，一室甚卑堪退藏。\n吾心与世久契阔，万事本无非故忘。",
        "dynasty": "宋",
        "collection_info": null
    },
    {
        "title": "闻砧作",
        "author": "孔平仲",
        "content": "见蚕成茧能几日，缯帛输官千万疋。\n丁丁砧杵相和鸣，半夜霜风入秋律。\n一年寒事从今始，四序流光如羽疾。\n昨朝尚喜迎凉坐，闭户羃窗嫌不密。\n人生天地随气转，此身犹復非吾物。\n痴儿干世孰自量，欲与造化争飘忽。\n功名富贵固有时，进退屈信何可必。\n匏羹菽饭幸粗饱，何用操瓢向人乞。",
        "dynasty": "宋",
        "collection_info": null
    },
    {
        "title": "登齐云楼",
        "author": "孔平仲",
        "content": "登彼齐云楼，下视江州城。\n城前俯大江，流水与天平。\n人烟疏復密，渔舟纵復横。\n其下各有人，人各有所营。\n意气充宇宙，机巧斗生狞。\n蠢然大块中，何异蚁蝨蝇。\n天地一何广，人物一何微。\n蛮氏与触氏，纷争谁是非。\n就令有所得，究竟欲何为。\n所以达观人，事事弃置之。\n登彼齐云楼，览世良可悲。\n不如饮美酒，浩歌醉言归。",
        "dynasty": "宋",
        "collection_info": null
    },
    {
        "title": "待月",
        "author": "孔平仲",
        "content": "初宵待月先扫门，虽未出海光照垣。\n皎然辉采更无壅，比之常夕尤清妍。\n星辰不復争芒角，河汉自合收波澜。\n久之黮黪若蒙垢，坌起四隅阴气繁。\n人心赏翫欲竟夕，嗟哉顷刻已自昏。\n如何更使魑魅畏，岂非已被虾蟆吞。\n纷纷庭华堕如雨，训狐骑屋貌甚尊。\n乘幽挟晦彼固喜，使之如此亦有缘。\n岂无蛇虺出当道，不如青灯坐前轩。\n以书自围恣所取，黄卷圣贤聊可言。",
        "dynasty": "宋",
        "collection_info": null
    },
    {
        "title": "咏橘",
        "author": "孔平仲",
        "content": "古人咏橘夸甘香，独我爱此千树黄。\n烛龙衔珠出扶桑，圆苞簇簇浮朝霜。\n谁家金餠篱内挂，一夜火围林际光。\n折来便好命佳客，玉壶况有榴花浆。",
        "dynasty": "宋",
        "collection_info": null
    },
    {
        "title": "别友人",
        "author": "孔平仲",
        "content": "江城春风落梅花，我适南州君在家。\n离筵劝我一杯酒，送我万里天之涯。\n少年曾同竹马戏，渐长聚散良可嗟。\n后时迎笑復何地，寂寞无言双泪斜。",
        "dynasty": "宋",
        "collection_info": null
    },
    {
        "title": "遗介之蔗",
        "author": "孔平仲",
        "content": "长不过三尺，坚如太古铁。\n身虽粪土贱，名在佳果列。\n中心唯养恬，外貌颇多节。\n凭君暂收采，彼此无摧折。",
        "dynasty": "宋",
        "collection_info": null
    },
    {
        "title": "疾中偶成呈介之",
        "author": "孔平仲",
        "content": "吾生十五犹童孩，胸中胆气摩天开。\n自怜少年辄有老夫志，恐是天仙犯帝怒，谪在下世驰驱乎尘埃。\n壮志若铁石，顽直未易摧。\n奈何诸侯不荐贤，天子不闻才。\n空使丈夫儿，藏头缩角埋蒿莱。\n天不管，地不顾，此理得不呜呼哉。\n今朝大饮致沉疾，朋友戢迹绝往来。\n使人孤眠北窗下，风雨萧萧良可哀。\n冷笑今之世人少信义，旦暮之间辄变喜爱成嫌猜。\n介之不恤我，扶力吟咏摅幽怀。",
        "dynasty": "宋",
        "collection_info": null
    },
    {
        "title": "城楼晚望",
        "author": "孔平仲",
        "content": "城楼高跨天中央，登临举目极四荒。\n苍云彤霞物象变，落日清风天气凉。\n树深蒙密幽鸟语，山势蝉联烟霭长。\n溪流渰渰东下去，安得扁舟还故乡。",
        "dynasty": "宋",
        "collection_info": null
    },
    {
        "title": "西施",
        "author": "孔平仲",
        "content": "邀出苎罗山，送上姑苏台。\n果迷吴主意，都忘越兵来。",
        "dynasty": "宋",
        "collection_info": null
    },
    {
        "title": "自警",
        "author": "孔平仲",
        "content": "大材耻衒耀，深智甘蒙晦。\n所以德业新，闇然日光大。\n一时师教谊，百世仰风裁。\n岂比迷识人，恃能多自怀。",
        "dynasty": "宋",
        "collection_info": null
    },
    {
        "title": "辩言",
        "author": "孔平仲",
        "content": "两叶可掩目，两豆可塞耳。\n小人多奸邪，君子防近蔽。\n周公未免谤，孔子亦遭毁。\n人言不足信，自古均如此。",
        "dynasty": "宋",
        "collection_info": null
    },
    {
        "title": "自重",
        "author": "孔平仲",
        "content": "千金人所重，一物人所轻。\n君子欲自尊，接物以至诚。\n行谊金石固，笑语箫韵声。\n群居自耸畏，暴慢何由形。",
        "dynasty": "宋",
        "collection_info": null
    },
    {
        "title": "述鸥",
        "author": "孔平仲",
        "content": "水滨老父忘机关，醉眠古石红蕖间。\n绿波荡漾意不动，白云往来心与閒。\n有鸥素熟翁如此，命侣呼俦就翁喜。\n相亲饮啄少畏避，自浮自沉不惊起。\n渔人窥之即谋取，手携罗罔来翁所。\n群鸥瞥见皆远逝，千里翩翩一回顾。\n鸥不薄翁翁勿疑，避祸未萌真见机。\n渔人罗罔不在侧，敢辞旦夕从翁嬉。",
        "dynasty": "宋",
        "collection_info": null
    },
    {
        "title": "夏夜",
        "author": "孔平仲",
        "content": "更漏沉沉人响绝，唯有松风韵清切。\n是非荣辱不相关，独卧南轩半床月。",
        "dynasty": "宋",
        "collection_info": null
    },
    {
        "title": "戏书劝人饮酒",
        "author": "孔平仲",
        "content": "金乌翩翩玉兔驰，流光上下矢发机。\n人生于其间，都无百岁期。\n乐府旧传金缕衣，劝言须惜少年时。\n我今为君一歌之，酒行到君君莫辞。\n朱颜绿鬓不行乐，白头面皱将何为。\n晋时八达唐李白，以饮驰名君所知。\n何须自苦惫，方得为英奇。\n荣华有分难力取，可笑苏秦空引锥。",
        "dynasty": "宋",
        "collection_info": null
    },
    {
        "title": "李太白",
        "author": "孔平仲",
        "content": "卓哉太白诗家徒，天然俊逸不可拘。\n豪文脱去刻削巧，远意得自浑沌初。\n酒醒落笔洒风雨，当时所就皆须臾。\n骅骝驰骤日千里，鸿鹄轩腾凌九虚。\n蹇馿尺鷃不足道，徐步低翥何区区。\n后人吟咏多自蔽，锼句炼字为良图。\n撞金拊石皆可听，未若霹灵轰天衢。\n公之大材不小到，俗议何者相加诬。\n贱生仰公风格美，未能彷佛空踌躇。",
        "dynasty": "宋",
        "collection_info": null
    },
    {
        "title": "凡马示同学",
        "author": "孔平仲",
        "content": "凡马慕骐骥，努力思远行。\n置之跛馿中，咫尺遂自矜。\n学者所虑远，欲并扬鸾鸣。\n岂以胜时俗，骤尔意气盈。\n聋瞽固易欺，奈有聪与明。\n作诗戒羣居，吾言非汝轻。",
        "dynasty": "宋",
        "collection_info": null
    },
    {
        "title": "海南碧琉璃瓶",
        "author": "孔平仲",
        "content": "手持苍翠玉，终日看无足。\n秋天长在眼，春水忽盈掬。\n莹然无埃尘，可以清心曲。\n有酒自此倾，金樽莫相渎。",
        "dynasty": "宋",
        "collection_info": null
    },
    {
        "title": "谕志",
        "author": "孔平仲",
        "content": "匣中有神剑，夜夜鸣不休。\n欲污单于血，思僇佞臣头。\n不愿就斩马，贱用良自羞。\n深韬度岁月，怨气射斗牛。\n仗君远提携，可以安九州。\n莫作铅刀顾，此非绕指柔。",
        "dynasty": "宋",
        "collection_info": null
    },
    {
        "title": "乞巧",
        "author": "孔平仲",
        "content": "众人喜乞巧，我以巧为忧。\n言巧多欺佞，行巧为邪柔。\n学巧竞穿穴，文巧多雕锼。\n巧不令如此，宜吾之耻求。\n我欲守拙性，浩然镇轻浮。\n尽窒众巧门，化以孔与周。\n此志尚未遂，感激在初秋。\n南顾问牛女，女实能巧不。",
        "dynasty": "宋",
        "collection_info": null
    },
    {
        "title": "十日菊",
        "author": "孔平仲",
        "content": "昨日酒中花，今日篱下草。\n馨香尚未改，弃置一何早。\n怨泣露华湿，世情安可保。",
        "dynasty": "宋",
        "collection_info": null
    },
    {
        "title": "晦之诗尤疟鬼某意鬼不能为端士害奉酬作诗",
        "author": "孔平仲",
        "content": "吾闻烈士仗忠信，出入鬼神皆避逃。\n维彼小人鬼所狎，祟异皆自不善招。\n晦之履行并仁义，常揭名教为己操。\n天将大任预连蹇，薄宦南州初折腰。\n劬劳戴星出视事，冒突瘴雾匪一朝。\n浸淫不制偶成疾，愁卧漳浦拥敝袍。\n有时体燥似灼火，愤怒索笔为长谣。\n句中有意谴疟鬼，词气凌铄吏部高。\n予窃料君所守正，彼鬼何者能为妖。\n幽明路异不相忤，有疾自是疏摄调。\n强饭进药姑自爱，勿惑异说心空摇。\n菊花未落迟君出，犹可共醉樽中醪。",
        "dynasty": "宋",
        "collection_info": null
    },
    {
        "title": "送王秀才归邵州",
        "author": "孔平仲",
        "content": "去家逾年客千里，秋风一夜归心起。\n平明骑马出郊关，北望邵陵程尚几。\n道旁送者皆知己，相顾惨悽将挽止。\n丈夫壮心自有图，暂别何须泪如水。",
        "dynasty": "宋",
        "collection_info": null
    },
    {
        "title": "席上劝王八饮",
        "author": "孔平仲",
        "content": "细雨萧萧风淅淅，冻云倚天如扫墨。\n高堂置酒送行人，金杯缓饮愁肠涤。\n劝君莫惜暂酩酊，自今一别遂南北。\n后时月夕与花朝，纵饮共醉安可得。",
        "dynasty": "宋",
        "collection_info": null
    },
    {
        "title": "冬夕翫月",
        "author": "孔平仲",
        "content": "夜深鸟宿人语静，中庭独坐饶清兴。\n霜天高洁无片云，海月澄明挂孤镜。\n飞光照物毫杪露，冷气逼人肌骨冰。\n苦吟未尽愁晓侵，北向时时看斗柄。",
        "dynasty": "宋",
        "collection_info": null
    },
    {
        "title": "冬夜",
        "author": "孔平仲",
        "content": "冬夜一何永，幽房寂无侣。\n青灯弄微风，败叶鸣疏雨。\n凄凉角声动，悲散穿云去。\n展转卧书帷，羁愁欲谁语。",
        "dynasty": "宋",
        "collection_info": null
    },
    {
        "title": "封川上元",
        "author": "孔平仲",
        "content": "穿城不千步，十步燃一灯。\n闪闪摇斜风，荧荧若疏星。\n士女鱼鸟聚，鼓吹蛙黾声。\n蛮俗自为乐，我心愁不醒。",
        "dynasty": "宋",
        "collection_info": null
    },
    {
        "title": "瑞莲",
        "author": "孔平仲",
        "content": "花开自有婵娟伴，牵人情绪迷人眼。\n寂寞双红不动时，皇英对立湘江晚。\n芳心向背如相结，媚脸高低开已半。\n欲随蛱蝶采清香，堪恨绿池风浪暖。",
        "dynasty": "宋",
        "collection_info": null
    },
    {
        "title": "江上独步",
        "author": "孔平仲",
        "content": "晚步碧江上，掀衣忽回顾。\n安得一叶舟，飘然五湖去。\n浩歌风水古，醉倒烟霞暮。\n谁能逐羣动，役役趋世务。",
        "dynasty": "宋",
        "collection_info": null
    },
    {
        "title": "寓目",
        "author": "孔平仲",
        "content": "白日照园林，悲风久萧索。\n横秋隻鹘健，驾海孤帆逸。\n阴云带雨归，晴嶂排空出。\n一望一高歌，凭谁纵吟笔。",
        "dynasty": "宋",
        "collection_info": null
    },
    {
        "title": "有感",
        "author": "孔平仲",
        "content": "惊风拔古松，浮云掩秋月。\n对景辄悲歌，随声入清血。",
        "dynasty": "宋",
        "collection_info": null
    },
    {
        "title": "题清溪图",
        "author": "孔平仲",
        "content": "清溪之水清无泥，鳬飞雁下太平池。\n昔人尝比翠绡舞，安得卷之必自随。\n画师摹写多巧思，只用乌田数张纸。\n戏拈秃笔扫成图，浓淡邅迴真得意。\n江矶钓浦远更深，昔时行处皆可寻。\n张公好雅心不俗，眉山先生为楚吟。\n公今奉使庾岭南，峡中乔林与天参。\n白云摇曳入船户，清猿呼啸窥江潭。\n天霾不开地多热，佛桑山丹赤如血。\n此时一展清溪图，洒若胸中贮冰雪。\n南方不可以久留，祝公归来此中州。\n枕白石兮漱清流，芦声战雨曷若扬风之拔木，渔烟凝晚曷若海雾之横秋。\n我已卜居在九江，九华庐阜鬰相望。\n千里思公如咫尺，扁舟棹月到池阳。",
        "dynasty": "宋",
        "collection_info": null
    },
    {
        "title": "初三夜作",
        "author": "孔平仲",
        "content": "晓色漫漫看雪下，溪流脉脉见潮生。\n船窗静坐无宾客，樽酒相从只弟兄。\n会合都来能几日，留连遮莫到三更。\n何如径就舟中宿，岸斗深泥不可行。",
        "dynasty": "宋",
        "collection_info": null
    },
    {
        "title": "再用元韵",
        "author": "孔平仲",
        "content": "小舟衝雪鱼新买，湿荻吹烟火旋生。\n一笑兼留青眼客，半年不见白头兄。\n厌厌剧饮罍频耻，衮衮高谈仆屡更。\n故使移船相近住，几番潮信不能行。",
        "dynasty": "宋",
        "collection_info": null
    },
    {
        "title": "初十夜作",
        "author": "孔平仲",
        "content": "泱泱积水遶亭基，月白风清夜坐时。\n转舵开船即千里，祇应重到解相思。",
        "dynasty": "宋",
        "collection_info": null
    },
    {
        "title": "真州元夕",
        "author": "孔平仲",
        "content": "扰扰州城一弹丸，灯光疏冷月光寒。\n杖行犹恐人相识，紫褐圆绦着道冠。",
        "dynasty": "宋",
        "collection_info": null
    },
    {
        "title": "游江宁天庆观久视轩见梅已落有寄常父",
        "author": "孔平仲",
        "content": "记得东斋折小梅，数枝寒色未全开。\n江上别来今几日，暖风吹径雪成堆。",
        "dynasty": "宋",
        "collection_info": null
    },
    {
        "title": "造王馆公第马上作",
        "author": "孔平仲",
        "content": "濯濯春容在柳梢，野梅相压吐香苞。\n日边明晦云无定，雨后寒暄气欲交。\n抱蕊悬虫犹带茧，衔枝飞鸟已营巢。\n高怀不爱三公府，白水青山满近郊。",
        "dynasty": "宋",
        "collection_info": null
    },
    {
        "title": "呈馆公",
        "author": "孔平仲",
        "content": "磻溪莘野亦初閒，去逐功名遂不还。\n岂有太平辞将相，却来高卧对湖山。\n冥心真出三千界，注想长虚第一班。\n踽踽朱门旧时客，冒寒衝雨到郊关。",
        "dynasty": "宋",
        "collection_info": null
    },
    {
        "title": "元子发龙图以程公咏三园诗见示亦成一篇",
        "author": "孔平仲",
        "content": "名园有一已堪夸，胜事三园属一家。\n杖策可游缘近宅，得春最久为多花。\n人居玉府真仙格，地占钱塘最物华。\n见说江湖堂更好，烟波清兴浩与涯。",
        "dynasty": "宋",
        "collection_info": null
    },
    {
        "title": "题姑孰台",
        "author": "孔平仲",
        "content": "青山便是玄晖宅，采石相传李白坟。\n谁使浪仙来此住，姓名辉映少知闻。",
        "dynasty": "宋",
        "collection_info": null
    },
    {
        "title": "戏寄叶县黄鲁直",
        "author": "孔平仲",
        "content": "西山曾梦巫山雨，南浦常迷洛浦珠。\n古县寂寥官况冷，不知还忆旧欢无。",
        "dynasty": "宋",
        "collection_info": null
    },
    {
        "title": "赠武科胡七",
        "author": "孔平仲",
        "content": "三尺青蛇丈二矛，崛然来应武科求。\n东南近出人才美，西北当宽帝顾忧。\n战马夜嘶榆塞月，征衣寒犯玉关秋。\n古今将相皆无种，好取班超万里侯。",
        "dynasty": "宋",
        "collection_info": null
    },
    {
        "title": "和常父",
        "author": "孔平仲",
        "content": "平生苦厌家为累，今日应如痛定人。\n羣婢喧譁宁復有，孤灯潇洒自相亲。\n温寻简策评三豕，点缀文章学受辛。\n谁谓丹枫会愁客，深秋清思满江滨。",
        "dynasty": "宋",
        "collection_info": null
    },
    {
        "title": "喜经父阁试第一",
        "author": "孔平仲",
        "content": "决起南溟近北辰，风雷含蓄待经纶。\n殿前欲奏三千字，阁下先为第一人。\n擢等定如唐处厚，封侯终似汉平津。\n应嫌有弟真痴绝，抱瓮区区最苦辛。",
        "dynasty": "宋",
        "collection_info": null
    },
    {
        "title": "喜经父制策第一  其一",
        "author": "孔平仲",
        "content": "过阁程文推首出，临轩亲策復先鸣。\n大科江左未尝有，此事吾家真最荣。\n独步以才高宇宙，横飞不日到蓬瀛。\n翩翩斥鷃蒿莱下，岂识鹏抟九万程。",
        "dynasty": "宋",
        "collection_info": null
    },
    {
        "title": "喜经父制策第一  其二",
        "author": "孔平仲",
        "content": "亲策贤良第一番，吾家羽翼蔚高骞。\n当时弃禄嫌民掾，此日登科胜状元。\n四海望风期将相，双亲闻榜庆儿孙。\n台州已有公台兆，预约当行必践言。",
        "dynasty": "宋",
        "collection_info": null
    },
    {
        "title": "初食鲚鱼蒌蒿",
        "author": "孔平仲",
        "content": "鱼从网师得，蒿自麦田求。\n斫鲙尝鲜美，调羹烹滑柔。\n江南见春物，野次助晨羞。\n人各甘香味，鲈莼未易侔。",
        "dynasty": "宋",
        "collection_info": null
    },
    {
        "title": "题夏大初丈高居",
        "author": "孔平仲",
        "content": "入门已可爱，庭户復清阴。\n更有池台邃，相连花木深。\n山川供隠几，风月伴抽簪。\n七十鬚浑黑，知公但养心。",
        "dynasty": "宋",
        "collection_info": null
    },
    {
        "title": "萃胜亭",
        "author": "孔平仲",
        "content": "萧洒东堂秋正皎，思寻一径上幽亭。\n天生乔木为欹盖，地借羣山作画屏。\n有志休官头未白，多情好客眼偏青。\n知公故欲来高处，目送飞鸿在杳冥。",
        "dynasty": "宋",
        "collection_info": null
    },
    {
        "title": "滕元发池州萧相楼",
        "author": "孔平仲",
        "content": "相国当时此建旄，正如今日拥三刀。\n规摹忽起凌千尺，意气相期在一陶。\n柱础下连坤轴壮，檐牙斜插斗杓高。\n观公磊落真人杰，莫向江山赋楚骚。",
        "dynasty": "宋",
        "collection_info": null
    },
    {
        "title": "再赋",
        "author": "孔平仲",
        "content": "廊庙之才守一州，暮年名位等酇侯。\n簪缨七叶皆当轴，栋宇千章为起楼。\n抚事萧条人已远，临风慷慨意相投。\n期公便握玑衡去，留取余光照斗牛。",
        "dynasty": "宋",
        "collection_info": null
    },
    {
        "title": "哭张子礼",
        "author": "孔平仲",
        "content": "漾檝贵池郡，伤心甘泽园。\n笑言成死别，风味想生存。\n花木春无主，蒿莱昼掩门。\n尚思歌舞会，些语为招魂。",
        "dynasty": "宋",
        "collection_info": null
    },
    {
        "title": "出郊",
        "author": "孔平仲",
        "content": "田下泉鸣春雨晴，新秧无数已齐生。\n一年农事从今始，会见西风玉粒成。",
        "dynasty": "宋",
        "collection_info": null
    },
    {
        "title": "松花",
        "author": "孔平仲",
        "content": "曾闻高节冒冰霜，三月开花满路香。\n虬鬣龙鳞今老大，学他挑弄色轻黄。",
        "dynasty": "宋",
        "collection_info": null
    },
    {
        "title": "莲叶",
        "author": "孔平仲",
        "content": "莲叶田田出水齐，清香已有晓风吹。\n物华光景人谁觉，便是花开结子时。",
        "dynasty": "宋",
        "collection_info": null
    },
    {
        "title": "清晖馆",
        "author": "孔平仲",
        "content": "湖山秀气合，庭榭绿阴初。\n吹腊新尝酒，鸣榔旋取鱼。\n青规谏官疏，丹毂使臣车。\n醉尉无仪检，将军莫怪渠。",
        "dynasty": "宋",
        "collection_info": null
    },
    {
        "title": "花望之弄璋亭",
        "author": "孔平仲",
        "content": "开亭面峰岛，来客庆桑弧。\n屡种蓝田玉，新还合浦珠。\n海边桃结子，天外凤生雏。\n莫笑轩楹陋，高门即似于。",
        "dynasty": "宋",
        "collection_info": null
    },
    {
        "title": "西轩",
        "author": "孔平仲",
        "content": "新作朱门向水开，虽临行路少尘埃。\n久藏胜境因人发，尽放青山入坐来。\n树影转檐棋未散，荷香飘枕梦初回。\n晚年事事皆疏懒，頼得閒官养不才。",
        "dynasty": "宋",
        "collection_info": null
    },
    {
        "title": "夏昼",
        "author": "孔平仲",
        "content": "落花宁是秽，啼鸟不为喧。\n野水从侵道，青山任塞门。\n吏身閒似隠，官舍静于村。\n开卷何曾读，风来只自翻。",
        "dynasty": "宋",
        "collection_info": null
    },
    {
        "title": "和唐林夫游家园",
        "author": "孔平仲",
        "content": "荒园忽报枉高旌，旋设屏帷当小亭。\n重复江山天外远，回还松竹坐中青。\n劝斟美酒罍频耻，看跋名书墨尚馨。\n莫笑区区身未退，待公鹏击我鸿冥。",
        "dynasty": "宋",
        "collection_info": null
    },
    {
        "title": "庾楼",
        "author": "孔平仲",
        "content": "高城枕浩渺，层层压崔嵬。\n路绕清阴上，山分爽气来。\n天低风动幕，空迥月浮杯。\n远眼征帆尽，凉襟细雨开。\n行人望蓬岛，游客比春台。\n岂独登临胜，扶倾不易才。",
        "dynasty": "宋",
        "collection_info": null
    },
    {
        "title": "夏夜",
        "author": "孔平仲",
        "content": "小雨初收深夜凉，杖藜徐步立回塘。\n一天星月清人意，四面芙蕖遗我香。\n大隠尝闻在朝市，昔人何必濯沧浪。\n应官粗了心无事，便是逍遥物外乡。",
        "dynasty": "宋",
        "collection_info": null
    },
    {
        "title": "种花口号  其一",
        "author": "孔平仲",
        "content": "幽居装景要多般，带雨移花便得看。\n禁奈久长颜色好，绕阶更使种鷄冠。",
        "dynasty": "宋",
        "collection_info": null
    },
    {
        "title": "种花口号  其二",
        "author": "孔平仲",
        "content": "蜀葵萱草陈根在，金凤鷄冠着地栽。\n併作暑天庭户景，深丛时见一花开。",
        "dynasty": "宋",
        "collection_info": null
    },
    {
        "title": "池上  其一",
        "author": "孔平仲",
        "content": "汲水添池池已深，小鱼无数乱浮沉。\n绿萍荷叶皆凉冷，更有庭柯百尺阴。",
        "dynasty": "宋",
        "collection_info": null
    },
    {
        "title": "池上  其二",
        "author": "孔平仲",
        "content": "羣鱼散漫吸新水，好鸟间关啼翠阴。\n悠然物我俱自得，一霎南风吹我襟。",
        "dynasty": "宋",
        "collection_info": null
    },
    {
        "title": "桂堂",
        "author": "孔平仲",
        "content": "团团浓绿隔窗纱，曾见丛生瘴海涯。\n太守作堂真好事，谪仙题榜更增华。\n孤根直节非今日，秀气清香自一家。\n气候人间应较晚，月中子落此开花。",
        "dynasty": "宋",
        "collection_info": null
    },
    {
        "title": "通判成郎中生日人凡送香合寿星皆不受独以诗献",
        "author": "孔平仲",
        "content": "和似阳春静似山，讴谣千里祝公年。\n暂留卑湿江城地，且庆舒长夏景天。\n盛德自当增寿考，高才行且復蕃宣。\n香奁画轴知无用，只有诗篇不值钱。",
        "dynasty": "宋",
        "collection_info": null
    },
    {
        "title": "诗致卓道士灵座",
        "author": "孔平仲",
        "content": "阴阳藻鑑两俱优，落落高谈气似秋。\n仙驭晚留山水国，客星曾入帝王州。\n却乘眇莽归三岛，空葬衣冠付一丘。\n作颂驰书谢人世，知君平昔悟浮休。",
        "dynasty": "宋",
        "collection_info": null
    },
    {
        "title": "次韵王通叟",
        "author": "孔平仲",
        "content": "春生湘浦即当还，穷览云山得据鞍。\n洒落文章终不俗，从容谈笑尚能欢。\n千金骏马将辞主，一曲胡琴遂掩棺。\n世事相因古如此，谁知鲁国累邯郸。",
        "dynasty": "宋",
        "collection_info": null
    },
    {
        "title": "夏日甘寝",
        "author": "孔平仲",
        "content": "迴风动木叶，细雨湿蛛丝。\n心下无閒事，人间有此时。\n微凉纱半捲，幽梦角徐吹。\n此兴惟吾解，儿曹莫使知。",
        "dynasty": "宋",
        "collection_info": null
    },
    {
        "title": "晚兴",
        "author": "孔平仲",
        "content": "骤雨行荷叶，嘈嘈如语言。\n高斋正薄暮，宴坐不知喧。\n极静开心地，新凉入鬓根。\n交游何用绝，自罕到吾门。",
        "dynasty": "宋",
        "collection_info": null
    },
    {
        "title": "张子明自庐山归云十五夜桂子落于太平观乡人谓之大熟子丰年之兆也",
        "author": "孔平仲",
        "content": "谁撼月中丹桂枝，堕阶圆实似珠玑。\n山中道人拾不尽，湖上仙人携得归。\n半夜香风飘涧壑，一时甘雨徧郊圻。\n与公寄籍皆江国，且喜田园岁不饥。",
        "dynasty": "宋",
        "collection_info": null
    },
    {
        "title": "寄唐林夫",
        "author": "孔平仲",
        "content": "北音融结本轻清，欲学含糊想未能。\n晚节弦歌应自笑，终朝簿领更相仍。\n九江土壤多卑湿，三伏云氛正鬰蒸。\n宴坐知君无暑气，风标自敌玉壶冰。",
        "dynasty": "宋",
        "collection_info": null
    },
    {
        "title": "咏蜀葵",
        "author": "孔平仲",
        "content": "绰约佳人淡薄粧，天真自恃不熏香。\n低头无语娇尤甚，更着新翻浅色黄。",
        "dynasty": "宋",
        "collection_info": null
    },
    {
        "title": "咏荷花",
        "author": "孔平仲",
        "content": "一花一叶自相连，待得花开叶已圆。\n应为施朱嫌太赤，故将嫩绿间婵娟。",
        "dynasty": "宋",
        "collection_info": null
    },
    {
        "title": "晚兴",
        "author": "孔平仲",
        "content": "展簟当檐卧，微风送晚凉。\n云移自徐疾，蕉舞更低昂。\n结网蛛萦足，归巢鸟乱行。\n支离聊度日，那復论行藏。",
        "dynasty": "宋",
        "collection_info": null
    },
    {
        "title": "送吴全甫中舍倅无为",
        "author": "孔平仲",
        "content": "海沂歌舞待王祥，喜得淮南一道堂。\n军号无为已閒暇，地连秋浦更清凉。\n进趋黾勉心应懒，退食优游策最长。\n我住庐山欲招隠，为君先去种松篁。",
        "dynasty": "宋",
        "collection_info": null
    },
    {
        "title": "晚凉  其一",
        "author": "孔平仲",
        "content": "晚凉睡觉欲何之，散步徜徉曲沼西。\n更上曹亭望江水，画船却檥白龙堤。",
        "dynasty": "宋",
        "collection_info": null
    },
    {
        "title": "晚凉  其二",
        "author": "孔平仲",
        "content": "晚凉睡觉坐前轩，悄寂无人共语言。\n近见南山片云起，满塘荷叶雨声喧。",
        "dynasty": "宋",
        "collection_info": null
    },
    {
        "title": "赋程氏云庵",
        "author": "孔平仲",
        "content": "萧然隠几坐，终日白云间。\n触石未全起，无心聊与閒。\n幽篁相映带，绝顶有跻攀。\n最称侵寒望，淮南雪满山。",
        "dynasty": "宋",
        "collection_info": null
    },
    {
        "title": "常父相率作吴丞相挽词  其一",
        "author": "孔平仲",
        "content": "久倦调羹手，新寻辟谷方。\n谓还周衮绣，重补舜衣裳。\n忽报中台拆，同嗟一鑑亡。\n森然栋梁气，今此掩黄肠。",
        "dynasty": "宋",
        "collection_info": null
    },
    {
        "title": "常父相率作吴丞相挽词  其二",
        "author": "孔平仲",
        "content": "鸣玉东西府，藏舟辰巳年。\n盐梅捐鼎实，箕尾返星躔。\n阴德元丰政，遗书太史编。\n后人瞻彷佛，图像在凌烟。",
        "dynasty": "宋",
        "collection_info": null
    },
    {
        "title": "霁夜",
        "author": "孔平仲",
        "content": "寂历帘栊深夜明，睡迴清梦戍墙铃。\n狂风送雨已何处，淡月笼云犹未醒。\n早有秋声随堕叶，独将凉意伴流萤。\n明朝准拟南轩望，洗出庐山万丈青。",
        "dynasty": "宋",
        "collection_info": null
    },
    {
        "title": "晚望",
        "author": "孔平仲",
        "content": "秋江水自壮，更值雨滂沱。\n落日增野兴，连天吹细波。\n城依湓浦近，舟傍柳湖多。\n吾已忘清浊，安知孺子歌。",
        "dynasty": "宋",
        "collection_info": null
    },
    {
        "title": "禾熟三首  其一",
        "author": "孔平仲",
        "content": "百里西风禾黍香，鸣泉落窦谷登场。\n老牛粗了耕耘债，啮草坡头卧夕阳。",
        "dynasty": "宋",
        "collection_info": null
    },
    {
        "title": "禾熟三首  其二",
        "author": "孔平仲",
        "content": "丰年气象慰人心，鸟雀啾嘲亦好音。\n玉食儿郎岂知此，田家粒粒是黄金。",
        "dynasty": "宋",
        "collection_info": null
    },
    {
        "title": "禾熟三首  其三",
        "author": "孔平仲",
        "content": "雨足川原还聚晴，天心断送此秋成。\n谷收颗颗皆坚好，想见新炊照盌明。",
        "dynasty": "宋",
        "collection_info": null
    },
    {
        "title": "深夜",
        "author": "孔平仲",
        "content": "阒寂方深夜，清凉别一天。\n临风但独立，爱月不成眠。\n戍漏传声小，庭柯转影圆。\n露寒侵背侧，移榻近堂前。",
        "dynasty": "宋",
        "collection_info": null
    },
    {
        "title": "和朱君况卜居",
        "author": "孔平仲",
        "content": "吾身当老此园中，世路崎岖几万重。\n且饱稻粱随雁鹜，尽将云雨付蛟龙。\n求閒有志终须得，招隠何人肯见从。\n且为莆田朱处士，比邻先种七株松。",
        "dynasty": "宋",
        "collection_info": null
    },
    {
        "title": "和项元师见遗柳书",
        "author": "孔平仲",
        "content": "古今诸柳孰为强，矫矫鍼悬术最良。\n自富诗才堪继恽，兼深儒学有如芳。\n当时屡献箴规益，末世惟传翰墨光。\n石刻见贻真雅赐，峥嵘笔力有余刚。",
        "dynasty": "宋",
        "collection_info": null
    },
    {
        "title": "鸡冠花",
        "author": "孔平仲",
        "content": "萌芽浇灌已成丛，一一深红间浅红。\n偏近黄昏颜色好，分明秋景画图中。",
        "dynasty": "宋",
        "collection_info": null
    },
    {
        "title": "睡起",
        "author": "孔平仲",
        "content": "睡起西风掠鬓轻，萧然庭院晚寒生。\n浮云便作飞鸿意，细雨仍兼落叶声。\n物不求余随处足，事如能省即心清。\n山林朝市皆相似，何必区区隠钓耕。",
        "dynasty": "宋",
        "collection_info": null
    },
    {
        "title": "送郎祖仁奉礼",
        "author": "孔平仲",
        "content": "碧落声华盖世高，哀乌才业亦时豪。\n灵渊自出驹千里，丹穴今看凤一毛。\n方略从容能处事，精神洒落见挥毫。\n东行想足资清兴，江上秋风捲怒涛。",
        "dynasty": "宋",
        "collection_info": null
    },
    {
        "title": "次韵孙亨甫见寄",
        "author": "孔平仲",
        "content": "进多龃龉退为安，未省乘轩胜抱关。\n半世青衫贫为禄，新秋明镜老催颜。\n纷纷江上风吹叶，漠漠淮南雨暗山。\n欲和佳篇寄相忆，韵严词峭不容攀。",
        "dynasty": "宋",
        "collection_info": null
    },
    {
        "title": "唐林夫累惠书字法绝精以诗谢之",
        "author": "孔平仲",
        "content": "每承劳问意何穷，尤喜真行字颇工。\n萧散正如君子性，颉颃兼得古人风。\n曾经廷诤毫端直，自有家藏砚色红。\n雅称玉堂词翰手，枉留山邑簿书中。",
        "dynasty": "宋",
        "collection_info": null
    },
    {
        "title": "至城南别祖仁未归约文之不至",
        "author": "孔平仲",
        "content": "送客柳亭晚，倚栏秋雨酣。\n风烟满湖上，景物似江南。\n萧洒怜神往，从容忆手谈。\n老来心易折，离绪已难堪。",
        "dynasty": "宋",
        "collection_info": null
    },
    {
        "title": "对菊有怀郎祖仁",
        "author": "孔平仲",
        "content": "庭下金铃菊，花开已十分。\n多情能惠我，对景独思君。\n秀色三秋好，清香一室闻。\n扁舟今夜雨，何处宿江云。",
        "dynasty": "宋",
        "collection_info": null
    },
    {
        "title": "寓兴",
        "author": "孔平仲",
        "content": "薄寒初着夹衣裳，日景中分不短长。\n池馆虚明开水石，园林摇落受风霜。\n黄花满槛金铃秀，白酒盈樽玉液香。\n未老不须云母粉，且教弦管奏清商。",
        "dynasty": "宋",
        "collection_info": null
    },
    {
        "title": "知郡太博临宴公宇诗以为谢唐林夫在席",
        "author": "孔平仲",
        "content": "眷深贤守已忘形，肯屈旌旗到小亭。\n坐有嘉宾仙骨秀，门无俗客暮山青。\n荐樽施遣供蔬甲，秉烛相随看菊铃。\n欲识主人书馆淡，短檠灯火漆函经。",
        "dynasty": "宋",
        "collection_info": null
    },
    {
        "title": "秋夕旅馆谈禅用元韵呈林夫",
        "author": "孔平仲",
        "content": "义以酬知不愿形，孤标直气蔚亭亭。\n天涯调官头将白，江上论文眼倍青。\n自性本空观水月，外尘相染喻风铃。\n昨宵共说无生话，胜读西来一藏经。",
        "dynasty": "宋",
        "collection_info": null
    },
    {
        "title": "林夫访及书室夜话又用元韵",
        "author": "孔平仲",
        "content": "珠玉相辉媿我形，正如朽壤附云亭。\n宦情已比春云薄，交义犹期老柏青。\n坐久北窗号过雁，谈余荒戍咽疏铃。\n知君不厌寒宵景，世上风霜已屡经。",
        "dynasty": "宋",
        "collection_info": null
    },
    {
        "title": "至城东作  其一",
        "author": "孔平仲",
        "content": "地形磅礴接匡庐，旷野人烟乍有无。\n栖亩稻粱方待穫，识家鸡犬各随呼。\n农耕半岭如僧衲，牧跨羸牛似画图。\n官守投閒省坟柏，满林霜露涕沾濡。",
        "dynasty": "宋",
        "collection_info": null
    },
    {
        "title": "至城东作  其二",
        "author": "孔平仲",
        "content": "出郭二十里，依山八九家。\n茅冈风卷烧，土井两推沙。\n冻蝶依残菊，幽禽立卧槎。\n路边桃李木，犹发小春花。",
        "dynasty": "宋",
        "collection_info": null
    },
    {
        "title": "惜菊",
        "author": "孔平仲",
        "content": "碧玉枝条手自分，花开晚节最怜君。\n斜簪短髮能迴老，满泛清樽要助醺。\n着雨半荒犹烂漫，绕栏三嗅倍氤氲。\n更收残蕊缝为枕，长得好香深夜闻。",
        "dynasty": "宋",
        "collection_info": null
    },
    {
        "title": "西斋冬夕",
        "author": "孔平仲",
        "content": "平生疏野得江湖，岁暮西斋拥一炉。\n雨滴空阶如自语，风吹长木更相呼。\n世间宠辱收棋局，楼上光阴入酒壶。\n近日睡时全少梦，攀缘狂想自知无。",
        "dynasty": "宋",
        "collection_info": null
    },
    {
        "title": "冬夕即席作",
        "author": "孔平仲",
        "content": "烛滴胡桃泪，香蟠春蚓灰。\n酒花随暖聚，酥蕊带寒开。\n自有清歌送，惟闻画角催。\n隔帘疑晓色，雪压数枝梅。",
        "dynasty": "宋",
        "collection_info": null
    },
    {
        "title": "至日作",
        "author": "孔平仲",
        "content": "年光吹尽任飞灰，且庆舒长举寿杯。\n积晦弥旬三尺雨，新阳半夜一声雷。\n家人环坐相酬劝，贺客先期戒往来。\n熟醉腾腾成小睡，晚寒更起耻残罍。",
        "dynasty": "宋",
        "collection_info": null
    },
    {
        "title": "小庵初成奉酬元师",
        "author": "孔平仲",
        "content": "伐竹诛茅挂织蒲，半规小榻一方炉。\n不随健鹘摩空去，且免穷猿失木呼。\n自有琴书增道气，别开世界在仙壶。\n幽人欲到知何意，若说真庵彼岂无。",
        "dynasty": "宋",
        "collection_info": null
    },
    {
        "title": "口占",
        "author": "孔平仲",
        "content": "东皇旌节下蓬壶，一夕芳菲徧海隅。\n红破露花将引蝶，绿深烟柳已藏乌。\n异乡旅食频年久，故国风光此日殊。\n常是登高牵望眼，醉吟今喜在江湖。",
        "dynasty": "宋",
        "collection_info": null
    },
    {
        "title": "寄常父",
        "author": "孔平仲",
        "content": "红莲绿水本优游，清绝东南七宝州。\n见说新书亦多事，每闻沿檄少归休。\n少年共计驹千里，末路堪嗟貉一丘。\n正是江边桃李月，鸡鸣度曲寄离忧。",
        "dynasty": "宋",
        "collection_info": null
    },
    {
        "title": "和刘江宁韵送张天觉同年三首  其一",
        "author": "孔平仲",
        "content": "倾盖逢吾喜，开樽为子斟。\n笑谈天下事，忠义古人心。\n戢翼丹霄远，藏鳞赤壁深。\n弹冠行且起，朝列迟华簪。",
        "dynasty": "宋",
        "collection_info": null
    },
    {
        "title": "和刘江宁韵送张天觉同年三首  其二",
        "author": "孔平仲",
        "content": "酒可平孤闷，无辞满满斟。\n剑横斗牛气，松抱雪霜心。\n泽国波涛壮，春天雾雨深。\n清哀记风采，白笔旧曾簪。",
        "dynasty": "宋",
        "collection_info": null
    },
    {
        "title": "和刘江宁韵送张天觉同年三首  其三",
        "author": "孔平仲",
        "content": "戏挹东溟水，期将北斗斟。\n大鹏谁振翼，老鹳未偿心。\n卷箔江天静，停樯野岸深。\n晨羞聊一饱，荻笋正如簪。",
        "dynasty": "宋",
        "collection_info": null
    },
    {
        "title": "寄题萧升之姨夫竹轩",
        "author": "孔平仲",
        "content": "开轩君子意，种竹岁寒心。\n高节凌云秀，孤根得地深。\n秋暄溪上雨，暝宿岭头禽。\n预约疏三径，他时伴醉吟。",
        "dynasty": "宋",
        "collection_info": null
    },
    {
        "title": "席上送孙知损通直广东漕",
        "author": "孔平仲",
        "content": "度峡经泷行路难，岭猿越鸟避旌竿。\n身从日下恩光暖，声落天南暑气寒。\n事国以忠宁计远，与人为福莫如安。\n观公才大宜高位，岂復区区久外官。",
        "dynasty": "宋",
        "collection_info": null
    },
    {
        "title": "春晚遣兴",
        "author": "孔平仲",
        "content": "纷纷柳絮入帘飞，正是酴醾花发时。\n断送日长惟有睡，留连春去可无诗。\n狂鞭迸笋偏当户，绿叶成阴巧覆墀。\n百舌声中斜照晚，翛然衰鬓任风吹。",
        "dynasty": "宋",
        "collection_info": null
    },
    {
        "title": "上巳饮于湖上",
        "author": "孔平仲",
        "content": "城南春已老，湖上雨初晴。\n草作忘忧绿，风为解愠清。\n杨花轻欲下，菱叶细方生。\n酒影低云木，歌声伴画鶑。\n赏心残蕊在，幽曲小舟横。\n却笑兰亭会，吟诗半不成。",
        "dynasty": "宋",
        "collection_info": null
    },
    {
        "title": "口占",
        "author": "孔平仲",
        "content": "积水深踰丈，高林绕若城。\n虾蟆朝合吹，鸜鹆夜传更。\n难转长沙袖，空尘孺子缨。\n生涯吾尚阙，浥浥羡农耕。",
        "dynasty": "宋",
        "collection_info": null
    },
    {
        "title": "寄题萧文照阁",
        "author": "孔平仲",
        "content": "虚明敞高阁，清浅对方塘。\n轩冕忘怀久，江湖寓兴长。\n红蕖开细雨，白鸟下残阳。\n不挂人间事，逍遥自一乡。",
        "dynasty": "宋",
        "collection_info": null
    },
    {
        "title": "谢郏正甫",
        "author": "孔平仲",
        "content": "当年辇毂参农正，今日江湖望岁星。\n冷局自安心有素，故人相厚眼偏青。\n幅巾舒散殊官属，华衮腾骧入帝庭。\n一荐未为门下德，荷公敦笃好忘形。",
        "dynasty": "宋",
        "collection_info": null
    },
    {
        "title": "送周文之主簿",
        "author": "孔平仲",
        "content": "俊逸驹千里，孤高桂一枝。\n清才比栖棘，余事付枯棋。\n小邑今官满，当涂半己知。\n扬舲发江浦，策马望京师。\n待诏须金马，支床笑玉龟。\n都尘亦可畏，莫遣素衣缁。",
        "dynasty": "宋",
        "collection_info": null
    },
    {
        "title": "夏日游湖亭",
        "author": "孔平仲",
        "content": "漫漫湖水拍堤浮，欲到南亭泛小舟。\n平日登临如别境，后来语笑尚中流。\n采菱斫鲤皆新美，赌酒围棋自献酬。\n对面火云高万丈，谁知此地有清秋。",
        "dynasty": "宋",
        "collection_info": null
    },
    {
        "title": "倦夜",
        "author": "孔平仲",
        "content": "灭烛恐招蚊，迎风罢掩门。\n读书都已废，就枕益加烦。\n缺月笼烟淡，羣星带暑昏。\n徐行得住处，荷叶满南轩。",
        "dynasty": "宋",
        "collection_info": null
    },
    {
        "title": "与张子明饮湖亭",
        "author": "孔平仲",
        "content": "小艇衝湖过，幽亭枕水虚。\n风来荷气外，人在木阴余。\n湿印开新酒，长茭族贯鱼。\n遥看鹤归处，便是谪仙居。",
        "dynasty": "宋",
        "collection_info": null
    },
    {
        "title": "大暑",
        "author": "孔平仲",
        "content": "泽国已炎暑，夏天仍永朝。\n炙床炉燄炽，熏野水波摇。\n飞鸟不敢度，鸣蝉应自焦。\n可怜花叶好，顦顇苦霜凋。",
        "dynasty": "宋",
        "collection_info": null
    },
    {
        "title": "入山马上口占",
        "author": "孔平仲",
        "content": "奕奕秋光照眼明，野香山秀互相迎。\n路穿蒙密无人见，天借阴凉助我行。\n水窦溅流如贝玉，松风疏韵作韶茎。\n一重一掩尘埃远，故比城中分外清。",
        "dynasty": "宋",
        "collection_info": null
    },
    {
        "title": "再用元韵呈熊伯通",
        "author": "孔平仲",
        "content": "一望膺门眼已明，欣然倒屣辱公迎。\n林泉真作仙人宅，杖屦容参长者行。\n道论风生挥玉麈，渴心尘积饮金茎。\n匆匆短棹依城去，连日西斋梦寐清。",
        "dynasty": "宋",
        "collection_info": null
    },
    {
        "title": "寄熊伯通",
        "author": "孔平仲",
        "content": "南山九迭势千霄，中有长松荫寸苗。\n好景常闻太平观，谪仙更住上清桥。\n风吹石径秋声早，泉落云根暑气消。\n方外相期蒙雅眷，只应心隠不须招。",
        "dynasty": "宋",
        "collection_info": null
    },
    {
        "title": "再用霄字韵",
        "author": "孔平仲",
        "content": "豁然披雾睹青霄，沛若为霖洒旱苗。\n身逐归云朝傃洞，心随流水暮萦桥。\n人情不用相轻重，物理从来互长消。\n器业如公合廊庙，伫闻尺一有嘉招。",
        "dynasty": "宋",
        "collection_info": null
    },
    {
        "title": "初伏夜坐",
        "author": "孔平仲",
        "content": "露坐已侵夜，炎威犹未收。\n何言百虫噪，无故一星流。\n苦渴须浆解，微凉以扇求。\n颁冰是今日，堆玉想神州。",
        "dynasty": "宋",
        "collection_info": null
    },
    {
        "title": "池上作",
        "author": "孔平仲",
        "content": "寂历人初定，逍遥物已齐。\n夜凉天似水，月在小桥西。",
        "dynasty": "宋",
        "collection_info": null
    },
    {
        "title": "午眠",
        "author": "孔平仲",
        "content": "雨荡炎天气，风生乔木阴。\n清凉一枕睡，胜得万黄金。",
        "dynasty": "宋",
        "collection_info": null
    },
    {
        "title": "早秋",
        "author": "孔平仲",
        "content": "一雨洗烦熇，凉风开早秋。\n散行身觉快，甘寝梦相求。\n已作黄花意，谁为堕叶愁。\n南山青似染，准拟更登楼。",
        "dynasty": "宋",
        "collection_info": null
    },
    {
        "title": "七夕",
        "author": "孔平仲",
        "content": "高列瓜华结綵楼，半空灯烛照清秋。\n祇应用尽人间巧，更欲远从天上求。",
        "dynasty": "宋",
        "collection_info": null
    },
    {
        "title": "送马朝请使广西",
        "author": "孔平仲",
        "content": "海水扬波今合清，秋风千里使华行。\n言皆有道非徒发，事若无心更不生。\n谈笑从容怀远俗，琴书潇洒寄高情。\n伫闻静胜诸蛮服，何必楼船十万兵。",
        "dynasty": "宋",
        "collection_info": null
    },
    {
        "title": "八月十六日翫月",
        "author": "孔平仲",
        "content": "团团冰镜吐清辉，今夜何如昨夜时。\n只恐月光无好恶，自怜人意有盈亏。\n风摩露洗非常洁，地阔天高是处宜。\n百尺曹亭吾独有，更教玉𥴦倚栏吹。",
        "dynasty": "宋",
        "collection_info": null
    },
    {
        "title": "送郭明叔任分宁",
        "author": "孔平仲",
        "content": "西安潇洒我常游，去自修川泛小舟。\n民本丰饶矜气节，士多儒雅出公侯。\n梅山晚翠屏当户，茶井春芽雪满瓯。\n预想弦歌富閒暇，白云深倚凤凰楼。",
        "dynasty": "宋",
        "collection_info": null
    },
    {
        "title": "送提举太平观熊舍人  其一",
        "author": "孔平仲",
        "content": "未归西掖掌丝纶，且面南谯作守臣。\n三已何尝观愠色，一鸣从此却惊人。\n朱轓暂去求民瘼，黄闼行当秉国钧。\n记取庐山公旧隠，几多草木待青春。",
        "dynasty": "宋",
        "collection_info": null
    },
    {
        "title": "送提举太平观熊舍人  其二",
        "author": "孔平仲",
        "content": "江州几日到滁州，风送征帆暮不收。\n幽谷水声先入梦，炉峰山色远随舟。\n素无公事多閒暇，当有新诗自唱酬。\n寂寞旧居谁復顾，桂花深锁一堂秋。",
        "dynasty": "宋",
        "collection_info": null
    },
    {
        "title": "送提举太平观熊舍人  其三",
        "author": "孔平仲",
        "content": "高才喻蜀策巂羌，凛凛威名动四方。\n裁正稷宫新法度，发挥词掖好文章。\n暂还紫府烟霞冷，却上青霄道路长。\n寄语吏民休浪喜，使君宁久在滁阳。",
        "dynasty": "宋",
        "collection_info": null
    },
    {
        "title": "熊伯通阻风未发拏舟就谒留饮数杯",
        "author": "孔平仲",
        "content": "清晨已送君南浦，薄暮未行天北风。\n此别谩言千里远，笑谈还此一樽同。\n铁山重迭云垂地，玉马腾骧浪驾空。\n涉险临危须自戒，且维舟楫莫匆匆。",
        "dynasty": "宋",
        "collection_info": null
    },
    {
        "title": "送沈行奉议赴辟陕西",
        "author": "孔平仲",
        "content": "除诏移关陕，征途半斗牛。\n落帆江蒲月，跃马戍垣秋。\n葱岭霜吹剑，龙堆雪点裘。\n兵家破竹势，幕府涌泉谋。\n且作从军乐，安知出塞愁。\n观公颇丰下，努力取封侯。",
        "dynasty": "宋",
        "collection_info": null
    },
    {
        "title": "送觉兹住凤山",
        "author": "孔平仲",
        "content": "十年虎溪老，却上羌山岑。\n今回江西去，与人传法音。\n谷虚聊应物，云出本无心。\n猿鹤空相怨，旧庵松桧深。",
        "dynasty": "宋",
        "collection_info": null
    },
    {
        "title": "送觉兹住凤山  其一",
        "author": "孔平仲",
        "content": "十年虎溪老，却上羌山岑。\n今回江西去，与人传法音。",
        "dynasty": "宋",
        "collection_info": null
    },
    {
        "title": "送觉兹住凤山  其二",
        "author": "孔平仲",
        "content": "谷虚聊应物，云出本无心。\n猿鹤空相怨，旧庵松桧深。",
        "dynasty": "宋",
        "collection_info": null
    },
    {
        "title": "九月十八日作",
        "author": "孔平仲",
        "content": "秋来常苦热，今日令方行。\n浩浩风吹木，冥冥雨压城。\n薄寒如解愠，残序亦关情。\n晓镜须惊老，催人白髮生。",
        "dynasty": "宋",
        "collection_info": null
    },
    {
        "title": "苏子由寄题小庵诗用元韵和",
        "author": "孔平仲",
        "content": "官身粗应三钱府，吏隠聊开一草庵。\n拥砌幽篁如月映，覆檐乔木与天参。\n畏人自比藏头雉，老世今同作蛹蚕。\n岂独忘言兼闭息，舌津晨潄不胜甘。",
        "dynasty": "宋",
        "collection_info": null
    },
    {
        "title": "陶寺丞挽诗",
        "author": "孔平仲",
        "content": "清德如彭泽，高名继隠居。\n弦歌非我志，泉石爱吾庐。\n世事冥心外，门风积庆余。\n鱼轩偕鹤髮，归葬引双车。",
        "dynasty": "宋",
        "collection_info": null
    },
    {
        "title": "黄道士求诗戏为口号赠之",
        "author": "孔平仲",
        "content": "黄君有术吾将面，不似寻常问进身。\n二顷良田数间屋，几时得作一閒人。",
        "dynasty": "宋",
        "collection_info": null
    },
    {
        "title": "冬昼作",
        "author": "孔平仲",
        "content": "霜阴收欲尽，斑驳意初晴。\n渐喜山将出，只愁云更生。\n鸟窥晡后屋，鸡唱午间城。\n灰拆红炉火，微煎傍耳鸣。",
        "dynasty": "宋",
        "collection_info": null
    },
    {
        "title": "十一月",
        "author": "孔平仲",
        "content": "欲雪还成雨，垂霜却变阴。\n封疆五岭近，甲子二冬深。\n密叶犹低户，微风尚快襟。\n松筠杂萧艾，都有岁寒心。",
        "dynasty": "宋",
        "collection_info": null
    },
    {
        "title": "冬晓",
        "author": "孔平仲",
        "content": "城上犹吹角，官厅已罢更。\n粗疏知我性，懒惰亦人情。\n入被严霜冷，横窗半月明。\n翻身更甘寝，鸡唱第三声。",
        "dynasty": "宋",
        "collection_info": null
    },
    {
        "title": "正月三日唐林夫舟中醉题",
        "author": "孔平仲",
        "content": "屡伏青蒲地，尝登羣玉山。\n家贫甘远适，道直得生还。\n瘴疠讴吟外，风波笑傲间。\n今朝一樽酒，万事付酡颜。",
        "dynasty": "宋",
        "collection_info": null
    },
    {
        "title": "四日郡集于景德寺",
        "author": "孔平仲",
        "content": "冷铎残香僧舍开，斜风细雨坐中来。\n使君岂是憎歌舞，自出胡琴送酒杯。",
        "dynasty": "宋",
        "collection_info": null
    },
    {
        "title": "马上口占",
        "author": "孔平仲",
        "content": "涧底泉初动，山头雪尚深。\n冻条桑破眼，烧地草抽心。\n摇落殊非昔，芳菲想自今。\n浮云多意思，已解作春阴。",
        "dynasty": "宋",
        "collection_info": null
    },
    {
        "title": "守倅自开元观食起欲往紫极宫道过余之家园乃屈同游太守自以为能知地形余故议卜居之处也以诗谢焉",
        "author": "孔平仲",
        "content": "东已窥丹井，西将造嘿轩。\n半途留使骑，枉道至家园。\n败叶深埋砌，清阴密拥门。\n生涯为废宅，景物似荒村。\n经始惭谋拙，临轩肯屈尊。\n竹间烦伫立，高谊见公存。",
        "dynasty": "宋",
        "collection_info": null
    },
    {
        "title": "据案小睡",
        "author": "孔平仲",
        "content": "春气已回人困顿，雨声不断夜潺湲。\n四支退食昏如醉，两眼看书涩有烟。\n散帙横经那肯读，埋头曲肘即成眠。\n只愁稚子窥吾懒，岂畏诸公诮腹便。",
        "dynasty": "宋",
        "collection_info": null
    },
    {
        "title": "南轩",
        "author": "孔平仲",
        "content": "细雨纷纷不见山，卷帘烟景画图间。\n一池春水风吹皱，戏鸭鸣鸥作队閒。",
        "dynasty": "宋",
        "collection_info": null
    },
    {
        "title": "戏为难韵同官和之",
        "author": "孔平仲",
        "content": "稚柳将成线，残梅尚有柎。\n破春寒料峭，送晚角喑呜。\n地僻閒宾榻，泥深隔酒垆。\n此时愁寂寞，幽闷寄操觚。",
        "dynasty": "宋",
        "collection_info": null
    },
    {
        "title": "贾谊",
        "author": "孔平仲",
        "content": "措置由来有后先，运行无迹盍观天。\n色黄数五疑非急，此事知君正少年。",
        "dynasty": "宋",
        "collection_info": null
    },
    {
        "title": "子瞻子由各有寄题小庵诗却用元韵和呈",
        "author": "孔平仲",
        "content": "二公俊轨皆千里，两首新诗寄一庵。\n大隠市朝希柱史，好奇兄弟有岑参。\n雪天冻坐痴于雀，雨夕春眠困若蚕。\n不是本来忘世味，便投閒寂亦难甘。",
        "dynasty": "宋",
        "collection_info": null
    },
    {
        "title": "久雨不止二月半以敕醮庐山真君殿入夜星月皎然",
        "author": "孔平仲",
        "content": "连朝苦阴雨，入夜月华新。\n清醮今当夕，真君信有神。\n灯光想如昼，香气自生春。\n水旱多为害，当思今为民。",
        "dynasty": "宋",
        "collection_info": null
    },
    {
        "title": "寄题萧丈止亭",
        "author": "孔平仲",
        "content": "削迹忘当世，开亭枕近郊。\n情非恶冕绂，乐不似衡茅。\n静看云归岫，閒知鹳在巢。\n春风动幽兴，植杖数花苞。",
        "dynasty": "宋",
        "collection_info": null
    },
    {
        "title": "春夜",
        "author": "孔平仲",
        "content": "酒醒残月在西厢，悄悄重城春夜长。\n何物与人清意思，瑞香花发一亭香。",
        "dynasty": "宋",
        "collection_info": null
    },
    {
        "title": "和经父寄张绩",
        "author": "孔平仲",
        "content": "萧萧木落洞庭湖，一叶扁舟尽室居。\n吾道已衰投直笔，人情难合卷长裾。\n重轻自繫朝廷势，褒贬犹存史策书。\n所遇于天皆有分，未将鲵鲋羡鲸鱼。",
        "dynasty": "宋",
        "collection_info": null
    },
    {
        "title": "阻风呈经父",
        "author": "孔平仲",
        "content": "风响翻空若疾雷，舟行值此颇淹回。\n坐看鸥鹜浮波去，近见蛟龙带雨来。\n春色未还江上柳，雪香谁寄岭头梅。\n欲收美景陪清唱，恨乏当时子建才。",
        "dynasty": "宋",
        "collection_info": null
    },
    {
        "title": "咏橹",
        "author": "孔平仲",
        "content": "以小能行大，天机寄物形。\n沿流最有助，深壑屡尝经。\n迅速功无比，讴鸦韵可听。\n江空插羽翼，水府散雷霆。\n驾浪来湘浦，摇风过洞庭。\n侵凌秋岛雾，破碎暮湾星。\n雁鹜惊羣起，蛟龙睡一醒。\n浩然乘此兴，东去绝沧溟。",
        "dynasty": "宋",
        "collection_info": null
    },
    {
        "title": "咏柁",
        "author": "孔平仲",
        "content": "厥初谁创物，似此亦难求。\n摆合千寻浪，回旋万斛舟。\n行如一卧扇，力敌九牦牛。\n出没居相半，东西势自由。\n高风当绝倚，浅濑亦徐收。\n轧轧微鸣晓，峨峨迥浸秋。\n随湾掉转尾，避石掣开头。\n自有施功地，何尝厌下流。",
        "dynasty": "宋",
        "collection_info": null
    },
    {
        "title": "至日阻风饮于转运行衙呈经父",
        "author": "孔平仲",
        "content": "枉渚停风棹，华堂置酒壶。\n云低岳阳市，雪满洞庭湖。\n醉眼看梅蕊，欢心合棣柎。\n去年今夕梦，江国面京都。",
        "dynasty": "宋",
        "collection_info": null
    },
    {
        "title": "和经父寄张绩  其一",
        "author": "孔平仲",
        "content": "解纵袅鸱啄凤凰，天心似此亦难详。\n但知斩马凭孤剑，岂为摧车避太行。\n得者折腰犹下列，失之垂翅合南翔。\n不如长揖尘埃去，同老逍遥物外乡。",
        "dynasty": "宋",
        "collection_info": null
    },
    {
        "title": "和经父寄张绩  其二",
        "author": "孔平仲",
        "content": "半通官职万人才，卷蓄经纶未得开。\n鸾凤託巢虽枳棘，神仙定籍已蓬莱。\n但存漆室葵心在，莫学荆山玉泪哀。\n倚伏万端宁有定，塞翁失马尚归来。",
        "dynasty": "宋",
        "collection_info": null
    },
    {
        "title": "和经父登黄鹤楼",
        "author": "孔平仲",
        "content": "复霭重沙望不穷，坐收千里一樽中。\n天边江汉波涛阔，地下神仙窟宅通。\n窗影偷来湓浦白，檐光飞入沔城红。\n豁然已尽登临兴，云阁章亭谩在东。",
        "dynasty": "宋",
        "collection_info": null
    },
    {
        "title": "咏冰",
        "author": "孔平仲",
        "content": "厚薄因风结，方圆随器成。\n黄河白马渡，大泽老狐行。\n暖曲流云液，隅甃晃水精。\n皎然心一寸，愿比玉壶清。",
        "dynasty": "宋",
        "collection_info": null
    },
    {
        "title": "咏网",
        "author": "孔平仲",
        "content": "已向晴漪下，还于晚架张。\n鳞余银皎皎，目带泪浪浪。\n细入诗人咏，轻随钓叟装。\n结绳相效久，遗象本归藏。",
        "dynasty": "宋",
        "collection_info": null
    },
    {
        "title": "瑞香花",
        "author": "孔平仲",
        "content": "去年荆楚赏芳菲，今岁江淮水渺瀰。\n绿髮方当少壮日，清樽不负艷阳时。\n风波此去犹千里，桃杏何缘见一枝。\n独有瑞香花两槛，远将春色自相随。",
        "dynasty": "宋",
        "collection_info": null
    },
    {
        "title": "李白祠堂  其一",
        "author": "孔平仲",
        "content": "洒落风标真谪仙，精神犹恐笔难传。\n文章若出斯人手，壮浪雄豪一自然。",
        "dynasty": "宋",
        "collection_info": null
    },
    {
        "title": "李白祠堂  其二",
        "author": "孔平仲",
        "content": "太白之精出李白，诗中元帅酒家豪。\n轩然眉目已如此，况着当年宫锦袍。",
        "dynasty": "宋",
        "collection_info": null
    },
    {
        "title": "双头牡丹",
        "author": "孔平仲",
        "content": "牡丹意态已无穷，况是连房斗浅红。\n晓色竞开双萼上，春光分占一枝中。\n娥英窈窕临湘浦，姊妹轻盈倚汉宫。\n只为多娇便相妬，芳心相隔不相同。",
        "dynasty": "宋",
        "collection_info": null
    },
    {
        "title": "寄经父",
        "author": "孔平仲",
        "content": "借问东来常太晚，富春亭下舣扁舟。\n阴天漠漠行梅雨，寒色萧萧报麦秋。\n曲渚浪平犹未渡，隔江风紧不胜愁。\n此中望断相思眼，家在蓬莱更倚楼。",
        "dynasty": "宋",
        "collection_info": null
    },
    {
        "title": "选官图口号",
        "author": "孔平仲",
        "content": "环合官图展，观呼象子圆。\n飞腾随八赤，摧折在双玄。\n已贵翻投裔，将薨却上天。\n须臾文换武，俄顷后驰先。\n错杂贤愚品，偏颇造化权。\n望移情欲脱，患失胆俱悬。\n愠色观三已，豪心待九迁。\n宁知即罢局，荣辱两茫然。",
        "dynasty": "宋",
        "collection_info": null
    },
    {
        "title": "熙宁四年中秋",
        "author": "孔平仲",
        "content": "月满光尤好，秋殷气更清。\n频年苦阴雨，此夜独清明。\n后阁罗甥妹，前堂合弟兄。\n团圆最相称，尽饮至更深。",
        "dynasty": "宋",
        "collection_info": null
    },
    {
        "title": "和舍弟送行至密州",
        "author": "孔平仲",
        "content": "一览凤凰句，况当鸿雁秋。\n云山回倦首，烟雨上扁舟。\n土俗京东陋，官居学舍幽。\n蓬莱醉中梦，寻我海边州。",
        "dynasty": "宋",
        "collection_info": null
    },
    {
        "title": "次韵和堂父发越州",
        "author": "孔平仲",
        "content": "北堂相送出城西，忍见临分独自归。\n日暮荒村一回首，秋风吹涕各沾衣。\n水通鑑曲行将尽，山似稽阴认却非。\n薄宦牵挛不得已，此心何以报春晖。",
        "dynasty": "宋",
        "collection_info": null
    },
    {
        "title": "渡浙江未得",
        "author": "孔平仲",
        "content": "辞家已四日，三日雨兼风。\n海水飞天上，江云入坐中。\n愁肠寒更结，归梦湿难通。\n未有淹留恨，封圻尚淛东。",
        "dynasty": "宋",
        "collection_info": null
    },
    {
        "title": "西兴",
        "author": "孔平仲",
        "content": "舟行颇濡滞，累日驿前溪。\n大雨翻盆盎，狂风作鼓鼙。\n两潮空朝晚，一水限东西。\n忆昔游湖棹，新晴傍会稽。",
        "dynasty": "宋",
        "collection_info": null
    },
    {
        "title": "怀越",
        "author": "孔平仲",
        "content": "城隍压高峻，楼观抱青苍。\n东磴迎风细，西池引步长。\n蓬莱山刻画，清白水甘香。\n海内行几半，兹游最不忘。",
        "dynasty": "宋",
        "collection_info": null
    },
    {
        "title": "次韵和常父渡江寄经父",
        "author": "孔平仲",
        "content": "江风初息浪花低，轧轧扁舟犯晓鸡。\n想得蓬莱秋睡觉，暖寒方索玉东西。",
        "dynasty": "宋",
        "collection_info": null
    },
    {
        "title": "新开湖",
        "author": "孔平仲",
        "content": "湖应与海接，岁暮水犹多。\n浄色平苍野，余香积败荷。\n舟行依累石，鳬起散圆波。\n谁似渔翁乐，鸣榔作楚歌。",
        "dynasty": "宋",
        "collection_info": null
    },
    {
        "title": "题清斯堂",
        "author": "孔平仲",
        "content": "河流与淮接，于此一堂成。\n水色已可爱，主人心更清。\n鱼潜晚日静，柳落秋空明。\n本自无尘土，何须歌濯缨。",
        "dynasty": "宋",
        "collection_info": null
    },
    {
        "title": "发山阳",
        "author": "孔平仲",
        "content": "黄昏饮官酒，半夜解扁舟。\n鈎帘得清景，风月满淮流。\n天垂与波接，野静更烟浮。\n深有乘槎兴，银河或可求。",
        "dynasty": "宋",
        "collection_info": null
    },
    {
        "title": "送登州太守出城马上作",
        "author": "孔平仲",
        "content": "匆匆送客出城闉，霜意方高日渐醺。\n青嶂倚空先有雪，黄沙匝地半和云。\n旌旗明灭随车远，鼓角悲凉隔水闻。\n正是无憀一回首，两行白马映红裙。",
        "dynasty": "宋",
        "collection_info": null
    },
    {
        "title": "呈梦锡节推林思永察推",
        "author": "孔平仲",
        "content": "崎岖寒苦远腾装，喜得高才共此方。\n当以清谈销日月，更将和气敌冰霜。\n堂前绛帐惭容迹，幕下红莲幸借香。\n閒夕肯来相伴否，小窗残烛厌更长。",
        "dynasty": "宋",
        "collection_info": null
    },
    {
        "title": "适值刘从道供奉往信阳镇用前韵送之",
        "author": "孔平仲",
        "content": "君马匆匆赴信阳，虽云同郡似它方。\n村沙卷尽黄昏日，海水吹成半夜霜。\n别恨不须青草色，归期当及小桃香。\n閒官冷局遥相望，两觉迢迢岁月长。",
        "dynasty": "宋",
        "collection_info": null
    },
    {
        "title": "梦锡同游贺园题诗云谁知清淡者冬月亦登临",
        "author": "孔平仲",
        "content": "寒景峥嵘岁已深，谁知清淡亦登临。\n雨吹废馆苔添晕，霜落空城树减阴。\n向晓旋留题叶句，隔年先有探花心。\n相期红药浓开日，一醉东风费万金。",
        "dynasty": "宋",
        "collection_info": null
    },
    {
        "title": "新作书室梦锡示诗羡其清坐",
        "author": "孔平仲",
        "content": "新闢西垣小室成，开编静得古人情。\n峥嵘老柏寒尤健，窈窕幽窗雪更明。\n我愧滥巾居此地，君能倾盖似平生。\n篇诗何必深相羡，渌水芙蓉岂不清。",
        "dynasty": "宋",
        "collection_info": null
    },
    {
        "title": "呈幕客",
        "author": "孔平仲",
        "content": "夜雨晓未歇，清寒侵客颜。\n云昏天带海，风阔地无山。\n莲幕君筹画，茅斋我闭关。\n新书正多事，何幸拥炉閒。",
        "dynasty": "宋",
        "collection_info": null
    },
    {
        "title": "寄从道",
        "author": "孔平仲",
        "content": "相逢苦不早，相别又匆匆。\n祖席侵华烛，征车傍北风。\n车斜酬唱阙，尔汝笑谈空。\n遥想支颐处，孤村海雾中。",
        "dynasty": "宋",
        "collection_info": null
    },
    {
        "title": "晚晴见雪呈梦锡",
        "author": "孔平仲",
        "content": "东北风声急，西南日景斜。\n断云方散锦，飞雪忽成花。\n见落初犹少，量深久渐加。\n远天明映玉，晴地湿团沙。\n浩荡随阴气，须臾变水华。\n清辉迷粉蝶，寒色带昏鸦。\n又是流年暮，同居沧海涯。\n寂寥求自遣，小咏寄诗家。",
        "dynasty": "宋",
        "collection_info": null
    },
    {
        "title": "立春",
        "author": "孔平仲",
        "content": "春风不择地，亦到海边城。\n衮衮衣冠会，喧喧鼓吹迎。\n为牛一何苦，举世尽相争。\n旅客心偏静，停杯想耦耕。",
        "dynasty": "宋",
        "collection_info": null
    },
    {
        "title": "春雪",
        "author": "孔平仲",
        "content": "纔喜春风昨夜归，凌晨又见雪飘衣。\n缀林似惜梅花落，扑地争先柳絮飞。\n寒气却迴侵暖律，阴云徐上蔽晴晖。\n近来四序皆无主，欲向东皇问是非。",
        "dynasty": "宋",
        "collection_info": null
    },
    {
        "title": "正月十四夜",
        "author": "孔平仲",
        "content": "都人行正乐，天气忽微阴。\n尽恐明朝雪，如何此夕心。\n轮蹄迷道远，鼓吹乱更深。\n我独甘幽静，青灯照苦吟。",
        "dynasty": "宋",
        "collection_info": null
    },
    {
        "title": "十五夜",
        "author": "孔平仲",
        "content": "今宵好元夕，去岁大丰年。\n委巷通车马，高台奏管弦。\n灯光照人暖，月色为时圆。\n此乐真难得，无辞酒满船。",
        "dynasty": "宋",
        "collection_info": null
    },
    {
        "title": "十六夜",
        "author": "孔平仲",
        "content": "明夜更无今夜灯，都人为此不胜情。\n皆愁隔岁期犹远，共约追欢直到明。\n君饮露台春易醉，我眠书馆月同清。\n东风亦有相撩意，梦觉犹传弦管声。",
        "dynasty": "宋",
        "collection_info": null
    },
    {
        "title": "春阳",
        "author": "孔平仲",
        "content": "春阳已出地，冰雪尚峥嵘。\n半作泥涂湿，尤妨车马行。\n溪流成小派，海气乱新晴。\n湮鬰须披豁，谁同上古城。",
        "dynasty": "宋",
        "collection_info": null
    },
    {
        "title": "古来",
        "author": "孔平仲",
        "content": "古来豪俊起，大半在山东。\n甚矣承平久，萧然武备空。\n封疆濒北狄，士卒戍西戎。\n器械恬儿戏，城隍骇土功。\n朝廷急扫敝，草莽许输忠。\n元恨天门远，无由半策通。",
        "dynasty": "宋",
        "collection_info": null
    },
    {
        "title": "次韵和常父  其一",
        "author": "孔平仲",
        "content": "卧龙当日醉吟身，冷落天涯一旅人。\n早夕思亲增怅望，啸歌怀古更愁辛。\n角吹海上千山月，草入江南万里春。\n欲去尚留心未决，梦魂长在越溪滨。",
        "dynasty": "宋",
        "collection_info": null
    },
    {
        "title": "次韵和常父  其二",
        "author": "孔平仲",
        "content": "赴官并出江湖上，讲学联居海岱中。\n会合尤嗟别离促，音书何似笑言同。\n黄鶑度曲争催晓，红杏熏香半倚风。\n景物佳时忆相见，恨无双翅逐飞鸿。",
        "dynasty": "宋",
        "collection_info": null
    },
    {
        "title": "寄常父",
        "author": "孔平仲",
        "content": "历城未到已尝闻，文綵鱼盐市不贫。\n千里山川齐故地，百年风俗舜遗民。\n泉声滑滑长如雨，海气昏昏晚得春。\n北渚环波皆好景，为兄诗笔长精神。",
        "dynasty": "宋",
        "collection_info": null
    },
    {
        "title": "春色最佳呈梦锡  其一",
        "author": "孔平仲",
        "content": "小雨初收物象新，日华徐上气氤氲。\n欲知春色最佳处，万里青山无片云。",
        "dynasty": "宋",
        "collection_info": null
    },
    {
        "title": "春色最佳呈梦锡  其二",
        "author": "孔平仲",
        "content": "探遍名园花未红，高台极目兴何穷。\n欲知春色最佳处，尽在绿杨深浅中。",
        "dynasty": "宋",
        "collection_info": null
    },
    {
        "title": "春色最佳呈梦锡  其三",
        "author": "孔平仲",
        "content": "红日迟迟昼未央，北窗高枕傲羲皇。\n欲知春色最佳处，啼鸟一声幽梦长。",
        "dynasty": "宋",
        "collection_info": null
    },
    {
        "title": "春闺六言  其一",
        "author": "孔平仲",
        "content": "梦回红玉孤枕，日上真珠半帘。\n云彩阴晴不定，柳梢浓淡相兼。\n雁柱怨凭曲寄，兽炉愁逐香添。\n更倚危楼目断，却诉东风泪沾。",
        "dynasty": "宋",
        "collection_info": null
    },
    {
        "title": "春闺六言  其二",
        "author": "孔平仲",
        "content": "燕子舞开烟绿，杜鹃啼破花红。\n满地夕阳芳草，有时细雨斜风。\n锦帐尚寒梦短，彩笺虽远情通。\n泪痕染在襟上，愁绪织向机中。",
        "dynasty": "宋",
        "collection_info": null
    },
    {
        "title": "登资圣阁",
        "author": "孔平仲",
        "content": "平时尝仰望，今日一登临。\n海岱封疆小，干坤气象深。\n废城增古意，迭嶂起诗心。\n远目方驰骋，春云还自阴。",
        "dynasty": "宋",
        "collection_info": null
    },
    {
        "title": "上巳",
        "author": "孔平仲",
        "content": "上巳陪游骑，城南俯落晖。\n溪山俱可爱，花木自相依。\n佳节虽行乐，他邦未得归。\n兰亭应禊饮，回首白云飞。",
        "dynasty": "宋",
        "collection_info": null
    },
    {
        "title": "八日",
        "author": "孔平仲",
        "content": "花下饮余留晚辔，溪边行处把春衫。\n东风作恶波微起，不得移舟滴水岩。",
        "dynasty": "宋",
        "collection_info": null
    },
    {
        "title": "寄常父",
        "author": "孔平仲",
        "content": "缭绕龙山半府阴，春来漂泊阻登临。\n蓬莱阁下花多少，清旷亭前水浅深。\n暮霭漫天迷望目，东风绝海送归心。\n新诗亦有思家意，应记当年共醉吟。",
        "dynasty": "宋",
        "collection_info": null
    },
    {
        "title": "行香",
        "author": "孔平仲",
        "content": "枕上杜鹃啼，匆匆早起时。\n出行天未晓，月在杏花枝。",
        "dynasty": "宋",
        "collection_info": null
    },
    {
        "title": "次韵和昌龄落梅",
        "author": "孔平仲",
        "content": "玉摧繁艷蕙消香，渐见园林绿叶光。\n莫诮春风少情思，为君开徧万红芳。",
        "dynasty": "宋",
        "collection_info": null
    },
    {
        "title": "登贺园高亭",
        "author": "孔平仲",
        "content": "东武名园数贺家，更于高处望春华。\n深红浅白知多少，直到南山尽是花。",
        "dynasty": "宋",
        "collection_info": null
    },
    {
        "title": "戏促二幕客",
        "author": "孔平仲",
        "content": "寄语红莲幕，当歌金缕衣。\n探春曾有约，今日已春归。",
        "dynasty": "宋",
        "collection_info": null
    },
    {
        "title": "昼眠呈梦锡",
        "author": "孔平仲",
        "content": "百忙之际一閒身，更有高眠可诧君。\n春入四支浓似酒，风吹孤梦乱如云。\n诸生弦诵何妨静，满席图书不废勤。\n向晚欠伸徐出户，落花帘外自纷纷。",
        "dynasty": "宋",
        "collection_info": null
    },
    {
        "title": "初食牂牁菜",
        "author": "孔平仲",
        "content": "九仙山中牂牁菜，几日春风长绿苗。\n有客提携到深巷，自言采掇下青霄。\n口尝异味虽珍美，目断孤云却寂寥。\n千里思亲不独饱，慨然食罢一长谣。",
        "dynasty": "宋",
        "collection_info": null
    },
    {
        "title": "呈王子高殿丞",
        "author": "孔平仲",
        "content": "天上人间事不同，相思何日却相逢。\n芙蓉城在蓬莱外，海阔波深千万重。",
        "dynasty": "宋",
        "collection_info": null
    },
    {
        "title": "接通判于邸氏园园人献牡丹太守不收余私取其绝好者以归",
        "author": "孔平仲",
        "content": "薄暮归来何所携，牡丹初翦半开时。\n浓香盛色俱堪爱，占得春风第一枝。",
        "dynasty": "宋",
        "collection_info": null
    },
    {
        "title": "兄长寄五诗依韵和寄诗各有所怀  其一",
        "author": "孔平仲",
        "content": "忆昔西寻山下园，芙蓉香裏醉颓然。\n幽篁迸笋无余地，老木交阴不计年。\n彻幕旋迎秦望雨，泛杯旁引鑑湖泉。\n旧游寂寞今谁到，应有秋苔长绿钱。",
        "dynasty": "宋",
        "collection_info": null
    },
    {
        "title": "兄长寄五诗依韵和寄诗各有所怀  其二",
        "author": "孔平仲",
        "content": "昔同访客到山阴，马上相随不废吟。\n平视溪流绿烟远，回看府宅白云深。\n纷纷落麈陪高论，艷艷浮蛆劝满斟。\n宾主如今各分散，诗成长咏作吴音。",
        "dynasty": "宋",
        "collection_info": null
    },
    {
        "title": "兄长寄五诗依韵和寄诗各有所怀  其三",
        "author": "孔平仲",
        "content": "蓬莱彼此一閒身，把酒临风送晚春。\n城邑万家供气象，湖山千里助精神。\n深林鸟语留连客，野径花香着莫人。\n今日天涯共怊怅，归心夜夜转车轮。",
        "dynasty": "宋",
        "collection_info": null
    },
    {
        "title": "兄长寄五诗依韵和寄诗各有所怀  其四",
        "author": "孔平仲",
        "content": "忆昔幽寻到井仪，繁花落尽绿阴时。\n云迷步武多相失，风入襟怀只自知。\n金斗倒垂交劝饮，玉蟾分面各题诗。\n淋浪醉墨留西壁，好事于今刻作碑。",
        "dynasty": "宋",
        "collection_info": null
    },
    {
        "title": "兄长寄五诗依韵和寄诗各有所怀  其五",
        "author": "孔平仲",
        "content": "昔寻小隠到王家，早出归时逼晚衙。\n胜奕高亭弄纹局，撷芳深径采新茶。\n竹边云过阴相得，莲外风来气益嘉。\n夜坐西堂有余兴，解酲更进一银瓜。",
        "dynasty": "宋",
        "collection_info": null
    },
    {
        "title": "郡聚",
        "author": "孔平仲",
        "content": "幕府多閒暇，城台避鬰蒸。\n金杯挥落日，银椀嚼寒冰。\n老妇歌犹好，双鬟舞最能。\n深宵红烛短，坐客醉忘兴。",
        "dynasty": "宋",
        "collection_info": null
    },
    {
        "title": "正月七夜饮节之廨舍",
        "author": "孔平仲",
        "content": "草草杯盘具，喧喧笑语亲。\n浩歌回白雪，醉眼失青春。\n梨栗无遗颗，肴馐屡乞邻。\n颓然极乐际，心迹两俱泯。",
        "dynasty": "宋",
        "collection_info": null
    },
    {
        "title": "六月五日",
        "author": "孔平仲",
        "content": "洒汗通宵已废眠，起来犹觉眼生烟。\n黄埃滚滚人行地，赤气腾腾日出天。\n纨扇急挥风亦热，银瓶空挂井无泉。\n狂心于此思霜雪，安得师文扣羽弦。",
        "dynasty": "宋",
        "collection_info": null
    },
    {
        "title": "喜雨上太守",
        "author": "孔平仲",
        "content": "曾佩金章祷象龙，滂沱飞雨出无穷。\n泰山吐雾连朝暗，东海驱波半夜空。\n爽压炎蒸民少病，润流枯涸岁将丰。\n黄堂下视相欢意，助以袁宏一扇风。",
        "dynasty": "宋",
        "collection_info": null
    },
    {
        "title": "晚霁",
        "author": "孔平仲",
        "content": "夜雨百泉响，晚晴风报秋。\n云归青山去，水入平川流。\n疫疠且不作，稻粱行亦稠。\n吾徒今则喜，向者为民忧。",
        "dynasty": "宋",
        "collection_info": null
    },
    {
        "title": "双门",
        "author": "孔平仲",
        "content": "崔嵬城阙倚云端，万里天风襟袖间。\n更有清凉无限意，坐看飞雨出南山。",
        "dynasty": "宋",
        "collection_info": null
    },
    {
        "title": "送蔡充道赴密院召",
        "author": "孔平仲",
        "content": "弹剑常为猛虎吟，扫清夷虏丈夫心。\n人留海上烟花老，梦入塞垣冰雪深。\n千里枢庭驰召节，几年家府探归音。\n此行傥未封侯贵，一策犹能绾万金。",
        "dynasty": "宋",
        "collection_info": null
    },
    {
        "title": "寄常父  其一",
        "author": "孔平仲",
        "content": "六月凉泉声似雨，千家修竹势凌云。\n齐州潇洒共閒暇，洗耳清流对此君。",
        "dynasty": "宋",
        "collection_info": null
    },
    {
        "title": "寄常父  其二",
        "author": "孔平仲",
        "content": "红蓼最宜秋雨湿，绿槐无奈晚风吹。\n向来不用忧烦暑，庭户清凉自有诗。",
        "dynasty": "宋",
        "collection_info": null
    },
    {
        "title": "七月二十六日",
        "author": "孔平仲",
        "content": "蕲州小簟琴光枕，学馆无人日午时。\n睡去沈酣本避暑，梦迴展转却添疲。\n倏忽云雷出天意，清凉风雨报秋思。\n世间此味宜无比，只说羲皇已自卑。",
        "dynasty": "宋",
        "collection_info": null
    },
    {
        "title": "谢梦锡见临",
        "author": "孔平仲",
        "content": "雪月交光夜正寒，何人相伴语更阑。\n惟君枉驾时能慰，令我幽居意解欢。\n小仆旋来荧火烛，病妻无力治杯盘。\n清谈已倦还观史，冷淡相看不厌难。",
        "dynasty": "宋",
        "collection_info": null
    },
    {
        "title": "送张通判",
        "author": "孔平仲",
        "content": "清若冰壶断若金，孜孜常见恤民深。\n三年佐郡神明政，一旦归朝父老心。\n遗爱海波无断处，去思秋色有余阴。\n临行曲为留旬日，少慰攀辕泪满襟。",
        "dynasty": "宋",
        "collection_info": null
    },
    {
        "title": "西行",
        "author": "孔平仲",
        "content": "缭绕西行入乱山，白云深处据征鞍。\n荞花着雨相争秀，枣颊迎阳一半丹。\n鞅掌未能逃物役，干坤何处託身安。\n莒台东嚮情无限，那更秋风作暮寒。",
        "dynasty": "宋",
        "collection_info": null
    },
    {
        "title": "荆林馆",
        "author": "孔平仲",
        "content": "古木森然满驿庭，繁阴凌乱月分明。\n千枝万叶谁拘管，搅作秋风一片声。",
        "dynasty": "宋",
        "collection_info": null
    },
    {
        "title": "马上",
        "author": "孔平仲",
        "content": "秋山剥枣熟，野水沤麻香。\n鸟倦投空木，蝉悲送夕阳。\n去程犹未几，归兴一何长。\n应为西斋睡，疏慵意不忘。",
        "dynasty": "宋",
        "collection_info": null
    },
    {
        "title": "近兖",
        "author": "孔平仲",
        "content": "龟蒙山上泉如涌，白石河边雨已流。\n乔木烟深迷故国，黄芦风急战高秋。\n新科一变人方锐，旧学都忘我可羞。\n驱马远来徒自苦，敢将衡鑑定三州。",
        "dynasty": "宋",
        "collection_info": null
    },
    {
        "title": "毛阳",
        "author": "孔平仲",
        "content": "客路方投辔，邮亭独掩门。\n无人共灯火，秋雨更黄昏。",
        "dynasty": "宋",
        "collection_info": null
    },
    {
        "title": "次韵和张道济长官立秋后作",
        "author": "孔平仲",
        "content": "万里悄然若有霜，南山秋色两苍苍。\n巳经晚雨驱除热，更得西风断送凉。\n瀚海人空云弄白，吴江波阔叶吹黄。\n知君昨夜书帷梦，半在亲庭半在乡。",
        "dynasty": "宋",
        "collection_info": null
    },
    {
        "title": "饮梦锡官舍出文君西子小小画真",
        "author": "孔平仲",
        "content": "西施苏小卓文君，画笔相传窈窕真。\n虽有金珠并粉黛，恨无笑语与精神。\n一罇美酒留连客，千载芳魂着莫人。\n醉眼恍然迷不觉，自惭心地尚埃尘。",
        "dynasty": "宋",
        "collection_info": null
    },
    {
        "title": "走笔  其一",
        "author": "孔平仲",
        "content": "霁雪如泉滴，荒城作阜遮。\n买猿装野景，插柳待春华。\n终日开黄卷，诸生望绛纱。\n王官倦奔走，何幸独安家。",
        "dynasty": "宋",
        "collection_info": null
    },
    {
        "title": "走笔  其二",
        "author": "孔平仲",
        "content": "种竹禁当雪，栽花准拟春。\n诗书最閒局，寝食自由身。\n浙外音题数，齐州问讯频。\n邮筒烦郡县，此外不干人。",
        "dynasty": "宋",
        "collection_info": null
    },
    {
        "title": "走笔  其三",
        "author": "孔平仲",
        "content": "触目方多事，栖身独此堂。\n窗迎先得日，檐送晓留霜。\n散漫皆书帙，逍遥或道装。\n墙东虽可隠，林下未能忘。",
        "dynasty": "宋",
        "collection_info": null
    },
    {
        "title": "寄常父二首  其一",
        "author": "孔平仲",
        "content": "欲和来诗诗未就，恍然心在历山阳。\n寒灯一点静相照，风雪打窗冬夜长。",
        "dynasty": "宋",
        "collection_info": null
    },
    {
        "title": "寄常父二首  其二",
        "author": "孔平仲",
        "content": "不得家书又几朝，思亲梦断不堪招。\n欲归每恨川途远，久客空惊岁月消。\n雪意尚浓云黯淡，角声吹绝晚萧条。\n相看惟有兄相近，回首时能慰寂寥。",
        "dynasty": "宋",
        "collection_info": null
    },
    {
        "title": "送董少卿",
        "author": "孔平仲",
        "content": "庄重邦之望，疏明众所钦。\n守符频握虎，使节屡颁金。\n天子东州幸，时蒙皂盖临。\n名卿镇以静，循吏见于今。\n岂弟民无扰，廉隅俗不侵。\n清樽但谈宴，和气入讴吟。\n盛德推先进，高怀在直寻。\n两忘兼宠辱，一笑寄浮沈。\n积雪留行色，朱轮挽去音。\n梦回双阙表，爱结水棠阴。\n贱子非良器，经年託泮林。\n清晖瞻画戟，谆诲俯华簪。\n与进恩尤厚，临分恋最深。\n送公无外饰，终始古人心。",
        "dynasty": "宋",
        "collection_info": null
    },
    {
        "title": "哦亭",
        "author": "孔平仲",
        "content": "点点花芽拨草根，深春终日在东园。\n烟筠冉冉阴相乱，燕雀啾啾语自繁。\n倚伏万端宁有定，是非一致亦何言。\n谁能伴我哦亭上，烂漫同斟浊酒樽。",
        "dynasty": "宋",
        "collection_info": null
    },
    {
        "title": "中和节",
        "author": "孔平仲",
        "content": "二月中和节，海边犹积阴。\n风雷失春信，霜雪损花心。\n挟纩谁能御，围炉兴愈深。\n寒暄地气异，故国想如今。",
        "dynasty": "宋",
        "collection_info": null
    },
    {
        "title": "晨兴",
        "author": "孔平仲",
        "content": "清閒薄体不成眠，起步庭除思悄然。\n正是雨晴寒食夜，杏花枝上月婵娟。",
        "dynasty": "宋",
        "collection_info": null
    },
    {
        "title": "以事往齐州初发密",
        "author": "孔平仲",
        "content": "匆匆行色犯晨鷄，起见荒坡落月低。\n多谢使君相送厚，已将歌舞出城西。",
        "dynasty": "宋",
        "collection_info": null
    },
    {
        "title": "折柳亭",
        "author": "孔平仲",
        "content": "杨柳已藏鸦，高亭望物华。\n平时常送客，此日自离家。\n别酒杯何满，征途日欲斜。\n醉行三十里，春思满鶑花。",
        "dynasty": "宋",
        "collection_info": null
    },
    {
        "title": "里伏驿",
        "author": "孔平仲",
        "content": "去家一日已思家，浩渺归期未有涯。\n满眼春风最多恨，无言似笑小桃花。",
        "dynasty": "宋",
        "collection_info": null
    },
    {
        "title": "将至青州",
        "author": "孔平仲",
        "content": "磅礴西南万迭山，屈盘飞舞意相关。\n天形地势俱雄壮，人指青州在此间。",
        "dynasty": "宋",
        "collection_info": null
    },
    {
        "title": "青州席上",
        "author": "孔平仲",
        "content": "笙歌相引入东园，二月青州花正繁。\n银幕四围香兽暖，绣茵十幅舞靴翻。\n游人见此心应乐，野客颓然思已烦。\n向晚凭栏得潇洒，狂风吹雨出云门。",
        "dynasty": "宋",
        "collection_info": null
    },
    {
        "title": "马上小睡",
        "author": "孔平仲",
        "content": "夹路桃花眼自醉，昏昏不觉据鞍眠。\n觉来已失初时景，流水青山忽满前。",
        "dynasty": "宋",
        "collection_info": null
    },
    {
        "title": "王舍人庄",
        "author": "孔平仲",
        "content": "西出齐州似不远，晚留逆旅尚徘徊。\n泰山一夜兴云雨，洗耳流泉待我来。",
        "dynasty": "宋",
        "collection_info": null
    },
    {
        "title": "上曾子固",
        "author": "孔平仲",
        "content": "海邦穷僻想知音，疋马春风入岱阴。\n千里山川忘道远，一门兄弟辱恩深。\n发扬底滞先生德，振拔崎岖长者心。\n更以诗篇壮行色，东归胜挟万黄金。",
        "dynasty": "宋",
        "collection_info": null
    },
    {
        "title": "和常父见寄",
        "author": "孔平仲",
        "content": "济南风物称閒官，兄弟偕游意益欢。\n幽圃水声从地涌，画桥山色逼人寒。\n别来梦想犹相接，他处尘埃不足观。\n寂寞东斋又经夏，落花新叶共谁看。",
        "dynasty": "宋",
        "collection_info": null
    },
    {
        "title": "呈梦锡",
        "author": "孔平仲",
        "content": "结绶本何意，浩歌今欲归。\n从君卧病去，使我出门希。\n燕领新雏出，鸱盘落景飞。\n何时起相见，一笑两忘机。",
        "dynasty": "宋",
        "collection_info": null
    },
    {
        "title": "银河咏",
        "author": "孔平仲",
        "content": "江湖有客卧孤城，每见银河眼亦明。\n万里长风吹不断，一番微雨洗尤清。\n星辰白石参差乱，云气飞梁倏忽生。\n牛女东西波浪隔，夜寒天阔不胜情。",
        "dynasty": "宋",
        "collection_info": null
    },
    {
        "title": "学舍",
        "author": "孔平仲",
        "content": "簿领如棼处处忙，日华偏向此中长。\n吟余林表孤云改，梦觉窗间小雨凉。\n佩玉上趋承斗极，棹歌深入钓沧浪。\n何如潇洒诗书局，不在山林不庙堂。",
        "dynasty": "宋",
        "collection_info": null
    },
    {
        "title": "风雨有秋色率然成小诗呈道济长官",
        "author": "孔平仲",
        "content": "学馆人归静若山，久阴梅湿上衣冠。\n酣酣雨意牵愁远，飒飒秋声吹梦寒。\n竹笋解包堆屋角，蓼花抽穗出墙端。\n此时最忆吴江上，千顷烟波一钓竿。",
        "dynasty": "宋",
        "collection_info": null
    },
    {
        "title": "游田氏池亭",
        "author": "孔平仲",
        "content": "磅礴青山入望长，古城东下见回塘。\n云阴更杂梧桐影，野气仍连菡蓞香。\n久处尘埃思浣濯，忽逢虚旷自清凉。\n主人华髮能谈笑，犹抚归鞍恨夕阳。",
        "dynasty": "宋",
        "collection_info": null
    },
    {
        "title": "雨中戏梦锡",
        "author": "孔平仲",
        "content": "云横金岭迷驱辙，水溢沂河卷断梁。\n预祝愁霖贯秋序，留君行色到重阳。",
        "dynasty": "宋",
        "collection_info": null
    },
    {
        "title": "寄常父",
        "author": "孔平仲",
        "content": "秋风又摇落，历下意何如。\n学馆人归后，山城月上初。\n东西各引领，咫尺但通书。\n难共重阳醉，黄花日向疏。",
        "dynasty": "宋",
        "collection_info": null
    },
    {
        "title": "白日",
        "author": "孔平仲",
        "content": "白日无所适，况兹秋夜深。\n青灯可自照，缺月强相侵。\n糺缦观时事，崎岖见俗心。\n退藏无乃幸，矍起捧吾襟。",
        "dynasty": "宋",
        "collection_info": null
    },
    {
        "title": "饯梦锡于折柳亭醉中倚柱",
        "author": "孔平仲",
        "content": "折柳亭边柳已衰，送行犹拗最高枝。\n西风黄叶萧萧地，多少伤心为别离。",
        "dynasty": "宋",
        "collection_info": null
    },
    {
        "title": "杨慎之着作孙正甫推官欧阳甫长官随诏使东来併会斋中",
        "author": "孔平仲",
        "content": "故人得会合，况復有乡闾。\n静失秋天幕，幽忘海上居。\n留连且彻晓，分散即如初。\n笑语同灯火，还思远寄书。",
        "dynasty": "宋",
        "collection_info": null
    },
    {
        "title": "经社",
        "author": "孔平仲",
        "content": "经社无甘雨，深秋已肃霜。\n锄犁心最切，牟麦事尤妨。\n比屋何缘饱，天行固不常。\n自吾来此土，连岁见丰穰。",
        "dynasty": "宋",
        "collection_info": null
    },
    {
        "title": "熙宁口号  其一",
        "author": "孔平仲",
        "content": "日坐明堂讲太平，时闻深诏下青冥。\n数重遣使询新法，四面兴师翦不庭。",
        "dynasty": "宋",
        "collection_info": null
    },
    {
        "title": "熙宁口号  其二",
        "author": "孔平仲",
        "content": "万户康宁五谷丰，江淮相接至山东。\n须知锡福由京邑，天子新成太一宫。",
        "dynasty": "宋",
        "collection_info": null
    },
    {
        "title": "熙宁口号  其三",
        "author": "孔平仲",
        "content": "祇因铜落久纷纷，砥砺廉隅自圣君。\n能使普天无贿赂，此风旷古未尝闻。",
        "dynasty": "宋",
        "collection_info": null
    },
    {
        "title": "熙宁口号  其四",
        "author": "孔平仲",
        "content": "近闻寇盗理戈殳，太府输金入大炉。\n百炼刚刀斫西夏，万钧强弩射单于。",
        "dynasty": "宋",
        "collection_info": null
    },
    {
        "title": "熙宁口号  其五",
        "author": "孔平仲",
        "content": "百姓命悬三尺法，千秋谁恤两端情。\n近闻崇尚刑名学，陛下之心乃好生。",
        "dynasty": "宋",
        "collection_info": null
    },
    {
        "title": "大风",
        "author": "孔平仲",
        "content": "不雨今已久，北风还起埃。\n声搴海岳动，寒挟雪霜来。\n落羽高千丈，修筠折几枚。\n未应由虎啸，吾欲讼奔雷。",
        "dynasty": "宋",
        "collection_info": null
    },
    {
        "title": "新霜",
        "author": "孔平仲",
        "content": "皎皎寒月白，清晨霜满林。\n萌芽至今日，肃杀尔何心。\n入水成冰晕，迷天作雪阴。\n自兹开火阁，却坐小窗深。",
        "dynasty": "宋",
        "collection_info": null
    },
    {
        "title": "寄常父",
        "author": "孔平仲",
        "content": "海上穷秋白日阴，霜飈猎猎稍相侵。\n手持黄菊江南意，目送征鸿万里心。\n每想清谈真丽瞩，欲弹流水少知音。\n东山兄弟非难继，谁敢先为招隠吟。",
        "dynasty": "宋",
        "collection_info": null
    },
    {
        "title": "十月旦怀梦锡",
        "author": "孔平仲",
        "content": "去岁开炉郡中起，芙蓉幕下醉相邀。\n今年两事俱萧索，白日孤城转寂寥。\n缘饰新茶烹小凤，咨嗟名画展苍鵰。\n长篇藁出依然在，千里思君不可招。",
        "dynasty": "宋",
        "collection_info": null
    },
    {
        "title": "知郡姚驾部十月三日生日",
        "author": "孔平仲",
        "content": "冰为清洁玉为淳，籍籍名家第一人。\n皂盖已颁东郡政，綵衣犹侍北堂亲。\n遐年此去随长景，和气生来得少春。\n何以献公今日寿，仙山不朽海无津。",
        "dynasty": "宋",
        "collection_info": null
    },
    {
        "title": "寄板桥卞进之主簿",
        "author": "孔平仲",
        "content": "以才牵挽自由身，岁暮无家寄海滨。\n扰扰满前人一把，纷纷趋事抱千钧。\n风掀驼岛波声壮，云倚蓬山雪意新。\n回首高城已摇落，菊花羞逼小阳春。",
        "dynasty": "宋",
        "collection_info": null
    },
    {
        "title": "步日",
        "author": "孔平仲",
        "content": "步日问吾影，汝何为此留。\n天寒岁云暮，地僻海之陬。\n涉世心弥壮，逢人语或收。\n蛟龙得云雨，千丈拔灵湫。",
        "dynasty": "宋",
        "collection_info": null
    },
    {
        "title": "寄萧虚中",
        "author": "孔平仲",
        "content": "平川掺袂屡星霜，楚尾畿东各一乡。\n安得便风传讯问，只应明月共辉光。\n茅斋夜出犹能记，古观秋吟最不忘。\n近日诗成无和者，思君才俊似青杨。",
        "dynasty": "宋",
        "collection_info": null
    },
    {
        "title": "独夜",
        "author": "孔平仲",
        "content": "徘徊想此夜，夜长犹未眠。\n出门还復入，无语月空圆。",
        "dynasty": "宋",
        "collection_info": null
    },
    {
        "title": "晨雨",
        "author": "孔平仲",
        "content": "经秋久不雨，既雨亦纷纷。\n气入书帷暖，声从屋瓦闻。\n问人疑落霰，出户见行云。\n亭午全开霁，青山远可分。",
        "dynasty": "宋",
        "collection_info": null
    },
    {
        "title": "访道济",
        "author": "孔平仲",
        "content": "出门已晚鼓，访客傍西城。\n无事诗书局，相过僚友情。\n风来稍尘暗，日落更寒生。\n归路逢灯火，喧喧马屡惊。",
        "dynasty": "宋",
        "collection_info": null
    },
    {
        "title": "月夜",
        "author": "孔平仲",
        "content": "出户怜清影，循除拥敝裘。\n霜寒方午夜，月色似中秋。\n丹桂何常有，姮娥为我留。\n竹阴如壁画，更助眼前幽。",
        "dynasty": "宋",
        "collection_info": null
    },
    {
        "title": "寄常父",
        "author": "孔平仲",
        "content": "台州与京邑，中有泰山阴。\n谁谓三隅远，长分一寸心。\n南陔戒已旧，棠棣兴尤深。\n思作团圆计，囊无买舍金。",
        "dynasty": "宋",
        "collection_info": null
    },
    {
        "title": "再用前意",
        "author": "孔平仲",
        "content": "台州云海阔，梁苑雪天低。\n地隔书来少，心分梦去迷。\n惟兄最邻近，同路隔东西。\n常欲投簪笏，相招傍虎溪。",
        "dynasty": "宋",
        "collection_info": null
    },
    {
        "title": "雨中",
        "author": "孔平仲",
        "content": "江南梅已熟，塞北杏初黄。\n飒飒连朝雨，萧萧满眼凉。\n海山阴不断，节物意何长。\n坐想萧滩景，烟波对渺茫。",
        "dynasty": "宋",
        "collection_info": null
    },
    {
        "title": "试墨",
        "author": "孔平仲",
        "content": "长夏人虽厌，兹晨物所遭。\n鸣蜩抱枝急，新燕出巢高。\n衣葛宁嫌薄，驱蚊亦惮劳。\n时时得一雨，蒸湿地生毛。",
        "dynasty": "宋",
        "collection_info": null
    },
    {
        "title": "有感时梦锡寻医而思求免官",
        "author": "孔平仲",
        "content": "去岁城门坐彻晚，前年火阁饭连宵。\n当时已是嫌羁束，今日那堪转寂寥。\n绿水红莲非旧客，清风明月想同寮。\n不知比我离高密，谁向长亭折柳条。",
        "dynasty": "宋",
        "collection_info": null
    },
    {
        "title": "久雨",
        "author": "孔平仲",
        "content": "一日三日雨，雨中有青天。\n未能舒叆叇，何苦弄潺湲。\n卷海长风裏，倾河白日边。\n泥鸣万丸跃，瓦破百绳穿。\n鸟雀深依舍，蛟龙痛着鞭。\n醉阴昏翠巘，走浊乱青川。\n急洒随奔电，余霏倚断烟。\n兴居愁湿热，行步阻流泉。\n闵仆衣为障，看儿板作船。\n稍移茶近火，更使带添绵。\n僻陋无人迹，幽閒足昼眠。\n梦回闻点滴，垂晚兴萧然。",
        "dynasty": "宋",
        "collection_info": null
    },
    {
        "title": "酬聂察推",
        "author": "孔平仲",
        "content": "昔年随宦在筠阳，总角频趋数仞墙。\n绿水近经王俭府，锦衣今见买臣乡。\n能谈旧事情何厚，忽枉新诗味更长。\n闾里优游正多暇，幸君时访读书堂。",
        "dynasty": "宋",
        "collection_info": null
    },
    {
        "title": "食冰",
        "author": "孔平仲",
        "content": "又见颁冰出，曾看白雪收。\n清辉分积玉，爽气忽高秋。\n尽室虽同享，吾亲独异州。\n淮南地卑湿，安得代兰羞。",
        "dynasty": "宋",
        "collection_info": null
    },
    {
        "title": "郡聚",
        "author": "孔平仲",
        "content": "促坐留宾醉，传呼放晚衙。\n门庭少公事，节物正秋华。\n斋酿新篘美，官奴远囗佳。\n归时虽落月，银蜡照红纱。",
        "dynasty": "宋",
        "collection_info": null
    },
    {
        "title": "陈宗圣县丞往登州问有所干以此託之",
        "author": "孔平仲",
        "content": "北望登州匹马驰，驼裘孤扇任风吹。\n才闻使者方相委，事属公家不敢辞。\n聚落萧条宿山县，波涛浩荡瞰天池。\n烦君一上蓬莱阁，归说扶桑日出时。",
        "dynasty": "宋",
        "collection_info": null
    },
    {
        "title": "郡集",
        "author": "孔平仲",
        "content": "旋彻银杯泛海螺，故人相遇乐如何。\n东西合作双双舞，工拙分为一一歌。\n吹角共惊冬晷短，添炉更觉晚寒多。\n不须苦炼登州语，大抵东音唯与阿。",
        "dynasty": "宋",
        "collection_info": null
    },
    {
        "title": "送段从道司户",
        "author": "孔平仲",
        "content": "扰扰东来又西去，风霜匽薄不胜劳。\n请君饮马沂河上，徐看家山万迭高。",
        "dynasty": "宋",
        "collection_info": null
    },
    {
        "title": "早阴",
        "author": "孔平仲",
        "content": "青女随明月，来时夜已深。\n霜花结不就，散作海天阴。",
        "dynasty": "宋",
        "collection_info": null
    },
    {
        "title": "寓目",
        "author": "孔平仲",
        "content": "倏此年华晚，萧然学馆幽。\n常閒心却闷，极静景多愁。\n叶走堂阶响，云依殿吻浮。\n黄茅日西下，戏犬在城头。",
        "dynasty": "宋",
        "collection_info": null
    },
    {
        "title": "初雪即霁",
        "author": "孔平仲",
        "content": "纷纷千里暗，雪下海边城。\n方与冬为瑞，如何晚即晴。\n竹枝微觉重，瓦口未能平。\n深夜庭前看，尤添月色清。",
        "dynasty": "宋",
        "collection_info": null
    },
    {
        "title": "夜观残雪",
        "author": "孔平仲",
        "content": "墙阴留得雪斓斑，有客更深独自看。\n江上落梅人不扫，山头明月夜初寒。\n清心直与神仙比，好景只应图画难。\n宇宙之中无一物，碧天如水静漫漫。",
        "dynasty": "宋",
        "collection_info": null
    },
    {
        "title": "冬至日作",
        "author": "孔平仲",
        "content": "今宵当月满，此日又阳生。\n明浄干坤气，欢和井邑声。\n年年对佳节，处处乐昇平。\n遥想京师盛，新宫太一迎。",
        "dynasty": "宋",
        "collection_info": null
    },
    {
        "title": "小酌",
        "author": "孔平仲",
        "content": "落日山城晚，黄云雪意浓。\n更须开一瓮，频醉送残冬。",
        "dynasty": "宋",
        "collection_info": null
    },
    {
        "title": "雪意遽解",
        "author": "孔平仲",
        "content": "向晚黄云天为低，卷帘注目雪花飞。\n谁知夜半阴晴别，皎皎庭前寒月辉。",
        "dynasty": "宋",
        "collection_info": null
    },
    {
        "title": "题老杜集",
        "author": "孔平仲",
        "content": "七月鸱鸮乃至此，语言闳大復瑰奇。\n直侔造物并包体，不作诸家细碎诗。\n吏部徒能叹光燄，翰林何敢望藩篱。\n读罢还看有余味，令人心服是吾师。",
        "dynasty": "宋",
        "collection_info": null
    },
    {
        "title": "闻登莱大雪",
        "author": "孔平仲",
        "content": "闻说登莱雪一尺，此中晴色更无云。\n安得北风从海上，满天吹过玉纷纷。",
        "dynasty": "宋",
        "collection_info": null
    },
    {
        "title": "集于昌龄之舍",
        "author": "孔平仲",
        "content": "一醉昏昏万不知，黄昏促席夜深归。\n明朝惟见家人说，昨夜归时雪满衣。",
        "dynasty": "宋",
        "collection_info": null
    },
    {
        "title": "随倅入京师答同列赠别",
        "author": "孔平仲",
        "content": "挥鞭西指凤凰城，疏野之心无所营。\n预约牡丹花下酒，归时节物近清明。",
        "dynasty": "宋",
        "collection_info": null
    },
    {
        "title": "途中口占",
        "author": "孔平仲",
        "content": "两岁东州不自知，人情全在欲分时。\n饯行连日侵银烛，送别临岐驻玉羁。\n望见蒙山思马耳，路经沂水忆河淇。\n归来定得从容否，寄语庭前红药枝。",
        "dynasty": "宋",
        "collection_info": null
    },
    {
        "title": "寄内",
        "author": "孔平仲",
        "content": "试说途中景，方知别后心。\n行人日暮少，风雪乱山深。",
        "dynasty": "宋",
        "collection_info": null
    },
    {
        "title": "省谒有日",
        "author": "孔平仲",
        "content": "捧檄欣然喜可知，轻裘浅𩍐去如飞。\n亲庭一别今三载，即得从容戏綵衣。",
        "dynasty": "宋",
        "collection_info": null
    },
    {
        "title": "不雨",
        "author": "孔平仲",
        "content": "雨意竟寥寂，浮云如涌泉。\n商羊空自舞，霹雳谩加鞭。\n溽暑烦挥箑，荒湾久住船。\n何时出污浊，洗闷向清川。",
        "dynasty": "宋",
        "collection_info": null
    },
    {
        "title": "昔时",
        "author": "孔平仲",
        "content": "昔时过此心何如，今时过此心何须。\n回波为我将双泪，逆上三江转五湖。",
        "dynasty": "宋",
        "collection_info": null
    },
    {
        "title": "咏芦",
        "author": "孔平仲",
        "content": "地近长芦芦已深，舟行两岸蔚森森。\n能藏蛇虺连山涧，强庇蛙蟆接水阴。\n疑汝此中无劲节，使吾终日隔遥岑。\n春风暑雨多情思，霜霰峥嵘想不禁。",
        "dynasty": "宋",
        "collection_info": null
    },
    {
        "title": "郭公",
        "author": "孔平仲",
        "content": "枉渚潮初落，平冈日又西。\n芦丛深处泊，惟有郭公啼。",
        "dynasty": "宋",
        "collection_info": null
    },
    {
        "title": "芙蓉堂",
        "author": "孔平仲",
        "content": "芙蓉堂下花如锦，记得当年此泊舟。\n今日重来皆蔓草，水红无数强排秋。",
        "dynasty": "宋",
        "collection_info": null
    },
    {
        "title": "弄水亭",
        "author": "孔平仲",
        "content": "弄水垂吾手，圆波触石堤。\n夜深翻斗极，秋霁把虹蜺。\n鸟泛閒相得，烟生望稍迷。\n问源思杖策，人指白云西。",
        "dynasty": "宋",
        "collection_info": null
    },
    {
        "title": "赵屯寺",
        "author": "孔平仲",
        "content": "崎岖自牛径，潇洒得僧房。\n坏壁题名满，幽轩背日凉。\n涧花时委地，邻竹稍过墙。\n归路风犹紧，垂杨作意狂。",
        "dynasty": "宋",
        "collection_info": null
    },
    {
        "title": "扬子道中寄陈君佐  其一",
        "author": "孔平仲",
        "content": "别我如不忍，念君方索居。\n萧然对松竹，独自理图书。\n击钵诗无敌，连环辩有余。\n骅骝志万里，那久困盐车。",
        "dynasty": "宋",
        "collection_info": null
    },
    {
        "title": "扬子道中寄陈君佐  其二",
        "author": "孔平仲",
        "content": "会合未云久，笑言今苦赊。\n山空愁夜鹤，野阔沸春蛙。\n雨涨新波满，烟昏故垒遮。\n输君官守佚，吟遍郡园花。",
        "dynasty": "宋",
        "collection_info": null
    },
    {
        "title": "天长道中",
        "author": "孔平仲",
        "content": "柔桑满野麦成川，晴色连陂雨在田。\n顾影寂寥谁与语，据鞍閒暇不妨眠。\n尘劳可厌非今日，老大无堪异昔年。\n此去聊为上都客，行当货马觅归船。",
        "dynasty": "宋",
        "collection_info": null
    },
    {
        "title": "至盱眙作",
        "author": "孔平仲",
        "content": "邮亭繫马日西斜，却向盱眙望白沙。\n春色淡中唯有柳，晓风狂过已无花。\n古人出处真难一，吾道穷通未可涯。\n白水黄粱不须具，呼奴挈榼取流霞。",
        "dynasty": "宋",
        "collection_info": null
    },
    {
        "title": "寓目",
        "author": "孔平仲",
        "content": "枝上余花脱尽红，行人驱马绿阴中。\n青春裁翦应辛苦，不奈东南一夜风。",
        "dynasty": "宋",
        "collection_info": null
    },
    {
        "title": "汴上行",
        "author": "孔平仲",
        "content": "芳草连坡挂柳绵，春风卷地落榆钱。\n时光解与行人别，若有离情应泫然。",
        "dynasty": "宋",
        "collection_info": null
    },
    {
        "title": "发青阳驿",
        "author": "孔平仲",
        "content": "悠悠驱马汴河湾，几处邮亭略解鞍。\n春尽榆钱堆狭路，晓阴花雨作轻寒。\n山川相背图中画，日月双移坂上丸。\n行役渐多身渐老，诗题聊寄旅程难。",
        "dynasty": "宋",
        "collection_info": null
    },
    {
        "title": "发灵驿作",
        "author": "孔平仲",
        "content": "晨装独入古河堤，杜宇无端向客啼。\n昨夜东风吹猛雨，绿阴遮合不成泥。",
        "dynasty": "宋",
        "collection_info": null
    },
    {
        "title": "河亭独酌寄林次中",
        "author": "孔平仲",
        "content": "沙岸朝来雨乍晴，东风舒卷柳条轻。\n消愁亦有旗亭酒，谁与当樽唱渭城。",
        "dynasty": "宋",
        "collection_info": null
    },
    {
        "title": "偶书",
        "author": "孔平仲",
        "content": "季子悬头思赵国，越王尝胆望吴城。\n少年莫念纷华事，功业多从辛苦生。",
        "dynasty": "宋",
        "collection_info": null
    },
    {
        "title": "入亳州界",
        "author": "孔平仲",
        "content": "赢粮幞被望都门，路出符离日未醺。\n清汴横飞天上浪，方塘稳锁镜中云。\n淮南风物多相似，江上音书久不闻。\n寄语北山姑待我，莫因西去勒移文。",
        "dynasty": "宋",
        "collection_info": null
    },
    {
        "title": "济阳作",
        "author": "孔平仲",
        "content": "曾浮轻舸下长江，依旧东风卷绿杨。\n往事山川空满目，新年鬚鬓欲成霜。\n烟尘莽苍随长路，云日萧条隔旧乡。\n膂力四方男子事，不须弹铗苦悲伤。",
        "dynasty": "宋",
        "collection_info": null
    },
    {
        "title": "榆钱",
        "author": "孔平仲",
        "content": "镂雪裁绡箇箇圆，日斜风定稳如穿。\n凭谁细与东君说，买住青春费几钱。",
        "dynasty": "宋",
        "collection_info": null
    },
    {
        "title": "柳絮",
        "author": "孔平仲",
        "content": "风定漫漫雪不飞，忽然飘荡几时归。\n琼林金谷知多少，半入楼台半拂衣。",
        "dynasty": "宋",
        "collection_info": null
    },
    {
        "title": "废庙",
        "author": "孔平仲",
        "content": "灵宇何年置，荒台渐欲平。\n丹青多泯灭，苔藓太分明。\n栋宇非难復，威灵想不行。\n长林相蔽翳，惟有暮鸦鸣。",
        "dynasty": "宋",
        "collection_info": null
    },
    {
        "title": "雍丘驿作",
        "author": "孔平仲",
        "content": "京尘漠漠稍侵衣，秣马雍丘日未西。\n驿舍萧然无与语，远墙閒觅故人题。",
        "dynasty": "宋",
        "collection_info": null
    },
    {
        "title": "寄苏子由",
        "author": "孔平仲",
        "content": "历下攀游今几年，相逢颜鬓觉苍然。\n西齐美锦窥诗轴，北郭浓霞入酒船。\n别思忽随春浩荡，还期已过月团圆。\n君家早有为霖望，莫学隆中但稳眠。",
        "dynasty": "宋",
        "collection_info": null
    },
    {
        "title": "入陈留界",
        "author": "孔平仲",
        "content": "青青麦陇鸟相呼，淡淡长空尺霭无。\n驿道宽平人语好，共知明日到皇都。",
        "dynasty": "宋",
        "collection_info": null
    },
    {
        "title": "自雍丘取别路至陈留界较汴堤径二十里",
        "author": "孔平仲",
        "content": "平生羞捷径，到此尚狐疑。\n望断澹台路，登高赋所思。",
        "dynasty": "宋",
        "collection_info": null
    },
    {
        "title": "次韵偶书",
        "author": "孔平仲",
        "content": "凄风下残叶，疏雨滴黄昏。\n山气先冬冷，江流入夜浑。\n无兵诛二鄙，有策济群元。\n鬰鬰平生志，凭谁荐一言。",
        "dynasty": "宋",
        "collection_info": null
    },
    {
        "title": "有感",
        "author": "孔平仲",
        "content": "末俗皆趋利，贫心独恶华。\n葛衣冬已晏，黍饭日将斜。\n岳重渊骞伍，毫轻许史家。\n浩然忘世虑，书剑一生涯。",
        "dynasty": "宋",
        "collection_info": null
    },
    {
        "title": "喻意",
        "author": "孔平仲",
        "content": "楚天阴易久，颜巷意何孤。\n贫贱身虽困，英雄胆未枯。\n西山縻虎足，北海拔龙鬚。\n一剑何时起，功成泛五湖。",
        "dynasty": "宋",
        "collection_info": null
    },
    {
        "title": "秋夜偶书",
        "author": "孔平仲",
        "content": "击剑悲歌涕滴胸，清时一向老英雄。\n白狼黑犬如相犯，愿语南山矍铄翁。",
        "dynasty": "宋",
        "collection_info": null
    },
    {
        "title": "赠王吉甫  其一",
        "author": "孔平仲",
        "content": "项王战败耻归东，仗剑南游寂寞中。\n雨雪萧条千里暗，干坤浩荡一身穷。\n文章未属清时用，议论徒多烈士风。\n四海望霖龙折角，为君悲绝诉苍穹。",
        "dynasty": "宋",
        "collection_info": null
    },
    {
        "title": "赠王吉甫  其二",
        "author": "孔平仲",
        "content": "生计箪瓢少鬰陶，谈经千古见秋毫。\n神驱笔下锋铓俊，天纵胸中气象豪。\n事业今朝心孔孟，功名他日踵萧曹。\n行行努力牵牛饵，北海波中钓巨鰲。",
        "dynasty": "宋",
        "collection_info": null
    },
    {
        "title": "赠王吉甫  其三",
        "author": "孔平仲",
        "content": "嗟予困羁旅，雨昏萧寺中。\n客情随日淡，诗思入秋雄。\n目断故乡路，心飞黄叶风。\n文轩又将去，坐觉笑谈空。",
        "dynasty": "宋",
        "collection_info": null
    },
    {
        "title": "秋夕",
        "author": "孔平仲",
        "content": "月色清余睡，寒霜入病躯。\n漏随诗思急，灯伴客心孤。\n匣锁剑三尺，身沈天一隅。\n蛟龙困勺水，永夜忆江湖。",
        "dynasty": "宋",
        "collection_info": null
    },
    {
        "title": "十月寒",
        "author": "孔平仲",
        "content": "初寒十月终，凛烈若穷冬。\n阴谷冻猛虎，冰潭僵老龙。\n霜威刷六合，雪影暗千峰。\n孤客坐无火，悲吟听暮钟。",
        "dynasty": "宋",
        "collection_info": null
    },
    {
        "title": "别介之",
        "author": "孔平仲",
        "content": "归去白云居，山行百里余。\n腰藏三尺剑，腹载五车书。\n暮雨添云重，秋风落翠疏。\n此时别离兴，滴泪满襟裾。",
        "dynasty": "宋",
        "collection_info": null
    },
    {
        "title": "谈道亭睡觉而成",
        "author": "孔平仲",
        "content": "松竹昼阴环，清风枕席间。\n梦随啼鸟散，心伴白云闲。\n渔艇归前浦，樵歌下远山。\n徘徊明月夜，高兴向忘还。",
        "dynasty": "宋",
        "collection_info": null
    },
    {
        "title": "呈介之",
        "author": "孔平仲",
        "content": "铁面嵚岩鬼亦惊，世间儿女敢相轻。\n文章自古传周燮，德行当时贵灭明。\n四海生灵虽帖泰，两边豺虎尚纵横。\n胸中久畜平戎策，不日敷施报太平。",
        "dynasty": "宋",
        "collection_info": null
    },
    {
        "title": "呈介之求礼部唱和一阅",
        "author": "孔平仲",
        "content": "金紫相摩上玉堂，南宫诗战镇相将。\n毫端写出青春色，窗下吟销白昼长。\n辞艷迸开昆嶂火，文章翻出铁林鎗。\n愁中欲得神仙句，更藉夫君不闭藏。",
        "dynasty": "宋",
        "collection_info": null
    },
    {
        "title": "夜坐舟中偶成",
        "author": "孔平仲",
        "content": "臲卼扁舟抱寒水，逍遥野客坐孤蓬。\n一天星月清吟外，万里江山极望中。\n遯迹未能离草莽，机心唯欲破羌戎。\n此心未遂难为语，负剑长吁气满空。",
        "dynasty": "宋",
        "collection_info": null
    },
    {
        "title": "送郭圣原归庐陵",
        "author": "孔平仲",
        "content": "文章豪逸难为敌，格志孤高自出凡。\n两岁论交重金石，今朝泣别倚松杉。\n满江春碧围仙棹，入晓风轻送锦帆。\n此去天涯皆独立，寂寥相望隔溪岩。",
        "dynasty": "宋",
        "collection_info": null
    },
    {
        "title": "蹇叔以登亭有感示予因以答之",
        "author": "孔平仲",
        "content": "何处登临可极观，危轩隠在碧云端。\n千年古树少春态，一片江天带暮寒。\n人似神仙君自好，心如铁石我难干。\n花红柳绿休多语，且把诗书仔细看。",
        "dynasty": "宋",
        "collection_info": null
    },
    {
        "title": "清明雨不果出",
        "author": "孔平仲",
        "content": "雷势黑飞天马阵，雨声狂播铁林鎗。\n清明节物都谁赏，寂寞无聊恋故乡。",
        "dynasty": "宋",
        "collection_info": null
    },
    {
        "title": "和酬介之",
        "author": "孔平仲",
        "content": "笔刃词锋剑戟稠，千金明月暗相投。\n君鸡已勇夸长嘴，我豕徒劳诧白头。\n清似愁中闻玉笛，美如饥后嘬兰羞。\n伯牙未老钟期在，再写孤音漫继酬。",
        "dynasty": "宋",
        "collection_info": null
    },
    {
        "title": "书斋独坐有怀",
        "author": "孔平仲",
        "content": "孤烛夜自明，四壁冷无声。\n欹枕清无寐，思时愤不平。\n林中多虎豹，天上有欃枪。\n匣剑蟠龙气，何时仗汝评。",
        "dynasty": "宋",
        "collection_info": null
    },
    {
        "title": "呈介之",
        "author": "孔平仲",
        "content": "古柏青黄苦暗凋，怪松千尺老嶕峣。\n词源浩浩声连海，笔力衝衝气逼霄。\n贾赋任雄难作敌，杜诗虽健亦相饶。\n英豪自古非尘物，他日峨冠立汉朝。",
        "dynasty": "宋",
        "collection_info": null
    },
    {
        "title": "登谈道亭",
        "author": "孔平仲",
        "content": "为厌红尘触目生，与君携手上幽亭。\n波光碎碧瑠璃地，竹影疏青翡翠屏。\n云惹闲心归远岫，风吹诗思入沧溟。\n名机利械都忘去，才得人间醉一醒。",
        "dynasty": "宋",
        "collection_info": null
    },
    {
        "title": "和介之",
        "author": "孔平仲",
        "content": "井邑喧嚣不忍行，捲帘终日爱江亭。\n竹声满耳萧萧雨，山色挨檐曲曲屏。\n连夜剑光摩北斗，几时鹏翼起南溟。\n与君分义尤相合，有酒频来此醉醒。",
        "dynasty": "宋",
        "collection_info": null
    },
    {
        "title": "别馆春",
        "author": "孔平仲",
        "content": "别馆无人迹，春归空绿芜。\n落花深不扫，啼鸟静相呼。\n坐想龙山景，方淹瘴海隅。\n几因北窗卧，一梦到西湖。",
        "dynasty": "宋",
        "collection_info": null
    },
    {
        "title": "清夜",
        "author": "孔平仲",
        "content": "夜久景逾清，行吟到小亭。\n梨花带明月，银汉淡疏星。\n渡水渔歌远，巡山鬼火青。\n此时尘虑息，豁若醉初醒。",
        "dynasty": "宋",
        "collection_info": null
    },
    {
        "title": "中夜口占",
        "author": "孔平仲",
        "content": "晴汉疑收练，阴云忽涌涛。\n山空鬼聚啸，月黑虎长号。\n露偪睡魔走，风飘诗胆豪。\n静中余所乐，六印一鸿毛。",
        "dynasty": "宋",
        "collection_info": null
    },
    {
        "title": "求言",
        "author": "孔平仲",
        "content": "人多护所短，孰肯告之言。\n不自聪明广，何由道义尊。\n知非君子趣，文过鄙夫存。\n安得同心友，相攀至圣门。",
        "dynasty": "宋",
        "collection_info": null
    },
    {
        "title": "口号",
        "author": "孔平仲",
        "content": "今日朱颜客，明朝白髮人。\n莫教行乐晚，须惜少年春。",
        "dynasty": "宋",
        "collection_info": null
    },
    {
        "title": "西轩偶书",
        "author": "孔平仲",
        "content": "潇洒无俗韵，登临纾远情。\n吟题红叶满，卧看白云生。\n山色差屏翠，溪流泻镜明。\n优游此终日，其乐胜公卿。",
        "dynasty": "宋",
        "collection_info": null
    },
    {
        "title": "宽恤民力",
        "author": "孔平仲",
        "content": "天地清明日，君臣际会秋。\n雷霆大号徧，雨雪湛恩流。\n士卒休羣戍，耕桑劝九州。\n中邦节赐予，下吏省诛求。\n物继由庚咏，民喧击壤讴。\n泰宁堪坐致，宽恤此良谋。\n户晓为今失，官询校古羞。\n愚言惟圣择，神断戒优游。",
        "dynasty": "宋",
        "collection_info": null
    },
    {
        "title": "览镜",
        "author": "孔平仲",
        "content": "拂拭菱花试一临，貌随年改叹光阴。\n朱颜惨淡尘埃满，白髮萧疏瘴雾侵。\n自笑腐唇因苦学，谁知瘦骨为愁吟。\n平生履行无人识，嗟尔顽铜岂照心。",
        "dynasty": "宋",
        "collection_info": null
    },
    {
        "title": "偶书",
        "author": "孔平仲",
        "content": "经岁留南戍，频时思故邦。\n青山又薄暮，斜日满西窗。\n遣愤诗千首，迷愁酒百缸。\n何缘幸免去，归棹破长江。",
        "dynasty": "宋",
        "collection_info": null
    },
    {
        "title": "近干元节方教乐而雨",
        "author": "孔平仲",
        "content": "半月新调乐府班，佳期今近迫阴颜。\n歌喉断续微风外，舞队差池细雨间。\n坐赏宾朋愁不解，来游士女半皆还。\n人心共望晴明景，嗟尔乖龙独阻艰。",
        "dynasty": "宋",
        "collection_info": null
    },
    {
        "title": "城楼晚眺",
        "author": "孔平仲",
        "content": "华阁倚青空，凭栏啸远风。\n溪光梅雨后，山影夕阳中。\n细草伤心绿，余霞照面红。\n此身归计未，客棹自西东。",
        "dynasty": "宋",
        "collection_info": null
    },
    {
        "title": "余得文竹寸余上有仙翁神女像相偶而坐异之作诗",
        "author": "孔平仲",
        "content": "千载皇英恨未平，泪沾湘竹锦文成。\n我收寸管尤瑰异，上有羣仙无姓名。\n乍见偶同神女梦，静看独认赤松迎。\n世间此物真难滞，它日相从上太清。",
        "dynasty": "宋",
        "collection_info": null
    },
    {
        "title": "即事",
        "author": "孔平仲",
        "content": "久病情怀已索然，况当景气似秋天。\n书窗静滴芭蕉雨，吟砌轻笼薜荔烟。\n云结繁阴低远岫，风排白浪满平川。\n多愁无计堪消遣，斗酒浇成一觉眠。",
        "dynasty": "宋",
        "collection_info": null
    },
    {
        "title": "陶侃",
        "author": "孔平仲",
        "content": "梭作龙飞应自喜，指将针决欲何求。\n頼君乍觉登天梦，不尔王敦一辈流。",
        "dynasty": "宋",
        "collection_info": null
    },
    {
        "title": "扶苏",
        "author": "孔平仲",
        "content": "天下精兵掌握间，便宜长啸入秦关。\n奈何伏剑区区死，不辨书从赵李奸。",
        "dynasty": "宋",
        "collection_info": null
    },
    {
        "title": "屈平",
        "author": "孔平仲",
        "content": "进居卿相谋何拙，退卧林泉道未降。\n堪笑先生不知命，褊心一斥便沈江。",
        "dynasty": "宋",
        "collection_info": null
    },
    {
        "title": "平津侯",
        "author": "孔平仲",
        "content": "待士声名画餠虚，天资多忌与人疏。\n未闻东阁升贤者，已见胶西置仲舒。",
        "dynasty": "宋",
        "collection_info": null
    },
    {
        "title": "和人见赠",
        "author": "孔平仲",
        "content": "少年有志慕轲雄，十载潜心黄卷中。\n富贵未来嗟命蹇，文章多妙嘆童蒙。\n驽材尚藉鞭驱力，顽璞须资刻琢功。\n诱掖相成期在子，可惭夸咏枉清风。",
        "dynasty": "宋",
        "collection_info": null
    },
    {
        "title": "王秀才谋归作诗留之",
        "author": "孔平仲",
        "content": "相邀盂饭与盘蔬，坐偶行从半岁余。\n夜倚松窗咏风月，昼挥玉麈讲诗书。\n论交切切初谋协，告别匆匆晚意疏。\n须亮主人攀惜甚，挽回归袖欲投车。",
        "dynasty": "宋",
        "collection_info": null
    },
    {
        "title": "戏呈叶秘校求蔷薇栽",
        "author": "孔平仲",
        "content": "今岁花开应笑君，对花都不召嘉宾。\n东邻乞种归封植，我欲自为花主人。",
        "dynasty": "宋",
        "collection_info": null
    },
    {
        "title": "叶晦之送蔷薇栽仍贻诗因以韵和",
        "author": "孔平仲",
        "content": "曾约种花为主人，花开犹在隔年春。\n只应未赏君先去，自是芙蓉幕下宾。",
        "dynasty": "宋",
        "collection_info": null
    },
    {
        "title": "秋晚怀晦之",
        "author": "孔平仲",
        "content": "宿鸟窥檐日渐昏，徘徊顾视少埃氛。\n高槐结阵鸣秋雨，迭嶂争豪出暝云。\n愁病巑岏谁省我，笑谈磊落独怜君。\n遥思静坐西窗下，只与何人治典坟。",
        "dynasty": "宋",
        "collection_info": null
    },
    {
        "title": "晦之病酒因书以戒之",
        "author": "孔平仲",
        "content": "本为情沈饮，翻成病染身。\n今朝高枕处，应羡独醒人。",
        "dynasty": "宋",
        "collection_info": null
    },
    {
        "title": "月夕待人不至",
        "author": "孔平仲",
        "content": "故人相约一访我，东望不至心踌躇。\n清风满袖月千里，此处苦吟谁和予。",
        "dynasty": "宋",
        "collection_info": null
    },
    {
        "title": "偶书",
        "author": "孔平仲",
        "content": "羁旅淹南戍，栖迟绕塞垣。\n海氛朝自暗，山气昼常昏。\n虫穴风来毒，蛮溪水出浑。\n故乡方远想，斜日更啼猿。",
        "dynasty": "宋",
        "collection_info": null
    },
    {
        "title": "寄中渊",
        "author": "孔平仲",
        "content": "我行君在家，南北各天涯。\n恨别三秋久，悲思万里赊。\n归心泷浪急，远目岭云遮。\n相见何时再，青山日又斜。",
        "dynasty": "宋",
        "collection_info": null
    },
    {
        "title": "十月梨花",
        "author": "孔平仲",
        "content": "皓质轻盈粉乍匀，小园初放一枝新。\n意嫌开在梅花后，先吐香心不待春。",
        "dynasty": "宋",
        "collection_info": null
    },
    {
        "title": "重到山寺",
        "author": "孔平仲",
        "content": "人迹少到此，山扉长悄然。\n空庭但噪雀，古木自生烟。\n鼠拱颓墙穴，蜗交腐栋涎。\n登临未穷览，斜影促归鞭。",
        "dynasty": "宋",
        "collection_info": null
    },
    {
        "title": "介之惠诗言斥于礼部欲自此高退山园且招予游故答此章",
        "author": "孔平仲",
        "content": "角艺词场欲进身，混然谁辨玉并珉。\n无常胜负如六博，不幸沈浮知几人。\n君已自甘龙退蛰，我犹有待蠖求伸。\n未腰相印男儿耻，他日功成方卜邻。",
        "dynasty": "宋",
        "collection_info": null
    },
    {
        "title": "寓目",
        "author": "孔平仲",
        "content": "云惨天如褐，山横日易昏。\n寒鸦啼古木，饥雀噪空园。\n红叶风飘势，苍苔雨滴痕。\n行吟有清兴，寂寞与谁论。",
        "dynasty": "宋",
        "collection_info": null
    },
    {
        "title": "岁暮作",
        "author": "孔平仲",
        "content": "目极天地旷，心凄原野荒。\n高梧脱叶瘦，冻雀抱枝僵。\n松柏凌寒在，鵰鸿得意翔。\n平时岂相混，此日辨风霜。",
        "dynasty": "宋",
        "collection_info": null
    },
    {
        "title": "冬晚怀介之",
        "author": "孔平仲",
        "content": "窜迹南游岁再侵，思归望远久沈吟。\n风敲古木寒声碎，云拥江天暝色深。\n饮可涤愁谁伴醉，诗从写恨少知音。\n想君笑语如饥渴，何日相逢慰此心。",
        "dynasty": "宋",
        "collection_info": null
    },
    {
        "title": "偶书",
        "author": "孔平仲",
        "content": "穷骨支离甚，危肠感激多。\n人生易日月，世路苦风波。\n素志偿犹未，朱颜顾几何。\n不如都弃置，对酒且高歌。",
        "dynasty": "宋",
        "collection_info": null
    },
    {
        "title": "春阴",
        "author": "孔平仲",
        "content": "惨淡春阴久，萧条客望中。\n愁云抱孤岭，密雨暗长空。\n草色萋已绿，花开枝半红。\n何时见晴景，携酒趁东风。",
        "dynasty": "宋",
        "collection_info": null
    },
    {
        "title": "寒食宴北山席上走笔得松字",
        "author": "孔平仲",
        "content": "骀荡禁烟节，相随上北峰。\n雨余澄远水，风细韵长松。\n柳影摇歌席，花香入酒钟。\n南州富閒暇，行乐且从容。",
        "dynasty": "宋",
        "collection_info": null
    },
    {
        "title": "春归",
        "author": "孔平仲",
        "content": "春到强娱乐，春归心寂然。\n夕阳芳草地，梅雨落花天。\n梁舌独调燕，林声渐噪蝉。\n朱颜随物改，谁与驻流年。",
        "dynasty": "宋",
        "collection_info": null
    },
    {
        "title": "晦之厌州县之劳作诗奉勉",
        "author": "孔平仲",
        "content": "踠足骅骝铩羽鸿，似君今日叹途穷。\n濯缨空有沧浪志，敛板犹趋尘土中。\n论议最宜陪凤沼，文章独可直鳌宫。\n暂时淹恤宁非命，得失须观塞上翁。",
        "dynasty": "宋",
        "collection_info": null
    },
    {
        "title": "旦夕北归征晦之诗为别",
        "author": "孔平仲",
        "content": "殊邦会遇喜亲依，聚散参差志愿违。\n君屈清才尚南戍，我随流水欲东归。\n沈吟晚日愁堪掬，顾盼江云泪满衣。\n冀得佳篇慰离苦，且令行色有余辉。",
        "dynasty": "宋",
        "collection_info": null
    },
    {
        "title": "回王秀才二赋",
        "author": "孔平仲",
        "content": "郭璞长江宋玉风，君才可与角豪雄。\n织成故典文之巧，琢就新词学者工。\n昔日貌观轻子羽，今朝颖出喜毛公。\n频烦教我勤多矣，疏决蒙泉使向东。",
        "dynasty": "宋",
        "collection_info": null
    },
    {
        "title": "族人春饮",
        "author": "孔平仲",
        "content": "柳榭阴阴春半时，相邀閒暇赏芳菲。\n家人共酌榴花酒，蛮妓争歌金缕衣。\n火焰高低红踯躅，绣龙浓淡小蔷薇。\n此中莫惜长欢醉，自古人生七十稀。",
        "dynasty": "宋",
        "collection_info": null
    },
    {
        "title": "云",
        "author": "孔平仲",
        "content": "白云高洁倚愁空，本谓无心与我同。\n奈何一夕阳风发，吹到巫山十二峰。",
        "dynasty": "宋",
        "collection_info": null
    },
    {
        "title": "自和喻意四首  其一",
        "author": "孔平仲",
        "content": "寒夜风雨细，阴房灯火孤。\n一身无羽翼，万事有荣枯。\n壮志断鳌足，雄谋编虎鬚。\n蛟龙困尺水，梦想在江湖。",
        "dynasty": "宋",
        "collection_info": null
    },
    {
        "title": "自和喻意四首  其二",
        "author": "孔平仲",
        "content": "青山望不极，落日意偏孤。\n生计一瓢足，秋风双鬓枯。\n顾予兰纫佩，笑子帛缠鬚。\n别有相同处，胸中万顷湖。",
        "dynasty": "宋",
        "collection_info": null
    },
    {
        "title": "自和喻意四首  其三",
        "author": "孔平仲",
        "content": "千里声相应，平生德不孤。\n豹文方雾隠，松节岂霜枯。\n壮志横磨剑，衰颜早照鬚。\n莫同鱼鸟态，忘我向江湖。",
        "dynasty": "宋",
        "collection_info": null
    },
    {
        "title": "自和喻意四首  其四",
        "author": "孔平仲",
        "content": "好静心常爽，凭高兴愈孤。\n山云长掩翠，原火渐焚枯。\n雨竹双妃泪，霜松四皓鬚。\n犹嫌望中隘，思泛洞庭湖。",
        "dynasty": "宋",
        "collection_info": null
    },
    {
        "title": "夏夜书事",
        "author": "孔平仲",
        "content": "空庭愁寂一蝉鸣，斋阁阴阴夏簟清。\n鸟背送回残照去，林梢看得晚凉生。\n归鸦映水缤纷黑，斜月穿帘点滴明。\n一夜渴心不得晓，唯听深井辘轳声。",
        "dynasty": "宋",
        "collection_info": null
    },
    {
        "title": "和子瞻西掖种竹二首  其一",
        "author": "孔平仲",
        "content": "西垣种竹满庭隅，正值天街小雨初。\n渐近凉风侵梦觉，已留清露滴吟余。\n卜邻近喜苍苔满，託迹方惊上苑疏。\n昨夜青藜光照席，绿阴相对小除书。",
        "dynasty": "宋",
        "collection_info": null
    },
    {
        "title": "和子瞻西掖种竹二首  其二",
        "author": "孔平仲",
        "content": "此君安可一朝无，请看西园种竹初。\n嶰谷正当吹凤后，葛陂犹是化龙余。\n风摇梦枕秋声碎，月满吟宪夜影疏。\n他日如封管城子，莫嫌老秃不中书。",
        "dynasty": "宋",
        "collection_info": null
    },
    {
        "title": "题女娲山女娲庙  其一",
        "author": "孔平仲",
        "content": "揽辔金房道，崎岖难具陈。\n浮岚长作雨，冷气不知春。\n少见宽平野，多逢腋肿民。\n欲知来处远，巫峡是西邻。",
        "dynasty": "宋",
        "collection_info": null
    },
    {
        "title": "题女娲山女娲庙  其二",
        "author": "孔平仲",
        "content": "突兀隘空虚，他山总不如。\n君看路傍石，尽是补天余。",
        "dynasty": "宋",
        "collection_info": null
    },
    {
        "title": "和萧十六人名  其一",
        "author": "孔平仲",
        "content": "赣江淹泊嗟旅滞，子夜萧萧復无睡。\n乡程千里断书来，律管仲冬迎日至。\n空山屈曲环高塔，与子游嬉同眺视。\n日沈北陆云冥冥，晚景丹枫照川涘。\n兰房凤枕可自娱，桃李寻春旧游地。\n便将跃马超然往，向人直不疑心事。\n婵娟一笑应奉留，醉倚王孙宝钗坠。\n更持大白起祝君，偕老子须坚此志。",
        "dynasty": "宋",
        "collection_info": null
    },
    {
        "title": "和萧十六人名  其二",
        "author": "孔平仲",
        "content": "式微子叹归期滞，疏钟皓月僧窗睡。\n满郭丹枫已送秋，李白桃红春又至。\n绿杨朱户锁娉婷，燕赵一笑谁相视。\n红颜回盼能溺人，有若大川无际涘。\n吾曹操行薄云天，去险就平当择地。\n严君平昔教诸子，肯向赣江为此事。\n勿损仁义纵欢娱，力与主张兴废坠。\n不才强使酬杜诗，搦管宁能言鄙志。",
        "dynasty": "宋",
        "collection_info": null
    },
    {
        "title": "和萧十六人名  其三",
        "author": "孔平仲",
        "content": "赣阳峤北气鬰滞，晨兴何晏惟昏睡。\n江左雄豪每自奇，学孟希韩非不至。\n奈何进取位尚卑，上官仪检多轻视。\n金朱浮华奚足恋，策马周游穷海涘。\n从兹岩谷永遁逃，请师丹竈捐尘事。\n庐山简寂寻旧隠，雪窦参禅入初地。\n谁能荣谢混流俗，居常衮衮随升坠。\n铺张翰墨作小诗，聊陈平昔烟霞志。",
        "dynasty": "宋",
        "collection_info": null
    },
    {
        "title": "和萧十六人名  其四",
        "author": "孔平仲",
        "content": "为怜城郭太留滞，知子思家方闷睡。\n故停车马良久住，相顾雍容情益至。\n楼高适意同一登，目极四周堪远视。\n野田横望绕天涯，梅朵开齐映江涘。\n冬温庭筠尚抽笋，僧房乔木阴铺地。\n丘樊嘉遁素有心，萧萧思话山中事。\n清杨俊迈君自许，鲁国渊源吾不坠。\n与君诗战奈何休，抑扬雄思聊书志。",
        "dynasty": "宋",
        "collection_info": null
    },
    {
        "title": "和萧十六人名  其五",
        "author": "孔平仲",
        "content": "丘樊英俊君犹滞，掩卷无言偃然睡。\n江左思归未得归，家乡百里奚由至。\n有楼望远最舒旷，蹑屐徐登极临视。\n云容弄白起危巅，霞气如朱浮浅涘。\n侵梁松影侧窥檐，飘径柳芳深委地。\n谛法真空佛有灵，面颜安乐僧无事。\n风摇柏直力相争，霜压橘黄香欲坠。\n夕阳城郭人渐稀，疏钟传响催归志。",
        "dynasty": "宋",
        "collection_info": null
    },
    {
        "title": "和萧十六人名  其六",
        "author": "孔平仲",
        "content": "为文爱子都无滞，疾读数张堪醒睡。\n唱高郢曲词调古，锐比干将才力至。\n主张衡鑑付谁人，奈何并不蒙收视。\n吾王尊儒跨古始，有宋登科连海涘。\n况君当时苗裔远，酇侯喜且兴门地。\n少年自许升青云，衰谢安知未成事。\n栖栖孔孟尝如此，吾曹节操无颠坠。\n愿言雅度尚自宽，时来济物当如志。",
        "dynasty": "宋",
        "collection_info": null
    },
    {
        "title": "方逢原借示方干先生诗以集句诗赠之  其一",
        "author": "孔平仲",
        "content": "裁霞曳绣一篇篇，要见功夫在笔端。\n心恐借留中不遂，寻常未便借人看。",
        "dynasty": "宋",
        "collection_info": null
    },
    {
        "title": "方逢原借示方干先生诗以集句诗赠之  其二",
        "author": "孔平仲",
        "content": "潜夫自有孤云侣，蟾蜍影裏清吟苦。\n澄心不出风骚外，援笔便成鹦鹉赋。",
        "dynasty": "宋",
        "collection_info": null
    },
    {
        "title": "方逢原借示方干先生诗以集句诗赠之  其三",
        "author": "孔平仲",
        "content": "醉醒多在钓鱼矶，越国云溪秀发时。\n只用篇章为教化，声声可作后人师。",
        "dynasty": "宋",
        "collection_info": null
    },
    {
        "title": "方逢原借示方干先生诗以集句诗赠之  其四",
        "author": "孔平仲",
        "content": "援笔皆成出世文，坐看孤峭却劳神。\n直须分付丹青手，缅想应无前后人。",
        "dynasty": "宋",
        "collection_info": null
    },
    {
        "title": "方逢原借示方干先生诗以集句诗赠之  其五",
        "author": "孔平仲",
        "content": "远壑度年如晦暝，澄潭到底不容尘。\n公卿若更遗名姓，甘棹渔舟下钓纶。",
        "dynasty": "宋",
        "collection_info": null
    },
    {
        "title": "戏张天觉  其一",
        "author": "孔平仲",
        "content": "踔跞英才比孟阳，合排三戟坐朝堂。\n鲈鱼莫忆江东鲙，竹叶聊煎仲景汤。\n屡选青钱文足羡，尝乘白马谏何强。\n知君每厉霜崖操，未怕朱云请尚方。",
        "dynasty": "宋",
        "collection_info": null
    },
    {
        "title": "戏张天觉  其二",
        "author": "孔平仲",
        "content": "当路埋轮气慨慷，身长九尺貌堂堂。\n高吟当似封侯佑，巧诋宁同小吏汤。\n幽阁画眉多窈窕，华巅饮酒自康强。\n知君博物饶才思，近试家传辟谷方。",
        "dynasty": "宋",
        "collection_info": null
    },
    {
        "title": "八音诗呈诸公",
        "author": "孔平仲",
        "content": "金罍美酒斗十千，石榴花开窗户前。\n丝棼万事何足言，竹溪六逸方醉眠。\n匏瓜繫焉虽不久，土风堪美人皆贤。\n革易暌散心惘然，木在高山鱼逐泉。",
        "dynasty": "宋",
        "collection_info": null
    },
    {
        "title": "再赋",
        "author": "孔平仲",
        "content": "金房此去路几千，石濑齿齿秋风前。\n丝侵两鬓老不言，竹实已空饥凤眠。\n匏笙吹作别离曲，土坏渐异思诸贤。\n革屦练服何萧然，木阴缓步寻双泉。",
        "dynasty": "宋",
        "collection_info": null
    },
    {
        "title": "和天觉钱朝散度上余兴之作",
        "author": "孔平仲",
        "content": "金轮演法教大千，石沙蒸饭戒在前。\n丝挂千钧危何言，竹映南窗犹可眠。\n匏簧弦索莫妄想，土视粉黛宁非贤。\n革面匪诚君岂然，木强我只思林泉。",
        "dynasty": "宋",
        "collection_info": null
    },
    {
        "title": "和天觉赠仲光",
        "author": "孔平仲",
        "content": "金声玉振辨服千，石棱猬磔奋无前。\n丝乱获理頼正言，竹有特操非芊眠。\n匏羹淡薄葅醢贵，土鼓摈弃淫哇贤。\n革去浮僞真慨然，木秀风摧堆毁泉。",
        "dynasty": "宋",
        "collection_info": null
    },
    {
        "title": "奉使京西呈诸公",
        "author": "孔平仲",
        "content": "金科备使提三千，石马泥牛鞭不前。\n丝麻民足吾何言，竹舆山行秋雨眠。\n匏黄芋紫汉上囗，土人当有庞葛贤。\n革车战舰今不然，木杪凤栖龙戏泉。",
        "dynasty": "宋",
        "collection_info": null
    },
    {
        "title": "宝剑一首赠天觉",
        "author": "孔平仲",
        "content": "金装宝剑值万千，石上横磨太古前。\n丝缑消烂那復言，竹杖未化蛟龙眠。\n匏裁瓠切随所用，土拭当有张雷贤。\n革室夜锁声铿然，木刃谁与淬寒泉。",
        "dynasty": "宋",
        "collection_info": null
    },
    {
        "title": "和天觉",
        "author": "孔平仲",
        "content": "金章玉佩动百千，石火光中风叶前。\n丝鞭相揖笑不言，竹下有人想待眠。\n匏身落蒂终腐烂，土壁绘像谁愚贤。\n革贪惩躁心泰然，木食草衣行饮泉。",
        "dynasty": "宋",
        "collection_info": null
    },
    {
        "title": "平上去入四首寄豫章旧同官  其一",
        "author": "孔平仲",
        "content": "思君何时休，川长波悠悠。\n棋枰今生尘，诗筒谁相酬。\n诸公皆才豪，吾衰惭非俦。\n犹当陪从容，重游东湖舟。",
        "dynasty": "宋",
        "collection_info": null
    },
    {
        "title": "平上去入四首寄豫章旧同官  其二",
        "author": "孔平仲",
        "content": "钟陵朋寮中，我鄙且蹇浅。\n诸公无缁磷，许我以缱绻。\n难题诗交锋，小户酒减盏。\n荒村今谁同，引领迤逦远。",
        "dynasty": "宋",
        "collection_info": null
    },
    {
        "title": "平上去入四首寄豫章旧同官  其三",
        "author": "孔平仲",
        "content": "铿锵非金丝，唱和旦至暮。\n予顽居其间，郑卫厕大濩。\n蒙蒙烟波中，遇兴自缀句。\n犹承诸公余，膏润譬雾露。",
        "dynasty": "宋",
        "collection_info": null
    },
    {
        "title": "平上去入四首寄豫章旧同官  其四",
        "author": "孔平仲",
        "content": "相从虽须臾，博约实得益。\n交情何其深，弗易若竹柏。\n烟迷青枫林，日落白石壁。\n船窗居无聊，嘿嘿独忆昔。",
        "dynasty": "宋",
        "collection_info": null
    },
    {
        "title": "寄江西旧同寮",
        "author": "孔平仲",
        "content": "为诗摛奇词，美矣似花蕊。\n而思衰迟资，揣己耻比儗。\n卑萎疲追随，此鄙彼绮靡。\n差池谁知之，迤逦上梓里。\n移时池之涯，或息石壁侧。\n诗嬉谁为雌，奕剧白敌黑。\n追驰麾罢羸，力击划霹雳。\n羁离弥思维，阒寂益忆昔。",
        "dynasty": "宋",
        "collection_info": null
    },
    {
        "title": "还乡展省道中作四声诗寄豫章寮友  其一",
        "author": "孔平仲",
        "content": "萧滩波潺湲，巴丘山崔嵬。\n江天如相迎，风吹浮云开。\n思乡人皆然，惟予频归来。\n松楸称青鲜，舂容生泉台。",
        "dynasty": "宋",
        "collection_info": null
    },
    {
        "title": "还乡展省道中作四声诗寄豫章寮友  其二",
        "author": "孔平仲",
        "content": "久雨水陡长，泱漭似海广。\n苇底解小艇，晓起荡两桨。\n早饭野篠下，鸟语静愈响。\n有酒我不饮，引领但子想。",
        "dynasty": "宋",
        "collection_info": null
    },
    {
        "title": "还乡展省道中作四声诗寄豫章寮友  其三",
        "author": "孔平仲",
        "content": "四际又暮夜，意诣尚未到。\n繫缆坐树阴，嘒嘒厌聚噪。\n径步气向暝，岸啸韵自报。\n内顾自慰幸，比岁屡拜扫。",
        "dynasty": "宋",
        "collection_info": null
    },
    {
        "title": "还乡展省道中作四声诗寄豫章寮友  其四",
        "author": "孔平仲",
        "content": "执热逼入伏，一叶益局促。\n日落月欲出，豁若脱桎梏。\n木色鬰碧幄，竹节削绿玉。\n赤脚踏白石，宿泊得沐浴。",
        "dynasty": "宋",
        "collection_info": null
    },
    {
        "title": "寄江西同官",
        "author": "孔平仲",
        "content": "心欲从容且再期，月余聚散忽参差。\n工于酬唱皆词客，各有输赢屡奕棋。\n木荫坐时班细草，早凉行处折红葵。\n天涯回首思高会，日落烟昏今自悲。",
        "dynasty": "宋",
        "collection_info": null
    },
    {
        "title": "呈魏道辅",
        "author": "孔平仲",
        "content": "今夕清寒转不禁，小窗积雪气萧森。\n林迎新岁花争出，山背残阳影半寻。\n寸步故人犹隔面，回阳孤馆想来音。\n日期笑语欢相慰，心亦须君续断琴。",
        "dynasty": "宋",
        "collection_info": null
    },
    {
        "title": "呈张子平",
        "author": "孔平仲",
        "content": "王骆声华星斗旁，方州投老憩甘棠。\n木逃剪伐枝长碧，石耐镌磨性有常。\n巾褚藏经勤问学，子孙传业富文章。\n十年流落归何暮，日听除书侍玉皇。",
        "dynasty": "宋",
        "collection_info": null
    },
    {
        "title": "因来诗有题桥之句呈陆农师  其一",
        "author": "孔平仲",
        "content": "土壅沙培种海棠，木阴池径要深藏。\n臧文窃位人多笑，犬子题桥君未忘。\n心嗜黄柑聊小擘，手拈红叶又成章。\n早鶑归燕催时节，即泛金英醉菊堂。",
        "dynasty": "宋",
        "collection_info": null
    },
    {
        "title": "因来诗有题桥之句呈陆农师  其二",
        "author": "孔平仲",
        "content": "口吐丝纶一代英，央央旌旆发神京。\n小堂且作蕃宣守，寸晷昔闻弦诵声。\n耳白于颜君有誉，言藏之默我无营。\n吕溪傅野何须出，山野嫌人问姓名。",
        "dynasty": "宋",
        "collection_info": null
    },
    {
        "title": "因来诗有题桥之句呈陆农师  其三",
        "author": "孔平仲",
        "content": "千里讴谣威惠全，王庭斩柳势腾骞。\n马迁汗简才无辈，车胤萤囊学自然。\n火急定闻中禁召，口传仍有贵珰宣。\n亘天弦管须频会，日暖花开草更芊。",
        "dynasty": "宋",
        "collection_info": null
    },
    {
        "title": "呈陆农师  其一",
        "author": "孔平仲",
        "content": "比玉文章素出羣，羊公仁政载前言。\n口谈典册开聋瞽，目想烟霄役梦魂。\n鬼谷纵横非世宝，贝多浮蠹逐时昏。\n日期儒术恢明主，王业光华燕后昆。",
        "dynasty": "宋",
        "collection_info": null
    },
    {
        "title": "呈陆农师  其二",
        "author": "孔平仲",
        "content": "同饮东洲俱醉容，谷鶑应笑卧花丛。\n取交莫逆情相答，合宴多欢酒屡空。\n工欲代天君素志，心将浮海我家风。\n虫鱼草木吟何苦，古锦囊封寄逸筒。",
        "dynasty": "宋",
        "collection_info": null
    },
    {
        "title": "呈陆农师  其三",
        "author": "孔平仲",
        "content": "丁公松腹梦多灵，巫峡闻猿莫涕零。\n令德岂宜居茇舍，吉人终见作台星。\n生嫌鹰隼虚张翼，共喜芝兰暗有馨。\n香菊一尊歌数迭，且须频醉竹间亭。",
        "dynasty": "宋",
        "collection_info": null
    },
    {
        "title": "呈陆农师  其四",
        "author": "孔平仲",
        "content": "用舍随时未是穷，躬耕何必返耕农。\n辰惟去速须行乐，木为非材尚见容。\n口诵雅言披坠简，閒闻新语继华宗。\n小棠幽鸟依蕃府，付与花洲作附庸。",
        "dynasty": "宋",
        "collection_info": null
    },
    {
        "title": "呈陆农师  其五",
        "author": "孔平仲",
        "content": "果下名驹踏路莎，沙堤虽小未相多。\n夕天返照摇珠璧，玉宇微风荡绮罗。\n维棹水边舟不正，止车门外毂相摩。\n手搴露蕊真清旦，一样新翻蜀锦窠。",
        "dynasty": "宋",
        "collection_info": null
    },
    {
        "title": "寄何君表",
        "author": "孔平仲",
        "content": "龙章宝篆閟天宫，吕钓伊耕甫降嵩。\n高义当为神所劳，力行宁顾命之穷。\n躬亲庶政贤方急，心志斯民髮未童。\n里俗莫轻尼父厄，已闻名字在纱笼。",
        "dynasty": "宋",
        "collection_info": null
    },
    {
        "title": "寄方逢原",
        "author": "孔平仲",
        "content": "我行求友要渐磨，石确金坚所得多。\n夕倦未眠排奕势，力穷犹战敌诗魔。\n鬼神福善安无窘，君相知名直靡佗。\n匕箸借前陈策画，一朝登用即巍峨。",
        "dynasty": "宋",
        "collection_info": null
    },
    {
        "title": "寄张天觉",
        "author": "孔平仲",
        "content": "手弄毛锥掷钓蓑，衰年远使尚婆娑。\n女缘被妬多闺怨，心欲安禅学鸟窠。\n果有壮图希剑履，復何高论隠松萝。\n维摩弟子张天觉，见说平生事揣摩。",
        "dynasty": "宋",
        "collection_info": null
    },
    {
        "title": "寄黄仲光",
        "author": "孔平仲",
        "content": "早识江西黄仲光，兀然相对鬓毛苍。\n口陈仁义何明白，日欲经纶孰抵当。\n田老讴吟知盛德，心交隔阔想余芳。\n方今天子求才艺，云有锋车降宠章。",
        "dynasty": "宋",
        "collection_info": null
    },
    {
        "title": "寄向公美使君",
        "author": "孔平仲",
        "content": "田窦当时亦后家，豕贪羊狠事空花。\n化行今日皆谦愿，心吉夫君少等差。\n工作隶书无小草，早分恩赐只团茶。\n木盘宴馔皆心广，黄雀亲来粟满畬。",
        "dynasty": "宋",
        "collection_info": null
    },
    {
        "title": "寄张江州",
        "author": "孔平仲",
        "content": "干尽公卿冷眼看，目悬霄汉望鸳鸾。\n鸟旟付治期当审，番玉求田计想完。\n元帅昔时几跋扈，邑君何日得平安。\n女年已长荣亲养，食禄翻思把钓竿。",
        "dynasty": "宋",
        "collection_info": null
    },
    {
        "title": "寄吕汝州",
        "author": "孔平仲",
        "content": "兀坐东斋读老庄，壮夫今已厌雕章。\n早吞灏气清无梦，夕倚熏炉暖有香。\n日射澄波萦暮岛，山排红叶照秋霜。\n相思时玩囊中墨，土室寒居幸借光。",
        "dynasty": "宋",
        "collection_info": null
    },
    {
        "title": "寄张解州",
        "author": "孔平仲",
        "content": "车辗轻雷会鄂君，口朱当在结慇懃。\n心迷云雨回歌扇，羽散鸾皇转舞裙。\n巾垫香醪方取乐，木飘霜叶忽离群。\n羊毫写字无鱼寄，可问南归有戍军。",
        "dynasty": "宋",
        "collection_info": null
    },
    {
        "title": "寄王滑州",
        "author": "孔平仲",
        "content": "至意须同陈与雷，田家老瓦媿云罍。\n缶非可击参韶乐，木肯垂阴庇野苔。\n台辅雍容君有量，里闾寒贱我如灰。\n火龛对坐年华宴，安得西飞到滑台。",
        "dynasty": "宋",
        "collection_info": null
    },
    {
        "title": "寄贾宣州",
        "author": "孔平仲",
        "content": "高会当年喜得曹，日陪宴衎自忘劳。\n力回天地君应惫，心狭干坤我尚豪。\n豕亥论书非素学，子孙干禄有东皋。\n十年求友相知寡，分付长松荫短蒿。",
        "dynasty": "宋",
        "collection_info": null
    },
    {
        "title": "咏高",
        "author": "孔平仲",
        "content": "先以下为基，终当保不危。\n泰山雄地镇，北斗正天维。\n敏手夸能赋，忠言愿听卑。\n百常登观阙，九仞揭旌旗。\n木有迁鶑集，墉惟射隼宜。\n举家何氏隠，双下李愔搥。\n大比杨雄好，长同巽卦为。\n巍然望尧帝，卓尔仰宣尼。\n羊肆犹陈义，皇坟或媲词。\n变更惊岸谷，丰稔阅京坻。\n醉枕日三丈，词场桂一枝。\n金城横绝险，龙马出权奇。\n已着名僧传，仍先国手棋。\n张弓聊抑尔，封岱更增之。\n郢曲故难和，牙琴谁復知。\n楩柟凌远壑，鸿鹄漾晴曦。\n汉祖兴邦日，商宗享国时。\n设科求德劭，巡狩问年耆。\n容驷开门户，摩霄展羽仪。\n形容上麟阁，勋阀照鰲碑。\n密勿云台议，揄扬崧岳诗。\n岩岩具瞻峻，那復嘆隆墀。",
        "dynasty": "宋",
        "collection_info": null
    },
    {
        "title": "咏大",
        "author": "孔平仲",
        "content": "观水宣尼志，歌风汉祖篇。\n鹏搏九万里，椿寿八千年。\n老子能谈道，唐尧亦法天。\n旅獒宜自戒，魏瓠不胜坚。\n西域瓜如斛，东山栗比拳。\n周蒿芟作柱，舜竹截为船。\n鲁语讥居蔡，邠诗咏献豜。\n雷声当拟圣，人迹谩疑仙。\n宝训书传百，真乘界说千。\n弓闻阳虎窃，鼎自郜城迁。\n冯异依乔木，刘公受一钱。\n小鲜无挠国，多稼最宜田。\n骨有专车异，珠求径寸圆。\n瘿垂惊罋盎，雹下骇杯桊。\n船泛银山浪，琴操急雨弦。\n恐时心缦缦，卧处腹便便。\n公罢三名府，官防五在边。\n从容隠朝市，指顾奠山川。\n已识古今体，且知天地全。\n介圭催入觐，夏屋示优贤。\n金印悬如斗，神毫运若椽。\n安荣可长享，儒效照青编。",
        "dynasty": "宋",
        "collection_info": null
    },
    {
        "title": "新作西庵将及春景戏成两诗请李思中节推同赋  其一",
        "author": "孔平仲",
        "content": "鄙性常山野，尤甘草舍中。\n钩帘阴卷柏，障壁坐防风。\n客土依云实，流泉架木通。\n行当归老去，已逼白头翁。",
        "dynasty": "宋",
        "collection_info": null
    },
    {
        "title": "新作西庵将及春景戏成两诗请李思中节推同赋  其二",
        "author": "孔平仲",
        "content": "昨叶何摇落，今逢淑景天。\n山椒红杏火，岩石绿苔烟。\n炉火沉香烬，琴丝续断弦。\n忍冬已彻骨，衰白及长年。",
        "dynasty": "宋",
        "collection_info": null
    },
    {
        "title": "再赋  其一",
        "author": "孔平仲",
        "content": "楚泽兰纫佩，廉泉水洗心。\n荷锄通草径，戴笠钩藤阴。\n欲蚤休陈事，须甘遂陆沈。\n谩呈诗藁本，李杜若知音。",
        "dynasty": "宋",
        "collection_info": null
    },
    {
        "title": "再赋  其二",
        "author": "孔平仲",
        "content": "鬰鬰金舒柳，青青黛染槐。\n繁阴庭侧柏，碎绿井中苔。\n雨漏芦檐破，风熏草意回。\n陟釐题短句，自洗笔头灰。",
        "dynasty": "宋",
        "collection_info": null
    },
    {
        "title": "再赋  其一",
        "author": "孔平仲",
        "content": "冻地榆抽笋，寒山药长苗。\n老翁鬚自白，积雪草方夭。\n折桂心安在，屠龙胆已消。\n花前胡不醉，排闷合欢谣。",
        "dynasty": "宋",
        "collection_info": null
    },
    {
        "title": "再赋  其二",
        "author": "孔平仲",
        "content": "此地龙舒国，池隍战血余。\n木香多是橘，石乳最宜鱼。\n古瓦松杉冷，旱天麻麦疏。\n题诗云母纸，笺腻粉难书。",
        "dynasty": "宋",
        "collection_info": null
    },
    {
        "title": "再赋  其一",
        "author": "孔平仲",
        "content": "百草霜雪死，半天河汉斜。\n竹含轻紫粉，梅发淡红花。\n蘸甲香醪酽，搔头垢髮华。\n北亭欢宴罢，灯烛夜明沙。",
        "dynasty": "宋",
        "collection_info": null
    },
    {
        "title": "再赋  其二",
        "author": "孔平仲",
        "content": "起自然铜鼎，烹茶滴乳香。\n深冬灰正冷，新腊雪须当。\n我意空青眼，君才贯众长。\n唱酬几百合，衰白荷相忘。",
        "dynasty": "宋",
        "collection_info": null
    },
    {
        "title": "送李思中服阕入京",
        "author": "孔平仲",
        "content": "久客乌头白，家无石斛储。\n谙寻小草木，心合大空虚。\n已耐冬寒过，新知母服除。\n铜青即金紫，无患子穷居。",
        "dynasty": "宋",
        "collection_info": null
    },
    {
        "title": "酬惠诗",
        "author": "孔平仲",
        "content": "屡得真珠玉，天葩兰麝香。\n书灯心最苦，坐石胆应凉。\n松桂枝柯老，蛟龙骨骼长。\n急追无及已，请附子余光。",
        "dynasty": "宋",
        "collection_info": null
    },
    {
        "title": "离合转韵寄常父",
        "author": "孔平仲",
        "content": "舒州寄官舍，舍在潜峰下。\n密迩豫章城，山川无十程。\n音书常络绎，日日通消息。\n况復多唱酬，兄埙弟竽笛。\n秋风鸣竹林，火退避新金。\n怅望南来雁，长年空此心。",
        "dynasty": "宋",
        "collection_info": null
    },
    {
        "title": "又一首寄孙虢州",
        "author": "孔平仲",
        "content": "鳜鲩饮石乳，鱼中最温补。\n字画尚茫然，何由食鲜□。\n漆林自小足，水绕庵前竹。\n君性本清高，伊人又閒熟。\n三堂秋际余，一枕梦回初。\n斤斧却无事，新诗或起予。",
        "dynasty": "宋",
        "collection_info": null
    },
    {
        "title": "药名离合四时四首  其一",
        "author": "孔平仲",
        "content": "草满南园绿，青青復间红。\n花开不择地，锦绣径相通。",
        "dynasty": "宋",
        "collection_info": null
    },
    {
        "title": "药名离合四时四首  其二",
        "author": "孔平仲",
        "content": "浆寒饮一石，蜜液和岩桂。\n心渴望天南，星河灿垂地。",
        "dynasty": "宋",
        "collection_info": null
    },
    {
        "title": "药名离合四时四首  其三",
        "author": "孔平仲",
        "content": "参旗挂疏木，通夕凉如水。\n银汉耿半天，河桥暝烟紫。",
        "dynasty": "宋",
        "collection_info": null
    },
    {
        "title": "药名离合四时四首  其四",
        "author": "孔平仲",
        "content": "雪片拥颓垣，衣裘冷于甲。\n香醪不满榼，藤枕欹残腊。",
        "dynasty": "宋",
        "collection_info": null
    },
    {
        "title": "药名离合寄孙虢州  其一",
        "author": "孔平仲",
        "content": "孙八远在虢，丹霞绚崔苍。\n耳目虽清远，志愿多参商。\n陆沉众人中，白首滞铅黄。\n耆英绍前烈，当復佐兴王。",
        "dynasty": "宋",
        "collection_info": null
    },
    {
        "title": "药名离合寄孙虢州  其二",
        "author": "孔平仲",
        "content": "朴也纔通贯，众安无吠狗。\n杞菊饭家常，山泉消昼漏。\n芦雁来蔽空，青眼思朋旧。\n历日惊晚景，天涯情更厚。",
        "dynasty": "宋",
        "collection_info": null
    },
    {
        "title": "十三日南湖之集宾主六人谨成诗十韵拜呈",
        "author": "孔平仲",
        "content": "律管秋灰动，铢衣暑服轻。\n居官半舜牧，环坐列周卿。\n揽辔湖边集，谈经席上倾。\n逸交希李白，奇策拟陈平。\n博奕休言戏，韬钤且议兵。\n续笺诗义白，重演卦爻成。\n午日停龙驭，西风驻鹢程。\n弓钧寒力壮，天暮霁华明。\n绿野接乡遂，良辰推甲庚。\n浴沂人已散，终日梦魂清。",
        "dynasty": "宋",
        "collection_info": null
    },
    {
        "title": "再吟六诗四首拜呈  其一",
        "author": "孔平仲",
        "content": "摩天皆劲翮，对垒尽雄诗。\n汉士增三杰，唐儒益二夔。\n素修同德行，良会展尊彝。\n耻佩苏秦印，閒吟谷永诗。\n郡条颁美政，邦典守新规。\n暗换阴阳气，平分昼夜时。\n南朝余草树，战国旧城池。\n弱跪霜前蟹，奇眸水底龟。\n风标观画鹤，祸福中灵棋。\n尼父谈诸蔽，尤当谨礼仪。",
        "dynasty": "宋",
        "collection_info": null
    },
    {
        "title": "再吟六诗四首拜呈  其二",
        "author": "孔平仲",
        "content": "累日欲修礼，今兹清饮陪。\n位分干卦画，人比晋卿才。\n宗庙精禋近，侯邦舞羽来。\n光华连七璧，符采缀三台。\n仪凤须论德，良弓自有材。\n雄铓皆帝剑，直节倍公槐。\n吏计无先善，人情且去哀。\n箴思丹扆补，彩喜碧油回。\n穆若亲朋会，欣然肺腑开。\n驰蛟参骏轨，朽驭愧驽骀。",
        "dynasty": "宋",
        "collection_info": null
    },
    {
        "title": "再吟六诗四首拜呈  其三",
        "author": "孔平仲",
        "content": "侯服安无事，官曹静不譁。\n畴非信善友，俱是孝廉家。\n荀衮传荣耀，温龙竞爪牙。\n尺舆思附凤，角扇笑萦蛇。\n士习贤科论，人趋太守衙。\n庄衢当自骋，陈药更谁夸。\n和露餐荷叶，临流饮雪花。\n草莱依瑞穗，荆布缀明珈。\n且固官庭守，宁忧柄用赊。\n它时摇玉佩，鰲禁定联华。",
        "dynasty": "宋",
        "collection_info": null
    },
    {
        "title": "再吟六诗四首拜呈  其四",
        "author": "孔平仲",
        "content": "龙笛霜号窍，熊旗露缀斿。\n追欢品加豆，偷暇日要囚。\n周冕英才集，商瑚瑞气浮。\n金弢书屡讲，蓬矢志须酬。\n草树双仙岛，风烟半玉楼。\n画图观隰驳，果实采沅榴。\n通贵人无恙，承平府孔修。\n官非剑外久，课比茂陵优。\n时变休成论，皇明已照幽。\n责躬无復事，嘉谷谒高秋。",
        "dynasty": "宋",
        "collection_info": null
    },
    {
        "title": "十画农谣一首",
        "author": "孔平仲",
        "content": "春雨津浃洽，秋苗香苾芬。\n京坻看便是，完固促修囷。",
        "dynasty": "宋",
        "collection_info": null
    },
    {
        "title": "惜别一首呈陆亨儒十画",
        "author": "孔平仲",
        "content": "恬和效春律，芳茂若秋松。\n杯毕花枝放，吴伻俳笑空。",
        "dynasty": "宋",
        "collection_info": null
    },
    {
        "title": "九画一首",
        "author": "孔平仲",
        "content": "坦直吾所知，良彦君长者。\n村邦柱材美，丞府依炉冶。\n弗忘念夙昔，吟奕同茇舍。",
        "dynasty": "宋",
        "collection_info": null
    },
    {
        "title": "八画一首",
        "author": "孔平仲",
        "content": "牧守有民社，佳言多告余。\n金芝先出谷，奔召戒征车。",
        "dynasty": "宋",
        "collection_info": null
    },
    {
        "title": "七画一首",
        "author": "孔平仲",
        "content": "予兮仲尼后，老作外州行。\n丹穴屯戎伍，朱衣走吏兵。",
        "dynasty": "宋",
        "collection_info": null
    },
    {
        "title": "十画四言",
        "author": "孔平仲",
        "content": "亨倅沉俗，泥虬卧虹。\n星君促面，省座班封。\n修治克茂，果有昌宗。\n耻于便倖，宜效孤忠。",
        "dynasty": "宋",
        "collection_info": null
    },
    {
        "title": "寄孙元忠  其一",
        "author": "孔平仲",
        "content": "君不见潇湘之山衡山高，八月秋高风怒号。\n草木黄落龙正蛰，哀鸿独叫求其曹。\n男儿生无所成头皓白，漂零已是沧浪客。\n呼儿觅纸一题诗，此心炯炯君应识。",
        "dynasty": "宋",
        "collection_info": null
    },
    {
        "title": "寄孙元忠  其二",
        "author": "孔平仲",
        "content": "抱病江天白首郎，秋风此日晒衣裳。\n看我形容已枯槁，此岂有意仍腾骧。\n一官羁绊实藏身，富贵于我如浮云。\n致君尧舜付公等，几时高义排金门。",
        "dynasty": "宋",
        "collection_info": null
    },
    {
        "title": "寄孙元忠  其三",
        "author": "孔平仲",
        "content": "呜呼古人已粪土，纷纷轻薄何须数。\n当面输心背面笑，翻手作云覆手雨。\n感君意气无所惜，于我见子真颜色。\n人生会合不可常，昔者相遇今不得。",
        "dynasty": "宋",
        "collection_info": null
    },
    {
        "title": "寄孙元忠  其四",
        "author": "孔平仲",
        "content": "不恨我衰子贵时，经济实藉英雄姿。\n君有长材不贫贱，莫令斩断青云梯。\n骅骝作驹已汗血，坐看千里当霜蹄。\n省郎京尹必俯拾，军符侯印取岂迟。",
        "dynasty": "宋",
        "collection_info": null
    },
    {
        "title": "寄孙元忠  其五",
        "author": "孔平仲",
        "content": "岁云暮矣多北风，潇湘洞庭虚映空。\n中有云气随飞龙，黄鹄高于五尺童。\n殊方日落玄猿哭，芜没潇岸千株菊。\n少壮几时奈老何，喧呼且覆杯中渌。",
        "dynasty": "宋",
        "collection_info": null
    },
    {
        "title": "寄孙元忠  其六",
        "author": "孔平仲",
        "content": "老去悲秋强自宽，衰颜欲付紫金丹。\n坐卧只多少行立，岂可久在王侯间。\n与君相逢未恨晚，他日更仆语不浅。\n潇湘水国傍鼋鼍，吏情更觉沧洲远。",
        "dynasty": "宋",
        "collection_info": null
    },
    {
        "title": "寄孙元忠  其七",
        "author": "孔平仲",
        "content": "雄姿逸态何崷崒，自是君身有仙骨。\n彩服日向庭帏趋，百年未见欢娱毕。\n拖玉腰金致主身，起居八座太夫人。\n尔家最近魁三象，文采风流今尚存。",
        "dynasty": "宋",
        "collection_info": null
    },
    {
        "title": "寄孙元忠  其八",
        "author": "孔平仲",
        "content": "思君须向古人求，夙昔一逢无此流。\n文章有神交有道，名位岂肯卑微休。\n倜傥权奇难具论，鸷鸟举翮连青云。\n无路从容陪笑语，使人叹恨伤精魂。",
        "dynasty": "宋",
        "collection_info": null
    },
    {
        "title": "寄孙元忠  其九",
        "author": "孔平仲",
        "content": "故人情谊晚难似，神倾意豁真佳士。\n可怜怀抱向人尽，再为后会知何地。\n老大徒伤未拂衣，白头吟望苦低垂。\n鱼龙寂寞秋江冷，不见湘妃鼓瑟时。",
        "dynasty": "宋",
        "collection_info": null
    },
    {
        "title": "寄孙元忠  其一○",
        "author": "孔平仲",
        "content": "独立缥缈之飞楼，更有澄江销客愁。\n无边落木萧萧下，万里风烟接素秋。\n天青小城捣练急，渔翁暝踏孤舟立。\n嫩蕊浓花满目斑，临风三嗅馨香泣。",
        "dynasty": "宋",
        "collection_info": null
    },
    {
        "title": "寄孙元忠  其一一",
        "author": "孔平仲",
        "content": "玉几由来天北极，云近蓬莱常五色。\n五更三点入鹓行，朝回君是同舍客。\n岂意出守江城居，此身已媿须人扶。\n青眼高歌望吾子，早据要路岂捐躯。",
        "dynasty": "宋",
        "collection_info": null
    },
    {
        "title": "寄孙元忠  其一二",
        "author": "孔平仲",
        "content": "秋风欻吸吹南国，天地黤惨忽异色。\n江石决裂青枫摧，波漂菰米沉云黑。\n儒术于我何有哉，口虽吟咏心中哀。\n隠居欲就庐山远，黄帽青鞋归去来。",
        "dynasty": "宋",
        "collection_info": null
    },
    {
        "title": "寄孙元忠  其一三",
        "author": "孔平仲",
        "content": "秋水浮阶溜决渠，啼猿僻在楚山隅。\n白沙翠竹江村暮，斗酒新诗终日疏。\n男儿生不成名身已老，但话夙昔伤怀抱。\n客至从嗔不出迎，逢迎少壮非吾道。",
        "dynasty": "宋",
        "collection_info": null
    },
    {
        "title": "寄孙元忠  其一四",
        "author": "孔平仲",
        "content": "自断此生休问天，焉能终日心拳拳。\n人生几何春已夏，况我与子非壮年。\n东流江水西飞燕，可惜刻漏随更箭。\n细推物理须行乐，只愿无事长相见。",
        "dynasty": "宋",
        "collection_info": null
    },
    {
        "title": "寄孙元忠  其一五",
        "author": "孔平仲",
        "content": "小臣鲁钝无所能，况乃疏顽临事拙。\n今幸乐国养微躯，主恩前后三持节。\n未有涓埃答圣朝，却教江汉客魂销。\n云白山青千万里，便应黄髮老渔樵。",
        "dynasty": "宋",
        "collection_info": null
    },
    {
        "title": "寄孙元忠  其一六",
        "author": "孔平仲",
        "content": "秋风萧萧露泥泥，美人娟娟隔秋水。\n扬眉结义黄金台，欲向何门趿朱履。\n案头干死读书萤，遮莫邻鸡下五更。\n老夫卧稳朝慵起，肯信吾兼吏隠名。",
        "dynasty": "宋",
        "collection_info": null
    },
    {
        "title": "寄孙元忠  其一七",
        "author": "孔平仲",
        "content": "注目寒江倚山阁，碧瓦朱甍照城郭。\n云物不殊乡国异，形胜有余风土恶。\n阶面青苔老更生，况乃秋后转多蝇。\n巫山不见庐山远，怅望秋天虚翠屏。",
        "dynasty": "宋",
        "collection_info": null
    },
    {
        "title": "寄孙元忠  其一八",
        "author": "孔平仲",
        "content": "隠几萧条戴鹖冠，强移栖息一枝安。\n重阳独酌杯中酒，醉把茱萸子细看。\n羞见黄花无数新，当令美味入吾唇。\n久拚野鹤如霜鬓，何用浮名绊此身。",
        "dynasty": "宋",
        "collection_info": null
    },
    {
        "title": "寄孙元忠  其一九",
        "author": "孔平仲",
        "content": "高栋层轩已自凉，青枫叶赤天雨霜。\n自公多暇迎参伍，行酒赋诗殊未央。\n共指西日不相贷，万事尽付形骸外。\n自笑狂夫老更狂，诗酒尚堪驱使在。",
        "dynasty": "宋",
        "collection_info": null
    },
    {
        "title": "寄孙元忠  其二○",
        "author": "孔平仲",
        "content": "摇落深知宋玉悲，东流之外西日微。\n寒衣处处催刀尺，谁家捣练风凄凄。\n篱边老却陶潜菊，前飞秃鹙后鸿鹄。\n安得送我置汝旁，怅望聊歌紫芝曲。",
        "dynasty": "宋",
        "collection_info": null
    },
    {
        "title": "寄孙元忠  其二一",
        "author": "孔平仲",
        "content": "秋风淅淅吹我衣，日日江楼坐翠微。\n江光隠见鼋鼍窟，水鸟衔鱼来去飞。\n菱叶荷花凈如拭，清簟疏帘看奕棋。\n雷声忽送千峰雨，波涛万顷堆琉璃。",
        "dynasty": "宋",
        "collection_info": null
    },
    {
        "title": "寄孙元忠  其二二",
        "author": "孔平仲",
        "content": "草阁柴扉星散居，远开山岳散江湖。\n苍苔浊酒林中静，丹橘黄柑此地无。\n洞庭扬波江汉回，愿吹野水添金杯。\n巢燕养雏浑去尽，邻鸡还过短墙来。",
        "dynasty": "宋",
        "collection_info": null
    },
    {
        "title": "寄孙元忠  其二三",
        "author": "孔平仲",
        "content": "秋来相顾尚飘蓬，兼泛沧浪学钓翁。\n钟鼎山林各天性，知君才是济川功。\n万里寒空只一日，会是排风有毛质。\n攀龙附凤势莫当，莫度清秋吟蟋蟀。",
        "dynasty": "宋",
        "collection_info": null
    },
    {
        "title": "寄孙元忠  其二四",
        "author": "孔平仲",
        "content": "诸公衮衮登台省，后来况接才华盛。\n天涯风俗自相亲，岁暮阴阳催短景。\n江风飒飒乱帆秋，天入沧浪一钓舟。\n愁极本凭诗遣兴，朔云寒菊倍离忧。",
        "dynasty": "宋",
        "collection_info": null
    },
    {
        "title": "寄孙元忠  其二五",
        "author": "孔平仲",
        "content": "秋水才深四五尺，风灯照夜欲三更。\n千崖无人万壑静，新月犹悬双杵鸣。\n衰颜动觅藜床坐，仰看明星当空大。\n请君一来开我愁，南浮早鼓萧湘柂。",
        "dynasty": "宋",
        "collection_info": null
    },
    {
        "title": "寄孙元忠  其二六",
        "author": "孔平仲",
        "content": "可怜为人好心事，今我能书数字至。\n人生会面难再得，安得如鸟有羽翅。\n日暮聊为梁父吟，非子谁復见幽心。\n入怀本倚昆山玉，许身媿比双南金。",
        "dynasty": "宋",
        "collection_info": null
    },
    {
        "title": "寄孙元忠  其二七",
        "author": "孔平仲",
        "content": "腐儒衰晚谬通籍，齿牙欲落真可惜。\n沧浪水深青冥阔，山鬼幽忧雪霜逼。\n老去新知见面稀，被褐短窄鬓如丝。\n秋天漠漠向昏黑，独立苍茫自咏诗。",
        "dynasty": "宋",
        "collection_info": null
    },
    {
        "title": "寄孙元忠  其二八",
        "author": "孔平仲",
        "content": "江上形容吾独老，百壶且试开怀抱。\n妙舞逶迤夜未休，多情依旧能潦倒。\n雨裛红蕖冉冉香，玉樽锦席高云凉。\n酒酣耳热忘头白，老儒不用尚书郎。",
        "dynasty": "宋",
        "collection_info": null
    },
    {
        "title": "寄孙元忠  其二九",
        "author": "孔平仲",
        "content": "江上今朝寒雨歇，翛然欲下阴山雪。\n山巅朱凤声嗷嗷，白鹄翅垂眼流血。\n老夫清晨梳白头，杖藜徐步立芳洲。\n使我残年但饱吃，微躯此外更何求。",
        "dynasty": "宋",
        "collection_info": null
    },
    {
        "title": "寄孙元忠  其三○",
        "author": "孔平仲",
        "content": "神仙中人不易得，京中旧见君颜色。\n同心不减骨肉亲，我居巷南子巷北。\n佳人屡出董娇娆，秋水为神玉为骨。\n孤城此日堪断肠，既饱欢娱亦萧瑟。",
        "dynasty": "宋",
        "collection_info": null
    },
    {
        "title": "寄孙元忠  其三一",
        "author": "孔平仲",
        "content": "封书寄与泪潺湲，童稚情亲四十年。\n离别不堪无限意，断肠分首各风烟。\n反锁衡门守环堵，闻道三年未曾语。\n数篇今见古人诗，更觉良工心独苦。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一",
        "author": "孔平仲",
        "content": "青钱买野竹，持答翠琅玕。\n深栽小斋后，幽事颇相关。\n自有烟霞质，能令朱夏寒。\n引溜加灌溉，毋令雪霜残。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其二",
        "author": "孔平仲",
        "content": "冠盖满京华，藩篱带松菊。\n看君用幽意，必种数竿竹。\n婵娟碧鲜静，窈窕一林麓。\n排闷强裁诗，清文动哀玉。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其三",
        "author": "孔平仲",
        "content": "秋风楚竹冷，倚杖更徘徊。\n想见阴山雪，朱炎安在哉。\n自今幽兴熟，携手卧苍苔。\n客居暂封殖，腊月更须栽。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其四",
        "author": "孔平仲",
        "content": "赏静连云竹，移因风雨秋。\n我圃日苍翠，会心直罕俦。\n若人才思阔，文彩珊瑚鈎。\n新诗锦不如，札翰时相投。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其五",
        "author": "孔平仲",
        "content": "幽偏得自怡，种竹交加翠。\n雨露之所濡，成长容何易。\n叶密鸣蝉稠，啅雀争枝坠。\n客思回林垧，萧疏外声利。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其六",
        "author": "孔平仲",
        "content": "解榻秋露悬，竹凉侵卧内。\n幽姿可时睹，密干迭苍翠。\n况乃回风吹，低昂各有意。\n长啸一含情，洒落富清制。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其七",
        "author": "孔平仲",
        "content": "朱夏云鬰陶，种此何草草。\n儿童汲井华，颇亦恨枯槁。\n寒雨下霏霏，满眼颜色好。\n临眺独踌躇，山林迹如扫。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其八",
        "author": "孔平仲",
        "content": "古墙犹竹色，真作野人居。\n青云羞叶密，空翠扑肌肤。\n寒日外惨淡，泠泠风有余。\n高斋坐林杪，兴远一萧疏。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其九",
        "author": "孔平仲",
        "content": "竹光团野草，秀气豁烦襟。\n赠此遣愁寂，萧然静客心。\n枕簟入林僻，鸟雀聚枝深。\n兴趣江湖迥，松筠起碧浔。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一○",
        "author": "孔平仲",
        "content": "琳琅愈青荧，绿竹半含箨。\n霜露一沾凝，秋风动哀壑。\n才名四十年，晚就芸香阁。\n江上忆君时，风林纤月落。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一一",
        "author": "孔平仲",
        "content": "竹深留客处，僻近城南楼。\n眼边无俗物，淅淅野风秋。\n主人不世才，老气横九州。\n哀弦绕白云，清绝听者愁。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一二",
        "author": "孔平仲",
        "content": "入门高兴发，而无人世喧。\n丛篁低地碧，疏林听晚蝉。\n衰年旅炎方，只想竹林眠。\n安得骑鸿鹄，飞去坠尔前。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一三",
        "author": "孔平仲",
        "content": "苔竹吾所好，开轩纳微凉。\n望中疑在野，景物洞庭旁。\n秋风亦已起，洒面若微霜。\n南客潇湘外，与君永相望。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一四",
        "author": "孔平仲",
        "content": "有竹一顷余，舍下笋穿壁。\n新茁才出墙，满岁如松碧。\n苍苍众色晚，归鸟尽敛翼。\n宇宙此生浮，仰惭林间翮。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一五",
        "author": "孔平仲",
        "content": "竹皮含旧翠，鸟雀满樛枝。\n冰壶动摇碧，故作傍人低。\n细雨荷锄立，秋风独杖藜。\n老来性情静，不是傲当时。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一六",
        "author": "孔平仲",
        "content": "执热何曾有，亭午减汗流。\n风飘连野色，客意已惊秋。\n应接非本性，闭关人事休。\n潇洒送日月，兹焉心所求。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一七",
        "author": "孔平仲",
        "content": "寒城朝烟淡，竹日静晖晖。\n芊芊烟翠羽，罗列萧洒姿。\n清风左右至，秋色有余凄。\n日暮归几翼，鹪鹩在一枝。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一八",
        "author": "孔平仲",
        "content": "欻翕炎蒸景，汗踰水浆翻。\n凄凄自生凉，风竹在华轩。\n萧摵寒箨聚，比公头上冠。\n独在天一隅，可望不可攀。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其一九",
        "author": "孔平仲",
        "content": "密竹復冬笋，抽梢合过墙。\n明涵客衣静，阴过酒樽凉。\n初月出不高，茂林延疏光。\n欣然淡情素，丘壑道难忘。",
        "dynasty": "宋",
        "collection_info": null
    },
    {
        "title": "孙元忠寄示种竹诗戏以二十篇答  其二○",
        "author": "孔平仲",
        "content": "碧色忽惆怅，霜埋翠竹根。\n啾啾黄雀啅，宅舍如荒村。\n侍婢艷倾城，焕若灵芝繁。\n天寒翠袖薄，染泪在丛筠。",
        "dynasty": "宋",
        "collection_info": null
    },
    {
        "title": "两头纤纤  其一",
        "author": "孔平仲",
        "content": "两头纤纤新月眉，半白半黑对客棋。\n腷腷膊膊拊翼鸡，磊磊落落饤坐梨。",
        "dynasty": "宋",
        "collection_info": null
    },
    {
        "title": "两头纤纤  其二",
        "author": "孔平仲",
        "content": "两头纤纤织妇梭，半白半黑雪没靴。\n腷腷膊膊鼓腹歌，磊磊落落金印多。",
        "dynasty": "宋",
        "collection_info": null
    },
    {
        "title": "两头纤纤  其三",
        "author": "孔平仲",
        "content": "两头纤纤枣子核，半白半黑纸上墨。\n腷腷膊膊手趁拍，磊磊落落山头石。",
        "dynasty": "宋",
        "collection_info": null
    },
    {
        "title": "两头纤纤  其四",
        "author": "孔平仲",
        "content": "两头纤纤柳叶书，半白半黑鹭间乌。\n腷腷膊膊失水鱼，磊磊落落大丈夫。",
        "dynasty": "宋",
        "collection_info": null
    },
    {
        "title": "两头纤纤  其五",
        "author": "孔平仲",
        "content": "两头纤纤新采菱，半白半黑玉污蝇。\n腷腷膊膊马踏冰，磊磊落落枝压橙。",
        "dynasty": "宋",
        "collection_info": null
    },
    {
        "title": "五杂组  其一",
        "author": "孔平仲",
        "content": "五杂组，垂衣裳。\n往復来，就桀汤。\n不获已，剪夏商。",
        "dynasty": "宋",
        "collection_info": null
    },
    {
        "title": "五杂组  其二",
        "author": "孔平仲",
        "content": "五杂组，封社土。\n往復来，使辽虏。\n不获已，拜阳虎。",
        "dynasty": "宋",
        "collection_info": null
    },
    {
        "title": "五杂组  其三",
        "author": "孔平仲",
        "content": "五杂组，庆云聚。\n往復来，东西渡。\n不获已，再娶妇。",
        "dynasty": "宋",
        "collection_info": null
    },
    {
        "title": "五杂组  其四",
        "author": "孔平仲",
        "content": "五杂组，花木春。\n往復来，江湖人。\n不获已，议和亲。",
        "dynasty": "宋",
        "collection_info": null
    },
    {
        "title": "五杂组  其五",
        "author": "孔平仲",
        "content": "五杂组，锦绣段。\n往復来，随阳雁。\n不获已，犹仕宦。",
        "dynasty": "宋",
        "collection_info": null
    },
    {
        "title": "五杂组  其六",
        "author": "孔平仲",
        "content": "五杂组，朝霞明。\n往復来，车马行。\n不获已，方用兵。",
        "dynasty": "宋",
        "collection_info": null
    },
    {
        "title": "寄芸叟  其一",
        "author": "孔平仲",
        "content": "未老已前胡不归，何须斑白及衰羸。\n婆娑石上弄明月，卧看春风生桂枝。",
        "dynasty": "宋",
        "collection_info": null
    },
    {
        "title": "寄芸叟  其二",
        "author": "孔平仲",
        "content": "愁云垂地黄映日，迭嶂插空青照楼。\n野菊花开秋又晚，便当归去老沧洲。",
        "dynasty": "宋",
        "collection_info": null
    },
    {
        "title": "寄芸叟  其三",
        "author": "孔平仲",
        "content": "年过半百合归去，谨杜衡门深退藏。\n衰白前途有多少，使君子细更商量。",
        "dynasty": "宋",
        "collection_info": null
    },
    {
        "title": "承芸叟寄示新词一篇以此寄谢扬子云书亦有色乎此亦书之色也",
        "author": "孔平仲",
        "content": "绮罗敷色新出机，嵩洛神秀钟妙词。\n关西子弟多习武，博学能文君最奇。\n目中无双成器早，少小玉立谁瑕疵。\n天王母后亲选擢，抱道韫德将发施。\n朝中议论太真朴，湖南威凤翅小垂。\n屈申后先皆有数，此理昭昭君自知。\n芰荷堆绿珠露冷，兰杜秋香风正吹。\n征鸿南飞燕北去，晚去潇湘君未归。",
        "dynasty": "宋",
        "collection_info": null
    },
    {
        "title": "夜宴曲",
        "author": "孔平仲",
        "content": "湘江绀碧玉照秋，丹枫红蓼君莫愁。\n江上女儿花见羞，吾曹大家行乐休。\n促席相虞美人出，羽觞昨许飞琼液。\n天明君醉苦相挽，肯念奴家隔江远。\n流苏小帐曲屈屏，留连为子都忘返。",
        "dynasty": "宋",
        "collection_info": null
    },
    {
        "title": "七夕一首呈席上",
        "author": "孔平仲",
        "content": "琥珀杯浓酒味醇，鬰金裙转舞腰新。\n铅华第一人中白，歌响几多梁上尘。\n玉漏将沉香未断，银潢虽远志相亲。\n合欢促席留君醉，最苦参斜夜向晨。",
        "dynasty": "宋",
        "collection_info": null
    },
    {
        "title": "寄芸叟年兄",
        "author": "孔平仲",
        "content": "垂天雄翮抟海风，穷高极远志不同。\n盛年折桂心未歉，磨刀水际思平戎。\n西羌活擒偶失手，天南星堕郴山中。\n未甘遂葬江鱼腹，当归入觐明光宫。\n何尝仆射干荐举，芸台乌府选择公。\n蛟龙齿角老愈硬，楩楠材格寒更浓。\n耻为葳蕤要节目，预知子不见从容。\n川峡揭节建大戟，服紫腰金薄赏功。\n暮年车辖徙荆楚，江离摇碧水蓼红。\n橘洲桥口皆莽草，贾傅井中苔已空。\n我已衰白敛一郡，附子余光聊养蒙。\n尝言早休乃良策，倚空亲想莲花峰。\n请君先去采芝朮，我续随子栖蒿蓬。\n水甘松香真胜境，云滑石险多行踪。\n半天河汉倾瀑布，自然铜吼闻霜钟。\n董仙种杏人竞取，渊明石床苍藓封。\n怡神麯糵有妙理，禾收石斛岁屡丰。\n林迥岩屋尤可徧，溪间小桥横木通。\n手扪松萝攀紫葛，清凉半夏如秋冬。\n黄精久饵助冰雪，与君同作白头翁。",
        "dynasty": "宋",
        "collection_info": null
    },
    {
        "title": "郡名诗呈吕元钧五首  其一",
        "author": "孔平仲",
        "content": "元钧家成都，洪秀禀天质。\n紫微耀文采，青锁联近密。\n德全无所累，道在固不屈。\n暮年徙江湖，寓舍安蓬荜。\n种花怜卫足，养乌爱均一。\n南轩幽兴发，北牖高卧佚。\n福庆有诸郎，寿康踰七帙。\n循环视天理，一马齐万物。\n我进亦随随，衰白纡郡绂。\n屡闻旷达论，顿觉蒙陋失。\n秋风吹楚泽，黄叶弄萧瑟。\n潭水凝练光，衡门刻霜骨。\n登楼足嘉景，分务饶暇日。\n且復相从游，新醅侑梨栗。",
        "dynasty": "宋",
        "collection_info": null
    },
    {
        "title": "郡名诗呈吕元钧五首  其二",
        "author": "孔平仲",
        "content": "相人观久远，要且视资质。\n酒酸本多甘，绢败为少密。\n公家渭川后，端亮气不屈。\n播移虽裔土，宁妥如旧荜。\n优游归孔圣，坎壈笑赵壹。\n傥来等荣辱，所遇顺劳佚。\n道阁接谈宾，文房散书帙。\n当其泰定时，海宇更无物。\n耳目并已忘，何心蕲冕绂。\n忽闻韶曲奏，更觉巴音失。\n温纯比金玉，清越胜琴瑟。\n似追少陵步，真得建安骨。\n从今益淬厉，及此舒长日。\n唱酬安敢同，心钦但斋栗。",
        "dynasty": "宋",
        "collection_info": null
    },
    {
        "title": "郡名诗呈吕元钧五首  其三",
        "author": "孔平仲",
        "content": "二帝本仁爱，三王首忠质。\n颇知周德厚，不似秦网密。\n平生勇自信，戈戟未易屈。\n何尝恋儋耳，但欲返衡荜。\n诏条甚明白，宣布要齐一。\n御众莫若宽，使民宜以佚。\n古人贵守义，昭晰在缃帙。\n公言屡见广，我惠惭及物。\n河檀负廪梢，梁鹈议印绂。\n庐山须决去，云卧未为失。\n琼章屡起予，凤吹杂瑶瑟。\n芝兰暗有香，嵩华清见骨。\n君开笔头花，我耀牖中日。\n九牛登巨鰲，视我真蛮栗。",
        "dynasty": "宋",
        "collection_info": null
    },
    {
        "title": "郡名诗呈吕元钧五首  其四",
        "author": "孔平仲",
        "content": "南轩何靓深，触处皆野质。\n檐间画眉语，砌下霜筠密。\n小窗任明晦，一榻随伸屈。\n宿鸟聚樛枝，凉蝉噪𡴴荜。\n端居得颐养，诚意更精一。\n夏阑体长健，春至转安佚。\n铅鼎熟黄牙，仙经横缥帙。\n和言不忤俗，定力何转物。\n嗟我已龙钟，江潭恋章绂。\n尘中素袍化，镜裏韶颜失。\n爱君诗思茂，雅奏合竽瑟。\n爱君道气成，金石丛寿骨。\n及瓜期尚远，发药容有日。\n德爵齿俱尊，登门但祗栗。",
        "dynasty": "宋",
        "collection_info": null
    },
    {
        "title": "郡名诗呈吕元钧五首  其五",
        "author": "孔平仲",
        "content": "吕公杞梓材，自是栋梁质。\n岷山岩谷邃，蜀锦机杼密。\n含章同豹隠，荣进异蠖屈。\n兴起自艰微，败席代门荜。\n扬庭挺科两，许国操心一。\n理财务廉约，持宪从宽佚。\n言动肃以舒，丝纶蔚成帙。\n琐围使辽土，政府论仪物。\n陈郡剖侯封，潞郊纾守绂。\n今栖重湖外，久矣齐得失。\n高吟贻华莞，静鼓云和瑟。\n知音旷寰宇，自养融心骨。\n冥鸿难遂去，塞马有归日。\n会见促召还，忻欢投枣栗。",
        "dynasty": "宋",
        "collection_info": null
    },
    {
        "title": "偶作",
        "author": "孔平仲",
        "content": "日影秋渐薄，月华寒更清。\n光生含江水，天色晚来晴。\n德微惭郡绂，山野拙将迎。\n河流弥浅峻，壮木亦凋零。\n帝子閟瑶瑟，居闻鹗鹏声。\n太刚每忤俗，平进谁提衡。\n何为尚录录，以此思归耕。\n报使扫旧荜，愿言嘿余龄。\n上楼想羌庐，一望烟冥冥。\n封壤邈千里，书之寄余情。",
        "dynasty": "宋",
        "collection_info": null
    },
    {
        "title": "芸叟寄新词作八阵图一首",
        "author": "孔平仲",
        "content": "功业不復议，盖载无所容。\n三湘逶迤水，分与清河公。\n国士大手笔，名声蔚摩空。\n成材兼众制，八面任见攻。\n阵马势遒勇，图绘出纤秾。\n江神敷妙词，流入韶濩中。\n石心铁为肠，不意于此工。\n转调协击拊，遗音扣玲珑。\n恨我狂既和，失之太匆匆。\n吞咀知隽永，吴越安可同。",
        "dynasty": "宋",
        "collection_info": null
    },
    {
        "title": "二十八宿寄芸叟",
        "author": "孔平仲",
        "content": "张公角立孰敢先，亢宗自许英妙年。\n捕逐氐羌先着鞭，文房余思如涌泉。\n题诗写心蟠远烟，黑蛟矫尾明秋渊。\n南箕吐舌风堕鸢，弱羽斗落郴江边。\n蜗牛客舍弔影眠，寒女晚嫁私自怜。\n谁知虚实久粲然，安危之理如循环。\n归来藏室阅青编，东壁步武追神仙。\n绣衣白简犹奎躔，体健不復娄金丸。\n肠胃充实颊骨坚，昴宿老人飞上天。\n志愿未毕西馈边，野鹳砺觜不啄羶。\n曾参杀人知谬传，赏花坠井皆妄言。\n载鬼一车疑已捐，人欲折柳送公船。\n去同众星环紫垣，张公张公人最贤。\n丹凤奋翼蔚高鶱，更调玉轸续熏弦。",
        "dynasty": "宋",
        "collection_info": null
    },
    {
        "title": "卦名寄芸叟",
        "author": "孔平仲",
        "content": "小丰犹可喜，况此大有年。\n流庸已归妹，狱讼久萧然。\n明圣临六合，吁俞萃羣贤。\n干坤协气满，井邑欢声连。\n张公性谦静，玉节镇湘壖。\n茇舍富暇豫，铃斋恒昼眠。\n万家人喜悦，邻壤蒙安全。\n譬如泰山云，益此涸辙泉。\n我鄙无所解，昔随公得仙。\n超升已连帅，羁旅今华颠。\n属郡损末理，邮筒贲新篇。\n坎坎我鼓腹，咸韶媿朱弦。\n暌乖每自念，姤遇两何缘。\n野色小过雨，秋声渐号蝉。\n园林凄剥落，楼观蔚腾骞。\n曳履烟景外，支颐岚翠前。\n尝闻东晋士，多闻远师禅。\n盛世非否塞，微生自屯邅。\n庐岳决遯去，老夫无妄言。\n迹同人间世，心炼鼎中铅。\n流俗若飞蛊，困途多堕鸢。\n相需缑岭上，一比洪崖肩。",
        "dynasty": "宋",
        "collection_info": null
    },
    {
        "title": "本是一首寄芸叟",
        "author": "孔平仲",
        "content": "本末已倒置，是非当告谁。\n同为天涯客，根冷聊相依。\n生平尚气节，相约老不衰。\n煎烹虽炎炎，何损百炼姿。\n太过空自反，急鞭尤恐迟。",
        "dynasty": "宋",
        "collection_info": null
    },
    {
        "title": "相看一首寄芸叟",
        "author": "孔平仲",
        "content": "相与同少壮，看看俱老人。\n过日如脱兔，半生若浮云。\n百事多龃龉，不如收此身。\n寄心青霞杪，一笑轻千钧。\n行行秋雁去，书此赠情亲。",
        "dynasty": "宋",
        "collection_info": null
    },
    {
        "title": "朋友一首寄芸叟",
        "author": "孔平仲",
        "content": "面朋随俯仰，心友存终始。\n频数寄诗书，因斯作疮痏。\n此疏彼何密，已矣难湔洗。",
        "dynasty": "宋",
        "collection_info": null
    },
    {
        "title": "题织锦璇玑图  其一",
        "author": "孔平仲",
        "content": "红窗小泣低声怨，永夕春寒斗帐空。\n中酒落花飞絮乱，晓鶑啼破梦匆匆。",
        "dynasty": "宋",
        "collection_info": null
    },
    {
        "title": "题织锦璇玑图  其二",
        "author": "孔平仲",
        "content": "晞草露如郎行薄，乱花风似客情多。\n归鸿见处弹珠泪，语燕闻时敛翠蛾。",
        "dynasty": "宋",
        "collection_info": null
    },
    {
        "title": "题织锦璇玑图  其三",
        "author": "孔平仲",
        "content": "同谁更倚閒窗绣，落日红扉小院深。\n东復西流分水岭，恨兼愁续断弦琴。",
        "dynasty": "宋",
        "collection_info": null
    },
    {
        "title": "题织锦璇玑图  其四",
        "author": "孔平仲",
        "content": "肠断写愁萦字字，锦纹传意寄君看。\n床空照月残灯冷，黄叶霜前秋信寒。",
        "dynasty": "宋",
        "collection_info": null
    },
    {
        "title": "题织锦璇玑图  其五",
        "author": "孔平仲",
        "content": "前堂画烛残凝泪，半夜清香旧惹衾。\n烟锁竹枝寒宿鸟，水沉天色霁横参。",
        "dynasty": "宋",
        "collection_info": null
    },
    {
        "title": "星名诗呈提刑曾朝散",
        "author": "孔平仲",
        "content": "华胄参元后，高门辅弼臣。\n庄池初奋翼，舜旦早逢辰。\n云木千寻秀，鑪金百炼纯。\n日边虚位着，楚尾望车尘。\n尚德真肤使，存心信吉人。\n包含誉尤美，平格泽惟均。\n短髮怜衰老，黄金媿拊循。\n礼容长不责，恩义极相亲。\n最要箕张口，深怜井有人。\n孤危荷全度，谋报毕余身。",
        "dynasty": "宋",
        "collection_info": null
    },
    {
        "title": "和徐道腴波字",
        "author": "孔平仲",
        "content": "人横玉管宁无意，风入春江总是波。\n把袂相牵招饮去，岳阳城外酒徒多。",
        "dynasty": "宋",
        "collection_info": null
    },
    {
        "title": "席上口授杜仲观",
        "author": "孔平仲",
        "content": "暮雨萧萧何不止，东风弄白起江波。\n绿杨绾作同心结，杜子春来狂兴多。",
        "dynasty": "宋",
        "collection_info": null
    },
    {
        "title": "累约慎思视事今已入境盘桓不进欲以十四日交承又云六甲穷日戏作藏头一首",
        "author": "孔平仲",
        "content": "工巧新诗寄递筒，同声稍稍变他宫。\n口传知受诸君指，日好何论六甲穷。\n躬自省愆方久仄，人多助虐更磨砻。\n石渠旧友年家契，大笑今朝已落空。",
        "dynasty": "宋",
        "collection_info": null
    },
    {
        "title": "慎思移日至月望交割口占奉呈",
        "author": "孔平仲",
        "content": "日日高楼倚望君，口吟心想跂清尘。\n土膏着雨苍葭出，山色凝云翠黛颦。\n卑冗一官谁羽翼，异同千状极艰辛。\n十分明月迎新守，寸步江村老尽春。",
        "dynasty": "宋",
        "collection_info": null
    },
    {
        "title": "建茶一首",
        "author": "孔平仲",
        "content": "建茶一杯午睡起，除渴蠲烦无此比。\n满庭叶暗啼野鶑，平地雨足生春水。\n定心宁息守丹竈，执固养和归赤子。\n破须速补勉旃修，危可求安灼然理。\n成事何论轩冕贵，收身早占云泉美。\n开门纳盗误人多，闭关扫轨从今始。",
        "dynasty": "宋",
        "collection_info": null
    },
    {
        "title": "周亨叔推官见示诗轴",
        "author": "孔平仲",
        "content": "黄金炼语玉琢词，绢素中度无轻纰。\n幼时文采已奇绝，妇老儿长今可知。\n外窥骄虏亦有作，孙吴暗合知兵略。\n虀盐气味异膏粱，臼中丹砂非俗药。",
        "dynasty": "宋",
        "collection_info": null
    },
    {
        "title": "集文选句赠别",
        "author": "孔平仲",
        "content": "离别在须臾，置酒宴所欢。\n借问此何时，萋萋春草繁。\n江蓠生幽渚，山樱发欲然。\n游丝映空转，红药当阶翻。\n飞鸟绕树翔，哀猿响南蛮。\n相与数子游，行迈越长川。\n相去日已远，光景不可攀。\n举目增永慕，叙意于濡翰。",
        "dynasty": "宋",
        "collection_info": null
    },
    {
        "title": "文选集句寄慎思交代学士慎思游岳老夫守舍叙述游旧慎问交承与夫舍舟登陆之策俱在此矣",
        "author": "孔平仲",
        "content": "邓生何感激，志尚好书诗。\n清机发妙理，言论准宣尼。\n翰墨时间作，文雅纵横飞。\n弥年缺相从，梦想见容辉。\n自昔同寮寀，恩爱两不疑。\n洁身跻秘阁，携手游郊畿。\n一麾乃出守，桑梓有余辉。\n濡迹涉江湘，将就衡阳栖。\n渺渺孤舟游，洲渚既淹时。\n凤凰集南岳，平生遂幽期。\n岩峭岭稠迭，高高入云霓。\n企石挹飞泉，陵冈掇丹荑。\n即事既多美，游子澹忘归。\n春仲尚未发，悠悠隔山陂。\n今我惟困蒙，处身孤且危。\n顾影悽自怜，悄悄令人悲。\n一心抱区区，知音世所希。\n块然守空堂，高窗时动扉。\n仰视浮云翔，密雨如散丝。\n中夜抚枕叹，轩车来何迟。\n倾想迟嘉音，会合何时谐。\n借问下车日，临路犹迟迴。\n春江壮风涛，渔潭雾未开。\n肃此尘外轸，以副饥渴怀。",
        "dynasty": "宋",
        "collection_info": null
    },
    {
        "title": "一胜篇",
        "author": "孔平仲",
        "content": "我与承君棋，结局赢一路。\n太多亦何用，停则无胜负。\n天清与地宁，妙绝占此数。\n正如贾坚射，不中乃奇处。",
        "dynasty": "宋",
        "collection_info": null
    },
    {
        "title": "再胜篇",
        "author": "孔平仲",
        "content": "再胜路几许，非一亦非三。\n小雅连大雅，周南兼召南。\n舜目处其半，临爻与之参。\n在我犹不足，自笑无乃贪。",
        "dynasty": "宋",
        "collection_info": null
    },
    {
        "title": "嘲承君",
        "author": "孔平仲",
        "content": "已填实局余五黑，天数相符岂人力。\n虽于洪范少四畴，若比武成多二策。\n我诗杂组今几首，鼯鼠技穷那復有。\n泰山风拔大夫松，彭泽霜陨先生柳。",
        "dynasty": "宋",
        "collection_info": null
    },
    {
        "title": "承君棋输包子诗以促之  其一",
        "author": "孔平仲",
        "content": "君看射夫指，柔软作皮室。\n君看艷妇手，缝帛恐不密。\n草木渐丛生，正渴柚与橘。\n亟遣中丞来，莫令章句出。",
        "dynasty": "宋",
        "collection_info": null
    },
    {
        "title": "承君棋输包子诗以促之  其二",
        "author": "孔平仲",
        "content": "承君非耄荒，意似羞棋败。\n未应倒干戈，当且解粉黛。\n如何画虎手，乃作死麕态。\n贡茅缓不诛，含覆吾已大。",
        "dynasty": "宋",
        "collection_info": null
    },
    {
        "title": "承君输十三筹",
        "author": "孔平仲",
        "content": "欲知输筹数，计月乃闰年。\n秦筝有几弦，汴上楼几间。\n宝从真如献，人逐耿恭还。\n老氏死之徒，孙子着书篇。",
        "dynasty": "宋",
        "collection_info": null
    },
    {
        "title": "走笔呈承君",
        "author": "孔平仲",
        "content": "围棋屡北当復战，乘兴能来不待邀。\n杜牧诗如道今日，最宜檐雨竹萧萧。",
        "dynasty": "宋",
        "collection_info": null
    },
    {
        "title": "风人一绝",
        "author": "孔平仲",
        "content": "须烦玉手自操刀，便趁槐芽作冷淘。\n剩泼葱油抹羊肉，不嫌潇洒爱萧骚。",
        "dynasty": "宋",
        "collection_info": null
    },
    {
        "title": "戏承君  其一",
        "author": "孔平仲",
        "content": "一自棋输日望之，至今肃肃草生时。\n知君苦爱刀笔吏，使我长吟风雨诗。\n已共苞稂泉浸湿，更听甫草马鸣悲。\n子云寂寞方无頼，想见馨香杂祭脂。",
        "dynasty": "宋",
        "collection_info": null
    },
    {
        "title": "戏承君  其二",
        "author": "孔平仲",
        "content": "越上荒山浪得名，如何开邑在彭城。\n飘萧云意迷秋日，索寞人心恋玉京。\n花倚宫墙无限好，泉流古寺有余清。\n尽芟野艾栽修竹，更听虞弦奏九成。",
        "dynasty": "宋",
        "collection_info": null
    },
    {
        "title": "戏承君  其三",
        "author": "孔平仲",
        "content": "至忠至朴少人知，思话胸中听者谁。\n长史移家真暂住，相君为冠定他时。\n道斋不废持三宝，资斧何须措一辞。\n更有閒堂奉清宴，客来檐雨看围棋。",
        "dynasty": "宋",
        "collection_info": null
    },
    {
        "title": "戏承君  其四",
        "author": "孔平仲",
        "content": "次君门户想风标，千载齐梁已寂寥。\n隋后如何依异域，秋晨定不怨凉飈。\n半揎红袖能调瑟，满把真珠看结条。\n它日兰陵若归去，临江滩上略相邀。",
        "dynasty": "宋",
        "collection_info": null
    },
    {
        "title": "承君输棋八路",
        "author": "孔平仲",
        "content": "君希元凯才，我异厨顾党。\n诛蛮几首级，十指屈其两。\n疾风摧桂林，异梦吞卦象。\n疲极曳杖归，颦眉有余怏。",
        "dynasty": "宋",
        "collection_info": null
    },
    {
        "title": "萧器之小饮诵王舒公药名诗因效其体",
        "author": "孔平仲",
        "content": "萧郎嘉客近远志，把酒劝宾郎半醉。\n自然同类易相投，官守从容况无事。\n清晨曲糵寒有力，倒洒金钟乳花滴。\n十分蘸甲香且醇，不觉昏黄连夜色。\n雀噪乌栖奈晚何，匆匆白日若飞梭。\n青青百草霜已歇，墙阴浅白微轻雪。\n庭梅香腻粉苞解，岁律将旋復花发。\n铜壶泣水银箭短，漏声断续随风远。\n起视天南星斗稀，蟾蜍已黑牵牛低。\n知子多情惜分散，山公酩酊自当归。",
        "dynasty": "宋",
        "collection_info": null
    },
    {
        "title": "再作药名诗一篇呈器之",
        "author": "孔平仲",
        "content": "肥羊作臛香出厨，膏粱姜桂品味俱。\n夙开东阁戒诸客，千金腾踊沽酒壶。\n飞觥倒杓约不退，一卷百盏皆无余。\n不须呼卢会六博，笙簧琴筑非真乐。\n萧郎独以酒娱宾，怜子心勤憎子虐。\n眼前覆花不容起，面赤復令须满酌。\n更深闪闪灯焰消，照天烛黄蜡洒膏。\n欲逃人觉安敢去，饮水只欲吞波涛。\n青烟鬰鬰金鸭细，花上红酥合香蒂。\n四垂银箔不知寒，却劝金罂子同醉。\n久不见子眼空青，见子宛然犹旧情。\n败船如簁寄江水，天阴夜半防风起。\n告归急走城西角，如粉霜花衣上落。\n屡蒙大幅扫长篇，才薄何由继高作。",
        "dynasty": "宋",
        "collection_info": null
    },
    {
        "title": "与董承君棋辄胜四筹作药名五言诗奉戏",
        "author": "孔平仲",
        "content": "董子犷且狂，孔公孽更毒。\n文楸石棋子，白及黑对局。\n预知子轻敌，锐胆坐看覆。\n一时罗列徧，先与推大腹。\n欻如飞廉驱，窘若防风戮。\n余兵尚百合，续断聊忽忽。\n猛虎仗爪牙，中涂佯踯躅。\n嗟嗟草草甚，驱猪令迫逐。\n直前无夷险，觱拨下子速。\n而我颇从容，莽草先设伏。\n常山肆纵横，大戟挟长毂。\n威灵先震荡，巨胜侔破竹。\n萧萧马鸣退，战血余川谷。\n百步笑奔崩，独活嗟穷蹙。\n萎蕤不復骋，销蚀神采缩。\n作诗诮伊棋，我壮知子曲。",
        "dynasty": "宋",
        "collection_info": null
    },
    {
        "title": "亶父寄示与谯冲元唱和药名诗因作一篇奉寄",
        "author": "孔平仲",
        "content": "天南星斗垂晶荧，麻姑山色排空青。\n人中白眉谁第一，周郎独以文章名。\n少年折桂心已壮，大学弱冠众所惊。\n严徐长卿词格老，合上芸台预雠讨。\n赤车素者已为淹，復令倅郡淮南道。\n蕲春何幸人熙熙，有贤使君子副之。\n铃阁深沉香一炷，綵笺舒卷百篇诗。\n藏鳞伏翼聊展转，有才无患子不显。\n楚泽兰芳莫谩悲，秦乌头白终当返。\n我栖江上松萝深，自甘草莽长陆沉。\n忽忽光景又半夏，书房风月澄人心。\n昏黄禽噪悄不乐，架木通渠清河濯。\n雨余凉风袭衣襟，半天河汉垂檐角。\n惟恨与子未从容，紫芝眉宇何时逢。\n频以青琅玕寄我，不须怊怅白头翁。",
        "dynasty": "宋",
        "collection_info": null
    },
    {
        "title": "再作药名诗一首寄亶父并用本字更不假借此诸名布在本草中虽或隠晦然以为不当但取世俗之所知而遗其所不知亦君子之用心也至于搜索牵合亦可以发人意思而消磨光景请亶父同作",
        "author": "孔平仲",
        "content": "忆昔见子龙沙边，冰台玉壶气凛然。\n才薄人微辱取友，青蒿媿倚昆崙颠。\n诗锋利如立刀剑，谈经辨博森戈鋋。\n贤愚校我几百倍，预知子必转青天。\n别来喧卑共谁语，神游阆苑长思仙。\n京师再见空草草，琐细辛勤官事牵。\n如今相去水南北，一别羁旅还隔年。\n每思益友在咫尺，九江地与蕲黄连。\n作诗寄我解离恨，紫贝珊瑚堆目前。\n灵蛇含珠久不吐，骏马衔脱谁能先。\n弥天雄句骇俗耳，入木香煤濡綵笺。\n嗟余鄙讷会强敌，蜀鸡格斗非所便。\n未甘遂服强一战，光焰消缩何由然。\n我居此土颇大适，门对庐山飞玉泉。\n火云烧赤赫日炽，委蛇退食甘昼眠。\n环池老木自却暑，清波白石明相鲜。\n木香漠漠初过雨，水英灿灿新开莲。\n区区余心最念子，空对黄昏江月圆。\n重楼远望君不见，淮南细草迷苍烟。",
        "dynasty": "宋",
        "collection_info": null
    },
    {
        "title": "亶甫寄示庐山高药名诗亦作一首奉酬不犯唱首兼用本字更不假借",
        "author": "孔平仲",
        "content": "噫戏庐山乎高哉，山连大江势横绝。\n虎卷龙拏起霜雪，五湖七泽泻波来。\n百穿千孔吞吐成云雷，其上自有飞瀑水。\n白如一疋练，半天河汉倾崔嵬。\n苍苍石壁插空翠，漠漠云华自开闭。\n水甘松香涧谷深，黄精枸杞生成林。\n地无虎狼毒草木，但闻仙童玉女语笑之清音。\n君不见当时匡续断世故，结庐莽草无寻处。\n又不见渊明无心五斗米，石床醉卧呼不起。\n真君种杏人获生，远公白莲开玉英。\n松肪柏实皆可饱，何必皓露栖金茎。\n我欲攀崖采紫芝，道中逢仙一问之。\n接余之手生虹蜺，昆崙太室相追随。\n玄台绛阙恣远游，旁通三岛逮十洲。\n柯消石烂未肯休，千秋万岁一瞑目，下视尘世如蜗牛。",
        "dynasty": "宋",
        "collection_info": null
    },
    {
        "title": "八音诗  其一",
        "author": "孔平仲",
        "content": "金风荡炎暑，六合气已清。\n石崇南山高，晨起见峥嵘。\n丝垂虫就茧，彼各有所营。\n竹实不足饱，凤凰尚饥鸣。\n匏瓜固贱草，引蔓上高城。\n土地之所宜，结子如瓶罂。\n革带守空文，岁月逝可惊。\n木落行且秀，欣欣候春荣。",
        "dynasty": "宋",
        "collection_info": null
    },
    {
        "title": "八音诗  其二",
        "author": "孔平仲",
        "content": "金杯十分酒，酌子消百忧。\n石可补青天，弃与瓦砾侔。\n丝可弦南风，织成绢素柔。\n竹帛未书功，光景忽以遒。\n匏繫久不食，栖栖江上洲。\n土鼓与蒉桴，为用先鸣球。\n革带人所贱，犹列下邳侯。\n木有栋梁材，终当回万牛。",
        "dynasty": "宋",
        "collection_info": null
    },
    {
        "title": "八音诗  其三",
        "author": "孔平仲",
        "content": "金谷草离离，绿珠魂已蛰。\n石崇虽富贵，一散不可集。\n丝亦不须悲，岐亦不须泣。\n竹林诸逸士，以醉名自立。\n匏弦且为乐，惜此光景急。\n土人劝我勤，朱紫当早拾。\n革性以从容，矫揉未易入。\n木散姑自全，宁求斧斤及。",
        "dynasty": "宋",
        "collection_info": null
    },
    {
        "title": "八音诗  其四",
        "author": "孔平仲",
        "content": "金色晦尘垢，人疑以为鍮。\n石有洁白姿，昧者比琳璆。\n丝缲不尽绪，谁与结绸缪。\n竹可裁笙竽，奈何困薪槱。\n匏黄已落蔕，岁序飒惊秋。\n土壤厌卑湿，山川嗟阻修。\n革车召武士，折敌当与谋。\n木铎一奋剑，为君斩倡优。",
        "dynasty": "宋",
        "collection_info": null
    },
    {
        "title": "八音诗  其五",
        "author": "孔平仲",
        "content": "金弦调阴阳，诸公尽梁栋。\n石室校图书，英才皆屈宋。\n丝侵鬓边髮，濒老知无用。\n竹径理旧居，蔬畦阅新种。\n匏刳以酌酒，自唱出歌送。\n土燥叶可收，水清鱼益众。\n革屦随藜杖，徜徉步方纵。\n木末见栖鸦，暝归街鼓动。",
        "dynasty": "宋",
        "collection_info": null
    },
    {
        "title": "八音诗  其六",
        "author": "孔平仲",
        "content": "金乌卷海水，东欲上扶桑。\n石性本沉滞，不能随波扬。\n丝萦自作茧，渐老甘退藏。\n竹会有青色，牵人幽兴长。\n匏羹若可饱，何必羡牛羊。\n土室若可安，不须高栋梁。\n革以脂自柔，铁遇火则烊。\n木可揉而直，惟士心有常。",
        "dynasty": "宋",
        "collection_info": null
    },
    {
        "title": "又谢诸君酬和",
        "author": "孔平仲",
        "content": "金兰诸益友，一一皆诗家。\n石音尽清越，使我惭淫哇。\n丝棼强抽绪，语句多疵瑕。\n竹笺屡涂窜，谁谓点不加。\n匏实虽百枚，不如一甘瓜。\n土朱重千钧，不如一丹砂。\n革去齐梁体，羡君吐天葩。\n木强未肯休，余辞缀车斜。",
        "dynasty": "宋",
        "collection_info": null
    },
    {
        "title": "又奉项元师",
        "author": "孔平仲",
        "content": "金刚有遗偈，难以声音求。\n石击乃有光，是名为火不。\n丝从何处来，认着从茧抽。\n竹本由根生，根外又何由。\n匏开即为勺，针屈即为钩。\n土地水火风，合为一浮沤。\n革易固不常，沩山水牯牛。\n木性无荣谢，古今春復秋。",
        "dynasty": "宋",
        "collection_info": null
    },
    {
        "title": "又奉朱明叟",
        "author": "孔平仲",
        "content": "金榜阅名姓，于今二十秋。\n石陨鹢退飞，才命不相谋。\n丝绳可比直，应笑曲如鈎。\n竹未遇蔡邕，有声谁见求。\n匏瓜岂无蔓，奈何枝不樛。\n土俗相慢侮，有如东家丘。\n革囊贮珠玉，至宝勿暗投。\n木若假先容，为君效绸缪。",
        "dynasty": "宋",
        "collection_info": null
    },
    {
        "title": "又奉周文之",
        "author": "孔平仲",
        "content": "金台招俊乂，之子值明时。\n石藴荆山璞，当为璧与珪。\n丝随物所染，在涅要不缁。\n竹箭中有筠，岁寒尚猗猗。\n匏叶异甘苦，采掇须自知。\n土性殊美恶，栽培择所宜。\n革急而韦缓，古人贵调胹。\n木老雁被烹，吾师乃支离。",
        "dynasty": "宋",
        "collection_info": null
    },
    {
        "title": "郡集虎渡亭宾主十人  其一",
        "author": "孔平仲",
        "content": "筑馆当阳月，驱车及上旬。\n盈分劝美酒，排旨聚佳宾。\n阙里推高第，姬朝倚乱臣。\n全医参老手，驽驾望清尘。\n佛地前缘旧，尧曦普照均。\n瀛洲何足羡，天日坐中人。",
        "dynasty": "宋",
        "collection_info": null
    },
    {
        "title": "郡集虎渡亭宾主十人  其二",
        "author": "孔平仲",
        "content": "欲结朱轮日，相期已及旬。\n木图横画栋，玉德集谈宾。\n济济多周伯，诜诜倍舜臣。\n身调宰夫膳，目视属车尘。\n闻一才将埒，能千智亦均。\n可知前世陋，作者欠三人。",
        "dynasty": "宋",
        "collection_info": null
    },
    {
        "title": "郡集虎渡亭宾主十人  其三",
        "author": "孔平仲",
        "content": "璜台成百日，斗酒宴兹旬。\n文雅昇平客，风流结绮宾。\n桡椎皆敏手，谏俎必名臣。\n御史归清望，黄门扫俗尘。\n专门知业广，就傅亦年均。\n忠信推吾邑，畴非善行人。",
        "dynasty": "宋",
        "collection_info": null
    },
    {
        "title": "郡集虎渡亭宾主十人  其四",
        "author": "孔平仲",
        "content": "盛比芳林会，欢非洛汭旬。\n国城推帅长，龟数集朋宾。\n益一参卿列，增三补谏臣。\n天泉开象纬，日辉散光尘。\n束帛蒙恩厚，玈弓校力均。\n论言虽幼学，柳恽实兼人。",
        "dynasty": "宋",
        "collection_info": null
    },
    {
        "title": "郡集虎渡亭宾主十人  其五",
        "author": "孔平仲",
        "content": "长亭接双堠，良月届初旬。\n修义推贤守，同心会众宾。\n公卿正当位，舆隶迭相臣。\n庇荫楼层势，追随骥步尘。\n束薪恩不薄，瑴玉价仍均。\n共取封侯贵，持旌将万人。",
        "dynasty": "宋",
        "collection_info": null
    },
    {
        "title": "一字至七字送梦锡梦锡託疾引归",
        "author": "孔平仲",
        "content": "行，行。\n宿驾，宵征。\n秋渐老，雨初晴。\n黄叶归思，青山去程。\n身随一雁远，眼入故乡明。\n流水光阴可惜，浮云轩冕自轻。\n把酒日飞鹦鹉盏，寻花更到凤凰城。",
        "dynasty": "宋",
        "collection_info": null
    },
    {
        "title": "七字至一字",
        "author": "孔平仲",
        "content": "仕宦千忧出海涛，功名一笑付秋毫。\n荣望弃如脱屣，归心断若操刀。\n东堂展图画，北牖缀风骚。\n晴煎越茗，寒泛宫醪。\n超世网，释天弢。\n就逸，辞劳。\n高，高。",
        "dynasty": "宋",
        "collection_info": null
    },
    {
        "title": "十一月十二日会集宾主共八人",
        "author": "孔平仲",
        "content": "自笑开阳畔，辉光接斗魁。\n名希周士贵，德慕舜元才。\n共享珍羞美，同骑骏马回。\n它时立天柱，曾作饮仙来。",
        "dynasty": "宋",
        "collection_info": null
    },
    {
        "title": "送程给事知越州",
        "author": "孔平仲",
        "content": "曾筑长城制百蛮，归来青琐照朝班。\n一言不为戎人屈，万里能全汉节还。\n已有直声留朔漠，更将吟兴入稽山。\n陛辞天语尤稠密，知得蓬莱几日闲。",
        "dynasty": "宋",
        "collection_info": null
    },
    {
        "title": "翠微亭",
        "author": "孔平仲",
        "content": "蜡屐萦纡洞府间，飞甍人在最高巅。\n青山东去无余地，黄潦西来正接天。\n太子池塘烟漫漫，紫微踪迹草芊芊。\n松枯石朽由来事，莫作常情嘆逝川。",
        "dynasty": "宋",
        "collection_info": null
    },
    {
        "title": "句  其一",
        "author": "孔平仲",
        "content": "箫韶有遗韵，流入武溪中。",
        "dynasty": "宋",
        "collection_info": null
    },
    {
        "title": "句  其二",
        "author": "孔平仲",
        "content": "斜拖阙角龙千尺，澹抹墙腰月半棱。",
        "dynasty": "宋",
        "collection_info": null
    },
    {
        "title": "句  其三",
        "author": "孔平仲",
        "content": "遗爱海波无继处，去思秋色有余清。",
        "dynasty": "宋",
        "collection_info": null
    },
    {
        "title": "句  其四",
        "author": "孔平仲",
        "content": "写出十分秋。",
        "dynasty": "宋",
        "collection_info": null
    },
    {
        "title": "存目  其一",
        "author": "孔平仲",
        "content": "诗题：了语首句：公餗欲成忽覆鼎。",
        "dynasty": "宋",
        "collection_info": null
    },
    {
        "title": "存目  其二",
        "author": "孔平仲",
        "content": "诗题：不了语首句：无言以手寻佩环。",
        "dynasty": "宋",
        "collection_info": null
    },
    {
        "title": "存目  其三",
        "author": "孔平仲",
        "content": "诗题：吴正宪夫人挽诗首句：赞夫成相业。",
        "dynasty": "宋",
        "collection_info": null
    },
    {
        "title": "晦堂歌为邑令朱天经作",
        "author": "邹极",
        "content": "吾邑有贤令，才猷足经国。\n政成越一考，俊誉自赫赫。\n既圃闢后堂，背南面西北。\n为爱园中景，花木皆手植。\n乘閒一造见，问名名未得。\n反覆为君思，请以晦题额。\n晦取用而明，非谓入宴息。\n韬藏莅众术，蓄养辅世德。\n制动本以静，对语定以默。\n大欲扬王庭，小亦去民忒。\n有如匣中剑，利在诛奸慝。\n又若山下泉，出乃作惠泽。\n公家急期会，诉牒仍堆积。\n一判情僞分，经目犹白黑。\n堂中琴寂寞，昔优今逼迫。\n堂内经纵横，客至君欣怿。\n岂无诗酒兴，相与乐暇隙。\n平台歌舞地，池上有瑶席。\n坐揖竹风细，行依桧阴直。\n返照亘天红，轻烟半山白。\n试观禽鸟细，所畏网与弋。\n我晦异君子，终焉兹屏迹。\n出处各一时，俯仰无愧色。\n作诗见情性，拟古丽以则。",
        "dynasty": "宋",
        "collection_info": null
    },
    {
        "title": "一翁亭歌",
        "author": "邹极",
        "content": "一翁亭高半空住，老健身轻若平步。\n昔约隠者招不来，今日招魂返何处。\n亭压峻岭出茂林，百里山水如镜聚。\n俯窥井邑在涧底，凤台狮子沈烟雾。\n豁然气象心胸开，阴晴异景天际来。\n巧思难穷画工笔，冥搜不尽诗人才。\n春归谷暖花卉乱，士女游嬉情烂漫。\n暑风清快秋思多，玉树琼楼雪中看。\n时时独上凭危栏，为爱孤松不可攀。\n百年天畀作伴侣，偃蹇肯落尘凡间。\n有时携琴坐松下，竹径虽扫门常关。\n风吹清韵月散影，家僮不至那知还。\n有时为招三两客，对松置酒味松德。\n坏梁栋挠彼小材，大夫自是粗官职。\n醉来摩松鳞触手，污松以官亦何有。\n许由洗耳常不嗔，伯夷饿死吾无取。\n登亭自负只一翁，四海退者岂我同。\n多缘失志畏罪废，往往养誉要王公。\n我由兰署出持节，按道适至亲庭中。\n亟遭大变仅存息，无復有意图勋庸。\n遂沥丹诚叩天阙，乞得真馆栖玉隆。\n岁余尚厌仕籍在，抽簪解组颜犹红。\n是非荣辱自此杜，生事无忧付农圃。\n种蔬植果鸡鱼肥，日具宾庖式歌舞。\n斯亭最后得景多，百年过半能几何。\n经营土木亦可止，尽取此生适而已。",
        "dynasty": "宋",
        "collection_info": null
    },
    {
        "title": "鑑泉歌为邑令吴无求作",
        "author": "邹极",
        "content": "鑑泉之窦山之麓，百年芜秽暗渟滀。\n吴侯天与仁智资，退食俯窥嗟不足。\n试披沙滓凿为沼，深纔数尺阔盈幅。\n迸流日夕不可穷，碎如珠玑莹如玉。\n南邻野叟号逍遥，潄石枕泉真所欲。\n一来临视推不去，草草杯盘勉君速。\n解衣款入凌阴坐，六月正午忘暑毒。\n涤烦沃渴汲復溢，长流清风去残酷。\n此鑑不窥示养正，用明岂特鬚眉烛。\n巧非镕范浄非磨，应物无心奸自伏。\n宝奁青铜世所贵，凤舞龙盘耀人目。\n勿轻勺水当静观，能动天关翻地轴。\n主人宝此方澄清，野叟挠之安敢渎。\n举觞随分拥叵罗，醉狂拟学鸳鸯浴。\n世无秦法饮无禁，心动胆张惊且缩。\n可怜渫在百里间，四海王明俱受福。\n显幽用舍姑置之，君颜渐淍吾髮秃。\n相逢一顾一回笑，满酌为君歌此曲。",
        "dynasty": "宋",
        "collection_info": null
    },
    {
        "title": "月庵歌",
        "author": "邹极",
        "content": "吴侯之来适荒年，政修民苏犹解悬。\n庭无留讼狱屡空，百姓爱悦奸吏悛。\n公余何以度永日，坐督皂隶先疏泉。\n泉潴为沼浄可鑑，清范即与名俱传。\n今年时丰民事简，退食纵步山之巅。\n诛锄芜秽出古木，矫如虬龙上参天。\n夷高培坳荫其下，百里胜景尽目前。\n烂柯石局候仙侣，月庵竹榻容醉眠。\n或弄瑶琴或放歌，或谈玄理或安禅。\n圆虚洞照万缘息，干坤有量斯无边。\n庵中主人趣高上，喜我相过时留连。\n所嗟官满差迁去，肯顾衰翁须后贤。",
        "dynasty": "宋",
        "collection_info": null
    },
    {
        "title": "题显阳寺疏快轩",
        "author": "邹极",
        "content": "溪边穿小径，寺后起幽轩。\n伐使恶木尽，养教修竹繁。\n閒听渔唱静，卧隔市场喧。\n疏快宜人处，追惟子美言。",
        "dynasty": "宋",
        "collection_info": null
    },
    {
        "title": "题招福寺檀栾轩  其一",
        "author": "邹极",
        "content": "开轩得幽致，槛外筑檀栾。\n日射黄金碎，风敲碧玉寒。\n暑清移榻就，雪暖拥炉看。\n一水尘埃隔，壶中境界宽。",
        "dynasty": "宋",
        "collection_info": null
    },
    {
        "title": "题招福寺檀栾轩  其二",
        "author": "邹极",
        "content": "出郭渡清溪，僧閒昼掩扉。\n造轩惟爱竹，植杖即披衣。\n家舍杯盘近，村庄鸡犬肥。\n频来君莫厌，倒载夜深归。",
        "dynasty": "宋",
        "collection_info": null
    },
    {
        "title": "题县簿清心亭",
        "author": "邹极",
        "content": "君向池边展旧亭，坐临止水觉心清。\n暑风菡萏尘难染，霜月苍烝节更明。\n对酒独醒公外况，隔墙人语静中声。\n谁怜老凤堪栖棘，梦断韶音奏九成。",
        "dynasty": "宋",
        "collection_info": null
    },
    {
        "title": "游曹山",
        "author": "邹极",
        "content": "一到重来二纪余，身閒方悞昔迷途。\n龙迴涧合木长润，圣隠岩空峰转孤。\n自放山林随处适，相逢云水有心无。\n野僧见我犹生敬，我即休官祇旧儒。",
        "dynasty": "宋",
        "collection_info": null
    },
    {
        "title": "赤松寺书事",
        "author": "邹极",
        "content": "宅畔池台景自幽，御风更作赤松游。\n岚光浓丽经梅雨，天气凄清正麦秋。\n插稻农夫晨赤脚，缫丝蚕妇昼蓬头。\n閒身免赴公家急，饱食无心为汝谋。",
        "dynasty": "宋",
        "collection_info": null
    },
    {
        "title": "石䂬潺湲亭",
        "author": "邹极",
        "content": "危亭跨幽涧，涧水日潺湲。\n响与鼓钟应，静无车马喧。\n布金因利物，潄玉自澄源。\n练引千寻远，珠倾万斛繁。\n倚空横石壁，夹岸带山樊。\n涨骇天河决，湍流地轴翻。\n僧栖真梦觉，客至涤尘烦。\n不尽登临意，忘言愧有言。",
        "dynasty": "宋",
        "collection_info": null
    },
    {
        "title": "句  其一",
        "author": "邹极",
        "content": "愿君早作归来计，同醉园林二十春。",
        "dynasty": "宋",
        "collection_info": null
    },
    {
        "title": "句  其二",
        "author": "邹极",
        "content": "休缘招隠空生嘆，自是中心悦美官。",
        "dynasty": "宋",
        "collection_info": null
    },
    {
        "title": "句  其三",
        "author": "邹极",
        "content": "如君报国须终老，閒健归来只一翁。",
        "dynasty": "宋",
        "collection_info": null
    },
    {
        "title": "偈",
        "author": "释道楷",
        "content": "吾年七十六，世缘今已足。\n生不爱天堂，死不怕地狱。\n撒手横身三界外，腾腾任运何拘束。",
        "dynasty": "宋",
        "collection_info": null
    },
    {
        "title": "妙唱不干舌偈",
        "author": "释道楷",
        "content": "剎剎尘尘处处谭，不劳禅子善财参。\n空生也解通消息，花雨岩前鸟不嗛。",
        "dynasty": "宋",
        "collection_info": null
    },
    {
        "title": "死蛇惊出草偈",
        "author": "释道楷",
        "content": "日炙风吹草裏埋，触他毒气又还乖。\n闇地若教开死口，长安依旧绝人来。",
        "dynasty": "宋",
        "collection_info": null
    },
    {
        "title": "解针枯骨吟偈",
        "author": "释道楷",
        "content": "死中活得是非常，密用他家别有长。\n半夜髑髅吟一曲，冰河红燄却清凉。",
        "dynasty": "宋",
        "collection_info": null
    },
    {
        "title": "铁锯和三台偈",
        "author": "释道楷",
        "content": "不是宫商调，谁人和一场。\n伯牙何所措，此曲旧来长。",
        "dynasty": "宋",
        "collection_info": null
    },
    {
        "title": "古今无间偈",
        "author": "释道楷",
        "content": "一法元无万法空，箇中那许悟圆通。\n将谓少林消息断，桃华依旧笑春风。",
        "dynasty": "宋",
        "collection_info": null
    },
    {
        "title": "寄伊阳宰韩承议偈  其一",
        "author": "释道楷",
        "content": "老爱依山人事稀，虎驯庵畔怪来迟。\n寥寥石室尘埃满，不知何日是归期。",
        "dynasty": "宋",
        "collection_info": null
    },
    {
        "title": "寄伊阳宰韩承议偈  其二",
        "author": "释道楷",
        "content": "数里无人到，山黄始觉秋。\n岩间一觉睡，忘却百年忧。",
        "dynasty": "宋",
        "collection_info": null
    },
    {
        "title": "答僧",
        "author": "释庆璁",
        "content": "东山西岭青，雨下却天晴。\n更问箇中意，鹁鸠生鹞鹰。",
        "dynasty": "宋",
        "collection_info": null
    },
    {
        "title": "颂",
        "author": "释玄本",
        "content": "看经不识经，徒劳损眼睛。\n欲得不损眼，分明识取经。",
        "dynasty": "宋",
        "collection_info": null
    },
    {
        "title": "偈",
        "author": "释觉海",
        "content": "碧落静无云，秋空月有明。\n长江莹如练，清风来不歇。\n林下道人幽，相看情共悦。",
        "dynasty": "宋",
        "collection_info": null
    },
    {
        "title": "偈",
        "author": "释圆照",
        "content": "片月浸寒潭，微云满空碧。\n若于达道人，好箇真消息。",
        "dynasty": "宋",
        "collection_info": null
    },
    {
        "title": "偈",
        "author": "释慧通",
        "content": "从无入有易，从有入无难。\n有无俱尽处，且莫自颟顸。\n举来看，寒山拾得礼丰干。",
        "dynasty": "宋",
        "collection_info": null
    },
    {
        "title": "偈",
        "author": "释慧宪",
        "content": "我有一条拄杖，寻常将何比况。\n采来不在南山，亦非昆崙西嶂。\n拈起满目光生，放下骊龙缩项。\n同徒若也借看，卓出人中之上。",
        "dynasty": "宋",
        "collection_info": null
    },
    {
        "title": "偈",
        "author": "释元善",
        "content": "君问西来意，马师踏水潦。\n若认一毛头，何曾知起倒。\n劫火纔洞然，愚夫觅干草。\n宁知明眼人，为君长懊恼。",
        "dynasty": "宋",
        "collection_info": null
    },
    {
        "title": "偈",
        "author": "释用机",
        "content": "清平过水，投子卖油。\n一年三百六十日，不须频向数中求。",
        "dynasty": "宋",
        "collection_info": null
    },
    {
        "title": "辞众偈",
        "author": "释法明",
        "content": "平生醉裏颠蹶，醉裏却有分别。\n今宵酒醒何处，杨柳岸晓风残月。",
        "dynasty": "宋",
        "collection_info": null
    },
    {
        "title": "偈",
        "author": "释真觉",
        "content": "善慧遗风五百年，云黄山色祇依然。\n而今祖令重行也，一句流通徧大千。",
        "dynasty": "宋",
        "collection_info": null
    },
    {
        "title": "偈  其一",
        "author": "释祖镜",
        "content": "兰芳春谷菊秋篱，物必荣枯各有时。\n昔毁僧尼专奉道，后平道佞復僧尼。",
        "dynasty": "宋",
        "collection_info": null
    },
    {
        "title": "偈  其二",
        "author": "释祖镜",
        "content": "吾顶从来似月圆，虽冠其髮不成仙。\n今朝抛下无遮障，放出神光透碧天。",
        "dynasty": "宋",
        "collection_info": null
    },
    {
        "title": "偈  其三",
        "author": "释祖镜",
        "content": "如来昔日贸皮衣，数载惭将鹤氅披。\n还我丈夫调御服，须知此物不相宜。",
        "dynasty": "宋",
        "collection_info": null
    },
    {
        "title": "偈  其四",
        "author": "释祖镜",
        "content": "为嫌禅板太无端，岂料遭他象简瞒。\n今日因何忽放下，普天致仕老仙官。",
        "dynasty": "宋",
        "collection_info": null
    },
    {
        "title": "偈  其五",
        "author": "释祖镜",
        "content": "达磨携将一隻归，儿孙从此赤脚走。\n借他朱履代麻鞋，休道时难事掣肘。\n化鹏未遇不如鵾，画虎不成反类狗。",
        "dynasty": "宋",
        "collection_info": null
    },
    {
        "title": "偈  其六",
        "author": "释祖镜",
        "content": "今朝拄杖化为龙，分破华山千万重。\n珍重佛心真圣主，好将尧德振吾宗。",
        "dynasty": "宋",
        "collection_info": null
    },
    {
        "title": "句",
        "author": "释祖镜",
        "content": "一池荷叶衣无尽，数树松花食有余。",
        "dynasty": "宋",
        "collection_info": null
    },
    {
        "title": "临终示偈",
        "author": "释悟新",
        "content": "说时七颠八倒，默时落二落三。\n为报五湖禅客，心王自在休参。",
        "dynasty": "宋",
        "collection_info": null
    },
    {
        "title": "凌云行",
        "author": "张商英",
        "content": "麻姑何代仙，南城有遗坛。\n双练飞绝巘，天风逼人寒。\n枯螺抱怪石，几见海水干。\n清都在何许，烟雾不可干。\n宫阙镂白玉，辎軿驾朱鸾。\n念非粗浊质，可以超云端。\n冲虚尽尘滓，变化生羽翰。\n悠悠戚施子，汲汲营餔餐。\n颀然硕且大，躯干压马鞍。\n奉养恐不至，齿髮忽已残。\n呼吸一时绝，枯骸积巑岏。\n膝行望碧落，霄露零衣冠。\n愿闻道之妙，不用掷米丹。\n人间宁足乐，弃去夫何难。",
        "dynasty": "宋",
        "collection_info": null
    },
    {
        "title": "过梁口",
        "author": "张商英",
        "content": "迢迢一水遶千山，桑柘阴阴聚落宽。\n好事莫传江上信，渔樵自不识衣冠。",
        "dynasty": "宋",
        "collection_info": null
    },
    {
        "title": "赠玉岩",
        "author": "张商英",
        "content": "四围岩谷上通天，岩底幽人抱腹眠。\n不羡庄鹏抟九万，肯随齐客列三千。\n养成白雪高歌调，散尽黄金有简编。\n野鹿今朝入城市，为余有意下林泉。",
        "dynasty": "宋",
        "collection_info": null
    },
    {
        "title": "睢阳五老图",
        "author": "张商英",
        "content": "德政调元向道閒，天朝诏许实辞冠。\n丹心耿耿悬象魏，青史昭昭照玉桓。\n晚节友贤阳凤暖，老年忧世谷驹寒。\n太平犹自存龟鑑，后进仪刑仰慕看。",
        "dynasty": "宋",
        "collection_info": null
    },
    {
        "title": "蒋坊寺赐老僧",
        "author": "张商英",
        "content": "九十光阴欠五年，寒灰枯木老云泉。\n眼明尚可穿针鼻，齿硬犹能嚼石莲。\n疑是合知诸佛印，果然别得一枝禅。\n不因看破真赃物，安得囊中出小编。",
        "dynasty": "宋",
        "collection_info": null
    },
    {
        "title": "香林院",
        "author": "张商英",
        "content": "瑟瑟松上风，冥冥竹间露。\n窗虚簟色寒，石侧苍苔古。\n长廊寂无人，殿阁下铃语。\n此意两萧然，徘徊不能去。",
        "dynasty": "宋",
        "collection_info": null
    },
    {
        "title": "金精山留题",
        "author": "张商英",
        "content": "秦亡项灭汉罢兵，分王宗室皆连城。\n西方女子不用事，张氏有妇怀金精。\n吴山之下吴水曲，石鼓峰峦翠相矗。\n山幽水邃闺阁严，二八芳年貌如玉。\n吴王闻知心欲狂，珠琲缯纩罗千箱。\n苦凭青翼致消息，陈说富贵夸膏粱。\n玉人冷笑吾当许，汝第为吾开洞府。\n洞成赋诗悲下土，悲哉下土人皆苦。\n飘飘仙袂凌上苍，天街昴毕腾辉光。\n使回千里涩进步，目极五云空断肠。\n吴王悒悒忽不乐，入顾后宫情索寞。\n仙凡会合竟何年，多谢君王凿洞天。",
        "dynasty": "宋",
        "collection_info": null
    },
    {
        "title": "孤愤吟二首  其一",
        "author": "张商英",
        "content": "平津谀武帝，尧舜未为聪。\n归来东阁士，称颂比周公。\n势利变人心，上下交相蒙。\n低颜望眉睫，一喜生春风。\n优游卒兹岁，安知朝野空。",
        "dynasty": "宋",
        "collection_info": null
    },
    {
        "title": "孤愤吟二首  其二",
        "author": "张商英",
        "content": "青青一本桑，下可百夫息。\n泠泠一井泉，上有千人汲。\n千里以为郡，百里以为邑。\n生齿岂不繁，教化繄尔力。\n何事北窗人，叹此徒劳职。",
        "dynasty": "宋",
        "collection_info": null
    },
    {
        "title": "挽老苏先生",
        "author": "张商英",
        "content": "近来天下文章格，尽是之人咳唾余。\n方喜丘园空繐帐，何期箫吹咽轜车。\n一生自抱萧张术，万古空传杨孟书。\n大志未酬身已没，为君双泪湿衣裾。",
        "dynasty": "宋",
        "collection_info": null
    },
    {
        "title": "题关公像",
        "author": "张商英",
        "content": "月缺不改光，剑折不改铓。\n月缺白易满，剑折尚带霜。\n势利寻常事，难屈志士肠。\n男儿有死节，可杀不可量。",
        "dynasty": "宋",
        "collection_info": null
    },
    {
        "title": "护国寺",
        "author": "张商英",
        "content": "薄宦区区可叹嗟，寂寥寒馆过村家。\n神锥岂向囊中出，宝剑聊凭醉后夸。\n就禄勉持毛义檄，读书空满惠生车。\n掩关不识青春好，一夜狂风已落花。",
        "dynasty": "宋",
        "collection_info": null
    },
    {
        "title": "与刘跛子饮市桥",
        "author": "张商英",
        "content": "迁客湖湘召赴京，轮蹄迎迓一何荣。\n争如与子市桥饮，且免人间宠辱惊。",
        "dynasty": "宋",
        "collection_info": null
    },
    {
        "title": "游天平山",
        "author": "张商英",
        "content": "洞天金阙天平爵，层{山廛}石崖寒玉削。\n突兀云生缥缈间，鬅松树大侵寥廓。\n苍鹿挨摧北斗魁，耍猿弄损南辰角。\n碑文压破石鳌头，琅玕烂折玉兔脚。\n背岩松柏碧森森，向日杂花红灼灼。\n遮碍林虑半壁天，琢成云汉千里壑。\n宫宰炉烧延寿香，避秦采得长生药。\n风物依稀紫府宫，岚光缭绕朱陵阁。\n路转樵人目下迷，桃源仙子心无错。\n千形万状天平山，剖判玄黄天地作。",
        "dynasty": "宋",
        "collection_info": null
    },
    {
        "title": "题天平山扑猪岭",
        "author": "张商英",
        "content": "玉皇不禁上天梯，半筑临崖与斗齐。\n昨日我因寻药到，祇疑惊起日中鸡。",
        "dynasty": "宋",
        "collection_info": null
    },
    {
        "title": "五台山",
        "author": "张商英",
        "content": "五顶嵯峨接太虚，就中偏称我师居。\n毒龙池畔云生早，猛兽岩前客过疏。\n冰雪满山银点缀，香花徧地锦舒铺。\n展开坐具长三尺，方占山河五百余。",
        "dynasty": "宋",
        "collection_info": null
    },
    {
        "title": "见山亭",
        "author": "张商英",
        "content": "帘捲疏烟醉眼开，浮云飞尽见崔嵬。\n苦嗟霖雨遮藏久，深谢晴风列致来。\n丹桂有时明月满，旧山无路白猿哀。\n禅僧指我真空理，心火茫然一夜灰。",
        "dynasty": "宋",
        "collection_info": null
    },
    {
        "title": "游青原山",
        "author": "张商英",
        "content": "所至纷纷簿领堆，也须风月洗尘埃。\n明朝相与寻师去，况是同行掉臂来。",
        "dynasty": "宋",
        "collection_info": null
    },
    {
        "title": "华阳洞",
        "author": "张商英",
        "content": "素虎斑虬蹑紫烟，几看沧海变桑田。\n赤城玉笥寻真后，又到华阳第八天。",
        "dynasty": "宋",
        "collection_info": null
    },
    {
        "title": "涢阴亭",
        "author": "张商英",
        "content": "驾言晨出涢台隅，涢上登临酒拍壶。\n不似岘山羊叔子，心随汉水欲吞吴。",
        "dynasty": "宋",
        "collection_info": null
    },
    {
        "title": "东台",
        "author": "张商英",
        "content": "迢迢云水涉峰峦，渐觉天低宇宙宽。\n东北分明睹大海，西南咫尺望长安。\n圆光化现珠千颗，耸日初昇火一团。\n风雨每从岩下起，那罗洞裏有龙蟠。",
        "dynasty": "宋",
        "collection_info": null
    },
    {
        "title": "南台",
        "author": "张商英",
        "content": "迢迢策杖上南台，北望清凉眼豁开。\n二片烟霞笼紫府，万年松径锁苍苔。\n人游灵境涉溪去，我访真容踏顶来。\n前后三三知者少，衲僧到此费徘徊。",
        "dynasty": "宋",
        "collection_info": null
    },
    {
        "title": "西台",
        "author": "张商英",
        "content": "宝台高峻足穹苍，狮子遗踪八水傍。\n五色云中游上界，九重天外看西方。\n三时雨泪龙宫冷，一夜风飘月桂香。\n土石尚能消罪障，何劳菩萨放神光。",
        "dynasty": "宋",
        "collection_info": null
    },
    {
        "title": "北台",
        "author": "张商英",
        "content": "北台高峻碧崔嵬，多少游人到便迴。\n怕见目前生地狱，愁闻耳畔发风雷。\n七星每夜霑峰顶，六出长年积涧隈。\n若遇黑龙灵懆者，人间心念自然灰。",
        "dynasty": "宋",
        "collection_info": null
    },
    {
        "title": "中台",
        "author": "张商英",
        "content": "中台岌岌最堪观，四面林峰拥翠峦。\n万壑松声心地嚮，数条山色骨毛寒。\n重重燕水东南阔，漠漠黄沙西北宽。\n总信文殊归向者，大家高步白云端。",
        "dynasty": "宋",
        "collection_info": null
    },
    {
        "title": "凈明塔",
        "author": "张商英",
        "content": "月满汾川宝铎寒，谁来此地葬金棺。\n育王得道行空际，尊者飞光出指端。\n天上凝云常覆定，人间劫火漫烧残。\n三千世界无留迹，聊向阎浮示涅槃。",
        "dynasty": "宋",
        "collection_info": null
    },
    {
        "title": "圣灯",
        "author": "张商英",
        "content": "云贴西山日出东，一轮明相现云中。\n修行莫道无榜模，只恐修行落断空。",
        "dynasty": "宋",
        "collection_info": null
    },
    {
        "title": "解脱禅师道场",
        "author": "张商英",
        "content": "圣凡路上绝纤痕，解脱文殊各自论。\n东土西天无着处，佛光山下一龛存。",
        "dynasty": "宋",
        "collection_info": null
    },
    {
        "title": "秘魔岩",
        "author": "张商英",
        "content": "阅尽龙宫五百函，三年不下秘魔岩。\n须知别有安身处，脱却如来鹘臭衫。",
        "dynasty": "宋",
        "collection_info": null
    },
    {
        "title": "宋老生殉难诗",
        "author": "张商英",
        "content": "血战保孤城，嗟哉宋老生。\n身甘殉隋难，义不屈唐兵。\n骨已尘埃尽，光犹日月争。\n裴刘等死耳，谁重復谁轻。",
        "dynasty": "宋",
        "collection_info": null
    },
    {
        "title": "和前韵",
        "author": "张商英",
        "content": "东湖水落露堤沙，舟过湖心藻荇斜。\n野径小桥穿竹巷，烟村疏柳间芦花。\n新秔炊熟胭脂白，活鲫珍于丙穴嘉。\n饮散肩舆乘皓月，烛笼何用两行纱。",
        "dynasty": "宋",
        "collection_info": null
    },
    {
        "title": "赠博士承议",
        "author": "张商英",
        "content": "南归迁客气平和，磊落胸中所得多。\n白日过从唯陆谞，清宵梦想适维摩。\n裴徊未忍捐鸡肋，寂寞犹能顾雀罗。\n好与乡人敦薄俗，莫因哺啜负岷峨。",
        "dynasty": "宋",
        "collection_info": null
    },
    {
        "title": "和孙右司沅州道上过元夕",
        "author": "张商英",
        "content": "三五皇州夜色鲜，使车方事武陵蛮。\n华灯邈想端门外，翠辇初临太一还。\n月满九衢闻舜乐，云开双阙见尧颜。\n自怜风雨新城道，陟彼崔嵬我马艰。",
        "dynasty": "宋",
        "collection_info": null
    },
    {
        "title": "平阳道中过上元",
        "author": "张商英",
        "content": "元夕吾何处，吾行次晋郊。\n乐棚垂苇席，灯柱缚松梢。\n俚妇朱双脸，村夫赤两骹。\n春田夸积雪，酒胆醉仍杪。",
        "dynasty": "宋",
        "collection_info": null
    },
    {
        "title": "上元秭归溪西社火点灯  其一",
        "author": "张商英",
        "content": "百丈游灯遶石坡，溪西保社事黄魔。\n草花灼灼迎新福，腰鼓冬冬踏旧歌。",
        "dynasty": "宋",
        "collection_info": null
    },
    {
        "title": "上元秭归溪西社火点灯  其二",
        "author": "张商英",
        "content": "溪西灯社宝莲台，一点光明远更开。\n料得长杨宫裏见，却疑仙火下云来。",
        "dynasty": "宋",
        "collection_info": null
    },
    {
        "title": "和刘尉赤岸上巳  其一",
        "author": "张商英",
        "content": "教池天气不胜情，携手聊同陌上行。\n洛禊嬉游修故事，楚歌欢笑集村氓。\n慕潘珍果盈车掷，挑卓幽琴满座倾。\n为报兰亭王逸少，且无今日管弦声。",
        "dynasty": "宋",
        "collection_info": null
    },
    {
        "title": "和刘尉赤岸上巳  其二",
        "author": "张商英",
        "content": "采兰时节近清明，朝野欢娱值太平。\n坦率从来如庾亮，穷愁素不学虞卿。\n三年阳渚成何事，一觉邯郸悟此生。\n把酒花前须醉倒，肯教风雨落繁英。",
        "dynasty": "宋",
        "collection_info": null
    },
    {
        "title": "上巳舣舟汉口命驾凤栖成二绝句  其一",
        "author": "张商英",
        "content": "上巳嬉游集汉阳，云收雨霁日舒光。\n瑞烟和气横寥廓，何用兰亭祓不祥。",
        "dynasty": "宋",
        "collection_info": null
    },
    {
        "title": "上巳舣舟汉口命驾凤栖成二绝句  其二",
        "author": "张商英",
        "content": "池上澄辉冻已销，阳和巧思着花梢。\n残云断霭归何处，翠幰红帷遍乐郊。",
        "dynasty": "宋",
        "collection_info": null
    },
    {
        "title": "竞渡",
        "author": "张商英",
        "content": "龙舟鼓笛和吴歌，采索缠筒弔汨罗。\n文腿千人齐举棹，岂知湖海有风波。",
        "dynasty": "宋",
        "collection_info": null
    },
    {
        "title": "端午偶题",
        "author": "张商英",
        "content": "孤忠不屈赴湘流，甘与干逢地下游。\n若共蛟龙争口食，何如附会楚王休。",
        "dynasty": "宋",
        "collection_info": null
    },
    {
        "title": "端午献扇",
        "author": "张商英",
        "content": "纨扇新成献乃翁，草堂虚寂起清风。\n欲知妙用真无有，不离而今掌握中。",
        "dynasty": "宋",
        "collection_info": null
    },
    {
        "title": "端午同子宣平岚榭晚酌望南山而有作",
        "author": "张商英",
        "content": "相见常嗟相聚稀，平岚危榭对斜晖。\n牛羊遍野草初绿，槐柳成阴春已归。\n顶上绯生麋角解，嘴边黄尽燕初飞。\n白头共作天涯客，几向南山咏式微。",
        "dynasty": "宋",
        "collection_info": null
    },
    {
        "title": "立秋会监司",
        "author": "张商英",
        "content": "片叶飞空忽报秋，玉醅浮蚁恰新篘。\n相逢昂饮聊乘兴，万事从它一日休。",
        "dynasty": "宋",
        "collection_info": null
    },
    {
        "title": "跋胡德林七夕",
        "author": "张商英",
        "content": "鼓盆新恨度良宵，怅望仙娥未见邀。\n会取天河离合意，何曾灵鹊久成桥。",
        "dynasty": "宋",
        "collection_info": null
    },
    {
        "title": "中秋夜寄克道运使",
        "author": "张商英",
        "content": "不见柯山客，中秋月又圆。\n夜分清滴露，天末淡收烟。\n念远情非俗，凌虚骨欲仙。\n素琴明此恨，相与对婵娟。",
        "dynasty": "宋",
        "collection_info": null
    },
    {
        "title": "进贺冬至",
        "author": "张商英",
        "content": "烛满天街晓漏长，杜门牢落叹台纲。\n金吾六卒闲私第，玉笋千官守未央。\n五贵吁谟恩盗贼，一朝新事劾风霜。\n尧天咫尺横云雾，遥庆南山万寿觞。",
        "dynasty": "宋",
        "collection_info": null
    },
    {
        "title": "偈一首",
        "author": "张商英",
        "content": "五老机缘共一方，神锋各向袖中藏。\n明朝老将登坛看，便请横矛战一场。",
        "dynasty": "宋",
        "collection_info": null
    },
    {
        "title": "颂一首",
        "author": "张商英",
        "content": "鼓寂钟沉托钵回，岩头一拶语如雷。\n果然只得三年活，莫是遭他受记来。",
        "dynasty": "宋",
        "collection_info": null
    },
    {
        "title": "诗一首",
        "author": "张商英",
        "content": "野僧迎客下烟岚，试问如何是翠岩。\n门近洪崖千尺井，石桥分水绕松杉。",
        "dynasty": "宋",
        "collection_info": null
    },
    {
        "title": "题真浄肖像",
        "author": "张商英",
        "content": "云庵纲宗，能用能照。\n冷面严眸，神光独耀。\n孰传其旨，觌露唯肖。\n前悦后洪，如融如肇。",
        "dynasty": "宋",
        "collection_info": null
    },
    {
        "title": "偈二首  其一",
        "author": "张商英",
        "content": "乱云堆裏数峰高，绝学高人此遯逃。\n无奈俗官寻住处，前驱一喝散猿猱。",
        "dynasty": "宋",
        "collection_info": null
    },
    {
        "title": "偈二首  其二",
        "author": "张商英",
        "content": "久嚮黄龙山裏龙，到来只见住山翁。\n须是背触拳头外，别有灵犀一点通。",
        "dynasty": "宋",
        "collection_info": null
    },
    {
        "title": "雪",
        "author": "张商英",
        "content": "六出飘萧万瓦干，冰壶天地不容看。\n金门贺客螭头冷，草阁吟终粟瓦寒。\n故人家在西溪上，欲叩柴门兴已阑。",
        "dynasty": "宋",
        "collection_info": null
    },
    {
        "title": "神仙",
        "author": "张商英",
        "content": "土木形容殷七七，水云情性许閒閒。\n身中火枣无人会，此药元来便驻颜。",
        "dynasty": "宋",
        "collection_info": null
    },
    {
        "title": "涪州",
        "author": "张商英",
        "content": "瘴地风云早，温天气候催。\n穷冬不见雪，正月已闻雷。",
        "dynasty": "宋",
        "collection_info": null
    },
    {
        "title": "咏戏仙亭",
        "author": "张商英",
        "content": "浓洄江水泻高滩，中有神龙久屈蟠。\n众乐妙音时响亮，双娃长袖忽阑珊。\n世间变化无非幻，阁上登临正好欢。\n观幻见真真亦幻，谷花岩草谩凭阑。",
        "dynasty": "宋",
        "collection_info": null
    },
    {
        "title": "猫",
        "author": "张商英",
        "content": "白玉狻猊藉锦茵，写经湖上凈名轩。\n吾方大谬求前定，尔亦何知不少喧。\n出没任从仓内鼠，钻窥宁似槛中猿。\n高眠永日长相对，更约冬裘共足温。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "张商英",
        "content": "乌犀解轴黄金装，吴绫蜀锦鸾凤翔。\n欧虞飞毫洒中诏，帝曰咨汝田曹郎。\n汝能教子以义方，济济来仕吾国光。\n贲汝爵秩及身章，潜德晦耀吾岂忘。\n田曹有亭在繁上，旧以义方揭亭榜。\n安知教子三千年，契合前言被天奬。\n翰林为易如诏名，春入丘园添气象。\n里老来观归责儿，急寻字解治王诗。\n綵衣朱旛典便郡，简池太守真汝师。",
        "dynasty": "宋",
        "collection_info": null
    },
    {
        "title": "朱泾船子禅师",
        "author": "张商英",
        "content": "芦苇萧萧江岸秋，长天独月向西流。\n离鈎三寸无人道，笑倚兰桡自点头。",
        "dynasty": "宋",
        "collection_info": null
    },
    {
        "title": "四贤堂",
        "author": "张商英",
        "content": "文昭文定与文忠，内翰元之共四公。\n政事风流俱第一，典刑人物更谁同。\n能诗只有东坡老，到处唯寻六一翁。\n欲遣滁阳招作客，五星同聚此堂中。",
        "dynasty": "宋",
        "collection_info": null
    },
    {
        "title": "江陵",
        "author": "张商英",
        "content": "地连云梦水无边，天断夷陵欲尽山。\n曾是刘虬高饮地，不知何处扣玄关。",
        "dynasty": "宋",
        "collection_info": null
    },
    {
        "title": "吴孟宗",
        "author": "张商英",
        "content": "孟宗泣竹冬笋生，岂是青青竹有情。\n大抵主张非有物，人心但莫负幽明。",
        "dynasty": "宋",
        "collection_info": null
    },
    {
        "title": "灵泉寺着华严合论作",
        "author": "张商英",
        "content": "合论流通七卷经，点教开眼示群生。\n不须天女添瓶水，自有灵泉一派清。",
        "dynasty": "宋",
        "collection_info": null
    },
    {
        "title": "归州",
        "author": "张商英",
        "content": "归州男子屈灵均，归乡女儿王昭君。\n山穷林薄不肥沃，生尔才貌空绝群。\n男为逐臣沉湘水，女嫁穹庐夫万里。\n汉宫无色楚无人，丑陋险邪君自喜。",
        "dynasty": "宋",
        "collection_info": null
    },
    {
        "title": "秭归  其一",
        "author": "张商英",
        "content": "乱石乌牛伏，惊涛白马奔。\n大家齐拭目，看我过龙门。",
        "dynasty": "宋",
        "collection_info": null
    },
    {
        "title": "秭归  其二",
        "author": "张商英",
        "content": "惊心乌石莲花淖，过眼黄牛竹节滩。\n征棹直从中溜去，好山只得片时看。",
        "dynasty": "宋",
        "collection_info": null
    },
    {
        "title": "秋兴亭",
        "author": "张商英",
        "content": "风送片帆来北客，霜凋万木见东州。\n湖光碧湛郎官水，苇岸黄深鹦鹉洲。",
        "dynasty": "宋",
        "collection_info": null
    },
    {
        "title": "南峰寺",
        "author": "张商英",
        "content": "寺据南峰顶，僧传北祖禅。\n孤云飞远峤，落日满平川。\n法界穷三大，河山遍大千。\n香灯方丈小，又结一来缘。",
        "dynasty": "宋",
        "collection_info": null
    },
    {
        "title": "拟岘亭",
        "author": "张商英",
        "content": "英雄往事堪叹息，栏干徙倚情何极。\n学取山翁醉似泥，不同羊祜谋人国。",
        "dynasty": "宋",
        "collection_info": null
    },
    {
        "title": "读书灯",
        "author": "张商英",
        "content": "小笼疏四面，明纸罩孤灯。\n自小共寒热，相亲如友朋。\n旧书曾递照，新烛莫相憎。\n几为吟诗苦，留光到夙兴。",
        "dynasty": "宋",
        "collection_info": null
    },
    {
        "title": "七夕歌",
        "author": "张商英",
        "content": "河东美人天帝子，机杼年年劳玉指。\n织成云雾紫绡衣，辛苦无懽容不理。\n帝怜独居无与娱，河西嫁得牵牛夫。\n贪懽不归天帝怒，谪归却踏来时路。\n但令一岁一相逢，七月七日桥边渡。",
        "dynasty": "宋",
        "collection_info": null
    },
    {
        "title": "颂一首",
        "author": "张商英",
        "content": "马师一喝大雄峰，深入髑髅三日聋。\n黄蘗闻之惊吐舌，江西从此立宗风。",
        "dynasty": "宋",
        "collection_info": null
    },
    {
        "title": "答平禅师",
        "author": "张商英",
        "content": "吐舌耳聋师已晓，搥胸祇得哭苍天。\n盘山会裏翻筋斗，到此方知普化颠。",
        "dynasty": "宋",
        "collection_info": null
    },
    {
        "title": "牡丹",
        "author": "张商英",
        "content": "落日宾朋醉帽斜，笙歌一曲上云车。\n颇知春色随轩去，不见东庵满槛花。",
        "dynasty": "宋",
        "collection_info": null
    },
    {
        "title": "龙眼",
        "author": "张商英",
        "content": "托根初不异南山，十八妖娆带渥丹。\n玉润满苞甘露浥，文绡团蹙绛纱丸。\n便为仙苑千年果，回笑幽皋九畹兰。",
        "dynasty": "宋",
        "collection_info": null
    },
    {
        "title": "笋二首  其一",
        "author": "张商英",
        "content": "卧病十余日，不见西轩竹。\n稚子忽报言，新笋抽五六。",
        "dynasty": "宋",
        "collection_info": null
    },
    {
        "title": "笋二首  其二",
        "author": "张商英",
        "content": "长江萦绕地膏腴，风气相连不甚殊。\n自是苦根分彼此，致令苦笋胜宜都。",
        "dynasty": "宋",
        "collection_info": null
    },
    {
        "title": "苦根",
        "author": "张商英",
        "content": "壑源山势上连云，合占南州第一春。\n自有化工钟粹气，时生灵叶奉严宸。",
        "dynasty": "宋",
        "collection_info": null
    },
    {
        "title": "银杏",
        "author": "张商英",
        "content": "鸭脚半熟色犹青，纱囊驰寄江陵城。\n城中朱门翰林宅，清风六月吹帘旌。\n玉纤雪椀白相照，烂银殻破玻璃明。",
        "dynasty": "宋",
        "collection_info": null
    },
    {
        "title": "跋王荆公题燕侍郎山水图",
        "author": "张商英",
        "content": "相君开卷忆江东，彷佛钟山与此同。\n今日还为一居士，翛然身在画图中。",
        "dynasty": "宋",
        "collection_info": null
    },
    {
        "title": "留题慧山寺",
        "author": "张商英",
        "content": "咸阳获重之明年，五月端午予泛船。\n二闸新成洞常润，组练直贯吴松川。\n淮南柁师初入浙，借问邑里犹茫然。\n茶经旧说慧山泉，海内知名五十年。\n今日亲来酌泉水，一见信异传闻千。\n置茶适自建安到，青杯石臼相争先。\n辗罗万过玉泥腻，小瓶蟹眼汤正煎。\n乳头云脚盖盏面，吸嗅入鼻消睡眠。\n涤釜操壶贮甘液，缄题远寄朱门宅。\n仙人见水是瑠璃，乃知陆羽非凡客。",
        "dynasty": "宋",
        "collection_info": null
    },
    {
        "title": "题风水洞",
        "author": "张商英",
        "content": "岭头松竹自生寒，两穴茫茫彻鬼关。\n风窃虎威时弄草，泉欺龙睡故离山。\n不嫌淅沥惊尘耳，聊挹清冷洗病颜。\n窗外月高湘簟冷，更无閒梦到人间。",
        "dynasty": "宋",
        "collection_info": null
    },
    {
        "title": "题太平兴龙寺",
        "author": "张商英",
        "content": "荡荡东风着物华，渡江初喜绝尘沙。\n蔽空杉径四百里，在处旗亭三五家。\n山叶半青茶未过，水畦漫白稻初芽。\n慇懃说似潭园侣，南北随乡不是夸。",
        "dynasty": "宋",
        "collection_info": null
    },
    {
        "title": "干明寺",
        "author": "张商英",
        "content": "隔垣禅律两招提，却是人心咫尺迷。\n百亿须弥四天下，凭君为我指东西。",
        "dynasty": "宋",
        "collection_info": null
    },
    {
        "title": "赞喻弥陀画丈六佛",
        "author": "张商英",
        "content": "丈六金身，毫端三昧。\n精妙入神，充满法界。\n善知众艺，得大自在。\n游戏神通，一切无碍。\n恒河沙劫，金刚不坏。\n万象森罗影现中，一颗圆光非内外。",
        "dynasty": "宋",
        "collection_info": null
    },
    {
        "title": "临终偈",
        "author": "张商英",
        "content": "幻质朝章八十一，沤生沤灭谁人识。\n撞破虚空归去来，铁牛入海无消息。",
        "dynasty": "宋",
        "collection_info": null
    },
    {
        "title": "头陀岩",
        "author": "张商英",
        "content": "半间囗室安禅地，盖代功名不易磨。\n白囗老龙归海去，岩中留得老头陀。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其一",
        "author": "张商英",
        "content": "彼修者禾，其穗七兮。\n夐古所无，今感格兮。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其二",
        "author": "张商英",
        "content": "岁在庚辰，利见大人。\n十有二祀，而纪庚寅。\n干坤六子，遇庚则新。\n大人法天，有革有因。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其三",
        "author": "张商英",
        "content": "皇帝孝仁，羹墙神考。\n遹追先猷，三代之道。\n炳然规模，百世之宝。\n敢弗祇从，率意改造。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其四",
        "author": "张商英",
        "content": "蔽自渊衷，恪遵熙丰。\n法非补完，熙丰是同。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其五",
        "author": "张商英",
        "content": "乃戢干戈，不勤远略。\n烦敛是蠲，冗官是削。\n屏斥浮虚，尊敦俭朴。\n舳舻尾衔，泝流通洛。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其六",
        "author": "张商英",
        "content": "泉币既平，商旅云行。\n四民乐化，迭为重轻。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其七",
        "author": "张商英",
        "content": "乃疏禁网，及释青枉。\n流徒赐还，鹿解禽放。\n戴恩和顺，涵泳旷荡。\n父子怡怡，朋友交饷。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其八",
        "author": "张商英",
        "content": "百度孔修，德泽滂流。\n官知奉法，吏畏纳赇。\n农夫熙熙，服我先畴。\n桴鼓不鸣，奠枕靡忧。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其九",
        "author": "张商英",
        "content": "职是善化，有赫临下。\n阴阳泰通，熏蒸陶冶。\n惠两柔风，太和塞野。\n渗漉百嘉，芃芃禾稼。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其一○",
        "author": "张商英",
        "content": "帝宅中天，何知其然。\n四方郡国，咸奏丰年。\n丰年之象，何以昭宣。\n爰有异粟，八节如鞭。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其一一",
        "author": "张商英",
        "content": "一本之上，双茎相向。\n穗叶敷荣，挺拔寻丈。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其一二",
        "author": "张商英",
        "content": "高而不危，神力扶持。\n同而能异，济物是宜。",
        "dynasty": "宋",
        "collection_info": null
    },
    {
        "title": "进仰山瑞禾诗宋大雅十三章  其一三",
        "author": "张商英",
        "content": "彼修者禾，其实骈罗。\n天子万年，本枝蕃多。",
        "dynasty": "宋",
        "collection_info": null
    },
    {
        "title": "濮公山",
        "author": "张商英",
        "content": "野陂衰草接荒城，千里浮光点太清。\n不与众山为伴侣，自然八面露峥嵘。\n偶因仕宦身来到，渐远尘埃眼更明。\n问道膝行无处所，渡头新月小舟横。",
        "dynasty": "宋",
        "collection_info": null
    },
    {
        "title": "青原山七祖塔",
        "author": "张商英",
        "content": "一派青原出少林，信衣到此只传心。\n寻常示众无人会，尽向庐陵米价寻。",
        "dynasty": "宋",
        "collection_info": null
    },
    {
        "title": "望仙曲",
        "author": "张商英",
        "content": "麻姑王蔡迹已往，望仙亭在孤峰上。\n朝见五云飞，暮见五云归。\n云飞云归自今古，仙来仙去谁可知。\n勿望仙，望仙目眩徒茫然。\n白石可煮谁能言，不爱插翼冲青天。\n玉池且酌太和酒，一醉寿同天地久。\n陶陶与物任浮沉，肯顾霞衣云组绶。",
        "dynasty": "宋",
        "collection_info": null
    },
    {
        "title": "过新城院",
        "author": "张商英",
        "content": "昔读旴川集，尝闻泰伯贤。\n新城文刻在，往事野僧传。\n气格终惊俗，光芒合贯天。\n田翁不知价，只得十千钱。",
        "dynasty": "宋",
        "collection_info": null
    },
    {
        "title": "蛇谷道中闻杜宇",
        "author": "张商英",
        "content": "高杉何亭亭，北接岢岚山。\n如何蜀杜宇，飞鸣来此间。\n羽翼误尔身，浩荡迷乡关。\n日长岩谷迥，口角流朱殷。\n我亦有先庐，三峨出尘寰。\n别来二十年，仕宦髮欲斑。\n岂不怀西归，青葱映潺湲。\n有翼尚飘泊，无翼何时还。",
        "dynasty": "宋",
        "collection_info": null
    },
    {
        "title": "题介公庙",
        "author": "张商英",
        "content": "十九年从晋重耳，艰棘忧危同践履。\n田中乞食桑下谋，茧足周旋垂万里。\n一心奉事不自欺，逆知天意开公子。\n及河忽闻舅犯言，如以朝衣蹈泥滓。\n鄙夫岂可与同行，携母入山甘隠藏。\n公子归来霸业强，筑坛践土尊天王。\n大夫卿士环佩锵，斩袪寺人纷颉颃。\n念子昔者皆奔亡，舍我长逝情怛伤。\n大蒐纵火焚山冈，烈焰不肯回刚肠。\n嗟乎义士不可量，何人谬作龙蛇章。",
        "dynasty": "宋",
        "collection_info": null
    },
    {
        "title": "高光堡道中",
        "author": "张商英",
        "content": "故碾迎朝日，高光眩晚霞。\n峰峦成地势，桑柘似人家。\n柳叶依墙密，溪流刷石斜。\n土氓尊使者，再拜馈酥茶。",
        "dynasty": "宋",
        "collection_info": null
    },
    {
        "title": "溪亭二首  其一",
        "author": "张商英",
        "content": "林檎园北小桥南，水绿山青不易兼。\n戴胜降时桑破甲，驾犁啼处稻抽尖。\n柳因倒植风流甚，花为新移蓓蕾纤。\n独碾云龙坐溪石，几人今夕共银蟾。",
        "dynasty": "宋",
        "collection_info": null
    },
    {
        "title": "溪亭二首  其二",
        "author": "张商英",
        "content": "萧寺回环石磴间，山光草色远相连。\n坐中清景追唐蹟，门外红尘接渭川。\n落涧飞泉千丈玉，过墙修竹一梢烟。\n画工谁绘当时巧，移得江南在眼前。",
        "dynasty": "宋",
        "collection_info": null
    },
    {
        "title": "游绵山",
        "author": "张商英",
        "content": "夕阳返照影流东，点点寒鸦过远峰。\n渔叟罢竿收钓饵，牧童吹笛弄西风。\n日光隠隠沉沧海，山色青青耸碧空。\n万壑千崖增秀丽，往来人在画图中。",
        "dynasty": "宋",
        "collection_info": null
    },
    {
        "title": "凌云行",
        "author": "张商英",
        "content": "我本耕钓夫，素嗜山水乐。\n补吏来旴江，潜解组绶缚。\n独上凌云行，青梯入寥廓。\n万象富观览，四面峻岩壑。\n天风袭衣襟，断霞半空落。\n仙家鸡犬鸣，惊起巢松鹤。\n胜游最后时，萍梗念漂泊。\n回首顾人间，佳景满城郭。",
        "dynasty": "宋",
        "collection_info": null
    },
    {
        "title": "步虚词",
        "author": "张商英",
        "content": "珠佩珊珊路绝尘，凤凰山上夕朝真。\n甘棠美政行南国，列宿寒光拱北辰。\n篆冷金盘云屋晓，书飞玉阙洞天春。\n一声辽鹤归传报，寿益君王福在民。",
        "dynasty": "宋",
        "collection_info": null
    },
    {
        "title": "句  其一",
        "author": "张商英",
        "content": "天连远水三吴阔，人倚危楼万象低。",
        "dynasty": "宋",
        "collection_info": null
    },
    {
        "title": "句  其二",
        "author": "张商英",
        "content": "湖上青山一抹高，烟中草木细如毫。",
        "dynasty": "宋",
        "collection_info": null
    },
    {
        "title": "句  其三",
        "author": "张商英",
        "content": "安得将相似仲山。",
        "dynasty": "宋",
        "collection_info": null
    },
    {
        "title": "句  其四",
        "author": "张商英",
        "content": "大士慈悲度有情，亦要时节因缘并。\n也应笑我空经营，虽多手眼难支撑。",
        "dynasty": "宋",
        "collection_info": null
    },
    {
        "title": "句  其五",
        "author": "张商英",
        "content": "灵山会上别世尊，各以愿力济群生。\n子勿诮我徒经营，手眼太少难支撑。",
        "dynasty": "宋",
        "collection_info": null
    },
    {
        "title": "句  其六",
        "author": "张商英",
        "content": "每闻回列进，不觉寸心忙。",
        "dynasty": "宋",
        "collection_info": null
    },
    {
        "title": "句  其七",
        "author": "张商英",
        "content": "星文占地谶，巽水直江流。",
        "dynasty": "宋",
        "collection_info": null
    },
    {
        "title": "句  其八",
        "author": "张商英",
        "content": "虽贋犹堪贵，前贤况可师。",
        "dynasty": "宋",
        "collection_info": null
    },
    {
        "title": "句  其九",
        "author": "张商英",
        "content": "欲到崄头寻怪石，夜来春水涨前溪。",
        "dynasty": "宋",
        "collection_info": null
    },
    {
        "title": "句  其一○",
        "author": "张商英",
        "content": "赞唐山石裂半岸，壅遏波涛雪霜起。",
        "dynasty": "宋",
        "collection_info": null
    },
    {
        "title": "句  其一一",
        "author": "张商英",
        "content": "橹声呕哑下巴东，路接阳台十二峰。",
        "dynasty": "宋",
        "collection_info": null
    },
    {
        "title": "句  其一二",
        "author": "张商英",
        "content": "因寻太上长生诀，偶到青城大面山。",
        "dynasty": "宋",
        "collection_info": null
    },
    {
        "title": "句  其一三",
        "author": "张商英",
        "content": "楠生石合头陀出，此记传闻岁月遥。",
        "dynasty": "宋",
        "collection_info": null
    },
    {
        "title": "句  其一四",
        "author": "张商英",
        "content": "水味甘腴偏宜煮，茗非陆羽莫能辨。",
        "dynasty": "宋",
        "collection_info": null
    },
    {
        "title": "句  其一五",
        "author": "张商英",
        "content": "四时积雪瞻岷岭，三派飞泉出洞天。",
        "dynasty": "宋",
        "collection_info": null
    },
    {
        "title": "句  其一六",
        "author": "张商英",
        "content": "空将泪作雨滂沱，泪痕有尽愁无竭。",
        "dynasty": "宋",
        "collection_info": null
    },
    {
        "title": "句  其一七",
        "author": "张商英",
        "content": "灵官召集役神鹊，直渡银河横作桥。",
        "dynasty": "宋",
        "collection_info": null
    },
    {
        "title": "句  其一八",
        "author": "张商英",
        "content": "不向庐山寻落处，象王鼻孔谩辽天。",
        "dynasty": "宋",
        "collection_info": null
    },
    {
        "title": "句  其一九",
        "author": "张商英",
        "content": "秦庭繁杏两株开。",
        "dynasty": "宋",
        "collection_info": null
    },
    {
        "title": "句  其二○",
        "author": "张商英",
        "content": "庭前积水过不流，落叶千片水上浮。\n怜花不忍见凋谢，风力颠猛摧娇柔。",
        "dynasty": "宋",
        "collection_info": null
    },
    {
        "title": "句  其二一",
        "author": "张商英",
        "content": "水晶肉白殻皮红，色变香移味不同。",
        "dynasty": "宋",
        "collection_info": null
    },
    {
        "title": "句  其二二",
        "author": "张商英",
        "content": "如障如屏如绣画，似幢似盖似旌旗。",
        "dynasty": "宋",
        "collection_info": null
    },
    {
        "title": "句  其二三",
        "author": "张商英",
        "content": "分付着身先引去，免教人道贩私茶。",
        "dynasty": "宋",
        "collection_info": null
    },
    {
        "title": "句  其二四",
        "author": "张商英",
        "content": "最怜高冢临官道，细细烟莎编烧痕。",
        "dynasty": "宋",
        "collection_info": null
    },
    {
        "title": "句  其二五",
        "author": "张商英",
        "content": "鹤髮飘飘紫府仙，摩娑金狄不知年。",
        "dynasty": "宋",
        "collection_info": null
    },
    {
        "title": "贺拜罢南郊献诗",
        "author": "黄裳",
        "content": "中天台上闻天语，将下人间会真主。\n王室堂开秋意深，匆匆瑞气排羣阴。\n插空仪物望不断，文采高下成遥林。\n铁衣十万熊罴勇，忽拥天衢海涛动。\n两序朱帘语相庆，皆谓君王能绍圣。\n昭昭神考体天德，昔向明堂布仁政。\n君王欲报天地恩，乃修宗祀开端门。\n玉辂亭亭张日月，中望尧云降天阙。\n清宫行事斋心微，默与神交谁得知。\n献飨归来待祠殿，上帝先从道心见。\n龙衣登降天香浓，一片钧天庭燎中。\n振鹭于飞佩声响，恍如三代观臣工。\n先皇基绪既肯构，配侑岂或惭高穹。\n安得公尸不来燕，自是诸侯皆望风。\n奏歌已荐致和乐，饮受乃酢持盈功。\n晓来忽听道傍语，从此天观观九叙。\n琐琐愚臣何所补，只愿献诗归乐府。",
        "dynasty": "宋",
        "collection_info": null
    },
    {
        "title": "次鲁直烹密云龙之韵  其一",
        "author": "黄裳",
        "content": "密云晚出小团块，虽得一餠犹为丰。\n相对幽亭致清话，十三同事皆诗翁。\n苍龙碾下想化去，但见白云生碧空。\n雨前含蓄气未散，乃知天贶谁能同。\n不足数啜有余兴，两腋欲跨清都风，岂与凡羽夸雕笼。\n双井主人煎百椀，费得家山能几本。",
        "dynasty": "宋",
        "collection_info": null
    },
    {
        "title": "次鲁直烹密云龙之韵  其二",
        "author": "黄裳",
        "content": "春来腰筥修溪童，摘山归去如年丰。\n主人长啜不言酒，焉用儿女扶山翁。\n闻说佳致欲相遂，劳生急放尘缘空。\n时走长鬚汲双井，岂吝七椀邀卢仝。\n夜归须步三峰月，晓望还乘五桂风，静中且看狙公笼。\n此乐吾宗好方寸，已向清斋望根本。",
        "dynasty": "宋",
        "collection_info": null
    },
    {
        "title": "次鲁直烹密云龙之韵  其三",
        "author": "黄裳",
        "content": "三峰峭拔如武夷，秀气入草根干丰。\n秋堂一笑诗相共，竹杖未化谁知翁。\n非特鹰爪致我啜，芋栗亦慰肠中空。\n修鱼上钓开酒瓮，但欲醉我君宁同。\n须饮一斗寄混沌，吹使自觉桃源风，此言当践非相笼。\n百岁岂能空自窘，万顷汪汪同一本。",
        "dynasty": "宋",
        "collection_info": null
    },
    {
        "title": "次鲁直烹密云龙之韵  其四",
        "author": "黄裳",
        "content": "春山椎鼓雀舌细，石涧垂丝鱼肉丰。\n异时相逐许余地，杖藜自号田家翁。\n有年无累反观处，水天云尽涵秋空。\n虽然出处有义命，必欲长往非人同。\n校书千古窜讹谬，日长閒御瀛洲风，故园且付烟云笼。\n落笔成诗今几卷，洗我烦襟求副本。",
        "dynasty": "宋",
        "collection_info": null
    },
    {
        "title": "次曾德宣竹窗之韵",
        "author": "黄裳",
        "content": "导彼清泠泉，育此婵娟身。\n幽哉窗户间，猗猗窥鳞鳞。\n有霜能独留，无德难相亲。\n乃闻曾子风，嗜好非今人。",
        "dynasty": "宋",
        "collection_info": null
    },
    {
        "title": "简政堂",
        "author": "黄裳",
        "content": "简政岂在事，养源无他心。\n持守得纲领，施设从胸襟。\n虚静古意远，平易人情深。\n光景尘不染，悉付公余吟。",
        "dynasty": "宋",
        "collection_info": null
    },
    {
        "title": "题杨氏聚义轩",
        "author": "黄裳",
        "content": "聚义归清虚，无欠亦无余。\n聚利赴嗜慾，自丧俄自续。\n义在诗与书，利在金与珠。\n金珠壮人颜，俯仰一世间。\n我去彼不随，彼去我不观。\n诗书入青瞳，藏蓄心腑中。\n贻之修乃孙，操之修乃躬。\n秧种秀沃壤，愿饱万腹空。\n源泉洌清甃，既与还不穷。\n开轩有意哉，短什嘉仙翁。\n黾勉慎所交，高攀古人风。",
        "dynasty": "宋",
        "collection_info": null
    },
    {
        "title": "听隠士琴",
        "author": "黄裳",
        "content": "幽意不可象，因声而后形。\n至声不可僞，因心而后生。\n三尺膝上孤，一寸胸中鸣。\n急声如飞泉，泻泻秋云边。\n巧声如流鶑，历历春风前。\n幽人无此心，素弦无此声。\n心与手相忘，意与声相迎。\n弹者自到古，闻者谁知音。\n但见风色吹我清，欲御此风天上行。",
        "dynasty": "宋",
        "collection_info": null
    },
    {
        "title": "送胡君游洛",
        "author": "黄裳",
        "content": "得丧纷纷转羣慾，谁及爱嵩三十六。\n有客忽自东南来，已为湖山饱双目。\n逸兴不住皇州春，天津桥南酒初熟。\n长念花王司马坂，洛阳今寓谁家馆。\n已闻香信满东风，嫔御相从水光畔。\n芳容须向盛时吟，昔也醉翁长恨晚。\n谷雨且老黄鹂声，急上征鞍望瀍涧。\n送行诗句无纤尘，自有交游在霄汉。\n藜苋肠中何所须，但愧银鈎落香翰。\n看花知遗生，看山知养神。\n妖奇怪丽九十种，未失东风助培壅。\n三十六峰元气清，独插太虚无古今。",
        "dynasty": "宋",
        "collection_info": null
    },
    {
        "title": "湖上閒赋",
        "author": "黄裳",
        "content": "钱塘吴之雄，西湖乃其贰。\n晴虚混高下，寒光堕苍翠。\n俯仰睨澄澈，融结会幽邃。\n日月司晦明，烟云管开闭。\n楼阁生有无，尘凡换奇异。\n素蔼俄包藏，物象已非二。\n中有虚一子，四顾银色世。\n云罅漏余晷，稍盛却阴翳。\n遽回天汉明，收摄何所置。\n近影认遥碧，故态献新媚。\n振羽鹭初起，一苇出天际。\n大巧现奇画，人欢发幽思。\n杖履秋林深，弦管春波细。\n名字人不知，閒藏洞霄吏。",
        "dynasty": "宋",
        "collection_info": null
    },
    {
        "title": "寄题存心堂因简正仲运使",
        "author": "黄裳",
        "content": "有乐不在物，况当仕而优。\n外骛乃自苦，作德能日休。\n身计苟未适，安能为道谋。\n基址更所寓，得地东南陬。\n经营喜宋子，阐绎嘉毛侯。\n纷嚣落寂境，蒸鬰回素秋。\n事少德机静，风微花信幽。\n林悄鸟相应，日閒丝自游。\n中发灵台光，下照彪池流。\n神怡况味远，意虚才智周。\n真见造不灭，妄想降无求。\n所示良可助，所超安可酬。\n会合果有道，宁復嗟阻修。",
        "dynasty": "宋",
        "collection_info": null
    },
    {
        "title": "惇礼兵部久不作诗偶成数韵奉戏",
        "author": "黄裳",
        "content": "南宫先生好谈古，齿牙所挂多老杜。\n剑气中盘几时吐，欲看光芒出庭户。\n平生气直易言语，不解聱牙斲诗句。\n先生莫学东野苦，我愿为云相逐去。",
        "dynasty": "宋",
        "collection_info": null
    },
    {
        "title": "汴河解冻郭公域将行以诗奉寄",
        "author": "黄裳",
        "content": "霜华一望银河道，闻说行舻犹未果。\n清旸想快东去情，未斩凝冰已先破。\n东邻空忆樽前佐，为谁更把金巵倒。\n汾阳远裔今有人，不见纤尘落幽抱。\n画梁燕子趁时归，故园莫放春光老。",
        "dynasty": "宋",
        "collection_info": null
    },
    {
        "title": "简元舆祠部  其一",
        "author": "黄裳",
        "content": "文艺相从春欲暮，未去皇州散还聚。\n岂期扰扰凶器场，却会高谈翫千古。\n冷官辄对华省郎，亦许烹煎待宾主。\n文章虽自根本来，裂破大全空缕缕。\n如公自蓄胸中奇，长短岂能欺五度。\n旷野羣陂渴霖雨，欲叫虾蟆已窥户。\n春衫未迭麦寒薄，最惬含毫斲诗句。\n如公简静意尤远，卒迩清风慰遐慕。\n牵率鄙兴游太虚，满我缣箱始归去。",
        "dynasty": "宋",
        "collection_info": null
    },
    {
        "title": "简元舆祠部  其二",
        "author": "黄裳",
        "content": "百花岩上仙人住，岩下为州山水聚。\n白头青冢南北人，倒影沈沈独怀古。\n倚栏把酒与谁同，况是使君为献主。\n应唤渔舟疏苇中，旋脍游鳞落红缕。\n秘书座上最轩昂，能共春云争态度。\n红衣带月今何处，几转春残掩朱户。\n飞船送客空断肠，梁尘漫落声中句。\n虚白亭前湖水閒，忽为霓裳起思慕。\n出门沙土乱如雨，熏风吹梦天南去。",
        "dynasty": "宋",
        "collection_info": null
    },
    {
        "title": "观试",
        "author": "黄裳",
        "content": "题墨脱新镌，扃钥开清晓。\n文衡朝士高，香案天风小。\n银袍带残月，玉鹭集寒沼。\n赳赳干城材，衔枚出远徼。\n才气方自强，未战意先挑。\n临文寻汝贤，形见乃微妙。\n人才焉可齐，云汉多年少。\n悭思忧明膏，俊性翫斜照。\n得丧召荣辱，美恶露嚬笑。\n修毫饮流液，灵珠落光耀。\n雕琢破巨璞，歌舞探长鞘。\n含蓄既寂寂，运动还渺渺。\n重赏岂敢吝，行当塞明诏。",
        "dynasty": "宋",
        "collection_info": null
    },
    {
        "title": "简无咎学士",
        "author": "黄裳",
        "content": "北澶车马来何暮，芹茅池边失欢聚。\n有分共为文字游，却向西郊话今古。\n人頼聪明多自僞，信厚期君中有主。\n职事无尘静相对，满榻诗书香数缕。\n严扃如在柳阴中，绿幄朱帘细风度。\n紫犀銙破雪花浓，石鼎煎声遶窗户。\n准拟七椀邀卢仝，清涤烦襟出新句。\n共笑先生最贫苦，误使帘前客相慕。\n虚名薄利能几多，裹饭区区来復去。",
        "dynasty": "宋",
        "collection_info": null
    },
    {
        "title": "酬罗正之提刑城东赏花之什",
        "author": "黄裳",
        "content": "一气适来颜色明，一气适去颜色衰。\n花缘根蒂岂所托，颜色亦非花可为。\n花约一时枯且荣，人约百岁行復归。\n一时百岁孰多寡，花发乃知人盛时。\n一回花发一度醉，已无百与花为期。\n韩子空寻院中长，走马归来谩惆怅。\n昔日城西未同醉，今日城东还独赏。\n万事着意令人悲，邂逅多欢人愿随。\n破腊中来春渐渐，閒见芳梢青数点。\n韶华九十犹更长，未尝一朝游醉乡。\n中含万巧欲倾泻，将与才思争光芒。\n天台近得醉吟老，寄我新篇颂花好。\n扬鞭直指都城中，已踏东风杨柳道。\n上苑初开芳意浓，急走长鬚为余报。\n竞香论色如梦中，蝴蝶翩翩遶芳草。\n朱颜未愧雕栏红，莫向忙中放春过。",
        "dynasty": "宋",
        "collection_info": null
    },
    {
        "title": "寄题妙光亭",
        "author": "黄裳",
        "content": "天边月下云初尽，江上潮来风已定。\n两物无情岂有期，但见圆光非远近。\n潮回月落杳难寻，元无此景何须问。\n沙北渡头人自忙，谁为山翁说真性。\n涤除尘垢无少休，他日危楼与君凭。",
        "dynasty": "宋",
        "collection_info": null
    },
    {
        "title": "观蚕",
        "author": "黄裳",
        "content": "大巧不为蚕上簇，机妇飞梭双注目。\n腹空万绪徒自劳，缣素如山人未足。",
        "dynasty": "宋",
        "collection_info": null
    },
    {
        "title": "圆石六题 迎晖亭",
        "author": "黄裳",
        "content": "始自旸谷见，余霞敛微明。\n亟从林末动，幽禽发清声。\n羣阴既扫迹，众象聊遣情。\n捲帘取遥望，挥毫写初迎。\n行乐自此始，勿为多事萦。\n一世如过隙，顷刻宁可轻。\n胜概岂虚置，倒樽慰浮生。",
        "dynasty": "宋",
        "collection_info": null
    },
    {
        "title": "圆石六题 邀月亭",
        "author": "黄裳",
        "content": "迎晖不觉一日尽，邀月又会三人閒。\n未言期约绿岩畔，且共歌舞清樽间。\n霜轮皎皎无今古，世途扰扰多新故。\n今月曾经照故人，古人问月今何处。\n百年光景行復催，有月可邀能几回。\n双岩达士不须说，始见迎晖復邀月。",
        "dynasty": "宋",
        "collection_info": null
    },
    {
        "title": "圆石六题 清辉亭",
        "author": "黄裳",
        "content": "山色翠欲流，水光澄可照。\n二物偶相际，清风发微妙。\n中有逍遥翁，寓意得欢笑。\n此道復何求，仁智姑自劭。",
        "dynasty": "宋",
        "collection_info": null
    },
    {
        "title": "圆石六题 翠筠庵",
        "author": "黄裳",
        "content": "外环碧玉千寻直，中起真香一篆清。\n宴坐主人俄出定，岁寒枝上得秋声。",
        "dynasty": "宋",
        "collection_info": null
    },
    {
        "title": "圆石六题 快览亭",
        "author": "黄裳",
        "content": "欲跨晴虚两腋风，曲栏干外意无穷。\n忘形独坐双岩下，遣兴旁观万象中。\n数韵瑰奇聊自适，满怀清爽可谁同。\n飒然而下吾能赋，未必登临愧楚宫。",
        "dynasty": "宋",
        "collection_info": null
    },
    {
        "title": "圆石六题 招仙亭",
        "author": "黄裳",
        "content": "仙人岂可招，固有招仙道。\n钦信勿自欺，仁恕满中抱。\n何惭紫芝翁，惠然及予坐。\n众行示要路，羣实指虚果。\n脱落形数中，行在从所好。\n踌躇即有碍，清樽急须倒。\n天风欻尔动，相忘一何果。\n几日当復来，斜阳满芳草。",
        "dynasty": "宋",
        "collection_info": null
    },
    {
        "title": "龙凤茶寄照觉禅师",
        "author": "黄裳",
        "content": "有物吞食月轮尽，凤翥龙骧紫光隠。\n雨前已见纤云从，雪意犹在浑沦中。\n忽带天香堕吾箧，自有同干欣相逢。\n寄向仙庐引飞瀑，一簇蝇声急须腹。\n禅翁初起宴坐间，接见陶公方解颜。\n颐指长鬚运金碾，未白眉毛且须转。\n为我对啜延高谈，亦使色味超尘凡。\n破闷通灵此何取，两腋风生岂须御。\n昔云木马能嘶风，今看茶龙解行雨。",
        "dynasty": "宋",
        "collection_info": null
    },
    {
        "title": "送范子镇",
        "author": "黄裳",
        "content": "东南有人不可攀，生轻义重人所难。\n此风雕落不復见，得公今日如芝兰。\n千人忽堕风涛间，义气有感心生寒。\n以情论法不可枉，使法可枉吾宁閒。\n兼遗物己为虚舟，遂授此属还平流。\n相逢鹰犬颜何厚，剑水闽山公不朽。\n有恩流到墓中魂，无累乞寻林下友。\n得官西去心胆雄，帐下将军望公久。\n此生义在公无惭，未到青云空白首。\n男子屈伸当有时，行置长缨远夷脰。\n浩歌一阕公临政，马上东风曲堤柳。\n卯酒醺醺吹復醒，纤毫谩引无中有。\n洒然得句谁其酬，寄我须烦置邮走。",
        "dynasty": "宋",
        "collection_info": null
    },
    {
        "title": "卜居潮山",
        "author": "黄裳",
        "content": "胜致久不示，幽居今已该。\n盖待出尘子，将作还玄斋。\n升高独南望，大巧安用裁。\n天目形势落，秋空屏障开。\n吴境岸边断，越峰天际回。\n双臂龙虎揖，两潮风雨来。\n直视江渚印，蛟蜃遗灵胎。\n旁闻海门出，波浪生春雷。\n平生乐山水，邂逅奚所猜。\n秋老竹林冷，攀竹趋岩隈。\n得石喜奇怪，且席青钱苔。\n泉甘地脉正，吸泉如传杯。\n人静道始集，境幽心易灰。\n老圃听吾语，勿以慵相推。\n勤将日力进，速副韶光催。\n长生且有道，当悟接与栽。\n务使翠华远，长大如婴孩。\n琼蕊覆青径，木香兼荼梅。\n疏凿取清浅，结甃移碑材。\n飞桥渡流水，俯仰无纤埃。\n虽谓夕阳好，见月还徘徊。\n卜筑非偶尔，供吟何快哉。\n栖养此固足，会晤谁可偕。",
        "dynasty": "宋",
        "collection_info": null
    },
    {
        "title": "假山",
        "author": "黄裳",
        "content": "天作乃说真，人作故云假。\n堆迭孕奇怪，含思亦如画。\n遥岑出寸碧，羣岫拥而亚。\n苍苔抱秀骨，尤惬时雨洒。\n去来何所人，度岭策羸马。\n安得无心云，经从断而挂。\n日落行且休，寒岩峙孤舍。\n假合虽使然，登览忧亦写。\n万法资诸心，一念有神化。\n缔构况融结，犹造秋与夏。\n摄用还一空，何取亦何舍。\n莫认假与真，外乐聊以借。",
        "dynasty": "宋",
        "collection_info": null
    },
    {
        "title": "谢人惠茶器并茶",
        "author": "黄裳",
        "content": "三事文华出何处，岩上含章插烟雾。\n曾被西风吹异香，飘落人寰月中度。\n美林见器安所施，六角灵犀用相副。\n目下发缄谁致勤，爱竹山翁傍云住。\n遽命长鬚烹且煎，一簇蝇声急须吐。\n每思北苑滑与甘，尝厌乡人寄来苦。\n试君所惠良可称，往往曾沾石坑雨。\n不畏七椀鸣饥肠，但觉清多却炎暑。\n几时对话爱竹轩，更引毫瓯斲诗句。",
        "dynasty": "宋",
        "collection_info": null
    },
    {
        "title": "陪会稽太守游鑑湖会于禹祠之下",
        "author": "黄裳",
        "content": "一鑑沈沈含万象，千岩竞秀还相向。\n季真梦断归去来，数顷寒光对夷旷。\n管弦公外与民同，秘阁先生千骑长。\n从公于迈巷无人，画船解缆争先放。\n去探禹穴升稽山，语笑相逢洞天上。\n玉帛纷纷何处寻，谩对遗陵起悽怆。\n越王羞辱微之欢，山水依然人独往。\n先生揖我欹金巵，吾道本来无得丧。\n日月如飞奚用劳，醉舞言归勿令荡。\n湘灵不见湘江閒，回首斜阳落秦望。",
        "dynasty": "宋",
        "collection_info": null
    },
    {
        "title": "送满龙图守奉化",
        "author": "黄裳",
        "content": "台省两称公，郡国三换节。\n海角承重寄，螭头怀远别。\n俯仰七迁迅，觉梦一炊热。\n先生自怡怡，浮世谁惙惙。\n暴霖驾西洛，华舻指东浙。\n香径摧芰荷，丰厨拾鱼鼈。\n窥影入贺鑑，访古探禹穴。\n未暇登四明，方思白华洁。\n使车贻亲荣，闽山迓来辙。\n岂须老莱衣，始能事耆耋。\n往往回首时，千岩看堆雪。\n行观真卿书，德政满青碣。",
        "dynasty": "宋",
        "collection_info": null
    },
    {
        "title": "次舒尧文秋夜有感之韵",
        "author": "黄裳",
        "content": "自越趋儒林，由吴两江渡。\n四年如退之，疏慵傲名数。\n西风今又来，庭柯泣珠露。\n荣枯几番新，閒日常自度。\n誓为天汉游，捣药看玉兔。\n逆行非吾心，焉用忧日暮。\n典籍犹可捐，宁雕子云赋。\n万事归自然，所得先去故。\n洒落桐庐君，高源欲东赴。\n外物非所谋，此学良足据。\n但以中致虚，元气腹当饫。\n壮怀感暮秋，羣动还太素。\n宋玉悲何为，忘失聊适屦。",
        "dynasty": "宋",
        "collection_info": null
    },
    {
        "title": "送刘和甫之江东",
        "author": "黄裳",
        "content": "去年相逢时，霜华轻压梅花枝。\n今年相别日，苹末秋风惨行色。\n逢时易为乐，别时易为伤。\n谁知伤与乐，各是羁旅肠。\n送者难为留，离者难为行。\n谁知离与合，各是天涯人。\n离合有分不可料，彼此有适当忘情。\n君今此去何时来，韦编频向灯前开。\n读书患在少思索，时将寸管书清才。\n君今此去何时到，风力攻帆急如火。\n秋光照人益潇洒，一叶轻舠又东下。\n松陵鲈脍是时节，无惜霜锋傍船切。\n泛入东南第一州，八月仙涛驾天白。\n江头此景须吟看，少留轩旆开朱颜。\n徐徐踰江诣所舍，心閒应爱云中山。\n用其所乐以自遣，莫教乡思为心关。\n他时握手又西上，多在后岁秋风间。",
        "dynasty": "宋",
        "collection_info": null
    },
    {
        "title": "酬子明冬后出思正夏中见招之什",
        "author": "黄裳",
        "content": "大学閒官闭门坐，渍墨磨丹满文藁。\n霜风门外潮头过，马首长鬚欲吹倒。\n双眸厌为尘沙昏，出外遽止从予好。\n不復见君今几时，相忆还惊岁华老。\n恨得新诗何太晚，瓜李为期閒梦断。\n余酒喜见忘机翁，声色尝与心相同。\n小沼荷花未云昨，君来且负炉中红。\n东邻交友亦爱客，烹鲜盘馔工于侬。\n青蜗乌贼欠此可，蟹蛤已有吴间风。\n劳生多故岂足念，莫不有分劳冲冲。\n有钱取醉亦足矣，满腹以外吾何容。\n漫漫雪意稍含蓄，瑶池将见涵春空。\n两骑翩翩踏琼玖，州北主人相望久。\n解颜一笑如君难，区区论报非吾友。",
        "dynasty": "宋",
        "collection_info": null
    },
    {
        "title": "酬程忠彦见赠",
        "author": "黄裳",
        "content": "与子邂逅春闱中，子未及壮文何雄。\n淡书名姓青云旁，天风吹我襟怀香。\n巨源耻作寻常流，洪涛忽驾西江秋。\n剽窃袭蹈非子情，伯乐一睨人皆惊。\n乃更退托多楚狂，谓我有感潭中央。\n腰间跃去为龙藏，斗牛下接亭亭光。\n尝言文章气所寓，养气未及柔与刚。\n乌能发露与剑比，而不与我非其长。\n红尘丹汉不足较，傥来勿使心常忙。\n安得小艇剑溪上，与子邂逅飞双桨。\n满溪烟雨芦花春，渔人一曲声无尘。\n夜明潭上人初静，神明欲腥姦与佞。\n宝气深盘盘不得，直上羣阴俱失色。\n此时与子同行藏，倚楼人往空斜阳。",
        "dynasty": "宋",
        "collection_info": null
    },
    {
        "title": "送延平太守",
        "author": "黄裳",
        "content": "南有溪山谁可托，须拥旌麾日边落。\n无政人向溪山愁，公徒追索情如酬。\n有政人向溪山醉，鼓吹寻幽闹如市。\n七闽山水世所议，尤喜延平得高致。\n山光水色秋意清，月华剑气空体明。\n双流既往却再顾，五龙虽奋还相迎。\n断云天北列寸碧，中有仙人骑鹤行。\n仙人岩前万人聚，金碧下瞰天津横。\n霁色还空影高下，蓬莱幻化俄顷生。\n太原使君未下车，公论已许程与吴。\n独游才刃安能拘，发遣万事归玄无。\n洗眼待看乡老书，使君政事当起予。\n年丰讼少民已苏，两税竞了谁无襦。\n万户有酒钱足酤，飘飘帘下吹笙竽。\n山水图中声色活，大小从公四园阔。\n飒飒山风吹夕照，想见颓然使君笑。\n南来莫使诗筒少，慰我尘劳空扰扰。",
        "dynasty": "宋",
        "collection_info": null
    },
    {
        "title": "夏云",
        "author": "黄裳",
        "content": "数迭奇峰插空碧，舒卷光阴度红日。\n莫道无心空自閒，天地为炉果何恤。\n愿移炎赫归至冥，请开蒸鬰还太清。\n从龙以往荡妖气，蟊贼欲滋今自坑。\n晚来载雨落何处，一片俄从北偏举。\n区区此意焉用留，能作几家轩上秋。",
        "dynasty": "宋",
        "collection_info": null
    },
    {
        "title": "矮松",
        "author": "黄裳",
        "content": "枝干偃蹇奇可夸，本根融结杳难测。\n龙蛇已抱千载灵，梁栋何烦万牛力。\n虽减半天风雨声，却得三冬雪霜色。\n卫生已免斧斤人，粧景何辞吟醉客。",
        "dynasty": "宋",
        "collection_info": null
    },
    {
        "title": "不流轩",
        "author": "黄裳",
        "content": "大道果安在，无流亦无止。\n有流落色界，无流在空体。\n用向体中存，见否瞪而视。\n空色两相忘，有无还自尔。\n月明孕澄寂，山寒卧清泚。\n一叶天际来，歌声耸吾耳。",
        "dynasty": "宋",
        "collection_info": null
    },
    {
        "title": "春霁",
        "author": "黄裳",
        "content": "动润毕化事，清旸却阴翳。\n披云出寸碧，银色烂盈地。\n芳径导众乐，顽冻展羣翠。\n雨霁春且老，良时固难计。\n好景归新诗，清樽接佳士。\n韶光宜夕阳，醉笑莫轻起。",
        "dynasty": "宋",
        "collection_info": null
    },
    {
        "title": "送郭公域",
        "author": "黄裳",
        "content": "官冷犹能愿邻好，侧听欢声亦开抱。\n朝曦未合败顽冻，来问仙舟已登道。\n但见风铃送余韵，慧佐尊前迹如扫。\n汾阳远裔今有人，插架万轴谁能贫。\n豪气欲吞天下士，舌上古今时復陈。\n熙朝未遇将谁尤，芳辰不乐还自嗔。\n聚散浮云眼前过，且作閒人静中坐。\n画梁燕子急归来，莫放故园春自老。",
        "dynasty": "宋",
        "collection_info": null
    },
    {
        "title": "寄连君佐",
        "author": "黄裳",
        "content": "樽酒会君江上楼，高谈不与世俗侔。\n淮阴将军跨下过，鲁国至人东家丘。\n气吐胸中斗牛夜，笔落手下烟云秋。\n丈夫得失聊自乐，一身一计何足忧。",
        "dynasty": "宋",
        "collection_info": null
    },
    {
        "title": "送人归符离",
        "author": "黄裳",
        "content": "百尺危楼一杯酒，与君话别秋风老。\n明日解舟逐流水，不挂片帆急如火。\n符离风物好，一觉仙舟到。\n平时高奋丈夫事，匹马西来亦须早。\n好是天涯逢故旧，笑言何处重携手。",
        "dynasty": "宋",
        "collection_info": null
    },
    {
        "title": "送林疑独教授",
        "author": "黄裳",
        "content": "犹记龙津曾把手，閒对云山一樽酒。\n谈高稍犯禅师疆，遥指青尖露疏牖。\n璧水起人新思浓，旁释奇文到科斗。\n自笑山翁缄默多，来处长疑抱真叟。\n君虽健语犹相知，乃欲同归上忠厚。\n假合此生尘已多，肯復随流逐人后。\n再喜相逢春意中，忽见天机在杨柳。\n幽花野水时可寻，赶马长鬚有罍鋀。\n柰何汴洛贪送人，扫荡顽冰一梭走。\n义在人心难可欺，浮玉山南望风久。",
        "dynasty": "宋",
        "collection_info": null
    },
    {
        "title": "閒书",
        "author": "黄裳",
        "content": "一笑待毁誉，一歌待穷通。\n笑歌未能忘，犹落诸环中。\n无待用笑歌，此理西即东。",
        "dynasty": "宋",
        "collection_info": null
    },
    {
        "title": "尉氏五题 蔡相庙",
        "author": "黄裳",
        "content": "范叔脱身车箦间，一言悟主才所难。\n死齐辱贾逐四贵，合为昭王留武安。\n万里青云虽自致，燕客相寻亦天意。\n琅琅乘机叙消息，能使先生谨承德。\n愿归相印臣不如，结绶怀金岂劳力。\n富贵只资唇舌能，休笑魋颜与挛膝。\n人生遭遇合有时，羁旅入秦谁与知。\n揽权数月何为惧，非义所安人或恶。\n四十三年雄俊间，归与不归函谷关。\n孤坟却使郑人看，只恐燕昭由此还。\n千古英灵果何往，人间祸福空相访。\n春入祠庭燕御风，交龙旌堕香尘中。",
        "dynasty": "宋",
        "collection_info": null
    },
    {
        "title": "尉氏五题 三亭岗",
        "author": "黄裳",
        "content": "相得语未究，相知心已陈。\n喜生岗上夜，痛定箦中身。\n兴废自王郑，恩酬生魏秦。\n满怀机变学，岂谓有燕人。",
        "dynasty": "宋",
        "collection_info": null
    },
    {
        "title": "尉氏五题 蓬池",
        "author": "黄裳",
        "content": "旷野饮绿水，往往如具区。\n尉氏得此景，赐民非自娱。\n想成独乐戒，故能与民俱。\n阮籍方外豪，徘徊顾梁都。\n亦恐感嘉惠，岂特怀壮图。\n逸兴果何类，茫茫谁与拘。\n度量贮天汉，岂不容葭芦。\n兴废未始定，陵谷俄已殊。\n昔为凫鹥乡，今为狐鼠庐。\n厚泽瘗膏壤，能復滋耕夫。\n得利已足喜，怀古安用吁。",
        "dynasty": "宋",
        "collection_info": null
    },
    {
        "title": "尉氏五题 啸台",
        "author": "黄裳",
        "content": "脱身魏晋间，嗣宗南阮英。\n长啸写逸兴，偶为台上行。\n或带竹林醉，独驾无将迎。\n风月乃所友，相投清与明。\n微引踵中息，稍从唇齿鸣。\n渐渐薄林杪，飘堕令人惊。\n忧愤闻而平，贪浊闻而清。\n苏门得孙子，答以鸾凤声。\n不应乃深应，栖导良自诚。\n当悟啸中旨，可传言外情。\n台在声不传，万籁徒汝争。",
        "dynasty": "宋",
        "collection_info": null
    },
    {
        "title": "尉氏五题 七贤里",
        "author": "黄裳",
        "content": "遥想七贤会，空留七贤里。\n神交遗形骸，清流外尘滓。\n脱略堕险怪，嵇阮两高士。\n白视骄法家，红锻傲公子。\n所识不及才，或殆或以死。\n山公颇适用，选职尤可喜。\n立少规不祥，去备忧不轨。\n窃恐阮与嵇，于此未能耳。\n向秀稍知义，由父谩知止。\n酒隠名刘伶，无志君子仕。\n王戎贪聚钱，阮咸亟追婢。\n观德清流中，二子有臧否。\n修短归黄埃，毁誉落青史。\n盛世人已非，荒原物空是。\n贤者观我吟，聊用择所履。",
        "dynasty": "宋",
        "collection_info": null
    },
    {
        "title": "灵草",
        "author": "黄裳",
        "content": "五行在万类，惟草最柔弱。\n春至忙发生，秋来遽衰落。\n如何却有灵，阴制长生药。\n金石走或飞，落鼎谁能捉。\n若乃赤帝兵，飞走请自缚。\n万炼致妙用，造化犹天作。\n中抱阴阳精，浅陋安可度。\n莫笑荣復枯，浮生尚堪托。",
        "dynasty": "宋",
        "collection_info": null
    },
    {
        "title": "岁寒堂",
        "author": "黄裳",
        "content": "岁寒堂前岁寒栢，接见东君无愧色。\n正似屠龙方外人，绿鬓还生未垂白。\n酒杯放手情已疏，可鄙当时背文客。\n世态何足留齿牙，且践清阴坐幽石。\n云门对面如有情，安得青童报消息。\n莫使仙人开北扉，见我劳生空汩汩。",
        "dynasty": "宋",
        "collection_info": null
    },
    {
        "title": "丰提刑理赴西蜀",
        "author": "黄裳",
        "content": "气柔语音低，欲静神色明。\n扰扰劳生中，望道心如倾。\n烦苛患庶士，抵冒悲羣氓。\n眷眷自中降，悠悠傃西征。\n晓霜毛袖重，卯酒面花轻。\n出关谁最旧，过栈子何平。\n施设快拘守，跋涉劳将迎。\n路难休咏蜀，梦远亦登瀛。\n胸中文艺光，域中监牧荣。\n以淡却私狥，以默静纷争。\n万累丧民德，一嚬生道情。\n行闻化无欲，圜扉芳草生。\n公余废俗乐，反一天全精。\n源源踵中来，趋者已屡更。\n安知我所寓，山国望神京。",
        "dynasty": "宋",
        "collection_info": null
    },
    {
        "title": "赠灵谷山人",
        "author": "黄裳",
        "content": "无缘一步如秦湘，有缘千里如门墙。\n山人安得不相访，囗如昔也同行藏。\n自从别后乐何处，灵谷山中养冲素。\n懒与尘凡争是非，拂袖俄趋长乐府。\n十洞真人怀宿契，阴使来陈掌中示。\n不着乎书惟口传，千古茫然索根蔕。\n或乱枝条无计寻，大还只欠铅中金。\n玉简朱书落吾耳，安用冥搜遶天地。\n紫玄忽见老翁笑，家住昆崙何杳杳。\n神炉已寘龙山椒，蓬壶可听东溟潮。\n温泉名界甘復泚，一毂符行坎宫沸。\n七十二候承天时，三五一法明天机。\n晤言再卜春为期，冲和有道当依归。\n山水多夸武林好，更有龙椒惬幽抱。\n桃源惟在山腰间，越出寸碧窥吴峦。\n雷驱猛雨玉龙过，月明人上朝元坛。\n五符金鼎任还返，须知造化由阴丹。\n愿屈冲和讲幽秘，莫独云山孕铅水。\n紫府宾，丹台身。\n去来在我若为情，谷风时送步虚声。\n山花径，水月沼。\n乐因谈到长生妙，偶坐俄行无事了。\n或将得一问因缘，江天为指归舟到。",
        "dynasty": "宋",
        "collection_info": null
    },
    {
        "title": "寄隠者",
        "author": "黄裳",
        "content": "守道宋高士，筑室齐东鄙。\n植竹看岁寒，种田助形委。\n束书捐古今，抱易究生死。\n不以外移内，不以行责止。\n九十留童颜，湖山饱清视。\n或顾先生云，时平可以起。\n先生本无求，弃置如弊屣。\n俄闻与物化，精一未尝毁。\n汗简书逸民，义风洗贪士。\n东望呈肺肝，遥泻一巵水。",
        "dynasty": "宋",
        "collection_info": null
    },
    {
        "title": "送陈知县",
        "author": "黄裳",
        "content": "握手州东花闹时，泻酒胸中如漏巵。\n各无官守竟信意，坐间只有春相随。\n十年暌远何所得，但悟世情能守一。\n昨日小轩君不游，荷叶雨声池上秋。\n明珠得丧百万斛，何虑炎蒸金欲流。\n一樽独对清都梦，可怜幽思无人共。\n今日闻君马已西，不觉毫端得诗讽。\n汝阳县长多清风，壶中有客当相送。",
        "dynasty": "宋",
        "collection_info": null
    },
    {
        "title": "和张仲时次欧阳文公览李白集之韵",
        "author": "黄裳",
        "content": "紫微所拱皆仙官，开元无事长庚閒。\n偶缘一念来人间，诗才到白诚无难。\n英华峻发根自天，春空蔼蔼飞翔烟。\n云涛雪浪沧溟喧，四面滔滔朝白川。\n重与论文不须细，且贵胸襟写来易。\n易中自有惊人词，绳墨空高何足贵。\n苦谈杜甫峻谈李，文人相轻古如此。\n始惟通道继而醉，万事纷纷宁復记。\n三人分散难为攀，梦魂应觉星躔寒。\n乃与月影同交欢，岂有俗态趋人寰。\n若在真府如同家，琼丹我已修河车。\n仙源将果蟠桃花，安知不共游烟霞。\n便看琪园越三岛，休羡垂杨与芳草。",
        "dynasty": "宋",
        "collection_info": null
    },
    {
        "title": "览武夷记",
        "author": "黄裳",
        "content": "武夷山中十三子，邂逅相寻良有以。\n顷向上筵何事醉，一时谪在人间世。\n八百年后还升真，武夷真君真主人。\n天台有籍安得知，不谒子骞谁与祈。\n紫云中下龙潭雨，尤喜张仙好诗句。",
        "dynasty": "宋",
        "collection_info": null
    },
    {
        "title": "结交",
        "author": "黄裳",
        "content": "道义出君子，势利通小人。\n有无故所自，甘淡交所因。\n离合见难易，情文生僞真。\n圣主审所任，祸福延吾民。\n贤士慎汝择，利害归吾身。\n公患势利强，私患朋党亲。\n邪正若弗辨，安危难復陈。",
        "dynasty": "宋",
        "collection_info": null
    },
    {
        "title": "留题琴轩",
        "author": "黄裳",
        "content": "轩阁竞华丽，谁肯厌丝管。\n豪华既交欢，盛丽亦同翫。\n鸣弦虽侑觞，惟宜素纤按。\n声色方争高，耳目及中乱。\n古意始兴怀，曲终情已换。\n黄子寻天真，开轩名以琴。\n问琴意何在，答以琴为心。\n我愿听以目，与子为知音。\n无弦之琴声无声，世间此曲今何人。",
        "dynasty": "宋",
        "collection_info": null
    },
    {
        "title": "读罗隠孟郊集",
        "author": "黄裳",
        "content": "罗隠寓以駡，孟郊鸣其穷。\n始读鬰吾气，再味濡我胸。\n如何志与气，发作瓶瓮中。\n大见无贤愚，大乐非穷通。\n弃置二子集，追攀千古风。\n中兼六义异，下与万物同。\n妙象生丹青，利器资陶镕。\n心手适相遇，变化从色空。\n感寓復收敛，兀然无我翁。",
        "dynasty": "宋",
        "collection_info": null
    },
    {
        "title": "答仲时高轩小酌之什",
        "author": "黄裳",
        "content": "韩公浩浩乐文字，乃笑红裙醉豪子。\n张侯切切务高洁，亦鄙双鬟献回雪。\n东野先生穷且愁，蚯蚓窍中煎百忧。\n北舍主人贫亦欢，典衣取酒更未阑。\n悲愁伤气岂足尚，拣择害道非所安。\n空色皆无适相遇，衮衮百年谁自苦。\n太平功业时可为，万丈虹蜺不须吐。\n一源湛湛吾忘情，四人毁誉浮沤生。",
        "dynasty": "宋",
        "collection_info": null
    },
    {
        "title": "送骆君归隠庐阜",
        "author": "黄裳",
        "content": "究竟此生安可逃，凈土社中风最高。\n纷纷一梦唤不觉，衮衮白头流落多。\n骆子翻然去尤早，寒堂誓结庐山草。\n寸阴早在精进中，四十司徒未为老。\n黄纸除书无此期，只为松云动幽抱。\n世人发愿多自欺，十八逸民今友谁。",
        "dynasty": "宋",
        "collection_info": null
    },
    {
        "title": "游东山大乘寺",
        "author": "黄裳",
        "content": "奔逸高真避秦侣，远入闽山岂惟楚。\n落花流水来何处，遂鹿人从石门路。\n遂造洞门谁得知，鸡黍生涯贯今古。\n樵客见留何事去，分合随缘落尘土。\n回头已在尘劳中，手把榴花如寐寤。\n紫玄素抱超然情，到此令人心骨清。\n閒跂长林跨深壑，遥见猿鹤来相迎。\n灵源为我写幽思，但闻历历朱弦鸣。\n狮子峰前狐退藏，当泯顽空还混茫。\n龙首涧边云并合，或作人间时雨行。\n杜鹃有声山意真，杜鹃有花山色明。\n偶逢奇石可且上，幸乘此兴聊飞觥。\n顾语娉婷莫予翼，脚力犹争年少轻。\n三杯通道聊自适，还被谷风吹復醒。\n忽忽流光已云暮，红烛如林乐声举。",
        "dynasty": "宋",
        "collection_info": null
    },
    {
        "title": "题桃花菊",
        "author": "黄裳",
        "content": "人面亦相映，龙山应独赏。\n却因清淡中，艷异尤堪尚。\n靖节篱下吟，幽怀忽驰想。\n武林溪上游，芳容若迎望。\n妙本自无二，佳名谁有两。\n辨事惟頼香，根蒂岂容妄。",
        "dynasty": "宋",
        "collection_info": null
    },
    {
        "title": "题水云村",
        "author": "黄裳",
        "content": "水云深处寻幽客，竞把银瓶飞虎珀。\n坐间玉篆流杯来，时伴桃花献春色。\n尘劳不到清樽前，何幸山翁设歌席。\n人在夕阳方醉时，回首云迷武陵宅。",
        "dynasty": "宋",
        "collection_info": null
    },
    {
        "title": "送方彦稽解元",
        "author": "黄裳",
        "content": "壶公山下多伟人，尝谓方寸无纤尘。\n双眼孤鹰在霄汉，俯视燕雀尤有神。\n两冠羣英出微妙，失第春官恬自笑。\n归去壶公山下游，长鬚肩上何所忧。\n远烟万剂实行橐，置此雅好吾无求。\n松轩日午片石冷，水中天小云油油。\n时復窥影且自遣，毫末造化同春秋。\n可能含蓄南国意，洗我滞思如清流。\n方握齐纨却新暑，明月团团满寰宇。\n马上尘沙摇不开，空羡江湖鹭轻举。\n勿因世俗还低头，义理所在无今古。\n生死只繫箪豆中，谁为万钟移出处。\n六翮冲天观一飞，所养先须微贱时。",
        "dynasty": "宋",
        "collection_info": null
    },
    {
        "title": "道伦竹阁",
        "author": "黄裳",
        "content": "曾看孤山翠微麓，回环阁下千茎竹。\n醉吟先生唐室贤，洒落情怀出流俗。\n赤城德士攀高风，特借嘉名榜山腹。\n雪霜难犯为心虚，直节凌云耸苍玉。\n月华弄影无纤尘，合有丹霄凤来宿。\n赵州庭栢如己知，扫却閒言且观独。\n九年当作无生游，慎勿窥红堕私欲。\n况是天台掌仙箓，炼矿成金石龙谷。\n落花流水好寻真，岂特萧萧阁前绿。",
        "dynasty": "宋",
        "collection_info": null
    },
    {
        "title": "曲水亭",
        "author": "黄裳",
        "content": "盘龙偃蹇吸长涧，数篆寒光来向人。\n谁信云门有仙子，洒落恐是华筵宾。\n落英俄逐酒船到，世间乃得渔溪春。\n素纤举盏宁可却，清光聊涤胸中尘。",
        "dynasty": "宋",
        "collection_info": null
    },
    {
        "title": "览和靖章安西湖之什",
        "author": "黄裳",
        "content": "和靖苦而豪，章安平而丽。\n驰情遶佳景，盈轴卷幽思。\n二子各何往，人非物还是。\n四时有行藏，彼物如邮置。\n百年有死生，斯人如梦寐。\n两幻相追攀，一觉都废弃。\n感寓聊自娱，兴尽娱亦弊。\n安坐湖山间，谁能以数计。",
        "dynasty": "宋",
        "collection_info": null
    },
    {
        "title": "送人赴官秘阁",
        "author": "黄裳",
        "content": "经行当年已充赋，却遂鹿官走尘土。\n百里牛刀未甘弄，况有文章自当贡。\n屡扣天阍出奇语，落笔纷纷动尧禹。\n雪天得职怀抱清，道山入局忧虑宁。\n今也无惭故乡举，幽閒更有登真路。\n惟我曾游今已古，想见朋从散还聚。\n岂事涂改如排牙，忽落铅刀得依据。\n常笑蠹鱼干自忙，正似求生辙中鲋。\n学海无从今几年，谩惜公家费毫楮。\n春芽竟好清昼深，石鼎蝇声遶庭户。\n恍然似揖前朝人，高下图书迓青顾。\n养才此地良有因，入闹谁醒静方悟。\n要使中虚心鑑明，乃欲他时照纷遽。\n名利人人情正炎，我抱天君独为主。\n设官之意非徒然，君恩可报唯心渊。\n案牒相忘花字閒，养心乃在云日边。\n佳气葱葱指归处，顿觉身轻如插羽。\n扁舟莫怯霜华浓，已有东风送君去。",
        "dynasty": "宋",
        "collection_info": null
    },
    {
        "title": "题卧陶轩",
        "author": "黄裳",
        "content": "不为形役心方纵，乘化悠悠岂须控。\n归去来兮归自公，北窗高卧南来风。\n吹我飘飘骨毛耸，恐是洪涛浸清梦。\n八月仙槎偶相送，寥廓孤飞与谁共。\n天机不逐纤尘动，折腰五斗非君俸。\n静挂山图探遥趣，閒眄庭柯荐幽咔。\n君置弦徽贻我声，我遗耳目知君情。\n相知之流乐如是，五柳鸣蜩谩如沸。",
        "dynasty": "宋",
        "collection_info": null
    },
    {
        "title": "初夏书呈同舍",
        "author": "黄裳",
        "content": "万种浮华春事了，谁供青帐千林晓。\n雨集池塘蝼蝈鸣，蜗牛已过银鈎横。\n贴水圆荷盖犹小，览镜美人音耗悄。\n行看天上奇峰生，莫放尘缘空扰扰。\n何处亭台公外期，共立熏风临渺渺。",
        "dynasty": "宋",
        "collection_info": null
    },
    {
        "title": "暑中喜雨",
        "author": "黄裳",
        "content": "小雨破炎炽，满怀贮清爽。\n忽御两腋风，太虚一登赏。",
        "dynasty": "宋",
        "collection_info": null
    },
    {
        "title": "重九遣兴",
        "author": "黄裳",
        "content": "佳节嘆短晷，清爽惬幽抱。\n新故遽相代，意思幸长好。\n百年如秋时，行行越中道。\n重九虽百回，半百已云过。\n云液倾新醅，篱花摘灵草。\n但约金巵空，何愁玉山倒。\n且趁马台游，莫管龙山帽。",
        "dynasty": "宋",
        "collection_info": null
    },
    {
        "title": "双源六题 水阁",
        "author": "黄裳",
        "content": "水阁上，襟带水光浮。\n丹桂月来天汉夜，白苹风起洞庭秋。\n尘劳人衮衮，潇洒与谁游。",
        "dynasty": "宋",
        "collection_info": null
    },
    {
        "title": "双源六题 钓矶",
        "author": "黄裳",
        "content": "钓矶上，閒适向金鳞。\n秋后江边思脍客，古来溪上得璜人。\n寻幽寻至此，聊寄自由身。",
        "dynasty": "宋",
        "collection_info": null
    },
    {
        "title": "双源六题 澄心堂",
        "author": "黄裳",
        "content": "澄心堂上閒来客，水与心同谁见得。\n微风不过波澜休，无碍空中秋月白。",
        "dynasty": "宋",
        "collection_info": null
    },
    {
        "title": "双源六题 濯缨堂",
        "author": "黄裳",
        "content": "濯缨之水山幽幽，本来似鑑无庸流。\n到此令人肝胆醒，涤除万累开襟灵。\n一源莫误登临目，纷纷世上红尘足。",
        "dynasty": "宋",
        "collection_info": null
    },
    {
        "title": "双源六题 重莲轩",
        "author": "黄裳",
        "content": "宛转双源花在处，花叶重重瑞炎暑。\n日光相照铅华鲜，翠盖纷纷拥红女。\n不贪青子老芳容，熏风偷出香无数。\n乃知源上有神仙，何必夭桃随水去。",
        "dynasty": "宋",
        "collection_info": null
    },
    {
        "title": "双源六题 日休亭",
        "author": "黄裳",
        "content": "分外凿私智，役役壮且老。\n此生本自然，何者削窘我。\n止水观而心，运用无不可。\n玉液静中味，万累门外过。\n时復一杯酒，聊用沃心火。",
        "dynasty": "宋",
        "collection_info": null
    },
    {
        "title": "寄卧云先生",
        "author": "黄裳",
        "content": "卧云先生由内观，谓使妻子忘我难。\n顾予且不自有父，安得有汝为悲欢。\n武林溪上乃所寄，今且几岁无往还。\n源头流水去復去，落花缤纷春屡残。\n秦人汉世不须问，寂然自在桃花湾。\n嵩岳游人忽相逐，羣碧插空三十六。\n渔人不见空怀想，路迷山口今谁访。\n几时行，几时归。\n本无行止吾何疑，岂将眼力随尘机。\n行亦可，归亦可。\n长沮桀溺非通道，此生未必山中老。",
        "dynasty": "宋",
        "collection_info": null
    },
    {
        "title": "五祖长老惠竹簟",
        "author": "黄裳",
        "content": "六月如蒸火方老，三伏炎炎挠清抱。\n閒中雨汗林末悄，忽得禅师祖山耗。\n笛材未许龙凤吟，却织双纹惬高卧。\n卷送西来尤是时，乃似乌薪雪天到。\n长鬚为我扫幽榻，数尺涟漪细风过。\n谩入祖山何所闻，但觉雷声肃慵堕。\n欲酬此意知未能，且学文公赠相好。",
        "dynasty": "宋",
        "collection_info": null
    },
    {
        "title": "赠方外士",
        "author": "黄裳",
        "content": "扰扰红尘高卧客，红尘不染人难识。\n琅琅为讲还丹篇，若有清风濯胸臆。\n玉兔走入流珠宫，正向时人失中得。\n根本盖自仙翁传，仙翁住世千余年。",
        "dynasty": "宋",
        "collection_info": null
    },
    {
        "title": "赠崔风子",
        "author": "黄裳",
        "content": "崔风不风人莫测，只恐时人问消息。\n子闻妙道今几年，百刻光阴贯今昔。\n天柱峰头独看月，火裏青龙产芽雪。\n屋上无霜春势强，十二危楼电光彻。\n剑潭居士心相从，何时遂扣逍遥翁。\n自知心骨异凡物，岂愿老死浮生中。",
        "dynasty": "宋",
        "collection_info": null
    },
    {
        "title": "贻李道士",
        "author": "黄裳",
        "content": "道士初来鹤衣白，无事猖狂走南北。\n偶得秘诀烟霞间，鬼谷先生眼睛碧。\n谓我当接王公谈，且与天庭二分术。\n傥来已感仙翁灵，占梦梦中宜自惊。\n妙光照物乃是道，结庐归去南山青。",
        "dynasty": "宋",
        "collection_info": null
    },
    {
        "title": "琴轩",
        "author": "黄裳",
        "content": "声音求我皆邪道，有琴可听非深造。\n无弦弦上声无声，世间此曲今何人。",
        "dynasty": "宋",
        "collection_info": null
    },
    {
        "title": "仙会楼",
        "author": "黄裳",
        "content": "金碧峥嵘演山脚，合有云骈下寥廓。\n自嗟本是烟霞翁，一念人间已知错。\n闻说楼成归思浓，想见羣真多绰约。\n水虎火龙方得传，看破浮生岂能缚。\n夜深时独倚栏干，谁见金花当面落。\n此道既与羣真同，虽隔霄壤常相通。\n演客千载无遗踪，伫闻杖履来相从。",
        "dynasty": "宋",
        "collection_info": null
    },
    {
        "title": "读王黄州游官篇",
        "author": "黄裳",
        "content": "感义区区谋国士，竟为升平模棱子。\n抗章言事来去忙，左提右挈归之理。\n见姓书名安且荣，宁问贤愚落青史。\n隠居到此当忘言，对月且倒无忧罇。",
        "dynasty": "宋",
        "collection_info": null
    },
    {
        "title": "积雪",
        "author": "黄裳",
        "content": "能积又能亡，时高又时低。\n圭璧随所寓，陵谷岂可齐。\n夷坦掩曲径，勿使狐生疑。\n光明破宿霭，勿使鸡求栖。\n在腊方得时，此意非尔知。\n知我为余寒，不知为繁禧。",
        "dynasty": "宋",
        "collection_info": null
    },
    {
        "title": "交游",
        "author": "黄裳",
        "content": "率尔相会遇，欣然同醉吟。\n意外谈笑易，胸中矛戟深。\n契合好甘醴，听闻嫌正音。\n交结自此始，刎颈当知心。",
        "dynasty": "宋",
        "collection_info": null
    },
    {
        "title": "酬程忠彦见寄  其一",
        "author": "黄裳",
        "content": "新吟走长鬚，喜鹊鸣高枝。\n邂逅固有分，非人所能期。\n对坐俯寒壁，得予尤相宜。",
        "dynasty": "宋",
        "collection_info": null
    },
    {
        "title": "酬程忠彦见寄  其二",
        "author": "黄裳",
        "content": "进取俄比肩，欢笑亦倾盖。\n一梦长相寻，寻子江天外。\n子来慰所思，苦吟酬适会。",
        "dynasty": "宋",
        "collection_info": null
    },
    {
        "title": "酬程忠彦见寄  其三",
        "author": "黄裳",
        "content": "京尘化我衣，吴风变子语。\n二人还相逢，道在无今古。\n熏泽何所为，本无缁与素。",
        "dynasty": "宋",
        "collection_info": null
    },
    {
        "title": "酬程忠彦见寄  其四",
        "author": "黄裳",
        "content": "儒林小官冷，仆马略胜步。\n竹素园中游，青眼劳一顾。\n孰与欧庐间，閒云自来去。",
        "dynasty": "宋",
        "collection_info": null
    },
    {
        "title": "酬程忠彦见寄  其五",
        "author": "黄裳",
        "content": "侧承双筩声，自作天籁鸣。\n耸耳愿一听，使我泠然清。\n谁云吴侬音，能变中正情。",
        "dynasty": "宋",
        "collection_info": null
    },
    {
        "title": "送纪宣教",
        "author": "黄裳",
        "content": "名利场中化君子，偶得延平二高士。\n王子好谈兼好行，行如不及谈如倾。\n此生根蒂果安在，宁復计校枯与荣。\n纪子忘知更忘说，行所当然孰云别。\n坐间自有雷霆声，何事区区论标月。\n二子躬行人所稀，但恐东野无由随。\n香炉峰前几时过，兴龙禅师故乡老。\n草堂夜话灯影寒，瞬息春风我先到。",
        "dynasty": "宋",
        "collection_info": null
    },
    {
        "title": "贻儒生",
        "author": "黄裳",
        "content": "含章缘俊雅，发理自聪明。\n德行孔庭秀，公卿唐彀英。\n博嫌愚作弊，文恐僞为情。\n御世教方盛，动人风更清。\n反三虽稍悟，得一岂须惊。\n竟置伊周列，难忘齐鲁生。",
        "dynasty": "宋",
        "collection_info": null
    },
    {
        "title": "送公表判官解官南归",
        "author": "黄裳",
        "content": "污吏物胜志，俗吏势胜义。\n志义不可胜，势物如脱屣。\n古云士大夫，此道既坠地。\n俯首拾蹴与，仰视忽高致。\n仕涂无清风，大望失所寄。\n志士独怀古，义气已屡喟。\n从事彭城公，不求亦不忮。\n接下断骄简，清慎遣外累。\n三载日犹短，六计满物议。\n荐章何所归，见敬乃虚器。\n得丧固有命，失士岂无愧。\n顾我眼力壮，古貌入青视。\n方恨相得晚，笑语未获醉。\n官满不可留，年华促归计。\n雨后云既收，日上春已至。\n双水势愈活，南注飞不洎。\n两山夹长流，稍稍有青意。\n此景送君何处游，荔枝林下维扁舟。\n穷通身外不足念，醉吟可写尘中忧。\n至诚所与暂睽远，时復一嚏聊相求。",
        "dynasty": "宋",
        "collection_info": null
    },
    {
        "title": "赠谢殿元",
        "author": "黄裳",
        "content": "风自东山吹厥后，义重生轻公所有。\n怀抱应书霜雪明，一封十事龙鳞轻。\n青云失志蕡无悔，且喜岁寒柯未改。\n名节稍从言路爱，待向乌台观慷慨。",
        "dynasty": "宋",
        "collection_info": null
    },
    {
        "title": "东湖留题 云门馆",
        "author": "黄裳",
        "content": "冥冥出世既云往，急急度人还復来。\n会当为物落城市，谁探北扉开未开。\n下视东秦在诸掌，一念已到非蓬莱。\n与子邂逅固有分，况是胸臆无纤埃。",
        "dynasty": "宋",
        "collection_info": null
    },
    {
        "title": "东湖留题 鹭下亭",
        "author": "黄裳",
        "content": "白鹭下遥水，青铜绝纤埃。\n窥鱼风色定，移渚客声来。\n事傃明明遣，樽临渺渺开。\n静怜閒意好，为过夕阳回。",
        "dynasty": "宋",
        "collection_info": null
    },
    {
        "title": "东湖留题 钓璜台",
        "author": "黄裳",
        "content": "想见海滨老，坐观台畔清。\n一纶聊自适，万户本无情。\n鱼跃心机静，鹰閒世事平。\n行藏天意在，千古跂功名。",
        "dynasty": "宋",
        "collection_info": null
    },
    {
        "title": "东湖留题 驻兴桥",
        "author": "黄裳",
        "content": "方上大鳌背，俄生五湖心。\n急急游此道，扰扰休相寻。",
        "dynasty": "宋",
        "collection_info": null
    },
    {
        "title": "东湖留题 步虚桥",
        "author": "黄裳",
        "content": "俯仰是天汉，陟降非世路。\n常闻步虚词，时耸采莲女。",
        "dynasty": "宋",
        "collection_info": null
    },
    {
        "title": "东湖留题 鸳鸯渚",
        "author": "黄裳",
        "content": "江海风波外，阴阳化育中。\n相随还戢翼，得性渚西东。",
        "dynasty": "宋",
        "collection_info": null
    },
    {
        "title": "东湖留题 鸿雁渚",
        "author": "黄裳",
        "content": "兼忘物我翫鸥客，自得行藏遵渚鸿。\n看破眼前人与物，紫玄翁在小桥东。",
        "dynasty": "宋",
        "collection_info": null
    },
    {
        "title": "东湖留题 翫鸥亭 其一",
        "author": "黄裳",
        "content": "水面浮沈聊自适，人心得丧便相疑。\n徘徊听我樽前唱，莫道机忘了不知。",
        "dynasty": "宋",
        "collection_info": null
    },
    {
        "title": "东湖留题 翫鸥亭 其二",
        "author": "黄裳",
        "content": "意息机乃息，人忘鸥亦忘。\n逍遥方自得，邂逅岂相妨。\n静见水天阔，閒知春日长。\n浮沈无一累，谁更问行藏。",
        "dynasty": "宋",
        "collection_info": null
    },
    {
        "title": "东湖留题 绿岩亭",
        "author": "黄裳",
        "content": "半岩亭势俯涟漪，北顾尤宜鹭下时。\n终是谪仙风思好，无情常与月相期。",
        "dynasty": "宋",
        "collection_info": null
    },
    {
        "title": "东湖留题 歌丰堂",
        "author": "黄裳",
        "content": "礼乐看公暇，阴阳报岁丰。\n四并当共乐，一气已相通。\n欢笑壶天上，清虚色界中。\n可归犹待月，未放曲声终。\n可喜年丰自忙少，岂特明明得欢笑。\n三乐光阴谁与知，但向鲁诗寻政要。",
        "dynasty": "宋",
        "collection_info": null
    },
    {
        "title": "东湖留题 醉归亭",
        "author": "黄裳",
        "content": "醉舞既成乐，醉归还有仪。\n涟漪閒自囗，浑沌有谁知。\n哕哕鸾鸣处，振振鹭起时。\n忘归忘未得，方释鲁公诗。",
        "dynasty": "宋",
        "collection_info": null
    },
    {
        "title": "东湖留题 水鑑亭",
        "author": "黄裳",
        "content": "苹藻风初定，鸾凤匣已开。\n有时开妙象，无处拂纤埃。\n乐共世人到，醉从天汉回。\n不知谁作记，寥廓卧楼台。",
        "dynasty": "宋",
        "collection_info": null
    },
    {
        "title": "东湖留题 竹林斋",
        "author": "黄裳",
        "content": "桃溪出世境，竹林居士乡。\n中虚秘天韵，外直凌秋霜。\n静久世味淡，翠深人意凉。\n触目多俗物，见君何日忘。",
        "dynasty": "宋",
        "collection_info": null
    },
    {
        "title": "东湖留题 湘江亭",
        "author": "黄裳",
        "content": "休论湘江僞与真，楚花窥影玉霄春。\n琴声如鼓如妃子，岂意相投似故人。",
        "dynasty": "宋",
        "collection_info": null
    },
    {
        "title": "东湖留题 桃溪庵",
        "author": "黄裳",
        "content": "灼灼芳意闹，涓涓朱弦鸣。\n晴光发清浅，翠华相合并。\n寒涘通游径，清杯得落英。\n且慰浮生劳，勿念閒名轻。\n桃溪日日流，弗止何独行。\n桃花年年开，既落还復荣。\n昔闻避世士，有物应混成。\n不行亦不止，不死亦不生。\n祇闻庄学羡，俄失何必惊。\n此语谁与解，住庵如登瀛。",
        "dynasty": "宋",
        "collection_info": null
    },
    {
        "title": "东湖留题 赠周生",
        "author": "黄裳",
        "content": "七峰山下无尘客，方寸有能人未识。\n风吹山水意飘飘，月照市廛机寂寂。\n将使居人闻此声，既澄世虑虚生白。\n英华满轴非春能，银鈎更有千钧力。\n忽然欲运胸中奇，一挥时落云间壁。\n何当便跨图南鹏，声意相寻七峰侧。",
        "dynasty": "宋",
        "collection_info": null
    },
    {
        "title": "经游湆澹留题澄寂轩",
        "author": "黄裳",
        "content": "湆澹险怪士，气马如狂涛。\n趋蹶日万变，风石常相遭。\n浮沈有命在，险易如人何。\n此累稍稍远，十里无横波。\n剑潭澄寂客，注酌无丧得。\n狂心到此阑，观水还无观。\n蟾光中夜静，银色满襟寒。\n谩对浮屠笑，若心应了了。\n莫看滩上涌，但取潭中照。",
        "dynasty": "宋",
        "collection_info": null
    },
    {
        "title": "昭君行",
        "author": "黄裳",
        "content": "良家有子惠而秀，昔在汉宫谁更有。\n入宫见妬名不传，咫尺君王望恩久。\n柰何赋分薄如人，却属画工为好丑。\n千金买笑那敢当，无赂应嗟落人后。\n俄闻召见喜且惊，自以閒雅文轻盈。\n将谓君王必回顾，行且遂承恩与荣。\n权兼天下失所制，女子未免匈奴行。\n此身既系国休戚，君王虽悔难復更。\n雪怨云愁竟何语，自小谁知北征苦。\n既知中华栖上清，乃托胡人为死生。\n平居怅望一成梦，用傃遐荒寻去程。\n胸前但殒默默泪，门外已抗悠悠旌。\n辕马悲鸣日云远，行经几处单于城。\n平沙莽莽春不青，顽阴漫漫天不明。\n随无鸳鸯欢悦情，送有琵琶哀怨声。\n大抵言意非吾类，眷眷向前愁益并。\n宁落家乡作孀妇，焉用阏氏尊予名。\n人惟适性乃有乐，未必膏粱胜藜藿。\n当时将相若为策，岂意安边用颜色。\n君虽不幸功可称，莫道佳人只倾国。\n思归曲在人已非，青冢空悲塞南客。",
        "dynasty": "宋",
        "collection_info": null
    },
    {
        "title": "燕子楼",
        "author": "黄裳",
        "content": "盼盼初归楼上时，想如燕子长双飞。\n有才将色世间少，况復节义犹堪依。\n将军一去十余载，玉箫瑶瑟无心解。\n岂不能死空相随，以色累公非所知。\n白老曾为赋诗客，风袅花枝醉无力。\n后会勋郎汉阳驿，因语歔欷已成昔。\n走笔还赓美人句，犹感白杨堪作柱。\n我来登赏非唐人，尚引多情聊怆神。\n人生真尽皆为尘，百年一饷难留春。\n高楼人散谁復亲，只有燕子年年新。",
        "dynasty": "宋",
        "collection_info": null
    },
    {
        "title": "春日寄友人",
        "author": "黄裳",
        "content": "青春可爱如才华，使人诗思如杨花。\n飘然去来不可繫，又似春云霭然起。\n惟人适性而乐生，子云闭户非其情。\n亦曾郊上为游人，两袖香风双眼明。\n叶下鶑鶑儿女语，声声似唤游人住。\n忽睹狂蝶过他枝，一带深黄又飞去。\n倒樽取醉花枝侧，我是主人春是客。\n胸襟不贮世俗事，酒力相攻易相失。\n青铜三百惭子悭，乃至解佩穷清欢。\n万事亨途谁满意，百年生计自开颜。\n樽前兀兀坐者谁，颓然醉倒春风间。\n歌者自歌舞者舞，尘机不动天真閒。\n呼童伸笺走吟笔，醉字欹斜不能立。\n楚狂韩子倾余才，感春章句如花开。\n兕觥入手滔滔泻，此后摇毫如骏马。\n数子苦醉俱分飞，夕阳含山空翠微。\n乃自曲肱卧芳草，蝴蝶与周何所疑。\n红杏风来吹我起，黄粱成饭还多时。\n醉亦如醒梦如觉，勿于四者分毫釐。\n聊与物化天地中，愿君与我閒相从。\n郊上之游速为报，春风欲放桃花老。",
        "dynasty": "宋",
        "collection_info": null
    },
    {
        "title": "中秋月",
        "author": "黄裳",
        "content": "秋容瘦，秋声寂。\n浮云散尽霜宇寒，未见疏星点空碧。\n升自东方人望浓，十二回圆喜今夕。\n窥澄江，开暗室。\n闪闪金银动宫阙，森森冷雪排剑戟。\n秋气清，秋色白。\n六阴中处金权高，清白合并成此魄。\n玉兔捣药将何为，应造神丹送仙伯。\n乘兴高人无定筵，琼步徘徊未须急。\n金波汗漫清人神，桂华飘渺明人衣。\n邀月已作明年期，月是人非宁復悲。\n倒尽芳樽卧清影，休问醉翁归未归。\n是非今古乃常理，此情莫落霜娥耳。",
        "dynasty": "宋",
        "collection_info": null
    },
    {
        "title": "送王慎中",
        "author": "黄裳",
        "content": "为贫为仕我与君，失意以归南北云。\n岂把去留论适莫，岂因得丧悲离合。\n人是人非春觉梦，物来物去花开落。\n攀缘一断六尘空，缘至乃施无斧凿。\n不求脱，不与缚，君期万法无忧乐。\n不可减，不可增，君期一性无亏成。\n世人{土适}埴谁知己，不怨不知知不喜。\n尘萦尝与众凡悲，流转域中而已矣。\n君之入道人不知，不得已事君不为。\n天然淡薄日一饭，心机不用如婴儿。\n闻其风者少当愧，此道亦更清于夷。\n君归休，白心碧眼非庸流。\n内观无物四肢堕，性天虚阔阴云收。\n君归去，晓猿夜鹤无寻处。\n炉中灵药果谁传，林下老人终共语。\n何时我向江边来，相从方外幽怀开。\n长愿为云逐东野，莫教风思生尘埃。",
        "dynasty": "宋",
        "collection_info": null
    },
    {
        "title": "再游普光寺",
        "author": "黄裳",
        "content": "春来时，春红照我衔清杯。\n老僧朴野自合道，只从一笑忘形骸。\n秋时到，诗翁清瘦秋容老。\n吟成兴尽可以归，一雨岩前恰初过。\n劳生自适能几人，白云流水谁相亲。\n黄金满屋莫使悟，悟便输他方外春。",
        "dynasty": "宋",
        "collection_info": null
    },
    {
        "title": "中秋日宾兴宴",
        "author": "黄裳",
        "content": "九十秋分今夜景，银色界中秋意静。\n献贤时入帝王州，鼓瑟筵开山水境。\n西风劲，衫袖冷。\n遥度天香到酒边，中有醉翁吹復醒。\n徘徊态，凌乱影。\n急须行乐慰劳生，相得相忘无食顷。\n姮娥信，诸生听。\n一年人爱此回圆，十分仙桂都开尽。\n自有清光随我身，游宝蜡何须秉。\n明年谁是夺标人，史君推毂今何幸。",
        "dynasty": "宋",
        "collection_info": null
    },
    {
        "title": "赠天台禅鉴",
        "author": "黄裳",
        "content": "逸兴东西自难卜，快可追风白花足。\n巾飘飘，蓑蔌蔌。\n每引三杯通道瓢，即陈一阕离尘曲。\n独忘怀，人注目。\n恐是秦渔来混俗，落花流水难拘束。\n几度桃花春又復，戏翫人生荣与辱。\n石火光中寄此生，故山休问归迟速。\n东秦别后无行踪，忽见回辕自西蜀。\n二十光阴一转头，新白已能班旧绿。\n偶怀起灭寒生粟，盖亦超然坐观独。\n便望云山归去来，无生之师在岩谷。\n由禅而入从真修，休效诸山编语录。\n如来藏裏磨尼珠，走上玉炉光断续。\n螺髻明，鹊巢惊。\n向死生中脱死生，象罔得之方始灵。\n扫除物我双何有，怀抱干坤一混成。\n十三位上窥忧喜，正法眼开无处避。\n是时人道真仙子，方尚图中旧行止。",
        "dynasty": "宋",
        "collection_info": null
    },
    {
        "title": "通道瓢吟",
        "author": "黄裳",
        "content": "通道三杯太和好，已同五气谁能到。\n渐造醉乡方自然，忽体杳冥如得道。\n坐上一时能两忘，万缘既断非吾我。\n须期有物浑成时，先自醉乡聊得耗。\n若从泰定真相逢，含尽三才是怀抱。\n道方丧物无閒愁，休管垂杨与芳草。\n感怀偶向桃溪路，落花流水年年去。\n仙家日月无古今，此景示人人不悟。\n青衣为我折幽芳，待插陶巾访真侣。\n笑而迎，寂而处，五行自是无寻处。\n空将日月怨春风，日月乌能离得数。\n但明结果自然成，到了无生无一句。\n圣贤绝口自难言，愚众摇头谁可度。\n青衣两畔长鬚后，骎骎小骏山间走。\n光阴犹长渭川叟，幸有云山静中寿。\n大道杯，自然斗。\n天游杳杳长庚吟，天乐陶陶紫玄酒。\n宛如对月成二人，九老图中有无有。",
        "dynasty": "宋",
        "collection_info": null
    },
    {
        "title": "谢庄颜延之吟",
        "author": "黄裳",
        "content": "千里共明月，彼此惟月知。\n音信虽不闻，有月难为询。\n对月祇自恨，中夜还窥人。\n姝子想无寐，瞻望应敷陈。\n既然默默得心腑，那更徐徐入庭户。\n因笑延之题，殁为长不归。\n一息已云往，宁復为归期。\n稚子亦自晓，安用延之持。\n希逸辨既妄，徒洩延之非。\n两诗寓意囗囗好，云海沈沈杳无耗。\n红颜销尽那得闻，惟胜知之遇凶暴。",
        "dynasty": "宋",
        "collection_info": null
    },
    {
        "title": "喧犬行",
        "author": "黄裳",
        "content": "御恶不御良，守实不守空。\n主人得犬胜高墉。\n有尧汝喧喧，有跖汝默默。\n主人得犬胜幽贼。\n犬也徐有云，容犬对以臆。\n犬为跖守即吠尧，犬为尧守即吠跖。\n是则庸犬而已矣，比犬之良汝何益。\n穿窬得间无人疑，丧家之犬将何之。",
        "dynasty": "宋",
        "collection_info": null
    },
    {
        "title": "懵鹰行",
        "author": "黄裳",
        "content": "两翅一展秋云高，两睛四顾秋林肃。\n狐兔忽落爪距下，肝脑须臾厌其腹。\n是艺汝有固有性，是物汝得固有命。\n鞴上如何寄此身，休夸豪气与精神。\n一雉死生非所必，有数存焉擒不获。\n主人失意未可量，鹰也两失而行藏。\n中陵自在无由乐，饱则翱翔饥则攫。",
        "dynasty": "宋",
        "collection_info": null
    },
    {
        "title": "巧蛛行",
        "author": "黄裳",
        "content": "柔丝转危檐，结网日初卯。\n条理满腹中，万虑无一搅。\n纪纲国政强，经纬天理巧。\n所吐勤如簇上蚕，所织巧如机上妇。\n妇织一尺长，蚕吐一两多，轻暖之利为春和。\n蜘蛛兼有蚕妇事，蜘蛛独为身腹计。\n此勤不必为，此巧不可施，虑有无意空中飞。",
        "dynasty": "宋",
        "collection_info": null
    },
    {
        "title": "元会次宰臣之韵  其一",
        "author": "黄裳",
        "content": "风吹香信下丹霄，远望如云共戴尧。\n谁诣兽樽心谔谔，独赢经席气飘飘。\n千灵已得回春律，万岁何须却老椒。\n弗愧阴阳开妙化，先天方许与公调。",
        "dynasty": "宋",
        "collection_info": null
    },
    {
        "title": "元会次宰臣之韵  其二",
        "author": "黄裳",
        "content": "玉皇宫殿得春朝，冠绶纷纷百辟朝。\n未见鱼龙供汉戏，已闻星露入虞韶。\n清都梦到惊华丽，寒谷春回喜富饶。\n付史几多祥瑞事，终随和气作欢谣。",
        "dynasty": "宋",
        "collection_info": null
    },
    {
        "title": "元会次宰臣之韵  其三",
        "author": "黄裳",
        "content": "太极朝正小道消，岂劳身势借扶摇。\n履新忽听传天语，革故初看转斗杓。\n四面横龙严部乐，两班垂玉肃朋僚。\n不教计吏空归去，雨露相随诏五条。",
        "dynasty": "宋",
        "collection_info": null
    },
    {
        "title": "侍宴池上",
        "author": "黄裳",
        "content": "来侍君王看物华，紫微深处宴忠嘉。\n万年献寿金巵酒，百世尊王绮席花。\n振鹭朋从灵沼阔，游鳞音耗綵丝斜。\n仙源此景须吟尽，留与人寰处处夸。",
        "dynasty": "宋",
        "collection_info": null
    },
    {
        "title": "集英殿考试酬唱  其一",
        "author": "黄裳",
        "content": "玉皇亲自策才猷，谁作灵鳌上钓鈎。\n俊思内窥天问邃，韶光中看御香浮。\n尚怀献艺趋前列，何幸持衡缀上流。\n欲向鸾舆心未放，更须银烛始回头。",
        "dynasty": "宋",
        "collection_info": null
    },
    {
        "title": "集英殿考试酬唱  其二",
        "author": "黄裳",
        "content": "磊落英游误许陪，相望楼阁倚云开。\n春风暗递天香到，星使俄传帝语来。\n紫府已知仙籍就，清都还逐化龙回。\n彀中喜得辞如海，不是区区小有才。",
        "dynasty": "宋",
        "collection_info": null
    },
    {
        "title": "集英殿考试酬唱  其三",
        "author": "黄裳",
        "content": "静窥千卷喜才华，不恨诗情未到花。\n欲醉春风归去近，晓来新得数声鸦。",
        "dynasty": "宋",
        "collection_info": null
    },
    {
        "title": "集英殿考试酬唱  其四",
        "author": "黄裳",
        "content": "雨过春空紫泰高，列星初拥绛纱袍。\n三题天汉文章丽，万字秋鹰气势豪。\n聊欲弯弓须尚志，谩劳谈律莫吹毛。\n行看衫色青于草，不觉南溟失素涛。",
        "dynasty": "宋",
        "collection_info": null
    },
    {
        "title": "集英殿考试酬唱  其五",
        "author": "黄裳",
        "content": "紫微方梦断，灯火解严时。\n日欲衔龙阙，风先扫凤池。\n自怜夜气在，谁笑道冠欹。\n岂为云团惜，消閒頼有诗。",
        "dynasty": "宋",
        "collection_info": null
    },
    {
        "title": "降虏来朝次叶尚书韵",
        "author": "黄裳",
        "content": "顽虏劳戎索，神机屈睿谟。\n鹰鹯临远帐，狐兔落清都。\n勇逐龙韬丧，惊随虎士趋。\n瞻天蒙覆育，涂地脱须臾。\n即看宣登版，何烦禹泣辜。\n但闻多属国，五凤似元符。",
        "dynasty": "宋",
        "collection_info": null
    },
    {
        "title": "次门下侍郎东省怀左丞之韵",
        "author": "黄裳",
        "content": "喜看韩孟作云龙，同御天衢万里风。\n诗入中台推戴敏，月来东省照卢公。\n祠庭拜贶精诚共，试殿逢知学问同。\n广乐数声谁敢和，但疑身在化人宫。",
        "dynasty": "宋",
        "collection_info": null
    },
    {
        "title": "次东阁内翰感旧之韵",
        "author": "黄裳",
        "content": "二十星霜一转头，坐间谁共昔年游。\n是非扰扰梦还觉，荣谢纷纷春復秋。\n罇俎且看图籍府，风云方命帝王州。\n金莲花烛公归处，此更仙源最下流。",
        "dynasty": "宋",
        "collection_info": null
    },
    {
        "title": "青社宴遣贡士",
        "author": "黄裳",
        "content": "晓来门外驻鸾声，且喜东藩俊造成。\n行艺簿多窗下志，贤能书振日边名。\n琴风清跃西征骑，璧水寒窥上舍生。\n佳兆岂惟多吉士，三元从古有豪英。",
        "dynasty": "宋",
        "collection_info": null
    },
    {
        "title": "次常父着作曝书之韵",
        "author": "黄裳",
        "content": "内閤儒方集，先朝事不忘。\n曝书开绮席，偃武敛牙璋。\n籤轴陈千古，金朱萃一堂。\n日华窥鸟迹，冰艷照金觞。\n已扫断简蠹，更增东壁光。\n士高閒粹语，天近览幽香。\n见博思唐库，恩新仰舜廊。\n名山纔向晓，振鹭已成行。\n官职尘劳少，朋从语笑长。\n但惭甘若醴，宁恨冷如浆。\n小说诛瀰漫，雄文荐炜煌。\n培风谁有志，从此好南翔。",
        "dynasty": "宋",
        "collection_info": null
    },
    {
        "title": "送都钤郭太尉",
        "author": "黄裳",
        "content": "将帅门庭喜见人，只看行止早堪亲。\n军人事业离羣久，帐下谋猷触类新。\n东土别怀应有恨，西都归思已无尘。\n故园未许閒游日，丹凤重飞不到春。",
        "dynasty": "宋",
        "collection_info": null
    },
    {
        "title": "送中吴太守",
        "author": "黄裳",
        "content": "华省人閒去领麾，出关风景正相宜。\n唐虞民物气和日，吴楚江山秋静时。\n语接乡音尤喜近，舟行莲渚莫嫌迟。\n古云循吏君知否，先悟无为始有为。",
        "dynasty": "宋",
        "collection_info": null
    },
    {
        "title": "送袁运判赴荆湖",
        "author": "黄裳",
        "content": "未果为云逐去龙，楚江行处玉涵空。\n斡旋地利来天上，笼络人才入彀中。\n仕路莫惊离合易，贡闱犹想笑言同。\n龙山便到秋还近，幽兴从他落帽风。",
        "dynasty": "宋",
        "collection_info": null
    },
    {
        "title": "陈莹中赴定远",
        "author": "黄裳",
        "content": "秀发风神子也都，想因尘果下栟榈。\n一阶道在谁穷达，百里才多自卷舒。\n北阙瞻言蝉静后，东山欢笑麦寒初。\n便须养气观双剑，岂暇回头较一猪。\n无事谩留工部句，有时閒落右军书。\n汉荣楚辱人休问，且听弦歌出旧徐。",
        "dynasty": "宋",
        "collection_info": null
    },
    {
        "title": "送衡州太守",
        "author": "黄裳",
        "content": "几度明庭聚又分，玉皇香落众中闻。\n忽抛桂玉泛隋水，便拥旌麾穿楚云。\n岣嵝山高寻禹志，蒹葭江远忆韩文。\n随车多少南飞雁，先向秋风得使君。",
        "dynasty": "宋",
        "collection_info": null
    },
    {
        "title": "送袁志行户曹",
        "author": "黄裳",
        "content": "十年场屋费才华，谩有诗名子可嗟。\n未入儒林升俊造，且行春雨到天家。\n远乘泽国三秋月，高跨天河八月槎。\n道阻且长瞻不及，空吟霜露满蒹葭。",
        "dynasty": "宋",
        "collection_info": null
    },
    {
        "title": "赠吕梦得",
        "author": "黄裳",
        "content": "壮年场屋便归休，趋向逍遥独自游。\n贫后谁知心匪石，老来犹更气横秋。\n人无直道君难合，诗有清风我怕酬。\n香爇一炉经一卷，红尘应是懒回头。",
        "dynasty": "宋",
        "collection_info": null
    },
    {
        "title": "次齐守岩老见示东湖之韵  其一",
        "author": "黄裳",
        "content": "近将余事作东湖，公外閒来物外居。\n莲吐花时看晋社，桃随流处得秦渔。\n放怀把酒须寻友，适性垂纶岂问鱼。\n报我故人三乐意，翠珉新刻右军书。",
        "dynasty": "宋",
        "collection_info": null
    },
    {
        "title": "次齐守岩老见示东湖之韵  其二",
        "author": "黄裳",
        "content": "月华西下日华东，闪闪湖光渺渺中。\n天地会通银色界，亭台还合水晶宫。\n披襟望处清生白，穿径游时翠引红。\n自许此生心已了，湖山尤称道家风。",
        "dynasty": "宋",
        "collection_info": null
    },
    {
        "title": "次齐守岩老见示东湖之韵  其三",
        "author": "黄裳",
        "content": "共辞兰省作诸侯，更领东蕃第一州。\n万事了时寻好景，两岗盘处得寒流。",
        "dynasty": "宋",
        "collection_info": null
    },
    {
        "title": "送王道原判官",
        "author": "黄裳",
        "content": "言无枝叶色无尘，自是中间已悟真。\n且免此生占噩梦，更从何处卜通津。\n徘徊州县谙多事，荏苒江湖过几春。\n三已转官归吏隠，莲花池上友何人。",
        "dynasty": "宋",
        "collection_info": null
    },
    {
        "title": "和冯达夫小沼之什",
        "author": "黄裳",
        "content": "坐间长爱水相从，间凿方池贮碧空。\n十尺清泠虽有限，一襟潇洒已无穷。\n龟鱼世界东西近，河汉光芒上下通。\n数卷芰荷时得雨，洒然如在楚江中。",
        "dynasty": "宋",
        "collection_info": null
    },
    {
        "title": "寄五峰长老",
        "author": "黄裳",
        "content": "自从南去失归期，海屿生涯祖一支。\n百岁尘缘谁尚在，五峰禅老独应知。\n且看秋水呈千月，谩写云山寄一诗。\n邂逅有时言笑处，越王台下拥旌麾。",
        "dynasty": "宋",
        "collection_info": null
    },
    {
        "title": "送斛绛侍亲之官",
        "author": "黄裳",
        "content": "解颜而笑偶相从，澄寂潭边五载中。\n学道南来无尔隠，侍亲西去有谁同。\n夜歌一剑胸中气，卯酒三杯马上风。\n塞北功名须黾勉，自来浑厚出山东。",
        "dynasty": "宋",
        "collection_info": null
    },
    {
        "title": "寄鹅湖佛智长老",
        "author": "黄裳",
        "content": "十年光景一回头，闻住鹅湖且六周。\n堂上雷鸣通妙用，鼎中龙伏得真修。\n报恩香篆云山晓，传法心涵水月秋。\n莫笑紫玄翁未去，已怀烟浪作扁舟。",
        "dynasty": "宋",
        "collection_info": null
    },
    {
        "title": "会黄正臣",
        "author": "黄裳",
        "content": "北山亭上共看书，少壮相逢气尚粗。\n乐事每闻高义长，病文尝借远烟涂。\n樽罍且慰人离合，龟鑑应知我有无。\n蟋蟀在堂年又晚，欲邀乡语负寒炉。",
        "dynasty": "宋",
        "collection_info": null
    },
    {
        "title": "雪中泛舟",
        "author": "黄裳",
        "content": "云汉双眸冷，瑶池两桨轻。\n六花来酒面，万霰作蓬声。\n虚实终何有，高低已混成。\n拏舟缘此景，岂为戴君行。",
        "dynasty": "宋",
        "collection_info": null
    },
    {
        "title": "题妙光堂",
        "author": "黄裳",
        "content": "独坐夜如昼，相投清与明。\n风微尘迹悄，波定月华轻。\n此景方中见，何人性上生。\n涵虚难立象，照物自无情。\n宝鑑非镕就，灵珠乃混成。\n忽惊居士眼，一点与强名。",
        "dynasty": "宋",
        "collection_info": null
    },
    {
        "title": "书怀呈同志",
        "author": "黄裳",
        "content": "处己心虽白，逢君眼更青。\n独来还得侣，相照即忘形。\n用意谁无累，开襟自有灵。\n递年何所乐，终日醉遗经。",
        "dynasty": "宋",
        "collection_info": null
    },
    {
        "title": "秋雨喜霁",
        "author": "黄裳",
        "content": "阳光方接物，阴蔽已开关。\n水落盈虚定，云收去就閒。\n菊花窥晓日，松影撼秋山。\n滞思可乘兴，一联还解颜。",
        "dynasty": "宋",
        "collection_info": null
    },
    {
        "title": "钱塘山居早起",
        "author": "黄裳",
        "content": "熟了黄粱一觉眠，起来身在紫霄边。\n林峦已淡东倾月，旗鼓将严北渡船。\n岑碧渐分云外境，阳光初动海中天。\n夙兴夜寐人空老，难把尘劳绾谪仙。",
        "dynasty": "宋",
        "collection_info": null
    },
    {
        "title": "澄清轩",
        "author": "黄裳",
        "content": "开轩何处野塘清，静见蒲鱼作队行。\n亦似养源知物理，始能游刃到民情。\n虽非渺渺鑑湖阔，岂少亭亭秋月明。\n多谢松庭无外事，不教风浪此中生。",
        "dynasty": "宋",
        "collection_info": null
    },
    {
        "title": "拂云轩",
        "author": "黄裳",
        "content": "却尘兼却暑，非市亦非郊。\n龙孕雪中种，凤翻云外梢。\n萧萧天籁作，淡淡月华交。\n切玉岁寒味，供餐无外餚。",
        "dynasty": "宋",
        "collection_info": null
    },
    {
        "title": "雪",
        "author": "黄裳",
        "content": "云上江天意已浓，化机先下隔年功。\n明吞夜后梅花月，狂弄春前柳絮风。\n清悟胸襟吟更逸，寒惊毛骨醉还空。\n渔簑归去岂其乐，相贺惟闻田舍翁。",
        "dynasty": "宋",
        "collection_info": null
    },
    {
        "title": "梅花",
        "author": "黄裳",
        "content": "素呈天巧未教青，云酿寒时一望明。\n且得少阳通好信，不消孤笛送新声。\n绛绡捧蕊谁粧就，金粟含鬚自缀成。\n最是百花难比处，只承风信已知名。",
        "dynasty": "宋",
        "collection_info": null
    },
    {
        "title": "泛湖",
        "author": "黄裳",
        "content": "放船初向白公楼，渺渺天光簇簇洲。\n绿竹岸深疑士隠，紫烟波远恐仙游。\n宾朋欲散且看月，风俗虽忙犹买舟。\n最好四山环绕处，一家中占五湖秋。",
        "dynasty": "宋",
        "collection_info": null
    },
    {
        "title": "偶成示道温",
        "author": "黄裳",
        "content": "何当归卧水云乡，不必功名似子房。\n一黍精华空色大，百年行数古今长。\n谁知扰扰还三得，独向冥冥遣两忘。\n少室山头星月近，紫微垣下起天香。",
        "dynasty": "宋",
        "collection_info": null
    },
    {
        "title": "归燕",
        "author": "黄裳",
        "content": "扫迹各安在，托身谁与为。\n安危应择主，去就尚知时。\n春暖语尤巧，海遥归较迟。\n画堂人有德，可放绣帘垂。",
        "dynasty": "宋",
        "collection_info": null
    },
    {
        "title": "寄及之",
        "author": "黄裳",
        "content": "南飞长是梦相寻，海角何妨寄好音。\n有客交游多革面，无君谈笑少开襟。\n家山荔子邀谁赏，泽国荷花忆共吟。\n秋后西来无爽约，遥郊当候马骎骎。",
        "dynasty": "宋",
        "collection_info": null
    },
    {
        "title": "初秋偶作",
        "author": "黄裳",
        "content": "火行金候两犹争，扰扰蚊蝇自未平。\n云漏雨声蒸地爽，日含山色暮天明。\n直须纨扇恩情断，始向篱花意态生。\n万里璧寒无一点，月明中看雁初横。",
        "dynasty": "宋",
        "collection_info": null
    },
    {
        "title": "除夜呈张公实",
        "author": "黄裳",
        "content": "两年相见此宵中，万里家山与子同。\n百岁未垂双鬓白，六骰先献一盆红。\n莫嗟雪腊回头尽，且约金巵到手空。\n过隙浮生聊自慰，明朝行乐属春风。",
        "dynasty": "宋",
        "collection_info": null
    },
    {
        "title": "客暑因书昔日山居之乐",
        "author": "黄裳",
        "content": "忆昔幽居最道情，水边林下寄劳生。\n静眠片石无閒梦，深入寒云有笑声。\n壮了一心尘事满，别来三岁客身轻。\n功成便遂归欤兴，待与青山歃一盟。",
        "dynasty": "宋",
        "collection_info": null
    },
    {
        "title": "秋暑喜雨",
        "author": "黄裳",
        "content": "不害为霖未可收，烦襟相惮暑相投。\n水帘槛外霏霏昼，银汉云中点点秋。\n别馆休论欹客枕，钓潭尤忆看渔舟。\n催成天色纯如璧，白酒黄花欲上楼。",
        "dynasty": "宋",
        "collection_info": null
    },
    {
        "title": "试院中秋夜月",
        "author": "黄裳",
        "content": "秋色中分夜，金行旺气中。\n迩遐人望别，内外桂华同。\n澄澈曾经雨，娉婷欲御风。\n三人欢已断，犹锁武成宫。",
        "dynasty": "宋",
        "collection_info": null
    },
    {
        "title": "贡院上元",
        "author": "黄裳",
        "content": "精舍喧譁外，华灯想望中。\n管弦何处客，帘幕去年风。\n好斁随尘起，悲欢覆手空。\n蟾光无内外，自与此心同。",
        "dynasty": "宋",
        "collection_info": null
    },
    {
        "title": "还乡有感",
        "author": "黄裳",
        "content": "别来身在利名边，三十春风两少年。\n问劳只闻新子弟，悲欢还见旧山川。\n客尘况味今无念，雨露情怀夙有缘。\n不向洞霄归未得，此官犹是地行仙。",
        "dynasty": "宋",
        "collection_info": null
    },
    {
        "title": "和章枢密西斋",
        "author": "黄裳",
        "content": "公余谁解憩劳生，不动天机性自灵。\n道骨对山尤更好，梦魂闻雨易为醒。\n谩抛芽雪归仙鼎，只把筌蹄看圣经。\n还顾一源无去住，双梧惟有翠盈庭。",
        "dynasty": "宋",
        "collection_info": null
    },
    {
        "title": "次陈子真见别  其一",
        "author": "黄裳",
        "content": "懒散先生恐是仙，几时来上鑑湖船。\n水云共赏更谁可，气概相投还自然。\n忧乐未当随外物，穷通何必问他年。\n解颜一笑樽前话，各向閒中见性天。",
        "dynasty": "宋",
        "collection_info": null
    },
    {
        "title": "次陈子真见别  其二",
        "author": "黄裳",
        "content": "行轩犹远五云溪，烟雨霜风去鲁迟。\n浄眼看山应是好，北来须乞送行诗。",
        "dynasty": "宋",
        "collection_info": null
    },
    {
        "title": "观潮  其一",
        "author": "黄裳",
        "content": "吴国人从越国回，两舠旗鼓急相催。\n悠悠二气已交感，隠隠一声还到来。\n银汉风波生沆瀣，玉龙雷雨出蓬莱。\n周天安用莲花漏，自有潮轩与月台。",
        "dynasty": "宋",
        "collection_info": null
    },
    {
        "title": "观潮  其二",
        "author": "黄裳",
        "content": "杳冥中信自轮回，十二时行不可催。\n纔迫海门三级起，忽临沙渚二龙开。\n水头花雨凌空落，日脚云旗动地来。\n果是尾闾虚不得，却还江上一徘徊。",
        "dynasty": "宋",
        "collection_info": null
    },
    {
        "title": "观潮  其三",
        "author": "黄裳",
        "content": "密窥神化自阴阳，云御雷车不可当。\n吹倒玉山风信恶，蛟龙回首也须忙。",
        "dynasty": "宋",
        "collection_info": null
    },
    {
        "title": "观潮  其四",
        "author": "黄裳",
        "content": "十州基址难沦没，二浙源流且遡洄。\n秋信最宜吴地看，雪峰飞向越溪来。",
        "dynasty": "宋",
        "collection_info": null
    },
    {
        "title": "次陈殿院游洞霄",
        "author": "黄裳",
        "content": "杖屦相寻为爱山，来朝山尽到林峦。\n真源立己今犹古，清气临人暑亦寒。\n岩溜飞来春雨泻，洞霄归去海鹏翻。\n紫霄名位缘何事，了取无中一粒丹。",
        "dynasty": "宋",
        "collection_info": null
    },
    {
        "title": "秋日苦雨",
        "author": "黄裳",
        "content": "漫漫云无隙，纷纷稻有芽。\n久怀旸谷日，空想暮天霞。\n睡美夜声碎，坐寒风脚斜。\n秋光犹未尽，相望有黄花。",
        "dynasty": "宋",
        "collection_info": null
    },
    {
        "title": "听隠士琴",
        "author": "黄裳",
        "content": "心手相忘到混成，又非湘瑟与秦筝。\n秋来独坐水边石，古往谁知弦上声。\n易度寸心閒有味，难谐羣耳淡无情。\n夕阳回首山犹好，更起松风一段清。",
        "dynasty": "宋",
        "collection_info": null
    },
    {
        "title": "送翟司业赴南康  其一",
        "author": "黄裳",
        "content": "乌台章疏风霜劲，璧水诗书日月閒。\n万事自来如义命，一麾谁去得湖山。\n尝闻讼少公庭下，但见閒多宴坐间。\n明月几时随太守，香炉峰下看禅还。",
        "dynasty": "宋",
        "collection_info": null
    },
    {
        "title": "送翟司业赴南康  其二",
        "author": "黄裳",
        "content": "国子先生行最淳，红颜犹足照青春。\n神仙庐下分符远，父老乡中衣锦新。\n画舸欲飞初得雨，烦襟如洗乍离尘。\n从来官职清于水，好为江山作主人。",
        "dynasty": "宋",
        "collection_info": null
    },
    {
        "title": "酬友人见寄",
        "author": "黄裳",
        "content": "纔得新诗写我忧，荆溪何日与君游。\n久为江国三年客，长忆仙公一洞秋。\n共有幽怀堪把手，谁无忙事且回头。\n忽乘清兴拏舟去，准拟香笺作唱酬。",
        "dynasty": "宋",
        "collection_info": null
    },
    {
        "title": "寄题溪堂",
        "author": "黄裳",
        "content": "华堂深在翠微间，潋滟波光照客颜。\n归隠输君尘外乐，留题偷我日边閒。\n心忘机后鸥相识，日落山时鹤自还。\n小艇得鱼无事了，歌声移向荻花湾。",
        "dynasty": "宋",
        "collection_info": null
    },
    {
        "title": "送柴伯通归衢梁",
        "author": "黄裳",
        "content": "晚入荷华一叶香，羡君归兴满仙乡。\n他年上国来须早，今夜中秋别太忙。\n虽厌风波同客路，已怜松栢共秋霜。\n东来传舍无多地，勤寄新诗莫我忘。",
        "dynasty": "宋",
        "collection_info": null
    },
    {
        "title": "寄清退君章大夫",
        "author": "黄裳",
        "content": "故人閒适地行仙，林下邀谁共暮年。\n把酒应思天际客，登楼俄上水南船。\n懒看小吏呈朝报，静听高僧说世缘。\n华髮未输头上白，更期携手剑溪边。",
        "dynasty": "宋",
        "collection_info": null
    },
    {
        "title": "春日喜晴",
        "author": "黄裳",
        "content": "天意分明人意开，便闻歌管上春台。\n绿堤风暖投衫袖，红槛花光落酒杯。\n云结阴容俄散去，蝶惊晴影旋飞来。\n芳菲犹在无多日，倚取韶光作醉媒。",
        "dynasty": "宋",
        "collection_info": null
    },
    {
        "title": "寄王之道",
        "author": "黄裳",
        "content": "兰陵为别又多时，花月妖中想见几。\n乡国可怜犹间隔，客途何故更分飞。\n身边无事乐虽乐，堂上有亲归未归。\n欲寄新文将远信，尚须勤苦到精微。",
        "dynasty": "宋",
        "collection_info": null
    },
    {
        "title": "长乐宴遣贡士",
        "author": "黄裳",
        "content": "贤能书扣九天门，安用区区更问津。\n周室笙歌声调古，孔庭诗礼指归新。\n吟窥清璧还为侣，笑谢寒斋已作宾。\n烝我时髦尤利市，使君元是夺标人。",
        "dynasty": "宋",
        "collection_info": null
    },
    {
        "title": "游开平书贻佛智长老",
        "author": "黄裳",
        "content": "访我京华岁已深，化龙潭畔却相寻。\n是空是色休排色，非佛非心且洗心。\n南望自生江上月，西归谁了水中金。\n洞霄人去宁无梦，多在莲池与竹林。",
        "dynasty": "宋",
        "collection_info": null
    },
    {
        "title": "寄袁思与",
        "author": "黄裳",
        "content": "京华为别各蹉跎，犹幸相逢笑与歌。\n风雅长言先进少，游从高义故人多。\n虽知尘境先忘累，尤念玄宫未处和。\n行欲超然无一事，便当求我向烟萝。",
        "dynasty": "宋",
        "collection_info": null
    },
    {
        "title": "与南京留守",
        "author": "黄裳",
        "content": "泽国旌麾十几秋，一封曾去辱青眸。\n吹嘘寸草风犹在，倚傍长松梦未休。\n借取谩劳闽士论，召还聊寄宋王州。\n宿源洞裏南湖上，似得双溪有乐不。",
        "dynasty": "宋",
        "collection_info": null
    },
    {
        "title": "中和堂见双莲呈张内翰",
        "author": "黄裳",
        "content": "两萼双房并一枝，谁家姝子上西池。\n鹊桥牛女共游夜，湘浦皇英相会时。\n晓鑑斗粧肩笑倚，秋林同赏步慵移。\n行看阁老重归去，花独来迎此可知。",
        "dynasty": "宋",
        "collection_info": null
    },
    {
        "title": "次大野双源水阁",
        "author": "黄裳",
        "content": "长为双源梦旧游，西风吹动白苹秋。\n得君昨日数联景，写我此怀无限愁。\n但看清虚堪寄足，岂须衰老始抽头。\n小渔船上好相访，烟雨中乘丁字流。",
        "dynasty": "宋",
        "collection_info": null
    },
    {
        "title": "送陈子真  其一",
        "author": "黄裳",
        "content": "木笏青衫便染尘，久思风骨始知真。\n有无悟道何妨仕，俯仰趋时只为贫。\n静向画图看五骥，急来华省侍双亲。\n茶园送客诗犹在，空恨芳罇失故人。",
        "dynasty": "宋",
        "collection_info": null
    },
    {
        "title": "送陈子真  其二",
        "author": "黄裳",
        "content": "拙翁甘与外台廉，只此劳生想自占。\n人我是非双累重，古今荣辱一尘纤。\n便游泽国寻鲈市，忽落仙帆傍酒帘。\n案上簿书看得未，养真当有智随恬。",
        "dynasty": "宋",
        "collection_info": null
    },
    {
        "title": "感旧书呈彭城太守",
        "author": "黄裳",
        "content": "屈指朋从共怆神，不知原上几回春。\n静缘老去忘余事，乐自閒来得故人。\n云日虽牵琳馆梦，旌麾聊慰雪窗身。\n老彭楼下人安在，千古都归一笑嚬。",
        "dynasty": "宋",
        "collection_info": null
    },
    {
        "title": "观菊",
        "author": "黄裳",
        "content": "盈盈金色带秋光，淡淡仙粧只着黄。\n尝共故人休独乐，笑同今日更谁忙。\n方嗟老取年华近，尚喜花留日数长。\n为掇繁英还为捻，莫辜纤素在君傍。",
        "dynasty": "宋",
        "collection_info": null
    },
    {
        "title": "赠葛侍郎",
        "author": "黄裳",
        "content": "三品显官知分退，数株灵草对春栽。\n已驰吏政青编上，却御仙风紫府来。\n琴写幽怀心火息，酒陶和气面花开。\n应怜仕路多华髮，不把松云为己催。",
        "dynasty": "宋",
        "collection_info": null
    },
    {
        "title": "自警",
        "author": "黄裳",
        "content": "一日少一日，一年无一年。\n顿门何处入，秘旨有谁传。\n忧乐波生水，光阴箭去弦。\n几时能得了，坐卧莫忘禅。",
        "dynasty": "宋",
        "collection_info": null
    },
    {
        "title": "赠张山人",
        "author": "黄裳",
        "content": "极数幽人百尺松，岁寒枝节引清风。\n世途险易抛身外，人事荣枯落掌中。\n药有灵根秋转活，面多和气老犹红。\n行人借问生前事，何事天津久未通。",
        "dynasty": "宋",
        "collection_info": null
    },
    {
        "title": "赠传神师",
        "author": "黄裳",
        "content": "阙下游多日，溪边过几春。\n数图人欲活，一笔自如神。\n不写俗中态，漫留云外身。\n丹青如模我，道貌似山人。",
        "dynasty": "宋",
        "collection_info": null
    },
    {
        "title": "对菊閒饮",
        "author": "黄裳",
        "content": "良辰惟有菊前杯，十五蟾光已看回。\n白蚁酦醅凉后熟，黄金蓓蕾夜来开。\n休悲往古事何在，且乐去年时復来。\n好是夕阳须管醉，花丛中放玉山颓。",
        "dynasty": "宋",
        "collection_info": null
    },
    {
        "title": "题南华洞",
        "author": "黄裳",
        "content": "数卷真经学两忘，何须疑蝶更疑庄。\n水云生计不知老，诗酒光阴无限长。\n何处猿声残客梦，有时风信漏天香。\n钟山不愧移文士，信步寻幽到草堂。",
        "dynasty": "宋",
        "collection_info": null
    },
    {
        "title": "江下山居",
        "author": "黄裳",
        "content": "不卜西湖卜此山，江天方作洞天寒。\n海门有信蓬莱近，丹室无尘宇宙宽。\n一箭昔人曾却浪，五云何日便骖鸾。\n小桥流水通幽径，休向朋宾说内观。",
        "dynasty": "宋",
        "collection_info": null
    },
    {
        "title": "信步",
        "author": "黄裳",
        "content": "閒适无他事，优游有此身。\n禽鱼窥物性，草木露天真。\n静味祇独觉，幽香还自陈。\n行云难问信，流水莫知因。\n渔父偶相值，笑谈犹及秦。",
        "dynasty": "宋",
        "collection_info": null
    },
    {
        "title": "寄梅承事",
        "author": "黄裳",
        "content": "沧浪风绉鸭头波，中有高人养太和。\n怪石换金清兴远，华堂收佛善缘多。\n花街山院青春醉，玉管云笺白雪歌。\n未信閒名羁绊得，试教衫色绿如何。",
        "dynasty": "宋",
        "collection_info": null
    },
    {
        "title": "东山三题 观莲亭",
        "author": "黄裳",
        "content": "青泥藏化育，红粉看芬芳。\n照水有余态，乘风无限香。\n晚来花独盛，暑后雨声凉。\n不着故不染，走盘珠自忙。",
        "dynasty": "宋",
        "collection_info": null
    },
    {
        "title": "东山三题 现月亭",
        "author": "黄裳",
        "content": "一月灭私照，万水生余光。\n成道果有性，应物元无方。\n对景妄想断，凭高清夜长。\n超然养源士，岂徒爱潇湘。",
        "dynasty": "宋",
        "collection_info": null
    },
    {
        "title": "东山三题 悟桃轩",
        "author": "黄裳",
        "content": "中无城市埃，下有桃溪源。\n灼灼发独见，冥冥从混元。\n俄忽遂出世，喜跃聊开樽。\n且共众人看，迷悟休復论。",
        "dynasty": "宋",
        "collection_info": null
    },
    {
        "title": "简叔文",
        "author": "黄裳",
        "content": "屈指当时宴笑同，已更三十五春风。\n十年忽忽成今古，万事悠悠作色空。\n别后每怀青眼客，坐间俄揖白鬚翁。\n兰亭咫尺归欤好，当悟浮生似转蓬。",
        "dynasty": "宋",
        "collection_info": null
    },
    {
        "title": "寄题范氏六桂堂",
        "author": "黄裳",
        "content": "荣到蟾宫父子同，满堂天秀望仙峰。\n六枝已胜燕山桂，八子须攀颍水龙。\n风信动人香远远，月华垂地影重重。\n余芳更有成林日，行见君家万里封。",
        "dynasty": "宋",
        "collection_info": null
    },
    {
        "title": "闻雁",
        "author": "黄裳",
        "content": "露下多时雁未鸣，数声云外此宵征。\n北人书到三秋尽，南国弓閒一字横。\n孤馆有谁惊好梦，平芦何处起寒更。\n想应俎上终须免，宜向方塘寄此生。",
        "dynasty": "宋",
        "collection_info": null
    },
    {
        "title": "大暑",
        "author": "黄裳",
        "content": "轻轻丝葛汗如蒸，空有云雷未见灵。\n安得此生长不老，岂能今日便忘形。\n谩摇纨扇终嫌倦，欲倒金罍却恐醒。\n赤脚踏冰疑未稳，且寻林下泛清泠。",
        "dynasty": "宋",
        "collection_info": null
    },
    {
        "title": "山堂有作",
        "author": "黄裳",
        "content": "烟笼云锁几千年，流俗寻山岂得先。\n一水中分吴越界，四峰前卧汉唐仙。\n閒游东径窥青海，偶往西源翫白莲。\n却省内游还有感，杖藜独立夕阳天。",
        "dynasty": "宋",
        "collection_info": null
    },
    {
        "title": "题爱竹轩",
        "author": "黄裳",
        "content": "北堂人去竹成阴，手泽须看碧玉林。\n清赏昔嫌无一日，孝思今喜有千寻。\n满窗金锁日华永，遍地龙孙春意深。\n寄语婵娟多结实，几时当听凤凰吟。",
        "dynasty": "宋",
        "collection_info": null
    },
    {
        "title": "除夜",
        "author": "黄裳",
        "content": "守岁饮须频，光阴又再春。\n漏移中夜刻，身是去年人。\n天色收残腊，人心息旧尘。\n东风新我意，相得向鸡晨。",
        "dynasty": "宋",
        "collection_info": null
    },
    {
        "title": "杨立之南归",
        "author": "黄裳",
        "content": "五月双舻偶共行，开怀尤喜暑风清。\n亨途事业心犹壮，细字诗书眼更明。\n家有青山应可乐，首无黄髮未须惊。\n相期一醉无他景，九十西风菊万茎。",
        "dynasty": "宋",
        "collection_info": null
    },
    {
        "title": "南楼有作呈仲矩舍人",
        "author": "黄裳",
        "content": "莫言风物是穷边，塞北江南此果然。\n苍璧下粘芳草地，垂杨中卧碧塘天。\n人吟夜月波中笛，客醉秋荷雨后筵。\n来候朔音栖处好，梦常扪斗过幽燕。",
        "dynasty": "宋",
        "collection_info": null
    },
    {
        "title": "秋夜",
        "author": "黄裳",
        "content": "百虫将入蛰，一气已归根。\n今古在还去，光阴朝又昏。\n莫随尘衮衮，须悟性存存。\n谁得逍遥趣，南鹏是北鲲。",
        "dynasty": "宋",
        "collection_info": null
    },
    {
        "title": "送李季益龙图",
        "author": "黄裳",
        "content": "浮游尘世未还元，偶会琳宫两地仙。\n行止义明尝得己，修持仁静可忘年。\n笑谈客去吴无侣，惠爱人来楚有缘。\n公外诗筒当见寄，为乘佳兴益新编。",
        "dynasty": "宋",
        "collection_info": null
    },
    {
        "title": "清胜亭",
        "author": "黄裳",
        "content": "灵源来处乱云深，回抱华亭惬我吟。\n窥影冷光天上面，入怀清气水中心。\n桥头月到人携榼，苹末风来客解襟。\n秣马台前聊遣兴，寸阴何惜与登临。",
        "dynasty": "宋",
        "collection_info": null
    },
    {
        "title": "岁暮偶成",
        "author": "黄裳",
        "content": "新旧光阴各自催，分年须折送年梅。\n欢声动地驱傩鼓，厚意迎春献寿杯。\n谁似江山难得老，人怜桃李又重开。\n朱颜未遂花前计，却恨东风抵死来。",
        "dynasty": "宋",
        "collection_info": null
    },
    {
        "title": "赠致政葛侍郎",
        "author": "黄裳",
        "content": "金带慵腰便退居，高閒吟思满江湖。\n一头黄髮真元老，两郡朱幡更大夫。\n世事荣枯閒似梦，道经舒卷静如愚。\n延平遗爱今犹在，一片棠阴入画图。",
        "dynasty": "宋",
        "collection_info": null
    },
    {
        "title": "九日游尧山",
        "author": "黄裳",
        "content": "谁见东巡驻六龙，秋山留与醉吟翁。\n人非物是纷华外，古往今来想望中。\n云日万年兴素节，士民千里闹晴空。\n黄花盈首犹教掺，一笑从他落帽风。",
        "dynasty": "宋",
        "collection_info": null
    },
    {
        "title": "赠张太保",
        "author": "黄裳",
        "content": "赫赫家声将帅官，仕途宁肯放君閒。\n不妨林下权寻药，未可云中便买山。\n五两轻纶犹系命，满樽清醑且开颜。\n天涯之子谁为乐，何幸相逢一笑间。",
        "dynasty": "宋",
        "collection_info": null
    },
    {
        "title": "除夜代送倪签判",
        "author": "黄裳",
        "content": "北风吹雪抹潮头，待过东南第一州。\n去客情生来客梦，隔年灯照隔江愁。\n玉皇谪吏行当復，金阙除书即便收。\n言简气清终有用，卧龙山下自难留。",
        "dynasty": "宋",
        "collection_info": null
    },
    {
        "title": "观游山记感旧寄霍子侔",
        "author": "黄裳",
        "content": "故园别后有余念，旧记重看无限情。\n山倚日中支暑气，水从云外落秋声。\n向前世务心犹壮，忆昔溪居眼自明。\n携手逸民今在否，杯茶谁与话平生。",
        "dynasty": "宋",
        "collection_info": null
    },
    {
        "title": "再寄及之  其一",
        "author": "黄裳",
        "content": "眼凌霄汉气横秋，未壮吾年似白头。\n病态问人皆笑老，壮图何处始知休。\n还因往事悲今事，难得新游比旧游。\n霅水越溪风信好，尺书多幸屡相投。",
        "dynasty": "宋",
        "collection_info": null
    },
    {
        "title": "再寄及之  其二",
        "author": "黄裳",
        "content": "别后新寒有劲风，不亲谈笑转乖慵。\n一行塞雁来多日，万里乡书得几封。\n閒忆兰陵还自笑，愿游苕水更相从。\n与君疏阔谁堪爱，阅古堂前树树松。",
        "dynasty": "宋",
        "collection_info": null
    },
    {
        "title": "会友人饮",
        "author": "黄裳",
        "content": "曾共萤窗得夜光，别来声问在周行。\n未摇丹管酬诗史，且遣青娥丐乐章。\n巧笑莫嫌留客数，幽怀须信到官忙。\n樽前邂逅知多少，更对春风舞一场。",
        "dynasty": "宋",
        "collection_info": null
    },
    {
        "title": "送方子元赴固始",
        "author": "黄裳",
        "content": "九卿遗俗各寻宗，君自南来喜更浓。\n无类已闻诗礼教，有行还守子男封。\n胸中道在何嫌酒，弦上声清只爱松。\n行听老农无一累，晓炊如玉稻新舂。",
        "dynasty": "宋",
        "collection_info": null
    },
    {
        "title": "送林君锡宣德",
        "author": "黄裳",
        "content": "最喜君来写我忧，羣情忙处独抽头。\n功名机会须时可，诗酒光阴属自由。\n醉度九秋江上舫，食游双筯海边州。\n两年官满休瞻望，且与磨铅了校雠。",
        "dynasty": "宋",
        "collection_info": null
    },
    {
        "title": "送仲时南归",
        "author": "黄裳",
        "content": "壮志九年人事足，奇书千卷客囊空。\n穷通自在身谋外，取舍谁堪士论中。\n休叹盐车千里骥，且夸天汉一帆风。\n忙拖双履云边兴，更与何人作醉翁。",
        "dynasty": "宋",
        "collection_info": null
    },
    {
        "title": "与子侔始会于常学后为礼部同官感旧",
        "author": "黄裳",
        "content": "始观文彩慕声名，三十余年梦可惊。\n真幻自从窥至理，是非谁復较浮荣。\n别来方策迷情断，老去园林逸思生。\n叙旧幽轩时一笑，更宜茶鼎作蝇声。",
        "dynasty": "宋",
        "collection_info": null
    },
    {
        "title": "灵壁游张学士园",
        "author": "黄裳",
        "content": "休说行行且与吟，道山官职旧园林。\n石疑六丑默难问，竹类七贤閒可寻。\n翠引宾朋三径远，寒生涯涧一池深。\n隋河堤上人空老，谁为兰皋惜寸阴。",
        "dynasty": "宋",
        "collection_info": null
    },
    {
        "title": "谢人示诗集",
        "author": "黄裳",
        "content": "骚雅先生得古风，恨无吟侣忽相逢。\n欲陪大巧搜春景，已贾长毫插笔锋。\n花下比声歌帝力，醉中联句颂花容。\n斐然小子多诗癖，时遣青衣寄一封。",
        "dynasty": "宋",
        "collection_info": null
    },
    {
        "title": "寄陈充道",
        "author": "黄裳",
        "content": "性纔圆了便相逢，对面还如一镜中。\n共取醉时聊遣兴，两忘言处却归空。\n纷纷绿髮何妨白，扰扰黄尘谩自红。\n松竹满林先我去，笑谈谁起坐间风。",
        "dynasty": "宋",
        "collection_info": null
    },
    {
        "title": "颐堂",
        "author": "黄裳",
        "content": "晚年尘事少，閒境道情多。\n汗简知千古，灵龟见一毫。\n更寻何处乐，休讼此生劳。\n名利虽然好，谁瞻数仞高。",
        "dynasty": "宋",
        "collection_info": null
    },
    {
        "title": "送郑少府延平教授",
        "author": "黄裳",
        "content": "上舍声华太学生，青衫从我薛齐城。\n神仙官职去期远，诗礼门庭归思清。\n山展旌旗秋可乐，剑驱风雨夜休惊。\n故乡梦想今犹在，此景何年慰此情。",
        "dynasty": "宋",
        "collection_info": null
    },
    {
        "title": "长乐閒赋  其一",
        "author": "黄裳",
        "content": "行尽溪山到海边，合沙门外见平田。\n潭潭清世元侯宅，杳杳真人小洞天。\n万户管弦春卖酒，三山钟鼓晓参禅。\n旌旄纔上南台路，方记诗篇落在先。",
        "dynasty": "宋",
        "collection_info": null
    },
    {
        "title": "长乐閒赋  其二",
        "author": "黄裳",
        "content": "二百余人领此州，去思谁更有碑楼。\n浮名浮利果何在，潮去潮来空自流。\n照万事时惟是道，赏三山处最宜秋。\n使君籍上寻同姓，只许旌旄独自游。",
        "dynasty": "宋",
        "collection_info": null
    },
    {
        "title": "长乐閒赋  其三",
        "author": "黄裳",
        "content": "越王峰下小棠深，秋入三山未暇寻。\n两造盈庭真与僞，紫玄堂上本无心。",
        "dynasty": "宋",
        "collection_info": null
    },
    {
        "title": "长乐閒赋  其四",
        "author": "黄裳",
        "content": "七楼遥直钓龙台，榕曳横枝庇两阶。\n好是四州南下水，却随潮信入城来。",
        "dynasty": "宋",
        "collection_info": null
    },
    {
        "title": "长乐閒赋  其五",
        "author": "黄裳",
        "content": "五十年前梦此游，已云持节岂能休。\n悠悠封域连东海，浩浩朝宗接上州。\n五季侯王时事古，九还仙子洞天秋。\n閒行嫌被朱衣觉，密往西堂独倚楼。",
        "dynasty": "宋",
        "collection_info": null
    },
    {
        "title": "长乐閒赋  其六",
        "author": "黄裳",
        "content": "地傃东南一角垂，百川梦处势随堤。\n满帆风力人航海，七日游吴尚说迟。",
        "dynasty": "宋",
        "collection_info": null
    },
    {
        "title": "长乐閒赋  其七",
        "author": "黄裳",
        "content": "旁统七州连帅府，中分三壤属僧家。\n荔枝独作闽山秀，宜与龙团一处夸。",
        "dynasty": "宋",
        "collection_info": null
    },
    {
        "title": "长乐閒赋  其八",
        "author": "黄裳",
        "content": "岁华犹暖山藏翠，客起还留海献鲜。\n风雅可怜元太守，一生魂梦已茫然。",
        "dynasty": "宋",
        "collection_info": null
    },
    {
        "title": "长乐閒赋  其九",
        "author": "黄裳",
        "content": "方壶圆峤飞来处，北越南番望断时。\n莫道长安天样远，一轮初上已先知。",
        "dynasty": "宋",
        "collection_info": null
    },
    {
        "title": "长乐閒赋  其一○",
        "author": "黄裳",
        "content": "周回禅剎望严城，云弄遥岑一寸青。\n眼在簿书心在道，何妨寻我到山亭。",
        "dynasty": "宋",
        "collection_info": null
    },
    {
        "title": "秋日有感",
        "author": "黄裳",
        "content": "清生明爽静生悲，羣动相将却入机。\n物向本根成既老，雁知时节去还归。\n山人邀饮酒初熟，渔叟献鲜鲈正肥。\n莫管世情都扫尽，閒来林下看秋辉。",
        "dynasty": "宋",
        "collection_info": null
    },
    {
        "title": "和寄麻城饶令",
        "author": "黄裳",
        "content": "应向公余饱看山，弦歌安用智閒閒。\n有为百里人同乐，无累三神我独閒。\n虽隔春风长在想，尚期嘉什屡蒙颁。\n近来与物低昂少，多是聪明落静关。",
        "dynasty": "宋",
        "collection_info": null
    },
    {
        "title": "白莲阁",
        "author": "黄裳",
        "content": "白莲池上阁峥嵘，万朵西风满社清。\n已寓涟漪呈皓质，何妨污潦得浮生。\n罗抨翠盖秋阳盛，玉琢香腮晓鑑明。\n空色从来无辨处，此诗非独为花成。",
        "dynasty": "宋",
        "collection_info": null
    },
    {
        "title": "寄题明舍",
        "author": "黄裳",
        "content": "明舍义方立，深宫文艺成。\n诗书盈箧重，金玉满堂轻。\n天汉一枝峻，秋风双桂荣。\n羡君能自乐，在处有蓬瀛。",
        "dynasty": "宋",
        "collection_info": null
    },
    {
        "title": "藤杖",
        "author": "黄裳",
        "content": "一枝能独立，三径漫相随。\n閒逐人行止，先知路险夷。\n倚凭吟望久，将饮醉归迟。\n携到遥林下，尤宜倒接䍦。",
        "dynasty": "宋",
        "collection_info": null
    },
    {
        "title": "寄萧思远",
        "author": "黄裳",
        "content": "自能腾踏到天衢，少壮为龙卷未舒。\n案上不留生熟事，箧中偏有古今书。\n高吟应惬新移命，幽梦还寻旧隠居。\n须道守官谁似我，长来湖上得清虚。",
        "dynasty": "宋",
        "collection_info": null
    },
    {
        "title": "寄湖江二十四叔",
        "author": "黄裳",
        "content": "小宗纔废各西东，怀想湖江梦寐中。\n受祖生涯君独异，起家身计我谁同。\n客游何事千山远，族燕还悲一位空。\n期约明年来侍侧，青衫满满桂花风。",
        "dynasty": "宋",
        "collection_info": null
    },
    {
        "title": "表海亭",
        "author": "黄裳",
        "content": "大老悠悠不嗣音，高风难向望中寻。\n三千宾客空离合，十二山河自古今。\n北户人归云洞远，东方春入牡丹深。\n两辞遣兴无他好，只有閒来醉与吟。",
        "dynasty": "宋",
        "collection_info": null
    },
    {
        "title": "社日游云门山",
        "author": "黄裳",
        "content": "不须扶我自登山，脚力能胜十八盘。\n一字雁低头上过，两城人细掌中看。\n虽知北户缘尤在，却笑南柯梦未阑。\n忽见归云应是信，满襟先得洞天寒。",
        "dynasty": "宋",
        "collection_info": null
    },
    {
        "title": "次泠风阁之韵  其一",
        "author": "黄裳",
        "content": "九龙峰下阁横秋，世上纤尘不可留。\n清伴夜蟾留醉客，细吹时雨走归舟。\n天南从此载鹏往，山北与谁乘鹤游。\n已是逍遥何所待，上人高卧见蓬丘。",
        "dynasty": "宋",
        "collection_info": null
    },
    {
        "title": "次泠风阁之韵  其二",
        "author": "黄裳",
        "content": "能御泠风入九秋，岂愁光景去难留。\n翠摇竹影落猿峤，清递笛声来鹭洲。\n两腋独乘卢椀兴，满襟谁作楚台游。\n须知大块生微意，岂俟云边虎啸丘。",
        "dynasty": "宋",
        "collection_info": null
    },
    {
        "title": "寄题澄虚阁",
        "author": "黄裳",
        "content": "栏槛天都近，池塘水鑑平。\n微风晴后寂，孤月夜来清。\n大象莫能破，纤尘何处生。\n湘灵谁为感，一曲谩分明。",
        "dynasty": "宋",
        "collection_info": null
    },
    {
        "title": "赠致政王朝奉",
        "author": "黄裳",
        "content": "得老归来已几年，水云深处洞中天。\n有身且睡三竿日，无物应看一指禅。\n松竹亭台閒信步，乡闾樽俎谩随缘。\n此生离合谁能定，只见龙潭尚宛然。",
        "dynasty": "宋",
        "collection_info": null
    },
    {
        "title": "次张秘校昔日同游僧舍",
        "author": "黄裳",
        "content": "过去光阴有胜游，翠微深处更乘秋。\n偶寻得石坐云坐，莫问作官休未休。\n世揉道情尘扰扰，云藏诗壁岁悠悠。\n山僧看了须重看，且碧双眸便转头。",
        "dynasty": "宋",
        "collection_info": null
    },
    {
        "title": "和李学士试院感秋二首  其一",
        "author": "黄裳",
        "content": "遽往偶相聚，下帘人事稀。\n感秋那听雨，闻杵屡催衣。\n得丧多士梦，行藏羣雁飞。\n黄花期野老，须插满头归。",
        "dynasty": "宋",
        "collection_info": null
    },
    {
        "title": "和李学士试院感秋二首  其二",
        "author": "黄裳",
        "content": "荒庭初得雨，幽点失凋梧。\n滞思舒千卷，高吟想五湖。\n蛩声生翠幄，酒力借微躯。\n袭蹈贻文病，犹难望汉儒。",
        "dynasty": "宋",
        "collection_info": null
    },
    {
        "title": "送刘教授",
        "author": "黄裳",
        "content": "升沈相识十三秋，新故如麻一转头。\n久款游从来北阙，遽闻风教入东州。\n自驱矛盾趋中说，谁拥鸾旗翫半流。\n十日菊花犹可醉，多情应且击扁舟。",
        "dynasty": "宋",
        "collection_info": null
    },
    {
        "title": "平岚亭",
        "author": "黄裳",
        "content": "平岚亭寄半天身，閒向栏干独倚频。\n往事有怀谁共笑，归云无意自相亲。\n神仙窟宅幽明境，花木园林上下春。\n斗绝一台疑是此，不须低首看红尘。",
        "dynasty": "宋",
        "collection_info": null
    },
    {
        "title": "湖上",
        "author": "黄裳",
        "content": "一家风景洞天清，不愧东南第一名。\n春入桃源花未落，秋归湘浦月初生。\n便捐世事劬劬到，且置篮舆缓缓行。\n随分堪观无可辨，水光山色竞相迎。",
        "dynasty": "宋",
        "collection_info": null
    },
    {
        "title": "会江晦叔游湖山",
        "author": "黄裳",
        "content": "相随山水裏徘徊，兴未阑时慎勿催。\n草草行厨随步去，匆匆渔艇趁船来。\n每逢佳景还含思，偶造幽轩更把杯。\n况是同归无世味，何须旁立有莲腮。\n荻湾桃坞犹留客，不觉银瓶又耻罍。",
        "dynasty": "宋",
        "collection_info": null
    },
    {
        "title": "送昇师行",
        "author": "黄裳",
        "content": "得道无余事，游方有几年。\n如何超幻境，谁与付真筌。\n初祖昔曾诀，赵州今已仙。\n进修方且学，拂荡未须传。\n归去南山好，休休更说禅。",
        "dynasty": "宋",
        "collection_info": null
    },
    {
        "title": "留题西禅寺",
        "author": "黄裳",
        "content": "谁是怡山不灭仙，定光来应此方缘。\n龙骧凤翥三宗字，狮吼雷鸣六祖禅。\n鱼佩独垂聊徇世，藕丝相感为开天。\n自从日月归真后，衣法何人已得传。",
        "dynasty": "宋",
        "collection_info": null
    },
    {
        "title": "题乡老堂",
        "author": "黄裳",
        "content": "未到中年便挂冠，一乡三老北溪寒。\n废兴有命知尤早，去住无心遇更难。\n轻物想能閒似梦，爱山应是好如官。\n莫言林下何曾见，待向图中画与看。",
        "dynasty": "宋",
        "collection_info": null
    },
    {
        "title": "次赵彦思东湖见寄",
        "author": "黄裳",
        "content": "为爱江湖梦也寻，有泉来处乱云深。\n凿开澄澈是天界，激起潺湲非世音。\n鸿雁渚幽山两足，芙蓉堂冷水中心。\n花时月夜扁舟兴，相约公余一醉吟。",
        "dynasty": "宋",
        "collection_info": null
    },
    {
        "title": "和范宏甫",
        "author": "黄裳",
        "content": "不于场屋便横行，安用诗书寄此生。\n万里一飞虽有志，十年三战未成名。\n风霜已是知秋栢，雷雨何妨借海鲸。\n自愧壮图犹未效，几时樽酒与君评。",
        "dynasty": "宋",
        "collection_info": null
    },
    {
        "title": "喜张公实至",
        "author": "黄裳",
        "content": "纔踰闽岭转悠悠，所属相逢梦未休。\n逸兴起君桑梓国，多情寻我帝王州。\n且看文物新朝事，更话溪山旧酒楼。\n会合此生能几度，一樽长泻菊花秋。",
        "dynasty": "宋",
        "collection_info": null
    },
    {
        "title": "方祖仁都门阻雨",
        "author": "黄裳",
        "content": "未蒙官放此身休，空恨茶园失旧游。\n将谓天边鸿共发，岂知门外雨相留。\n一襟凉过人归室，万朵香残菊送秋。\n兄弟急难君有义，白衣东下更何尤。",
        "dynasty": "宋",
        "collection_info": null
    },
    {
        "title": "桐庐会景亭二首  其一",
        "author": "黄裳",
        "content": "物华才思两无穷，来倚栏干万累空。\n今古坐间山远近，悲欢潮后客西东。\n樵楼上下夕阳外，渔网高低烟雨中。\n想见飞昇人只在，留题当识紫玄翁。",
        "dynasty": "宋",
        "collection_info": null
    },
    {
        "title": "桐庐会景亭二首  其二",
        "author": "黄裳",
        "content": "舟楫会通处，阴阳明晦时。\n四并归善政，万象入新诗。\n地胜得仙久，水遥归鹭迟。\n为看滕阁记，将赋此尤宜。",
        "dynasty": "宋",
        "collection_info": null
    },
    {
        "title": "送王道观录事",
        "author": "黄裳",
        "content": "一府观风郡督邮，试看鹰隼在高秋。\n黄花对酌新离别，白雪难思旧唱酬。\n尘绪案头来扰扰，银河天上去悠悠。\n碧罗琢砚初离水，勤写瑰奇度阻修。",
        "dynasty": "宋",
        "collection_info": null
    },
    {
        "title": "贻刘先生",
        "author": "黄裳",
        "content": "势利交游聚与分，会真堂上合离羣。\n形骸外索难为侣，风义中寻偶得君。\n水鑑秋来宜泛月，桃源花后且穿云。\n此生已是龙山客，高论相过我欲闻。",
        "dynasty": "宋",
        "collection_info": null
    },
    {
        "title": "题望远楼",
        "author": "黄裳",
        "content": "雕栏身有限，芳草意无穷。\n望尽天垂地，吟余色入空。\n锋铓千里岫，羽翼半天风。\n万象回头了，骈明亦梦中。",
        "dynasty": "宋",
        "collection_info": null
    },
    {
        "title": "寄陈邵老  其一",
        "author": "黄裳",
        "content": "南来安不裂新题，万里悠悠十载睽。\n一别每怀君海角，两除应笑我朝齑。\n是非莫讶时方转，荣辱须惊物未齐。\n故旧九仙山下客，想曾携手泛三溪。",
        "dynasty": "宋",
        "collection_info": null
    },
    {
        "title": "寄陈邵老  其二",
        "author": "黄裳",
        "content": "几度为书却便休，疏慵于我更如雠。\n两忘有道何须问，相责无情我合羞。\n屡感客尘新事变，难寻陵谷旧时游。\n为亲归去亲犹健，只此浮生已解忧。",
        "dynasty": "宋",
        "collection_info": null
    },
    {
        "title": "次邦彦节推见寄  其一",
        "author": "黄裳",
        "content": "十年讥笑为谁妨，洒落思君酒瓮旁。\n晓殿虽争多士捷，夜窗还对短檠光。\n静怜春草开三径，冷怪朝齑引五浆。\n且喜相逢头尚黑，江湖休更起怀乡。",
        "dynasty": "宋",
        "collection_info": null
    },
    {
        "title": "次邦彦节推见寄  其二",
        "author": "黄裳",
        "content": "淮上相逢得胜游，水边乡落水边洲。\n每怜酒旆能留客，长恐秋风便解舟。\n十载穷通重把手，两朝今古一迴头。\n金明且看春波绿，共我忘机子与鸥。",
        "dynasty": "宋",
        "collection_info": null
    },
    {
        "title": "寄简能",
        "author": "黄裳",
        "content": "形迹分飞有道同，五年声问不须通。\n侍亲官上应尤乐，得子年来想更聪。\n相对忽因山入梦，自窥还爱璧涵空。\n公余谁伴溪南话，七椀浮云两腋风。",
        "dynasty": "宋",
        "collection_info": null
    },
    {
        "title": "榴花洞",
        "author": "黄裳",
        "content": "莲社是非外，洞天空色中。\n一枝樵客梦，两腋石门风。\n鹿径踪何在，榴花信可通。\n此缘当邂逅，来接紫玄翁。",
        "dynasty": "宋",
        "collection_info": null
    },
    {
        "title": "访曾君施不值",
        "author": "黄裳",
        "content": "有怀高论已经年，不落中间与两边。\n世路几人机寂寂，春风何处骑翩翩。\n四声险韵应寻句，一炷清香想看禅。\n我更欲劳三吐哺，周公今付伯禽贤。",
        "dynasty": "宋",
        "collection_info": null
    },
    {
        "title": "送李奉议",
        "author": "黄裳",
        "content": "更去乡关作子男，得贤当美大夫监。\n暑中雨过乘清洛，公外云开看绿岩。\n遂失故人须举酒，纔闻佳境便收帆。\n春晖已报君无愧，一表遗文敕两缄。",
        "dynasty": "宋",
        "collection_info": null
    },
    {
        "title": "贻冲和子",
        "author": "黄裳",
        "content": "想见高风梦已飞，无心中有道心微。\n此生独断来修养，何处相逢得指归。\n融结几人知火候，斡旋惟子识天机。\n松庵欲对禅床坐，莫问朝曦与夕晖。",
        "dynasty": "宋",
        "collection_info": null
    },
    {
        "title": "阴阳",
        "author": "黄裳",
        "content": "阴阳无意本由人，祸福皆缘幻与真。\n悟即离伦兼度世，迷须倾国更亡身。\n智愚莫晓气随数，老少合惊秋復春。\n有物混成如了得，却教真幻两通神。",
        "dynasty": "宋",
        "collection_info": null
    },
    {
        "title": "游洞霄简陈伯修",
        "author": "黄裳",
        "content": "异香来自洞中春，王屋华阳密作邻。\n宛转白云离紫府，参差青锁断红尘。\n若无天柱难留许，惟有桃花解笑秦。\n我得此官应是分，欲从何处更寻真。",
        "dynasty": "宋",
        "collection_info": null
    },
    {
        "title": "考试军器所和敦礼兵部见示之什",
        "author": "黄裳",
        "content": "梦中宣使至，天上敕书开。\n去骑遵西野，回眸失北槐。\n利名何日了，儒法几回来。\n丹管诛邪说，重帷截乱埃。\n簿书稀见影，典策冗成堆。\n仰望门虽峻，旁求网已恢。\n幽题胸胆破，雄敌剑锋摧。\n狂欲劳弹铗，轻投慎报瑰。\n侯中谁破的，营下各衔枚。\n含蓄飞香翰，搜寻遶翠苔。\n自非衡鑑手，谁是栋梁材。\n累外灰心火，閒中卧鼻雷。\n相投归邂逅，共乐入调诙。\n寥廓丧尔界，勤劳忘彼嵬。\n家音催转历，厅议款衔杯。\n殊品酬三刖，游辞荐一咍。\n无形嗤字号，有秩喜罇罍。\n壁角蚊初动，天南暑已回。\n不惭居屋漏，却厌面墙隈。\n凉满亭亭扇，香余餠餠灰。\n几时当命驾，此兴可登台。\n清浪风归袖，红鳞酒入腮。\n莫随人俯仰，且共月徘徊。\n既事当如约，分襟便可催。\n棘闱人散后，谁赋北山莱。",
        "dynasty": "宋",
        "collection_info": null
    },
    {
        "title": "偕王道观雪中联句  其一",
        "author": "黄裳",
        "content": "瑞意纔含蓄，轻花即翦裁。\n清寒穿箔去，丰兆破烟来。",
        "dynasty": "宋",
        "collection_info": null
    },
    {
        "title": "偕王道观雪中联句  其二",
        "author": "黄裳",
        "content": "密霰俄传信，痴云预作媒。\n瑶池方潋滟，玉凤更毰毸。",
        "dynasty": "宋",
        "collection_info": null
    },
    {
        "title": "偕王道观雪中联句  其三",
        "author": "黄裳",
        "content": "思见怜初洒，忧消喜渐堆。\n惜明聊自拟，惊密偶同欵。",
        "dynasty": "宋",
        "collection_info": null
    },
    {
        "title": "偕王道观雪中联句  其四",
        "author": "黄裳",
        "content": "片片榆飘荚，纍纍蚌剖胎。\n遽将天晓报，频把岁华催。",
        "dynasty": "宋",
        "collection_info": null
    },
    {
        "title": "偕王道观雪中联句  其五",
        "author": "黄裳",
        "content": "有景荣千巘，无私瑞九垓。\n水精排瓦砾，天库委琼瑰。",
        "dynasty": "宋",
        "collection_info": null
    },
    {
        "title": "偕王道观雪中联句  其六",
        "author": "黄裳",
        "content": "就下深趋坎，凭高杪寄桅。\n四垂纔密密，一望已皑皑。",
        "dynasty": "宋",
        "collection_info": null
    },
    {
        "title": "偕王道观雪中联句  其七",
        "author": "黄裳",
        "content": "瀑布斗直泻，仙葩谁碎挼。\n风前鹅毳落，秋后海潮回。",
        "dynasty": "宋",
        "collection_info": null
    },
    {
        "title": "偕王道观雪中联句  其八",
        "author": "黄裳",
        "content": "砻转扬轻矿，筛旋迸细粞。\n纹波翻太液，缟练遶蓬莱。",
        "dynasty": "宋",
        "collection_info": null
    },
    {
        "title": "偕王道观雪中联句  其九",
        "author": "黄裳",
        "content": "泛泛冰壶动，漫漫宝鑑开。\n柳条新弄絮，律管乍飞灰。",
        "dynasty": "宋",
        "collection_info": null
    },
    {
        "title": "偕王道观雪中联句  其一○",
        "author": "黄裳",
        "content": "照耀行人氅，光华钓叟台。\n书帷争白日，秋色改黄槐。",
        "dynasty": "宋",
        "collection_info": null
    },
    {
        "title": "偕王道观雪中联句  其一一",
        "author": "黄裳",
        "content": "比洁须延月，闻香不掩梅。\n载涂人艮趾，入领我咸脢。",
        "dynasty": "宋",
        "collection_info": null
    },
    {
        "title": "偕王道观雪中联句  其一二",
        "author": "黄裳",
        "content": "封锁烟尝卫，飞扬露可陪。\n厚将平地堑，高欲峻堂陔。",
        "dynasty": "宋",
        "collection_info": null
    },
    {
        "title": "偕王道观雪中联句  其一三",
        "author": "黄裳",
        "content": "特应三冬令，宁伤万物胚。\n秦蛇伸瓦陇，卞璞暴山峐。",
        "dynasty": "宋",
        "collection_info": null
    },
    {
        "title": "偕王道观雪中联句  其一四",
        "author": "黄裳",
        "content": "始恐佛氏讲，天花何徘徊。\n终疑宓妃至，仙肌何奇侅。",
        "dynasty": "宋",
        "collection_info": null
    },
    {
        "title": "偕王道观雪中联句  其一五",
        "author": "黄裳",
        "content": "砌铺砧上练，池泛瓮中醅。\n丰满莫见睍，优閒休及隤。\n遗圆还得璧，临翠忽亡苔。\n弄巧俄颠漩，争狂忽遡洄。",
        "dynasty": "宋",
        "collection_info": null
    },
    {
        "title": "偕王道观雪中联句  其一六",
        "author": "黄裳",
        "content": "空中逢汗漫，望外见崔嵬。\n艷态非因饰，虚根岂可栽。\n先崇逢壠断，后化得墙隈。\n欢贺纷耕叟，欣拏乱戏孩。",
        "dynasty": "宋",
        "collection_info": null
    },
    {
        "title": "偕王道观雪中联句  其一七",
        "author": "黄裳",
        "content": "应迷天上鹤，犹压地中雷。\n商色皎且盛，郢歌清更哀。\n檐澌悬剑戟，庭块列杓魁。\n对老凌华髮，迎春濯旧埃。",
        "dynasty": "宋",
        "collection_info": null
    },
    {
        "title": "偕王道观雪中联句  其一八",
        "author": "黄裳",
        "content": "盛疑星汉泻，高恐玉山颓。\n江水聊添涨，春根却忌培。\n渔汀埋舸缆，猎野陷卢镅。\n覆盖污为洁，消磨厉作灾。",
        "dynasty": "宋",
        "collection_info": null
    },
    {
        "title": "偕王道观雪中联句  其一九",
        "author": "黄裳",
        "content": "栖寒禽惴栗，步滑马虺尵。\n富国寒银溢，笼鹏素网恢。\n漫郊频去牧，□穴怆归𧳟。\n户湿知风送，轩鸣想竹摧。",
        "dynasty": "宋",
        "collection_info": null
    },
    {
        "title": "偕王道观雪中联句  其二○",
        "author": "黄裳",
        "content": "密匀瓯渍液，丹映槛凝衃。\n照岁何妨积，侵阶慎勿推。",
        "dynasty": "宋",
        "collection_info": null
    },
    {
        "title": "偕王道观雪中联句  其二一",
        "author": "黄裳",
        "content": "书窗辉竹简，诗笔冻松煤。\n煎煮供茶鼎，收藏厕酒罍。",
        "dynasty": "宋",
        "collection_info": null
    },
    {
        "title": "偕王道观雪中联句  其二二",
        "author": "黄裳",
        "content": "拟毡安可卷，欲器不禁锤。\n俯拾甘頳手，昂窥任扑腮。",
        "dynasty": "宋",
        "collection_info": null
    },
    {
        "title": "偕王道观雪中联句  其二三",
        "author": "黄裳",
        "content": "误鸡忙下杙，趣雉不须䍙。\n翫久清成兴，吞多冷失咍。",
        "dynasty": "宋",
        "collection_info": null
    },
    {
        "title": "偕王道观雪中联句  其二四",
        "author": "黄裳",
        "content": "脂肤堪奬与，墨面可讥诙。\n盐散徒云尔，心虚可比哉。",
        "dynasty": "宋",
        "collection_info": null
    },
    {
        "title": "偕王道观雪中联句  其二五",
        "author": "黄裳",
        "content": "助清还啜茗，胜冷屡衔杯。\n辨味凭茶陆，登高惬赋枚。\n袁门清梦未，梁苑胜游纔。\n船去须寻戴，诗成盖献裴。\n光余应可借，□大固难猜。",
        "dynasty": "宋",
        "collection_info": null
    },
    {
        "title": "徐州游崇宁",
        "author": "黄裳",
        "content": "得官来自洞中天，閒向桑间戏问禅。\n已为命机根玉箓，曾将心印祖金仙。\n懒看小吏呈朝报，喜听高人说世缘。\n一物也无参底事，纷纷谁可付真筌。",
        "dynasty": "宋",
        "collection_info": null
    },
    {
        "title": "道中有作呈崔风子",
        "author": "黄裳",
        "content": "有分寻真莫道难，蓬莱诗句请君看。\n双轮转出三清路，二气烧成九转丹。\n烟霭楼台金虎遶，雪霜宫殿玉龙盘。\n解颜为向潜山近，天柱峰头月夜寒。",
        "dynasty": "宋",
        "collection_info": null
    },
    {
        "title": "舟次严子陵濑  其一",
        "author": "黄裳",
        "content": "纁车曾此贲山林，深谷为陵古到今。\n节行清如台下水，何人能洗利名心。",
        "dynasty": "宋",
        "collection_info": null
    },
    {
        "title": "舟次严子陵濑  其二",
        "author": "黄裳",
        "content": "故人康世自英雄，富贵明知转首空。\n不似羊裘归去好，素痴犹解笑三公。",
        "dynasty": "宋",
        "collection_info": null
    },
    {
        "title": "舟次严子陵濑  其三",
        "author": "黄裳",
        "content": "交游分在红尘外，主客缘从紫极中。\n各有志存休见迫，经邦须访渭川翁。",
        "dynasty": "宋",
        "collection_info": null
    },
    {
        "title": "舟次严子陵濑  其四",
        "author": "黄裳",
        "content": "风节无人能用舍，尘凡何处问行藏。\n虹蜺已卷胸中气，只作天文一点光。",
        "dynasty": "宋",
        "collection_info": null
    },
    {
        "title": "舟次严子陵濑  其五",
        "author": "黄裳",
        "content": "已外世情来独立，何劳物色去相寻。\n太官食好还多累，一线金鳞岂有心。",
        "dynasty": "宋",
        "collection_info": null
    },
    {
        "title": "和张枢密西斋",
        "author": "黄裳",
        "content": "双梧尤惬雨中听，莫恨庭前古月明。\n簌簌西风吹又急，却疑欹枕得秋声。",
        "dynasty": "宋",
        "collection_info": null
    },
    {
        "title": "和人闻角  其一",
        "author": "黄裳",
        "content": "胡笳羌笛此声同，一曲梅花万感浓。\n吹转满城蝴蝶梦，利名心动五更钟。",
        "dynasty": "宋",
        "collection_info": null
    },
    {
        "title": "和人闻角  其二",
        "author": "黄裳",
        "content": "一声寒角四更终，吹下云间细细风。\n孤馆几多人展转，半窗明月与谁同。",
        "dynasty": "宋",
        "collection_info": null
    },
    {
        "title": "秋日有感  其一",
        "author": "黄裳",
        "content": "秋来犹寄一涯天，叶叶秋声似去年。\n可惜良辰长在客，不堪孤馆更闻蝉。",
        "dynasty": "宋",
        "collection_info": null
    },
    {
        "title": "秋日有感  其二",
        "author": "黄裳",
        "content": "几时能致买山钱，便好山中醉暮天。\n有物秋来长引梦，鲈鱼新到曲江边。",
        "dynasty": "宋",
        "collection_info": null
    },
    {
        "title": "延平阁閒望  其一",
        "author": "黄裳",
        "content": "歌管东西谁共乐，水云高下自相通。\n吟看忽到难吟处，望断天南色入空。",
        "dynasty": "宋",
        "collection_info": null
    },
    {
        "title": "延平阁閒望  其二",
        "author": "黄裳",
        "content": "南北山形两斗龙，画桥横锁水西东。\n百花岩上人长在，谁识神仙指顾中。",
        "dynasty": "宋",
        "collection_info": null
    },
    {
        "title": "延平阁閒望  其三",
        "author": "黄裳",
        "content": "两边楼馆倚晴空，阁出中间与画同。\n剑未归时潭得月，舟从来处客乘风。",
        "dynasty": "宋",
        "collection_info": null
    },
    {
        "title": "延平阁閒望  其四",
        "author": "黄裳",
        "content": "翠微虚白两圆融，爽气令人欲御风。\n晓傍雕栏初见日，水天都入混茫中。",
        "dynasty": "宋",
        "collection_info": null
    },
    {
        "title": "延平阁閒望  其五",
        "author": "黄裳",
        "content": "客维舟处莫匆匆，拂袖人来蓼已红。\n江上忽含烟雨意，数峰还在有无中。",
        "dynasty": "宋",
        "collection_info": null
    },
    {
        "title": "延平阁閒望  其六",
        "author": "黄裳",
        "content": "倚阑谁问紫玄翁，湘浦幽怀莫我同。\n邂逅秦渔人不识，扁舟常在水西东。",
        "dynasty": "宋",
        "collection_info": null
    },
    {
        "title": "延平阁閒望  其七",
        "author": "黄裳",
        "content": "不顾溪山已几年，再营华构慰人瞻。\n欲寻好景归诗思，更候朝曦与夜蟾。",
        "dynasty": "宋",
        "collection_info": null
    },
    {
        "title": "延平阁閒望  其八",
        "author": "黄裳",
        "content": "英灵祠下晋朝贤，终伴精芒合水边。\n看取黄龙沙斗起，满城歌吹入丰年。",
        "dynasty": "宋",
        "collection_info": null
    },
    {
        "title": "延平阁閒望  其九",
        "author": "黄裳",
        "content": "演峰遥见客怀开，天末舟从海上回。\n三岸讙呼无别事，一潭风雨剑归来。",
        "dynasty": "宋",
        "collection_info": null
    },
    {
        "title": "延平阁閒望  其一○",
        "author": "黄裳",
        "content": "云中山出三秋静，水上风来六月寒。\n宝气有时藏不得，夜深尤好倚阑干。",
        "dynasty": "宋",
        "collection_info": null
    },
    {
        "title": "梅花  其一",
        "author": "黄裳",
        "content": "芳意已将春漏洩，真香何虑雪埋藏。\n百花头上争先好，未用忙夸落后粧。",
        "dynasty": "宋",
        "collection_info": null
    },
    {
        "title": "梅花  其二",
        "author": "黄裳",
        "content": "逢春莫问枝南北，对雪休分腊后先。\n岂独惜花长欲醉，相宜尤是雪寒天。",
        "dynasty": "宋",
        "collection_info": null
    },
    {
        "title": "梅花  其三",
        "author": "黄裳",
        "content": "花傍水边窥缥缈，月来花上失蝉娟。\n长教风脚微如线，时把真香为我传。",
        "dynasty": "宋",
        "collection_info": null
    },
    {
        "title": "梅花  其四",
        "author": "黄裳",
        "content": "密移神化本无情，天篆横空木末荣。\n凝住雪花都不下，槎牙枝上放轻盈。",
        "dynasty": "宋",
        "collection_info": null
    },
    {
        "title": "梅花  其五",
        "author": "黄裳",
        "content": "蜂蝶谩寻花后叶，功名犹寄鼎中羹。\n开樽好席瑶林下，香堕金巵得素琼。",
        "dynasty": "宋",
        "collection_info": null
    },
    {
        "title": "梅花  其六",
        "author": "黄裳",
        "content": "一种清香谁可比，九春和气尔争先。\n晓来烂熳惊人眼，只谓寒林是雪天。",
        "dynasty": "宋",
        "collection_info": null
    },
    {
        "title": "梅花  其七",
        "author": "黄裳",
        "content": "酦醅新酒人间熟，蓓蕾寒梅岭上开。\n亲自折归罇畔去，几回寻向雪中来。",
        "dynasty": "宋",
        "collection_info": null
    },
    {
        "title": "梅花  其八",
        "author": "黄裳",
        "content": "自从花发吟何苦，未见春来惜更深。\n天与异香分辨雪，不教埋没乱山阴。",
        "dynasty": "宋",
        "collection_info": null
    },
    {
        "title": "次禹弼同游滕王园池之韵  其一",
        "author": "黄裳",
        "content": "当时歌舞竞韶华，银烛烧残始上车。\n堂上旧欢何处觅，春风无计问桃花。",
        "dynasty": "宋",
        "collection_info": null
    },
    {
        "title": "次禹弼同游滕王园池之韵  其二",
        "author": "黄裳",
        "content": "徘徊池上昔人非，不为劳生竟自迷。\n花下百年缘分满，月明谁听杜鹃啼。",
        "dynasty": "宋",
        "collection_info": null
    },
    {
        "title": "次禹弼同游滕王园池之韵  其三",
        "author": "黄裳",
        "content": "标的强宗两鬓华，不令身后到牛车。\n武陵溪上人何在，流水声中看落花。",
        "dynasty": "宋",
        "collection_info": null
    },
    {
        "title": "次禹弼同游滕王园池之韵  其四",
        "author": "黄裳",
        "content": "洪都山水北宫西，不似元婴未解迷。\n客去寻春人已往，惊猿空有晓来啼。",
        "dynasty": "宋",
        "collection_info": null
    },
    {
        "title": "游山",
        "author": "黄裳",
        "content": "静意逢山乐自知，更遗名迹恐人疑。\n寒林野水相窥处，步未移时已得诗。",
        "dynasty": "宋",
        "collection_info": null
    },
    {
        "title": "牡丹  其一",
        "author": "黄裳",
        "content": "衮衮羣芳已失真，超然奇秀始离伦。\n夜游说与雕栏客，费尽天机老却春。",
        "dynasty": "宋",
        "collection_info": null
    },
    {
        "title": "牡丹  其二",
        "author": "黄裳",
        "content": "晚得天真独有余，百花荣谢莫相须。\n无穷春思包含尽，但问熏风有也无。",
        "dynasty": "宋",
        "collection_info": null
    },
    {
        "title": "牡丹  其三",
        "author": "黄裳",
        "content": "香色兼收三月尾，声名都压百花头。\n天真无处窥神化，栏畔新粧却自羞。",
        "dynasty": "宋",
        "collection_info": null
    },
    {
        "title": "牡丹  其四",
        "author": "黄裳",
        "content": "东秦西洛景相望，只候花开是醉乡。\n曾见玉香毬最好，樽前何独说姚黄。",
        "dynasty": "宋",
        "collection_info": null
    },
    {
        "title": "牡丹  其五",
        "author": "黄裳",
        "content": "夜对金莲尤婉娈，晓窥清照转精神。\n若教更共人长久，岂待能言始恼人。",
        "dynasty": "宋",
        "collection_info": null
    },
    {
        "title": "酬淄守见寄  其一",
        "author": "黄裳",
        "content": "余事谁能竞世纷，閒临风月戏为文。\n清时不作閒时乐，只恐樱桃口笑君。",
        "dynasty": "宋",
        "collection_info": null
    },
    {
        "title": "酬淄守见寄  其二",
        "author": "黄裳",
        "content": "海岱东边第一州，幸持龙虎节来游。\n湖光照我清如鑑，未暇回头看急流。",
        "dynasty": "宋",
        "collection_info": null
    },
    {
        "title": "酬淄守见寄  其三",
        "author": "黄裳",
        "content": "倘来轩冕不须疑，鹤短鳬长却自悲。\n只合公余贪一醉，贤愚休较未归时。",
        "dynasty": "宋",
        "collection_info": null
    },
    {
        "title": "访邓承旨不值",
        "author": "黄裳",
        "content": "一榻清风劳辗转，八砖閒日想徘徊。\n不须笑貌方相识，妙响还闻大似雷。",
        "dynasty": "宋",
        "collection_info": null
    },
    {
        "title": "重九候拆号官",
        "author": "黄裳",
        "content": "倾耳西来御史骢，已惭秋月在尘笼。\n人间一笑谁能定，未必龙山失醉翁。",
        "dynasty": "宋",
        "collection_info": null
    },
    {
        "title": "游浄慈寺",
        "author": "黄裳",
        "content": "渐遥人入翠微乡，跨壑凌云古道场。\n慧日体中谁独见，水光终不外山光。",
        "dynasty": "宋",
        "collection_info": null
    },
    {
        "title": "游孤山",
        "author": "黄裳",
        "content": "为闻高隠访遗孙，只有孤山独自存。\n怅望咏梅人不见，寂寥惟度月黄昏。",
        "dynasty": "宋",
        "collection_info": null
    },
    {
        "title": "信步",
        "author": "黄裳",
        "content": "乐道有真侣，好山无俗交。\n野花将逸兴，不觉到岩坳。",
        "dynasty": "宋",
        "collection_info": null
    },
    {
        "title": "代探花郎  其一",
        "author": "黄裳",
        "content": "蟾宫兄弟满清都，竞向花前醉索扶。\n昨夜碧桃源裏去，蕊香多少上蜂鬚。",
        "dynasty": "宋",
        "collection_info": null
    },
    {
        "title": "代探花郎  其二",
        "author": "黄裳",
        "content": "鞭上芦花柳色中，匆匆须放状元红。\n东君已播芳菲令，莫倚雕栏待晚风。",
        "dynasty": "宋",
        "collection_info": null
    },
    {
        "title": "泛淮",
        "author": "黄裳",
        "content": "泛尽隋河乍入淮，数峰秋势旅眉开。\n此身未立如飞絮，愧向云山去又来。",
        "dynasty": "宋",
        "collection_info": null
    },
    {
        "title": "赠致政张郎中",
        "author": "黄裳",
        "content": "林下閒携数尺笻，长中宽袖道家风。\n已留吏政青编上，却御仙风紫府中。",
        "dynasty": "宋",
        "collection_info": null
    },
    {
        "title": "暑中偶怀江上舟行  其一",
        "author": "黄裳",
        "content": "正行佳处且休移，水绿山青欲染衣。\n芦苇汀洲鸳鹭渚，斜风细雨不须归。",
        "dynasty": "宋",
        "collection_info": null
    },
    {
        "title": "暑中偶怀江上舟行  其二",
        "author": "黄裳",
        "content": "水光中更有天光，俯仰游人在混茫。\n自许纤毫无一点，那堪乘兴得潇湘。",
        "dynasty": "宋",
        "collection_info": null
    },
    {
        "title": "暑中偶怀江上舟行  其三",
        "author": "黄裳",
        "content": "乐缘仁智两相宜，好是斜阳未可归。\n倒影沉沉长自在，谩怀今古叹人非。",
        "dynasty": "宋",
        "collection_info": null
    },
    {
        "title": "暑中偶怀江上舟行  其四",
        "author": "黄裳",
        "content": "横斜林木觇寒流，岛在山前且舣休。\n自笑自吟无俗友，此生相问有渔舟。",
        "dynasty": "宋",
        "collection_info": null
    },
    {
        "title": "试院呈同事  其一",
        "author": "黄裳",
        "content": "乡士穷通时已过，石榴花实我重来。\n相寻翠幄年年事，谁为天公得骥材。",
        "dynasty": "宋",
        "collection_info": null
    },
    {
        "title": "试院呈同事  其二",
        "author": "黄裳",
        "content": "方握丹毫经两考，已悲青冢送三归。\n黄花明月秋来好，醉却胸中是与非。",
        "dynasty": "宋",
        "collection_info": null
    },
    {
        "title": "舟行  其一",
        "author": "黄裳",
        "content": "水村山驿七闽溪，数桨青腰沂上迟。\n酤向竹林人已到，芦花汀畔且休移。",
        "dynasty": "宋",
        "collection_info": null
    },
    {
        "title": "舟行  其二",
        "author": "黄裳",
        "content": "两岸青山一水明，溶溶天上客舟轻。\n行人千载谁相望，谩扫幽岩记姓名。",
        "dynasty": "宋",
        "collection_info": null
    },
    {
        "title": "石榴庭院有感",
        "author": "黄裳",
        "content": "石榴庭院翠华深，千点臙脂一簇心。\n日永风微花自笑，吹箫人在绿交阴。",
        "dynasty": "宋",
        "collection_info": null
    },
    {
        "title": "怀古堂有感  其一",
        "author": "黄裳",
        "content": "去住元来自有因，台头山上合栖神。\n茂林高下閒行客，想见当时一梦新。",
        "dynasty": "宋",
        "collection_info": null
    },
    {
        "title": "怀古堂有感  其二",
        "author": "黄裳",
        "content": "彭老真筌无处问，刘郎才思有谁同。\n赋诗台上秋来到，当为黄花作醉翁。",
        "dynasty": "宋",
        "collection_info": null
    },
    {
        "title": "怀古堂有感  其三",
        "author": "黄裳",
        "content": "山河来处禹分州，几代灵光孕俊游。\n推作汉王犹未足，更将功业看诸刘。",
        "dynasty": "宋",
        "collection_info": null
    },
    {
        "title": "怀古堂有感  其四",
        "author": "黄裳",
        "content": "胜负区区昔已非，山河今落太平时。\n歌声皆是田家乐，岂有虞姬一段悲。",
        "dynasty": "宋",
        "collection_info": null
    },
    {
        "title": "立春奉祠太一",
        "author": "黄裳",
        "content": "九霄香落降龙衣，隠隠霓旌下紫微。\n十雨九风春意好，已知消息晓来归。",
        "dynasty": "宋",
        "collection_info": null
    },
    {
        "title": "送人归浦城",
        "author": "黄裳",
        "content": "闽山歌笑与谁期，便破霜风拂袖归。\n何日却来金阙下，高吟相引到精微。",
        "dynasty": "宋",
        "collection_info": null
    },
    {
        "title": "浦城道中",
        "author": "黄裳",
        "content": "湛碧随人山涧水，清香迎我稻花风。\n也知吟者多幽趣，物态偏能与意同。",
        "dynasty": "宋",
        "collection_info": null
    },
    {
        "title": "登汴堤",
        "author": "黄裳",
        "content": "杨花榆荚卫行人，十里遥堤一色春。\n多为利名怜此景，未能怜得自由身。",
        "dynasty": "宋",
        "collection_info": null
    },
    {
        "title": "舟次清口  其一",
        "author": "黄裳",
        "content": "海岱东西六转春，投閒休说去思人。\n此方缘尽回头处，别有仙源可出尘。",
        "dynasty": "宋",
        "collection_info": null
    },
    {
        "title": "舟次清口  其二",
        "author": "黄裳",
        "content": "清口潮来似接人，放船闻在楚江滨。\n茂林高下閒行客，却到吴山入梦新。",
        "dynasty": "宋",
        "collection_info": null
    },
    {
        "title": "览杜牧洛阳重见故事  其一",
        "author": "黄裳",
        "content": "别来重见最伤神，能问朋游故与新。\n岂谓紫玄翁有语，悲欢今已是唐人。",
        "dynasty": "宋",
        "collection_info": null
    },
    {
        "title": "览杜牧洛阳重见故事  其二",
        "author": "黄裳",
        "content": "桃脸韶容柳絮身，江南西洛岂由人。\n可怜杜牧空伤感，尚在朋游已丧真。",
        "dynasty": "宋",
        "collection_info": null
    },
    {
        "title": "醉经堂",
        "author": "黄裳",
        "content": "乐非声色在华堂，静味羣经得醉乡。\n不似蠹书鱼不醒，源流何处意茫茫。",
        "dynasty": "宋",
        "collection_info": null
    },
    {
        "title": "浴灵芝院访照律师  其一",
        "author": "黄裳",
        "content": "领袖桑门水鑑中，杖藜人御石桥风。\n虽然垢浄无寻处，谩濯游尘一点红。",
        "dynasty": "宋",
        "collection_info": null
    },
    {
        "title": "浴灵芝院访照律师  其二",
        "author": "黄裳",
        "content": "由律知空律可忘，不空空处已承当。\n花飞水涌随缘事，且与人间作道场。",
        "dynasty": "宋",
        "collection_info": null
    },
    {
        "title": "浴灵芝院访照律师  其三",
        "author": "黄裳",
        "content": "山间风定水天深，閒望谁陪讲后吟。\n篙子船来应有语，几回明月去相寻。",
        "dynasty": "宋",
        "collection_info": null
    },
    {
        "title": "桐庐县仙人洞十题 石龙 其一",
        "author": "黄裳",
        "content": "俗离岩洞欲拏云，造化难窥幻与真。\n木马嘶风尤会道，况缘天作更通神。",
        "dynasty": "宋",
        "collection_info": null
    },
    {
        "title": "桐庐县仙人洞十题 石龙 其二",
        "author": "黄裳",
        "content": "去卧仙源懒未安，未收鳞鬣半身寒。\n何如却赴雷云会，休作游人一笑看。",
        "dynasty": "宋",
        "collection_info": null
    },
    {
        "title": "桐庐县仙人洞十题 石桥",
        "author": "黄裳",
        "content": "跨越虚中亦自然，几千年度地行仙。\n桃花流水春风好，由此东西是洞天。",
        "dynasty": "宋",
        "collection_info": null
    },
    {
        "title": "桐庐县仙人洞十题 巨蟾",
        "author": "黄裳",
        "content": "紫玄名在广寒宫，但恐银蟾与此同。\n探得石龙行雨信，一声先报紫玄翁。",
        "dynasty": "宋",
        "collection_info": null
    },
    {
        "title": "桐庐县仙人洞十题 石鼓",
        "author": "黄裳",
        "content": "谁知顽物抱真空，自有声音与革同。\n到此学人还会否，桥西来问紫玄翁。",
        "dynasty": "宋",
        "collection_info": null
    },
    {
        "title": "桐庐县仙人洞十题 碧鸡",
        "author": "黄裳",
        "content": "翠碧笙簧羽与声，有时离合不留情。\n清多本是仙家物，长向秋风独自鸣。",
        "dynasty": "宋",
        "collection_info": null
    },
    {
        "title": "桐庐县仙人洞十题 青栗",
        "author": "黄裳",
        "content": "枝叶凌云绿盖寒，乳藤因得到云端。\n仙家手植无人会，谁信灵根石上盘。",
        "dynasty": "宋",
        "collection_info": null
    },
    {
        "title": "桐庐县仙人洞十题 旁洞",
        "author": "黄裳",
        "content": "俗寻真去不容身，流水潺潺未见人。\n云旆莫知来或往，门前谁为扫纤尘。",
        "dynasty": "宋",
        "collection_info": null
    },
    {
        "title": "桐庐县仙人洞十题 天池",
        "author": "黄裳",
        "content": "千古岩腰一鑑泉，云霄何处问金仙。\n盈虚更共潮来去，混沌中含地与天。",
        "dynasty": "宋",
        "collection_info": null
    },
    {
        "title": "桐庐县仙人洞十题 石佛 其一",
        "author": "黄裳",
        "content": "地涌天镌一化身，是何年岁定中人。\n有无禅语难为问，到了机忘始绝尘。",
        "dynasty": "宋",
        "collection_info": null
    },
    {
        "title": "桐庐县仙人洞十题 石佛 其二",
        "author": "黄裳",
        "content": "兀若看经不记时，洞天虽近已忘归。\n谁知心印窥玄海，且看云霞体上衣。",
        "dynasty": "宋",
        "collection_info": null
    },
    {
        "title": "桐庐县仙人洞十题 密岩",
        "author": "黄裳",
        "content": "想曾潜养望真空，散在人间一念同。\n须说密岩居第一，解移神用相圆通。",
        "dynasty": "宋",
        "collection_info": null
    },
    {
        "title": "泛舟钱塘西湖  其一",
        "author": "黄裳",
        "content": "去留南北须看景，聚散朝昏莫问时。\n但取紫玄翁兴尽，一身明月是归期。",
        "dynasty": "宋",
        "collection_info": null
    },
    {
        "title": "泛舟钱塘西湖  其二",
        "author": "黄裳",
        "content": "归鹭悠悠一带长，白苹红蓼是家乡。\n夕阳临水閒窥处，此意安知世累忙。",
        "dynasty": "宋",
        "collection_info": null
    },
    {
        "title": "泛舟钱塘西湖  其三",
        "author": "黄裳",
        "content": "望湖楼上与云齐，下视银河一道低。\n好是水边歌舞后，绮罗人在画栏时。",
        "dynasty": "宋",
        "collection_info": null
    },
    {
        "title": "泛舟钱塘西湖  其四",
        "author": "黄裳",
        "content": "芡出波间千颗软，蟹从秋后两螯肥。\n且呼玉友来相伴，等候蟾光与夕晖。",
        "dynasty": "宋",
        "collection_info": null
    },
    {
        "title": "泛舟钱塘西湖  其五",
        "author": "黄裳",
        "content": "俄起谷风斜撼竹，骤来时雨碎敲篷。\n回头已见烟云合，点检天边失数峰。",
        "dynasty": "宋",
        "collection_info": null
    },
    {
        "title": "舟次松江",
        "author": "黄裳",
        "content": "舟中月色晓尤在，江上客情秋更多。\n昔去今来尘扰扰，几时清为季鹰过。",
        "dynasty": "宋",
        "collection_info": null
    },
    {
        "title": "西兴山院",
        "author": "黄裳",
        "content": "山寺閒来一饭休，风云相送有潮头。\n月明中看红莲市，已在东南第一州。",
        "dynasty": "宋",
        "collection_info": null
    },
    {
        "title": "渔者  其一",
        "author": "黄裳",
        "content": "古来天隠有秦渔，莫忽烟波一艇孤。\n舒网卷纶聊寄迹，解将疵患笑真儒。",
        "dynasty": "宋",
        "collection_info": null
    },
    {
        "title": "渔者  其二",
        "author": "黄裳",
        "content": "出舣波心宿傍芦，不愁王事有追胥。\n一蓑雨雪归来急，静听蓬声有酒无。",
        "dynasty": "宋",
        "collection_info": null
    },
    {
        "title": "渔者  其三",
        "author": "黄裳",
        "content": "一叶轻舠住处清，荻湾鸥渚几曾荣。\n旁人莫笑鱼吞饵，此为生如尔为生。",
        "dynasty": "宋",
        "collection_info": null
    },
    {
        "title": "渔者  其四",
        "author": "黄裳",
        "content": "水云生计有谁拘，烟雨蟾光已自娱。\n得丧与鱼同所遇，垂纶何似且施罛。",
        "dynasty": "宋",
        "collection_info": null
    },
    {
        "title": "藏春峡",
        "author": "黄裳",
        "content": "一元长抱百花根，峡裏看春野思存。\n只恐藏春藏不得，却随风雨过南园。",
        "dynasty": "宋",
        "collection_info": null
    },
    {
        "title": "容照岩",
        "author": "黄裳",
        "content": "慎独幽人坐处深，阳精阴魄许相寻。\n也知自有天光在，谩借余辉照我吟。",
        "dynasty": "宋",
        "collection_info": null
    },
    {
        "title": "茶苑  其一",
        "author": "黄裳",
        "content": "莫道雨芽非北苑，须知山脉是东溪。\n旋烧石鼎供吟笑，容照岩中日未西。",
        "dynasty": "宋",
        "collection_info": null
    },
    {
        "title": "茶苑  其二",
        "author": "黄裳",
        "content": "想见春来噉动山，雨前收得几篮还。\n斧斤不落幽人手，且喜家园禁已閒。",
        "dynasty": "宋",
        "collection_info": null
    },
    {
        "title": "冬后  其一",
        "author": "黄裳",
        "content": "万物归来有却无，不知谁与计荣枯。\n雪天梅信何时得，寂寞中开一画图。",
        "dynasty": "宋",
        "collection_info": null
    },
    {
        "title": "冬后  其二",
        "author": "黄裳",
        "content": "令向冬行造岁功，晓来天篆已排空。\n急催雪意藏萧索，只望琼林一夜风。",
        "dynasty": "宋",
        "collection_info": null
    },
    {
        "title": "冬后  其三",
        "author": "黄裳",
        "content": "晓霜初甃瑶池薄，脱稻新炊玉粒香。\n向我岁寒惟有菊，葛巾时为酦醅忙。",
        "dynasty": "宋",
        "collection_info": null
    },
    {
        "title": "冬后  其四",
        "author": "黄裳",
        "content": "方醖新寒晦又明，岁华无几壮心惊。\n吹斜雁字霜风劲，忽送行人一两声。",
        "dynasty": "宋",
        "collection_info": null
    },
    {
        "title": "建溪舟行",
        "author": "黄裳",
        "content": "两岸青山倒影浓，一江秋色两山中。\n扁舟不怯泝流水，天意借人帆上风。",
        "dynasty": "宋",
        "collection_info": null
    },
    {
        "title": "清阴堂  其一",
        "author": "黄裳",
        "content": "仙洞气寒龙送雨，瑞莲香冷水生风。\n烦襟销尽梯云去，见远楼前色入空。",
        "dynasty": "宋",
        "collection_info": null
    },
    {
        "title": "清阴堂  其二",
        "author": "黄裳",
        "content": "方沼涵天云淡淡，长林筛日地深深。\n九仙山照青烟洞，先向堂中洗此心。",
        "dynasty": "宋",
        "collection_info": null
    },
    {
        "title": "清阴堂  其三",
        "author": "黄裳",
        "content": "龙含雨意檐前过，日转花光席上来。\n小径深深尘不到，一樽多为逸人开。",
        "dynasty": "宋",
        "collection_info": null
    },
    {
        "title": "江上对月",
        "author": "黄裳",
        "content": "无处月清如水国，有谁心满似孤轮。\n幽期终在绿岩畔，长愿寒光随我身。",
        "dynasty": "宋",
        "collection_info": null
    },
    {
        "title": "双梧堂",
        "author": "黄裳",
        "content": "好音长引凤来栖，对立熏风可爱时。\n叶上雨声枝上月，何须焦尾始相知。",
        "dynasty": "宋",
        "collection_info": null
    },
    {
        "title": "次致政李大夫郊步之韵  其一",
        "author": "黄裳",
        "content": "垂髫孙子侍閒行，只此閒中度此生。\n偏是杜鹃能惬意，不如归去两三声。",
        "dynasty": "宋",
        "collection_info": null
    },
    {
        "title": "次致政李大夫郊步之韵  其二",
        "author": "黄裳",
        "content": "偶欲閒行尽日斜，虎头幽径二龙沙。\n花无栏槛人无累，自在人看自在花。",
        "dynasty": "宋",
        "collection_info": null
    },
    {
        "title": "江上",
        "author": "黄裳",
        "content": "鹭从何处起来迟，点破青山一字飞。\n更好小舟蓬下听，过云斜日未须归。",
        "dynasty": "宋",
        "collection_info": null
    },
    {
        "title": "贻传神  其一",
        "author": "黄裳",
        "content": "默默紫玄像，萧萧青竹轩。\n相看谁有道，无问亦无言。",
        "dynasty": "宋",
        "collection_info": null
    },
    {
        "title": "贻传神  其二",
        "author": "黄裳",
        "content": "笔头何处得天真，幻化身中气与神。\n传取本来空是色，莫将心印向他人。",
        "dynasty": "宋",
        "collection_info": null
    },
    {
        "title": "题仁寿阁",
        "author": "黄裳",
        "content": "百年尘外境，万虑静中身。\n终日无他事，寒泉照隠人。",
        "dynasty": "宋",
        "collection_info": null
    },
    {
        "title": "夏日窗下",
        "author": "黄裳",
        "content": "蝎虎窥蝇恨未烹，看书人悄纸窗鸣。\n一丝喜子天机静，任便熏风寄此生。",
        "dynasty": "宋",
        "collection_info": null
    },
    {
        "title": "过严州同太守游乌龙寺  其一",
        "author": "黄裳",
        "content": "参天松径夹篮舆，僧在乌龙腹内居。\n莫道此山无妙用，但看云雨见真如。",
        "dynasty": "宋",
        "collection_info": null
    },
    {
        "title": "过严州同太守游乌龙寺  其二",
        "author": "黄裳",
        "content": "家近西湖去欲飞，到山心却为山迟。\n看禅弟子人休问，正是龛中作梦时。",
        "dynasty": "宋",
        "collection_info": null
    },
    {
        "title": "过严州同太守游乌龙寺  其三",
        "author": "黄裳",
        "content": "脚力犹能上翠微，青娥扶我谩劳伊。\n也知山共文章好，竞破朱颜乞小诗。",
        "dynasty": "宋",
        "collection_info": null
    },
    {
        "title": "过严州同太守游乌龙寺  其四",
        "author": "黄裳",
        "content": "北山还扫笑歌地，南浦尚怀离别时。\n到处此缘尤未断，洞天休怪我来迟。",
        "dynasty": "宋",
        "collection_info": null
    },
    {
        "title": "寄懒散子  其一",
        "author": "黄裳",
        "content": "此生知了梦初残，行客游尘入道观。\n兴去谩穷山一径，睡来纔起日三竿。",
        "dynasty": "宋",
        "collection_info": null
    },
    {
        "title": "寄懒散子  其二",
        "author": "黄裳",
        "content": "非真非妄惬谁看，万物轮中岁自寒。\n玉液浄生仙况味，天香清惹道衣冠。",
        "dynasty": "宋",
        "collection_info": null
    },
    {
        "title": "寄懒散子  其三",
        "author": "黄裳",
        "content": "绿髮纷纷满道冠，高风吹我一襟寒。\n看山想有云台集，得句应胜得好官。",
        "dynasty": "宋",
        "collection_info": null
    },
    {
        "title": "自万松岭之龙山  其一",
        "author": "黄裳",
        "content": "万松虽落斧斤手，一径尚邀行路人。\n岭是松非休更问，逍遥巾下已离尘。",
        "dynasty": "宋",
        "collection_info": null
    },
    {
        "title": "自万松岭之龙山  其二",
        "author": "黄裳",
        "content": "骎骎车盖与云参，控景金浆尚未酣。\n穿过竹林何处乐，龙山前有集虚庵。",
        "dynasty": "宋",
        "collection_info": null
    },
    {
        "title": "还乡有感",
        "author": "黄裳",
        "content": "竹马儿童已失真，且寻春色莫寻人。\n溪山不似当时见，只为交游半是尘。",
        "dynasty": "宋",
        "collection_info": null
    },
    {
        "title": "戏寄南华翁  其一",
        "author": "黄裳",
        "content": "南华翁也为官忙，能用牛刀亦是庄。\n归去来兮归未得，一山风月委寒堂。",
        "dynasty": "宋",
        "collection_info": null
    },
    {
        "title": "戏寄南华翁  其二",
        "author": "黄裳",
        "content": "山阴刘子无清策，彭泽陶公有逸才。\n种秫剑溪休更问，俸钱须买菊花栽。",
        "dynasty": "宋",
        "collection_info": null
    },
    {
        "title": "戏寄南华翁  其三",
        "author": "黄裳",
        "content": "始闻佳耦得韩娘，百里恩新绶与章。\n月欲笼人笼未得，先生犹治鲁山忙。",
        "dynasty": "宋",
        "collection_info": null
    },
    {
        "title": "题止止堂",
        "author": "黄裳",
        "content": "万缘忘外息，百福静中收。\n莫作南柯梦，浮荣一觉休。",
        "dynasty": "宋",
        "collection_info": null
    },
    {
        "title": "妙光堂  其一",
        "author": "黄裳",
        "content": "泰定中含一黍灵，千江明月万枝灯。\n自谈禅处无人会，安用山僧缠葛藤。",
        "dynasty": "宋",
        "collection_info": null
    },
    {
        "title": "妙光堂  其二",
        "author": "黄裳",
        "content": "一体全时万象生，只缘虚静到圆明。\n阴阳了取归根旨，但看蟾光与日精。",
        "dynasty": "宋",
        "collection_info": null
    },
    {
        "title": "谢惠香餠  其一",
        "author": "黄裳",
        "content": "清分馥馥南州餠，静对绵绵北海云。\n欲晓博山来入被，祥烟尤惬梦回闻。",
        "dynasty": "宋",
        "collection_info": null
    },
    {
        "title": "谢惠香餠  其二",
        "author": "黄裳",
        "content": "朱餠青烟篆古文，聊资清致聚还分。\n纵饶五出花残后，尤有余香耸未闻。",
        "dynasty": "宋",
        "collection_info": null
    },
    {
        "title": "和靖山居",
        "author": "黄裳",
        "content": "高吟人去几年余，今日孤山始是孤。\n疏影暗香虽更在，应随閒物落平芜。",
        "dynasty": "宋",
        "collection_info": null
    },
    {
        "title": "将游苕溪先寄同志",
        "author": "黄裳",
        "content": "长爱苕溪乍入秋，有时东去与君游。\n诗笺酒盏游何处，十里荷花一叶舟。",
        "dynasty": "宋",
        "collection_info": null
    },
    {
        "title": "游吴有作  其一",
        "author": "黄裳",
        "content": "想见湖山只欲飞，急逃缘累拯衰迟。\n无心云伴无心客，杖屦相从更许谁。",
        "dynasty": "宋",
        "collection_info": null
    },
    {
        "title": "游吴有作  其二",
        "author": "黄裳",
        "content": "舟人曾记得吴侬，煮粒烹鲜别有功。\n好是閒为江上客，随船还见卖鱼翁。",
        "dynasty": "宋",
        "collection_info": null
    },
    {
        "title": "游吴有作  其三",
        "author": "黄裳",
        "content": "拏舟曾过芰荷乡，十里熏风一水长。\n趁取秋时寻旧赏，且留三日卧清香。",
        "dynasty": "宋",
        "collection_info": null
    },
    {
        "title": "游吴有作  其四",
        "author": "黄裳",
        "content": "俸入未辞聊助道，客来多避为忘机。\n一帆风起鲈鱼兴，到是秋时恰正肥。",
        "dynasty": "宋",
        "collection_info": null
    },
    {
        "title": "游吴有作  其五",
        "author": "黄裳",
        "content": "且刺扁舟入芰荷，香风中听采莲歌。\n秋来最好樽前物，霜满江天蟹二螯。",
        "dynasty": "宋",
        "collection_info": null
    },
    {
        "title": "次张太保杜门自乐之韵",
        "author": "黄裳",
        "content": "杜门无事日华长，应是狂歌入醉乡。\n闻得后园尤好景，不妨多计为春忙。",
        "dynasty": "宋",
        "collection_info": null
    },
    {
        "title": "送张信道",
        "author": "黄裳",
        "content": "气欲和柔性欲圆，一飞人看后三年。\n心胜山静君归去，先自南华入性天。",
        "dynasty": "宋",
        "collection_info": null
    },
    {
        "title": "途中重九",
        "author": "黄裳",
        "content": "两年书剑客江淮，空见黄花满地开。\n幽趣不惭陶令令，东篱当有白衣来。",
        "dynasty": "宋",
        "collection_info": null
    },
    {
        "title": "乞茶",
        "author": "黄裳",
        "content": "未终七椀似卢仝，解跨骎骎两腋风。\n北苑鎗旗应满箧，可能为惠向诗翁。",
        "dynasty": "宋",
        "collection_info": null
    },
    {
        "title": "饮意",
        "author": "黄裳",
        "content": "客尘来去路悠悠，眼外空花水上沤。\n一斗酒中藏混沌，荣枯谁更问春秋。",
        "dynasty": "宋",
        "collection_info": null
    },
    {
        "title": "归鹭",
        "author": "黄裳",
        "content": "夕阳归去荻花乡，横点山腰一带长。\n于下于飞虽可赋，也窥清浅为生忙。",
        "dynasty": "宋",
        "collection_info": null
    },
    {
        "title": "贻如祖大师  其一",
        "author": "黄裳",
        "content": "既已离家与世违，纷纷人事不须知。\n百年十二时光景，作佛工夫只怕迟。",
        "dynasty": "宋",
        "collection_info": null
    },
    {
        "title": "贻如祖大师  其二",
        "author": "黄裳",
        "content": "说禅谈佛未曾修，幻化空身岂自由。\n常视世情如锁钥，云山深处莫回头。",
        "dynasty": "宋",
        "collection_info": null
    },
    {
        "title": "贻如祖大师  其三",
        "author": "黄裳",
        "content": "建立元无尘已挥，两边终竟不曾为。\n莫言无物为何事，到了无为尚未知。",
        "dynasty": "宋",
        "collection_info": null
    },
    {
        "title": "贻如祖大师  其四",
        "author": "黄裳",
        "content": "一念忘时便道空，不知空与色常同。\n须知空色无分别，如此圆融始大通。",
        "dynasty": "宋",
        "collection_info": null
    },
    {
        "title": "还乡道中闻杜鹃",
        "author": "黄裳",
        "content": "纔次乡关得此禽，五更啼处九春深。\n谁知枕上情无限，物是人非古到今。",
        "dynasty": "宋",
        "collection_info": null
    },
    {
        "title": "万竹轩  其一",
        "author": "黄裳",
        "content": "出游休问我西东，去去惟寻万竹翁。\n幽趣翠华相得处，忽逢明月与清风。",
        "dynasty": "宋",
        "collection_info": null
    },
    {
        "title": "万竹轩  其二",
        "author": "黄裳",
        "content": "森森高节劲深深，绿髮青衫万士林。\n应是主人看不足，就中谁解作龙吟。",
        "dynasty": "宋",
        "collection_info": null
    },
    {
        "title": "万竹轩  其三",
        "author": "黄裳",
        "content": "凤翅凌云翠欲寒，萧萧苍玉佩珊珊。\n中虚自有长生道，一枝为龙未是难。",
        "dynasty": "宋",
        "collection_info": null
    },
    {
        "title": "万竹轩  其四",
        "author": "黄裳",
        "content": "八十诗翁想出尘，此君长与驻青春。\n金华琐碎閒垂地，安用侯封况渭滨。",
        "dynasty": "宋",
        "collection_info": null
    },
    {
        "title": "万竹轩  其五",
        "author": "黄裳",
        "content": "雪霜势去旧容在，风雨声来新思生。\n须信此君清且贵，一竿犹可钓高名。",
        "dynasty": "宋",
        "collection_info": null
    },
    {
        "title": "万竹轩  其六",
        "author": "黄裳",
        "content": "翠光幽意欲生烟，几种龙孙几度传。\n忽怪春衣青旅旅，吟看不足是婵娟。",
        "dynasty": "宋",
        "collection_info": null
    },
    {
        "title": "万竹轩  其七",
        "author": "黄裳",
        "content": "一日无君似染尘，得君风思出天真。\n七贤林下谁堪友，到此相寻少有人。",
        "dynasty": "宋",
        "collection_info": null
    },
    {
        "title": "万竹轩  其八",
        "author": "黄裳",
        "content": "阴遥俄喜日华落，静久更宜山鸟鸣。\n荣谢易为花厚薄，岁寒还得岁寒情。",
        "dynasty": "宋",
        "collection_info": null
    },
    {
        "title": "鼓角楼初成  其一",
        "author": "黄裳",
        "content": "峥嵘南揖展旗山，旗鼓相临缥缈间。\n雷动满城春不去，龙吟今日剑须还。",
        "dynasty": "宋",
        "collection_info": null
    },
    {
        "title": "鼓角楼初成  其二",
        "author": "黄裳",
        "content": "云中人作四星看，十二光阴一箭寒。\n吉事有祥戎事静，溪山赢得倚栏干。",
        "dynasty": "宋",
        "collection_info": null
    },
    {
        "title": "荔子  其一",
        "author": "黄裳",
        "content": "须知陈紫入吟看，能坐诗人碧玉盘。\n六月香肌无点汗，绛纱囊破水精寒。",
        "dynasty": "宋",
        "collection_info": null
    },
    {
        "title": "荔子  其二",
        "author": "黄裳",
        "content": "绛包玉液踰中夏，黛染罗帷度北风。\n艷异尤争西子笑，晓来亲见状元红。",
        "dynasty": "宋",
        "collection_info": null
    },
    {
        "title": "送周奉议赴吴江  其一",
        "author": "黄裳",
        "content": "下枕烟波令尹家，年丰閒坐两时衙。\n为君东去还成梦，犹记撑蓬看月华。",
        "dynasty": "宋",
        "collection_info": null
    },
    {
        "title": "送周奉议赴吴江  其二",
        "author": "黄裳",
        "content": "双舻衔尾去如飞，秋满松江到未迟。\n自与李膺归兴别，鲈鱼杯酒在平时。",
        "dynasty": "宋",
        "collection_info": null
    },
    {
        "title": "送周奉议赴吴江  其三",
        "author": "黄裳",
        "content": "一官方解浚桥南，欲试弦歌岂为贪。\n便得洞庭山下去，公余谁共擘霜柑。",
        "dynasty": "宋",
        "collection_info": null
    },
    {
        "title": "戏赠席上侍人",
        "author": "黄裳",
        "content": "遮藏不得鬓边霜，空忆扬州一觉长。\n不学牧之狂可笑，紫云宜赠紫微郎。",
        "dynasty": "宋",
        "collection_info": null
    },
    {
        "title": "暑中  其一",
        "author": "黄裳",
        "content": "幽怀无处对秋阴，数迭云峰压翠岑。\n安得水边开一阁，莲花风信满衣襟。",
        "dynasty": "宋",
        "collection_info": null
    },
    {
        "title": "暑中  其二",
        "author": "黄裳",
        "content": "炎空方喜雨初过，閒坐又怜风乍来。\n偶得瑞莲传好信，清思应到雪天梅。",
        "dynasty": "宋",
        "collection_info": null
    },
    {
        "title": "松轩对雨有感",
        "author": "黄裳",
        "content": "田无数亩难回首，士少高风易折腰。\n古往人非秋自老，松轩吟对雨潇潇。",
        "dynasty": "宋",
        "collection_info": null
    },
    {
        "title": "湖上閒赋  其一",
        "author": "黄裳",
        "content": "谁家弦管度前汀，宛似湘江昔有灵。\n一曲未终船已远，白云空点数峰青。",
        "dynasty": "宋",
        "collection_info": null
    },
    {
        "title": "湖上閒赋  其二",
        "author": "黄裳",
        "content": "烟雨为容似带愁，愁中犹解写人忧。\n数峰出没如何画，寺在波心且舣舟。",
        "dynasty": "宋",
        "collection_info": null
    },
    {
        "title": "湖上閒赋  其三",
        "author": "黄裳",
        "content": "想缘仙划与神刓，有是湖光有是山。\n一处一游都几日，也应偷尽九春閒。",
        "dynasty": "宋",
        "collection_info": null
    },
    {
        "title": "湖上閒赋  其四",
        "author": "黄裳",
        "content": "源出灵山分外青，若从葛坞更须灵。\n谁知天乐逢真景，难向人间作画屏。",
        "dynasty": "宋",
        "collection_info": null
    },
    {
        "title": "湖上閒赋  其五",
        "author": "黄裳",
        "content": "筛雨龙山淡淡烟，水帘遥在数峰前。\n问言居士庵何处，为指中洲有陆莲。",
        "dynasty": "宋",
        "collection_info": null
    },
    {
        "title": "徐通直守连州  其一",
        "author": "黄裳",
        "content": "回头犹见折腰时，纔到朝班便得麾。\n谁合相从公外乐，玉鳞新出使君池。",
        "dynasty": "宋",
        "collection_info": null
    },
    {
        "title": "徐通直守连州  其二",
        "author": "黄裳",
        "content": "得官荣与故乡看，初佩鱼符日下还。\n内相远孙真太守，海南佳郡是连山。",
        "dynasty": "宋",
        "collection_info": null
    },
    {
        "title": "游灵芝僧房  其一",
        "author": "黄裳",
        "content": "千顷烟波一亩池，柳堤收得小涟漪。\n谁家堤外寻幽去，渐渐歌声入渺瀰。",
        "dynasty": "宋",
        "collection_info": null
    },
    {
        "title": "游灵芝僧房  其二",
        "author": "黄裳",
        "content": "小径悠悠接水天，熏风谁对远师莲。\n吟看尤为湖山好，未肯忘怀便入禅。",
        "dynasty": "宋",
        "collection_info": null
    },
    {
        "title": "游灵芝僧房  其三",
        "author": "黄裳",
        "content": "翠栏清浅柳如帷，帷外烟光远可窥。\n夜榻晚窗谁是伴，暑风秋月最相宜。",
        "dynasty": "宋",
        "collection_info": null
    },
    {
        "title": "赠致政李大夫  其一",
        "author": "黄裳",
        "content": "父子辞荣海上还，二车皆是汉郎官。\n夜来列宿尤光彩，为向溪南隠处看。",
        "dynasty": "宋",
        "collection_info": null
    },
    {
        "title": "赠致政李大夫  其二",
        "author": "黄裳",
        "content": "银鱼慵佩入樊笼，万累相捐万虑空。\n逼岁归来何事晚，荔枝牵率过熏风。",
        "dynasty": "宋",
        "collection_info": null
    },
    {
        "title": "赠致政李大夫  其三",
        "author": "黄裳",
        "content": "演仙山足退来荣，更继高风适此生。\n一叶轻舟篷上雨，三江欹枕与谁行。",
        "dynasty": "宋",
        "collection_info": null
    },
    {
        "title": "赠致政李大夫  其四",
        "author": "黄裳",
        "content": "世情相失道情浓，语默行藏信意中。\n清退楼前溪一曲，剡川明月剡川风。",
        "dynasty": "宋",
        "collection_info": null
    },
    {
        "title": "菊花  其一",
        "author": "黄裳",
        "content": "香色相生静入观，化工谁怕剪金难。\n秋光欲尽花尤好，都作时情九日看。",
        "dynasty": "宋",
        "collection_info": null
    },
    {
        "title": "菊花  其二",
        "author": "黄裳",
        "content": "红尘事事有兴废，黄菊年年无古今。\n意静气清时候好，醉归明日更相寻。",
        "dynasty": "宋",
        "collection_info": null
    },
    {
        "title": "菊花  其三",
        "author": "黄裳",
        "content": "手把黄花为惜香，况逢真率未尝忙。\n神仙多是无心得，可向桃源作醉乡。",
        "dynasty": "宋",
        "collection_info": null
    },
    {
        "title": "菊花  其四",
        "author": "黄裳",
        "content": "葛巾尤有酦醅浓，岂是堤防落帽风。\n我未醉时君莫去，且来闲坐菊丛中。",
        "dynasty": "宋",
        "collection_info": null
    },
    {
        "title": "平山堂  其一",
        "author": "黄裳",
        "content": "一隅不见古扬州，惟有平山尚自留。\n且看江南山色好，莫缘花月起闲愁。",
        "dynasty": "宋",
        "collection_info": null
    },
    {
        "title": "平山堂  其二",
        "author": "黄裳",
        "content": "水涵羣影去悠悠，楼有三千转首休。\n想见经游人与物，而今知我梦扬州。",
        "dynasty": "宋",
        "collection_info": null
    },
    {
        "title": "谷林亭",
        "author": "黄裳",
        "content": "竹也中虚谷也虚，两虚相得闹中无。\n月来风动时尤好，那更高人也自如。",
        "dynasty": "宋",
        "collection_info": null
    },
    {
        "title": "蜀井",
        "author": "黄裳",
        "content": "地行仙迹世难知，极数高人出数时。\n隠显自通淮与蜀，兴亡谁管晋兼隋。",
        "dynasty": "宋",
        "collection_info": null
    },
    {
        "title": "送公济朝议守长乐  其一",
        "author": "黄裳",
        "content": "翁子归来第八人，越王家国再逢春。\n悠悠千骑溪南路，今日荣夸到剑津。",
        "dynasty": "宋",
        "collection_info": null
    },
    {
        "title": "送公济朝议守长乐  其二",
        "author": "黄裳",
        "content": "侯王权势腰三印，省寺光阴梦七秋。\n龙虎有人犹扫迹，政风行听海边讴。",
        "dynasty": "宋",
        "collection_info": null
    },
    {
        "title": "送公济朝议守长乐  其三",
        "author": "黄裳",
        "content": "三山胜概烟云外，万户清酤鼓乐中。\n待看使君游刃处，始夸濒海有天宫。",
        "dynasty": "宋",
        "collection_info": null
    },
    {
        "title": "送公济朝议守长乐  其四",
        "author": "黄裳",
        "content": "两街香案使君来，万瓦青烟洞府开。\n勿剪绿榕阴尽处，七门南直钓龙台。",
        "dynasty": "宋",
        "collection_info": null
    },
    {
        "title": "送公济朝议守长乐  其五",
        "author": "黄裳",
        "content": "海渚信来鱼市白，林梢光动酒帘青。\n鳌头须学成都守，莫对三山我独醒。",
        "dynasty": "宋",
        "collection_info": null
    },
    {
        "title": "还乡简清臣潜夫  其一",
        "author": "黄裳",
        "content": "别来交友问如何，松已成林屈指多。\n且喜断金人尚健，一能清爽一平和。",
        "dynasty": "宋",
        "collection_info": null
    },
    {
        "title": "还乡简清臣潜夫  其二",
        "author": "黄裳",
        "content": "梦中常作水南游，山北烟霞物外秋。\n好是老僧今在否，我来还上望仙楼。",
        "dynasty": "宋",
        "collection_info": null
    },
    {
        "title": "还乡简清臣潜夫  其三",
        "author": "黄裳",
        "content": "乘兴拏舟过水南，问禅閒试野僧参。\n望中皆是栖真处，山有云峰剑有潭。",
        "dynasty": "宋",
        "collection_info": null
    },
    {
        "title": "送刘教授之官豫江  其一",
        "author": "黄裳",
        "content": "守官何处豫江边，职事无尘我慨然。\n一样清虚谁画得，倚栏人静水中天。",
        "dynasty": "宋",
        "collection_info": null
    },
    {
        "title": "送刘教授之官豫江  其二",
        "author": "黄裳",
        "content": "草草挥毫已可传，昔年场屋合争先。\n何时寄我南来信，阁外溪山有几联。",
        "dynasty": "宋",
        "collection_info": null
    },
    {
        "title": "春日有感",
        "author": "黄裳",
        "content": "桃李娇春总不知，风情惟与道相宜。\n堂前杨柳青丝软，吟看无人独自垂。",
        "dynasty": "宋",
        "collection_info": null
    },
    {
        "title": "看山亭  其一",
        "author": "黄裳",
        "content": "雨洗烟笼十数峰，两亭相望两山中。\n北来吟了南来醉，花木迎人一径通。",
        "dynasty": "宋",
        "collection_info": null
    },
    {
        "title": "看山亭  其二",
        "author": "黄裳",
        "content": "两边红绿路深深，迭怪堆奇出翠岑。\n莫道非真窥得破，能侵天巧似无心。",
        "dynasty": "宋",
        "collection_info": null
    },
    {
        "title": "和蒋枢密送侍者归",
        "author": "黄裳",
        "content": "谩来非为利名场，随侍还寻野径香。\n静极恐生天上梦，不妨吟入帝云乡。",
        "dynasty": "宋",
        "collection_info": null
    },
    {
        "title": "有客对酌",
        "author": "黄裳",
        "content": "花间人面是谁家，何似才华对物华。\n百五时应来合醉，三千宾客不须夸。",
        "dynasty": "宋",
        "collection_info": null
    },
    {
        "title": "西归亭",
        "author": "黄裳",
        "content": "衣法传来几度春，少林堂上悄无闻。\n两忘养就空兼色，独步西归一片云。",
        "dynasty": "宋",
        "collection_info": null
    },
    {
        "title": "欧冶池",
        "author": "黄裳",
        "content": "人随梦电几回见，剑逐云雷何处寻。\n惟有越山池尚在，夜来明月古犹今。",
        "dynasty": "宋",
        "collection_info": null
    },
    {
        "title": "送陈季甫",
        "author": "黄裳",
        "content": "閒于孤鹤淡于秋，纵落忙中亦自由。\n受道已知君有质，感人深处急回头。",
        "dynasty": "宋",
        "collection_info": null
    },
    {
        "title": "送邓元孚  其一",
        "author": "黄裳",
        "content": "京尘随暑远，洛水得秋多。\n爽气乘归兴，孤舟看一梭。",
        "dynasty": "宋",
        "collection_info": null
    },
    {
        "title": "送邓元孚  其二",
        "author": "黄裳",
        "content": "左选官期远，南归客路长。\n觐亲时正好，黄菊百年觞。",
        "dynasty": "宋",
        "collection_info": null
    },
    {
        "title": "送邓元孚  其三",
        "author": "黄裳",
        "content": "识先游刃易，命晚折腰劳。\n华省当年梦，行看置此曹。",
        "dynasty": "宋",
        "collection_info": null
    },
    {
        "title": "雪中闻友人围棋",
        "author": "黄裳",
        "content": "瑞雪天时醉怨迟，笑君棋局雪中围。\n轩花汗漫丰年事，不是嫌春故故飞。",
        "dynasty": "宋",
        "collection_info": null
    },
    {
        "title": "友人见问久不作诗",
        "author": "黄裳",
        "content": "幽情寄态动风骚，大巧如春未奈何。\n莫怪近来诗句少，只嫌吟后客情多。",
        "dynasty": "宋",
        "collection_info": null
    },
    {
        "title": "寄李潜夫",
        "author": "黄裳",
        "content": "去去仙舟住处閒，吴王台下虎邱山。\n日边孤客遥相忆，聚散空悲梦往还。",
        "dynasty": "宋",
        "collection_info": null
    },
    {
        "title": "偶感",
        "author": "黄裳",
        "content": "泡影浮生梦幻身，十年南北寄红尘。\n穷通有命归与好，风月相期满剑津。",
        "dynasty": "宋",
        "collection_info": null
    },
    {
        "title": "流沟山",
        "author": "黄裳",
        "content": "清见林泉意已开，知音曾有魏王来。\n两忘更得栖神地，不染人间一点埃。",
        "dynasty": "宋",
        "collection_info": null
    },
    {
        "title": "舟行感旧",
        "author": "黄裳",
        "content": "曾向兰陵起一舟，湖山佳处有朋游。\n歌声月下俄相失，秦与潇湘各自愁。",
        "dynasty": "宋",
        "collection_info": null
    },
    {
        "title": "次友人月夜楼上之韵",
        "author": "黄裳",
        "content": "满楼清景泻斯干，肝胆初醒世虑閒。\n谁见谪仙歌与舞，但留诗句落云间。",
        "dynasty": "宋",
        "collection_info": null
    },
    {
        "title": "泛南湖  其一",
        "author": "黄裳",
        "content": "菡萏香中画舫轻，新红相照亦多情。\n似迎学士来归院，花烛前头朵朵明。",
        "dynasty": "宋",
        "collection_info": null
    },
    {
        "title": "泛南湖  其二",
        "author": "黄裳",
        "content": "雨过圆荷万点星，云开银汉眼前明。\n难逢此景休归去，更待天西片月生。",
        "dynasty": "宋",
        "collection_info": null
    },
    {
        "title": "友人垂钓",
        "author": "黄裳",
        "content": "壮后幽情转更长，尘劳空忆芰荷乡。\n自由池上垂纶客，应是回头笑我忙。",
        "dynasty": "宋",
        "collection_info": null
    },
    {
        "title": "偶成四绝书寄子坚道契  其一",
        "author": "黄裳",
        "content": "皆有前缘志自通，大云山下偶相逢。\n春来拏得龙双角，走下昆崙第一峰。",
        "dynasty": "宋",
        "collection_info": null
    },
    {
        "title": "偶成四绝书寄子坚道契  其二",
        "author": "黄裳",
        "content": "相见参来道已通，五城曾拆紫芝封。\n自从龙虎归根后，花簇云攒白玉峰。",
        "dynasty": "宋",
        "collection_info": null
    },
    {
        "title": "偶成四绝书寄子坚道契  其三",
        "author": "黄裳",
        "content": "袖中自有青龙剑，世上谁无白虎经。\n秘诀未尝留一字，不劳终日诵黄庭。",
        "dynasty": "宋",
        "collection_info": null
    },
    {
        "title": "偶成四绝书寄子坚道契  其四",
        "author": "黄裳",
        "content": "尘中自适能无我，方外相知喜有君。\n静看古今搔首处，五湖风月万山云。",
        "dynasty": "宋",
        "collection_info": null
    },
    {
        "title": "神宗皇帝挽辞  其一",
        "author": "黄裳",
        "content": "奔逸三王后，忧勤七闰间。\n生灵千载会，造化一朝閒。\n空致盘中露，应寻海上山。\n凤凰人恐到，不趁御龙还。",
        "dynasty": "宋",
        "collection_info": null
    },
    {
        "title": "神宗皇帝挽辞  其二",
        "author": "黄裳",
        "content": "一息捐朝野，春秋日正中。\n月明宫怨满，天远世缘空。\n勇智贻王业，文章绍帝风。\n生民瞻不及，终日向遗弓。",
        "dynasty": "宋",
        "collection_info": null
    },
    {
        "title": "神宗皇帝挽辞  其三",
        "author": "黄裳",
        "content": "集英春又到，閒了万年觞。\n晓鼓催攒殿，悲风助挽郎。\n帝符归有道，仙仗去无方。\n谁念频回首，诸生泪两行。",
        "dynasty": "宋",
        "collection_info": null
    },
    {
        "title": "神宗皇帝挽辞  其四",
        "author": "黄裳",
        "content": "图治心方壮，追班世忽非。\n鼎中龙蜿蜿，陵上栢依依。\n物外音何悄，人间梦亦稀。\n少阳来侍宴，天意已知微。",
        "dynasty": "宋",
        "collection_info": null
    },
    {
        "title": "神宗皇帝挽辞  其五",
        "author": "黄裳",
        "content": "忽自明庭去，风高帝所寒。\n有期修玉检，无处觅仙丹。\n与子基图远，开天数度宽。\n锦标何以报，空展赐诗看。",
        "dynasty": "宋",
        "collection_info": null
    },
    {
        "title": "哲宗皇帝挽辞  其一",
        "author": "黄裳",
        "content": "忽追班入未央宫，急问宸游早御风。\n流俗岂知尘念断，故嫔休嘆爱缘空。\n还元精爽留天下，復土声灵在虏中。\n来自武夷归去否，幔亭闻说好如嵩。",
        "dynasty": "宋",
        "collection_info": null
    },
    {
        "title": "哲宗皇帝挽辞  其二",
        "author": "黄裳",
        "content": "数行空下侍臣班，十六回春一梦阑。\n天意预形传国玺，人生难望返魂丹。\n银河寂寂星垣暗，金阙冥冥羽卫寒。\n月色满宫谁怅望，春来无处接回鸾。",
        "dynasty": "宋",
        "collection_info": null
    },
    {
        "title": "哲宗皇帝挽辞  其三",
        "author": "黄裳",
        "content": "何事骑龙不可攀，衣冠空自在人寰。\n诏遗夷夏秋容动，言付公卿玉几閒。\n能使抱弓号百姓，岂劳求药问三山。\n元符事业谁相似，两汉须看凤露间。",
        "dynasty": "宋",
        "collection_info": null
    },
    {
        "title": "钦慈宪肃皇太后挽辞  其一",
        "author": "黄裳",
        "content": "懿范存遗诏，香尘守浣衣。\n中天扶日上，西邸引龙归。\n方慰人寰望，那知辇路非。\n仁恩和夜月，千古在慈闱。",
        "dynasty": "宋",
        "collection_info": null
    },
    {
        "title": "钦慈宪肃皇太后挽辞  其二",
        "author": "黄裳",
        "content": "相门阴德远，天妹俪周文。\n还政前期速，求贤内助勤。\n仙丹犹访道，金阙已乘云。\n紫极空回首，虞号惨日曛。",
        "dynasty": "宋",
        "collection_info": null
    },
    {
        "title": "钦慈宪肃皇太后挽辞  其三",
        "author": "黄裳",
        "content": "听断帘方捲，遗留事已传。\n继承知有后，建立许谁先。\n救弊趋中道，论功列上仙。\n九重空怨慕，霜露凤台前。",
        "dynasty": "宋",
        "collection_info": null
    },
    {
        "title": "钦慈皇后挽辞  其一",
        "author": "黄裳",
        "content": "梦中怀日有谁知，莫恨真人下降迟。\n会合裕陵同祔处，因缘潜邸独飞时。\n九霄重引真仙仗，四海初传大母仪。\n怅望凤台山下去，东郊无计上金巵。",
        "dynasty": "宋",
        "collection_info": null
    },
    {
        "title": "钦慈皇后挽辞  其二",
        "author": "黄裳",
        "content": "平日未霑天下养，芳春先弃域中游。\n昔从内令任思顺，今起东𣪁舜解忧。\n衣在果闻成赭色，书存尤喜见银鈎。\n懿围故事谁攀得，再幸仁皇御九州。",
        "dynasty": "宋",
        "collection_info": null
    },
    {
        "title": "钦慈皇后挽辞  其三",
        "author": "黄裳",
        "content": "已传龙德与承休，果在丹台不可留。\n新册却埋千古玉，旧恩重起六宫秋。\n尊开围步松云远，荣到支陵雨露忧。\n三十六宫休说恨，谁知先作裕陵游。",
        "dynasty": "宋",
        "collection_info": null
    },
    {
        "title": "曾鲁公挽辞",
        "author": "黄裳",
        "content": "曾侍前星在玉霄，兢为元老立清朝。\n重游西府羁羣虏，危坐东台鉴庶僚。\n扰扰万缘留事业，悠悠千载想风标。\n传家已有蓬莱客，何患于门到寂寥。",
        "dynasty": "宋",
        "collection_info": null
    },
    {
        "title": "王岐公挽辞  其一",
        "author": "黄裳",
        "content": "世事今朝了，天阍昨夜开。\n自当骑鹤去，谁更作霖来。\n宝座扶初日，灵光落上台。\n管弦空怅望，重盖几时回。",
        "dynasty": "宋",
        "collection_info": null
    },
    {
        "title": "王岐公挽辞  其二",
        "author": "黄裳",
        "content": "贰车登第日，秉轴盖棺时。\n未掩西陵土，先埋上相碑。\n白麻人已化，黄壤客空悲。\n岁晚林间趣，归侯想恨迟。",
        "dynasty": "宋",
        "collection_info": null
    },
    {
        "title": "王岐公挽辞  其三",
        "author": "黄裳",
        "content": "鼎味难求和，龙髯忽许攀。\n应随先帝仗，已立太师班。\n人散沙堤悄，恩收客馆閒。\n风神岩兢秀，千古画图间。",
        "dynasty": "宋",
        "collection_info": null
    },
    {
        "title": "王岐公挽辞  其四",
        "author": "黄裳",
        "content": "富贵风波静，文章态度清。\n有缘登相府，无日出都城。\n彝鼎垂行止，金珠照死生。\n百年留不住，广阜暮烟横。",
        "dynasty": "宋",
        "collection_info": null
    },
    {
        "title": "秦国夫人挽辞  其一",
        "author": "黄裳",
        "content": "三封皆大国，一子已重金。\n位到西枢重，春归寸草深。\n荣华缘忽断，寂寞路难寻。\n愁入韦沟境，回头月满林。",
        "dynasty": "宋",
        "collection_info": null
    },
    {
        "title": "秦国夫人挽辞  其二",
        "author": "黄裳",
        "content": "偕老人惆怅，秋深雁独哀。\n西风何处问，北首几时回。\n白日晞朝露，黄埃掩夜台。\n已辞班第一，内殿不须催。",
        "dynasty": "宋",
        "collection_info": null
    },
    {
        "title": "秦国夫人挽辞  其三",
        "author": "黄裳",
        "content": "慰使来三殿，浇觞走百官。\n送行千乘富，归宿万家宽。\n自今腾空往，谁能入定观。\n晓堂终不见，谁展佛书看。",
        "dynasty": "宋",
        "collection_info": null
    },
    {
        "title": "安康郡夫人挽辞  其一",
        "author": "黄裳",
        "content": "未满中身寿，尤虚大国封。\n德明埋玉篆，魂冷卧银龙。\n漳水恨涵月，秋风悲入松。\n尘寰应不住，无处访遗踪。",
        "dynasty": "宋",
        "collection_info": null
    },
    {
        "title": "安康郡夫人挽辞  其二",
        "author": "黄裳",
        "content": "俄抛中馈世缘空，君子休悲老未同。\n不负大宁身后计，道山人出凯风中。",
        "dynasty": "宋",
        "collection_info": null
    },
    {
        "title": "安康郡夫人挽辞  其三",
        "author": "黄裳",
        "content": "堂堂归处魏公家，纔饰笄珈日未斜。\n蒿里数声留不得，丰安松下早闻鸦。",
        "dynasty": "宋",
        "collection_info": null
    },
    {
        "title": "郭将军挽辞  其一",
        "author": "黄裳",
        "content": "新里秋声不忍闻，黄埃千古宋将军。\n东兵二百今何在，犹有西人想似云。",
        "dynasty": "宋",
        "collection_info": null
    },
    {
        "title": "郭将军挽辞  其二",
        "author": "黄裳",
        "content": "赳赳汾阳十世孙，胸中奇业与谁论。\n盖棺虽愧凌烟阁，犹有蕃豪说旧恩。",
        "dynasty": "宋",
        "collection_info": null
    },
    {
        "title": "郭将军挽辞  其三",
        "author": "黄裳",
        "content": "佛书看尽更何忧，不怨生前未是侯。\n日到中天春梦断，御风归去玉华秋。",
        "dynasty": "宋",
        "collection_info": null
    },
    {
        "title": "顾学正挽辞",
        "author": "黄裳",
        "content": "行人缘断绝，弔客泪纵横。\n白髮双亲重，青衫一命轻。\n仙丹谁际会，禅颂自分明。\n去住无寻处，今生与后生。",
        "dynasty": "宋",
        "collection_info": null
    },
    {
        "title": "夫人陈氏挽辞  其一",
        "author": "黄裳",
        "content": "晓来悲接夜来欢，安不人惊梦不还。\n已御翔鸾天上去，委形空寄古楼山。",
        "dynasty": "宋",
        "collection_info": null
    },
    {
        "title": "夫人陈氏挽辞  其二",
        "author": "黄裳",
        "content": "宝奁人去月空寒，百岁荣华忽盖棺。\n万叶遗经香一篆，日华帘下与谁看。",
        "dynasty": "宋",
        "collection_info": null
    },
    {
        "title": "夫人陈氏挽辞  其三",
        "author": "黄裳",
        "content": "北堂旁立两青衫，六十春风惬笑谈。\n追远亭前思不见，怨随霜露满山南。",
        "dynasty": "宋",
        "collection_info": null
    },
    {
        "title": "陈朝议挽辞  其一",
        "author": "黄裳",
        "content": "箫鼓声中远远归，只因千里有庭闱。\n彭城君在今休望，黄髮樽前看綵衣。",
        "dynasty": "宋",
        "collection_info": null
    },
    {
        "title": "陈朝议挽辞  其二",
        "author": "黄裳",
        "content": "六拥旌麾一梦阑，陈公桥上小棠间。\n挂冠桑梓情尤厚，谁愧遗形葬客山。",
        "dynasty": "宋",
        "collection_info": null
    },
    {
        "title": "陈朝议挽辞  其三",
        "author": "黄裳",
        "content": "从来风义不忧贫，累行纔踰七十春。\n世上荣枯沤影散，进阶空有帝纶新。",
        "dynasty": "宋",
        "collection_info": null
    },
    {
        "title": "陈朝议挽辞  其四",
        "author": "黄裳",
        "content": "信到温陵不忍闻，使君何往尽沾巾。\n最高仙桂君家物，更起黉堂遗里人。",
        "dynasty": "宋",
        "collection_info": null
    },
    {
        "title": "陈朝议挽辞  其五",
        "author": "黄裳",
        "content": "未及归来且胜游，忽闻庭木已经秋。\n罗源三十年遗爱，今作还山一日愁。",
        "dynasty": "宋",
        "collection_info": null
    },
    {
        "title": "俞法曹挽辞  其一",
        "author": "黄裳",
        "content": "一息秋来误壮图，扬名身后喜诸孤。\n平生乐易归何处，恐逐清风落有无。",
        "dynasty": "宋",
        "collection_info": null
    },
    {
        "title": "俞法曹挽辞  其二",
        "author": "黄裳",
        "content": "罇前故旧欢尤少，世上光阴惜未终。\n去岁书来曾说梦，攀龙应御九天风。",
        "dynasty": "宋",
        "collection_info": null
    },
    {
        "title": "陈达野母氏恭人挽辞  其一",
        "author": "黄裳",
        "content": "百度韶华少一年，有谁堂上可争先。\n锦衣养志归来早，报了春晖已独贤。",
        "dynasty": "宋",
        "collection_info": null
    },
    {
        "title": "陈达野母氏恭人挽辞  其二",
        "author": "黄裳",
        "content": "眼明身健莫扶持，遽向华堂看綵衣。\n已共月明无认处，孝思休踊盖棺时。",
        "dynasty": "宋",
        "collection_info": null
    },
    {
        "title": "方彦稽母安仁县太君黄氏挽辞  其一",
        "author": "黄裳",
        "content": "文科名峻归宁日，卿部官高致养时。\n罔极是恩谁报得，更缘霜露有余悲。",
        "dynasty": "宋",
        "collection_info": null
    },
    {
        "title": "方彦稽母安仁县太君黄氏挽辞  其二",
        "author": "黄裳",
        "content": "八十三年妇德成，綵衣欢笑过浮生。\n含虚台上寻仙侣，濑口愁人月自明。",
        "dynasty": "宋",
        "collection_info": null
    },
    {
        "title": "方彦稽母安仁县太君黄氏挽辞  其三",
        "author": "黄裳",
        "content": "来处缘应异，归时寿已稀。\n校雠孙继子，无限是春晖。",
        "dynasty": "宋",
        "collection_info": null
    },
    {
        "title": "方彦稽母安仁县太君黄氏挽辞  其四",
        "author": "黄裳",
        "content": "数终还是福，道尽更何言。\n子到康民处，方知鞠育恩。",
        "dynasty": "宋",
        "collection_info": null
    },
    {
        "title": "寿安太君挽辞",
        "author": "黄裳",
        "content": "荣知随养去，恨向盖棺归。\n故里三千远，浮生七十稀。\n晓台空匣鑑，秋露谩沾衣。\n相伴勤田上，残蟾与夕晖。",
        "dynasty": "宋",
        "collection_info": null
    },
    {
        "title": "章银青挽辞",
        "author": "黄裳",
        "content": "八十六年尽，竈中丹未成。\n贰车归去勇，辟谷老来清。\n寂寂水天境，悠悠春露情。\n扬名尤有子，身后许谁争。",
        "dynasty": "宋",
        "collection_info": null
    },
    {
        "title": "悼张公实",
        "author": "黄裳",
        "content": "六十三年素自知，人生如此更何疑。\n调诙常为供狂笑，骚雅偏能斲小诗。\n悼子杳冥归往路，悔予轻易别离时。\n水云村记相期事，虽到家山已恨迟。",
        "dynasty": "宋",
        "collection_info": null
    },
    {
        "title": "悼陈伯修殿院  其一",
        "author": "黄裳",
        "content": "尘劳常共笑，怱遽忽相违。\n已失重归约，应无再见时。\n短长前事定，来去几人知。\n阴籍更何累，惟余身后悲。",
        "dynasty": "宋",
        "collection_info": null
    },
    {
        "title": "悼陈伯修殿院  其二",
        "author": "黄裳",
        "content": "喜从杨子过江湄，惹起浮生一段悲。\n不见武林吟笑侣，却来京口看铭诗。",
        "dynasty": "宋",
        "collection_info": null
    },
    {
        "title": "悼陈伯修殿院  其三",
        "author": "黄裳",
        "content": "少年科第少能攀，未及登庸梦已阑。\n岂意盖棺尤有地，于飞同在戏鱼山。",
        "dynasty": "宋",
        "collection_info": null
    },
    {
        "title": "悼陈先之博士",
        "author": "黄裳",
        "content": "五行纔悟已忘筌，妙旨知谁更得传。\n梦幻去时无别苦，旌幢归处有前缘。\n寂寥月伴松楸室，悽怆人逢雨露天。\n尚记辱书来见报，春回寒谷未踰年。",
        "dynasty": "宋",
        "collection_info": null
    },
    {
        "title": "悼李承议",
        "author": "黄裳",
        "content": "去后家山宴未阑，已闻忙盖旅中棺。\n几多言笑情先断，些小穷通梦已残。\n友爱方嗟离别易，子贤休恤继承难。\n曾相从处应留恨，未结松庵弃外观。",
        "dynasty": "宋",
        "collection_info": null
    },
    {
        "title": "哭陈商老",
        "author": "黄裳",
        "content": "浮云前事定，壮志此生休。\n梦冷水中月，文高天上楼。\n冥冥谁造物，衮衮自封侯。\n南国一缄破，西风双泪流。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其一",
        "author": "黄裳",
        "content": "一花迦叶离尘果，四卷楞伽助道书。\n莫谓竺干天样远，片云归去祇须臾。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其二",
        "author": "黄裳",
        "content": "谁知花叶一中生，二气相催果自成。\n体了色空无觅处，有时人说见还婴。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其三",
        "author": "黄裳",
        "content": "大乘气象已相扶，吾意方终道不孤。\n秀出五峰尘下少，中华先许到真如。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其四",
        "author": "黄裳",
        "content": "日用中来体已亲，平常是道岂须陈。\n得吾髓处无他事，拟议三人且觅真。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其五",
        "author": "黄裳",
        "content": "安心惟在觅心时，后世支尘两自欺。\n寄语禅林休歇去，古来仙圣本无为。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其六",
        "author": "黄裳",
        "content": "本来无一亦无华，都向真空是一家。\n闻说一花还共笑，宁甘鬼窟作生涯。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其七",
        "author": "黄裳",
        "content": "如意珠，舍利子，建立法身无二理。\n发明道果独为师，长养圣胎谁得旨。\n六物名同实非异，微妙如来出尘计。\n一念中含一点来，太无根种岂须猜。\n谁尸五运催神化，忽见天花五叶开。\n含万类，贯三界，无无无有非私解。\n法轮如我神气精，尘世通他来去在。\n九年转了大还丹，世间无价人难买。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其八",
        "author": "黄裳",
        "content": "参禅须向坐禅人，本末相通可了真。\n二念回机都扫尽，干坤犹在一微尘。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其九",
        "author": "黄裳",
        "content": "精传神气一传精，性命于中附会成。\n道世浑沦窥不破，更从何处觅无生。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其一○",
        "author": "黄裳",
        "content": "精传神气一传精，含作真空万化行。\n是物此中来与去，莫持偏性作圆成。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其一一",
        "author": "黄裳",
        "content": "天游杳杳海漫漫，无有无无是道观。\n大法药兼心地要，两门都作混成看。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其一二",
        "author": "黄裳",
        "content": "神光中见一还婴，非外非中已混成。\n忽向玉炉飞上去，数声灵鹊夜来惊。",
        "dynasty": "宋",
        "collection_info": null
    },
    {
        "title": "六祖传付偈颂 初祖 其一三",
        "author": "黄裳",
        "content": "万枝灯，千江月，一灯传，一月摄。\n莫知根种有虚空，祇见祥光无断绝。\n三千世界掌中知，百亿化身天下说。\n秘密岂当容易谈，一臂尤轻冷欺雪。",
        "dynasty": "宋",
        "collection_info": null
    },
    {
        "title": "六祖传付偈颂 二祖 其一",
        "author": "黄裳",
        "content": "有地有花空具色，无花无种色含空。\n混成一物谁圆就，但向无言一化工。",
        "dynasty": "宋",
        "collection_info": null
    },
    {
        "title": "六祖传付偈颂 二祖 其二",
        "author": "黄裳",
        "content": "受果时来合见仙，香山禅定想多年。\n少林得旨圆融了，不在中间与两边。",
        "dynasty": "宋",
        "collection_info": null
    },
    {
        "title": "六祖传付偈颂 二祖 其三",
        "author": "黄裳",
        "content": "华岂曾生种亦无，迩来何事得神珠。\n尘凡不悟无为旨，但笑高人一似愚。",
        "dynasty": "宋",
        "collection_info": null
    },
    {
        "title": "六祖传付偈颂 二祖 其四",
        "author": "黄裳",
        "content": "曾穷庄易到源渊，三教从来共本根。\n自到少林应已悟，后来谁为晓宗门。",
        "dynasty": "宋",
        "collection_info": null
    },
    {
        "title": "六祖传付偈颂 二祖 其五",
        "author": "黄裳",
        "content": "宿来缘累尚相拘，何事圆成未自如。\n十地三乘谁便了，了时犹待到无无。",
        "dynasty": "宋",
        "collection_info": null
    },
    {
        "title": "六祖传付偈颂 三祖 其一",
        "author": "黄裳",
        "content": "入道从来自有缘，许谁心地是金仙。\n如来止止教休说，妙法难思莫妄传。",
        "dynasty": "宋",
        "collection_info": null
    },
    {
        "title": "六祖传付偈颂 三祖 其二",
        "author": "黄裳",
        "content": "衣法曾传莫己知，两山禅定了何疑。\n本无一物非何有，大道宁嫌得小儿。",
        "dynasty": "宋",
        "collection_info": null
    },
    {
        "title": "六祖传付偈颂 三祖 其三",
        "author": "黄裳",
        "content": "地种精华总是无，无中和会一神珠。\n前缘谁是传衣子，水月如心可上图。",
        "dynasty": "宋",
        "collection_info": null
    },
    {
        "title": "六祖传付偈颂 四祖 其一",
        "author": "黄裳",
        "content": "万宝收还万合中，更寻心地亦还空。\n紫云盖下已呈瑞，佛法一枝谁与同。",
        "dynasty": "宋",
        "collection_info": null
    },
    {
        "title": "六祖传付偈颂 四祖 其二",
        "author": "黄裳",
        "content": "路上相逢即是缘，心知衣法有人传。\n真成浄土含诸种，直到生生始得仙。",
        "dynasty": "宋",
        "collection_info": null
    },
    {
        "title": "六祖传付偈颂 四祖 其三",
        "author": "黄裳",
        "content": "解脱门中宿已知，种花生性岂须期。\n诏书四反终难起，不要浮名不待时。",
        "dynasty": "宋",
        "collection_info": null
    },
    {
        "title": "六祖传付偈颂 五祖 其一",
        "author": "黄裳",
        "content": "情种俱收入混成，还并四事得无生。\n字虽不识人休笑，壁上留题已可惊。",
        "dynasty": "宋",
        "collection_info": null
    },
    {
        "title": "六祖传付偈颂 五祖 其二",
        "author": "黄裳",
        "content": "无生无种菩提就，非佛非心混沌成。\n欲说性空何处觅，可怜禅律谩相争。",
        "dynasty": "宋",
        "collection_info": null
    },
    {
        "title": "六祖传付偈颂 五祖 其三",
        "author": "黄裳",
        "content": "形生收摄出尘笼，一颗圆光色与空。\n槽厂有人来作祖，自然吟入太无中。",
        "dynasty": "宋",
        "collection_info": null
    },
    {
        "title": "六祖传付偈颂 五祖 其四",
        "author": "黄裳",
        "content": "尘埃可佛是修时，无物无修秀也知。\n欲说菩提符祖意，圆明来处想曾窥。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其一",
        "author": "黄裳",
        "content": "顿悟花情有几人，源流相远却非真。\n须知佛性无南北，芥子中藏万法轮。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其二",
        "author": "黄裳",
        "content": "泰定犹忘相行深，种华当向此中生。\n坐禅只恐人无证，得旨须教矿作金。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其三",
        "author": "黄裳",
        "content": "下种人来地有因，若非因地若轻陈。\n曾将此子教谁种，安解参同向吕真。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其四",
        "author": "黄裳",
        "content": "从来生灭本因心，旁出纷纷没处寻。\n无性无心方是道，执空谁可脱浮沉。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其五",
        "author": "黄裳",
        "content": "法身行止本来无，叶落归根是幻躯。\n生灭已除还寂灭，有情相感莫踟蹰。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其六",
        "author": "黄裳",
        "content": "曾戒观空与坐禅，惟因唐使说真筌。\n九年面壁谁能少，秘密先当得祖传。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其七",
        "author": "黄裳",
        "content": "妙了形神更有人，不须捐下梦中身。\n逍遥便作丹台客，谁悟三丹有二真。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其八",
        "author": "黄裳",
        "content": "大事从来夙有因，太空全是气精神。\n牟尼莫怪无人问，作用皆云已得真。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其九",
        "author": "黄裳",
        "content": "圆妙高人觉已通，便辞归去谩参同。\n一篇证道谁能赛，不谓唐僧有此风。",
        "dynasty": "宋",
        "collection_info": null
    },
    {
        "title": "六祖传付偈颂 六祖 其一○",
        "author": "黄裳",
        "content": "道果天成岂可猜，圆光何处更寻台。\n性为妙种心为地，况有慈云作雨来。",
        "dynasty": "宋",
        "collection_info": null
    },
    {
        "title": "泗洲颂",
        "author": "黄裳",
        "content": "十数运行天与地，五气生成入无始。\n混成惟一数相寻，十一观音生一体。\n耳如目，听如视，通身是眼谁能计，观尽十方无巨细。\n有时塔上耸人看，妙用无方乃余事。",
        "dynasty": "宋",
        "collection_info": null
    },
    {
        "title": "上天竺思尚真讚",
        "author": "黄裳",
        "content": "貌像虽相似，水中空捉月。\n非教亦非禅，使我如何说。",
        "dynasty": "宋",
        "collection_info": null
    },
    {
        "title": "读头陀安文颂",
        "author": "黄裳",
        "content": "九九八十一，圆明体如日。\n岂是空说禅，精魂中扫迹。\n立道须当修，九九八十一。\n性见与意会，如何体空色。",
        "dynasty": "宋",
        "collection_info": null
    },
    {
        "title": "朱氏天和堂",
        "author": "黄裳",
        "content": "谷水悠悠水天阔，绿竹漪漪玉龙活。\n天和堂在翠微中，堂上谁夸青琐闼。\n二俊昔为才所驱，未识危邦何太愚。\n轻抱雄文走西洛，漫劳黄耳寻中吴。\n岂谓七百有余载，乃获夫子营我庐。\n能向平时脱羁络，为悟浮云此生错。\n通道益深醉隠亭，载鹏风厚逍遥阁。\n万累纷纷无处寻，须信天和有斯乐。\n彼哉二俊胡不归，空叹华亭数声鹤。",
        "dynasty": "宋",
        "collection_info": null
    },
    {
        "title": "雷击南剑州谯门柱",
        "author": "黄裳",
        "content": "风雷昨夜破枯株，借问天公有意无。\n莫是卧龙踪迹困，放开头角入亨衢。",
        "dynasty": "宋",
        "collection_info": null
    },
    {
        "title": "朝元阁",
        "author": "黄裳",
        "content": "东别家山十六程，晓来和月到华清。\n朝元阁下西风急，都入长杨作雨声。",
        "dynasty": "宋",
        "collection_info": null
    },
    {
        "title": "赠探花郎",
        "author": "黄裳",
        "content": "探花车骑似游龙，未入桃源先阆风。\n衫上十分新染翠，衣间一点半开红。\n身如骥子无双俊，人报鳌山第几宫。\n便是醉仙何处去，上林园在五云中。",
        "dynasty": "宋",
        "collection_info": null
    },
    {
        "title": "楼钥水月图",
        "author": "黄裳",
        "content": "具美杯残意未休，相将重上望湖楼。\n楼台忽已居平地，风月何曾识旧游。\n更挈酒樽过水月，坐增诗兴满沧洲。\n春风共约新桥畔，遥拜双龙万斛舟。",
        "dynasty": "宋",
        "collection_info": null
    },
    {
        "title": "句  其一",
        "author": "黄裳",
        "content": "任尔巍峨千万丈，也须还我上头行。",
        "dynasty": "宋",
        "collection_info": null
    },
    {
        "title": "句  其二",
        "author": "黄裳",
        "content": "凌波应作水中仙。",
        "dynasty": "宋",
        "collection_info": null
    },
    {
        "title": "句  其三",
        "author": "黄裳",
        "content": "朝元阁成老君现。",
        "dynasty": "宋",
        "collection_info": null
    },
    {
        "title": "偕冕仲雪中联句",
        "author": "王道观",
        "content": "无正文。",
        "dynasty": "宋",
        "collection_info": null
    },
    {
        "title": "梳洗台",
        "author": "王震",
        "content": "俗缘磨未尽，空山傍妆台。\n溪云惹粉黛，岩花宝靥开。",
        "dynasty": "宋",
        "collection_info": null
    },
    {
        "title": "雪",
        "author": "王震",
        "content": "未送余寒归嶰谷，先传春信到花丛。\n侵凌竹色回新绿，点注梅梢破小红。",
        "dynasty": "宋",
        "collection_info": null
    },
    {
        "title": "句  其一",
        "author": "张仲时",
        "content": "太平功业属男儿，虹蜺万丈云中气。",
        "dynasty": "宋",
        "collection_info": null
    },
    {
        "title": "句  其二",
        "author": "张仲时",
        "content": "一源湛湛攀清疏，今日樽前逢一笑。",
        "dynasty": "宋",
        "collection_info": null
    },
    {
        "title": "留题大云寺石洞",
        "author": "邓□诰",
        "content": "大云阴洞石崭然，跳攫□□万状全。\n□海丑神殭且死，吴江恚浪冻来坚。\n元功□物窥天藴，巨手题诗玩化权。\n勿讶荒唐非格调，勾□傲吏醉成篇。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其一",
        "author": "商倚",
        "content": "秋日同文馆，羣贤道足依。\n心游黄卷静，目送白云归。\n宝玉荆山尽，文星禁掖稀。\n清谈欣屡接，纷若落琼玑。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其二",
        "author": "商倚",
        "content": "秋日同文馆，云沉夕照光。\n蛩吟阶下草，萤照屋间梁。\n卧月搜诗句，挑灯认药囊。\n夜阑独衾枕，归梦楚山长。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其三",
        "author": "商倚",
        "content": "秋日同文馆，愁肠夜九回。\n图书堆枕畔，歌吹隔墙隈。\n宿鸟翻枝去，凉风带雨来。\n新诗劳见寄，难继谪仙才。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其四",
        "author": "商倚",
        "content": "秋日同文馆，羣书昼可依。\n衰迟多病在，留滞故园归。\n但怕酒杯满，莫教诗卷稀。\n惟羞狂斐句，瓦砾报珍玑。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其五",
        "author": "商倚",
        "content": "秋日同文馆，晨晖带冷光。\n綵云瞻凤阙，细雨忆鱼梁。\n久事班超笔，空嗟赵壹囊。\n帘閒坐无语，千丈旅愁长。",
        "dynasty": "宋",
        "collection_info": null
    },
    {
        "title": "和慎思诗呈同院诸公  其六",
        "author": "商倚",
        "content": "秋日同文馆，西风昨夜回。\n燕巢留屋角，蛛网挂墙隈。\n书任边韶懒，诗惭匡鼎来。\n人人皆抱璞，谁是济川才。",
        "dynasty": "宋",
        "collection_info": null
    },
    {
        "title": "和慎思秋日同文馆  其一",
        "author": "商倚",
        "content": "秋日同文馆，高堂燕集齐。\n杯盘供鲁酒，殽核欠张梨。\n杨孟持新论，韩庄鄙旧题。\n须知宗匠手，文采冠朝闺。",
        "dynasty": "宋",
        "collection_info": null
    },
    {
        "title": "和慎思秋日同文馆  其二",
        "author": "商倚",
        "content": "秋日同文馆，何人独擅场。\n养莪方在沚，琢玉已成章。\n笔列千锋阵，庭焚一炷香。\n得贤从此始，岂特致民康。",
        "dynasty": "宋",
        "collection_info": null
    },
    {
        "title": "和慎思秋日同文馆  其三",
        "author": "商倚",
        "content": "秋日同文馆，栖林看晚鸡。\n斗垂宫殿北，月转户庭西。\n酒劝杯中渌，诗分烛下题。\n何时还九陌，细雨莫成泥。",
        "dynasty": "宋",
        "collection_info": null
    },
    {
        "title": "和慎思未试即事杂书率用秋日同文馆为首句  其一",
        "author": "商倚",
        "content": "气候逢秋晏，蛩鸣入户闱。\n檐空看雀斗，天阔暮鸦归。\n风急飘庭叶，寒光着客衣。\n重阳故人境，应念赏心违。",
        "dynasty": "宋",
        "collection_info": null
    },
    {
        "title": "和慎思未试即事杂书率用秋日同文馆为首句  其二",
        "author": "商倚",
        "content": "门深廛市远，幽寂兴何长。\n径菊晴披艷，窗风晚逗凉。\n圣经閒裏醉，尘锁梦中忘。\n更苦年来病，时看肘后方。",
        "dynasty": "宋",
        "collection_info": null
    },
    {
        "title": "和慎思未试即事杂书率用秋日同文馆为首句  其三",
        "author": "商倚",
        "content": "旁舍回廊接，重帘昼日开。\n鸣蝉随雨退，疏雁拂云来。\n吟兴降难韵，羁怀寄浅杯。\n惊飙渐凄紧，又欲作寒媒。",
        "dynasty": "宋",
        "collection_info": null
    },
    {
        "title": "和慎思初入试院",
        "author": "商倚",
        "content": "承诏抡材敢倦行，广庭深锁待羣英。\n分场自敌三千客，决胜谁降七十城。\n夜案尚閒涂卷笔，晓堂方听读书声。\n归时还有黄花否，已觉秋风满袖生。",
        "dynasty": "宋",
        "collection_info": null
    },
    {
        "title": "次韵余干试院即事呈诸公",
        "author": "商倚",
        "content": "风生帘幕撼层波，况值清秋一半过。\n堂上簪裾方鹭集，案间图史已星罗。\n东篱采菊朝尝酒，北里吹竽夜听歌。\n早晚奏名闻黼坐，望中无奈白云何。",
        "dynasty": "宋",
        "collection_info": null
    },
    {
        "title": "再呈慎思诸公兼以言怀",
        "author": "商倚",
        "content": "南窗寂若隠山河，时枉金门步见过。\n谈笑且看挥麈玉，篇章宁惜洒笺罗。\n已羞轩冕婴身住，更问功名抚剑歌。\n赊得凉秋好风月，不成吟醉奈愁何。",
        "dynasty": "宋",
        "collection_info": null
    },
    {
        "title": "次韵重九之什  其一",
        "author": "商倚",
        "content": "英豪献策广庭中，问辨纷纷似叩钟。\n名奏九重书密上，士欣千载运亲逢。\n鶑鸣定获乔林乐，凤举应容众羽从。\n盛世文章由此变，坐看风俗反醇浓。",
        "dynasty": "宋",
        "collection_info": null
    },
    {
        "title": "次韵重九之什  其二",
        "author": "商倚",
        "content": "昔年此日故园东，烂醉牛山到暮钟。\n已往光阴那再得，如今羁旅又重逢。\n渊明把菊情虽厚，子美登台愿莫从。\n且看羣书欹枕卧，病多仍负酒杯浓。",
        "dynasty": "宋",
        "collection_info": null
    },
    {
        "title": "和慎思同舍问及故山景物用钟字韵诗以答",
        "author": "商倚",
        "content": "先生家住翠微峰，万卷诗书酒一钟。\n壁挂葛巾无客到，云藏古洞有仙逢。\n溪边晚钓呼鸥伴，花底春吟引鹤从。\n只恐旧山归未得，帝恩朝夕露浓浓。",
        "dynasty": "宋",
        "collection_info": null
    },
    {
        "title": "题万年妙莲阁",
        "author": "吕仲甫",
        "content": "千尺杉前帝释宫，种莲不用百花丛。\n石桥路近横天外，池水光寒坐槛中。\n红日几窗新活计，白云香火旧家风。\n虎溪社客今憔悴，此意凭谁谢远公。",
        "dynasty": "宋",
        "collection_info": null
    },
    {
        "title": "送罗正之年兄出使二浙",
        "author": "吕仲甫",
        "content": "锡马恩随汴楫浮，过家身近石桥游。\n勤劳王事甘胼手，磨琢风骚苦白头。\n浙水鱼龙移窟宅，浚郊陂泽变田畴。\n使君亮直人知少，好笑封侯曲似鈎。",
        "dynasty": "宋",
        "collection_info": null
    },
    {
        "title": "送程给事知越州",
        "author": "余中",
        "content": "会稽太守垂金鱼，玉杯宴客离京都。\n曾骑天马出沙漠，万里行冰渡河朔。\n归来却厌承明庐，欲学鸱夷蹈寥廓。\n三吴风物故乡关，人望旌旗何日还。\n壶浆劳问有耆老，杖策登临知旧山。\n清江一水分吴越，越山岧峣更孤绝。\n禹穴烟霞翠不收，往往云中见仙阙。\n秋风剡溪生早凉，鑑湖一夜飞清霜。\n綵舟繫缆浣纱石，绮筵应得调笙篁。\n此时诗兴谁能御，照耀骊珠月宫吐。\n祇恐彤庭急诏催，桃源不许长为主。\n都门疏雨柳轻明，送客萧萧千马鸣。\n须臾画鹢东飞去，欻见淮山天外青。",
        "dynasty": "宋",
        "collection_info": null
    },
    {
        "title": "归田",
        "author": "徐绩",
        "content": "悬车疏上动龙颜，几度陈辞始放还。\n敢忆溪山孤圣眷，只缘衰病乞身闲。\n都门祖饯心情剧，里舍招邀礼数删。\n最喜儿孙解农事，稻花香满旧田间。",
        "dynasty": "宋",
        "collection_info": null
    },
    {
        "title": "望旧庐有感",
        "author": "叶涛",
        "content": "重来旧屋谁为主，江令萧条叹独存。\n已愧问人纔知路，更悲无柳可知门。\n舟车到处成家宅，岁月惟惊长子孙。\n孤客滥巾非得已，故交零落与谁论。",
        "dynasty": "宋",
        "collection_info": null
    },
    {
        "title": "句",
        "author": "叶涛",
        "content": "碾成天上龙兼凤，煮出人间蟹与虾。",
        "dynasty": "宋",
        "collection_info": null
    },
    {
        "title": "题壁绝句",
        "author": "龚程",
        "content": "月度疏櫺起更慵，坐听澄照五更钟。\n却思潮上西兴急，风遶山前万箇松。",
        "dynasty": "宋",
        "collection_info": null
    },
    {
        "title": "题永庆院一览亭",
        "author": "丁注",
        "content": "插迥飞檐耸，凌虚迭砌危。\n四天栏下揖，万象掌中窥。\n目力不到处，云容无尽时。\n尘尘皆胜事，凭槛几人知。",
        "dynasty": "宋",
        "collection_info": null
    },
    {
        "title": "真觉院",
        "author": "夏臻",
        "content": "半天闻梵唱，一径踏松阴。\n起石云千仞，悬空瀑万寻。",
        "dynasty": "宋",
        "collection_info": null
    },
    {
        "title": "题竹轩",
        "author": "吴亶",
        "content": "虚室澄心近竹开，雪中无事共徘徊。\n不须翠柏亭前见，自有清风座上来。\n林小未宜轻瘦节，岁寒方可看高材。\n支公适好诚何在，岂谓香严击俊雷。",
        "dynasty": "宋",
        "collection_info": null
    },
    {
        "title": "题张公翊清溪图",
        "author": "张励",
        "content": "九华鬰兮江南山，清溪下兮贯山间。\n江北骛兮溪东旋，浊汤汤兮清漫漫。\n山几转兮水几盘，近交臂兮远连环。\n决天末兮浮云端，齐之山兮秋之浦。\n景晦明兮气吞吐，草木蓊兮媚林莽。\n绣屏张兮翠绡舞，深窈窕兮掩幽坞。\n雨吟猿兮风啸虎，下鳬雁兮泳鲂鱮。\n商之樯兮渔之罟，互出没兮更散聚。\n樵有舍兮梵有宇，云岩阿兮棘樊圃。\n翚连甍兮岸之浒，弄潺湲兮棹容与。\n中横绝兮梁为渡，隠孤城兮其西去。\n春之朝兮秋之夕，风既清兮月又白。\n遐矫首兮俯陈迹，携佳人兮不可得。\n空远望兮中感百，思悠悠兮情恻恻。\n怅兴亡兮怀今昔，独兹溪兮无终极。\n嗟夫人兮摆尘滓，遥徜徉兮玩山水。\n移山川兮置窗几，手舒卷兮千万里。\n辀余车兮秣余马，往其从兮山之下。\n枻吾舟兮泛清泻，乐鱼鸟兮放林野。\n愿未适兮胡为者，聊寓言兮公墨画。",
        "dynasty": "宋",
        "collection_info": null
    },
    {
        "title": "句  其一",
        "author": "张励",
        "content": "莫言伯道无儿嗣，看取千秋祀事存。",
        "dynasty": "宋",
        "collection_info": null
    },
    {
        "title": "句  其二",
        "author": "张励",
        "content": "青林蔽日明为晦，绀宇生风暑亦秋。",
        "dynasty": "宋",
        "collection_info": null
    },
    {
        "title": "武山",
        "author": "张汝贤",
        "content": "雨过僧房景更奇，邀朋閒访此游嬉。\n一登占得嵯峨处，始觉羣峰迤逦低。",
        "dynasty": "宋",
        "collection_info": null
    },
    {
        "title": "仙居寺",
        "author": "毛沂",
        "content": "肉山六月火云蒸，渴想滹沱一片冰。\n回首家山林下寺，水帘深处定中僧。",
        "dynasty": "宋",
        "collection_info": null
    },
    {
        "title": "呈东坡",
        "author": "何恭",
        "content": "昔日欧阳心独苦，搜罗天下文中虎。\n未逢贾马嗟谁有，昆体文章正旁午。\n一得眉山老翁语，始惬平生好奇古。\n骞腾鸾凤螭虬侣，锦绣肾肠终日吐。\n眉山跨马挟双龙，迤逦斜欹剑阁东。\n一息万里先羣雄，是日鲁酒归醇醲。\n仁庙当朝起数公，四时阊阖来清风。\n眉山秉笔摩苍穹，稽首献议何雍容。\n是时庆历垂嘉佑，东省西垣半耆旧。\n一代伟人争入彀，大开黄阁咸虚受。\n公时脱颖眉山后，歆向机云同一奏。\n建安数子空鸣脰，集贤学士皆笼袖。\n玉人发马下天阶，华盖星边捧诏来。\n天子延英不浪开，为公此日深徘徊。\n金吾侍侧天颜低，上列四辅前三台。\n相与畴咨将相材，飘然八骏先龙媒。\n西京应制十八九，晁董褎然为举首。\n此辈昂藏希世有，刘蕡又作蛟龙吼。\n观公举劝新人手，玉壶破碎珠囊剖。\n许国诚心仍贯斗，识者谈之不容口。\n天公一见列诗曹，指挥姮娥供兔毫。\n公歌数阙风刁刁，若耶溪上皆停桡。\n郢客掷笔不敢操，楚人往往收离骚。\n李杜藩墙不甚牢，李白脱却锦绣袍。\n东风颠入五湖裏，万籁声声酷龙耳。\n河伯江妃愁欲死，只恐公来搜见底。\n南登灞岸将何以，直节壮怀聊自倚。\n养得身长数千里，天地一夜风雷起。\n官家内相能几人，几人到此陪经纶。\n天语叮咛下降频，金莲烛畔窥龙鳞。\n日曝花砖暖绣裀，镮金佩玉何申申。\n姮娥唤作真麒麟，焉知韩李非前身。\n龙楼漏箭铜壶挹，隠约六街驺唱入。\n传宣使者翻然集，月题控马天门立。\n锦笺琼管尚书给，九韶忽然如俯拾。\n宸恩四海周流及，武帝王封乃平揖。\n我宋修文偃武初，词林翰苑森扶疏。\n窦仪陶谷端何如，峨冠曳履承明庐。\n草昧功名向武夫，讨论润色姑徐徐。\n剪夷五代尊图书，墨客稍稍跻天衢。\n中间作者相踵武，请试从头为君语。\n真宗皇帝亲神宇，杨亿风流玉堂处。\n倾金注瓦横罇俎，大笑哄堂任豪举。\n逡巡百尺江南楮，密扫煤烟骤如雨。\n六一超然又不同，陈言万纸一洗空。\n晋宋齐梁不待攻，两汉直抵元和中。\n龙骧凤举扶桑中，五采射日吞长虹。\n满堂玉磬谐金钟，纷然和者如笙镛。\n木铎可怜声独悄，一振铿然须大老。\n伊说数公无处讨，萧曹丙魏规模小。\n马迁班固工品藻，出处行藏何太少。\n升沉将相王侯了，经天纬地凭谁好。\n信知风采古为多，尧舜文章焕若何。\n东作西成南已讹，真人更集满东坡。\n夷夔礼乐俄森罗，黼黻郊庙金盘陀。\n羽毛率舞呈天和，高阳才子前赓歌。\n君哉颔首一俞尔，执简抽毫无及矣。\n周公整顿干坤已，开阖明堂復如此。\n从头制作轩辕始，海兽山禽咸献美。\n衮冕分明圭玉侈，六代光华蔼天子。\n日月星辰缋九天，虫鱼草木续山川。\n羣圣文章想亦然，百家妙理何周旋。\n离离黍稷春风前，东周一去追无缘。\n帝德王功只仅传，庙堂急管催繁弦。\n巍哉孔子尊如帝，矫矫孟轲天莫制。\n斯文其丧今何在，邹鲁邈然安可再。\n扬雄力寡知无奈，天禄校雠真末计。\n江海悠悠百川逝，回首相望几千载。\n熙宁天子悯斯文，展转搜扬到海垠。\n丞相王公举趾尊，委蛇二老西来宾。\n咀嚼六经如八珍，补葺东鲁锄西秦。\n天子资之又日新，八风自转成天钧。\n顷从孟子驱杨墨，他日淫词又榛棘。\n丰镐荒凉天空碧，中庸一路几充塞。\n金陵为此深求直，二十年来人稍识。\n求之左右逢星极，内圣外王真准的。\n古人效学丰文斯，堂陛之间意已移。\n彝何虎蜼尊何牺，云何簠簋加灵龟。\n不然制作知无时，反鲁诗书一贯之。\n明明古训识者谁，百家效语如婴儿。\n蝌蚪六书藏屋壁，岂比钟王论笔蹟。\n会通意象如作易，不假语言含妙德。\n倘从对偶音声觅，洙泗文章少平仄。\n解到雕虫童子识，斯人稍得扬雄力。\n熙宁论撰亦何惭，况把先儒众说参。\n举世传经作指南，辟雍泮水堆牙籤。\n或者嚣然痛欲歼，安得诸儒口遂钳。\n圣主贤王实询佥，公当一语令师严。\n翻思偃蹇熙宁末，苦信古书由世拙。\n金陵户外履成列，称衡一刺终漫灭。\n彷佛五经无二说，堂堂万里星中月。\n欲论西汉谁优劣，忽若吟蝉风脰咽。\n边韶性懒读书顽，病甚相如下笔悭。\n敢望言如雾豹斑，担簦负笈徒间关。\n沂水春来粗解颜，浴沂童子弥春湾。\n先哲如龙尚许攀，鼓琴从之岂浪閒。\n可怜道德共耕猎，何苦侯门俟弹铗。\n不挟而来聊自惬，栩然梦尔为蝴蝶。\n饮中数子刘伶侠，江外主人张翰摄。\n短船下水轻仍捷，落帆解舵吴山胁。",
        "dynasty": "宋",
        "collection_info": null
    },
    {
        "title": "猿峤",
        "author": "傅翼",
        "content": "参差茅屋带村烟，驿路崎岖石岸边。\n风物尽成三谷景，溪山分断七闽天。\n夜猿乘月悲霜树，秋石和云泻涧泉。\n谢守来游几千载，何人能为续佳篇。",
        "dynasty": "宋",
        "collection_info": null
    },
    {
        "title": "福山寺",
        "author": "傅翼",
        "content": "隠隠晴空露翠微，也知深处有禅扉。\n几回待入烟霞去，只恐烟霞不放归。",
        "dynasty": "宋",
        "collection_info": null
    },
    {
        "title": "句",
        "author": "傅翼",
        "content": "寂寞不胜情。",
        "dynasty": "宋",
        "collection_info": null
    },
    {
        "title": "且止堂",
        "author": "吴干",
        "content": "无心终日看云飞，空幻犹如鸟迹遗。\n欲问堂中常住相，黄花翠竹已多知。",
        "dynasty": "宋",
        "collection_info": null
    },
    {
        "title": "灵岩寺  其一",
        "author": "吴栻",
        "content": "丹崖翠壑一重重，香火因缘古寺钟。\n若有金龙随玉简，武夷溪上幔亭峰。",
        "dynasty": "宋",
        "collection_info": null
    },
    {
        "title": "灵岩寺  其二",
        "author": "吴栻",
        "content": "一麾邂逅得东秦，忆别家山六度春。\n何意眼看毛竹洞，主人仍是故乡人。",
        "dynasty": "宋",
        "collection_info": null
    },
    {
        "title": "灵岩寺  其三",
        "author": "吴栻",
        "content": "大士分身石罅开，轻烟微雨证明台。\n洒然一觉乡关梦，换骨岩高好在哉。",
        "dynasty": "宋",
        "collection_info": null
    },
    {
        "title": "登重光寺",
        "author": "吴栻",
        "content": "上穷苍石蹑丹梯，祖意谁参隻履西。\n晓阁浓阴云散岭，亥堂清影月双溪。\n池开今日青铜鑑，碑立何年碧玉圭。\n静觉官名微可笑，南华经裏一醢鸡。",
        "dynasty": "宋",
        "collection_info": null
    },
    {
        "title": "苏老亭",
        "author": "吴栻",
        "content": "苏老行诸郡，多为洒落游。\n静心山共止，动意水俱流。\n赴社呼陶令，翻经约谢侯。\n高风谁復记，明月上西楼。",
        "dynasty": "宋",
        "collection_info": null
    },
    {
        "title": "越峰院",
        "author": "吴栻",
        "content": "野僧迎客笑开关，更拂残碑藓字班。\n徐姓仙归空碧洞，越封王去漫青山。\n影来秋月林千缺，声落春风水一湾。\n焙茗满瓯须强啜，过桥车马便人间。",
        "dynasty": "宋",
        "collection_info": null
    },
    {
        "title": "暑雪轩",
        "author": "吴栻",
        "content": "呪土台头寺，披襟笑语閒。\n千年云抱石，六月雪弥山。\n酒熟篘尝外，茶新辗试间。\n要须时点笔，来此赋跻攀。",
        "dynasty": "宋",
        "collection_info": null
    },
    {
        "title": "和田望再赋暑雪轩",
        "author": "吴栻",
        "content": "石照台高暑不侵，雪横天际蜀西岑。\n但知赋客如梁苑，那得参徒似少林。\n月上便成银色界，风生兼作海潮音。\n可怜火宅人空老，谁解跏趺一解襟。",
        "dynasty": "宋",
        "collection_info": null
    },
    {
        "title": "和周焘合江亭  其一",
        "author": "吴栻",
        "content": "使者风流照锦城，东郊揽辔更澄清。\n春江合处烟凝晓，秀岭横边日弄晴。\n石鼎煮茶浓有味，金钟注酒酾无声。\n何时却信桥南步，细读诗人古柏行。",
        "dynasty": "宋",
        "collection_info": null
    },
    {
        "title": "和周焘合江亭  其二",
        "author": "吴栻",
        "content": "闻公载酒合江亭，要使邦人识使星。\n宿雨乍晴聊信马，晓风初熟更扬舲。\n赋成不是缘鹦鹉，诗就当和为脊令。\n只欠湘灵来鼓瑟，渔歌声断数峰青。",
        "dynasty": "宋",
        "collection_info": null
    },
    {
        "title": "游南山",
        "author": "吴栻",
        "content": "但看都梁山拱北，莫寻浮磬水朝东。\n此间半筑瞿昙室，底处曾营炀帝宫。\n七眼泉边百无念，一襟披尽晚来风。",
        "dynasty": "宋",
        "collection_info": null
    },
    {
        "title": "五峰岩  其一",
        "author": "吴栻",
        "content": "云烟杳霭环诸峰，石径诘曲穿疏松。\n更无飞埃趁短屐，祇有鸣溜迎修筇。",
        "dynasty": "宋",
        "collection_info": null
    },
    {
        "title": "五峰岩  其二",
        "author": "吴栻",
        "content": "玲珑数窦明相通，造化恍惚真难穷。\n阳回三冬照暖日，阴纳九夏吹寒风。",
        "dynasty": "宋",
        "collection_info": null
    },
    {
        "title": "寄智翁宣州知府乡兄",
        "author": "吴栻",
        "content": "使君真是十年兄，投老相看眼更明。\n入省早推何水部，作州今见谢宣城。\n应怜远岫云俱晓，定梦澄江月共晴。\n安得陪公觞咏后，春风桃李满交情。",
        "dynasty": "宋",
        "collection_info": null
    },
    {
        "title": "钓台",
        "author": "吴栻",
        "content": "一水自东流，萧萧霜木秋。\n笑谈轻万乘，身世老扁舟。\n薄俗迷方饵，高人悟直鈎。\n至今驯不散，沙上晚来鸥。",
        "dynasty": "宋",
        "collection_info": null
    },
    {
        "title": "严陵怀古",
        "author": "吴栻",
        "content": "龙衮新天子，羊裘古野人。\n清名在林薮，高行动星辰。\n风月空齐国，烟霞自富春。\n沧浪秋更碧，不敢濯缨尘。",
        "dynasty": "宋",
        "collection_info": null
    },
    {
        "title": "佛岩塔",
        "author": "吴栻",
        "content": "洒落岩题宴寂高，旋添香火挂青袍。\n霜头不惧九侯剑，雪臂应□二祖刀。\n月照瓦棺服虎兕，风吹石室啸狷猿。\n檐前旧雨天花处，循想眉间两白毫。",
        "dynasty": "宋",
        "collection_info": null
    },
    {
        "title": "登姜相台  其一",
        "author": "吴栻",
        "content": "满林红叶坠纷纷，耆老犹言别驾坟。\n旧府光华关右月，故乡萧索海南云。\n酒杯湖上同方伯，茶竈岩边共隠君。\n二百余年真一梦，遶墙荒陇半耕耘。",
        "dynasty": "宋",
        "collection_info": null
    },
    {
        "title": "登姜相台  其二",
        "author": "吴栻",
        "content": "苑门北出祸匆匆，叩马何人独记公。\n葬厚欲裁宁诈直，谋南能利倍其忠。\n刚各腊后乔林雪，废迹秋来败叶风。\n华表千年相对鹤，长看碑锁旧亭中。",
        "dynasty": "宋",
        "collection_info": null
    },
    {
        "title": "题秦君亭  其一",
        "author": "吴栻",
        "content": "芸阁雠书谢建封，生涯潇洒一枝筇。\n曾为剡隠云横水，更作闽游月满峰。\n子美藩篱清可造，长卿城郭巧能攻。\n拂琴无復尘埃想，落落霜风一晋松。",
        "dynasty": "宋",
        "collection_info": null
    },
    {
        "title": "题秦君亭  其二",
        "author": "吴栻",
        "content": "秋日春风丽句亭，先生天上少微星。\n满炉松影随香碧，一砚苔痕带雨青。\n姜相笑中应斗酒，等公谈外祇函经。\n何人为我携毡蜡，来洗苍碑墨数厅。",
        "dynasty": "宋",
        "collection_info": null
    },
    {
        "title": "题清洋院",
        "author": "吴栻",
        "content": "潇洒堂中披晚襟，红蕉花裏叶成阴。\n飘来无雨水长急，飞去有云山更深。\n苔藓细痕缘巨石，藤萝密影挂疏林。\n上人莫作人间想，此地人间不可寻。",
        "dynasty": "宋",
        "collection_info": null
    },
    {
        "title": "题报劬院",
        "author": "吴栻",
        "content": "山列三峰来不断，水交双港送无穷。\n帆边洲渚潇潇雨，墙外园林淅淅风。",
        "dynasty": "宋",
        "collection_info": null
    },
    {
        "title": "灵岩  其一",
        "author": "吴栻",
        "content": "三齐何处古丛林，石作门阑岱岳阴。\n云暗鷄鸣川谷浅，月明龟吐水泉深。\n未须讚叹袈裟铁，且可归依世界金。\n弹指上方还一梦，梦中聊续去年吟。",
        "dynasty": "宋",
        "collection_info": null
    },
    {
        "title": "灵岩  其二",
        "author": "吴栻",
        "content": "济南惊蛰隠新雷，底事阳关迭迭催。\n不称泺源涌觱沸，只堪崧阜上崔巍。\n他年髮已千茎雪，今日心仍一寸灰。\n文雅台边蜗有舍，瓮头归去泼春醅。",
        "dynasty": "宋",
        "collection_info": null
    },
    {
        "title": "灵岩  其三",
        "author": "吴栻",
        "content": "飞锡道人知几年，青蛇白兔亦茫然。\n焚香且上五花殿，煮茗更临双鹤泉。\n今日别栽庭下柏，当时曾种社中莲。\n证明佛事真何事，聊策藤枝结胜缘。",
        "dynasty": "宋",
        "collection_info": null
    },
    {
        "title": "句",
        "author": "吴栻",
        "content": "晴开千障雾，翠落万家楼。",
        "dynasty": "宋",
        "collection_info": null
    },
    {
        "title": "桃花岩",
        "author": "李通儒",
        "content": "地势下临郧子国，山光遥射楚王城。\n惟有桃花岩上月，曾闻李白醉吟声。",
        "dynasty": "宋",
        "collection_info": null
    },
    {
        "title": "送程给事知越州",
        "author": "范镗",
        "content": "青门聊起濯缨歌，昼绣经从鬓已皤。\n越俗易谙缘地近，吴人奚独羡金多。\n要知新集余民事，亦有东来使者过。\n今日轻帆到江浒，藩宣宜得似西河。",
        "dynasty": "宋",
        "collection_info": null
    },
    {
        "title": "游浈阳峡",
        "author": "范镗",
        "content": "峡流触石石欲裂，峡舟泝水心寸拆。\n繫缆心头夜向阑，惊浪沄沄写寒月。\n风餐水宿知几年，余生可復瘴江边。\n愁绝不眠起披户，顾视海宇天茫然。",
        "dynasty": "宋",
        "collection_info": null
    },
    {
        "title": "书碧落洞",
        "author": "范镗",
        "content": "君不见英江碧落之洞之奇异，览遍堪舆无一二。\n乱石丛中孕粹精，万里荒崖启灵秘。\n飞来峰喜石玲珑，后人雕琢徂真风。\n通天岩穴亦幽敞，有山无水非吾从。\n锦石半空杳元径，泉石犹怜未相应。\n星岩山泽本自佳，却被渔人苦深病。\n何如此洞妙神工，架空绝壑如长虹。\n一水中流抱青碧，羣峰掩映迷僊迹。\n巨灵擘开神禹凿，怪石崆峒翳寥廓。\n云华缥缈闻箫笙，宝室光腾下鸾鹤。\n初疑河汉通天阍，欲泛星槎一问津。\n又如悞入桃源浒，□□恐有先秦民。\n我生僻性耽奇特，每遇胜游兴增逸。\n□来得此慰初心，积虑沈痾恍如失。\n吴罗二子亦豪英，溪头饮我双玉瓶。\n醉来晞髮云霜外，一笑林壑生秋声。\n洞天福地遍天下，蓬岛三山终幻化。\n会当八极恣神游，小作行窝驻吾驾。",
        "dynasty": "宋",
        "collection_info": null
    },
    {
        "title": "碧落洞",
        "author": "范镗",
        "content": "玉削苍峦千碧虚，洞中杳杳真人居。\n绰约冰采颜如珠，一念不起终无如。\n我缘朴陋厌纷挐，心与幽致烦簪裾。\n九阳丹就括灵枢，飘然再访聊踟蹰。",
        "dynasty": "宋",
        "collection_info": null
    },
    {
        "title": "游惠山  其一",
        "author": "蒋之美",
        "content": "绝顶疑天设，重门一径深。\n泉清千古意，松老百年心。\n高阁窥平陆，危亭倚翠岑。\n胜游方自适，犹恐日西沈。",
        "dynasty": "宋",
        "collection_info": null
    },
    {
        "title": "游惠山  其二",
        "author": "蒋之美",
        "content": "九陇分形怪，苍龙据厚坤。\n洞寒清水脉，石润养云根。\n探远尘应断，穷高斗可扪。\n江湖倦行者，对此欲忘言。",
        "dynasty": "宋",
        "collection_info": null
    },
    {
        "title": "游惠山  其三",
        "author": "蒋之美",
        "content": "维舟上重巘，景物近斜晖。\n流水连珠落，残花碎锦飞。\n白云随步武，香鸟傍轩扉。\n拂井松倾盖，缘崖藓上衣。\n池光清可鑑，竹色翠成围。\n更接高僧话，林梢带月归。",
        "dynasty": "宋",
        "collection_info": null
    },
    {
        "title": "飞来山",
        "author": "叶棣",
        "content": "乱山深处款禅扃，十里松阴步障行。\n翠竹黄花几开发，南星北斗自高明。\n楼台日转天边影，钟磬风回地底声。\n为问闽江船钓客，谢家谁更未知名。",
        "dynasty": "宋",
        "collection_info": null
    },
    {
        "title": "句",
        "author": "叶棣",
        "content": "闻说治平元太守，慇懃晚到凤皇池。",
        "dynasty": "宋",
        "collection_info": null
    },
    {
        "title": "当阳寺",
        "author": "林诰",
        "content": "何处遇幽景，当阳绝顶寻。\n云霞千古态，松竹四时阴。\n岫列天边嶂，泉鸣涧底琴。\n高人不游此，应负爱山心。",
        "dynasty": "宋",
        "collection_info": null
    },
    {
        "title": "句  其一",
        "author": "林安道",
        "content": "古甃千龄在，寒泉味最醇。",
        "dynasty": "宋",
        "collection_info": null
    },
    {
        "title": "句  其二",
        "author": "林安道",
        "content": "海外蟠桃同永久，月中丹桂共参差。",
        "dynasty": "宋",
        "collection_info": null
    },
    {
        "title": "老人岩",
        "author": "林嗣宗",
        "content": "九月黄花次第开，带星约客上崔嵬。\n拟从老子岩前去，却入真仙洞裏来。\n幸勉西风吹落帽，且陪东道引深杯。\n箇中便见蓬莱境，何必龙山戏马台。",
        "dynasty": "宋",
        "collection_info": null
    },
    {
        "title": "句",
        "author": "柳庭俊",
        "content": "滁阳山水佳，幽谷尤胜绝。",
        "dynasty": "宋",
        "collection_info": null
    },
    {
        "title": "吴江太湖笠泽虹桥",
        "author": "梅灏",
        "content": "水无浊浪地无尘，渺渺江湖天与邻。\n占得沧波输钓叟，吟穷清景属诗人。\n阴晴隠见山千迭，上下澄明月一轮。\n欲画为图随处看，风光变态状难真。",
        "dynasty": "宋",
        "collection_info": null
    },
    {
        "title": "题梅坛",
        "author": "吕防",
        "content": "封事悠悠即挂冠，苍烟古木锁空坛。\n当时不识蓬莱客，祇作南昌一尉看。",
        "dynasty": "宋",
        "collection_info": null
    },
    {
        "title": "题梅仙观",
        "author": "吕防",
        "content": "尝读子真传，掩卷屡长嘆。\n如何忠正资，适在元成间。\n危言论时政，条畅穷根源。\n直节破姦胆，愤气衝儒冠。\n上书辄报罢，九九惭齐桓。\n是时公卿辈，曾不为厚颜。\n雄文灿方册，至今日星攒。\n深机识祸福，拂衣九江干。\n一朝弃妻子，变姓抱吴关。\n位卑而言高，自古为尤难。\n斯人能保身，出处何其艰。\n繄子偶得邑，驾言谒仙坛。\n坛侧千丈松，凛凛清风还。\n寿春下新诏，高蹈翠琰刊。\n壁间罗隠记，中理极可观。\n当年康乐公，游览遍名山。\n云何此佳蹟，未被金石言。\n真人久怅望，伫看西飞鸾。",
        "dynasty": "宋",
        "collection_info": null
    },
    {
        "title": "瀫波亭",
        "author": "吕防",
        "content": "王孙余巧力，银汉亦经营。\n地轴卷不尽，风梭织又成。",
        "dynasty": "宋",
        "collection_info": null
    },
    {
        "title": "元章好古过人书画惊世起余作歌",
        "author": "刘泾",
        "content": "天下爱奇人没量，奇不谀人奇解相。\n奇人奇物方合璧，乞与世间人物样。\n六朝唐盛始兼得，访古知名已萧爽。\n人亡物丧付衰梦，注想后来逢好尚。\n元章心自鉴秋月，一路仍行九霄上。\n家时菜色无斗粟，书画奇奇世人望。\n譬如大海沈百宝，尔辈乘风得之浪。\n二王褚陆已天作，老顾如来更天匠。\n其余缇袭凡几重，但见光明烂垂象。\n珍犀瑞锦扶兰茝，龙跃鸾惊诃魍魉。\n金仙讵敢触以手，雪子玉人聊置掌。\n余家僻素最沈着，退舍还师觉难傍。\n世人往往力能干，未免目虾终惚恍。\n缄机僞谬各臣妾，未睹堂堂笔中王。\n袖间涩缩气如线，浄几明窗谩瞻仰。\n从来所有万钱价，不即臭帤当火葬。\n倾心妙绝岂求胜，妄意临摹须杀谤。\n端居自号书一品，好事如封绘三藏。\n诸郎青出即护持，未肯充饥谬为驵。\n余衰二物拟高阁，子可专之世无两。\n书来诗往但悠悠，尘土欺人正惆怅。",
        "dynasty": "宋",
        "collection_info": null
    },
    {
        "title": "题韩溪",
        "author": "刘泾",
        "content": "豪杰相从意气中，怜才倾倒独萧公。\n后来可是无奇客，东阁投名尚不通。",
        "dynasty": "宋",
        "collection_info": null
    },
    {
        "title": "留题钓台",
        "author": "刘泾",
        "content": "水绿山青人可知，不知生气得之谁。\n钓竿已属严公手，直到元英解道诗。",
        "dynasty": "宋",
        "collection_info": null
    },
    {
        "title": "青城山",
        "author": "刘泾",
        "content": "拔地山争秀，藏天谷受虚。\n云开西蜀后，木老避秦初。",
        "dynasty": "宋",
        "collection_info": null
    },
    {
        "title": "仙都山",
        "author": "刘泾",
        "content": "石城云屋抱浮丘，正是真人旧括州。\n会掷仙图争少胜，不知身到洞天游。",
        "dynasty": "宋",
        "collection_info": null
    },
    {
        "title": "石洞门  其一",
        "author": "刘泾",
        "content": "密竹流泉不居热，洞门深沉风雨歇。\n洗出清明快活天，醉弄江南谢家月。",
        "dynasty": "宋",
        "collection_info": null
    },
    {
        "title": "石洞门  其二",
        "author": "刘泾",
        "content": "未逢仙手破天荒，我得披云第一章。\n它日爱奇思谢客，却须因事忆刘郎。",
        "dynasty": "宋",
        "collection_info": null
    },
    {
        "title": "和米元章龙真行",
        "author": "刘泾",
        "content": "秦火荡焚天地赤，孔堂坏后无余壁。\n不知科斗六书文，化作龙蛇二王迹。\n集贤他日作仙久，官姓篆章存历历。\n自怜黄眼未亲逢，一段因依徒夺魄。\n元章挥洒早惊动，秘箧墨皇曾敬识。\n孤标未要后生知，劣许下官论莫逆。\n好奇举世不多得，神物尤来终变易。\n神锋双合会有时，真玺一飞无处觅。\n颇闻秘箧作讹语，别有扰龙招异客。\n不如干没归去来，胜在箇家遭水厄。",
        "dynasty": "宋",
        "collection_info": null
    },
    {
        "title": "天王寺",
        "author": "刘泾",
        "content": "金碧为家定化城，书床南偃略相迎。\n人间蝶梦正深黑，天上木鱼初发明。\n半里好风招隠士，一枝枯竹助闲行。\n已惭怀绂无高致，可更标门着姓名。",
        "dynasty": "宋",
        "collection_info": null
    },
    {
        "title": "登麻姑山  其一",
        "author": "刘泾",
        "content": "溪行爱宛转，石坐怜皴苍。\n白云起目前，如鹤两翼张。\n蜕我衣上尘，驾之以翱翔。\n欲揽恍不接，身在意飘扬。",
        "dynasty": "宋",
        "collection_info": null
    },
    {
        "title": "登麻姑山  其二",
        "author": "刘泾",
        "content": "石鼓埋入地，荆璧飞上天。\n呜呼鲁公碑，风雨三百年。\n爱字不爱石，磨灭安得传。\n不敢手触之，谓是甘棠篇。",
        "dynasty": "宋",
        "collection_info": null
    },
    {
        "title": "葛仙坛  其一",
        "author": "刘泾",
        "content": "天风吹余晦，万木晴扶疏。\n寒云淡山色，水墨涨秋图。\n驾言寥廓中，一径渺盘纡。\n却首谢尘世，培塿而潢污。",
        "dynasty": "宋",
        "collection_info": null
    },
    {
        "title": "葛仙坛  其二",
        "author": "刘泾",
        "content": "谢公好登山，折屐第三谷。\n麻姑乃不到，颇负登山足。\n寒杉鸣古珰，涧道泻淙玉。\n筇竹白接䍦，吾将追往躅。",
        "dynasty": "宋",
        "collection_info": null
    },
    {
        "title": "葛仙坛  其三",
        "author": "刘泾",
        "content": "空山万幽木，弹以终日风。\n无弦自秋曲，奏满天地中。\n爱之以心灵，听之以耳聪。\n道人抱琴来，此意不可通。",
        "dynasty": "宋",
        "collection_info": null
    },
    {
        "title": "瀑布泉",
        "author": "刘泾",
        "content": "瀑布宜终宵，幽鸟时一吟。\n浩然太虚际，始识本来心。\n情闲日自长，步远意亦深。\n更携九节杖，插遍萧萧林。",
        "dynasty": "宋",
        "collection_info": null
    },
    {
        "title": "三岩游",
        "author": "刘泾",
        "content": "混成初造物，幽绝故离群。\n入户清容月，分栖淡借云。\n木阴阑暑气，泉滴厌秋闻。\n欲索秦人记，消磨篆不文。",
        "dynasty": "宋",
        "collection_info": null
    },
    {
        "title": "混元峰",
        "author": "刘泾",
        "content": "青泥切石剑无迹，丹水含英鼎飞出。\n仙风绝尘鷄犬喧，杉松老大如人立。",
        "dynasty": "宋",
        "collection_info": null
    },
    {
        "title": "题笼空岩",
        "author": "刘泾",
        "content": "苍崖如堂水如布，桥危如绳石如锯。\n不有樵夫踏破云，世间可復知深处。",
        "dynasty": "宋",
        "collection_info": null
    },
    {
        "title": "溪雨亭",
        "author": "刘泾",
        "content": "尘土孤城空自忙，不知精舍早秋凉。\n林间曲折磬三里，天上金光月满堂。\n浄饭打鱼刳老木，寒灰添火爇明香。\n鹁鸠山脚溪声好，流入人间雨意长。",
        "dynasty": "宋",
        "collection_info": null
    },
    {
        "title": "句  其一",
        "author": "刘泾",
        "content": "初起褪红唇启绛，半沾斜绿眼横波。",
        "dynasty": "宋",
        "collection_info": null
    },
    {
        "title": "句  其二",
        "author": "刘泾",
        "content": "晓来风入万花动，零落满头飞下时。",
        "dynasty": "宋",
        "collection_info": null
    },
    {
        "title": "诗一首",
        "author": "俞括",
        "content": "二十四峰尖，参差列郡南。\n半空擎梵宇，绝顶寄僧龛。",
        "dynasty": "宋",
        "collection_info": null
    },
    {
        "title": "句",
        "author": "俞括",
        "content": "岩排星斗七，石涌佛身三。",
        "dynasty": "宋",
        "collection_info": null
    },
    {
        "title": "赠王介甫",
        "author": "段缝",
        "content": "溪桥久废湮，竹树半欹侧。\n梦寻六代尘，老构一椽宅。\n谁知江令门，犹倒山公舄。\n霸气消旧朝，歌声慨陈迹。\n鼎族昔繁华，荒径今岑寂。\n愿言闢榛芜，重与开景色。\n石迭云自生，渠凿流不息。\n我幸卜公邻，望衡步咫尺。\n晨夕惬素心，把臂共悦怿。\n西崦带烟樵，南埭钓水食。\n底事忧怦怦，相将爱惕惕。\n或筑吟诗坛，或设谈经席。\n焉知才不才，聊各适其适。\n岸帻豁眼界，挥麈吐胸臆。\n陇晴许扶鸠，水涨可𣏾鹢。\n嗒然得丧忘，往事莫凄恻。\n佳会不可常，岁月岂抛掷。\n蒙庄頼妻贤，渊明空子责。\n弱木手自栽，勿徒嗟立壁。\n滋培待其成，斧削工师职。\n更为广轩亭，左右支图籍。\n钟山挹爽来，烟鸟纷若织。\n绿菘篱下采，金尊池上涤。\n此盟更岁寒，一笑星髮白。\n筯力如未尽，尚能越阡陌。",
        "dynasty": "宋",
        "collection_info": null
    },
    {
        "title": "过惠山皞老试茶二首  其一",
        "author": "孙迪",
        "content": "萧萧阿兰若，桑苎有故家。\n佛屋倚高寒，僧蹊抱欹斜。\n殷勤泉下客，流落瘴海涯。\n蜑酒压梨楂，蛮烹啖蝇蛇。\n光洁镜一奁，影照空自嗟。\n老僧荐茗粥，芳鲜凝露华。\n驱除鼻中雷，扫尽眼界花。\n飘飘思凌云，摄身上苍霞。",
        "dynasty": "宋",
        "collection_info": null
    },
    {
        "title": "过惠山皞老试茶二首  其二",
        "author": "孙迪",
        "content": "战尘霾汉天，猎火焮尘地。\n一筇遗垢氛，步入青莲寺。\n耽耽九龙盘，一壑埋老翠。\n倚天松骨大，粘碧苔𩬊细。\n道人本臞儒，得法妙出世。\n胸中万斛泉，洗尽蔬笋气。\n天风吹泠泠，助我鸣鼓吹。\n名为不二门，声音作佛事。",
        "dynasty": "宋",
        "collection_info": null
    },
    {
        "title": "见旧题  其一",
        "author": "孙迪",
        "content": "一别名山十五年，宦情羁思两茫然。\n故人半作纍纍冢，只有苍官立道边。",
        "dynasty": "宋",
        "collection_info": null
    },
    {
        "title": "见旧题  其二",
        "author": "孙迪",
        "content": "髀肉消磨马上鞍，尘砂满眼路漫漫。\n不须更障西风扇，为酌崖泉一洗看。",
        "dynasty": "宋",
        "collection_info": null
    },
    {
        "title": "谒李太白祠",
        "author": "李之仪",
        "content": "爱君独酌板桥句，想君不向稽山时。\n千载风流同一辙，孤坟数尺埋蒿藜。\n文章误人岂当日，声名虽好终何为。\n譬之花卉自开落，又如时鸟啼高低。\n行吟漫葬江鱼腹，鵩来空赋予何之。\n君不见吾腰耻为小儿折，或车或棹聊为期。\n又不见嬴颠刘蹶不到耳，采花摘实相维持。\n春寒漠漠青山路，厚颜已觉归来迟。\n一廛尚冀容此老，与君朽骨分东西。",
        "dynasty": "宋",
        "collection_info": null
    },
    {
        "title": "累日气候差暖梅花辄已弄色聊课童仆芟削培灌以助其发戏成小诗三首  其一",
        "author": "李之仪",
        "content": "京洛三十年作客，每见梅花欲忘食。\n时时魂梦到江南，足迹尘埃来不得。\n嗅香嚼蘂不忍舍，为怜绝韵真颜色。\n谁知晚得江南身，特此一株当舍北。\n寒根老枿初不辨，几与桑榆同弃掷。\n慇懃地主故指示，顿觉翛然超眼域。\n几山气候也深春，戢戢枝头危欲坼。\n呼奴邻家借刀斧，穿断因之聊拂拭。\n便宜邀月作嘉宾，不惜淋漓慰畴昔。",
        "dynasty": "宋",
        "collection_info": null
    },
    {
        "title": "累日气候差暖梅花辄已弄色聊课童仆芟削培灌以助其发戏成小诗三首  其二",
        "author": "李之仪",
        "content": "邂逅梅花同作客，此理虽龟亦难食。\n道人无眼自超羣，定裏观之想应得。\n为惜花开将及时，枕上朝朝问天色。\n自是春工力尚坚，一向风头来自北。\n昨夜雪深几一尺，不觉起来欲跳踯。\n雪过春回固可期，聊与此花为畛域。\n今朝举头消息别，物理人情原未坼。\n绿萼柔条宛相契，正色真香浄如拭。\n更烦妙语为诠评，莫遣尘根迷夙昔。",
        "dynasty": "宋",
        "collection_info": null
    },
    {
        "title": "累日气候差暖梅花辄已弄色聊课童仆芟削培灌以助其发戏成小诗三首  其三",
        "author": "李之仪",
        "content": "花是主人身是客，更欲花前罗酒食。\n花应笑我强相亲，毕竟人花谁是得。\n金樽到手我自醉，道人何妨且观色。\n三界观来即是空，醉裏宁知渐游北。\n等为圆镜随身现，认着分明却虚掷。\n持此问花花不答，嗟我与君徒入域。\n不如收却閒眼坐，万境纷纷在披坼。\n一番风雨便纷飞，念垢情尘漫磨拭。\n今年春尽有明年，花落花开几今昔。",
        "dynasty": "宋",
        "collection_info": null
    },
    {
        "title": "彦行和梅诗甚工辄次元韵",
        "author": "李之仪",
        "content": "春风不拣尊前客，未必藜羹输肉食。\n玲珑点缀移月窟，谁谓吾家最先得。\n直从去腊约为伴，旦旦相看无倦色。\n朝披日彩烂迎东，夜插斗杓寒挂北。\n拟将西子作孤注，对与春工分一掷。\n又疑妖冶渎清真，子细筹量信难域。\n发狂不意落纸上，胜句争来共推坼。\n诸郎独殿语尤老，似欲尘埃剧湔拭。\n不惟诗社顿光辉，枝上分明过于昔。",
        "dynasty": "宋",
        "collection_info": null
    },
    {
        "title": "次韵君俞病中见寄",
        "author": "李之仪",
        "content": "老眼逢春如有隔，不觉花前手频拭。\n昔陪韦杜尺五天，此地去天今几尺。\n东家有客贪春甚，酒作衾裯花作枕。\n瘦逼休文臂渐消，渴近相如尤殢饮。\n赏心直以花为命，醉头只恐扶难正。\n春归每恨太忙生，不惜一春常似病。\n我老无用终安之，屡欲从君独较迟。\n方将结束穷胜致，投懽祗许春相知。\n诗来苦诉不自乐，春固恼人多索寞。\n何妨强袭起应刘，间促扁舟寻李郭。\n君不见乐羊功名方煜煜，归来谤书已盈箧。\n争如随地任低昂，漫浪猗玕尽元结。",
        "dynasty": "宋",
        "collection_info": null
    },
    {
        "title": "题步云亭",
        "author": "李之仪",
        "content": "昨夜风高蝉半咽，起来知是白露节。\n玉面少年窄袖衫，袖裏新诗似冰雪。\n几日炎炎如甑中，今朝忽觉超樊笼。\n不惟气候已八月，更得冰雪开心胸。\n谢公山人诗笔奇，问君何缘得此诗。\n报我我欲步云去，山人许我因留题。\n君作斯亭几许高，拟推皓魄翻银涛。\n谁谓姮娥落君手，坐遣山人诗思劳。\n君不见梅老句出天地窄，曾谓山人真太白。\n采石月下忆相逢，笑披锦袍弄明月。\n十年明月归谪仙，姮娥岂得在君边。\n何妨邀取山人去，卒岁扶携醉笑间。",
        "dynasty": "宋",
        "collection_info": null
    },
    {
        "title": "题渭滨亭",
        "author": "李之仪",
        "content": "广张三千六百钓，太公欲与文王亲。\n文王不为熊罴猎，卜年七百终何人。\n开元天子降步辇，当日何如渭滨见。\n是同是异不可诘，一等风云符虎变。\n吾君好贤轶前古，处处鹓鸾刷修羽。\n观君命意非苟然，他日风流须再睹。",
        "dynasty": "宋",
        "collection_info": null
    },
    {
        "title": "题山堂",
        "author": "李之仪",
        "content": "二年江南客，对面不见山。\n负我爱山心，兀兀尘埃间。\n一闻说山心便喜，欲插修翰遽飞起。\n君家乃是山中居，永日青山同徙倚。\n流泉涓涓薜萝暗，明月时时窥枕簟。\n三伏清霜带雪来，不断烟云拥栏槛。\n只恐居山兴易阑，万壑波涛翻等閒。\n知有心期难得否，凭君借与画图看。",
        "dynasty": "宋",
        "collection_info": null
    },
    {
        "title": "送储子椿参假太学时泊舟金陵风亭",
        "author": "李之仪",
        "content": "金陵二月春，江上连日雨。\n暖风初报一番晴，绿浅红深纷无数。\n与君已是隔年别，相逢又作临分语。\n感君情重故可歌，送君心折不成舞。\n五年相从如一日，物物讲评穷髮缕。\n爱君正如鞴上鹰，畏君何翅文中虎。\n未饭已知必下赵，凭轼会观终报楚。\n逡巡照眼绿袍新，更约十分同一举。",
        "dynasty": "宋",
        "collection_info": null
    },
    {
        "title": "走笔赠报宁老",
        "author": "李之仪",
        "content": "半山老人笔如椽，落笔直欲拏云烟。\n东亭右军不復见，龙跳虎卧谁争先。\n姑溪六月汗流水，邂逅清风顿如洗。\n他时问法到山前，应许神光得吾髓。",
        "dynasty": "宋",
        "collection_info": null
    },
    {
        "title": "和郭功甫游采石",
        "author": "李之仪",
        "content": "卒岁愔愔无地雪，三首新诗报明发。\n使君近作采石游，胜践传闻惊久缺。\n亢阳便有欲雪意，和气先期振岩穴。\n想见旌旗锦绣张，如从元君朝北阙。\n后携一老何奇哉，朱颜鹤髮超尘埃。\n噭呼江上来席上，迤逦万古随云开。\n骑鲸仙人不敢避，玉镜台郎俄復迴。\n分明月下遇赏叹，将军新自天边来。\n逡巡落笔轰春雷，落花乱点荒池台。\n沈埋蓁莽见一旦，名高此地真当才。\n从来不许说前辈，寄声鱼鸟休惊猜。\n直疑乘槎叩月窟，又若登临望天台。\n酒行已彻更须酌，醉倒宁辞无算杯。\n卓然一段极则事，遣我击节因谁催。",
        "dynasty": "宋",
        "collection_info": null
    },
    {
        "title": "采石三题 捉月亭",
        "author": "李之仪",
        "content": "我昔扬帆下庐阜，落帆采石春欲暮。\n江南江北只见山，欲识锦袍无问处。\n夜深明月来青天，天水茫茫月连雾。\n想见扁舟捉月时，江心见月如相遇。\n醉魂不制月可捉，捉得便将天外去。\n月在人亡天莫诘，彷佛风流谁与晤。\n迩来水落洲渚出，隔岸潮迴疑可步。\n聒耳啁啾不得闻，对案腥臊难下筯。\n多情禅客饶佳趣，粉饰余光扶坠绪。\n欲回古月换今人，到此翛然忘世虑。\n从来喜诵骑鲸句，亦復买田相近住。\n会当载酒十分圆，同指虚无问征路。",
        "dynasty": "宋",
        "collection_info": null
    },
    {
        "title": "采石三题 赏咏亭",
        "author": "李之仪",
        "content": "爨下得余薪，便可歌南风。\n参差长路铎，鼓乐俄相同。\n一弃一流落，悠然会天工。\n始知盛衰际，遇与不遇中。\n风清月正好，爽晤聊从容。\n岂意接心期，赏叹如云龙。\n千载瞬息尔，转盼归虚空。\n何适非适然，神交付冥鸿。",
        "dynasty": "宋",
        "collection_info": null
    },
    {
        "title": "采石三题 鑑然亭",
        "author": "李之仪",
        "content": "温公天下士，百计兴艰危。\n大厦势已倾，意欲一木支。\n功名等山岳，德泽均雨露。\n奈何谈笑间，而取鬼神怒。\n鬼神岂不鉴，忠义当扶持。\n一见亦何伤，冥路俄与期。\n似非理所安，端恐数应尽。\n邂逅不可逃，纷纷遂为信。\n孔子昔有言，既敬亦须远。\n三復而三思，临风更三叹。",
        "dynasty": "宋",
        "collection_info": null
    },
    {
        "title": "七言古风寄题薛公尉氏逍遥阁兼送伯成知县宣德解印当涂直书民言耳非所谓诗也",
        "author": "李之仪",
        "content": "长身少髯復多骨，忆在儿时获相识。\n满朝善类推老成，乡曲名流诵才德。\n尔来契阔四十年，停鸾峙鹄欣相传。\n我方却归不自得，但觉和气如春天。\n往日朝门炙可热，今朝吏爨几无烟。\n追呼辈伍殆千指，一旦束手蚕如眠。\n父老相传语且泣，岌岌流离遽安集。\n省事以来无此君，豫恐他时莫能及。\n尺纸胡为来北阙，乐境危城俄见敚。\n覆盆虽光亦蹔尔，所惜时间未能雪。\n稍传远近或叹喜，叹者吾民喜者吏。\n吏至酌酒更相贺，毕竟卷舒须在我。\n父老沾襟嗟薄福，此理冥冥定谁坐。\n异时得君逾所闻，杳杳健鹘盘霜旻。\n信矣此地不可久，空使遗爱传邦人。\n邦人姑止听我语，逍遥阁去天尺五。\n长身仙翁昔游戏，日日烟云泛罇俎。\n仙翁久已朝紫皇，功行不泯钟诸郎。\n扶疏密荫被所至，遂令此阁如甘棠。\n我昔西畿数来往，日脚阑干犹可想。\n尘埃满袂阻登临，白髮心期负真赏。\n六月炎炎汗如洗，江南雨多拍堤水。\n旗开鼓响船欲发，超然爽意因君起。\n骅骝一跌愈莫止，大鹏会展沧溟翅。\n何妨阁下敞高门，更看阴功动闾里。",
        "dynasty": "宋",
        "collection_info": null
    },
    {
        "title": "送芝老",
        "author": "李之仪",
        "content": "江头春色已可掬，风雨恼人常不足。\n笔刀俱来纸上春，墙外落红争䔩䔩。\n忽然别我下庐山，莲社风流指顾间。\n为我寄声陶五柳，少留佳处共追攀。",
        "dynasty": "宋",
        "collection_info": null
    },
    {
        "title": "题王德循书院壁",
        "author": "李之仪",
        "content": "热不就恶木枝，渴不饮盗泉水。\n古人不可期，岁月姑相委。\n不爱尔井泉百尺深，不爱尔庭树千里阴。\n相看岂持一饭报，长啸聊为猛虎吟。",
        "dynasty": "宋",
        "collection_info": null
    },
    {
        "title": "近得石菖蒲胡伯镇见之谓必以锦石资藉乃可以久遽彻所有为贶仍枉佳句辄次韵奉谢",
        "author": "李之仪",
        "content": "倒屣得小异，不言四时备。\n遗我百明珠，书窗遽增气。\n石盆丛秀转光辉，携挈衰慵绝尘世。\n更烦藻思玄维持，纸上盆中尽珍琲。\n他时相对擘麟脯，何必方平为绍介。",
        "dynasty": "宋",
        "collection_info": null
    },
    {
        "title": "丁德儒置酒适与陈君俞联坐聊赋小诗为君俞谢因以赎先起之罪",
        "author": "李之仪",
        "content": "春风不解事，吼地如雷霆。\n谁知一席间，笑语灯荧荧。\n主人意弥敦，设置不少停。\n而我槁木然，感慨时自惊。\n多情接胜友，孤朗如初星。\n微吟间相警，似欲慰独醒。\n我老百不堪，已分如漂萍。\n邂逅因事乐，尚或有此形。\n不惭引去先，得意耳暂清。\n展转寻断梦，间关媿微生。\n何当万里浪，相与同沧溟。",
        "dynasty": "宋",
        "collection_info": null
    },
    {
        "title": "赠刘九思山人",
        "author": "李之仪",
        "content": "我行亦偶然，君来定何谓。\n风高浪如山，闻者亦已畏。\n而君从一叶，过我乃特地。\n邮亭六日俱，临行尤自媿。\n朝出纔辨色，夜归或霑醉。\n残灯不见人，待我独忘睡。\n语款多破颜，情极几屑涕。\n屈指再相从，便作新井计。\n我担既弛肩，君驾亦方税。\n不觉涉四年，俯仰纔一喟。\n每见意每加，终始不少替。\n顾匪求名顽，岂不怀此义。\n凡生等飘蓬，何物非委蜕。\n为我谢故人，随方聊自慰。",
        "dynasty": "宋",
        "collection_info": null
    },
    {
        "title": "题繁川徐氏孝严亭",
        "author": "李之仪",
        "content": "恋恋欲报恩，岁月犹过隙。\n常恐寸草晖，终负阳和力。\n万钟非所养，所重在以色。\n庶几参与骞，不独慕今昔。\n千寻用或短，乃未及咫尺。\n哀哉过隙心，泪尽坟草碧。\n坐见食亦睹，幽明固无隔。\n蒸尝虽其时，要是未为得。\n诗书圣人事，力久真自积。\n卷舒岂他人，忠孝均我职。\n尚容表龟趺，过者必此式。\n长江会生尘，德辉何可及。",
        "dynasty": "宋",
        "collection_info": null
    },
    {
        "title": "次韵秦处度同登黄山",
        "author": "李之仪",
        "content": "艰生缧绁余，特尔脱魑魅。\n殊方窟飘蓬，未免游戏事。\n眼力到毛髮，抉剔尽奇秘。\n邂逅平生欢，笑语当歌吹。\n曲环岂人谋，明灭殆天吏。\n慰我云烟期，有腼鸿鹄志。\n百年一瞬尔，幸此半日地。\n聊摅广莫心，无作雍门泪。",
        "dynasty": "宋",
        "collection_info": null
    },
    {
        "title": "处度再和前诗见寄復次韵报之顷有所约今不逮悲怆无已题于褒禅方丈",
        "author": "李之仪",
        "content": "爱山平生心，殆若鬼所魅。\n兹游媿不早，危至失吾事。\n佳辰秋正晴，有物不自秘。\n晶荧丽初阳，浮动荐微吹。\n幅巾方袍接，固可称傲吏。\n跻攀敢惜力，卜筑岂无志。\n稽首定明老，愿借一席地。\n何在眼中人，不觉衣上泪。",
        "dynasty": "宋",
        "collection_info": null
    },
    {
        "title": "次韵陈君俞携酒见过",
        "author": "李之仪",
        "content": "野人欣莫逆，君子戒多上。\n幸尔违朝市，聊復图蕙帐。\n薄田几负郭，山水分背向。\n巾车俯秋成，舒啸会随杖。\n吾友真可人，轻舟数相访。\n投怀失枯槁，达意信摇荡。\n时哉固难得，触境沈波浪。\n谓我来岁寒，种种不少创。\n杯盘挽气类，论辨极户量。\n敢辞屡举白，自喜老弥壮。\n回头易陈迹，倾倒乃惆怅。\n乐事须勉旃，何适非醖酿。",
        "dynasty": "宋",
        "collection_info": null
    },
    {
        "title": "迎晖阁",
        "author": "李之仪",
        "content": "霜风吹我衣，日短归路长。\n放怀即可家，何适非吾乡。\n稍闻东南隅，胜致寓一方。\n超然世外人，鸡黍随低昂。\n檐甍闢无际，户牖延初光。\n孰云日月久，但知岁时康。\n每逢会心处，万境不得藏。\n何当驾修轮，飞云共回翔。\n淋漓非所期，远目聊徜徉。\n庶几蟹眼白，打出鹅儿黄。",
        "dynasty": "宋",
        "collection_info": null
    },
    {
        "title": "和游一人泉",
        "author": "李之仪",
        "content": "新诗解人颐，秀若披云鬟。\n突然不可揖，平地翻波澜。\n褰衣媿招携，每见辄汗颜。\n况兹天际游，物理知难攀。\n一来金陵居，终岁不得閒。\n胜践固畴昔，欲往独见删。\n命驾等人尔，底事独我悭。\n岂非勒移灵，不许污名山。\n因诗想其人，爱来直仍弯。\n裂脐那復惜，顿足已滞顽。\n清甘似可饱，忽遽谁其还。\n何当强扶老，寄迹云霞间。\n要须君意果，莫遣我盟寒。\n晓来雨脚断，去梦已班班。",
        "dynasty": "宋",
        "collection_info": null
    },
    {
        "title": "秀远堂次赵德孺韵",
        "author": "李之仪",
        "content": "爱山依山住，如山不少下。\n山中所有多，惟取不容舍。\n烟云实交游，松竹乃保社。\n尚欠目所穷，披翦宁问槚。\n廓然宇宙宽，信矣和无寡。\n隠隠彻四垂，万象入坯冶。\n初疑彩间错，又若墨匀洒。\n造化非适然，一一类见假。\n吾友端可人，韵胜不少野。\n更将桃李俱，参差移拱把。\n时哉须自勉，岁月甚奔马。\n得难未易失，讵有长年者。\n何妨倒载归，日日无虚斝。",
        "dynasty": "宋",
        "collection_info": null
    },
    {
        "title": "中隠庵次赵德孺韵",
        "author": "李之仪",
        "content": "退之以文鸣，诗友得侯喜。\n声名力与俱，虽尊未勇耳。\n潢池讵青山，孰辨都与鄙。\n庵成谁振之，句出闹如市。\n千仞宁我高，充实信我美。\n坐令庵内人，前车云可轨。\n礼乐有先后，后进则君子。\n执方而昧圆，俱野那復史。\n伐柯固执柯，畴克求诸迩。\n蒸之既匪薪，采焉又非芑。\n近交韩与侯，步骤亦常耻。\n一医消息尽，布毛自何起。\n要须六月息，不息不为已。\n敢问二诗人，如何得意旨。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其一",
        "author": "李之仪",
        "content": "累日雨不止，风高如作寒。\n三分虽过二，忽忽便向阑。\n一身百忧集，况可计先懽。\n不见是无闷，念此聊自宽。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其二",
        "author": "李之仪",
        "content": "满眼多是水，岁事从可知。\n早时谓有余，今空未免饥。\n一雨又三日，见者皆攒眉。\n天作人承之，到此终何为。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其三",
        "author": "李之仪",
        "content": "我虽非故侯，通籍三十年。\n孰不夷险半，而我终岁难。\n念非跣弗视，不觉乘波澜。\n余生岂所期，我君信如天。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其四",
        "author": "李之仪",
        "content": "平生三四友，一一人中英。\n况逢不世主，唾手可太平。\n参差十年间，契阔而死生。\n相见復何语，但有泪如倾。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其五",
        "author": "李之仪",
        "content": "死生固可嗟，一谪辄不返。\n君恩非不深，奈尔道路远。\n反初不忍歌，折臂信能遣。\n已矣何足论，幸子真入眼。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其六",
        "author": "李之仪",
        "content": "念我宜州兄，见时论弟昆。\n诗书固分路，翰墨俄同门。\n人谁不归来，独沾死后恩。\n万里一铭旌，犹能葬家原。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其七",
        "author": "李之仪",
        "content": "夕郎天下士，异同亲见之。\n欲掩不可得，交口终何为。\n百汰刚愈精，魑魅今尚疑。\n浮云空去来，皎皎端所期。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其八",
        "author": "李之仪",
        "content": "不返故乡义，何妨陆子居。\n昔游既有约，是岂人所图。\n我尝邀此卜，蹭蹬不自如。\n凭将一掬泪，聊寄夜台书。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其九",
        "author": "李之仪",
        "content": "向晚风斗转，场上稻已芽。\n问雨何薄相，偏来戏吾家。\n蟋蟀床下吟，络纬林中夸。\n戒寒谓稍疏，行矣逢此嗟。",
        "dynasty": "宋",
        "collection_info": null
    },
    {
        "title": "庄居值雨偶得十诗示秦处度  其一○",
        "author": "李之仪",
        "content": "竞爽联夜光，一箇乃明月。\n吾友不可见，頼尔相怡悦。\n蒹葭空非倚，声闻乃不辍。\n啜菽安暮年，足以免绝突。",
        "dynasty": "宋",
        "collection_info": null
    },
    {
        "title": "题杨子仪虎图",
        "author": "李之仪",
        "content": "秋阴报初寒，惨惨日遽晚。\n有客自宣城，明爽叩昏懒。\n手持两巨轴，六幅从而展。\n披图画如生，竟轴诗尽选。\n平生说匡鼎，今日真到眼。\n何止辨騧骊，于焉识淄渑。\n爱之不能已，欲挂恨壁短。\n犹冀逢他时，更疑探深远。",
        "dynasty": "宋",
        "collection_info": null
    },
    {
        "title": "送人",
        "author": "李之仪",
        "content": "冥冥天边鸿，荡荡风中云。\n一笑偶相逢，击节聊送君。\n我室岂无酒，胡为不开罇。\n所贵乐文字，固非异莸熏。\n天门直牛渚，南北如相分。\n想君月下吟，未厌俚语闻。\n霜空夜自明，江月寒微昏。\n会当借饥鲸，永谢五浊浑。",
        "dynasty": "宋",
        "collection_info": null
    },
    {
        "title": "书长干僧房",
        "author": "李之仪",
        "content": "昨日方得书，经年不相见。\n书来必累幅，分明如见面。\n虽同雨千花，略不通一线。\n谁云非吉祥，便是金毛现。",
        "dynasty": "宋",
        "collection_info": null
    },
    {
        "title": "和人雪意",
        "author": "李之仪",
        "content": "雪意与春约，野情因物裁。\n辄将无穷思，聊摛有限才。\n云容忽破碎，山色如招回。\n携持固夙昔，端为此济来。\n岁晚君羁旅，微君谁我陪。\n祇恐造化工，特地吹葭灰。\n一剖不復收，寂尔为之胚。\n戢戢竞秀发，翩翩绝嫌猜。\n恍然徙倚间，浩荡心胸开。\n境界适何许，次第分隅隈。\n高足超日观，涂如下离堆。\n四顾始无间，忽觉惊初雷。\n有形均难悉，无物非蒿莱。\n却应求仙源，失路迷天台。\n波臣復笑屈，市门徒德梅。\n庶几未始得，掇拾同举杯。\n攘袂即千古，一醉姑相媒。",
        "dynasty": "宋",
        "collection_info": null
    },
    {
        "title": "和人感怀",
        "author": "李之仪",
        "content": "高山在平地，高山地焉知。\n明珠出深渊，明珠渊岂期。\n高明属在人，惟要须其时。\n物理固如此，了不差毫釐。\n身世端自窘，岁月相奔驰。\n所以得黾勉，吾人惟能诗。\n我非知诗者，平昔窃好之。\n每出每可愧，未易皆埙篪。\n而君不我鄙，论极牙解颐。\n六年如一日，不取笑则疑。\n彼乌足为计，有类宁同嗤。\n一朝召命至，闾里增光辉。\n不曰人可贤，但从外物移。\n我贤君亦贤，谁能穷是非。\n我欲挽君留，留君竟何为。\n聊作感慨别，肯效儿女悲。\n陈人不自信，流品须维持。\n谁谓廊庙姿，如我品乃宜。\n江充与丙吉，厚薄惟异施。\n其后七叶貂，阴功终表仪。\n是等代不乏，浪尔分騧骊。\n时哉君何失，仪凤方临池。\n为我寄声谢，击壤正自嬉。\n勉旃夔龙事，赓载冀勿隳。\n立贤本无方，莫为陈言欺。",
        "dynasty": "宋",
        "collection_info": null
    },
    {
        "title": "次韵东坡所和滕希靖雪浪石诗古律各一  其一",
        "author": "李之仪",
        "content": "风波末路方奔屯，屹然不动谁如尊。\n岂知胸中皦十日，顾盼不接无重昏。\n东观海市俯弱水，南登赤壁凌江村。\n斯文未丧天岂远，出没狐鼠徒千门。\n纶巾羽扇晚自得，已闻漠北几亡魂。\n由来好趣入造化，地灵特出云涛根。\n生平到处苦再历，隠隠似有屐齿痕。\n玻璃镜裏万象发，金粟堂中千偈论。\n会须白玉潄寒水，更借落月倾金盆。\n咄嗟菱溪成底物，混沌空夸窍凿存。",
        "dynasty": "宋",
        "collection_info": null
    },
    {
        "title": "次韵东坡所和滕希靖雪浪石诗古律各一  其二",
        "author": "李之仪",
        "content": "平生所愿识荆州，别乘还容接胜流。\n异日崩腾惊海面，新诗清绝似槎头。\n常嗟盛事千年隔，谁谓余光一旦收。\n便觉诗源得三昧，目中无復有全牛。",
        "dynasty": "宋",
        "collection_info": null
    },
    {
        "title": "甘露堂歌",
        "author": "李之仪",
        "content": "炎天熇熇如涌汤，使君置酒甘露堂。\n无风但觉冷彻骨，坐来彷佛飞青霜。\n使君顾客指新榜，天假此应来辉光。\n八十里叟感盛事，献颂请名相激昂。\n我非取专已上报，尧仁舜智方当阳。\n迩来瑞应发处处，中台第一彤云章。\n吾邦虽僻亦影响，明德所佑真无疆。\n已而转盼欲受简，惭非叟比畴能当。\n辄因胜遇强黾勉，庶几击壤同揄扬。\n吾君之泽不可象，使君之惠何可忘。\n才高名重偶暂屈，遗爱他日逾甘棠。\n嗟予落莫徒自感，乍鸣乍已如寒螀。\n安时逐境姑委化，随缘致力聊为乡。\n时逢载酒问难字，未拟持棰操羣羊。\n但知今日不易得，纵不能饮须空觞。",
        "dynasty": "宋",
        "collection_info": null
    },
    {
        "title": "白钤辖席上琵琶歌",
        "author": "李之仪",
        "content": "青海传烽沙遶塞，谋将橐戈身不介。\n却携红袖弄烟月，醉笑溪山穷物外。\n文章声名家世事，投笔收功无十载。\n天子几嗟相见晚，暂许南来聊旷快。\n一时宾客多可人，坐令五月如深春。\n画栋潭潭帘半捲，蒙蒙香雾无纤尘。\n云披霞散烂红绿，滉漾无处投精神。\n秦楼风轻雁初泊，玉指如流乍前却。\n捍拨当胸拍屡催，一段风光来濩索。\n虽无仪凤与舞兽，击拊分明谐振跃。\n缑岭排空午夜凉，杳杳鸾吟上寥廓。\n逡巡舞袖迴飞雪，红茸毯衬鸦头袜。\n落花飞絮互缤纷，流星掣电争明灭。\n主人情不已，下客欢正浓，更邀娅姹持金钟。\n从来酒户落人后，潋滟不觉随手空。\n金张燕接平生惯，照眼今朝真未见。\n敢辞醉倒菊花偏，只恐银潢低晓箭。\n钧天一梦固依稀，欲问桃源路已迷。\n何时再到红茸地，更遣游丝惹住伊。",
        "dynasty": "宋",
        "collection_info": null
    },
    {
        "title": "雷塘行",
        "author": "李之仪",
        "content": "鞭长不能及马腹，有限生涯时苦促。\n空使后人悲前人，雷塘春草年年绿。\n谁知秀色若可餐，风光付与初凭肩。\n力殚四海笑未已，眉黛一螺当几钱。\n君不见黄金栋樑回首蠹，漠漠胡沙青冢暮。\n么絃欲断空自知，千金漫买长门赋。\n膏油续尽天须晓，石土余垒可长保。\n就令并蒂永不分，也应终恨雷塘草。",
        "dynasty": "宋",
        "collection_info": null
    },
    {
        "title": "读吴思道藏海诗集效其体",
        "author": "李之仪",
        "content": "唐末诗人自一家，剪裁风月间鶑花。\n凭陵堕绪篇篇胜，点缀余妍字字斜。\n远水连天来怨笛，烂霞烘日带栖鸦。\n法书警句真如此，流落桑榆重叹嗟。",
        "dynasty": "宋",
        "collection_info": null
    },
    {
        "title": "次韵东坡还自岭南",
        "author": "李之仪",
        "content": "凭陵岁月固难堪，食蘗多来味却甘。\n时雨纔闻徧中外，卧龙相继起东南。\n天边鹤驾瞻仙袂，云裏诗笺带海岚。\n重见门生应不识，雪髯霜鬓两毵毵。",
        "dynasty": "宋",
        "collection_info": null
    },
    {
        "title": "寄邵旸叔发运",
        "author": "李之仪",
        "content": "德门平昔仰高阳，自是芝兰根本香。\n未许藩篱承妙晤，聊因文字借余光。\n舣舟月下逢桓守，盘马楼前见庾郎。\n冬杪相期定如约，为君云影认鸾凰。",
        "dynasty": "宋",
        "collection_info": null
    },
    {
        "title": "次韵东坡沉香石诗",
        "author": "李之仪",
        "content": "海南枯朽插天长，岁久峰峦带藓苍。\n变化那知斲山骨，仪刑空只在人肠。\n几因皦日疑镌蜡，试沃清泉觉弄香。\n切莫轻珉亡什袭，须防偷眼误摧刚。",
        "dynasty": "宋",
        "collection_info": null
    },
    {
        "title": "送曾端伯之官济北",
        "author": "李之仪",
        "content": "貂蝉七叶想前人，四世三公表一门。\n虎步龙骧推赞册，瑶环瑜珥见旁孙。\n琅琅庙器真无敌，衮衮淮流信有源。\n敝帚不堪终旧物，吐茵行欲奉余尊。",
        "dynasty": "宋",
        "collection_info": null
    },
    {
        "title": "济上閒居",
        "author": "李之仪",
        "content": "闭阁焚香万虑澄，莫云身似打包僧。\n功名了未荣三事，理性容先契一灯。\n丹竈鹤归休炷火，茶瓯客访旋敲冰。\n倦来却有登临兴，上彻层楼最上层。",
        "dynasty": "宋",
        "collection_info": null
    },
    {
        "title": "告别子通",
        "author": "李之仪",
        "content": "谢庭兰玉旧闻名，早岁风流接二兄。\n白璧无瑕尊士望，青云有路蔼乡评。\n箪瓢弗改真天乐，簪绂相高半学生。\n授馆不为经宿去，知心黄宪异袁闳。",
        "dynasty": "宋",
        "collection_info": null
    },
    {
        "title": "和储子椿竹  其一",
        "author": "李之仪",
        "content": "何物能令意洒然，阴森常对出檐竿。\n排枪立戟谁为况，招月吟风好细看。\n几度惊回窗下梦，新来添得雨中寒。\n伤心不见东坡老，纵有鹅溪下笔难。",
        "dynasty": "宋",
        "collection_info": null
    },
    {
        "title": "和储子椿竹  其二",
        "author": "李之仪",
        "content": "楚楚相亲岂偶然，依依随处自成竿。\n固应表见风尘外，莫作寻常草木看。\n好事借名真有谓，多言虽巧不能寒。\n相思乍可食无肉，一日无君恰似难。",
        "dynasty": "宋",
        "collection_info": null
    },
    {
        "title": "和子椿七夕",
        "author": "李之仪",
        "content": "何用封侯曲似鈎，且将肤寸等岑楼。\n佳时未用倾河鼓，爽气先期胜蓐收。\n月影正迷千古恨，雨声还助五更愁。\n王孙赏咏元无敌，又见诗中第一流。",
        "dynasty": "宋",
        "collection_info": null
    },
    {
        "title": "题兰皋",
        "author": "李之仪",
        "content": "万绿交阴别有天，舣舟重到尚依然。\n回头白髮三千丈，倒指青编二十年。\n赏咏未论台阁旧，维持今见子孙贤。\n何当□□披陈迹，再把重衾託醉眠。",
        "dynasty": "宋",
        "collection_info": null
    },
    {
        "title": "戏子微兼次韵陈君俞寄题兰皋",
        "author": "李之仪",
        "content": "和风暖日作霜天，冰雪相投岂偶然。\n特枉新诗咏陈迹，便同佳趣赏当年。\n学优曼倩三冬足，才过荆州十部贤。\n为问醉衾应好在，莫教痴望似蚕眠。",
        "dynasty": "宋",
        "collection_info": null
    },
    {
        "title": "题{巩/言}老小轩",
        "author": "李之仪",
        "content": "高步毗卢顶上身，旋开窗牖外风尘。\n石菖蒲是从来友，龙焙茶为近日亲。\n不见同行木上座，常留伴睡竹夫人。\n艰难历尽无余事，问佛方知有此因。",
        "dynasty": "宋",
        "collection_info": null
    },
    {
        "title": "因过坟山斋僧值雪遂赋小诗",
        "author": "李之仪",
        "content": "霜露悲伤老益增，辄凭精意託真乘。\n舞花忽报难遭瑞，佳气冥符不尽灯。\n薝葡园中纷一色，兜罗世界结千层。\n五天应供非虚语，从此云头日日升。",
        "dynasty": "宋",
        "collection_info": null
    },
    {
        "title": "送宣上人游方",
        "author": "李之仪",
        "content": "七轴莲经诵已通，定将何事作家风。\n当知法界重重意，尽在云游步步中。\n金臂见时犹是妄，玉毫光处未为功。\n路头全记文殊指，须着工夫子细穷。",
        "dynasty": "宋",
        "collection_info": null
    },
    {
        "title": "次韵郭功甫从何守游白云寺",
        "author": "李之仪",
        "content": "已仕因循已过三，买田归去不须参。\n高明渐拟凌清汉，皎洁方知在碧潭。\n试酌甘泉来觉晚，已跻绝顶尚犹贪。\n便应从此都无事，祇有君恩未报惭。",
        "dynasty": "宋",
        "collection_info": null
    },
    {
        "title": "题白纻山",
        "author": "李之仪",
        "content": "回见黄梅雨后天，烟林常在笑谈边。\n早时欲到不自果，今日初来端有缘。\n无復新声传玉齿，空余残照满金田。\n不知谁是云霞侣，聊揖高风一怅然。",
        "dynasty": "宋",
        "collection_info": null
    },
    {
        "title": "石端若以朱丝栏见邀作而偶失所在久方得之喜而赋诗寄丁希韩因以见及遂申前志次韵",
        "author": "李之仪",
        "content": "断雁沈踪共倚栏，定应齐客解偷关。\n忽惊辽鹤排空至，何啻廉珠昨夜还。\n假宠已惭名下误，强颜终愧笔头悭。\n江流有尽情无尽，须把高风付子山。",
        "dynasty": "宋",
        "collection_info": null
    },
    {
        "title": "再领玉局昔东坡翰林作诗送戴蒙有玉局他年第几人之句后自岭外归遂领玉局予復官亦得之坡今亡矣怅然有怀",
        "author": "李之仪",
        "content": "东坡因地夙相亲，玉局终为继戴人。\n禄仕岂知承末轨，恩光又许袭前尘。\n青蝇附骥元非援，白玉无瑕晚更真。\n泉下有灵应首肯，不随凡劣易缁磷。",
        "dynasty": "宋",
        "collection_info": null
    },
    {
        "title": "次韵葛大川喜王君相过并寄吴思道",
        "author": "李之仪",
        "content": "君恩曾未报纤埃，倦绪淹时鬰不开。\n高义不忘辕下旧，好音常自日边来。\n欣逢雅好非空至，顿感阳春泛酒迴。\n早晚退朝红蘂下，细谈陈迹共余杯。",
        "dynasty": "宋",
        "collection_info": null
    },
    {
        "title": "吕吉甫第乃谢镇西故居中间常为佛剎而双桧则旧物也刘梦得有诗因赋其韵",
        "author": "李之仪",
        "content": "故国悲凉古木奇，势分庭下蔚相差。\n霜根半露出林虎，昼影全舒破贼旗。\n宝界曾迴铺地色，节旄还映插云枝。\n刘郎风韵知难敌，儒帅端能表异时。",
        "dynasty": "宋",
        "collection_info": null
    },
    {
        "title": "题张湛然兄弟所居壁时谒之不见",
        "author": "李之仪",
        "content": "乐全老子如星日，真一仙人似凤鸾。\n早岁光明均照耀，异时文彩避高寒。\n低回气类追千劫，邂逅风流得二难。\n环堵萧然清彻骨，却疑深雪卧袁安。",
        "dynasty": "宋",
        "collection_info": null
    },
    {
        "title": "李去言相别二年忽得书知在吴中答书偶成",
        "author": "李之仪",
        "content": "宦路相逢一笑休，共知身世两虚舟。\n楚材有用谁青眼，赵将无功枉白头。\n会见姓名通北阙，何妨风韵冠南州。\n求田接武如凫鹥，只欠元龙百尺楼。",
        "dynasty": "宋",
        "collection_info": null
    },
    {
        "title": "与珪元白相别之次日大雪火边有怀其人",
        "author": "李之仪",
        "content": "上人偶作十日留，才别便觉如三秋。\n应觉拥炉华藏客，不知对雪姑溪愁。\n清诗字字吟可老，冷日愔愔谁见投。\n媿我霜髯不用剪，寒灰拨尽欲何求。",
        "dynasty": "宋",
        "collection_info": null
    },
    {
        "title": "次储子椿金陵作别韵",
        "author": "李之仪",
        "content": "千里波涛一叶中，急难平日但闻风。\n自非积习有天得，那復间关特地同。\n乐事放怀须命酒，生涯何处不飘蓬。\n先归只作寻常别，切莫樽前感断鸿。",
        "dynasty": "宋",
        "collection_info": null
    },
    {
        "title": "又次子椿同君俞三诗  其一",
        "author": "李之仪",
        "content": "倦途回首已无牛，独向田间涉早秋。\n倚仗固知同失马，攀援犹恐昧操舟。\n渐逢陌上相推醉，尚有空中未下鸥。\n可是道边无葬地，肯将身世曲如鈎。",
        "dynasty": "宋",
        "collection_info": null
    },
    {
        "title": "又次子椿同君俞三诗  其二",
        "author": "李之仪",
        "content": "西来不復见青牛，问遍生涯两鬓秋。\n但受郢人夸鼻斲，岂知蒙叟是腰舟。\n柱头寂寞千年鹤，波面分明一点鸥。\n不向虚中问消息，磻溪终老但垂鈎。",
        "dynasty": "宋",
        "collection_info": null
    },
    {
        "title": "又次子椿同君俞三诗  其三",
        "author": "李之仪",
        "content": "隠隠山林似卧牛，纷纷镰担喜逢秋。\n虚名漫託三春柳，实际须归万斛舟。\n未信此生真野马，且将余日寄江鸥。\n崎岖精卫人空笑，终恐长鲸上直鈎。",
        "dynasty": "宋",
        "collection_info": null
    },
    {
        "title": "次韵子椿金陵相会诗",
        "author": "李之仪",
        "content": "蒙蒙小雨落征帆，漠漠烟云远近山。\n属意几回真入梦，欲来常恨涩如湾。\n家程岂復嗟留滞，物外何妨且往还。\n便恐都人入图画，却应难写是高閒。",
        "dynasty": "宋",
        "collection_info": null
    },
    {
        "title": "次韵子椿游雨花台同长老德正",
        "author": "李之仪",
        "content": "胜游自有经年约，佳客难同信步来。\n无復风烟翳寒日，渐催花柳映高台。\n云光故事空陈迹，玉树遗音失旧哀。\n今昔循环等相视，欲寻归路更迟回。",
        "dynasty": "宋",
        "collection_info": null
    },
    {
        "title": "又次庄居见贻佳什",
        "author": "李之仪",
        "content": "茫茫巨浸託船归，风不充帆气易衰。\n犹喜岁寒逢逆旅，不将人事异当时。\n从他老去知何用，由是终焉岂自遗。\n独有东阡南陌意，莫辞扶杖数相期。",
        "dynasty": "宋",
        "collection_info": null
    },
    {
        "title": "用圣行韵和呈几仲",
        "author": "李之仪",
        "content": "牢落郊原正早收，书来起我顿风流。\n絃歌韵裏识琴贱，鸿鹄飞时逢奕秋。\n极目烟云来指顾，何时谈笑共沈浮。\n文章落笔惊人眼，新有声名旧姓侯。",
        "dynasty": "宋",
        "collection_info": null
    },
    {
        "title": "和人见寄二首  其一",
        "author": "李之仪",
        "content": "雍容閒雅许君都，万绪相逢一笑无。\n休把盛衰观世谛，且将言语共诗图。\n人亡人得同吹吷，潮落潮生等据梧。\n只恐后庭歌不尽，曲终翻被鬼揶揄。",
        "dynasty": "宋",
        "collection_info": null
    },
    {
        "title": "和人见寄二首  其二",
        "author": "李之仪",
        "content": "倾盖相逢惜别离，等閒谈笑尽心期。\n它年终解如今日，此念常应寄异时。\n余事不妨多蜡屐，放怀赢得盛留诗。\n早携桃叶寻归路，准拟花间倒接䍦。",
        "dynasty": "宋",
        "collection_info": null
    },
    {
        "title": "澄虚堂",
        "author": "李之仪",
        "content": "公子高明悟劫灰，鼎开轩语致幽怀。\n萦云迭巘镵天去，极目沧波入坐来。\n千首诗成谈笑裏，百分酒尽筦絃催。\n自怜曾是高堂客，欲赋惭无宋玉才。",
        "dynasty": "宋",
        "collection_info": null
    },
    {
        "title": "和子椿",
        "author": "李之仪",
        "content": "一番霖雨下商岩，末路方收破冢帆。\n鸡肋未能忘甽亩，骊珠还见发囊函。\n润分余浸回枯辙，色借阳春起陋缄。\n自是亨嘉相际会，便应从此出尘凡。",
        "dynasty": "宋",
        "collection_info": null
    },
    {
        "title": "庄居寄友人",
        "author": "李之仪",
        "content": "槐黄时节早相期，留滞田园阻蹔依。\n闻道程文太超轶，却因诗句接光辉。\n君能活计如公理，我愧生涯负表微。\n已向青山託遗老，不应专有谢玄晖。",
        "dynasty": "宋",
        "collection_info": null
    },
    {
        "title": "和友人见寄三首  其一",
        "author": "李之仪",
        "content": "明月平时敢自因，特高兰玉信吾人。\n便从缑岭如无媿，更许毗耶约问津。\n每见似醺千日酒，不言常备四时春。\n妙云岂独南游契，又喜钟山近得邻。",
        "dynasty": "宋",
        "collection_info": null
    },
    {
        "title": "和友人见寄三首  其二",
        "author": "李之仪",
        "content": "俗驾难回固有因，勒移终愧北山人。\n不辞冒雨投归步，始信忘形是要津。\n一笑未容披软语，十分先觉报新春。\n定应偏契王郎便，消得从来愿卜邻。",
        "dynasty": "宋",
        "collection_info": null
    },
    {
        "title": "和友人见寄三首  其三",
        "author": "李之仪",
        "content": "除却吟诗总是尘，道人应笑可怜人。\n固知参请能成佛，未到升腾且咽津。\n村落风烟常似腊，禅房灯火已如春。\n会须随例餐䭔子，聊借明窗暂作邻。",
        "dynasty": "宋",
        "collection_info": null
    },
    {
        "title": "旧怀二首  其一",
        "author": "李之仪",
        "content": "陈迹回头似梦余，花应长好但人无。\n诗成固已名千古，墓上谁倾饭一盂。\n流落丹青惊始见，形容笔墨竟难图。\n公孙自是天同派，漫託周人载硕肤。",
        "dynasty": "宋",
        "collection_info": null
    },
    {
        "title": "旧怀二首  其二",
        "author": "李之仪",
        "content": "花存人往祗天知，目暗心摇却自疑。\n尚想汉庭传诏令，如登鲁庙见樽彝。\n一时鹦鹉娱宾赋，百世甘棠美召诗。\n安得残春逢海上，尽须衰泪洒新枝。",
        "dynasty": "宋",
        "collection_info": null
    },
    {
        "title": "送人入馆阁",
        "author": "李之仪",
        "content": "天禄峥嵘北斗齐，享穷人欲去无梯。\n自非终贾名偏重，祇恐蓬瀛到却迷。\n铅椠异时森杞梓，功名他日看虹蜺。\n中朝若问姑溪老，但道摧颓一木鸡。",
        "dynasty": "宋",
        "collection_info": null
    },
    {
        "title": "邂逅故人  其一",
        "author": "李之仪",
        "content": "湖山胜处得君家，怀祖曾于膝上夸。\n不见多年应宦远，相逢何事却天涯。\n朱絃无復来湘水，骏骨分明产渥洼。\n闻道贤劳多野处，新醅聊寄傲霜花。",
        "dynasty": "宋",
        "collection_info": null
    },
    {
        "title": "邂逅故人  其二",
        "author": "李之仪",
        "content": "已将身世等浮云，又向江边得故人。\n数日暝寒埋雪意，一番佳境为时新。\n村醅淡薄聊资笑，洞户深閒自有春。\n已幸邻封同寄老，却应风月费精神。",
        "dynasty": "宋",
        "collection_info": null
    },
    {
        "title": "金陵怀古二首  其一",
        "author": "李之仪",
        "content": "焰燧何劳鼓万牛，聊将一带付幽流。\n纔闻浮鹢来波上，已见牵羊出石头。\n旧穴依然披信汐，古祠谁为荐时羞。\n功名到了成何事，扰扰空移夜壑舟。",
        "dynasty": "宋",
        "collection_info": null
    },
    {
        "title": "金陵怀古二首  其二",
        "author": "李之仪",
        "content": "霜天日晚独沈吟，潮上风来别是音。\n恃险战争休想旧，凭高临眺且论今。\n数声雁蹙千年恨，一片帆惊万里心。\n不是江山解磨折，却应人物自升沈。",
        "dynasty": "宋",
        "collection_info": null
    },
    {
        "title": "和人见寄",
        "author": "李之仪",
        "content": "壮志峥嵘不自神，低回聊此接波臣。\n虽非腰重真骑鹤，犹胜途穷强泣麟。\n击节久怀洲上晚，空樽未放网边春。\n固知遗老能相契，翻愧公输作幸民。",
        "dynasty": "宋",
        "collection_info": null
    },
    {
        "title": "邯郸丛台",
        "author": "李之仪",
        "content": "禾黍离离露一丘，淡烟轻霭夕阳秋。\n微基西枕邯山尽，往事东随漳水流。\n御辇金车何处去，閒花野草几时休。\n可怜全赵繁华地，留作行人万古愁。",
        "dynasty": "宋",
        "collection_info": null
    },
    {
        "title": "久雨次韵君俞",
        "author": "李之仪",
        "content": "尘埃肺腑屡更时，淫雨平欺素颔垂。\n忽觉光辉慰岑寂，坐令华茂转离披。\n中痟未厌徒空壁，雅意安能系赤墀。\n独有晴明陪击节，回肠尤在不为诗。",
        "dynasty": "宋",
        "collection_info": null
    },
    {
        "title": "次韵君俞瑞香",
        "author": "李之仪",
        "content": "占尽韶华异众芳，分明绝艷降昭阳。\n肯同繁杏搀春色，漫道幽兰有国香。\n大叶尚疑攒处髻，马嵬犹认去时囊。\n牡丹独赏慈恩句，只解金杯比发粧。",
        "dynasty": "宋",
        "collection_info": null
    },
    {
        "title": "次韵君俞四首  其一",
        "author": "李之仪",
        "content": "文章老去岂能神，犹有残膏占旧名。\n赋就贾生空自感，诗成侯喜近闻声。\n拾尘已信非尝饭，撒豆终知不是兵。\n多谢嘉篇慰岑寂，便思约伴问归程。",
        "dynasty": "宋",
        "collection_info": null
    },
    {
        "title": "次韵君俞四首  其二",
        "author": "李之仪",
        "content": "合浦圆光降下胎，豫章千尺本天材。\n未能海运参抟翼，聊復舟行共覆杯。\n白髮情怀虽草莽，青春消息自条枚。\n何妨接武穷幽致，莫待风光却见催。",
        "dynasty": "宋",
        "collection_info": null
    },
    {
        "title": "次韵君俞四首  其三",
        "author": "李之仪",
        "content": "语解惊人固有神，始知无不是虚名。\n方观去接天边翼，何事犹谐爨下声。\n齐晋近能通歃血，江黄讵敢议鏖兵。\n老来肺腑都荆棘，顿欲薅锄不计程。",
        "dynasty": "宋",
        "collection_info": null
    },
    {
        "title": "次韵君俞四首  其四",
        "author": "李之仪",
        "content": "熊掌如何得豹胎，弃常嗜异信难材。\n端能不学邯郸步，正可同尝沆瀣杯。\n有意良图休我老，他年吉卜伫君枚。\n云间日下容相契，且置燃萁特地催。",
        "dynasty": "宋",
        "collection_info": null
    },
    {
        "title": "堤上閒步二首  其一",
        "author": "李之仪",
        "content": "风旌江木信漂浮，散策腾腾亦谬悠。\n未必萦回能擢胜，却疑平远解供愁。\n年衰易感难留日，机尽应无不下鸥。\n渡口舟横晚潮急，一番佳意忆苏州。",
        "dynasty": "宋",
        "collection_info": null
    },
    {
        "title": "堤上閒步二首  其二",
        "author": "李之仪",
        "content": "暖风轻蹙浪花浮，留滞江城媿谢悠。\n吟苦空多屈原恨，赋残犹剩庾郎愁。\n渐因卜筑投归鹭，聊托潺湲习戏鸥。\n可笑麤官杀风景，满船丝管载凉州。",
        "dynasty": "宋",
        "collection_info": null
    },
    {
        "title": "题韦深道寄傲轩",
        "author": "李之仪",
        "content": "南窗何似北窗凉，寄傲来风各有方。\n千古光辉如昨日，一时收拾付新堂。\n已惊醆裏醅初绿，更觉篱边菊渐黄。\n就使主人官即显，此门高兴定难忘。",
        "dynasty": "宋",
        "collection_info": null
    },
    {
        "title": "次韵君俞兼简少孙六首  其一",
        "author": "李之仪",
        "content": "连璧兼金尽出伦，雪髯霜鬓信陈人。\n能忘枘凿方圆异，许接风云变化新。\n绝韵淹时劳极目，虚斋穷日但凝尘。\n何当一笑披环堵，頼月吟哦未厌贫。",
        "dynasty": "宋",
        "collection_info": null
    },
    {
        "title": "次韵君俞兼简少孙六首  其二",
        "author": "李之仪",
        "content": "残编弊藁掩还开，好意经年不暂来。\n伏枥已应真款段，脱鞲终拟谢低回。\n颇传共坐侵斜月，更想微吟荐罚杯。\n居士从来少风味，独将愁眼望初梅。",
        "dynasty": "宋",
        "collection_info": null
    },
    {
        "title": "次韵君俞兼简少孙六首  其三",
        "author": "李之仪",
        "content": "莫羡财多石季伦，任从闾里笑长人。\n五湖浪迹名终在，六印悬腰眼暂新。\n且乐歌呼随沥斝，不妨文字洗留尘。\n年来顿觉珠玑富，万户侯家却是贫。",
        "dynasty": "宋",
        "collection_info": null
    },
    {
        "title": "次韵君俞兼简少孙六首  其四",
        "author": "李之仪",
        "content": "愔愔怀抱不曾开，忽忽还添一岁来。\n灯火香花随赞祝，儿孙旛胜共徘徊。\n休夸路寝当前拜，谁得屠苏最后杯。\n何物相期同一醉，为君催发槛前梅。",
        "dynasty": "宋",
        "collection_info": null
    },
    {
        "title": "次韵君俞兼简少孙六首  其五",
        "author": "李之仪",
        "content": "定应春到今日几，但觉耳边多醉人。\n已分余生不如旧，却应佳句渐能新。\n悲来徒有萦心泪，情尽空惊满眼尘。\n到得锥无真我辈，一箪犹是作家贫。",
        "dynasty": "宋",
        "collection_info": null
    },
    {
        "title": "次韵君俞兼简少孙六首  其六",
        "author": "李之仪",
        "content": "书空懒作咄咄语，催老祗怪骎骎来。\n断梦已将愁共远，离魂不觉泪惊回。\n病余想见崭岩玉，欢处犹怀宛转杯。\n能伴晴和着屐否，深山应有未凋梅。",
        "dynasty": "宋",
        "collection_info": null
    },
    {
        "title": "观东坡集",
        "author": "李之仪",
        "content": "今朝又读东坡集，记得原州鞫狱时。\n千首高吟赓欲遍，几多强韵押无遗。\n固知才气原非敌，独有心期老不欺。\n泪尽九原无路见，冰霜他日看青枝。",
        "dynasty": "宋",
        "collection_info": null
    },
    {
        "title": "再次韵奉送禹钦且坚再来之约  其一",
        "author": "李之仪",
        "content": "涔涔梅雨涨江滨，耿耿僧房借钵人。\n秀色惊回随念到，孤怀赢得暂时新。\n何妨一笑空诸有，更觉三摩浄六尘。\n忧患年来倍伤感，送君衰泪不容贫。",
        "dynasty": "宋",
        "collection_info": null
    },
    {
        "title": "再次韵奉送禹钦且坚再来之约  其二",
        "author": "李之仪",
        "content": "相逢怀抱各全开，蔚结才舒倏又来。\n倾倒已辜将进酒，追随休赋上林回。\n临分莫作楚愁叹，故事须询河朔杯。\n看取滁翁宜自警，空将遗恨感苏梅。",
        "dynasty": "宋",
        "collection_info": null
    },
    {
        "title": "袭前韵再简少孙四首  其一",
        "author": "李之仪",
        "content": "由来气类即天伦，孰谓刘琨独可人。\n稍隔相从更无味，几因拈起又还新。\n席间谁致龙皮异，雪裏常怀鹤羽尘。\n祗欲期君拾瑶草，庾郎三韭未为贫。",
        "dynasty": "宋",
        "collection_info": null
    },
    {
        "title": "袭前韵再简少孙四首  其二",
        "author": "李之仪",
        "content": "雪意埋云蔚不开，新春还傍故春来。\n未堪骯脏倚门立，聊復差池接羽回。\n得丧但知求失马，盛衰赢取付传杯。\n风流二妙天怜我，种玉秧中更插梅。",
        "dynasty": "宋",
        "collection_info": null
    },
    {
        "title": "袭前韵再简少孙四首  其三",
        "author": "李之仪",
        "content": "子默清真本绝伦，羊昙仍是箇中人。\n林泉不作南风竞，旗帜还因对垒新。\n金矿跃垆元有艷，冰壶莹月旧无尘。\n何妨再葺昆阳战，寻邑师行固不贫。",
        "dynasty": "宋",
        "collection_info": null
    },
    {
        "title": "袭前韵再简少孙四首  其四",
        "author": "李之仪",
        "content": "记得金樽特地开，举头新岁又重来。\n银潢已分经年隔，玉节犹期旧腊回。\n千汲浪迷云表梦，百分愁寄烛残杯。\n醉乡谁谓无消息，已觉歌声傍落梅。",
        "dynasty": "宋",
        "collection_info": null
    },
    {
        "title": "次韵雪",
        "author": "李之仪",
        "content": "腊日频年未尝雪，今春雪与腊俱来。\n暖归白傅金蕉叶，寒逼温郎玉镜台。\n几处欢声动丝竹，一番佳思近离堆。\n新诗不以寻梅见，万里丰登气已回。",
        "dynasty": "宋",
        "collection_info": null
    },
    {
        "title": "题张约之长春阁",
        "author": "李之仪",
        "content": "江山信美亦人同，寒暑随时兴易穷。\n寓意果能超物境，养花长欲占春风。\n何须户外屦常满，自乐尊中酒不空。\n可笑道人犹有恨，一番红尽一番红。",
        "dynasty": "宋",
        "collection_info": null
    },
    {
        "title": "后圃",
        "author": "李之仪",
        "content": "鹁鸠呼妇天欲雨，杏子退花鶑未雏。\n庭前已觉绿半毯，酒面忽有红双鳬。\n芳物恋客不忍去，主人好贤谁復如。\n会应百岁享此乐，何妨画作重屏图。",
        "dynasty": "宋",
        "collection_info": null
    },
    {
        "title": "寄题子椿野轩",
        "author": "李之仪",
        "content": "江山秀气表吾人，辇下开轩得趣新。\n不拟旧游离几席，常令每况隔埃尘。\n客来谈笑无非楚，纸上文章近过秦。\n分我一枝频见约，乘槎行欲问通津。",
        "dynasty": "宋",
        "collection_info": null
    },
    {
        "title": "避暑无地偶过君俞聊资华屋广荫以揖主人之胜绸缪礼意遂至抵暮君俞有诗因次韵二首  其一",
        "author": "李之仪",
        "content": "无功卫鹤偶乘轩，虐暑从谁解倒悬。\n顿觉御风凌绝境，似逢调瑟认华年。\n回光已幸参东壁，裂地何须得酒泉。\n自惜抑扬非瓦砾，倦途终愧失陶甄。",
        "dynasty": "宋",
        "collection_info": null
    },
    {
        "title": "避暑无地偶过君俞聊资华屋广荫以揖主人之胜绸缪礼意遂至抵暮君俞有诗因次韵二首  其二",
        "author": "李之仪",
        "content": "十轮杨恽旧轩轩，四壁相如似磬悬。\n岂谓投怀忘晚节，每容佳处共流年。\n笑谈璀璨风生坐，翰墨纵横思涌泉。\n土苴固难重就器，转钧尤幸识精甄。",
        "dynasty": "宋",
        "collection_info": null
    },
    {
        "title": "归自钱塘伏蒙君俞特枉佳句钦叹不已聊赋来韵",
        "author": "李之仪",
        "content": "吴山陈迹已飞埃，投老还惊病眼开。\n似泛灵槎海边去，却因华表鹤归来。\n情移客枕收残梦，恨着江梅恋故台。\n便觉新篇资六翮，飘飘真是子虚才。",
        "dynasty": "宋",
        "collection_info": null
    },
    {
        "title": "赠金陵荣天和",
        "author": "李之仪",
        "content": "生涯已定不干时，收拾工夫且作诗。\n濑水方来弔东野，同安初喜识丘迟。\n兼将佛事资三昧，又喜风骚出一枝。\n投老相逢能几许，何堪得句每相期。",
        "dynasty": "宋",
        "collection_info": null
    },
    {
        "title": "刘君以地里之学各邂逅相遇求诗为别因赋长句",
        "author": "李之仪",
        "content": "久闻秘术独超羣，肯向青囊学景纯。\n解使山川如在掌，须知祸福不由人。\n论功合附天仙籍，底事犹随客路尘。\n满眼峰峦应有待，何妨裁剪出精神。",
        "dynasty": "宋",
        "collection_info": null
    },
    {
        "title": "伯镇客居伤春佳句辄赋元韵二首  其一",
        "author": "李之仪",
        "content": "休论莫莫与休休，老眼逢春且暂留。\n未必余寒更能久，祇因残蘂易为揉。\n及时行乐何妨剩，感物兴怀漫自愁。\n南北生涯等羁旅，定应无着是清流。",
        "dynasty": "宋",
        "collection_info": null
    },
    {
        "title": "伯镇客居伤春佳句辄赋元韵二首  其二",
        "author": "李之仪",
        "content": "纷纷到底不如休，空把閒心见便留。\n昨日白消行处去，今朝绿遍定谁揉。\n且从寂灭翻千偈，安用深湛咏四愁。\n我坐言多欲无语，每惭佳思枉诗流。",
        "dynasty": "宋",
        "collection_info": null
    },
    {
        "title": "次韵夹竹桃花",
        "author": "李之仪",
        "content": "料理愁怀落那边，桃花烘日竹含烟。\n墙红密约连昌晓，夏木深藏绣岭天。\n篮轝造门如会面，渔舟失路想当年。\n因君咏出黄筌笔，从此风光生彩笺。",
        "dynasty": "宋",
        "collection_info": null
    },
    {
        "title": "次韵闻笛",
        "author": "李之仪",
        "content": "涓涓水咽众山泉，隠隠雷惊二月天。\n共喜春工能应候，方知节物似烹鲜。\n倦途所欠无多子，胜日相逢又一年。\n好是羣花应竞发，不须留待柳三眠。",
        "dynasty": "宋",
        "collection_info": null
    },
    {
        "title": "和郭功甫赠陈待制致仕二首  其一",
        "author": "李之仪",
        "content": "十年朝马望前程，晚作琳宫物外人。\n彻骨清风真有韵，醉心常德本来淳。\n新栽松菊开三径，旧检方书备六陈。\n不是诗翁形美颂，丹青难写自由身。",
        "dynasty": "宋",
        "collection_info": null
    },
    {
        "title": "和郭功甫赠陈待制致仕二首  其二",
        "author": "李之仪",
        "content": "南北纷纷不觉尘，鸳鸯湖水解留人。\n乳浮香焙谁同试，螘泛家篘分外淳。\n禅寂久因师粲可，婚姻便可继朱陈。\n莫从旧路寻归梦，占取东篱采菊身。",
        "dynasty": "宋",
        "collection_info": null
    },
    {
        "title": "和人三首  其一",
        "author": "李之仪",
        "content": "昂昂野鹤固难羣，皎皎冰壶不受尘。\n一笑每逢青眼旧，多情空愧白头新。\n西风未用高纨扇，东道应容岸角巾。\n珍重长谣倚云瑟，潇湘谁是赏音人。",
        "dynasty": "宋",
        "collection_info": null
    },
    {
        "title": "和人三首  其二",
        "author": "李之仪",
        "content": "经年牢落别离羣，准拟归来拂路尘。\n妙语独从书上得，欢悰犹欠坐中新。\n颇闻洛下传佳句，更喜嵩阳识垫巾。\n几欲军门示巾帼，老来犹更不如人。",
        "dynasty": "宋",
        "collection_info": null
    },
    {
        "title": "和人三首  其三",
        "author": "李之仪",
        "content": "荆溪风物记当时，吹絮河豚下箸迟。\n绿满金田朝应供，红残朱槛夜论诗。\n幅巾已託遗民后，杓柄犹怀象骨疑。\n早晚云间见金臂，空悬翠竹漫抽枝。",
        "dynasty": "宋",
        "collection_info": null
    },
    {
        "title": "次韵采莲",
        "author": "李之仪",
        "content": "闻道栽成十亩莲，便思挑出杖头钱。\n定知荇菜参差处，不是决明颜色鲜。\n红日半移芳草岸，清歌低泛木兰船。\n惊心未得同真赏，空媿诸豪白玉篇。",
        "dynasty": "宋",
        "collection_info": null
    },
    {
        "title": "復次韵  其一",
        "author": "李之仪",
        "content": "国西华丽占池莲，曾记开樽奉赐钱。\n几欲漂流劳滞念，又惊红绿映澄鲜。\n主人无间容联步，胜日何妨更买船。\n满挹香风振归袂，更烦佳思出新篇。",
        "dynasty": "宋",
        "collection_info": null
    },
    {
        "title": "復次韵  其二",
        "author": "李之仪",
        "content": "幕府风流旧泛莲，裔孙家世掩青钱。\n别开眼界霞争烂，分得秋光菊未鲜。\n灯阵有心欺醉帽，珠盘何日泻归船。\n锦囊示我锵金句，空媿巴吟缀后篇。",
        "dynasty": "宋",
        "collection_info": null
    },
    {
        "title": "次韵子椿庄居述怀",
        "author": "李之仪",
        "content": "偶因秋蘂记初春，增损元无尔自贫。\n病骨萧条惊岁晚，新诗来往媿情亲。\n未应谢傅终垂涕，谁为刘公是可人。\n艾火呻吟对摇落，不堪庭草又还新。",
        "dynasty": "宋",
        "collection_info": null
    },
    {
        "title": "次韵早秋",
        "author": "李之仪",
        "content": "衝衝时序一邮亭，睡美从今气不蒸。\n便好心期金叶酒，乍惊梦在玉壶冰。\n栽松种竹来三径，效策输龟待十朋。\n百尺楼高谁与共，倦途初喜接陈登。",
        "dynasty": "宋",
        "collection_info": null
    },
    {
        "title": "同子椿游三品石诗井寻三阁故基久之因以次韵",
        "author": "李之仪",
        "content": "桑柘丘墟辇路长，景阳依旧在山阳。\n石标官品名常在，井记胭脂迹半荒。\n吊古漫劳兴感慨，寄怀聊以共彷徉。\n相看等是未推枕，何日同惊梦后粱。",
        "dynasty": "宋",
        "collection_info": null
    },
    {
        "title": "陪曾延之泛舟历湖至苦竹寺次韵陈致君席上所赋",
        "author": "李之仪",
        "content": "已凉时节未霜前，十里平湖共酒船。\n岩岫涌寒清澈水，芰荷翻浪绿连天。\n百年过眼真聊尔，一笑投怀岂适然。\n独有黄花似迴避，定缘红粉不能先。",
        "dynasty": "宋",
        "collection_info": null
    },
    {
        "title": "宿大乘赠祖灯",
        "author": "李之仪",
        "content": "倦游知止未知还，平日生涯只在山。\n金碧喜逢云外境，文章重见管中斑。\n篆烟萦晓留无寐，宝铎吟风笑不閒。\n他日归栖虽有地，胜游终寄梦魂间。",
        "dynasty": "宋",
        "collection_info": null
    },
    {
        "title": "赏心亭",
        "author": "李之仪",
        "content": "赏心亭角倚栏桿，虎住龙蹲自屈蟠。\n无復埋金销胜气，空余飞鹭识前滩。\n百年名在人何处，万里潮平雨送寒。\n几向后庭更白纻，不堪残照下鱼竿。",
        "dynasty": "宋",
        "collection_info": null
    },
    {
        "title": "延之云累日把酒止在相近处殊不快人意坐间命徧索城内外可以延处之地将往因之得城南张氏园秋花斑駮可喜遂剧饮待月上戴花作乐而归市犹未彻观者如堵次致君韵",
        "author": "李之仪",
        "content": "累日相看似处阴，今朝乘兴共追寻。\n曲栏方沼争留步，秀色新啼总会心。\n酒面屡从罗绮发，花心休被雪霜侵。\n烛城醉路凌初月，但觉人山一径深。",
        "dynasty": "宋",
        "collection_info": null
    },
    {
        "title": "偶书二首  其一",
        "author": "李之仪",
        "content": "闭门只欲浑无事，门外何尝有事来。\n生计不须忧水旱，仕途休更问梯媒。\n身安种种皆三乐，客到时时共一杯。\n此外华岩是归处，眼前楼阁竟谁开。",
        "dynasty": "宋",
        "collection_info": null
    },
    {
        "title": "偶书二首  其二",
        "author": "李之仪",
        "content": "小山相对数椽地，乐与心期境自多。\n有酒未妨同客醉，无情到了任君魔。\n采薇行歌亦劳矣，饮水曲肱还会么。\n只恐时来把不住，更看究竟事如何。",
        "dynasty": "宋",
        "collection_info": null
    },
    {
        "title": "赠人",
        "author": "李之仪",
        "content": "落得清閒与物疏，扃门终日似山居。\n案头新有归田赋，架上元留纬世书。\n紫府未须穷秘简，丹山重见引名雏。\n诏恩咫尺来相继，还许频为贺客无。",
        "dynasty": "宋",
        "collection_info": null
    },
    {
        "title": "和两翁轩",
        "author": "李之仪",
        "content": "何处又传金椀出，几人争看玉山颓。\n幽情不是风期旧，异境难从指顾开。\n猿鹤已回尘外驾，烟云休造眼中衰。\n未妨一老同巾履，香火终年谢劫灰。",
        "dynasty": "宋",
        "collection_info": null
    },
    {
        "title": "次韵珪首座",
        "author": "李之仪",
        "content": "阴重炉红欲雪天，氤氲香篆不藏烟。\n南游步步如同历，西竺层层有旧缘。\n未觉鸦声惊户外，似传梅信到窗前。\n老来酒量无消息，负此佳时一慨然。",
        "dynasty": "宋",
        "collection_info": null
    },
    {
        "title": "和锦绣亭",
        "author": "李之仪",
        "content": "漂泊生涯寄一萍，胜游长记锦花亭。\n山来已讶天能巧，春到方知地更灵。\n虽许登临追曳尾，却应颜色未忘形。\n何妨共保千年约，白帽回头笑管宁。",
        "dynasty": "宋",
        "collection_info": null
    },
    {
        "title": "吴思道相送同宿崇因二首  其一",
        "author": "李之仪",
        "content": "端门风月十年抛，垂老山林寄一瓢。\n可得故人来市脚，共寻陈迹到江郊。\n麦黄且置尘中累，眉白欣投世外交。\n只恐话长清夜短，明朝去路不相饶。",
        "dynasty": "宋",
        "collection_info": null
    },
    {
        "title": "吴思道相送同宿崇因二首  其二",
        "author": "李之仪",
        "content": "形单影隻久相抛，鼎食端能胜饮瓢。\n已分余材辜北阙，元非不雨自西郊。\n求田聊復同中隠，玩世宁嫌渎下交。\n千古平泉有遗恨，漫劳精爽畏文饶。",
        "dynasty": "宋",
        "collection_info": null
    },
    {
        "title": "寄僧",
        "author": "李之仪",
        "content": "得皮得髓漫多门，实际圆融理自存。\n谕意当时纔一笑，还卿千日见三孙。\n维持佛法元无事，建立家山尽有文。\n占断干坤今鼎足，会多哮吼慰传闻。",
        "dynasty": "宋",
        "collection_info": null
    },
    {
        "title": "寄题吴思道横翠堂",
        "author": "李之仪",
        "content": "红尘扰扰功名地，不碍诗人得趣幽。\n何必千岩连万壑，能令六月似三秋。\n茶瓯变乳随汤泛，香篆萦云尽日浮。\n时觉东城添纸价，应知得句胜封侯。",
        "dynasty": "宋",
        "collection_info": null
    },
    {
        "title": "简刘君秉",
        "author": "李之仪",
        "content": "刘郎本是风尘外，画舸新从越上来。\n闻说露芽如爪活，更多溪楮截肪开。\n雪消鼎面声频涌，鹅转池心首屡回。\n洗涤睡魔临二景，敢辞瓦砾换琼瑰。",
        "dynasty": "宋",
        "collection_info": null
    },
    {
        "title": "八月十一日九月六日二十四日三梦过赵仲强家坐中人物笑语一一如平时因寄长句庶蒙藻思见酬因投一会面之慰也",
        "author": "李之仪",
        "content": "忆陪金醆醉红颜，回首风光杳霭间。\n老去未忘三级浪，近来频梦八重关。\n云烟旧路到何日，灯火虚堂真似山。\n只恐断魂收不得，更须佳句与招还。",
        "dynasty": "宋",
        "collection_info": null
    },
    {
        "title": "水中登王德循月阁",
        "author": "李之仪",
        "content": "龙宫海藏固闻夸，偶袭初凉泛客槎。\n层槛迥高临落日，洞房无数尽浮家。\n闾阎可想知何在，天水相连杳莫涯。\n借我华严记残帙，欲将因地付袈裟。",
        "dynasty": "宋",
        "collection_info": null
    },
    {
        "title": "德循诗律甚佳方幸拭目因作拙句以勉之",
        "author": "李之仪",
        "content": "唐人好诗乃风俗，语出工夫各一家。\n前辈相因多自任，后来无復更相夸。\n半山老子偏游戏，真一仙人每叹嗟。\n傍出豫章登一格，凭君细与辨龙蛇。",
        "dynasty": "宋",
        "collection_info": null
    },
    {
        "title": "之仪家当涂七年矣屡过禅岳山下望高山塔欲一游辄不果异时山主懃公大师与其子宣上人相过因往报之取路回远薄晚方到遂留宿栋宇一新舍次皆得其便而宏丽高朗唯见者知焉又復规范齐肃钟鼓应接问之乃懃一力所就丝蓄粒聚未尝毫髮资之人此尤难者感叹不已因赋二小诗  其一",
        "author": "李之仪",
        "content": "窣堵频经眼，伽蓝未息肩。\n多情两父子，同住一云烟。\n缭绕寻幽径，从容慰昔年。\n本无留客意，投分且迁延。",
        "dynasty": "宋",
        "collection_info": null
    },
    {
        "title": "之仪家当涂七年矣屡过禅岳山下望高山塔欲一游辄不果异时山主懃公大师与其子宣上人相过因往报之取路回远薄晚方到遂留宿栋宇一新舍次皆得其便而宏丽高朗唯见者知焉又復规范齐肃钟鼓应接问之乃懃一力所就丝蓄粒聚未尝毫髮资之人此尤难者感叹不已因赋二小诗  其二",
        "author": "李之仪",
        "content": "去往如流水，兴衰似转肩。\n新工几夺目，旧爨仅留烟。\n愿起三千劫，功收十八年。\n儿孙尽龙象，家世自绵延。",
        "dynasty": "宋",
        "collection_info": null
    },
    {
        "title": "藏云山居  其一",
        "author": "李之仪",
        "content": "鸟语晚更好，山风秋转凉。\n心閒日自永，簟冷梦尤长。\n赤荐新舂稻，清添旧荫香。\n此身归有地，去路尚何妨。",
        "dynasty": "宋",
        "collection_info": null
    },
    {
        "title": "藏云山居  其二",
        "author": "李之仪",
        "content": "雨后山尤好，秋来方此时。\n心清觉老健，步懒欲归迟。\n林响惊鼷鼠，风閒叫画眉。\n善人吾岂敢，去此尚何之。",
        "dynasty": "宋",
        "collection_info": null
    },
    {
        "title": "山居夏日",
        "author": "李之仪",
        "content": "金鏁笼窗日，黄缯蔽柳蝉。\n恋鶑忘日转，借榻就凉偏。\n好作宿山计，难堪被俗牵。\n归途迎晚照，豫促渡头船。",
        "dynasty": "宋",
        "collection_info": null
    },
    {
        "title": "诚上人游方既归林下焚香诵经以严报地相见欣然留不欲去遂赋小诗",
        "author": "李之仪",
        "content": "委曲披高下，虚明得静深。\n佛香平日愿，经卷本来心。\n地据三车上，尘无一点侵。\n出山应有恨，何处似如今。",
        "dynasty": "宋",
        "collection_info": null
    },
    {
        "title": "宿青山坊君锡馆置甚款时方兴圩",
        "author": "李之仪",
        "content": "命驾追彭泽，开怀得士龙。\n残寒偏恼客，小雨未妨农。\n已幸同归辙，何劳更赁舂。\n川原如故里，疑是旧栽松。",
        "dynasty": "宋",
        "collection_info": null
    },
    {
        "title": "将过黄池中路寒甚风猛不可行復归青山坊投宿",
        "author": "李之仪",
        "content": "过午风虽恶，此心难自安。\n如何一时顷，遂变十分寒。\n忍听僵夫诉，还思昨夜欢。\n祇应贤地主，犹作故侯看。",
        "dynasty": "宋",
        "collection_info": null
    },
    {
        "title": "次韵俞希贤大暑家居寄天宁二老",
        "author": "李之仪",
        "content": "静退陶彭泽，风流支道林。\n论欢虽暂阻，投分本来深。\n客舍汗如洗，僧轩云正阴。\n莫因俗眼碍，终负胜游心。",
        "dynasty": "宋",
        "collection_info": null
    },
    {
        "title": "和答友人二首  其一",
        "author": "李之仪",
        "content": "比日逢春社，占龙得贲山。\n虽能素愿合，未放老身閒。\n家世绵延远，功名指顾间。\n自应天有助，一到一开颜。",
        "dynasty": "宋",
        "collection_info": null
    },
    {
        "title": "和答友人二首  其二",
        "author": "李之仪",
        "content": "春来自多雨，行处只逢山。\n赋分皆可乐，贪生常不閒。\n人归挑菜处，鸟语落梅间。\n翻恨新增酒，何从解醉颜。",
        "dynasty": "宋",
        "collection_info": null
    },
    {
        "title": "食笋二首  其一",
        "author": "李之仪",
        "content": "燕雀初为友，烽烟近卜邻。\n不嫌千语聒，只怕一笼新。\n病眼常如睡，归心喜似人。\n柈餐犹见笋，未省已无春。",
        "dynasty": "宋",
        "collection_info": null
    },
    {
        "title": "食笋二首  其二",
        "author": "李之仪",
        "content": "疏帘不碍日，缺甃宛如塘。\n默坐千名佛，忘形一炷香。\n卷中贪味永，镜裏任颜苍。\n饮后纔推枕，逡巡又夕阳。",
        "dynasty": "宋",
        "collection_info": null
    },
    {
        "title": "谢陈无己相访",
        "author": "李之仪",
        "content": "下直来天禄，柴荆故远求。\n论心日恨短，归路雨无忧。\n红叶缤纷晚，黄花烂缦秋。\n会须寻此况，击节再相酬。",
        "dynasty": "宋",
        "collection_info": null
    },
    {
        "title": "昨日偶到北观蒙君俞元载元发明叔惠然见过",
        "author": "李之仪",
        "content": "胜日欣相得，旷怀谁与同。\n如何四君子，肯顾一衰翁。\n林杪收残雨，檐牙递好风。\n归时不须问，更待月如弓。",
        "dynasty": "宋",
        "collection_info": null
    },
    {
        "title": "回酒",
        "author": "李之仪",
        "content": "莫笑和州酒，和州酒却醇。\n聊资千岁祝，用赞一阳春。\n柳信涡将报，梨晴点向真。\n醉寻平日路，好在武陵人。",
        "dynasty": "宋",
        "collection_info": null
    },
    {
        "title": "书长干僧房",
        "author": "李之仪",
        "content": "异日延禅地，今朝选佛场。\n真身瘗坚固，层级韵琅当。\n雨洒家家润，灯传处处光。\n曾将一则语，要路截诸方。",
        "dynasty": "宋",
        "collection_info": null
    },
    {
        "title": "无题三首  其一",
        "author": "李之仪",
        "content": "邂逅俱青眼，招携媿白头。\n穿林犹畏日，坐石忽惊秋。\n不作崎岖倦，几成汗漫游。\n临分怀杜老，月涌大江流。",
        "dynasty": "宋",
        "collection_info": null
    },
    {
        "title": "无题三首  其二",
        "author": "李之仪",
        "content": "步武高低外，生涯梦寐中。\n不知三径足，信是一生穷。\n触目如逢旧，随缘似有功。\n便应参羽翼，何异注鱼虫。",
        "dynasty": "宋",
        "collection_info": null
    },
    {
        "title": "无题三首  其三",
        "author": "李之仪",
        "content": "轩庑千寻碧，江山一抹红。\n微吟接僚友，健啖趁羣童。\n恋别犹能暂，论懽昔已通。\n更凭将此况，远问霅溪翁。",
        "dynasty": "宋",
        "collection_info": null
    },
    {
        "title": "题历阳天庆观自然庵",
        "author": "李之仪",
        "content": "一日復一日，新年即旧年。\n本来无欠少，强自起攀缘。\n妙悟通三境，清风寄七絃。\n昇腾如未果，且作地行仙。",
        "dynasty": "宋",
        "collection_info": null
    },
    {
        "title": "自大乘将游汤泉道中",
        "author": "李之仪",
        "content": "迢迢山路永，漠漠晓风昏。\n雨歇鸠呼妇，年丰稻有孙。\n旅怀悲暮齿，野饭寄前村。\n只恐今宵梦，凭谁续断魂。",
        "dynasty": "宋",
        "collection_info": null
    },
    {
        "title": "雨中过明觉招上人辄留小诗",
        "author": "李之仪",
        "content": "雨路如投洗，山行似踏绳。\n深閒逢竹院，欢喜得诗僧。\n语款疑缫茧，心明自有灯。\n难忘惜别处，高义等丘陵。",
        "dynasty": "宋",
        "collection_info": null
    },
    {
        "title": "宿滴水岩怀赵德麟和壁间韵",
        "author": "李之仪",
        "content": "瀑水泻灵窦，铿锵韶濩音。\n树深猿啸月，山迥鸟归林。\n一曲广陵散，再歌梁甫吟。\n天边有鸿雁，莫寄此时心。",
        "dynasty": "宋",
        "collection_info": null
    },
    {
        "title": "夜行巩洛道上",
        "author": "李之仪",
        "content": "夜久露华重，寒鸦不肯栖。\n月推银海上，斗过玉绳西。\n风脱林衣瘦，山擎云帽低。\n流萤三四点，趁队过前溪。",
        "dynasty": "宋",
        "collection_info": null
    },
    {
        "title": "题李钦之承事宅",
        "author": "李之仪",
        "content": "松竹庞公宅，丘坟倚相家。\n和声敦雁序，秀色茂兰芽。\n鲁秉方如昔，淮流讵可涯。\n踌躇不欲去，寒日任西斜。",
        "dynasty": "宋",
        "collection_info": null
    },
    {
        "title": "离宣城",
        "author": "李之仪",
        "content": "倦客登舟际，江城欲暮时。\n恨长山自远，心速棹归迟。\n村市明鱼火，严城起鼓鼙。\n诗成真有助，新月上天涯。",
        "dynasty": "宋",
        "collection_info": null
    },
    {
        "title": "秋日游青山访太白墓二首  其一",
        "author": "李之仪",
        "content": "潦倒忘衰日，风流袭垫巾。\n未能分朽骨，还此挹余尘。\n弔古无千载，伤心为一颦。\n依稀如到眼，气类信吾人。",
        "dynasty": "宋",
        "collection_info": null
    },
    {
        "title": "秋日游青山访太白墓二首  其二",
        "author": "李之仪",
        "content": "淹时苦炎暑，此日遇初秋。\n旧籍存千亩，彝伦咏九畴。\n但能寻旷荡，何必事深幽。\n未媿辽东笑，真成知北游。",
        "dynasty": "宋",
        "collection_info": null
    },
    {
        "title": "游青山因过西庄",
        "author": "李之仪",
        "content": "青山忽相值，一笑脱征衫。\n未就三都赋，聊寻五柳潜。\n并游虽得意，作阔更愁兼。\n问字终忘倦，言归但小惭。\n旁求须作相，未聘且耕岩。\n赠别无多语，禔身要律贪。",
        "dynasty": "宋",
        "collection_info": null
    },
    {
        "title": "同荣天和游石城",
        "author": "李之仪",
        "content": "兹游久寂寞，胜士偶陪随。\n竹暗笋初熟，江深鲈正肥。\n但须频结社，何必访题诗。\n会有重来日，还应记此时。",
        "dynasty": "宋",
        "collection_info": null
    },
    {
        "title": "谢人送鱼",
        "author": "李之仪",
        "content": "珍重黄池秀，风流迥出尘。\n多情念羁旅，脱网寄鲜鳞。\n掀动龙蛟宅，惊回匕箸春。\n丹青如得便，更拟问通津。",
        "dynasty": "宋",
        "collection_info": null
    },
    {
        "title": "题齐云亭",
        "author": "李之仪",
        "content": "凌空登白纻，此地与云齐。\n一览众山小，方知人世低。\n暂留蝴蝶梦，终负杜鹃啼。\n回向禅关客，何当别有梯。",
        "dynasty": "宋",
        "collection_info": null
    },
    {
        "title": "贺时相生辰",
        "author": "李之仪",
        "content": "锡羡来经世，储休表降神。\n云间瞻鸑鷟，天上识麒麟。\n藴藉三冬学，形容万古春。\n班庭倾玉笋，镇庙契金人。\n帝载熙明格，朝签绝拟伦。\n渊源参密幄，同德在斯民。\n有作皆前用，无言不绪陈。\n光华荣斝寿，蕃锡会昌辰。\n宠接张侯异，年颁卫武均。\n江干空引睇，无路袭余尘。",
        "dynasty": "宋",
        "collection_info": null
    },
    {
        "title": "登山未还范景仁以诗见促次韵二首  其一",
        "author": "李之仪",
        "content": "扑面烟霞晓更嘉，偶随藜杖访仙家。\n斜阳不见登山屐，独遶长溪折夜花。",
        "dynasty": "宋",
        "collection_info": null
    },
    {
        "title": "登山未还范景仁以诗见促次韵二首  其二",
        "author": "李之仪",
        "content": "危墙烟际耸层城，潮落沙头眼更明。\n不觉归舟犯牛斗，天风吹下步虚声。",
        "dynasty": "宋",
        "collection_info": null
    },
    {
        "title": "次韵景仁海次西还二首  其一",
        "author": "李之仪",
        "content": "留滞初春寂寞滨，眼明归路一番新。\n何妨更作重来计，枝上微红解恼人。",
        "dynasty": "宋",
        "collection_info": null
    },
    {
        "title": "次韵景仁海次西还二首  其二",
        "author": "李之仪",
        "content": "二月春阴到水滨，秋风重见玉蟾新。\n无端扰扰来还去，只恐沙鸥解笑人。",
        "dynasty": "宋",
        "collection_info": null
    },
    {
        "title": "又次韵",
        "author": "李之仪",
        "content": "寻春何惜驻征鞍，只怕春归不怕寒。\n故国山川无限思，我来仍得雨中看。",
        "dynasty": "宋",
        "collection_info": null
    },
    {
        "title": "柏台自述四首  其一",
        "author": "李之仪",
        "content": "穷日愔愔已死灰，似沈眢井念昭回。\n一声霹雳起平地，顿觉青天万里开。",
        "dynasty": "宋",
        "collection_info": null
    },
    {
        "title": "柏台自述四首  其二",
        "author": "李之仪",
        "content": "钻龟打瓦不曾休，金注昏人岂自由。\n谁谓纯诚无感格，会逢公议报私雠。",
        "dynasty": "宋",
        "collection_info": null
    },
    {
        "title": "柏台自述四首  其三",
        "author": "李之仪",
        "content": "一梦扬州似隔生，轻舟未往但贪程。\n莫年觳觫儿童念，风物依稀媿此情。",
        "dynasty": "宋",
        "collection_info": null
    },
    {
        "title": "柏台自述四首  其四",
        "author": "李之仪",
        "content": "熬熬内火战骄阳，鹤唳风声便着忙。\n波浪翻天谁与渡，却应甘井是慈航。",
        "dynasty": "宋",
        "collection_info": null
    },
    {
        "title": "江西庄上久雨",
        "author": "李之仪",
        "content": "去秋欲雨不得雨，今春望晴还未晴。\n蝼蚁尚知为自便，强将私意与天争。",
        "dynasty": "宋",
        "collection_info": null
    },
    {
        "title": "路西庄绝句",
        "author": "李之仪",
        "content": "麦未登场已插秧，更忧雨过水还伤。\n一生能着几量屐，白髮萧萧祇管忙。",
        "dynasty": "宋",
        "collection_info": null
    },
    {
        "title": "宿采石",
        "author": "李之仪",
        "content": "江声隠隠风前恨，雁阵喧喧枕畔愁。\n更觉孤衾如泼水，始知今夜宿山头。",
        "dynasty": "宋",
        "collection_info": null
    },
    {
        "title": "寄西庄梅道者",
        "author": "李之仪",
        "content": "因缘时节本相期，只恐蹉跎醉似泥。\n洗尽从前留意处，何忧金臂不提携。",
        "dynasty": "宋",
        "collection_info": null
    },
    {
        "title": "偶书二首  其一",
        "author": "李之仪",
        "content": "元宵灯火闹游人，偶向忙中得此身。\n浄几明窗尘不到，弄黄先见一枝春。",
        "dynasty": "宋",
        "collection_info": null
    },
    {
        "title": "偶书二首  其二",
        "author": "李之仪",
        "content": "通中玉冷梦偏长，花影笼阶月浸廊。\n挽断罗巾留不住，觉来犹有去时香。",
        "dynasty": "宋",
        "collection_info": null
    },
    {
        "title": "瑞竹即事三绝  其一",
        "author": "李之仪",
        "content": "芭蕉叶密柿阴浓，散髮西窗到晚钟。\n霹雳一声三尺水，旱天方信有真龙。",
        "dynasty": "宋",
        "collection_info": null
    },
    {
        "title": "瑞竹即事三绝  其二",
        "author": "李之仪",
        "content": "纤絺不挂汗如倾，一霎风来梦乍惊。\n自是人心有凉思，强将庭叶作秋声。",
        "dynasty": "宋",
        "collection_info": null
    },
    {
        "title": "瑞竹即事三绝  其三",
        "author": "李之仪",
        "content": "鸭脚初成绿未齐，芭蕉仍在柿阴西。\n推迁节物均如此，眼界何须苦自迷。",
        "dynasty": "宋",
        "collection_info": null
    },
    {
        "title": "书扇",
        "author": "李之仪",
        "content": "会稽陈迹久荒芜，流落江城墨未枯。\n好向溪边示行客，问人能出百钱无。",
        "dynasty": "宋",
        "collection_info": null
    },
    {
        "title": "题郭熙画扇  其一",
        "author": "李之仪",
        "content": "蹇馿破帽耸鸢肩，石裏长松欲到天。\n六月尘埃汗如洗，始知立意不徒然。",
        "dynasty": "宋",
        "collection_info": null
    },
    {
        "title": "题郭熙画扇  其二",
        "author": "李之仪",
        "content": "袅袅凉风八月初，试挥椽笔写江湖。\n还家预想迎门喜，争问今年得意无。",
        "dynasty": "宋",
        "collection_info": null
    },
    {
        "title": "又书扇",
        "author": "李之仪",
        "content": "几年无事在江湖，醉倒黄公旧酒垆。\n觉后不知新月上，满身花影倩人扶。",
        "dynasty": "宋",
        "collection_info": null
    },
    {
        "title": "画夫子扇",
        "author": "李之仪",
        "content": "烟梢云顶石藏根，溪压舆梁晓乍分。\n车盖定寻何处路，皇皇犹想为斯文。",
        "dynasty": "宋",
        "collection_info": null
    },
    {
        "title": "题画扇  其一",
        "author": "李之仪",
        "content": "曾记终南雪裏山，玉峰琼岫耸巑岏。\n风流转入丹青手，画作江城六月寒。",
        "dynasty": "宋",
        "collection_info": null
    },
    {
        "title": "题画扇  其二",
        "author": "李之仪",
        "content": "落笔无因似退之，每逢佳致却如痴。\n孤高全露秋来骨，无復山红涧碧时。",
        "dynasty": "宋",
        "collection_info": null
    },
    {
        "title": "庄上书事",
        "author": "李之仪",
        "content": "柱础犹蒸湿未休，悬知雨意未全收。\n只忧场上芽生稻，不厌田间水拍沟。",
        "dynasty": "宋",
        "collection_info": null
    },
    {
        "title": "访僧不值",
        "author": "李之仪",
        "content": "我来独爱南天竺，公去谁烹北苑茶。\n頼有清风犹好客，扫门杨柳影交加。",
        "dynasty": "宋",
        "collection_info": null
    },
    {
        "title": "天宁众寮即事",
        "author": "李之仪",
        "content": "不看经也不参禅，时去时来又一年。\n秪愿阇黎终有信，大家留取草鞋钱。",
        "dynasty": "宋",
        "collection_info": null
    },
    {
        "title": "宿吉先之学古堂",
        "author": "李之仪",
        "content": "停骖假馆雪初晴，学古堂中气象新。\n多谢故人无弃我，一炉软火暖如春。",
        "dynasty": "宋",
        "collection_info": null
    },
    {
        "title": "书于子高宅",
        "author": "李之仪",
        "content": "儿童鸡犬语声喧，桑柘萦纡绿蔽川。\n斗觉门庭兰玉盛，更将箫鼓乐丰年。",
        "dynasty": "宋",
        "collection_info": null
    },
    {
        "title": "书俞秀老诗卷后",
        "author": "李之仪",
        "content": "荆公宾客晚多奇，休叹穰侯见事迟。\n雨过半山初睡足，何如蚊力负山时。",
        "dynasty": "宋",
        "collection_info": null
    },
    {
        "title": "写裙带",
        "author": "李之仪",
        "content": "轻裙碎摺晓风微，弱柳腰肢稳称衣。\n更剪垂虹平窄地，双鳬似恐见人飞。",
        "dynasty": "宋",
        "collection_info": null
    },
    {
        "title": "采石二首  其一",
        "author": "李之仪",
        "content": "云山夹岸去层层，来往扁舟恨未能。\n更有寻常最佳处，无风一日到金陵。",
        "dynasty": "宋",
        "collection_info": null
    },
    {
        "title": "采石二首  其二",
        "author": "李之仪",
        "content": "鸡笼山下是和州，隔岸闻呼见点头。\n不见东归夜郎客，锦袍谁共醉扁舟。",
        "dynasty": "宋",
        "collection_info": null
    },
    {
        "title": "浴南寺园头求诗",
        "author": "李之仪",
        "content": "一重洗尽一重生，尘垢昏人不自醒。\n会得栽茄种瓜意，始知松竹本来青。",
        "dynasty": "宋",
        "collection_info": null
    },
    {
        "title": "源上人研",
        "author": "李之仪",
        "content": "过岭传衣不传钵，何事眼裏更着枻。\n欲识黄梅半夜心，踏着称锤硬似铁。",
        "dynasty": "宋",
        "collection_info": null
    },
    {
        "title": "访采石臻山主不遇  其一",
        "author": "李之仪",
        "content": "入门不见主人公，座具袈裟在眼中。\n更有山童会人意，略无一事许相同。",
        "dynasty": "宋",
        "collection_info": null
    },
    {
        "title": "访采石臻山主不遇  其二",
        "author": "李之仪",
        "content": "十年采石寄漂蓬，广济虽名寺亦空。\n将为新来有消息，依前山不结蓬笼。",
        "dynasty": "宋",
        "collection_info": null
    },
    {
        "title": "次韵湖阴韦深道五小诗  其一",
        "author": "李之仪",
        "content": "髭鬚潇飒面嶙峋，怪我多非旧日人。\n百里挐舟谁復尔，却应情重故情亲。",
        "dynasty": "宋",
        "collection_info": null
    },
    {
        "title": "次韵湖阴韦深道五小诗  其二",
        "author": "李之仪",
        "content": "书去书来又一年，祇应提处是虚鞭。\n相逢会得笔头语，莫惜频寻酒裏天。",
        "dynasty": "宋",
        "collection_info": null
    },
    {
        "title": "次韵湖阴韦深道五小诗  其三",
        "author": "李之仪",
        "content": "江头风浪似重关，几许行人限往还。\n不是多情过相与，肯将一叶犯银山。",
        "dynasty": "宋",
        "collection_info": null
    },
    {
        "title": "次韵湖阴韦深道五小诗  其四",
        "author": "李之仪",
        "content": "三山矶雨列山风，我亦频年强自攻。\n不负蛟龙竟何事，祇疑身世属江东。",
        "dynasty": "宋",
        "collection_info": null
    },
    {
        "title": "次韵湖阴韦深道五小诗  其五",
        "author": "李之仪",
        "content": "新来句法宛如阴，端与衰公伴陆沈。\n未易偏师壮秦系，刘郎戈甲旧成林。",
        "dynasty": "宋",
        "collection_info": null
    },
    {
        "title": "次韵东坡梅花十绝  其一",
        "author": "李之仪",
        "content": "谁人月下奏云和，一夜繁枝向北多。\n长笛未须论旧恨，且留幽思待阴何。",
        "dynasty": "宋",
        "collection_info": null
    },
    {
        "title": "次韵东坡梅花十绝  其二",
        "author": "李之仪",
        "content": "奸雄投老恋层台，随得分香散处开。\n枝上休论歌舞旧，尊中且泛绿于苔。",
        "dynasty": "宋",
        "collection_info": null
    },
    {
        "title": "次韵东坡梅花十绝  其三",
        "author": "李之仪",
        "content": "弄蘂攀条日几回，依稀长记雪中开。\n尘埃满袂家山远，底事多情拂眼来。",
        "dynasty": "宋",
        "collection_info": null
    },
    {
        "title": "次韵东坡梅花十绝  其四",
        "author": "李之仪",
        "content": "软火明窗酒一尊，余杯未减日尤昏。\n谁人为折东来阁，续得何郎日断魂。",
        "dynasty": "宋",
        "collection_info": null
    },
    {
        "title": "次韵东坡梅花十绝  其五",
        "author": "李之仪",
        "content": "黯黯危肠独九迴，故园谁对此时开。\n捻来聊把倚孤枕，更拟慇懃入梦来。",
        "dynasty": "宋",
        "collection_info": null
    },
    {
        "title": "次韵东坡梅花十绝  其六",
        "author": "李之仪",
        "content": "病余憔悴拊空尊，子细思量意却昏。\n便觉阳和振枯槁，不须方士致幽魂。",
        "dynasty": "宋",
        "collection_info": null
    },
    {
        "title": "次韵东坡梅花十绝  其七",
        "author": "李之仪",
        "content": "初见今年报信花，定从清浅缀横斜。\n无言对我应惆怅，不復当时处士家。",
        "dynasty": "宋",
        "collection_info": null
    },
    {
        "title": "次韵东坡梅花十绝  其八",
        "author": "李之仪",
        "content": "玉作肌肤雪作衣，剪裁风月缀寒枝。\n上池可饮偶无路，空愧当年带下医。",
        "dynasty": "宋",
        "collection_info": null
    },
    {
        "title": "次韵东坡梅花十绝  其九",
        "author": "李之仪",
        "content": "漏泄天工意不轻，傍春依腊独分明。\n孤高不作繁红伴，造化须知别有情。",
        "dynasty": "宋",
        "collection_info": null
    },
    {
        "title": "次韵东坡梅花十绝  其一○",
        "author": "李之仪",
        "content": "姑射山前旧卜家，天香真色倚风斜。\n不须薝卜分高下，要是东皇第一花。",
        "dynasty": "宋",
        "collection_info": null
    },
    {
        "title": "赠吕焕",
        "author": "李之仪",
        "content": "红炉欢坐腊灯长，豫借春风发艷粧。\n流水落花无限好，却应双鬓恨刘郎。",
        "dynasty": "宋",
        "collection_info": null
    },
    {
        "title": "舟泊采石",
        "author": "李之仪",
        "content": "经年欲到竟无繇，便路今朝得暂留。\n弄月燃犀俱未暇，潮平且欲过西州。",
        "dynasty": "宋",
        "collection_info": null
    },
    {
        "title": "和州太守曾延之置酒鼓角楼",
        "author": "李之仪",
        "content": "楼台烟树接平芜，水墨丹青十幅图。\n认得黄山家住处，云中相对似相呼。",
        "dynasty": "宋",
        "collection_info": null
    },
    {
        "title": "延之置酒当利楼侍人劝酒",
        "author": "李之仪",
        "content": "云山远近浅还深，宛转愁颜顿不任。\n独有绮罗知此意，故拈金盏十分斟。",
        "dynasty": "宋",
        "collection_info": null
    },
    {
        "title": "延之置酒连云观北望丘墟掩翳相与凭栏感叹延之以所持扇见授云不可不记也因书之",
        "author": "李之仪",
        "content": "后壠前冈一色松，相看冠剑几悲风。\n今朝笑语明朝哭，莫厌尊中酒不空。",
        "dynasty": "宋",
        "collection_info": null
    },
    {
        "title": "延之置酒南园因书柱上",
        "author": "李之仪",
        "content": "尊前景气朝朝别，醉裏歌呼处处新。\n一度拈来一回好，主人须信异于人。",
        "dynasty": "宋",
        "collection_info": null
    },
    {
        "title": "何子温家有巨竹数顷因成绝句",
        "author": "李之仪",
        "content": "老绿阴森锁昼寒，儿孙延裔不知年。\n欲归顿失来时路，一似高风暗雨天。",
        "dynasty": "宋",
        "collection_info": null
    },
    {
        "title": "曾延之置酒后阁供帐酒馔物物皆内出侍人以裙带求书",
        "author": "李之仪",
        "content": "御醅盏畔千头菊，椽烛光中四和香。\n红粉莫嗟霜满颔，也应歌处似周郎。",
        "dynasty": "宋",
        "collection_info": null
    },
    {
        "title": "延之问及当涂近事云君殆能容忍我不及也胡不迁居于此便治馆因口占为谢",
        "author": "李之仪",
        "content": "胯下淹时岂不知，故人疑我似阳痴。\n一廛固愿授陈相，只恐锋车便见追。",
        "dynasty": "宋",
        "collection_info": null
    },
    {
        "title": "延之云久迟公来不谓迫之乃肯顾我既开此路却当以匪人为津梁矣致我佳客敢忘其德口占为戏",
        "author": "李之仪",
        "content": "一水相忘辄自疲，青毡情厚失先期。\n从今不比鸬鷀数，更欲棠阴借异时。",
        "dynasty": "宋",
        "collection_info": null
    },
    {
        "title": "杂咏四绝  其一",
        "author": "李之仪",
        "content": "人间所乐宁过此，一事都无有俸钱。\n更向丰年观割稻，须知身是地行仙。",
        "dynasty": "宋",
        "collection_info": null
    },
    {
        "title": "杂咏四绝  其二",
        "author": "李之仪",
        "content": "老呼稚舞报丰年，极目黄云欲际天。\n旋捣新粳供晚饭，只愁閒梦搅安眠。",
        "dynasty": "宋",
        "collection_info": null
    },
    {
        "title": "杂咏四绝  其三",
        "author": "李之仪",
        "content": "解箨新篁绿未分，弄晴啼鸟语如文。\n翻风葭菼全疑雨，对岸峰峦便是云。",
        "dynasty": "宋",
        "collection_info": null
    },
    {
        "title": "杂咏四绝  其四",
        "author": "李之仪",
        "content": "平生粥饭寄伽蓝，老日田园强自添。\n岂自着靴踏泥客，如何不许蹔深潜。",
        "dynasty": "宋",
        "collection_info": null
    },
    {
        "title": "书龚彦本庄壁二绝  其一",
        "author": "李之仪",
        "content": "青黄赤白千畦稻，远近高低四面山。\n旧约买邻今已决，却忧无力伴跻攀。",
        "dynasty": "宋",
        "collection_info": null
    },
    {
        "title": "书龚彦本庄壁二绝  其二",
        "author": "李之仪",
        "content": "重阳过了十二日，阶下黄花方盛开。\n节物参差何足较，且浮新蘂共衔杯。",
        "dynasty": "宋",
        "collection_info": null
    },
    {
        "title": "同彦本兄弟泛舟过北山",
        "author": "李之仪",
        "content": "横截西山一叶轻，晓奁初发镜中行。\n异时常作玻璃观，却恐丹青画不成。",
        "dynasty": "宋",
        "collection_info": null
    },
    {
        "title": "彦本邻庄有欲售其所舍之屋者相与就阅遂书其屏上与彦本为约",
        "author": "李之仪",
        "content": "求田问舍太迟生，栋宇纔逢眼便明。\n凭仗经营须占早，连墙祇恐负柴荆。",
        "dynasty": "宋",
        "collection_info": null
    },
    {
        "title": "龚深之曾约相从偶不及而深之逝矣独过其所约之地遗像俨然感怆不已因书其事",
        "author": "李之仪",
        "content": "德公期我此联裾，独舍扁舟断梦初。\n繐帐一灯如晤语，泪痕空对两龙驹。",
        "dynasty": "宋",
        "collection_info": null
    },
    {
        "title": "初入褒禅山",
        "author": "李之仪",
        "content": "近山回抱锦为屏，金碧高低照眼明。\n四十年来劳梦想，白头方喜慰平生。",
        "dynasty": "宋",
        "collection_info": null
    },
    {
        "title": "褒禅知客求书因以答之",
        "author": "李之仪",
        "content": "霜林斑驳抱园回，晓日初昇宿雾开。\n忆得旧游怀小杜，分明回望绣成堆。",
        "dynasty": "宋",
        "collection_info": null
    },
    {
        "title": "褒禅斋后独出三门步深山久之",
        "author": "李之仪",
        "content": "两脚都忘力不胜，穿云度堑信腾腾。\n林深鸟兽知无迹，时见游山一两僧。",
        "dynasty": "宋",
        "collection_info": null
    },
    {
        "title": "游华阳洞行十余步水阻而回",
        "author": "李之仪",
        "content": "篝火宵深兴转浓，可怜潭水断来踪。\n祇疑终有蛟龙护，玉室金堂未许逢。",
        "dynasty": "宋",
        "collection_info": null
    },
    {
        "title": "自褒禅寺东转将过大乘路中",
        "author": "李之仪",
        "content": "不觉离家二十日，山林城市恣延缘。\n定因曾作和州客，长见鸡笼在眼前。",
        "dynasty": "宋",
        "collection_info": null
    },
    {
        "title": "欲过大乘先寄祖灯禅师大乘甚贫新开堂",
        "author": "李之仪",
        "content": "大乘此去有几里，闻道祇园近布金。\n但恐钵中无客饭，止期经宿谢知音。",
        "dynasty": "宋",
        "collection_info": null
    },
    {
        "title": "将过大乘薄晚不能到既见祖灯以寄一笑",
        "author": "李之仪",
        "content": "踏尽田塍转尽山，芥塘犹在夕阳间。\n主人缩地元多术，何事今朝特见悭。",
        "dynasty": "宋",
        "collection_info": null
    },
    {
        "title": "汤泉纔到便问浴处何在戏呈长老",
        "author": "李之仪",
        "content": "欲从旷口过金陵，不惜汤泉两日程。\n因就故人求一浴，何妨随例得身轻。",
        "dynasty": "宋",
        "collection_info": null
    },
    {
        "title": "题苦竹寺后亭",
        "author": "李之仪",
        "content": "竹映丹枫转短篱，有花开处尽空枝。\n春风想见如铺锦，惆怅来游不是时。",
        "dynasty": "宋",
        "collection_info": null
    },
    {
        "title": "再过苦竹饭于寺前客邸",
        "author": "李之仪",
        "content": "隼旟謌呼引红粧，花帽追随入醉乡。\n今日再来如断梦，主人依旧进黄粱。",
        "dynasty": "宋",
        "collection_info": null
    },
    {
        "title": "绝句七首  其一",
        "author": "李之仪",
        "content": "海燕初飞掠水轻，酴醾开就照人明。\n旋倾煮酒尝青杏，唯有风光不世情。",
        "dynasty": "宋",
        "collection_info": null
    },
    {
        "title": "绝句七首  其二",
        "author": "李之仪",
        "content": "万腔腰鼓打梁州，舞罢还催步打毬。\n更借缠头三百万，阿奴要彻第三筹。",
        "dynasty": "宋",
        "collection_info": null
    },
    {
        "title": "绝句七首  其三",
        "author": "李之仪",
        "content": "情随榆荚不胜飘，心似杨花暖欲销。\n拟借琼林大盈库，约君孤注赌妖娆。",
        "dynasty": "宋",
        "collection_info": null
    },
    {
        "title": "绝句七首  其四",
        "author": "李之仪",
        "content": "漫寻蝴蝶却成痴，欲趁蜂儿转更疑。\n自是心情怕时节，不如閒处伴黄鹂。",
        "dynasty": "宋",
        "collection_info": null
    },
    {
        "title": "绝句七首  其五",
        "author": "李之仪",
        "content": "程氏园当尺五天，千金争赏并朱栏。\n莫因今日家家有，便与常时两样看。",
        "dynasty": "宋",
        "collection_info": null
    },
    {
        "title": "绝句七首  其六",
        "author": "李之仪",
        "content": "的的枝头浅浅黄，未先颜色占年芳。\n任是剪成香更裂，鼻根眼界漫商量。",
        "dynasty": "宋",
        "collection_info": null
    },
    {
        "title": "绝句七首  其七",
        "author": "李之仪",
        "content": "斋盂洗罢日方中，帘影低回破睡风。\n试问新浮一瓯乳，何须亲到广寒宫。",
        "dynasty": "宋",
        "collection_info": null
    },
    {
        "title": "和张文潜赠杨妹",
        "author": "李之仪",
        "content": "草草声名等漏巵，相逢佳处暂舒眉。\n我方击节聊乘兴，君可忘忧莫见疑。",
        "dynasty": "宋",
        "collection_info": null
    },
    {
        "title": "宿观音寺三绝  其一",
        "author": "李之仪",
        "content": "倦听帘间点滴声，栖禽初报晓来晴。\n分明市合人争语，清浊高低各有情。",
        "dynasty": "宋",
        "collection_info": null
    },
    {
        "title": "宿观音寺三绝  其二",
        "author": "李之仪",
        "content": "乌啼鹊噪趁初晴，百舌新调燕羽轻。\n滑滑竹鸡催布谷，声声鶗鴂唤流鶑。",
        "dynasty": "宋",
        "collection_info": null
    },
    {
        "title": "宿观音寺三绝  其三",
        "author": "李之仪",
        "content": "留滞江南又一年，燕巢初就鹊声喧。\n一番风竹摇窗外，犹冀曾来紫玉轩。",
        "dynasty": "宋",
        "collection_info": null
    },
    {
        "title": "谢范守惠鹅",
        "author": "李之仪",
        "content": "玉翎红觜小池中，双入筠笼寄病翁。\n不是山阴亲换得，自惭书学久无工。",
        "dynasty": "宋",
        "collection_info": null
    },
    {
        "title": "画鸭  其一",
        "author": "李之仪",
        "content": "野塘溶漾夕阳时，风淡云閒草半欹。\n会得腾身振衣否，不教春色在花枝。",
        "dynasty": "宋",
        "collection_info": null
    },
    {
        "title": "画鸭  其二",
        "author": "李之仪",
        "content": "道人笔力与春争，五彩都将墨染成。\n新浴羽毛犹更葺，似疑颜色未分明。",
        "dynasty": "宋",
        "collection_info": null
    },
    {
        "title": "画鹅儿",
        "author": "李之仪",
        "content": "声裏生涯殻外天，天真虽判尚茫然。\n只应未解长依母，每向沙头独自眠。",
        "dynasty": "宋",
        "collection_info": null
    },
    {
        "title": "画鹅",
        "author": "李之仪",
        "content": "人间今復见丹青，生意初侵造物灵。\n却笑山阴何所得，尚须辛苦写黄庭。",
        "dynasty": "宋",
        "collection_info": null
    },
    {
        "title": "书罗氏屏风四绝  其一",
        "author": "李之仪",
        "content": "浄练平铺月上时，无人吟得谢郎诗。\n酒酣直欲捉倒影，千古风流几个知。",
        "dynasty": "宋",
        "collection_info": null
    },
    {
        "title": "书罗氏屏风四绝  其二",
        "author": "李之仪",
        "content": "鼓声绝罢香烟起，涌出潮音满座寒。\n为问如何第一义，等閒拈却面前山。",
        "dynasty": "宋",
        "collection_info": null
    },
    {
        "title": "书罗氏屏风四绝  其三",
        "author": "李之仪",
        "content": "一到山头却下山，终朝只在翠微间。\n白云本是无心物，何事高低伴往还。",
        "dynasty": "宋",
        "collection_info": null
    },
    {
        "title": "书罗氏屏风四绝  其四",
        "author": "李之仪",
        "content": "日日春禽百转新，明窗棐几浄无尘。\n平生似有丛林分，秃鬓何为尚满巾。",
        "dynasty": "宋",
        "collection_info": null
    },
    {
        "title": "谢荆州太守",
        "author": "李之仪",
        "content": "荆州太守紫微仙，远寄渔翁白玉泉。\n长钓久垂鱼未食，为君一醉卧长川。",
        "dynasty": "宋",
        "collection_info": null
    },
    {
        "title": "题隠者壁",
        "author": "李之仪",
        "content": "问道全家隠鹿门，竹篱茅屋寄江村。\n庞公事业无多子，只有平安遗子孙。",
        "dynasty": "宋",
        "collection_info": null
    },
    {
        "title": "题渔家壁",
        "author": "李之仪",
        "content": "卖酒罾鱼止数家，卜邻还在水之涯。\n扁舟定向桃源去，斜日红开两岸花。",
        "dynasty": "宋",
        "collection_info": null
    },
    {
        "title": "偶题六绝  其一",
        "author": "李之仪",
        "content": "霜风刮地雁连天，野舍衾寒感旧年。\n独有多情夜来榨，床头滴滴慰孤眠。",
        "dynasty": "宋",
        "collection_info": null
    },
    {
        "title": "偶题六绝  其二",
        "author": "李之仪",
        "content": "行人犹未有归期，万里初程日暮时。\n唯爱门前双柳树，枝枝叶叶不相离。",
        "dynasty": "宋",
        "collection_info": null
    },
    {
        "title": "偶题六绝  其三",
        "author": "李之仪",
        "content": "长溪新雨色如泥，野水阴寒尽向西。\n楚客天南行渐远，山山树裏鹧鸪啼。",
        "dynasty": "宋",
        "collection_info": null
    },
    {
        "title": "偶题六绝  其四",
        "author": "李之仪",
        "content": "数卷新游蜀苑诗，长安僻巷得相随。\n草堂雪夜携琴处，况似青城馆裏时。",
        "dynasty": "宋",
        "collection_info": null
    },
    {
        "title": "偶题六绝  其五",
        "author": "李之仪",
        "content": "不觉六月初八日，还是去年瓜熟时。\n鞭藉竟谁能致曲，定自昭昭终可期。",
        "dynasty": "宋",
        "collection_info": null
    },
    {
        "title": "访瑫上人值吃葱茶",
        "author": "李之仪",
        "content": "软火明窗纸帐低，一声初报午来鸡。\n葱茶未必能留坐，为爱高人手自提。",
        "dynasty": "宋",
        "collection_info": null
    },
    {
        "title": "七夕",
        "author": "李之仪",
        "content": "银汉风休月对絃，灵桥长挂罢星填。\n从今祇恐情先老，无復佳期又隔年。",
        "dynasty": "宋",
        "collection_info": null
    },
    {
        "title": "东山",
        "author": "李之仪",
        "content": "南山不见见东山，白鹭时时自往还。\n为问天公几时雨，定因薄相故能悭。",
        "dynasty": "宋",
        "collection_info": null
    },
    {
        "title": "閒坐",
        "author": "李之仪",
        "content": "鸦衔遗秉趁饥鹰，老牸时传唤犊声。\n凡物有生皆有乐，不堪孤坐泪纵横。",
        "dynasty": "宋",
        "collection_info": null
    },
    {
        "title": "壬辰春试终场王德循置酒登月阁邀丁希韩甚欢夜分方罢",
        "author": "李之仪",
        "content": "宝炷芬敷散瑞烟，月移花影上栏桿。\n角声又报梅花弄，只恐归时夜更寒。",
        "dynasty": "宋",
        "collection_info": null
    },
    {
        "title": "清明日浄因庄早饭罢遂游洪福有怀巨载元确因致别约  其一",
        "author": "李之仪",
        "content": "老禅期客煮园蔬，少憩西邻日转初。\n万白千红好时节，断魂空付两龙驹。",
        "dynasty": "宋",
        "collection_info": null
    },
    {
        "title": "清明日浄因庄早饭罢遂游洪福有怀巨载元确因致别约  其二",
        "author": "李之仪",
        "content": "忆寻春色过何郎，西寺传来墨有香。\n安得蒹葭真倚玉，再邀花影上迴廊。",
        "dynasty": "宋",
        "collection_info": null
    },
    {
        "title": "同荣天和游石城",
        "author": "李之仪",
        "content": "树密山深镇雨凉，西州陈迹旧丹阳。\n相逢莫话当时事，且约清心感妙香。",
        "dynasty": "宋",
        "collection_info": null
    },
    {
        "title": "谒钱公振李与几",
        "author": "李之仪",
        "content": "软火明窗一炷香，岁交时节夜来霜。\n须知钱李饶风味，却媿巴歌污锦囊。",
        "dynasty": "宋",
        "collection_info": null
    },
    {
        "title": "再过李钦之宅忆希武",
        "author": "李之仪",
        "content": "客窗孤被探深寒，一梦从来已六年。\n独有可人无復见，尊前旋笑尚依然。",
        "dynasty": "宋",
        "collection_info": null
    },
    {
        "title": "题李仲山金影轩",
        "author": "李之仪",
        "content": "金影风光小洞天，蓝桥有路隔云烟。\n玉壶叩尽应能语，早晚光明照座边。",
        "dynasty": "宋",
        "collection_info": null
    },
    {
        "title": "题黄蘗泉",
        "author": "李之仪",
        "content": "住庵老子不復见，传法阿师追不回。\n饮水能知大愚意，一拳真是打爷来。",
        "dynasty": "宋",
        "collection_info": null
    },
    {
        "title": "次韵赠答洪觉范五首  其一",
        "author": "李之仪",
        "content": "念尽已知木偶，多闻早慰诗流。\n北海幸君知举，东家未我为丘。",
        "dynasty": "宋",
        "collection_info": null
    },
    {
        "title": "次韵赠答洪觉范五首  其二",
        "author": "李之仪",
        "content": "岂为弥天盖世，却来作戏逢场。\n可是因人尔尔，要非皆我堂堂。",
        "dynasty": "宋",
        "collection_info": null
    },
    {
        "title": "次韵赠答洪觉范五首  其三",
        "author": "李之仪",
        "content": "问舍求田底事，乘流遇坎方时。\n且向忙中作茧，敢从作者论诗。",
        "dynasty": "宋",
        "collection_info": null
    },
    {
        "title": "次韵赠答洪觉范五首  其四",
        "author": "李之仪",
        "content": "立玉无因再倚，坐荆偶此同班。\n老去谁开东阁，朝来空对西山。",
        "dynasty": "宋",
        "collection_info": null
    },
    {
        "title": "次韵赠答洪觉范五首  其五",
        "author": "李之仪",
        "content": "俛仰谁为荆棘，峥嵘漫自波涛。\n休说花砖步日，旦寻烟雨飞鸼。",
        "dynasty": "宋",
        "collection_info": null
    },
    {
        "title": "题画扇",
        "author": "李之仪",
        "content": "白颊饶春思，梅梢喜可知。\n声声催烂漫，定是雪晴时。",
        "dynasty": "宋",
        "collection_info": null
    },
    {
        "title": "东坡挽词",
        "author": "李之仪",
        "content": "从来忧患许追随，末路文词特见知。\n肯向虞兮悲盖世，空惭赐也可言诗。\n炎荒不死疑阴相，汉水相招本素期。\n月堕星沈岂人力，辉光他日看丰碑。",
        "dynasty": "宋",
        "collection_info": null
    },
    {
        "title": "石敏若挽词",
        "author": "李之仪",
        "content": "万年风采属当时，堕地能班世有儿。\n梦笔方传符昔应，玉楼何事遽先期。\n无由负弩瞻前导，空叹骑鲸去不疑。\n老矣无从忘肉味，余音犹幸接吹箎。",
        "dynasty": "宋",
        "collection_info": null
    },
    {
        "title": "李希武挽词",
        "author": "李之仪",
        "content": "十年枯木不知春，每向尊前得可人。\n申叔共瞻云外翼，元宾岂是辙中鳞。\n扬帆巨浸方期远，摧辐穷途定有因。\n后学从谁识头角，祇应遗藁是通津。",
        "dynasty": "宋",
        "collection_info": null
    },
    {
        "title": "濮道甫挽词二首  其一",
        "author": "李之仪",
        "content": "暮雨江边寄一犁，多情邻老共差池。\n平生意气几如侠，晚日诗书更有儿。\n社酒方期终岁乐，葵萧俄感送人悲。\n纷纷穷达都归尽，谁復声名是旧时。",
        "dynasty": "宋",
        "collection_info": null
    },
    {
        "title": "濮道甫挽词二首  其二",
        "author": "李之仪",
        "content": "倜傥胸襟孰可侔，生平行乐自优游。\n坐忘更漏棋盈局，醉彻笙歌月满楼。\n千顷田园常富足，几朝冠盖旧交游。\n佳城今日悲埋玉，亘古传名信不休。",
        "dynasty": "宋",
        "collection_info": null
    },
    {
        "title": "郭功甫妻孙夫人挽词",
        "author": "李之仪",
        "content": "率己名无媿，成家德可尊。\n苹蘩招婿妇，翰墨见儿孙。\n孰不承慈训，俱来哭寝门。\n诗人难再得，彤管负详论。",
        "dynasty": "宋",
        "collection_info": null
    },
    {
        "title": "李府君挽词",
        "author": "李之仪",
        "content": "卖药韩康伯，着书河上公。\n幻同聊復尔，缘散却归空。\n独有乡人泪，难胜薤露风。\n我来嗟已晚，犹及想冥鸿。",
        "dynasty": "宋",
        "collection_info": null
    },
    {
        "title": "弔王承议二首  其一",
        "author": "李之仪",
        "content": "崎岖南北旧相闻，晚困羁缧託后尘。\n盗贼余风如振槁，里闾和气似深春。\n雀巢绝探终能鷇，乌喙虽长自不伸。\n所去见思犹可想，九泉赍恨彼何人。",
        "dynasty": "宋",
        "collection_info": null
    },
    {
        "title": "弔王承议二首  其二",
        "author": "李之仪",
        "content": "征西墓上木成围，伯氏传孤出更奇。\n皂盖朱轮谁不拥，青天白日晚方知。\n功名不挂非由种，赙赗终辞信有儿。\n空指丹青访陈迹，倦怀尤恨得君迟。",
        "dynasty": "宋",
        "collection_info": null
    },
    {
        "title": "自作传神赞  其一",
        "author": "李之仪",
        "content": "似则似，是则不是。\n纵使挤之九泉下，也须出得一头地。\n休论捉月骑鲸，到了众人皆醉。",
        "dynasty": "宋",
        "collection_info": null
    },
    {
        "title": "自作传神赞  其二",
        "author": "李之仪",
        "content": "时雌时雄，时白时黑。\n不是徐翁异身，又非丰干指出。\n盖优哉游哉，聊以卒岁。\n浮沈于物，而不胶于物者也。",
        "dynasty": "宋",
        "collection_info": null
    },
    {
        "title": "自作传神赞  其三",
        "author": "李之仪",
        "content": "孰从而图，孰从而状。\n大千俱空，况尔幻妄。\n直须壁立千仞，要且事无一向。\n虽然觌面相呈，便是本来形相。",
        "dynasty": "宋",
        "collection_info": null
    },
    {
        "title": "自作传神赞  其四",
        "author": "李之仪",
        "content": "意中迥有千般思，笔下原无一点尘。\n自笑顽冥一村老，忽从今日换精神。",
        "dynasty": "宋",
        "collection_info": null
    },
    {
        "title": "折渭州画像赞",
        "author": "李之仪",
        "content": "龙章凤姿，燕颔虎颈。\n巍巍堂堂，弗严而整。\n山纳海容，霜根雪节。\n可畏而亲，力莫之斡。\n吾私淑诸，一代之英。\n多取益给，欲掩滋明。\n长庚未艾，白气何来。\n精爽如在，佳城不开。\n出卯则角，堕地而班。\n岂无所遗，騄骥方闲。\n高牙赤舄，惟叔惟虎。\n有之似之，千载一武。\n赳赳桓桓，彼徒见诮。\n他日凌烟，实先前诏。",
        "dynasty": "宋",
        "collection_info": null
    },
    {
        "title": "沈存中画像赞",
        "author": "李之仪",
        "content": "先天弗违，圣时以乘。\n人谋鬼谋，其谁其能。\n彼虽渊密，我则揆叙。\n万目交张，维纲之举。\n展也吾人，一世绝拟。\n孰友多文，宛在中沚。\n用此以通，亦以是穷。\n自崖反矣，凛然孤风。",
        "dynasty": "宋",
        "collection_info": null
    },
    {
        "title": "保宁机道者传神赞  其一",
        "author": "李之仪",
        "content": "一回拈起一回新，觌面相逢那处亲。\n口似含珠声似虎，情如止水意如春。\n一心为法无余事，四海如公有几人。\n祇恐丹青传未尽，更须圆相助精神。",
        "dynasty": "宋",
        "collection_info": null
    },
    {
        "title": "保宁机道者传神赞  其二",
        "author": "李之仪",
        "content": "万点寒鸦，一轮秋月。\n时节因缘，因谁漏泄。\n眼光如电舌如雷，遶颔鬚眉满头雪。\n若问人间大导师，踏着称锤硬似铁。",
        "dynasty": "宋",
        "collection_info": null
    },
    {
        "title": "崇因钦老赞",
        "author": "李之仪",
        "content": "真如会中，相见了也。\n崇因堂上，因甚出来。\n一滴曹溪，初无二味。\n大冶精金，岂有他色。\n虽然画得分明，要须重新注出。\n十二面相忽然开，不是僧繇谁得会。",
        "dynasty": "宋",
        "collection_info": null
    },
    {
        "title": "凈慈璘老赞",
        "author": "李之仪",
        "content": "法云会中，多闻第一。\n瑞竹堂上，说法无双。\n降径山龙，则雨必应候。\n祝崇宁寿，则香不妄拈。\n将谓有多少神通，元来只这般面目。",
        "dynasty": "宋",
        "collection_info": null
    },
    {
        "title": "西庵璞老真赞",
        "author": "李之仪",
        "content": "一住姑熟溪头，三据宝华玉座。\n草木无不沾恩，缁素几多证果。\n世人尽爱西庵璞，谁知屡试红炉火。\n虽然觌面相呈，也要从头觑破。\n咄，钝置杀人。",
        "dynasty": "宋",
        "collection_info": null
    },
    {
        "title": "储居士真赞",
        "author": "李之仪",
        "content": "敏以自求，仁而乐施。\n乡党怀其恕，朋友畏其义。\n悟幻妄之不留，惟精进之是利。\n故能告所厚而表其行，敛众美以昌其嗣。\n尚虑吾志之未孚，遂復有形于梦寐。\n呜呼，斯岂今人之愿力欤，见者宁不知媿。",
        "dynasty": "宋",
        "collection_info": null
    },
    {
        "title": "李太白画像赞",
        "author": "李之仪",
        "content": "举目一世空无人，当时何有高将军。\n龙鶱凤翥固莫群，晴天万里惟孤云。\n冥冥何地非埃尘，我欲从之嗟此身。\n形容不到浪自分，坐令鲁叟悲获麟。",
        "dynasty": "宋",
        "collection_info": null
    },
    {
        "title": "东坡先生赞  其一",
        "author": "李之仪",
        "content": "东坡仙人，岷峨异禀。\n道日而升，弗类斯摈。\n有继皇皇，期之奠枕。\n谁其止之，成是贝锦。\n天作人远，言何从谂。\n闻已耸然，见孰不凛。",
        "dynasty": "宋",
        "collection_info": null
    },
    {
        "title": "东坡先生赞  其二",
        "author": "李之仪",
        "content": "天作斯文，万物所印。\n时惨时舒，与天同运。\n其谁特立，卓哉吾人。\n黄且落矣，蔚然常春。\n见险弗止，自信无闷。\n求仁得仁，于我何怨。\n光时显被，外薄四夷。\n载瞻载仰，百世之师。",
        "dynasty": "宋",
        "collection_info": null
    },
    {
        "title": "灵岩愿老真赞",
        "author": "李之仪",
        "content": "法不孤起，随处有人。\n一花既开，无地不春。\n现满月相，转大法轮。\n似雷雨作解，如山川出云。\n不向人偏衫襟裏吃饭，而于孤峰顶上化身。",
        "dynasty": "宋",
        "collection_info": null
    },
    {
        "title": "灵源禅师真赞",
        "author": "李之仪",
        "content": "滔滔汩汩，莫知其出。\n汪汪洋洋，随圆随方。\n故八万四千偈不离于当处，而五千四十八卷皆作戏于逢场。\n山谷老人所以强名之而无媿，姑溪居士又从而雪上加霜。\n咄，只这便是灵源叟，何须更上照默堂。",
        "dynasty": "宋",
        "collection_info": null
    },
    {
        "title": "报恩邦禅师真赞",
        "author": "李之仪",
        "content": "荆山美璞，霜天一鹗。\n可荐郊庙，志存寥廓。\n逢场作戏，随病予药。\n信与佛祖齐肩，直是摸索不着。",
        "dynasty": "宋",
        "collection_info": null
    },
    {
        "title": "李伯时马赞",
        "author": "李之仪",
        "content": "竹批双耳，风激四蹄。\n振尾顿鬣，会于一时。\n惟伯时父，神而明之。\n千载相遇，非公而谁。",
        "dynasty": "宋",
        "collection_info": null
    },
    {
        "title": "画龟赞",
        "author": "李之仪",
        "content": "鳞介所宗，寿无与京。\n纳锡以荐，曳尾而行。\n与其託之于死骨，孰若遂性以为生。\n余私淑诸，盖将卒岁以沉冥。",
        "dynasty": "宋",
        "collection_info": null
    },
    {
        "title": "须菩提赞",
        "author": "李之仪",
        "content": "敷座而坐，如日初晓。\n护念付属，一时俱了。\n非此老人，其谁能表。\n漫自形容，本无欠少。",
        "dynasty": "宋",
        "collection_info": null
    },
    {
        "title": "慧林正老真赞",
        "author": "李之仪",
        "content": "高坐清凉道场，截断东南路口。\n一万菩萨列在下风，天下衲僧闻者稽首。\n挺超佛越祖之意气，有抽钉拔楔之妙手。\n拶得额头汗出，又向王舍城中哮吼。",
        "dynasty": "宋",
        "collection_info": null
    },
    {
        "title": "布袋和尚赞",
        "author": "李之仪",
        "content": "盛着底是病，拈出底是药。\n众生以相见我，却道风狂颠错。\n秋来叶落归根，春去鸟啼花落。\n只这便是生涯，说甚重重楼阁。",
        "dynasty": "宋",
        "collection_info": null
    },
    {
        "title": "俞秀老画赞",
        "author": "李之仪",
        "content": "青山白云中人，对面若不相识。\n笑我吟咏自如，终□□□居士身得度，住平常人窠窟。\n谁谓半山多□口，却作丰干指出。",
        "dynasty": "宋",
        "collection_info": null
    },
    {
        "title": "俞清老画赞",
        "author": "李之仪",
        "content": "说着便知姓名，见者谁不欢喜。\n虽如自起自倒，要乃无此无彼。\n冥冥三板缘中，随处逢场作戏。\n欲问涅槃一路，头头只在这裏。",
        "dynasty": "宋",
        "collection_info": null
    },
    {
        "title": "宝觉昕长老画赞",
        "author": "李之仪",
        "content": "法云地中得度，慧炬光裏法身。\n在处淘金拣玉，随缘运栰通津。\n偏解抽钉拔楔，更能因语识人。\n且道有相无相，休云是真非真。",
        "dynasty": "宋",
        "collection_info": null
    },
    {
        "title": "寿宁宣老赞",
        "author": "李之仪",
        "content": "石霜山中二虎，后世儿孙无数。\n堂堂大为古佛，一身普照寰宇。\n别出寿宁一枝，又作慈云法雨。\n他时侍立坐边，往往呵佛駡祖。",
        "dynasty": "宋",
        "collection_info": null
    },
    {
        "title": "为僧作石菖蒲赞",
        "author": "李之仪",
        "content": "叶磨数仞剑，惟有清风剪不断。\n根乱一窝丝，缠定白云寒不散。\n水无沙，石无苔，师乎一片心清哉。",
        "dynasty": "宋",
        "collection_info": null
    },
    {
        "title": "为人作真赞  其一",
        "author": "李之仪",
        "content": "王良不作，世绝麒麟。\n是可欺邪，岂无后人。\n谁其似之，维烈武孙。\n武则似矣，而济以文。\n气已万里，方尔就秣。\n风云其时，会如兔脱。\n俨然是则，现居士身。\n幅巾白拂，无一点尘。\n以无尘故，始终一如。\n显忠数功，固非两途。",
        "dynasty": "宋",
        "collection_info": null
    },
    {
        "title": "为人作真赞  其二",
        "author": "李之仪",
        "content": "茅茨为居，脱粟为餐。\n牛衣自暖，徒行亦鞍。\n凡人皆友，是酒可欢。\n略不践迹，未尝恤言。\n山林城市，随遇即安。\n一旦义重，杀生非难。\n彼强增饰，宁知吾全。\n盖庶几不淫不移不屈者，而以乐吾之天。",
        "dynasty": "宋",
        "collection_info": null
    },
    {
        "title": "文忠公画像赞",
        "author": "李之仪",
        "content": "霜空无云，秋天澄雾。\n照然政通，何劳钟簴。\n俨然望之，希世一遇。\n万折方东，逢坡益注。",
        "dynasty": "宋",
        "collection_info": null
    },
    {
        "title": "为僧作真赞",
        "author": "李之仪",
        "content": "虎头燕颔，将军之相。\n雪桧霜松，山僧之容。\n以是而见，胡来汉现。\n捩转面目，瞻之不足。\n盛哉七百聚徒，何殊在网之鱼。\n若也向此提撕，却成土上加泥。",
        "dynasty": "宋",
        "collection_info": null
    },
    {
        "title": "吴思道朝服画像赞",
        "author": "李之仪",
        "content": "可畏而亲，不扶而直。\n艺表士林，望高王国。\n如在广庭，鹄立柱石。\n翼翼眉间，尝满黄色。",
        "dynasty": "宋",
        "collection_info": null
    },
    {
        "title": "又道服赞",
        "author": "李之仪",
        "content": "浓眉深眼，出尘之相。\n幅巾燕服，经世之状。\n有时收沙界于一粒粟，忽然乘长风破万里浪。\n固知透过六轮，可谓森罗万象。\n本谁鼻端挥斤，先生信是神匠。",
        "dynasty": "宋",
        "collection_info": null
    },
    {
        "title": "晚过王晋卿第移坐池上松杪凌霄烂开",
        "author": "李之仪",
        "content": "清风习习醒毛骨，华屋高明占城北。\n胡床偶伴庾江州，万盖摇香俯澄碧。\n阴森老树藤千尺，刻桷雕楹初未识。\n忽传绣障半天来，举头不是人间色。\n方疑绚塔灯照耀，更觉丽天星的历。\n此时遥望若神仙，结绮临春犹可忆。\n徘徊欲去辄不忍，百种形容空嘆息。\n乱点金钿翠被张，主人此况真难得。",
        "dynasty": "宋",
        "collection_info": null
    },
    {
        "title": "题王子重出李成所画山水",
        "author": "李之仪",
        "content": "主人邀我登閒轩，轩前景物祗欠山。\n坐来惨澹若不足，引我忽到营丘间。\n营丘山水天下知，全齐十二雄一时。\n旧游历历如到眼，吾宗笔力穷高低。\n峰云岩霭互隠现，老木苍藤纷綵绚。\n珑璁特干势将压，奇崛欲夸人未见。\n石磴流泉似幽噎，洞穴纵横乍明灭。\n举头楼观俯悬崖，定须六月临飞雪。\n行人初踏山前路，款段衝寒怯回顾。\n蹇馿亦自乐平地，亸耳徐行方得趣。\n日西平远连何处，极目苍茫天欲暮。\n行人端是我前身，斗觉精神相会聚。\n百年瞬息竟谁真，此老应无一点尘。\n主人等是风尘外，岂是閒轩久住人。",
        "dynasty": "宋",
        "collection_info": null
    },
    {
        "title": "观子重钟隠鷄鹰图就借传本画乃文康旧物",
        "author": "李之仪",
        "content": "千年老木根半拔，叉牙枯枝斗金铁。\n苍鹰见鷄岂復舍，伺隙必拿将雷掣。\n鷄知不免怖且死，铜觜窥鹰反噪聒。\n阴风惨惨天为改，杀气凭陵欲翻海。\n画工已证三昧因，造化精神智能采。\n江南山水多异人，遁迹往往随风尘。\n等閒应现非一化，流落终为绝世珍。\n王公盛德天下归，想见干兴天圣时。\n进贤退佞乃所嗜，不使异趣侵毫釐。\n喻公为鹰固不可，排击奸邪力尤果。\n开图凛凛毛髮惊，滞蔚顿摅如破锁。\n公孙胜致有余风，十年凈土常相同。\n拟借传摹应见从，意欲因画时见公。",
        "dynasty": "宋",
        "collection_info": null
    },
    {
        "title": "次韵胡希圣登毗陵东山亭",
        "author": "李之仪",
        "content": "君不见狐裘相齐望前古，后日执鞭固欣慕。\n烟云得趣更飘萧，常使高人恨无路。\n阑干峥嵘擅空阔，寒日低回得循步。\n朱轮想见不可从，南国小棠疑未去。\n百年暴辉实之宾，俯盛仰衰情易新。\n孤怀直欲共倾倒，衣上元无一点尘。\n又不见三千珠履春申君，十年天禄扬子云。\n极目平原草萦骨，秋月春风愁杀人。\n五湖归去辨之蚤，击鼓撞钟犹恨少。\n险语缓丝一剑休，九衢相视空草草。\n荆州万里控上流，歌舞翻风甚飞鸟。\n回首苍梧隔暮云，南狩不归何可叫。\n解后相逢情更亲，刍狗畴能夸已陈。\n欲书醉语致多感，好事今无载酒人。\n班班微阳度密竹，啧啧寒雀喧荒榛。\n韦郎所纪十无一，安得遗老酬咨询。\n蹭蹬难堪随末俗，健论爱君如剪竹。\n宁人负我无负人，咄咄老瞒徒四目。\n直絃易断曲未终，凤髓难容断谁续。\n白首胡君到孤独，在何分金齐鲍叔。",
        "dynasty": "宋",
        "collection_info": null
    },
    {
        "title": "送李仲益赴濠梁司户",
        "author": "李之仪",
        "content": "烱然五府不受尘，深山大泽猛虎蹲。\n豫章千尺若可抉，沧溟万里疑平吞。\n秋天一鹗祢正平，人物南州庞士元。\n莫咏濠梁好风月，当知猿臂出吾门。",
        "dynasty": "宋",
        "collection_info": null
    },
    {
        "title": "闽僧馈红糟炒笋",
        "author": "李之仪",
        "content": "食饱舐指老更深，饥肠南北常欹崟。\n曾作闽山对岸客，海舶供看常相寻。\n一路埃尘春几换，荤羶裂脑愁举桉。\n淮陵巨海不多程，多情谁杀能鸣雁。\n道人雅好逾千金，短茁渍味羞春林。\n呼儿绩饭不知饱，未彻已到闽山阴。\n孤风冷石常齿齿，不忘南音似君子。\n寂寞相求义愈高，岂特今朝共邻里。",
        "dynasty": "宋",
        "collection_info": null
    },
    {
        "title": "胡希圣在毗陵有诗私送比过山阳復以其韵送之",
        "author": "李之仪",
        "content": "寒云四塞客日短，一壶脐裂洪畴中。\n君家大门我父党，觅白聊復相过从。\n和香索料多甲煎，幽兰几弄理孤桐。\n尔来行李偶南北，齿齿不见云间峰。\n登山临水不无思，独笑往往扪长松。\n蓬门春晚燕语好，书幌迤逦来清风。\n五府带垢一洗尽，万里古色开愁胸。\n辋川何在广文死，比比孺子夸有功。\n楚人仅免二日苦，却嗟白璧埋蒿蓬。\n逡巡取酒叙契阔，百川赴吸惊长虹。\n风流未愧正始后，沦落丘范评无钟。\n君才有用岂特尔，我亦相将成老翁。\n骐驎得路即千里，会看拭目天边鸿。",
        "dynasty": "宋",
        "collection_info": null
    },
    {
        "title": "登鹳雀楼",
        "author": "李之仪",
        "content": "大河南奔山北走，脐裂天涯懒回首。\n撞钟击鼓醉横参，恃险英雄骨已朽。\n岁暮风烟尤可悲，功名白髮不相期。\n重来好是当晴日，应有鷄羣翡翠儿。",
        "dynasty": "宋",
        "collection_info": null
    },
    {
        "title": "送郑产庄",
        "author": "李之仪",
        "content": "酌君白玉杯，送君正黄梅。\n长安风沙瞇人眼，君行暂诣黄金台。\n剧辛已老乐毅去，荆棘平地多龙媒。\n九重深沉四海远，快便谁许参云雷。\n黄金台高不易上，并州雄节几尘埃。\n当时勋业皎白日，余风表表皆雄才。\n龙睛豕腹实异相，肝膈上下罗琼瑰。\n丹青万物大门婿，妙论尔汝无嫌猜。\n同时舒卷一门盛，将见烈火生寒灰。\n十年早飞不足叹，青云自此亨途开。\n我暂追随极天末，有酒取醉长追陪。\n离亭雨足绿蔽眼，健帆危挂寒风催。\n黄金台不知几千尺，劝君窣衣直上首莫回。\n时和岁丰亦足被君赐，还须远过青山隈。",
        "dynasty": "宋",
        "collection_info": null
    },
    {
        "title": "晚步汴堤始见春色次夜与蔡君规郑希仁同饮进奏官舍",
        "author": "李之仪",
        "content": "昨日行河堤，柳色绿如埽。\n只疑晚烟罩寒林，细看始知春已到。\n春来本不与我期，病中蹉却春来时。\n尘埃雨过风不起，但见红紫咄咄陵高枝。\n年年见春随分喜，今年见春略无意。\n泊然相遇等幻化，况是客愁如梦裏。\n前年随春入都门，去年探春海上村。\n今年作客还到此，万里漂浮谁与论。\n故人邂逅罗酒樽，白髮相逢情更亲。\n身世崎岖有底急，终日裂脐如归云。\n倚门几夜环连梦，勃窣稚子行逡巡。\n扁舟早晚东南奔，车马纷纷愁杀人。",
        "dynasty": "宋",
        "collection_info": null
    },
    {
        "title": "送俞叔通归四明",
        "author": "李之仪",
        "content": "终军弃关繻，李斯逐黄犬。\n功名事业自有时，咄嗟所得亦蹇浅。\n雷奔电掣千里雨，鱼变为龙如掌反。\n侯嬴抱关谁復论，公子感之在一言。\n担簦屐履遍列国，平揖相印须臾间。\n箦中不死魏齐困，口中舌在天应旋。\n莫嘆髀肉消，休悲釜生鱼。\n挥斥八极神不变，秦人岂识照乘珠。\n气吁虹蜺亘天地，有时一笑海可枯。\n泰山排云天下小，纷纷何足论贤愚。\n得君本如此，君知我无朱。\n几年飞鸣共抢榆，长惭瓦砾参璠玙。\n都城踰月同朝晡，蹩然别我还旧庐。\n引君一杯酒，洗君衣上尘。\n我歌虽促非酸辛，未忍祝别惟加飧。\n直教探取虎穴子，西来射策黄金门。",
        "dynasty": "宋",
        "collection_info": null
    },
    {
        "title": "次韵孔经甫题剡县史氏竞秀堂",
        "author": "李之仪",
        "content": "天姥迤逦沃州紧，万壑千岩相汲引。\n峥嵘不知尽何如，撑突云烟随望陨。\n来蹲去伏搏虎豹，上圆下妥蒸芝菌。\n溪流萦纡湛寒玉，飞泉滴沥调金轸。\n天造神藏发有时，眼力收罗一朝尽。\n连甍接桷插星斗，槛栏分明嘘老蜃。\n薄游曾向画图见，几欲微吟写秋蚓。\n登临更想新醅熟，紫蕨堆盘参竹笋。\n排坐歌呼来谪仙，落笔篇章陵醉尹。\n晴春雪霁夜月满，此乐谁能计畦畛。\n到者如行避世村，回首纷纷只堪哂。\n因君归兴不自持，安得陵风跨苍隼。",
        "dynasty": "宋",
        "collection_info": null
    },
    {
        "title": "兼江祥瑛上人能书自以为未工又能诗而求予诗甚勤予以为非所当病也为赋一首勉之使进于道云",
        "author": "李之仪",
        "content": "得句如得仙，悟笔如悟禅。\n弹丸流转即轻举，龙蛇飞动真超然。\n禅瑛乃醉，我顾惭道玄。\n戏将字画当杖拂，与子凭轼相周旋。\n笔若运矛矟，手如致裨偏。\n眼能援桴鼓，心为制中权。\n弃捐尺度废绳削，似曲还直非方圆。\n适当庖丁善刀后，但见满纸银鈎连。\n心眼手笔俱不用，拟向底处观其全。\n思量不可到，此地无中边。\n政似观澜亭上夜深后，满空白月孤光悬。",
        "dynasty": "宋",
        "collection_info": null
    },
    {
        "title": "次韵王性之见寄佳句",
        "author": "李之仪",
        "content": "文质相乘徒野史，拔山塞海终军死。\n早时妄作不朽计，掇拾余疏自纲纪。\n跳梁甃缺固无有，白首何堪堕牛李。\n冥行触柱犹欲前，布袜青鞋从兹始。\n春风罾头问时鱼，莫雨洲中吟白芷。\n尔来蹭蹬十二年，尚向牛角惊斗蚁。\n亭亭日没见初月，宛是角巾逢绮里。\n万顷烟波渺天末，十丈霜松腾涧底。\n几从窈窕泛斗槎，终愧婆娑参佩蘂。\n晚来鹊话颇不凡，俄报翩翩航一苇。\n元龙豪气不少除，楼卧超然遽思起。\n问途直指三峰去，盘马楼前万人喜。\n亟发健句压欲倒，似不见容已无齿。\n便期脱帽洒风腴，豫宿寒舂絜云子。\n定应一笑非等閒，更想笔端如泻水。",
        "dynasty": "宋",
        "collection_info": null
    },
    {
        "title": "唐公兄惠顾海上既行辄有诗奉送",
        "author": "李之仪",
        "content": "忆昨扁舟下京口，六月江头浪如吼。\n一笑还寻浮玉叟，山半飞云似招手。\n月明上船萦宿酒，倒摘沈星疑犯斗。\n夜深归梦彻东吴，觉来落月穿疏牖。\n山僧流连强终日，黄昏归鸟凌风疾。\n玉骨萧森病枕余，一语才交復相失。\n先生高节如古人，薄宦淹回行路尘。\n海城寄食不自给，暂喜持杯同探春。\n春风花草来踆踆，微红淡绿意旋新。\n相从白髮情未压，底事促别声悲辛。\n淮陵欲到嗟无因，想见蔓草萦龙鳞。\n浦光亭南拍堤水，冉冉落日低孤坟。\n到时春色应已迟，满树黄鹂初啭时。\n凭将一曲原头泪，为洒南坟松树枝。",
        "dynasty": "宋",
        "collection_info": null
    },
    {
        "title": "阮公啸台次韵辛正叔",
        "author": "李之仪",
        "content": "有口莫饮盗泉水，有手莫探骊龙珠。\n秋风冷落千古意，追风绝足谁能拘。\n白云青山避世乐，击鼓撞钟廊庙居。\n等閒舒卷四海为之动，岂惮一一从吹竽。\n君看事事绝天险，阿房宫在空荒墟。\n野人不识贵者帝，直欲炙背同向茅檐隅。\n由来土苴漫优劣，亹亹传习随有无。\n当时一啸亦偶尔，至今登览烦嗟歔。\n吾人妙质素所畏，感嘆陈迹追盈虚。\n泾清渭浊固可辨，未应到海君能殊。",
        "dynasty": "宋",
        "collection_info": null
    },
    {
        "title": "王为道东轩梅花小桃相次弄色置酒见邀出琉璃盆浸花贮酒半移即花既辞留名壁间",
        "author": "李之仪",
        "content": "搔髮满爪垢，扑衣满襟尘。\n百年信几时，吾生苦纷纭。\n黄河源从天上流，忽然河底为沙丘。\n张良身不满三尺，从使沛公君列侯。\n淮阴小儿亦何者，俛首无辞出胯下。\n晨炊蓐食为得计，一饭千金岂无价。\n相君之背贵莫言，前趋鼎镬何等閒。\n使为故主已枭首，奏事犹如冕旒前。\n轵深井里有屠者，荆歌壮士不復还。\n伯乐相马只相骨，咄咄常情迷贾鞭。\n春来万事不欲语，惟愿沽酒不着钱。\n大铛长杓酌还引，日日如此过百年。\n相家新有检正官，谓我落魄早见怜。\n东轩小桃间梅蘂，清香秀色能相先。\n不将贵势略雅旧，脱巾取酒容流连。\n瑠璃盆深花透过，爱花移向花边坐。\n时时飘蘂落盆中，冉冉天仙空裏坠。\n醉后草书疑有神，墙间怒角拿飞云。\n扫秃千毫兴未尽，惆怅粉壁何时新。\n盆空不记上马去，晓来但见衣巾污。\n古人名节堆故纸，多少沉埋不知数。\n明朝花落在须臾，莫遣高门无入路。",
        "dynasty": "宋",
        "collection_info": null
    },
    {
        "title": "次韵参寥杜孝锡",
        "author": "李之仪",
        "content": "君不见深山穷谷千丈潭，悬崖绝壁倒挂松。\n雷霆雨电有时一洒遍八极，繁霜雪霁能邀夜月来高穹。\n又不见江头龟手洴澼絖，裂地得侯终有逢。\n长安大雪几千尺，高卧不愧衣玲珑。\n揖人而相若反掌，登天有路非难通。\n天之可上势或便，得相乃在须臾中。\n朝冠貂蝉暮徽纆，曲肱何在三千钟。\n方东遽北安足究，岂异海舶随狂风。\n舞雩而咏吾与点，坐中客满谁知融。\n屹屹杜夫子，灵芝翳深丛。\n百年转盼皆腐朽，且将逸驾聊与同。\n我惭圭觚刺人眼，空向霜天望飞鸿。",
        "dynasty": "宋",
        "collection_info": null
    },
    {
        "title": "送李仲益及第调濠州司户还钱塘",
        "author": "李之仪",
        "content": "忆昨西湖弄烟月，玉面少年搔绀髮。\n六月正午断人行，坐上无风不觉热。\n长安尘沙五月尾，汗透纤絺甚悬水。\n相逢惝怳秋已深，冰骨令人冷如洗。\n吾家谪仙应已朽，采石风流谁可后。\n却恐骑鲸下紫霄，斯人岂是人间有。\n春风标名冠礼部，睥睨英豪皆培塿。\n三月飞花试集英，笔下光芒射斗牛。\n共说唱名须第一，人事天时良可必。\n大任先当益未能，何谓扬雄老终吃。\n沧溟汹涌百怪见，鲸鬣虬髯岂难辨。\n莫谓卑飞遽自陵，功曹曾是将军愿。\n集贤学士文章旧，平日追随今太守。\n到日应须倒屣迎，还闻下榻南昌秀。\n濠上观鱼鱼正跃，携手何人知此乐。\n妙处期君向上求，可笑蜗牛争两角。",
        "dynasty": "宋",
        "collection_info": null
    },
    {
        "title": "为道见还诗因次其韵兼简孝锡",
        "author": "李之仪",
        "content": "反衣狐裘矜绿裏，月落宵行易沦委。\n崎岖身世等秋蓬，皎皎吾心淡如水。\n青云有路谁引目，肯学荒疏辍洗髓。\n经营一饱困南北，未易功名输故纸。\n尔来投迹间诸彦，白雪每容参下里。\n何殊溺者得尺素，聊谢箕翁徒洗耳。\n大官供庖事铅椠，时引古人同凈几。\n枉老王郎特我贤，华衮相先惭溢美。\n清风冷落劳怅望，谁谓云间见黄绮。\n因收倦绪聊纺织，半是弃余安足喜。\n一片箫韶送下天，游遍华胥如唤起。\n从此修途可问津，岂復龙头却蛇尾。",
        "dynasty": "宋",
        "collection_info": null
    },
    {
        "title": "送陈莹中及第归洪州",
        "author": "李之仪",
        "content": "七月江南秋已到，江水如天鱼尾掉。\n处处团橘欲黄时，家家门前舣归棹。\n西山佳气彻青云，潘郎门巷如深春。\n陈家有儿新及第，新着恩袍归见亲。\n为报行人洗眼看，养儿如此谁不羡。\n愿儿不要重科第，事业功名他日见。",
        "dynasty": "宋",
        "collection_info": null
    },
    {
        "title": "古东门行",
        "author": "李之仪",
        "content": "元鼎元年东有兵，未央催班不待明。\n龙骧虎步拥旄出，蚁蚁部曲随鸣钲。\n三千珠履皆上客，囊中有锥谁为发。\n莫歌雌兔眼迷离，长城可倚知在谁。\n千羊不如一狐腋，草底寒虫漫啾唧。\n两口四目未必智，天下奇才余星坠。\n舟中指可掬，冀北马羣空。\n漆身吞炭为国士，射足接处谋已同。\n义感丹诚虹贯日，坛上成功方顷刻。\n纵有明珠千丈长，安能保得头常黑。",
        "dynasty": "宋",
        "collection_info": null
    },
    {
        "title": "春日同梁十四宴李公昭朝霞阁侍儿舞梁州曲彻客有以润罗为赠公昭命玉杯满酌酬之又以金钟邀儿相属既釂出乌丝栏索诗",
        "author": "李之仪",
        "content": "都城春风吹落花，都城九陌无尘沙。\n貂裘公子醼何处，阑干百尺陵朝霞。\n凤筝新调玉指软，黄金捍拨当胸遮。\n紫檀屡碎翻成拍，红茸毯衬鸦头袜。\n回旋谁许綵云轻，欲断还催犹未彻。\n新鶑弄雏乳燕飞，一曲凉州春日迟。\n百疋缠头随玉杯，咿哑一鬨争扶持。\n公子笑不已，下客懽正浓。\n更邀娅姹持金钟，一釂直欲沧溟空。\n从他海若在平地，明珠堕泪愁蛟龙。\n珊瑚突兀撑高峰，便疑巴姬御来风。\n月渐满，银河低。\n归路促，街鼓稀。\n何时再到红茸地，更倩游丝惹住衣。",
        "dynasty": "宋",
        "collection_info": null
    },
    {
        "title": "卢泉之水次韵晁尧民赠张隠人",
        "author": "李之仪",
        "content": "卢泉之水名河长，裂脐不到空莽苍。\n读君诗句心已凉，便觉满耳清浪浪。\n彼方逐臭如窃香，肝膈素饱神鹰扬。\n有客饭水衣朝阳，睥睨不语中何伤。\n过从德君想更乐，直欲造化穷微茫。\n何当相从老此水，桀跖夷齐均是死。",
        "dynasty": "宋",
        "collection_info": null
    },
    {
        "title": "饮散留别希仲自江州倅罢归壁间挂庐山图约为象戏终席不果又约明日而纔彻余遂行",
        "author": "李之仪",
        "content": "密雨着地三四尺，斑驳云开日已西。\n坐来指点经行处，问我何年别虎溪。\n十分酒到一举尽，笑我强饮如登梯。\n灯火荧荧夜未艾，回首但觉娥眉低。\n今朝未食先破赵，明日凭熊欲下齐。\n门外马嘶独未起，据鞍纔许趋鷄啼。",
        "dynasty": "宋",
        "collection_info": null
    },
    {
        "title": "和张文潜喜东坡过岭",
        "author": "李之仪",
        "content": "纷纷扰扰何为哉，一身之余皆傥来。\n当前荆棘谁所树，到了酰酸蚋方聚。\n公归斯文乃有主，公去妖淫几人误。\n狐狸罢嘷蛟龙众，户外何嫌常满屦。",
        "dynasty": "宋",
        "collection_info": null
    },
    {
        "title": "合流遇潘子真出斯文相示因置酒",
        "author": "李之仪",
        "content": "山谷老子久不见，豫章诗人何许来。\n章江未觉清彻骨，西山一带寒烟开。\n文章明镜现诸相，句律蛰户惊春雷。\n红炉劝坐且一醉，为我更赋扬州梅。",
        "dynasty": "宋",
        "collection_info": null
    },
    {
        "title": "捻须寄傅子渊",
        "author": "李之仪",
        "content": "一日几回捻白鬚，我本于世非葭莩。\n奈何寸沫长自濡，起倒不供须人扶。\n眼前扰扰嘈笙竽，况于得失随有无。\n鼠壤狼籍多弃余，史云空悲釜生鱼。\n抓搔世垢清肌肤，愈下愈拙真挈壶。\n爱极并爱屋上乌，古诗有之今辄如。\n不愿百尺腾龟趺，不愿去为在泾鳬。\n只愿卒岁眼长淤，百无所见常踟蹰。\n出门擿埴寻君居，万里付于千里驹。",
        "dynasty": "宋",
        "collection_info": null
    },
    {
        "title": "送保定钱弼违且约相见后行",
        "author": "李之仪",
        "content": "平生不愿与物迕，所向未始值坑谷。\n浊斯濯足清濯缨，世间此理固纤曲。\n朱颜见君一笑可，两眼照人光煜煜。\n深沉不可犯毫髮，迟暮已许同松竹。\n去年相逢俨如昨，叹我何殊侵晓烛。\n衰残壮盛等復虚，且可清樽对殽蔌。\n军兴百邑不可遏，与期纵横犹沸粥。\n念君去替无几日，颇復驱驰随检束。\n君方抚掌笑我迂，物理循环同一局。\n有来则受去莫追，忍看纷纷自鱼肉。\n我愧君言但首肯，明朝君去追奔轴。\n临行春色已无有，勉强歌呼趋红绿。\n思君不见一长吁，忽得书来亲愈笃。\n约我归来叙离别，满纸抑扬疑谕蜀。\n岂知重门锁白首，迹虽伏枥心麋鹿。\n寄声少作旬浃计，莫便云间参去鹄。\n乖离会合杳难量，君能规规如世俗。",
        "dynasty": "宋",
        "collection_info": null
    },
    {
        "title": "得琏老庄僧书所报周悉且速东归既愧其勤因述书语为谢仍约官满就见",
        "author": "李之仪",
        "content": "故人书报新种畦，东皋豆麦稻水西。\n更添庄屋成两脱，筑出涌路排沙泥。\n柳插千本竹万个，鸡豚母子羣相携。\n又倚前冈闢场圃，更下南泊来凫鹥。\n两年课役已似此，数岁渐可如山溪。\n吾师报地适我与，胸中莹彻真琉璃。\n一钱不敢力为尽，只得一饭仍鷄栖。\n我惭汩没落陷穽，眼前差路知几蹊。\n缅怀吾邦归未得，书来未读先酸悽。\n本无去来强絷缚，亦非颠倒随倾挤。\n万众过眼即他物，列鼎既饱均朝虀。\n明年定作一村老，非施委曲谁刀圭。",
        "dynasty": "宋",
        "collection_info": null
    },
    {
        "title": "内侍刘有方畜名画乃内虢国夫人夜游图最为绝笔东坡馆北客都亭驲有方敢跋其后既作诗以相示时欲和而偶未暇今阅集得诗遂次其韵以申前志",
        "author": "李之仪",
        "content": "天街雨过花满窗，万人壁立惊游龙。\n飘飘衣袂欲仙去，宝鞭遥指蓬莱宫。\n真人睡起春纔柳，谁眷琵琶最先手。\n合懽堂裏谢使人，暗香犹带天阶尘。\n宛然相对若可语，笔墨顿失当时痕。\n开眼成今合眼古，回头自有来时路。\n长风破浪真快哉，快处须防倒骑虎。",
        "dynasty": "宋",
        "collection_info": null
    },
    {
        "title": "常爱东坡去年花落在徐州对月酣歌美清夜今夜黄州见落花小院闭门风露下二诗因即其韵聊寄目前  其一",
        "author": "李之仪",
        "content": "老来不惯离家久，独卧一庵今八夜。\n抵搔十爪垢已满，降伏千魔心未下。\n荧荧病眼日更昏，皎皎孤怀谁与泻。\n恨无鸾帐与谁俱，独有筇枝伴身亚。\n华严性海偶深味，兜率陀天聊復借。\n平生好书陋颜柳，近日作诗几沈谢。\n百年旅梦行将觉，万里家园犹未舍。\n妄缘傥或未尝胆，佳境安得如食蔗。\n从来少味燕偏知，早已忘机鼠休怕。\n行当遂作重屏图，阘茸凡材任讥駡。",
        "dynasty": "宋",
        "collection_info": null
    },
    {
        "title": "常爱东坡去年花落在徐州对月酣歌美清夜今夜黄州见落花小院闭门风露下二诗因即其韵聊寄目前  其二",
        "author": "李之仪",
        "content": "良宵明月为谁好，记得初来正合夜。\n城头火客喏不断，花上鹊栖惊欲下。\n更深未觉单衣怯，风细只疑清露泻。\n漂流南北心已老，绵历间关身自亚。\n伤心黄卷不相契，过眼青春难更借。\n那知交臂辄深扃，骤学问囚谁与谢。\n家书杳邈隔重岭，客饭酸咸真传舍。\n慇懃儿女置隻鲤，璀璨盘蔬胜木蔗。\n定知何日遂能归，却忆今朝真可怕。\n解衣就枕已多三，喘咄多言翻自駡。",
        "dynasty": "宋",
        "collection_info": null
    },
    {
        "title": "初夜有雨意欲晓风大作",
        "author": "李之仪",
        "content": "昨夜雪深疑有雨，五更还作扫云风。\n我于此地虽无责，伤时失事心则同。\n起来怅望一吁歔，又觉烈日侵阶红。\n隔墙鼓吹去何许，入户哀怨号无踪。\n寻花恋蘂尔自乐，啼夫哭子情无穷。\n平生感慨垂老别，异时独与新丰翁。\n迩来眼力不解事，彷佛推堕此境中。\n天公岂肯违一物，尔且莫嘆杼柚空。\n无心致祷祷必应，会见一雨半年丰。",
        "dynasty": "宋",
        "collection_info": null
    },
    {
        "title": "送慕容若禔公干环庆邠宁",
        "author": "李之仪",
        "content": "四月边城气如煮，问龙乞水将致雨。\n起我独有泛莲人，相与授诚香一缕。\n腹枵不拟谢僧疏，愁对焦枯无告语。\n君时捧檄不我舍，意欲同分神所怒。\n此诚未契我辄罢，想望绝疑隔烟雾。\n一朝报我檄难留，明日清晨离此去。\n我惭君住本为我，君行我乃不得祖。\n固知身世不相期，戚戚安能效儿女。\n君还我亦脱缰锁，闻道荆醅如泼乳。\n使君况是我辈人，便约临高目东注。\n经由第一莫迟回，尤物须知原有主。",
        "dynasty": "宋",
        "collection_info": null
    },
    {
        "title": "再次韵并寄宁州孙子发",
        "author": "李之仪",
        "content": "顾我从来奈烹煮，况復颠风并怪雨。\n出门未必趁鸿鹄，闭门何曾下縿缕。\n比来重作坐禅僧，日与虚空相晤语。\n初非小智肯自私，终谓大国不可怒。\n倦途倾盖得吾人，独喜山行逢豹雾。\n仅愧依融累岁留，犹胜投闳经宿去。\n东州胜事久欲讲，老滕元将效怀祖。\n岂知敏手骤输君，使君方咏罗敷女。\n愿侍一笑作先容，试觉醍醐分酪乳。\n宁州别乘吾所畏，屹然万弩不得注。\n寄声到眼不须论，毕竟生涯谁能主。",
        "dynasty": "宋",
        "collection_info": null
    },
    {
        "title": "喜雨用前韵",
        "author": "李之仪",
        "content": "凋瘵尪残不胜煮，欲救镬汤须是雨。\n天公爱人甚赤子，忍将性命轻毛缕。\n使君屹起石门城，归路壶浆喧笑语。\n定知此雨必随来，何用与龙争喜怒。\n初疑点点洒醍醐，渐次蒙蒙萦瑞雾。\n一滴入地须一尺，万室焦枯如洗去。\n我惭无力助精虔，独致微诚祈佛祖。\n深扃不得陪贺燕，坐跋歌姝参舞女。\n近传一斛出六斗，盏面浮蛆泛牛乳。\n烦君说与猿臂翁，留得滂沱猛如注。\n醉中寄我庆丰谣，想见今朝宾与主。",
        "dynasty": "宋",
        "collection_info": null
    },
    {
        "title": "谢慕容若禔惠橘皮汤用前韵",
        "author": "李之仪",
        "content": "有幻色身同一煮，谁振杨枝洒甘雨。\n一息不御百虐随，邪正交差穷脉缕。\n昔人有术我得早，自约初到必与语。\n日来静坐不能遣，痞嗌忽作河豚怒。\n腹肠迤逦吼雷霆，呕哑缤纷杂珠雾。\n吾僚恩勤漫驰告，果为新留陈辄去。\n君臣辨正参苦良，物物经营本农祖。\n一杯狼籍走三彭，再啜逡巡失魔女。\n恍疑身在清凉国，无异金堂逢石乳。\n便当窜入经验法，何用忉忉增补注。\n多惭世语必见临，不会作客劳烦主。",
        "dynasty": "宋",
        "collection_info": null
    },
    {
        "title": "谢傅子渊惠虀醋",
        "author": "李之仪",
        "content": "一罂潋滟香馥郁，刻意传来敌珠玉。\n画屏当袢世俗珍，独喜小甲随宜粟。\n老翁病起疏匕箸，顿觉加餐不劳祝。\n喜舆颇讶併日食，庖有力疲忧断续。\n舌根有相未须遮，定应双笋没春芽。\n只愁此法不能录，归去寻思空自嗟。\n天酥辟易醍醐酽，且从乐处为生涯。\n他人若问真消息，请向原州觅傅家。",
        "dynasty": "宋",
        "collection_info": null
    },
    {
        "title": "筑城词效张籍体",
        "author": "李之仪",
        "content": "齐眉去，朝天回。\n一声号，千声催。\n土匀纔布一抟许，试锥只恐锥锋摧。\n万仞连云绝川路，胡骑回还不敢觑。\n但云本是汉家地，如此携家渡河去。\n渡河去，莫回头。\n汉家人人要首级，渭州门外籤尔喉。",
        "dynasty": "宋",
        "collection_info": null
    },
    {
        "title": "寄耀州毕九",
        "author": "李之仪",
        "content": "造物于我终何功，寓形宇宙一粟同。\n由粟而形则可物，自形而我如飘风。\n我初与子未束髮，长我一岁今皆翁。\n间关世故忧愁集，悔不相向但盲聋。\n迩来梦寐亦惊噩，无异船鼓挝冬冬。\n逢场作戏固聊尔，随缘应责畴能充。\n边城氛埃蔽天赤，春物岂暇寻青红。\n颇知别乘甚相得，共玩双翠临雕笼。\n酒阑起舞屡脱帽，笑指落月如悬铜。\n何当容我作鼎足，未易归马催匆匆。",
        "dynasty": "宋",
        "collection_info": null
    },
    {
        "title": "壁间所挂山水图",
        "author": "李之仪",
        "content": "老骥无能空在闲，苜蓿既饱思行山。\n谁知尺幅分向背，恍如百里随跻攀。\n云烟蒙蒙心共远，草树阴阴日将晚。\n一声幽鸟隔前溪，万古回春来迭巘。\n凉风彷佛飞清霜，奉身九折忍王阳。\n嗟我胡为不自爱，逐物颠倒轻余光。\n爪䍦活计知何日，相对无言搔短髮。\n芒鞋竹杖清自在，皎皎吾心真匪石。",
        "dynasty": "宋",
        "collection_info": null
    },
    {
        "title": "送郎祖仁罢九江税省亲仙源",
        "author": "李之仪",
        "content": "石磴萦纡行一髮，下见沧溟涌初月。\n不应佳气无所归，十载声名蔼吴越。\n香炉峰下新解官，疋马又过桑麻间。\n知有秦人篆字否，不妨高处小尘寰。",
        "dynasty": "宋",
        "collection_info": null
    },
    {
        "title": "四时词拟徐陵用今体次东坡旧韵 春",
        "author": "李之仪",
        "content": "红绿枝头自开落，薄日低云天一幕。\n可堪困绪尚眠蚕，未拟欢心随破萼。\n宝环半脱畏侵肌，百刻萦香竟属谁。\n旋制称衣宫样窄，慵看架上去年衣。",
        "dynasty": "宋",
        "collection_info": null
    },
    {
        "title": "四时词拟徐陵用今体次东坡旧韵 夏",
        "author": "李之仪",
        "content": "蜀葵易过红榴永，鳞鳞莹角波纹冷。\n水光汗透玉枕凉，扇影风摇深院静。\n无言一向几回颦，品尽么絃竟不匀。\n空被梁间偷眼燕，黄蜂元是窃香人。",
        "dynasty": "宋",
        "collection_info": null
    },
    {
        "title": "四时词拟徐陵用今体次东坡旧韵 秋",
        "author": "李之仪",
        "content": "画图展尽潇湘绿，窈窕新词写啼竹。\n薄衾笑拂又经年，已报莎鸡入重屋。\n渐施帘幙作深扃，时看明河步广庭。\n旋索罗衣防露下，隔墙闻叫侍儿声。",
        "dynasty": "宋",
        "collection_info": null
    },
    {
        "title": "四时词拟徐陵用今体次东坡旧韵 冬",
        "author": "李之仪",
        "content": "休愿车轮生四角，莫向金樽嫌酒薄。\n门外风号雁阵低，拥衾同看残灯落。\n辘轳敲冻惊栖鸦，睡红笑引燕脂霞。\n未拟雕笼问鹦鹉，先投宿酒敌霜花。",
        "dynasty": "宋",
        "collection_info": null
    },
    {
        "title": "次韵东城所画郭功甫家壁竹木怪石诗",
        "author": "李之仪",
        "content": "大枝凭陵力争出，小干萦纡穿瘦石。\n一杯未釂笔已濡，此理分明来面壁。\n我尝傍观不见画，只见佛祖遭呵駡。\n人知见画不见人，纷纷岂是知公者。\n汗流几案惨无光，忽然到眼如锋铓。\n急将两耳掩双手，河海振动电电吼。",
        "dynasty": "宋",
        "collection_info": null
    },
    {
        "title": "答吴子友见寄昔与子友同书局以此韵往来人各十二篇今子友仍用元韵遂復次之各十三篇矣",
        "author": "李之仪",
        "content": "忆昔榱题杂梁栋，怀璧握珠容抱瓮。\n大宛天马本不羁，擫耳辕驹援就控。\n捞虾摸蟹力易尽，搏虎擒蛟杀方痛。\n君时正射晁董策，直把黄金变铅汞。\n顾我衰迟特相子，许我过比仪韶凤。\n回头已数六端午，几向梦中自占梦。\n迩来欲述陷肤语，岂谓书词情愈重。\n琅琅楚虞奏未缺，杳杳燕鸿目频送。\n壮君已赴宣室召，老来未弃蟭螟动。\n诗成新月半侵帘，更听楼头角初弄。",
        "dynasty": "宋",
        "collection_info": null
    },
    {
        "title": "答成都侍其纯父用其韵",
        "author": "李之仪",
        "content": "鹿头关下花深处，竹马曾寻綵衣路。\n虽知梨栗是生涯，人道风烟如鄠杜。\n四十年来若断桥，问津无计冷潇潇。\n一闻此语心先醉，似向江边笋自烧。\n羡君材器森诸有，宝带垂腰今一叟。\n未说常开坛上旗，且须再遣云中守。\n从来别驾不谋身，欲作蛾眉会裏人。\n本是文殊亲接引，定应见处必逢君。",
        "dynasty": "宋",
        "collection_info": null
    },
    {
        "title": "苏子瞻因胶西赵明叔赋薄薄酒杜孝锡晁尧民黄鲁直从而有作孝锡復以属予意则同也聊以广之  其一",
        "author": "李之仪",
        "content": "薄薄酒，胜茶汤。\n刳麝脐，为有香。\n断尾山鸡避文章，直木先伐甘井竭，谁将列鼎移黄粱。\n扬雄草玄反嘲白，麯糵宁非井丹食。\n却念牛衣儿女心，王郎漫致回天力。\n五湖归去弄烟月，伏剑成名空玉雪。\n饮薄酒，醉后纷纷亦何有。",
        "dynasty": "宋",
        "collection_info": null
    },
    {
        "title": "苏子瞻因胶西赵明叔赋薄薄酒杜孝锡晁尧民黄鲁直从而有作孝锡復以属予意则同也聊以广之  其二",
        "author": "李之仪",
        "content": "莫厌薄酒薄，莫恶丑妇丑。\n君不见王寻百万驱虎豹，千兵扫荡同拉朽。\n又不见高堂笙歌午夜饮，明日哭声喧正寝。\n莫厌薄酒薄，到头一醉亦足乐。\n莫恶丑妇丑，携子弄孙同白首。\n高飞远走固亦乐，莫救眼前忘时后。",
        "dynasty": "宋",
        "collection_info": null
    },
    {
        "title": "过雨饮临颍何希仲家蒙督诗即席为赠",
        "author": "李之仪",
        "content": "君不见张子房，素书未授抵游侠。\n又不见萧望之，不能碌碌反抱关。\n汉业已成赤松去，杀吾贤傅终感嘆。\n乘时致用固不免，要须缯缴无由攀。\n八十钓渭滨，挥旄仗钺兴艰难。\n臂鹰上蔡市，復得不可空多言。\n周倾秦得汉亦起，虎噬鲸吞羝触藩。\n一兴一废竟谁有，要之有数归元元。\n元元亦何为，与君论子细。\n须将剧孟作敌国，未信叶公真勇士。\n窃借声名人自叹，白公枭首方为是。\n干旋坤转只等閒，收放仅在毫端耳。\n何郎目如电，奋髯儿童惊。\n眼光在酒裏，一饮黄河倾。\n不作么么贵公子，横行欲得十万兵。\n吾语何郎少卑之，犀有角兮麝有脐。\n果知有累不早计，抑扬毕竟何所之。\n满酌劝君饮，吾语无文章。\n鞭笞六龙驾扶桑，上朝元君陪紫皇。\n霞衣玉简鬚如霜，俯仰八极何茫茫。\n方时与君俱此举，如何烦君蹔起舞。\n舞彻听我歌，我歌端为我辈作。\n蠢蠢万类随江河，肯同儿女战蜗角，酒酣雨泪挥滂沱。",
        "dynasty": "宋",
        "collection_info": null
    },
    {
        "title": "正旦日大雪过秀州城外闻乐神踏歌打鼓",
        "author": "李之仪",
        "content": "岁除夜雪一寸许，便觉新年喜气多。\n大观元年第一日，一番胜事信可歌。\n歌不已，鼓声起，漫垄连村如市裏。\n更愿雪深一尺余，收了去年三尺水。",
        "dynasty": "宋",
        "collection_info": null
    },
    {
        "title": "问傅子渊求冷淘醋",
        "author": "李之仪",
        "content": "君不见东林木鱼催万指，巾钵纷纷似流水。\n银丝百遍连夜具，大解行虀如酒醴。\n又不见亲贤宅中午睡足，花簇春羔衒红绿。\n一窝随首髮犹粗，妖冶均调笑相续。\n他日何人参智海，研乳磨姜捣椒薤。\n便觉庐山落眼中，谁为穷边辄相会。\n往还断绝惟缄默，蹔远荤羶味薝卜。\n亲贤胜事不可寻，且向箇中求一则。",
        "dynasty": "宋",
        "collection_info": null
    },
    {
        "title": "贺李方叔得眉山玉堂赐马公自书券",
        "author": "李之仪",
        "content": "帝闲万马皆天宠，一一尽是真龙种。\n欲知志气吞万里，骏意向人耳双竦。\n翰林下直出玉堂，狨鞍宝辔声琅琅。\n传呼一声惊里闬，新向庭中赐骕骦。\n明年乞得东南守，画舸西河卧载酒。\n免令此马老江山，故用赠君良独厚。\n怜君从来家苦贫，坐冷儒士喜意新。\n自书券字甚雄伟，作书远报江河人。\n翰林好士裴丞相，知君亦负玉堂望。\n愿君宝此。",
        "dynasty": "宋",
        "collection_info": null
    },
    {
        "title": "雨中自瓜步谒宝觉遂约游黄社宝觉遽有仪真之行雨后独往夜分方到泥滑路巇乘步相半",
        "author": "李之仪",
        "content": "梦寝东南游，金山居第一。\n泊船瓜州口，风雨繫黑日。\n冒雨访老胡，翛然出萝荜。\n壁间十弟子，云是王维笔。\n生者今何在，别有一丈室。\n相期同过之，佳思久披拂。\n差池成独往，敢惮泥没膝。\n投鞭望横参，露重衣如湿。\n方诸湛漏魄，指顾尽纤息。\n目眩神为清，壶冰荡肝膈。\n亹亹相问劳，软语皆中律。\n颇怪不预知，有似惊暴客。\n杈牙荐炉红，柔脆修林茁。\n老泪感陆生，明盘皎霜橘。\n木鱼动晓堂，永味固南毕。\n百年惊枯槁，平日胶在漆。\n幅巾行此时，岁暮悲蟋蟀。",
        "dynasty": "宋",
        "collection_info": null
    },
    {
        "title": "金山寄怀秦太虚用建除体",
        "author": "李之仪",
        "content": "建古求亡子，寓意一何疏。\n除道声出师，老将定胡卢。\n满座语更发，谁是囊中珠。\n平生不少贷，鲜不相谓迂。\n定分固有来，跛鳖参乘驹。\n执别纔几日，眷眷瞻云衢。\n破碎物役尔，此理君何如。\n危步上杰观，畴昔相携扶。\n成兹尘外趋，感慨反不舒。\n收我漏尽景，课君种树书。\n开山一百里，玉粒随香葅。\n闭口不復语，早晚同归与。",
        "dynasty": "宋",
        "collection_info": null
    },
    {
        "title": "毗陵西城楼感怀",
        "author": "李之仪",
        "content": "平皋已春风，昨夜犹繁霜。\n倦客惊节物，游子思故乡。\n楼高白日促，远目空悲凉。\n愿言平生欢，各在天一方。\n遡游不可从，山川阻且长。\n安得一樽酒，咿哑共深堂。\n孤怀昔萧屑，壮志犹激昂。\n无阶际玄护，尚期梦池塘。\n饥鹰在千里，怒鬣存三湘。\n寒鸦似相求，依依度斜阳。",
        "dynasty": "宋",
        "collection_info": null
    },
    {
        "title": "秦太虚寄书云想君在毗陵广坐中白眼望青天也因录此语为寄兼简诸君",
        "author": "李之仪",
        "content": "白眼望青天，我乃厌多酒。\n秦郎才语新，高低秀蜀柳。\n春风昨夜来，传书自江口。\n固为愁水光，物物惭我丑。\n归程无日多，僧窗不惊帚。\n投怀二三子，自许口不朽。\n笑言忌有累，醆斚来所有。\n莫问夜如何，为君专一斗。",
        "dynasty": "宋",
        "collection_info": null
    },
    {
        "title": "维扬会张曼老陈莹中分韵得柳字",
        "author": "李之仪",
        "content": "我生固有地，物物皆可口。\n身行半天下，荐饥无不有。\n读书恨未博，每索多掣肘。\n一逢可意人，似对灵和柳。\n老来益落寞，永日类中酒。\n北舟得二妙，洗尽平生垢。\n参军欲陵春，记室寒挂斗。\n雍容送落日，百衲为抖擞。\n崎岖等外惊，瞥眼自妍丑。\n真乐极胡越，谁可论不朽。\n昔人固欣慕，仅欲操箕帚。\n堂皇几千仞，未易窥户牖。\n逡巡即千里，转盼百年久。\n一笑且低回，朱颜今皓首。",
        "dynasty": "宋",
        "collection_info": null
    },
    {
        "title": "次韵鲁直留别",
        "author": "李之仪",
        "content": "南北二十年，短褐足尘垢。\n九仞未及泉，竭心恚地厚。\n积翳开前山，月在山之颜。\n目断两黄鹄，梦寐长跻攀。\n我饭苦多噎，见君遽出气。\n定有囊中药，痿人果知起。\n枯槁洗朝露，咀嚼玉壶冰。\n蔓草岂自得，香发须高陵。\n齚舌真有味，辨口空齿落。\n顿悟孺子歌，会当濯其浊。\n允蹈固未见，能言人亦难。\n得微可齐语，引置庄岳间。\n大路平如掌，仁者贵安宅。\n直絃为君弹，万里等寻尺。\n何年纪渻子，相向犹木鸡。\n肝肺已自镂，土苴非所知。",
        "dynasty": "宋",
        "collection_info": null
    },
    {
        "title": "鲜于子骏用鲁直见寄韵因以为谢",
        "author": "李之仪",
        "content": "云间彼上人，处污能见垢。\n咄咄向风雅，入国知温厚。\n别来仰高山，霜风刮衰颜。\n新诗解人颐，调古不可攀。\n练练瑚琏姿，森森栋梁气。\n愿学固有归，黯然由此起。\n世味淡于蜡，孤怀冷如冰。\n十年问归路，歌舞怀西陵。\n岁晏感飘蓬，老去委瓠落。\n岂无杖头钱，斗酒不问浊。\n尚平累愈重，欲去亦良难。\n安得厕木雁，才与不才间。\n遇君本有地，怅我将焉宅。\n引领遡家山，一望几千尺。\n何须惊堕叶，会当鉴攘鸡。\n风来北窗下，此况谁为知。",
        "dynasty": "宋",
        "collection_info": null
    },
    {
        "title": "次韵子瞻古风诗二首  其一",
        "author": "李之仪",
        "content": "无儿晚读书，得之两河场。\n何待少陵诗，闪闪已生光。\n深山秀兰芽，无人方自香。\n未央锁千门，可知曼修廊。\n俯仰要自得，牺樽浪青黄。\n恶木热亦荫，盗泉渴须尝。\n果能夺固有，利害置两傍。\n匪我亦匪人，用托宁见伤。",
        "dynasty": "宋",
        "collection_info": null
    },
    {
        "title": "次韵子瞻古风诗二首  其二",
        "author": "李之仪",
        "content": "红炉一勺水，涌沸如雷声。\n德君戒终南，为君歌采苓。\n水尽焰仍烈，崎岖阅修龄。\n由来外一重，畴非君死生。\n风物托兹世，异种聊并蒂。\n荣谢等春秋，何劳骛多计。\n眷眷后世雄，惟君有以似。",
        "dynasty": "宋",
        "collection_info": null
    },
    {
        "title": "子瞻参寥太虚同游惠山用王武陵窦郡朱宿三诗韵各有所赋参寥录以相示余将游焉用次其韵  其一",
        "author": "李之仪",
        "content": "曾为惠山客，心已寄苍茫。\n知今几何时，常在山间堂。\n淹留情莫蛰，怅望身疑翔。\n联翩得秀句，古殿逢灯光。\n耳冷彻孤韵，神幽拂清香。\n买舟行有期，此兴安能忘。",
        "dynasty": "宋",
        "collection_info": null
    },
    {
        "title": "子瞻参寥太虚同游惠山用王武陵窦郡朱宿三诗韵各有所赋参寥录以相示余将游焉用次其韵  其二",
        "author": "李之仪",
        "content": "三子骨已朽，来者非一人。\n箫声起孤凤，抑按皆清新。\n松阴贮老月，藓晕涵苍磷。\n崎岖固有属，千载无纤尘。\n物物吾已矣，今昔是可均。\n何当事一廛，顾水终为邻。",
        "dynasty": "宋",
        "collection_info": null
    },
    {
        "title": "子瞻参寥太虚同游惠山用王武陵窦郡朱宿三诗韵各有所赋参寥录以相示余将游焉用次其韵  其三",
        "author": "李之仪",
        "content": "膏肓有前人，老意繫丛樾。\n差池纷鬓霜，味蜡火已绝。\n一啜风潄液，幽思起復灭。\n讵惭数及七，缅予在明月。\n疏更蹇修途，景耿重激发。\n泠然傥可御，千古同一辙。",
        "dynasty": "宋",
        "collection_info": null
    },
    {
        "title": "再登斗野亭路旧韵寄太虚",
        "author": "李之仪",
        "content": "北舟揽黄氏，楚楚不自平。\n故步聊低回，新月微风清。\n蛙声语莫下，泡涌浮修甍。\n何在超世游，翳路情难倾。\n西堂梦不到，春草还復生。\n长年浸枯枿，有时怀层城。\n适从吴儿炊，又作淮人烹。\n皇皇徧诸侯，吾人愧安行。\n独抱照乘姿，花枝似相明。\n拂衣归待旦，南州逢顾荣。",
        "dynasty": "宋",
        "collection_info": null
    },
    {
        "title": "秦太虚出鲁直所寄诗因次其韵",
        "author": "李之仪",
        "content": "别子又春杪，幽怀谁与讙。\n返復事远途，缭绕如理绵。\n家山虽入眼，尚疑隔晨烟。\n破闷得子诗，鸣鸡还到船。\n追随日苦短，容易悲长年。\n犹能共一辙，植足临天旋。\n下泽政有味，万户自我捐。\n唯有不舍心，常如俯奔川。",
        "dynasty": "宋",
        "collection_info": null
    },
    {
        "title": "次韵家室送别",
        "author": "李之仪",
        "content": "几年保新阡，託身斗一方。\n问语得野人，禾黍共登场。\n迁疏傥可老，持鬚时抑扬。\n顾非马上才，犹怀袖中刚。\n西风荡微气，仰视明星光。\n叩齿咏真主，白眉谁最良。\n师门守边钥，表表南方强。\n逋诛百年寇，敢谓莫我当。\n牝鸡久司晨，羣吠移当阳。\n荤羶固难律，谁可无宫商。\n堂堂发天机，右钺左仗黄。\n一旦念风云，果知筹策长。\n洗涤尽余滓，万翼争回翔。\n能无出囊颖，及顾箕子傍。\n平生惯草衣，岂堪事戎行。\n强歌出塞曲，夭矫参龙章。\n蝇因逸骥速，马为奏瑟昂。\n尚期骛鼓操，奋力起病床。\n贺兰夺故穴，安西还旧疆。\n归上千万寿，重赓庶事康。",
        "dynasty": "宋",
        "collection_info": null
    },
    {
        "title": "和参寥过敝庐留宿因见寄之韵为谢",
        "author": "李之仪",
        "content": "及此仲春月，颇欲谢远步。\n世味久已疏，何惮鱼生釜。\n青阴合广除，似失北门路。\n端知鸡在埘，未媿豹隠雾。\n飘萧方外游，缱绻慰迟暮。\n共待青光来，软语坐良树。\n呼风破炎蒸，扣齿却忘虑。\n逡巡栖鸟惊，不记衣上露。\n临分期屡来，此乐復谁与。",
        "dynasty": "宋",
        "collection_info": null
    },
    {
        "title": "送孙叔静",
        "author": "李之仪",
        "content": "浮云无定着，乍合还分离。\n廓开万里天，好是无云时。\n我怀苦萧屑，多感不自拾。\n奈何情所亲，容易成南飞。\n秦人虽受宝，睨柱谁瑕疵。\n空能九宾赏，终负连城归。\n此道固有命，如君应未迟。\n且从淮上游，霜浓蟹螯肥。\n载取一樽酒，里门相扶携。\n笑语欲难背，古人良可期。\n开编若对面，谑浪尤相宜。\n皎皎澄汉月，森森琼树枝。\n燕地重郭隗，吴儿轻陆机。\n晓来犹薄露，会见高风披。",
        "dynasty": "宋",
        "collection_info": null
    },
    {
        "title": "次韵黄鲁直晁尧民游马颊归",
        "author": "李之仪",
        "content": "洋洋引天津，湍悍谁为写。\n谋臧神所劳，穹筑限修野。\n缅怀二三子，感物寓土苴。\n卯饮束貂裘，指顾来其下。\n霜风面欲黎，踉跄倚羸马。\n一笑等飞云，吾生竟何者。",
        "dynasty": "宋",
        "collection_info": null
    },
    {
        "title": "次韵晁尧民黄鲁直苏子瞻同赋半粲字韵十往返而不倦者",
        "author": "李之仪",
        "content": "耿耿万里心，振衣常夜半。\n明星当户高，仰首每自嘆。\n是身固虚空，殆将等閒玩。\n永怀一寸光，有之讵能散。\n南山富蕨薇，采采宁待伴。\n不媿郢中曲，谁报青玉案。\n千载北窗风，郑声何可乱。\n子职若崎岖，垢指宁与盥。\n我惭老更拙，欲和知良难。\n但能袭余尘，未易窥重关。\n路年与君俱，纔此意少宽。\n奈何舍我去，鸿鹄随骞抟。\n岑楼起肤寸，万仞始一拳。\n知君未易量，愿君更加餐。\n亲髮日益白，何以为亲懽。\n以义不以时，吾君正求贤。\n只欠明光宫，峨峨望君冠。",
        "dynasty": "宋",
        "collection_info": null
    },
    {
        "title": "寄范七平凉有一优者颇相似每见即与从容聊遣吾思之不能已也",
        "author": "李之仪",
        "content": "吾友范君谊，宛似丘迟诗。\n点缀花映草，草长鶑乱飞。\n咏诗知吾人，因人想其诗。\n不知胸中宽，西域方鞭笞。\n昔为守御策，坚壁不容锥。\n今作进讨计，万里入鼓鼙。\n相从惜日短，既别恨见迟。\n虽无老成人，彷佛颊頳儿。\n每见挽手语，问我将何为。\n我非浊子者，我友实似之。\n典刑不可见，况復堂上奇。\n边城气候晚，四月犹夹衣。\n青灯照冷坐，素目披重帷。\n孤怀苦萧屑，人事终难期。\n何当命典刑，一笑相淋漓。",
        "dynasty": "宋",
        "collection_info": null
    },
    {
        "title": "浴",
        "author": "李之仪",
        "content": "静坐已十日，聊復资一浴。\n我髮不满梳，安得别置沐。\n浴暖连头浇，快哉如出谷。\n我生本离垢，妄念即桎梏。\n外物强扶持，何异雨中竹。\n亦不无雨愧，亦不有雨足。\n森森自然往，无荣亦无辱。\n振衣步空庭，又见黄粱熟。\n进退葵何从，晨羞讵宜缓。\n叩齿感苋史，虚心岂鱼贯。\n乃知抱关者，俯首固非懦。\n烈日下严霜，杯水沃炽炭。\n物理自回旋，何方即吾馆。\n年来老顿逼，四月未觉暖。\n勉力更无念，已矣见此粲。",
        "dynasty": "宋",
        "collection_info": null
    },
    {
        "title": "第六郭将求诗久未暇今以寄之",
        "author": "李之仪",
        "content": "乌延一挥手，岁月如奔流。\n谁知头半白，重见须双虬。\n面冷庞一铁，气雄吞九州。\n门庭外虽设，毫髮终无留。\n此时可见者，如君实难求。\n人固不易亲，而我独见酬。\n半年话畴昔，论极非谬悠。\n但云置是事，可质为冥幽。\n功名本何为，入手如上鈎。\n我每壮其言，心肯屡回头。\n别来已七月，怅望逾三秋。\n近闻復来此，只尺不相投。\n元戎奉天讨，知与造化谋。\n化城两驰突，直控咽与喉。\n乂斩万余级，少快姑蹔休。\n此锐且就养，彼生岂容偷。\n君谓乃吾射，含笑缠臂鞲。\n今秋取天祁，明年入兴州。\n遂復都护府，再见万里游。\n汾阳异世勋，子政如缀旒。\n未或便相袭，且作仲升侯。",
        "dynasty": "宋",
        "collection_info": null
    },
    {
        "title": "送灵台尉徐舜举",
        "author": "李之仪",
        "content": "灵台右鹑首，南北两山间。\n我来春未几，红叶绕斑斑。\n与君早相求，携手问两山。\n折花饮清泉，共此一日閒。\n君才真健敏，诗句如芝兰。\n娟好秀且静，馥郁若可餐。",
        "dynasty": "宋",
        "collection_info": null
    },
    {
        "title": "赦到后雨遂大作",
        "author": "李之仪",
        "content": "昨夜闻有赦，今朝遂得雨。\n天泽随君恩，一洒遍寰宇。\n彼玩尚逋诛，吾土久未还。\n皇灵实神谋，剪復笑谈间。\n峥嵘若化城，扫荡如破竹。\n开田一百里，得土千万族。\n不雨三四月，壠亩犹烧畬畬。\n祷祈略无应，居哭行嘆嗟。\n岂知有此待，城就师振旅。\n上不辍板筑，下不妨野处。\n秋种盖未晚，及此壮者归。\n懽呼各着业，卖刀买耕犁。\n山头夜叱牛，山下妇亦斸。\n老稚旦出耘，勤劳莫归宿。\n待我土尽垦，俟尔日有余。\n归来笑相向，共乐生无虞。\n又闻赦书中，逋欠皆除免。\n更放一年租，其细及移变。\n天公固爱我，吾君岂违天。\n乃知父子间，事事必关连。\n野人语可书，使我喜不寐。\n谁谓彼无知，况欲迷向背。\n我歌本民言，未愧中兴诗。\n闻者足以戒，可是辙趋时。",
        "dynasty": "宋",
        "collection_info": null
    },
    {
        "title": "端午睡起和韵",
        "author": "李之仪",
        "content": "岂復记佳节，饱食睡亭午。\n虽不负此身，倦听亦良苦。\n念初入此门，只作十日数。\n那知如忍炎，倏尔到角黍。\n本非来质秦，盖异行怨楚。\n端为城旦拘，独与缧绁语。\n深坑偶未埋，大镬仅逃煮。\n凈持诸愿力，妙地叩初祖。\n会当纵奔鹿，遂与搏猛虎。\n蹇余愧平生，何适非龃龉。",
        "dynasty": "宋",
        "collection_info": null
    },
    {
        "title": "大雨",
        "author": "李之仪",
        "content": "向晚云骤合，雨点如车轮。\n入夜势转暴，对面语不闻。\n初疑坤轴裂，渐觉河海翻。\n倾注恣豪放，沟渎莫吐吞。\n平地忽五尺，呼叫均四邻。\n下堰上辄隙，东塞西遽奔。\n一身应百给，坐卧不得申。\n旦自秉锸刀，彳亍意已昏。\n念兹嗷嗷农，拱手过一春。\n入夏又将半，寸苗无宿根。\n祈祷备众伎，杳杳天九阍。\n饥殍漫狼藉，极目无烟村。\n及此滂沛泽，一洗疮痍痕。\n劳我敢有词，故喜气已温。\n置酒会宾客，耕辍翁语孙。\n尔年非可期，我责亦粗伸。\n欲赴固踊跃，感慨扃重门。",
        "dynasty": "宋",
        "collection_info": null
    },
    {
        "title": "睡起",
        "author": "李之仪",
        "content": "数日不吟语，已觉舌本强。\n熟处自难忘，是乃真苦相。\n帘空睡起足，物我两俱丧。\n举头见南山，依旧秃相向。\n解衣遶屋行，未巾已踉跄。\n翻书试遮眼，一抹如白浪。\n目足身所先，二者辄相抗。\n生理从可知，何用更惆怅。\n独有梁上燕，怜我本痴惷。\n时时作好语，似欲致劝奬。\n见尔初衔泥，生子已颉颃。\n而我犹未归，兹事固难谅。\n安用苦烟尘，无劳独悽怆。\n俯仰即陈迹，未易烦度量。\n一樽试有求，传来如鹊盎。\n顿味毒酒酷，猛釂投晚饷。\n倦怀岂復有，舌烂腹斗涨。\n抱薪救烈火，自取将谁让。\n夜分方半生，劣过逃属纩。",
        "dynasty": "宋",
        "collection_info": null
    },
    {
        "title": "试郭底泉和韵",
        "author": "李之仪",
        "content": "午睡不觉久，起坐独扪腹。\n眊矂相苦魔，眩瞀遂为族。\n永怀建溪春，偶尔得藏畜。\n品第虽非貂，犹胜狗尾续。\n虚堂无纤尘，百转纷击筑。\n破碾顿愕眙，屑纷随轮蹙。\n被褐而怀璧，凡眼真亵渎。\n聊资定碗黑，岂待无托绿。\n久闻城西角，有泉湛寒玉。\n名因所居传，廉惠纔可仆。\n殷勤持小罂，甘莹来一掬。\n蟹眼方转旋，色味相芬馥。\n迩来棘荆生，未易梨栗熟。\n一啜便超腾，庾愁空万斛。",
        "dynasty": "宋",
        "collection_info": null
    },
    {
        "title": "晚起和韵",
        "author": "李之仪",
        "content": "今日起差晚，持课几到午。\n饥饱虽难医，荤酒且入务。\n脱粟快一饭，白眼视寰宇。\n固知等浮沉，要在极纤缕。\n聒耳林鸠嘷，举头梁燕乳。\n我亦尽轮回，何必高下数。\n缅怀故山中，泉石潄深坞。\n万壑响松风，千岩澄月露。\n胡为不归去，乃与朱墨侣。\n只记入门时，未有还家路。\n我生讵应尔，炳炳莫我顾。\n彼心岂易同，吾首莫易俯。",
        "dynasty": "宋",
        "collection_info": null
    },
    {
        "title": "读渊明诗效其体十首  其一",
        "author": "李之仪",
        "content": "岁月忽云徂，人事只如此。\n胡不及此时，斗酒劳邻里。\n有田半荒芜，有屋亦倾圯。\n强颜宾客后，毕竟如何尔。",
        "dynasty": "宋",
        "collection_info": null
    },
    {
        "title": "读渊明诗效其体十首  其二",
        "author": "李之仪",
        "content": "渊明弃官归，议者见各别。\n去就须有名，岂独为卑亵。\n折腰分当尔，柴米岂无说。\n舍彼而处此，亦不苟自洁。",
        "dynasty": "宋",
        "collection_info": null
    },
    {
        "title": "读渊明诗效其体十首  其三",
        "author": "李之仪",
        "content": "扶疏草木长，兹时岂无情。\n未论身得去，想像心已清。\n童山久不雨，汤热气鬰蒸。\n遣怀一开卷，便觉凉风生。",
        "dynasty": "宋",
        "collection_info": null
    },
    {
        "title": "读渊明诗效其体十首  其四",
        "author": "李之仪",
        "content": "操檄乌延府，已復十五年。\n年当三十余，事事随精坚。\n非惟会兴灵，兼欲还幽燕。\n谁知今白首，狱吏辄差肩。",
        "dynasty": "宋",
        "collection_info": null
    },
    {
        "title": "读渊明诗效其体十首  其五",
        "author": "李之仪",
        "content": "晚来风稍回，渐见布阴云。\n乘时得尺雨，吾农实难勤。\n不愿生边地，报施岂无因。\n我虽不在事，未能忘戚欣。",
        "dynasty": "宋",
        "collection_info": null
    },
    {
        "title": "读渊明诗效其体十首  其六",
        "author": "李之仪",
        "content": "用舍繫临时，金玉与蒿莱。\n尘埃混瓦砾，燔燎参樽罍。\n何云长兴公，陈迹独归来。\n一跌竟不起，念之有余哀。",
        "dynasty": "宋",
        "collection_info": null
    },
    {
        "title": "读渊明诗效其体十首  其七",
        "author": "李之仪",
        "content": "我闻瘴疠地，去者无生还。\n吾凡三十口，归来尽颓颜。\n死生非人能，得丧亦非天。\n张毅与单豹，要之皆偶然。",
        "dynasty": "宋",
        "collection_info": null
    },
    {
        "title": "读渊明诗效其体十首  其八",
        "author": "李之仪",
        "content": "朝从空儋出，莫逐頳颜归。\n既谢爨无烟，此外将何为。\n堂堂十六年，子孙反无依。\n莫作如是见，随遇聊差池。",
        "dynasty": "宋",
        "collection_info": null
    },
    {
        "title": "读渊明诗效其体十首  其九",
        "author": "李之仪",
        "content": "吾亦爱吾庐，此亦未为得。\n死即瘗路傍，要是不免或。\n随流认得性，有念乃吾贼。\n是以方丈间，千偈终一默。",
        "dynasty": "宋",
        "collection_info": null
    },
    {
        "title": "读渊明诗效其体十首  其一○",
        "author": "李之仪",
        "content": "吾友傅子渊，每见常熙熙。\n人固莫我高，我固不人低。\n问其何因尔，我盖不自知。\n孰为第一义，只此是菩提。",
        "dynasty": "宋",
        "collection_info": null
    },
    {
        "title": "乌牙义禅师退居金陵与予有都城之旧能诗喜说修养年七十余貌类三四十许人以诗道旧因次韵报之",
        "author": "李之仪",
        "content": "幻化如空花，建立等修竹。\n四海不离身，一笑长满掬。\n相逢亦何有，展转犹所独。\n攀缘过九上，圆顿繫一宿。\n岁月屈身臂，到此非问卜。\n心清闻妙香，老句俱三復。\n何当会实际，超然发吾覆。\n未尔且逡巡，更待梨早熟。",
        "dynasty": "宋",
        "collection_info": null
    },
    {
        "title": "五云观",
        "author": "李之仪",
        "content": "五云会中天，众山如朝宗。\n相臣夙有约，标神期此宫。\n傍有洞天接，面直积金峰。\n常言五百间，斯地将修崇。\n废兴果冥符，变化如云龙。\n缅怀祥符后，天意固莫穷。\n一言不可復，此兴犹未终。\n知国如知葬，尤难邀此翁。",
        "dynasty": "宋",
        "collection_info": null
    },
    {
        "title": "崇寿宫梁昭明太子修行之地",
        "author": "李之仪",
        "content": "鸿禧已不凡，崇寿气尤古。\n经始天监谋，余力保大举。\n十围人何在，乌鹊尚如睹。\n井泉翳荆棘，像设半尘土。\n视今犹视昔，一笑纔仰俯。\n有媿所坐峰，安得参鹤羽。",
        "dynasty": "宋",
        "collection_info": null
    },
    {
        "title": "喜客泉",
        "author": "李之仪",
        "content": "取径辄林莽，得地三尺余。\n名曰喜客泉，客至如涌珠。\n初惊一穗起，逡巡周四隅。\n酌之甘胜醖，瀹茗尤敷腴。\n物理不可诘，感叹常踌躇。\n于焉知福地，未易世眼拘。",
        "dynasty": "宋",
        "collection_info": null
    },
    {
        "title": "抚掌泉",
        "author": "李之仪",
        "content": "泓渟宿寒藻，正占山一曲。\n平时常湛然，抚掌珠可掬。\n喜怒去千里，气类若相属。\n如何辄示异，乃尔分迟速。\n霜风鼓橐籥，岩树响丝竹。\n语出若有答，路转疑绝续。\n幽寻力恨短，博采日苦促。\n便拟寄无余，舍策遂留宿。",
        "dynasty": "宋",
        "collection_info": null
    },
    {
        "title": "白鹤观",
        "author": "李之仪",
        "content": "白鹤不復见，荒台煨烬余。\n昔时三茅君，鹤驾常相于。\n一岁许一会，此地几其庐。\n倏然自一境，历揽莫与俱。\n兄弟两羽人，玉骨太古鬚。\n烧丹云未暇，弹琴聊自娱。\n日伫驾鹤来，夤缘参玉虚。\n身世久已忘，况復话里闾。",
        "dynasty": "宋",
        "collection_info": null
    },
    {
        "title": "九锡庵",
        "author": "李之仪",
        "content": "强臣欲窃命，九锡乃所僭。\n奈何得道人，亦復有此念。\n是非固不同，等欲示其渐。\n石地凿龙趺，穹载极该赡。\n漫灭半可读，以足表龟监。\n名存物何在，遗制不少欠。\n帝意岂无谓，人事徒妄占。\n何适非偶然，随遇始弛担。",
        "dynasty": "宋",
        "collection_info": null
    },
    {
        "title": "华阳洞天",
        "author": "李之仪",
        "content": "洞天名此山，于此实第八。\n东将秦岳连，西与岷峨轧。\n磴道端可通，足亦若相戛。\n我欲踵其武，苔径特见滑。\n屡试辄復却，宛似物初遏。\n周行半天下，是等三四阅。\n有无终可疑，雷同惭小黠。\n退之固颉顽，桃源盖强说。\n卒谓武陵传，何殊眼着楔。\n孔子亦猎较，此理信难辍。",
        "dynasty": "宋",
        "collection_info": null
    },
    {
        "title": "玉箫庵今名天圣庵",
        "author": "李之仪",
        "content": "白髮不我贷，青山亦世情。\n斧斤借羡力，遂易当时名。\n吹箫人可想，有念应难平。\n从兹定相忘，那更随戏成。\n松门插天半，竹径梳晶荧。\n所期茅茨永，丹碧岂愿营。\n含悽振落日，拊事悲颓龄。\n吾生傥与归，境界滋光明。",
        "dynasty": "宋",
        "collection_info": null
    },
    {
        "title": "陶隠居书堂",
        "author": "李之仪",
        "content": "山云自往来，人事久萧索。\n谁为插小松，记此常栖泊。\n坡陀披浅麓，窈窕带远壑。\n着书方呻吟，谁与会所乐。\n鸾凰耿莫追，岁月俨如昨。\n隠约玉箫声，憔悴金匕药。\n风来万籁奏，一笑竟难约。\n尚友徒此心，相期在寥廓。",
        "dynasty": "宋",
        "collection_info": null
    },
    {
        "title": "比部文承制移竹赠初秀才尧民有诗因次其韵  其一",
        "author": "李之仪",
        "content": "古人偏爱竹，种不虚一席。\n相将共忘年，敢惮培且植。\n君家占何方，容易来秀色。\n薙草出明轩，翛然耸修碧。\n剪梢畏风摧，留叶期凤食。\n从兹两茧足，闭户忘所适。",
        "dynasty": "宋",
        "collection_info": null
    },
    {
        "title": "比部文承制移竹赠初秀才尧民有诗因次其韵  其二",
        "author": "李之仪",
        "content": "增筑贵坚厚，抨绳避欹侧。\n朝灌暮復压，深虞枯易得。\n劲节既能主，百蠹遂为客。\n风微吟疏簧，日永齿客屐。\n此况倘可期，吾甘事潜默。\n晋人知自完，皎皎良未息。\n不材谢纷纭，斯言愧安国。",
        "dynasty": "宋",
        "collection_info": null
    },
    {
        "title": "离颍昌张圣行独出城相送",
        "author": "李之仪",
        "content": "黄昏促征鞍，别酒已沾醉。\n风威危破腊，雪意欲着地。\n超然气类人，送我奄独至。\n悬知必如此，恐终欲弗类。\n平生昧归宿，恍若得所诣。\n胡床十余语，彷佛京口例。\n此言固近俳，要之不无谓。\n觉梦犹在马，解鞍定何地。\n百年谁见宰，一己乃许事。\n缱绻儿女情，回首端自愧。",
        "dynasty": "宋",
        "collection_info": null
    },
    {
        "title": "夜投临颍陆周仲馆待甚悉",
        "author": "李之仪",
        "content": "冥行眼忽明，乃是到临颍。\n倦马倚风嘶，冻仆望门逞。\n初非敢此期，势逼岂容倾。\n是身虽无难，从者固当省。\n主人颇料理，灯烛分炯炯。\n炽炭解噤颐，重帷护寒领。\n招魂几剪纸，感惠非尚褧。\n粲然一笑开，那復嗟断梗。\n我生且莫落，随遇辄自警。\n转盼已归空，区区徒画餠。",
        "dynasty": "宋",
        "collection_info": null
    },
    {
        "title": "明日阻雪不得行盖冬至前一日也",
        "author": "李之仪",
        "content": "纔冬即欲雪，醖酿非不久。\n旅馆黄昏风，半夜忽如昼。\n天公时谑戏，不在我先后。\n儿心见期心，咫尺弗得就。\n密洒良未已，兀坐几忍灸。\n遂令相逢心，感慨若奔辏。\n红炉惨无光，短气犹发馏。\n况兹严报本，供卫何所售。\n风威果能神，排斥勿宿留。\n非独寸草荣，万里同锦绣。",
        "dynasty": "宋",
        "collection_info": null
    },
    {
        "title": "三家店主人劝饮",
        "author": "李之仪",
        "content": "早饮欲过午，感此去路遥。\n解衣酒家床，主人喜相招。\n逡巡出饾饤，劝我饮一瓢。\n举手谢慇懃，宿酲犹未消。\n报言雪满野，征辔相无聊。\n何如酩酊去，更可忘今朝。\n年来颇解官，径欲随所邀。\n端愧五浆期，未觉羣心摇。\n偷薄日益窘，妙论轻鸿毛。\n何当受一廛，醉倒同渔樵。",
        "dynasty": "宋",
        "collection_info": null
    },
    {
        "title": "得常州感慈邦长老书求诗兼寄邻老",
        "author": "李之仪",
        "content": "清晨得君书，远意来吴中。\n开缄一见面，顿觉百虑空。\n书词若萧屑，怪我情不通。\n我岂逐物者，君亦如冥鸿。\n便当永相忘，何计騧与骢。\n闻君奋钤槌，喝下分华戎。\n晚鱼会千指，一一麻中蓬。\n朝参月破牖，暮请灯在笼。\n坐令万折异，沛然俱向东。\n缘契乃如此，想见圭璧丛。\n胡为特垂手，千里寻庞公。\n庞公无伎俩，只这是家风。\n復如多闻师，亦在兜率宫。\n人间最胜处，何必颜如童。\n会当谢朝谒，烂漫游无穷。",
        "dynasty": "宋",
        "collection_info": null
    },
    {
        "title": "寄何德固",
        "author": "李之仪",
        "content": "元丰初得君，赐袍色可摘。\n雍容戎马间，爽气凌秀色。\n十年不相逢，颔鬚已有白。\n京尘化人衣，岁月动阻隔。\n夏屋如深山，排日许连席。\n坐中多可人，一笑每堕帻。\n人皆指为夸，我辈日所惜。\n于今已三见，爽气若初得。\n同言胡乃尔，前致作娇客。\n边城久不雨，旱气几烁石。\n俯仰数刻间，咫尺便南北。\n寄声不敢辄，问讯莫我获。\n但问深闭门，鸱坐较定力。\n双林旧家风，庞老真消息。\n莫作分别想，认子却为贼。\n造门会有日，聊復铦戈戟。\n准拟诘朝见，无或但坚壁。",
        "dynasty": "宋",
        "collection_info": null
    },
    {
        "title": "燕子和韵",
        "author": "李之仪",
        "content": "依依梁间燕，终日密相对。\n本不欲尔期，何为尚此会。\n得非缘所遭，又恐意有在。\n飞来復飞来，好语如湍濑。\n我亦强维絷，尔岂知向背。\n万事杳霭间，一笑沉吟外。\n玄妙第一义，为尔降障碍。\n卷帘见天下，始信物有大。",
        "dynasty": "宋",
        "collection_info": null
    },
    {
        "title": "次韵方叔晚过湖上时积雨新霁夜色如昼传闻余有兴元之命",
        "author": "李之仪",
        "content": "酾水投过日，佳思生襟裳。\n缅怀江上笛，相游共胡床。\n星月弄疏明，草木来远香。\n所得亦饷尔，端能谢炎凉。",
        "dynasty": "宋",
        "collection_info": null
    },
    {
        "title": "方叔并用前韵復继之",
        "author": "李之仪",
        "content": "萧然傲环堵，心性懒衣裳。\n匝坐定何许，井井书满床。\n我每不欲去，鼻观无尽香。\n未始有寒暑，彼哉自炎凉。",
        "dynasty": "宋",
        "collection_info": null
    },
    {
        "title": "句容澄上人羣玉轩求诗",
        "author": "李之仪",
        "content": "日日不离山，爱山终不厌。\n因地端有来，及此若尚欠。\n当轩出巑屼，昏膜遽效砭。\n枝撑檐楹窄，明灭烟云蹔。\n幽禽时一鸣，隠约隔天堑。\n早闻羣玉峰，世境未易占。\n却应三昧力，易致兹可验。\n便拟绝高深，两足恐不赡。\n幻化浪攀缘，胶扰窘囊槛。\n会须揖清风，方暑对枕簟。",
        "dynasty": "宋",
        "collection_info": null
    },
    {
        "title": "送忠禅老诣径山请普觉住天宁万寿新剎",
        "author": "李之仪",
        "content": "我初游丛林，得人如满月。\n细披云雾间，桂影若可掇。\n旋转二十年，相半分会别。\n暮途喜可掬，妙语等冰雪。\n告我第一义，光艷忽振发。\n老魔俱辟易，善类随击拂。\n是真万里足，一举安能辍。\n径山光蹔韬，夜气尤昭彻。\n异时摩聊老，荐藉意甚切。\n子果识至人，指顾石必裂。\n出我连城珍，郊庙冠前列。\n无令刖足翁，二献文为拙。",
        "dynasty": "宋",
        "collection_info": null
    },
    {
        "title": "因服药饮酒一盏",
        "author": "李之仪",
        "content": "东坡在黄州，饮酒只饮湿。\n我今又过之，酾浆如虀汁。\n平生不喜酒，兴来且莫絷。\n长虹偶尔放，因復投一吸。\n入口舌欲脱，下咽虫争泣。\n熇熇腹将裂，窣窣泪莫裛。\n顽涎杂血唾，心悸如鼓集。\n卓尔无一事，荆棘强自入。\n主人固好饮，宿兴亦素缉。\n如何似见毒，使我卧復立。\n彷徨日欲落，稍宽困眼涩。\n梦觉天未明，齿颊犹习习。\n是邦居不非，奈此掩弗及。\n昔闻禁酒国，今见毒酒邑。\n作歌寄一笑，倦闷聊救急。",
        "dynasty": "宋",
        "collection_info": null
    },
    {
        "title": "大暑不可逃偶携数友过湖上因咏老杜槐叶冷淘句凡十人以君王纳凉晚此味亦时须得须字",
        "author": "李之仪",
        "content": "百年观不足，一日乐有余。\n况兹夏日长，而与君子俱。\n号呶谢呼笑，谈论皆诗书。\n门外方烁石，坐上如冰壶。\n仰怀冥冥鸿，俯愧戢戢鱼。\n我老百不堪，嗜好终蒲葅。\n殷勤相得心，黄昏尚踌躇。\n追随自此始，莫厌频招呼。\n何必得美酒，然后可将须。",
        "dynasty": "宋",
        "collection_info": null
    },
    {
        "title": "张圣行解官入京僚友饯别分韵劝酒得醇字",
        "author": "李之仪",
        "content": "密雪不着地，朔风暖如春。\n天公岂无心，慰此东归人。\n吾人晚相投，每见每更亲。\n踰年稻粱俱，未觉旦暮频。\n欲识分浅深，荡荡风中云。\n问其美如何，表裏无缁磷。\n深湛子云默，高广太丘真。\n汲汲惜日短，奄兹奉离樽。\n莫辞十分斟，酒薄情则醇。\n庶几一举尽，泾渭从此分。\n万里自咫尺，百岁均埃尘。\n行人定向识，他年期问津。",
        "dynasty": "宋",
        "collection_info": null
    },
    {
        "title": "常州感慈邦老相遇甚款聊復申叙",
        "author": "李之仪",
        "content": "十年不相见，一见情愈亲。\n执手语半塞，但觉频沾巾。\n别来事多矣，未易咫尺论。\n感君冒雨归，知君意弥敦。\n邀我过其庐，灯火如春深。\n金碧炫境界，怳然惊一新。\n为我时置浴，仍为加柈飧。\n止我腹中饥，振我衣上尘。\n何劳强剪纸，已復收断魂。\n漆炉接膝坐，软语尤殷勤。\n闵我忧患余，漂泊纔此身。\n劝我葬且居，生死相与邻。\n清晨陟高座，四众如云屯。\n展转叙契阔，博辨河海翻。\n句句不妄发，信矣灵岩孙。\n岁暮能几何，缱绻谁我温。\n非君美无度，泾渭那更分。\n相期在来日，击节徒谆谆。",
        "dynasty": "宋",
        "collection_info": null
    },
    {
        "title": "子重相率游任园",
        "author": "李之仪",
        "content": "蹈雪入窈窕，蓊蔚如深春。\n左右无佳色，老绿不改新。\n小愒茅茨下，园翁叙慇懃。\n主人谓此翁，好事绝等伦。\n养生惟养花，种种皆躬亲。\n每到二三月，烂漫如锦茵。\n问翁何所有，品目如何分。\n翁云世间本，搜采无遗根。\n牡丹三万株，兼取洛与陈。\n芍药扬州来，密密搀鱼鳞。\n杂花极目是，浩不知涯津。\n四序更代谢，颜色常相因。\n我适来非时，犹得聊逡巡。\n约翁待花开，许我论主宾。",
        "dynasty": "宋",
        "collection_info": null
    },
    {
        "title": "独坐有怀张圣行王成伯偶读摩诘诗因借其韵",
        "author": "李之仪",
        "content": "老鹤志千里，候虫戒三秋。\n此理定如何，宛在水中洲。\n我师南荣去，生从知北游。\n岁暮良鲜欢，不如狐首丘。\n寒灯伴岑寂，河汉窗间流。\n缅怀双白璧，路断水悠悠。\n摩诘颇解事，好语供我求。\n坐令不可遣，奄然随遇收。\n归程只旦暮，妙义思赓酬。\n君谓我辈人，吾匪斯人俦。\n且将有限力，相与穷深幽。",
        "dynasty": "宋",
        "collection_info": null
    },
    {
        "title": "久旱湫舍殆不可遣免一夕雷雨忽作",
        "author": "李之仪",
        "content": "半夜一濯雨，断梦失炎蒸。\n汗甑不復鼓，蚊雷为之停。\n逡巡万窍号，破窗风如倾。\n絺帷强主宰，庭砌已满盈。\n极护老稚奔，懽呼闾里情。\n但觉万里返，浩荡随沧溟。\n掠眼纔闪烁，劈耳俄掀轰。\n岂暇计飘溺，且护婴儿惊。\n小休月在户，却视斗挂甍。\n唧唧与啾啾，次第先秋鸣。\n粤从腊雪后，旱魃苦自明。\n焦枯病三农，芽田不滋荣。\n陇亩半坼裂，几席饶蝇虻。\n端若一大难，眊焉犹宿酲。\n点我读书灯，凉宵聊与征。\n庶几简牍中，暂寓蛮触争。",
        "dynasty": "宋",
        "collection_info": null
    },
    {
        "title": "读东坡诗",
        "author": "李之仪",
        "content": "边州守御谢沈机，独喜身閒是道师。\n狱吏难堪非素料，病怀无计復何辞。\n空惭南郡三家学，頼有东坡一集诗。\n永日风埃惟惬睡，到头不比在家时。",
        "dynasty": "宋",
        "collection_info": null
    },
    {
        "title": "次韵见寄  其一",
        "author": "李之仪",
        "content": "矩不成方圆不规，倦途谁与相多仪。\n门深不拟睡教熟，舌强犹防语或知。\n无事且寻黄面老，关心休问碧云姿。\n此身未必终如此，长日犹吟十首诗。",
        "dynasty": "宋",
        "collection_info": null
    },
    {
        "title": "次韵见寄  其二",
        "author": "李之仪",
        "content": "东坡流落坐多言，我欲无言亦未全。\n好辨悬知非获己，力行到底信为贤。\n抱琴有味无彭泽，沽酒何妨问玉川。\n只拟饮呼出门去，强麋置网岂当然。",
        "dynasty": "宋",
        "collection_info": null
    },
    {
        "title": "罢官后旋营居舍寄赠存之",
        "author": "李之仪",
        "content": "常恨官居如传舍，爱君池馆葺初成。\n偶同罪垢归无计，聊喜私巢得蹔营。\n闢户开窗留晚日，栽花引水趁心情。\n此身何处不可老，况有吾人似弟兄。",
        "dynasty": "宋",
        "collection_info": null
    },
    {
        "title": "次韵见问",
        "author": "李之仪",
        "content": "东西南北为谁忙，蔡泽噤吟旧笑唐。\n路断不妨频打睡，心清何必更烧香。\n寻思有似黄州味，潦倒休嗟白髮郎。\n近免竹筒拘月费，主人时亦破悭囊。",
        "dynasty": "宋",
        "collection_info": null
    },
    {
        "title": "五月旦日",
        "author": "李之仪",
        "content": "睡余落莫肘难支，节物依然我自衰。\n已悟龙蛇终不爽，何须龟筴强稽疑。\n孤怀佛语虽能遣，归路佳人已叹迟。\n共弔沉湘无数日，却嗟轻负习家池。",
        "dynasty": "宋",
        "collection_info": null
    },
    {
        "title": "晚雨寄泾州刘晦叔",
        "author": "李之仪",
        "content": "晚来又有数点雨，声入乡人拭泪中。\n渐喜浓云初蔽日，只愁深夜却回风。\n闵怜焦槁非无意，祈祷精虔信有功。\n闻不茹荤几两月，使君忧乐与民同。",
        "dynasty": "宋",
        "collection_info": null
    },
    {
        "title": "端午  其一",
        "author": "李之仪",
        "content": "綵丝百缕纫为佩，艾叶千窠结作人。\n散诞何妨儿女戏，漂流不觉岁时新。\n清歌尚记书裙带，旧恨安能弔放臣。\n角黍粉团矜节物，一樽聊与寄逡巡。",
        "dynasty": "宋",
        "collection_info": null
    },
    {
        "title": "端午  其二",
        "author": "李之仪",
        "content": "曾约佳人端午归，又期僚友面南池。\n谁知犹阻重门锁，未拟轻为故国悲。\n九节菖蒲应好在，十围樗木正相宜。\n微行细约宁忘我，却话今朝会有期。",
        "dynasty": "宋",
        "collection_info": null
    },
    {
        "title": "傅子昌归兴州",
        "author": "李之仪",
        "content": "嘉陵江水接天流，州据江流最上游。\n忆昔练衣随跋马，而今白髮任虚舟。\n庆门誉望闻来久，塞路殷勤得暂酬。\n见说明朝却西去，长亭挥手恨无由。",
        "dynasty": "宋",
        "collection_info": null
    },
    {
        "title": "余入院二十日相知往往寄声相劳独何德固寂然无闻",
        "author": "李之仪",
        "content": "何郎本是风尘外，平日仍同般若因。\n有底新来便如此，定缘无事不相亲。\n熏莸何得同薝卜，简洁安能别孟津。\n会借天河三级浪，终须流出旧精神。",
        "dynasty": "宋",
        "collection_info": null
    },
    {
        "title": "留别子渊",
        "author": "李之仪",
        "content": "等閒相见即相亲，冉冉风流一段春。\n未论典刑思旧德，便知材业是当仁。\n他年鸡黍情无限，此日词章笔有神。\n落尽节旄毡未压，疾风劲草定何人。",
        "dynasty": "宋",
        "collection_info": null
    },
    {
        "title": "送冯子庄赴秦州将官述其督诗之语以广篇首",
        "author": "李之仪",
        "content": "我诗易得君休嘆，君节难攀我自知。\n问会但嗟归有日，奏功方看独先时。\n箫笳部曲催骄马，绵绣山川入綵旗。\n莫讶黄金偏满手，平生□□是男儿。",
        "dynasty": "宋",
        "collection_info": null
    },
    {
        "title": "重治寝榻更衣蔬食",
        "author": "李之仪",
        "content": "五月相将又下旬，依前深院度黄昏。\n频看岭路占家信，旋兀帘旌作燕门。\n抖擞衾裯防垢秽，湔除蚤虱断儿孙。\n不因肉食脾难磨，且欲从今习菜根。",
        "dynasty": "宋",
        "collection_info": null
    },
    {
        "title": "周臣约过景裕第会饮先寄此诗卒章因以投诚也",
        "author": "李之仪",
        "content": "悬知昨过邻家馆，更挽明珰间玉钗。\n虽喜黄姑论隔岁，偶陪摩诘事长斋。\n啸歌未阕云间接，鶑燕难逃席上猜。\n预怅醒醒独回马，何如为赋酒如淮。",
        "dynasty": "宋",
        "collection_info": null
    },
    {
        "title": "次韵题隠居岩",
        "author": "李之仪",
        "content": "隠居何必在山岩，境界全归指顾间。\n能把轩裳为外物，便应风月胜酡颜。\n地连紫禁千重邃，石绕清泉五色斑。\n从此梦魂犹可到，定知衰废不容攀。",
        "dynasty": "宋",
        "collection_info": null
    },
    {
        "title": "次韵见怀",
        "author": "李之仪",
        "content": "林泉废疾固难除，杳杳觚棱寄梦余。\n已到东山知不免，须由北海本来疏。\n功名漫笑乘轩鹤，事业终归种树书。\n闻道江楼巢已稳，未应长铗叹无鱼。",
        "dynasty": "宋",
        "collection_info": null
    },
    {
        "title": "次韵病起",
        "author": "李之仪",
        "content": "天时人事不相寻，遽食蒸豚废古吟。\n谁感亲颜前约短，常知圣日后缘深。\n风云亹亹天边路，霜露愔愔壁上琴。\n我亦临风频拭目，看悬金印到山林。",
        "dynasty": "宋",
        "collection_info": null
    },
    {
        "title": "次韵子椿见寄",
        "author": "李之仪",
        "content": "一逢佳节一消魂，青彻江山绿满园。\n又把锄犁聊自遣，却嗟身世独难论。\n三钟切幸资三径，九奏时犹梦九门。\n胜处何能偏见忆，便应佳思袭香荪。",
        "dynasty": "宋",
        "collection_info": null
    },
    {
        "title": "次韵子椿同关圣源吴思道赠董无求有怀米元章",
        "author": "李之仪",
        "content": "海岳仙人不我期，碧云幽恨独心知。\n坐间优孟已难别，笔下羊欣更出奇。\n自是人才空立异，当知臣叔本非痴。\n重轻到了存公议，挥扇何劳强执葵。",
        "dynasty": "宋",
        "collection_info": null
    },
    {
        "title": "次韵思道子椿题仲强樗亭",
        "author": "李之仪",
        "content": "王门平昔早相求，几向樗亭得趣幽。\n从别风光应似旧，每怀胜丽只搔头。\n麈毛抗论倾终日，玉指挼花泛晚秋。\n老尽邹阳还忆否，密移空自感藏舟。",
        "dynasty": "宋",
        "collection_info": null
    },
    {
        "title": "次韵子椿九日登高见怀兼呈君俞相约寻春",
        "author": "李之仪",
        "content": "重阳曾记客京埃，江国相逢又七回。\n感旧只如春梦断，登高未许壮心摧。\n方嗟陈迹何时见，底事新诗到眼来。\n便好扶携披节物，犹胜落木对空罍。",
        "dynasty": "宋",
        "collection_info": null
    },
    {
        "title": "次韵关圣源送董无求",
        "author": "李之仪",
        "content": "何劳楚些为招魂，是处春风似僻园。\n可復京尘难共乐，却应江月要深论。\n灯花昨夜占行馆，鹊语今朝报里门。\n想见慈颜问行李，一樽浮蚁侑芳荪。",
        "dynasty": "宋",
        "collection_info": null
    },
    {
        "title": "次韵圣源无求兼怀元章",
        "author": "李之仪",
        "content": "羡门不见见安期，流水高山独我知。\n门径踏穿行復尔，灵丹救活信能奇。\n换虽得辨纔三纸，借恐终还是两痴。\n不用艰难成发冢，红楼亲共赋烹葵。",
        "dynasty": "宋",
        "collection_info": null
    },
    {
        "title": "次韵思道送董无求兼寄思道",
        "author": "李之仪",
        "content": "骯脏从来不易俦，低徊身世亦悠悠。\n离羣断雁虽难偶，得两明珠岂待求。\n强挹余尘时琢句，问寻陈迹自经丘。\n清时醉尉知何在，似是人多识故侯。",
        "dynasty": "宋",
        "collection_info": null
    },
    {
        "title": "和人腊日",
        "author": "李之仪",
        "content": "又听村村腊鼓鸣，年丰物阜庆清平。\n星霜陡觉岁华晚，时序祇伤今古情。\n装景雪花飞点点，催诗云叶乱英英。\n自惭伏腊尤多误，和语烦公子细评。",
        "dynasty": "宋",
        "collection_info": null
    },
    {
        "title": "题寿椿轩",
        "author": "李之仪",
        "content": "江左风流不乏人，能将佳思洗埃尘。\n坐中炜烨当时士，庭下扶疏上古椿。\n日永清阴怒鹏翼，月明翠影闹龙鳞。\n云泥路绝无由到，犹欲乘槎一问津。",
        "dynasty": "宋",
        "collection_info": null
    },
    {
        "title": "次韵米元章",
        "author": "李之仪",
        "content": "蹭蹬生涯可否间，强扶衰绪欲观澜。\n蓬生虽託麻方直，器就宁嗟木是蟠。\n晚寄乡闾端有谓，时容鸡黍共论欢。\n连城未荐难为璞，莫与坚珉一眼看。",
        "dynasty": "宋",
        "collection_info": null
    },
    {
        "title": "仲春季泽远来相访感往念今怅然有怀",
        "author": "李之仪",
        "content": "异乡流落十三年，老日从谁寄往还。\n久叹断蓬飘世外，忽惊连璧下云间。\n生涯已约同他日，词笔端能慰蹔颜。\n准拟新秋便相见，为君终日倚柴关。",
        "dynasty": "宋",
        "collection_info": null
    },
    {
        "title": "书王子重閒轩壁",
        "author": "李之仪",
        "content": "经年问疾漫持想，今日登轩念自空。\n不能碌碌遽如许，定应剪剪将无同。\n人喧渡口似瓜步，木落沙头疑渚宫。\n莫辞眼力徧沙界，回首腊尽还春风。",
        "dynasty": "宋",
        "collection_info": null
    },
    {
        "title": "同子重望长芦寺",
        "author": "李之仪",
        "content": "窣堵波寒对水东，坐来初报夕阳钟。\n回环桑柘疑无际，咫尺云烟隔几重。\n听讲有心陪寂寞，杖藜何日许从容。\n主人境界诸缘尽，应笑规规着画龙。",
        "dynasty": "宋",
        "collection_info": null
    },
    {
        "title": "陪子重游长芦寺",
        "author": "李之仪",
        "content": "行来思住觉城东，粥饭随缘早晚钟。\n安得心田荒万有，便惊眼界失千重。\n笑谈喜接真摩诘，衰病休嗟老曼容。\n馊饮残羹应不惜，聊分水墨为成龙。",
        "dynasty": "宋",
        "collection_info": null
    },
    {
        "title": "德山方老退院索诗送行即席口占",
        "author": "李之仪",
        "content": "应供都城今几春，屡陪香火是前因。\n偶来清瀵堤边住，重见东林社裏人。\n青眼略容谈近事，白头同喜得閒身。\n自言此去寻思大，便好乘时继后尘。",
        "dynasty": "宋",
        "collection_info": null
    },
    {
        "title": "朱伯宣才英昆仲见过曲相慰藉因留饮得花字",
        "author": "李之仪",
        "content": "新春穷巷几伤嗟，联璧俄来照蔀家。\n意厚旋倾新酿酒，眼明初见未开花。\n百寻自是松难老，什袭终惭玉有瑕。\n便觉赋成无用处，漫劳憔悴叹长沙。",
        "dynasty": "宋",
        "collection_info": null
    },
    {
        "title": "题僧道符天游斋",
        "author": "李之仪",
        "content": "六凿相攘不蹔休，超然谁復与天游。\n酰鸡瓮裏自歌舞，野马窗间空赘疣。\n妙境果从拈处得，生涯须向箇中求。\n逢场作戏由来事，可笑区区问髑髅。",
        "dynasty": "宋",
        "collection_info": null
    },
    {
        "title": "除夜寄王性之",
        "author": "李之仪",
        "content": "老恋穷年怯五更，可堪爆竹响新声。\n但惊灯火如残梦，岂有心情敌后生。\n饧竞胶牙空对白，酒期分岁独怜清。\n赐袍应有天香在，想见明朝奉九成。",
        "dynasty": "宋",
        "collection_info": null
    },
    {
        "title": "又寄性之二首  其一",
        "author": "李之仪",
        "content": "霜髯雪鬓十分侵，举盏常思蘸甲深。\n虽约依刘同汉上，犹虚访戴似山阴。\n文章歆向传家日，事业韦平奕世心。\n冰玉相辉方自表，何妨佳思屡追寻。",
        "dynasty": "宋",
        "collection_info": null
    },
    {
        "title": "又寄性之二首  其二",
        "author": "李之仪",
        "content": "平日鹓鸾接武中，汪汪每叹不能穷。\n蹔烦朱毂图遗爱，方信清时是至公。\n千载难期人物盛，一时休叹马羣空。\n何妨坐啸追陈迹，应有新诗袭素风。",
        "dynasty": "宋",
        "collection_info": null
    },
    {
        "title": "听惠师琴",
        "author": "李之仪",
        "content": "牛斗淹时两耳昏，偶陪沈祝共僧轩。\n数声抑按披香雾，双屦分明在晓原。\n物节不堪催我老，赏心聊復为谁论。\n初年记得山阴旧，又见夷中几世孙。",
        "dynasty": "宋",
        "collection_info": null
    },
    {
        "title": "春日",
        "author": "李之仪",
        "content": "芊芊芳草望中迷，传火楼台丽日西。\n飞絮轻翻遮柳陌，落花乱点暗桃溪。\n琉璃波凈沈鱼藻，玳瑁帘疏阻燕泥。\n百五良辰最葱蒨，绿阴行马过鶑啼。",
        "dynasty": "宋",
        "collection_info": null
    },
    {
        "title": "觉老求诗",
        "author": "李之仪",
        "content": "江南江北久相望，常负灵山一炷香。\n会上拈花虽未笑，坐中持钵顿生光。\n投针技俩空诸有，弹指庄严自一方。\n何必汤池能离垢，入门心地已清凉。",
        "dynasty": "宋",
        "collection_info": null
    },
    {
        "title": "觉老见和復次韵报之时雨行未得",
        "author": "李之仪",
        "content": "去陇回冈翼两傍，旧缘来继鹤林香。\n随时解致留客雨，涉世圆能出定光。\n运用投机疑有象，纵横垂手固无方。\n倦游累接通宵语，时觉杨枝洒面凉。",
        "dynasty": "宋",
        "collection_info": null
    },
    {
        "title": "真师约过寄老庵雨不止两日不得往小霁辄涉淖以契前约次其所示韵庵壁有孙莘老秦少游刘贡父诸君诗",
        "author": "李之仪",
        "content": "一接深言一点头，离骚致处未为幽。\n不嫌坏路容连步，且欲他年作旧游。\n翰墨抑扬虽已晚，林泉栖止会终收。\n孤云祗恐元无定，候我归来共此丘。",
        "dynasty": "宋",
        "collection_info": null
    },
    {
        "title": "次韵陈致君题朱砂汤",
        "author": "李之仪",
        "content": "造化工夫岂偶然，一池如沸自澄鲜。\n论功但可资沐浴，有理不须深究研。\n流落未妨供凈社，升沉何用较温泉。\n更宜场稼犹能就，凡占余波尽美田。",
        "dynasty": "宋",
        "collection_info": null
    },
    {
        "title": "同祖灯过陈氏书斋主人留饭遂求诗",
        "author": "李之仪",
        "content": "一牛吼地得林垧，邂逅经行眼暂明。\n挟策读书虽未暇，杀鸡炊黍喜相迎。\n依依高柳来栖鹊，炯炯黄花弄晚晴。\n自是主人能好事，非关秋日解多情。",
        "dynasty": "宋",
        "collection_info": null
    },
    {
        "title": "石碛朱希仲馆谷甚勤因题壁间",
        "author": "李之仪",
        "content": "主人好客久闻名，曾约江鱼对酒烹。\n邂逅相逢同一笑，逡巡不觉到三更。\n屠龙手段元非策，画虎工夫浪有声。\n便欲与君论卒岁，却忧舟子报潮平。",
        "dynasty": "宋",
        "collection_info": null
    },
    {
        "title": "清凉寺觉海召饭出数帖相示览之怆然求诗为记",
        "author": "李之仪",
        "content": "潮去潮来知几年，依然城郭带山川。\n连虚玉骨元如虎，布地金沙旧种莲。\n垂手鼎开香积供，传家仍是乳峰禅。\n珠庭月角人何在，頼有遗踪契宿缘。",
        "dynasty": "宋",
        "collection_info": null
    },
    {
        "title": "崇宁求诗时正初老住为初祖",
        "author": "李之仪",
        "content": "乌衣人物已成空，窣堵纔能记宝公。\n请祝骤开新福地，全提还振旧家风。\n千岩日上春初到，万里云收月正中。\n欲识投机无意尽，江流入海几时穷。",
        "dynasty": "宋",
        "collection_info": null
    },
    {
        "title": "范倅置酒雨花台",
        "author": "李之仪",
        "content": "流传胜致有无间，投老方能一倚栏。\n千里江山来极目，万家烟雨锁初寒。\n姦雄几许埋蓁莽，笑语何妨拥蕙兰。\n便觉寸阴真可惜，须将酒户为君宽。",
        "dynasty": "宋",
        "collection_info": null
    },
    {
        "title": "寄赵仰之",
        "author": "李之仪",
        "content": "倾盖逢君亦偶然，埙篪今日似当年。\n仙风宛是金华旧，诗句分明历水传。\n故国江山聊徙倚，深灯歌笑屡迁延。\n相思果许重相见，豫约严装报此缘。",
        "dynasty": "宋",
        "collection_info": null
    },
    {
        "title": "次韵邦老见贶",
        "author": "李之仪",
        "content": "高风畴昔在烟霞，末路芝兰属当家。\n一句转身元的确，千条差路任纷华。\n才疏意广虽难契，语款情真特见嘉。\n只恐平明便分手，相看更待月西斜。",
        "dynasty": "宋",
        "collection_info": null
    },
    {
        "title": "宿无锡寿圣院赠明祖禅老",
        "author": "李之仪",
        "content": "灵山相别已多年，重把圆光信有缘。\n愧我天涯真断梗，喜君居处似诸天。\n元无浮世多般事，只说我家一味禅。\n软语绸缪霜夜永，停灯温火共留连。",
        "dynasty": "宋",
        "collection_info": null
    },
    {
        "title": "元白拏舟相访出纸求书因书此以归其纸",
        "author": "李之仪",
        "content": "小篷不卸远相寻，顿喜忘年得断金。\n便觉雨华随脱麈，更能操笔问来禽。\n投怀方寄朱弦直，掺袂还惊白髮深。\n独幸南游慰真赏，他年会见好丛林。",
        "dynasty": "宋",
        "collection_info": null
    },
    {
        "title": "同熙绩侄登有美堂",
        "author": "李之仪",
        "content": "雪晴时节腊穷天，湖海光浮万井烟。\n胜槩尚能惊老眼，旷怀无復似当年。\n难堪塞雁终联翼，頼有龙驹特象贤。\n已约一廛须卜筑，不妨当此共迁延。",
        "dynasty": "宋",
        "collection_info": null
    },
    {
        "title": "钱塘教授宅饭眠斋次其韵",
        "author": "李之仪",
        "content": "饥时囓饭困时眠，任运腾腾信自然。\n岂谓故人投此况，先来佳处作閒仙。\n寓怀何必开三径，得句胜如食万钱。\n只恐里门惊内史，不容同占好山川。",
        "dynasty": "宋",
        "collection_info": null
    },
    {
        "title": "次韵钱塘节士见寄",
        "author": "李之仪",
        "content": "平日刳心欲致君，异时携手但论文。\n兴来只有归田赋，老去何如背水军。\n占胜已惊无不尽，卜邻应许镇相温。\n形容岂敢轻酬酢，谢傅风流自出羣。",
        "dynasty": "宋",
        "collection_info": null
    },
    {
        "title": "阿滥堆  其一",
        "author": "李之仪",
        "content": "铁作骄幢不易摧，望林谁免渴趋梅。\n院门报钥人初断，天气纔阴日又开。\n倦路已先衰鬓雪，思家难遣寸心灰。\n衝风正起还飞下，何物元非阿滥堆。",
        "dynasty": "宋",
        "collection_info": null
    },
    {
        "title": "阿滥堆  其二",
        "author": "李之仪",
        "content": "年来未觉壮心摧，昨夜偏伤三弄梅。\n不惯离家遽如许，自然昏眼亦慵开。\n萧条寂寞思樗荫，细绎华严谢劫灰。\n少味童山莫分别，直须真峭比离堆。",
        "dynasty": "宋",
        "collection_info": null
    },
    {
        "title": "食牛炙",
        "author": "李之仪",
        "content": "西来谁为炙牛心，惜事拘文不敢寻。\n岂谓邻邦无百里，骤令馋口得千金。\n登台未论前人比，扪腹翻惊用思深。\n从此耒阳休弔古，便思白酒与同斟。",
        "dynasty": "宋",
        "collection_info": null
    },
    {
        "title": "元佑末宿秋试院曾和王敏父四诗是时以疾先出院方欲出而未得况味有类今日追用前韵再赋四首  其一",
        "author": "李之仪",
        "content": "阶除又见日将斜，若此奔驰尚可夸。\n敢觊阴功踵定国，未应和药困王嘉。\n门前祷雨频催鼓，眼底无人但见花。\n不比贡闱当日锁，病来有许便还家。",
        "dynasty": "宋",
        "collection_info": null
    },
    {
        "title": "元佑末宿秋试院曾和王敏父四诗是时以疾先出院方欲出而未得况味有类今日追用前韵再赋四首  其二",
        "author": "李之仪",
        "content": "兼材莫作尹翁归，自鬻崎岖不畏非。\n妄役土龙宁得雨，可堪刍狗强蒙衣。\n移文不报如沉井，行路皆疑镇掩扉。\n早悟垂头供立仗，好随四牡去騑騑。",
        "dynasty": "宋",
        "collection_info": null
    },
    {
        "title": "元佑末宿秋试院曾和王敏父四诗是时以疾先出院方欲出而未得况味有类今日追用前韵再赋四首  其三",
        "author": "李之仪",
        "content": "沉沉深锁出无涯，白尽于思岂復华。\n准拟归期叩端午，那知此地见葵花。\n幽忧未论如阴府，倏忽翻惊走电车。\n久病元来最欺眼，蝇头只觉似栖鸦。",
        "dynasty": "宋",
        "collection_info": null
    },
    {
        "title": "元佑末宿秋试院曾和王敏父四诗是时以疾先出院方欲出而未得况味有类今日追用前韵再赋四首  其四",
        "author": "李之仪",
        "content": "十年三拜东门敕，长是寻灯濯污裾。\n赢得平安题报历，不妨朋友校残书。\n歌传鹊鼠非行路，咏入乌狐愧大车。\n物物背驰将老矣，定知身世欲何如。",
        "dynasty": "宋",
        "collection_info": null
    },
    {
        "title": "若禔告行再寄二诗  其一",
        "author": "李之仪",
        "content": "前日报君明日行，强凭诗句写离情。\n悬知北海经旬别，须滞韶山半日程。\n环席已甘搀上首，余罍应不负同倾。\n预期一笑东门外，剩记樽前醉裏声。",
        "dynasty": "宋",
        "collection_info": null
    },
    {
        "title": "若禔告行再寄二诗  其二",
        "author": "李之仪",
        "content": "醉裏新声解记无，祗应琴意似相如。\n近来公道偏难得，从此佳期敢妄图。\n玉室金堂有阻隔，兔葵燕麦恨扶疏。\n冥鸿不比寻常雁，试觅萧娘一纸书。",
        "dynasty": "宋",
        "collection_info": null
    },
    {
        "title": "阳翟道中有怀存之二首  其一",
        "author": "李之仪",
        "content": "顽阴将腊袭衣褠，倦辔临风愧白头。\n一事无成还岁晚，百年过半尚人谋。\n天边漫铸黄金印，月下何时紫绮裘。\n拟借东邻分一径，未应人物谢羊求。",
        "dynasty": "宋",
        "collection_info": null
    },
    {
        "title": "阳翟道中有怀存之二首  其二",
        "author": "李之仪",
        "content": "夕阳风裏得君心，常约清香带月寻。\n红萼似披经几嗅，绿条如弄已难禁。\n野狂不惯娉婷醉，蓬鬓偏宜蓓蕾侵。\n准拟归时更浮动，琼樽宁谢十分斟。",
        "dynasty": "宋",
        "collection_info": null
    },
    {
        "title": "次韵梅花  其一",
        "author": "李之仪",
        "content": "送腊迎春亦是常，独高梅蘂报年芳。\n风来彷佛逢荀令，月下分明见寿阳。\n开徧漫夸千种韵，天然别是一般香。\n从今漏泄东君意，直到霜前菊蘂黄。",
        "dynasty": "宋",
        "collection_info": null
    },
    {
        "title": "次韵梅花  其二",
        "author": "李之仪",
        "content": "岭上纔分一寸光，羣花次第促来粧。\n绝胜羣玉山头见，须信昭仪体自香。\n妙赏不逢徒老去，佳期难得为谁芳。\n定应痒处无人会，空怨相邀客姓王。",
        "dynasty": "宋",
        "collection_info": null
    },
    {
        "title": "智臣相过成小诗",
        "author": "李之仪",
        "content": "绀髮朱颜气吐虹，峥嵘头角振家风。\n千金自晦邹王后，一笑时游管郭中。\n老子已应终汩没，诸儿聊为指穷通。\n他年朱紫相辉地，莫惜高轩访此翁。",
        "dynasty": "宋",
        "collection_info": null
    },
    {
        "title": "瑛侍者欲再游方作此勉之",
        "author": "李之仪",
        "content": "精神秀发真狮子，耸壑昂霄似出林。\n击竹有声先了悟，拈花微笑已知音。\n新诗富健疑披锦，妙字清奇不换金。\n往往秋高又飞锡，白云来去本无心。",
        "dynasty": "宋",
        "collection_info": null
    },
    {
        "title": "有送梅花者而彦行适在君俞来",
        "author": "李之仪",
        "content": "来时点滴纔彷佛，今日烂漫将飞扬。\n春事不知尚多少，客怀空自成悲伤。\n新名侯喜足诗思，旧病维摩难药方。\n共饮节食冷相对，少须陈子同飞觞。",
        "dynasty": "宋",
        "collection_info": null
    },
    {
        "title": "失题九首  其一",
        "author": "李之仪",
        "content": "结束轻装趁晓风，崎岖行李偶难同。\n他年谁谓双成老，今日翻为无是公。\n秪恐穰侯迟见事，固应原宪本非穷。\n洛阳烟霭因缘在，鸡黍相期定不空。",
        "dynasty": "宋",
        "collection_info": null
    },
    {
        "title": "失题九首  其二",
        "author": "李之仪",
        "content": "上番新梢与旧齐，啄残红腐半成泥。\n画船似觉去已晚，丽句犹堪手自题。\n气候相催虽迅速，笑歌赢得暂招携。\n红舒绿卷分前后，全胜当年白集西。",
        "dynasty": "宋",
        "collection_info": null
    },
    {
        "title": "失题九首  其三",
        "author": "李之仪",
        "content": "君方陵愈我惭郊，大瓠为舟浪自要。\n老矣独期云駃便，归与长负桂丛招。\n峥嵘红橘迎风密，点滴安榴掠望烧。\n多谢□萌滋味永，便思飞步到杨寥。",
        "dynasty": "宋",
        "collection_info": null
    },
    {
        "title": "失题九首  其四",
        "author": "李之仪",
        "content": "佳禽百啭不惊风，午日蒙蒙睡眼中。\n几片犹飞残腊白，数枝初见出墙红。\n低回节物怜迁客，漂泊生涯难老翁。\n多谢春光相击拂，一樽倾倒许谁同。",
        "dynasty": "宋",
        "collection_info": null
    },
    {
        "title": "失题九首  其五",
        "author": "李之仪",
        "content": "窥豹曾容见一斑，孤高凛凛固难攀。\n早应拔宅朝元去，犹有遗踪在世间。\n舒啸款谈虽可想，赏风吟月未终閒。\n诸郎莫为功名老，须信移文下北山。",
        "dynasty": "宋",
        "collection_info": null
    },
    {
        "title": "失题九首  其六",
        "author": "李之仪",
        "content": "映月临灯万萼披，喜随宾客宴芳菲。\n诸姨队合骊山晓，猎骑夜从云梦归。\n须把玉觞酬胜丽，徒劳彩笔强依稀。\n回头便见飘红雨，莫惜频歌金缕衣。",
        "dynasty": "宋",
        "collection_info": null
    },
    {
        "title": "失题九首  其七",
        "author": "李之仪",
        "content": "映月西湖漾鸭头，堕红飘碧正飞浮。\n逢师来自日边路，如我遂归江上州。\n嵩岭异花开未遍，洛川新燕语方柔。\n经行须作半年计，归去当知难再求。",
        "dynasty": "宋",
        "collection_info": null
    },
    {
        "title": "失题九首  其八",
        "author": "李之仪",
        "content": "薄云疏雨洒雕笼，槎拂银潢月上弓。\n红泪半残歌后烛，翠涛低涌梦回风。\n淬余剑锷虽为利，解尽犀棱未见通。\n杳杳芝田定何许，断魂无计脱惊鸿。",
        "dynasty": "宋",
        "collection_info": null
    },
    {
        "title": "失题九首  其九",
        "author": "李之仪",
        "content": "华榱曾记孔鸾栖，断梦还来拂旧题。\n妙悟从谁识无射，赏心空自感雌霓。\n干云宝气层霄外，埋玉孤坟落照西。\n千载相逢定何许，嘐嘐风雨独鸣鸡。",
        "dynasty": "宋",
        "collection_info": null
    },
    {
        "title": "闻葬者",
        "author": "李之仪",
        "content": "铙钹高低与哭声，同寻此路不相惊。\n年来自是多伤感，帘外何须问晦明。\n未返耕桑真拙计，长萦缰锁奈虚名。\n无名可恋何贪着，缾罄须休莫强倾。",
        "dynasty": "宋",
        "collection_info": null
    },
    {
        "title": "过蒲地寺谒田承居",
        "author": "李之仪",
        "content": "萧寺经行旧，骚人趣尚幽。\n从来不妄许，相见若为愁。\n税驾终何地，乘桴可共舟。\n感君诗有味，老去復谁求。",
        "dynasty": "宋",
        "collection_info": null
    },
    {
        "title": "子重见过夜话",
        "author": "李之仪",
        "content": "坐久日将落，窗前云欲平。\n倦游淹岁月，旅闷等坻京。\n已谢长杨赋，犹怀古剑行。\n拥炉虽有味，琢句苦难成。\n一笑逢吾友，诸方旧着名。\n景山惭绝膑，击节愧深耕。\n奥妙穷三际，坚刚敌万兵。\n谁知俯冬杪，顿觉得春荣。\n缱绻桑榆恨，间关儿女情。\n金篦何足道，闇室斗光明。",
        "dynasty": "宋",
        "collection_info": null
    },
    {
        "title": "三家店早饮主人似喜余至而庭下残花犹在也酒客辄见避余固止之因得揽其醉态  其一",
        "author": "李之仪",
        "content": "再过三家店，还投旧酒垆。\n重攀红踯躅，争认白髭鬚。\n所惜自拘束，无因同拍扶。\n他年遂卜筑，终为伴歌呼。",
        "dynasty": "宋",
        "collection_info": null
    },
    {
        "title": "三家店早饮主人似喜余至而庭下残花犹在也酒客辄见避余固止之因得揽其醉态  其二",
        "author": "李之仪",
        "content": "醉人休见避，我恨未如君。\n到了输他乐，何须强自分。\n稻粱姑取足，鸡鹜漫离羣。\n上马衝寒去，回头愧垄云。",
        "dynasty": "宋",
        "collection_info": null
    },
    {
        "title": "次韵真师移植新竹",
        "author": "李之仪",
        "content": "锦綳方有托，粉面转相疑。\n渐露凌云节，微分弄月枝。\n高僧开槛赏，野客带砧移。\n只恐成龙去，空来款此时。",
        "dynasty": "宋",
        "collection_info": null
    },
    {
        "title": "宿汤泉示真师二首  其一",
        "author": "李之仪",
        "content": "睡美不觉晓，蜕然犹恋床。\n未能忘夜旦，已自懒衣裳。\n供佛添新水，持经续旧香。\n不知门外路，何事有归艎。",
        "dynasty": "宋",
        "collection_info": null
    },
    {
        "title": "宿汤泉示真师二首  其二",
        "author": "李之仪",
        "content": "粥后復就枕，梦中还在家。\n老身知自妄，病厌事如麻。\n渐觉同刍狗，终当悟宝车。\n何妨蓦直去，细啜赵州茶。",
        "dynasty": "宋",
        "collection_info": null
    },
    {
        "title": "朱希仲设榻温密与真师榻相对明日雨止送过金陵",
        "author": "李之仪",
        "content": "居士留我宿，虚堂照一灯。\n如逢永平梦，仍对竹兰僧。\n彷佛三无愠，间关百不能。\n平明失檐溜，欢喜话金陵。",
        "dynasty": "宋",
        "collection_info": null
    },
    {
        "title": "真师自汤泉相送至石碛遂归索诗为别",
        "author": "李之仪",
        "content": "流落不我弃，如君能几人。\n宁辞迂驿路，且喜慰情亲。\n蹭蹬还逢雨，因循懒问津。\n尤惭远相送，谁谓白头新。",
        "dynasty": "宋",
        "collection_info": null
    },
    {
        "title": "石碛阻雨夜分睡觉枕上",
        "author": "李之仪",
        "content": "一夜雨不止，渡江还不能。\n谁知未归客，独自对孤灯。\n禄食强作主，生涯端是僧。\n都来如一梦，随处且腾腾。",
        "dynasty": "宋",
        "collection_info": null
    },
    {
        "title": "游石碛寺寺僧以牌求诗",
        "author": "李之仪",
        "content": "花石锁风烟，轩楹半是山。\n门连虎溪路，桥接赵州关。\n屈曲深疑步，高低屡解颜。\n却应多是梦，不伴此身閒。",
        "dynasty": "宋",
        "collection_info": null
    },
    {
        "title": "茅山道中抵莫投一客邸甚素雅主人喜客乃一善士为待至厚既别留此致谢",
        "author": "李之仪",
        "content": "客绪如缲茧，山行似踏车。\n方疑武陵宿，宛是德公家。\n倾盖君何厚，论心我可嗟。\n祗应从此别，去路隔云霞。",
        "dynasty": "宋",
        "collection_info": null
    },
    {
        "title": "除夜小舟中雨不止而作雪寄德麟",
        "author": "李之仪",
        "content": "醉侣今何在，寒灯倍黯然。\n却应听雨梦，犹是散花天。\n老境不自得，客程谁我怜。\n晓钟催去路，明日又新年。",
        "dynasty": "宋",
        "collection_info": null
    },
    {
        "title": "腰痛医者馈药以酒为使命酒对灯欲饮不能",
        "author": "李之仪",
        "content": "我固不善酒，醉中常独颠。\n不词讥濩落，秪恐负妖妍。\n迹类怀沙悴，心驰浊世翩。\n空樽聊口诳，继晷漫膏然。\n未分穷投魏，长思夜刷燕。\n蛇惊元有影，蚁慕本无羶。\n兀坐疑痴鹤，忘形已蜕蝉。\n沧溟虽可径，何意逐鲸鳣。",
        "dynasty": "宋",
        "collection_info": null
    },
    {
        "title": "灯下试婺源杨生笔和韵",
        "author": "李之仪",
        "content": "跼蹐数椽内，回旋蹞步中。\n艰生乃至此，吾道得非穷。\n询鞠元无术，行移底是功。\n可堪追兔鼠，强学注鱼虫。\n未厌朝虀绿，生憎夜烛红。\n呻吟惭杜老，感慨谢终童。\n奏剡何时发，微连几日通。\n亲知遥怅望，应是转衰翁。",
        "dynasty": "宋",
        "collection_info": null
    },
    {
        "title": "江上独坐",
        "author": "李之仪",
        "content": "春至犹飘雪，江寒未有鱼。\n无人慰青眼，尽日对红炉。\n瑟瑟窗频响，愔愔鸟强呼。\n潸然不自觉，岂待到穷途。",
        "dynasty": "宋",
        "collection_info": null
    },
    {
        "title": "书崇宁观黄道士火柜壁",
        "author": "李之仪",
        "content": "地肺闻名久，崇宁请祝初。\n仙家岂兴废，物理自乘除。\n羽客论欢旧，红炉劝坐俱。\n斯须竟何有，聊復慰穷途。",
        "dynasty": "宋",
        "collection_info": null
    },
    {
        "title": "同赵德麟宿长河堰僧房德麟适相送至此且约明春再相会有诗见及次其韵",
        "author": "李之仪",
        "content": "涔涔一夜雨，皎皎百年心。\n岁路无多日，僧床有剩衾。\n长卿空涤器，季子漫多金。\n頼有绨袍旧，春风定可寻。",
        "dynasty": "宋",
        "collection_info": null
    },
    {
        "title": "大观四年二月二日自采石过藏云取路回远少憩已入夜遂留宿明日聪师相邀登览偶见西偏地真一方之胜也余方营葬庶几得之以託妙缘既去因留此诗",
        "author": "李之仪",
        "content": "挑菜逢今日，藏云访近山。\n路纡知昼永，心远觉身閒。\n未信尘埃隔，犹疑梦寐间。\n佳城更何卜，便好辍孱颜。",
        "dynasty": "宋",
        "collection_info": null
    },
    {
        "title": "书长干僧房二首  其一",
        "author": "李之仪",
        "content": "赤手能搏虎，青毡不与偷。\n真知外物重，未放此缘休。\n平地见山岳，排空回斗牛。\n何须待尘劫，才许证前秋。",
        "dynasty": "宋",
        "collection_info": null
    },
    {
        "title": "书长干僧房二首  其二",
        "author": "李之仪",
        "content": "问讯无尺寸，顺风留岁时。\n传闻万金积，未嘆一生疲。\n突兀端可想，高明还此期。\n他年问初祖，却是宁馨儿。",
        "dynasty": "宋",
        "collection_info": null
    },
    {
        "title": "和东坡赠岭上老人",
        "author": "李之仪",
        "content": "过眼崎岖等劫灰，到头荣悴本谁裁。\n须知此老心如铁，看尽行人几往回。",
        "dynasty": "宋",
        "collection_info": null
    },
    {
        "title": "大观四年春夏之交閒居无事触绪成咏得绝句五首  其一",
        "author": "李之仪",
        "content": "檐间百啭已鶑声，枕上千山尚未明。\n老去只知难得睡，儿童何用报阴晴。",
        "dynasty": "宋",
        "collection_info": null
    },
    {
        "title": "大观四年春夏之交閒居无事触绪成咏得绝句五首  其二",
        "author": "李之仪",
        "content": "身世低回不自期，个中消息更谁知。\n江边折尽青青柳，才见云头月画眉。",
        "dynasty": "宋",
        "collection_info": null
    },
    {
        "title": "大观四年春夏之交閒居无事触绪成咏得绝句五首  其三",
        "author": "李之仪",
        "content": "楸花落尽楝花繁，门巷人稀半是村。\n好事凭谁消湿热，一帘疏雨下黄昏。",
        "dynasty": "宋",
        "collection_info": null
    },
    {
        "title": "大观四年春夏之交閒居无事触绪成咏得绝句五首  其四",
        "author": "李之仪",
        "content": "庭前日转树交阴，坐上风来境自深。\n度曲已嗟千里客，听蝉已寄两头心。",
        "dynasty": "宋",
        "collection_info": null
    },
    {
        "title": "大观四年春夏之交閒居无事触绪成咏得绝句五首  其五",
        "author": "李之仪",
        "content": "江南塞北遍曾游，一饭何方不可留。\n快筯旧尝便蛮耳，垂涎安得饫饘头。",
        "dynasty": "宋",
        "collection_info": null
    },
    {
        "title": "题柳氏园",
        "author": "李之仪",
        "content": "昔年车马遶芳丛，倒尽金缸卧醉红。\n可惜秾华俱扫地，兔葵燕麦自春风。",
        "dynasty": "宋",
        "collection_info": null
    },
    {
        "title": "书真公轩",
        "author": "李之仪",
        "content": "松阴苔径曲盘盘，古佛残灯古殿间。\n却羡老僧无个事，一生长伴白云閒。",
        "dynasty": "宋",
        "collection_info": null
    },
    {
        "title": "偶题",
        "author": "李之仪",
        "content": "新荷点水麦花齐，一抹残阳露浅晖。\n回首西山归未得，片心还逐暮云飞。",
        "dynasty": "宋",
        "collection_info": null
    },
    {
        "title": "首夏",
        "author": "李之仪",
        "content": "娇红扫尽绿阴成，便觉庭虚暑气生。\n旋拂藤床方竹枕，不妨鼻息作雷鸣。",
        "dynasty": "宋",
        "collection_info": null
    },
    {
        "title": "晦迹",
        "author": "李之仪",
        "content": "晦迹丘园敢自图，幸逢泉石作幽居。\n明窗隠几有余乐，一炷清香卧勘书。",
        "dynasty": "宋",
        "collection_info": null
    },
    {
        "title": "饷茶不容少待二绝  其一",
        "author": "李之仪",
        "content": "玉骨冰肌体自轻，非关茗饮觉神清。\n无端堕落红尘裏，碾就云腴不许烹。",
        "dynasty": "宋",
        "collection_info": null
    },
    {
        "title": "饷茶不容少待二绝  其二",
        "author": "李之仪",
        "content": "厌厌酒病结春阴，邻笛传来恨更深。\n拟借春风联袂去，遏云佳处託知音。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其一",
        "author": "李之仪",
        "content": "过从顿谢懒尤添，倦卧终朝不捲帘。\n晚饭都无官米气，始知身已是苍黔。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其二",
        "author": "李之仪",
        "content": "独展离骚弔逐臣，尚存残角报重闉。\n时节自新人易老，未应閒处似他人。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其三",
        "author": "李之仪",
        "content": "忆逢新火客秦川，绣岭归来浴暖泉。\n从古盛衰如反掌，纍纍何地不新阡。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其四",
        "author": "李之仪",
        "content": "旋营香火拂尘埃，市井声传隠隠雷。\n顿觉林泉归已晚，姑从閒处看花开。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其五",
        "author": "李之仪",
        "content": "贪着崎岖信可羞，误将鬼录作天游。\n东山自是力不足，细论前途有底忧。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其六",
        "author": "李之仪",
        "content": "春风浩荡思无涯，老病萦仍苦恋家。\n推枕不知真早晚，小窗披雨一庭花。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其七",
        "author": "李之仪",
        "content": "极目湖光彻骨清，无风犹觉尚坚冰。\n心安处处皆堪乐，未必西南是得朋。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其八",
        "author": "李之仪",
        "content": "十仞惊湍拂面寒，恐人如在百胜竿。\n飞云舞鹤形容处，英爽端疑共此看。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其九",
        "author": "李之仪",
        "content": "求田问舍本无期，废弃衰年适此时。\n未拟沃州那旧隠，且从新托试维持。",
        "dynasty": "宋",
        "collection_info": null
    },
    {
        "title": "罢官后稍谢宾客十绝  其一○",
        "author": "李之仪",
        "content": "何须叹世鹿皮翁，得句真能发笑容。\n谁谓祖风无与寄，寸莛终愧触洪钟。",
        "dynasty": "宋",
        "collection_info": null
    },
    {
        "title": "次韵李方叔宋镇立秋五绝  其一",
        "author": "李之仪",
        "content": "渡口人归月上鈎，萧萧风叶荻花秋。\n因君指出诗人语，便向庭前欲买舟。",
        "dynasty": "宋",
        "collection_info": null
    },
    {
        "title": "次韵李方叔宋镇立秋五绝  其二",
        "author": "李之仪",
        "content": "雨闇烟昏蔚不开，时时白鸟去还来。\n相逢都是江湖上，莫为人声却自猜。",
        "dynasty": "宋",
        "collection_info": null
    },
    {
        "title": "次韵李方叔宋镇立秋五绝  其三",
        "author": "李之仪",
        "content": "秋热春寒花不老，云浓日薄雨频收。\n共言今岁鱼偏熟，旧网须教展一筹。",
        "dynasty": "宋",
        "collection_info": null
    },
    {
        "title": "次韵李方叔宋镇立秋五绝  其四",
        "author": "李之仪",
        "content": "捞虾摸蚬几回来，斗笠蓑衣安在哉。\n将谓此生缘已断，登临不觉眼重开。",
        "dynasty": "宋",
        "collection_info": null
    },
    {
        "title": "次韵李方叔宋镇立秋五绝  其五",
        "author": "李之仪",
        "content": "南北区区浪自催，不妨随遇且徘徊。\n鲈鱼白酒何须得，一醉端从好句来。",
        "dynasty": "宋",
        "collection_info": null
    },
    {
        "title": "与晋卿相别忽復春深得书见邀",
        "author": "李之仪",
        "content": "留陶渊明把酒椀，送陆修静过虎溪。\n胸次九流清似镜，人间万事醉如泥。",
        "dynasty": "宋",
        "collection_info": null
    },
    {
        "title": "水僊花二绝  其一",
        "author": "李之仪",
        "content": "得水能僊天与奇，寒香寂寞动冰肌。\n仙风道骨今谁有，淡扫蛾眉簪一枝。",
        "dynasty": "宋",
        "collection_info": null
    },
    {
        "title": "水僊花二绝  其二",
        "author": "李之仪",
        "content": "借水开花亦自奇，冰沈为骨玉为肌。\n寒香自压酴醾倒，只比江梅无好枝。",
        "dynasty": "宋",
        "collection_info": null
    },
    {
        "title": "初得马骑",
        "author": "李之仪",
        "content": "有两龙驹慰陆沈，四年河海每关心。\n今朝款段聊乘兴，矍铄犹堪寄好音。",
        "dynasty": "宋",
        "collection_info": null
    },
    {
        "title": "题朱砂汤",
        "author": "李之仪",
        "content": "忆同德曜涉歊蒸，欲濯汤池竟辍行。\n憔悴独来琴瑟变，满怀谁识泪纵横。",
        "dynasty": "宋",
        "collection_info": null
    },
    {
        "title": "石蟹",
        "author": "李之仪",
        "content": "泉泓石蟹如乌头，一种为类太微生。\n此地逢君宜见假，纔方入手便横行。",
        "dynasty": "宋",
        "collection_info": null
    },
    {
        "title": "再次韵致君",
        "author": "李之仪",
        "content": "华清赐浴记当年，偶託荒山结胜缘。\n未必兴衰异今昔，曾经天女卸金钿。",
        "dynasty": "宋",
        "collection_info": null
    },
    {
        "title": "得延之书书尾戏答",
        "author": "李之仪",
        "content": "齿豁童头老可憎，艰难相值历何曾。\n吹箫问渡愧未达，终有心头一点蝇。",
        "dynasty": "宋",
        "collection_info": null
    },
    {
        "title": "卞忠烈公墓",
        "author": "李之仪",
        "content": "丛篁灌木丽霜晴，忠孝岩岩父子名。\n举扇西风虽自洁，受遗不至亦何情。",
        "dynasty": "宋",
        "collection_info": null
    },
    {
        "title": "冶城",
        "author": "李之仪",
        "content": "冶城昔是王公宅，鹊噪乌啼异昔时。\n不见犊车催麈尾，莫年惆怅蔡家儿。",
        "dynasty": "宋",
        "collection_info": null
    },
    {
        "title": "宿天禧因书壁间",
        "author": "李之仪",
        "content": "月堕风林夜已深，寒衾展转不能禁。\n一番过眼知何处，惟有孤灯识此心。",
        "dynasty": "宋",
        "collection_info": null
    },
    {
        "title": "正上人求书",
        "author": "李之仪",
        "content": "火灭窗晴冷似冰，随时活计自修行。\n客来若问真消息，只有观音自证明。",
        "dynasty": "宋",
        "collection_info": null
    },
    {
        "title": "书吴江垂虹亭壁",
        "author": "李之仪",
        "content": "三十年惊一世人，衣巾空有泪痕深。\n他年不为鲈鱼脍，聊欲江干卜近邻。",
        "dynasty": "宋",
        "collection_info": null
    },
    {
        "title": "书张君书斋窗上次其韵",
        "author": "李之仪",
        "content": "眼力无穷面面窗，知君心不在西凉。\n聊将浮世两茧足，共借明朝一线长。",
        "dynasty": "宋",
        "collection_info": null
    },
    {
        "title": "次韵牡丹四绝  其一",
        "author": "李之仪",
        "content": "朝阳烁烁欲争流，已过羣红盍自修。\n发尽妖妍犹未歇，天机终待几时休。",
        "dynasty": "宋",
        "collection_info": null
    },
    {
        "title": "次韵牡丹四绝  其二",
        "author": "李之仪",
        "content": "云低雨细静无风，似着精神染异红。\n驻辇慈恩赏佳句，若论今日定谁工。",
        "dynasty": "宋",
        "collection_info": null
    },
    {
        "title": "次韵牡丹四绝  其三",
        "author": "李之仪",
        "content": "蓬莱宫阙有神僊，解释春风欲斗妍。\n不是殊狂曾迕物，肯将飞燕谓当前。",
        "dynasty": "宋",
        "collection_info": null
    },
    {
        "title": "次韵牡丹四绝  其四",
        "author": "李之仪",
        "content": "我老迂疏合灌园，强来乘障负初暄。\n多情似识伊川旧，宛是韩公第一根。",
        "dynasty": "宋",
        "collection_info": null
    },
    {
        "title": "试陈瞻墨十绝  其一",
        "author": "李之仪",
        "content": "阳关纔断一声歌，已觉离愁万斛多。\n谁信邮亭槛车际，便惊风露隔关河。",
        "dynasty": "宋",
        "collection_info": null
    },
    {
        "title": "试陈瞻墨十绝  其二",
        "author": "李之仪",
        "content": "疏帘弄影不惊尘，百忆恒沙认此身。\n转盼回头已陈迹，那知犹作未归人。",
        "dynasty": "宋",
        "collection_info": null
    },
    {
        "title": "试陈瞻墨十绝  其三",
        "author": "李之仪",
        "content": "门无关锁何由出，案有诗书敢自期。\n寻到古人留意处，绝胜把酒听歌时。",
        "dynasty": "宋",
        "collection_info": null
    },
    {
        "title": "试陈瞻墨十绝  其四",
        "author": "李之仪",
        "content": "大患于吾为有身，纵横颠倒竟谁神。\n祗应静处天真在，且作斯须自在人。",
        "dynasty": "宋",
        "collection_info": null
    },
    {
        "title": "试陈瞻墨十绝  其五",
        "author": "李之仪",
        "content": "雉堞回环半倚山，泉声风顺响潺潺。\n从来省事惟便静，他日端能忆此间。",
        "dynasty": "宋",
        "collection_info": null
    },
    {
        "title": "试陈瞻墨十绝  其六",
        "author": "李之仪",
        "content": "春来多病圣频中，歌曲双青笑拂红。\n今日闭门常静坐，始知身世已衰翁。",
        "dynasty": "宋",
        "collection_info": null
    },
    {
        "title": "试陈瞻墨十绝  其七",
        "author": "李之仪",
        "content": "万口弥陀未饭前，西方境界每依然。\n何须更学王文度，那处元非极乐天。",
        "dynasty": "宋",
        "collection_info": null
    },
    {
        "title": "试陈瞻墨十绝  其八",
        "author": "李之仪",
        "content": "今年四月未闻雷，赤地从何问宿灰。\n剑戟埋身均是死，生憎逋欠踏门催。",
        "dynasty": "宋",
        "collection_info": null
    },
    {
        "title": "试陈瞻墨十绝  其九",
        "author": "李之仪",
        "content": "十年不去有如何，得少何须较失多。\n大是驹奴必千里，功名他日莫渠魔。",
        "dynasty": "宋",
        "collection_info": null
    },
    {
        "title": "试陈瞻墨十绝  其一○",
        "author": "李之仪",
        "content": "卧听风声坐见山，此生长寄有无间。\n等閒撇起能知病，莫厌萧萧雪满颜。",
        "dynasty": "宋",
        "collection_info": null
    },
    {
        "title": "偶书",
        "author": "李之仪",
        "content": "风吹苏小门前柳，雨暗罗敷陌上桑。\n遥想九江春色晚，被花恼得少陵狂。",
        "dynasty": "宋",
        "collection_info": null
    },
    {
        "title": "过玩鞭亭再见吉先之",
        "author": "李之仪",
        "content": "姑熟溪头近请违，玩鞭亭上再相期。\n留连话旧忘尘虑，把盏枰棋得自怡。",
        "dynasty": "宋",
        "collection_info": null
    },
    {
        "title": "杏花白鹇",
        "author": "李之仪",
        "content": "朝来雨过发妖妍，向日枝头雪作团。\n缟练长拖轻洒墨，不须将作两般看。",
        "dynasty": "宋",
        "collection_info": null
    },
    {
        "title": "竹鹤",
        "author": "李之仪",
        "content": "瘦玉萧疏触处宜，仙风一霎散霜威。\n未应舞罢排云去，更看丹砂理雪衣。",
        "dynasty": "宋",
        "collection_info": null
    },
    {
        "title": "黄精鹿",
        "author": "李之仪",
        "content": "绿遍前峰到后峰，灵苗压地几千重。\n勾班养就无人见，多少狂心欲采茸。",
        "dynasty": "宋",
        "collection_info": null
    },
    {
        "title": "荷叶龟",
        "author": "李之仪",
        "content": "翠盖相扶两不欹，多情独许见阳窥。\n千年自有逃形处，聊与清香暂约时。",
        "dynasty": "宋",
        "collection_info": null
    },
    {
        "title": "惠崇扇面小景二绝  其一",
        "author": "李之仪",
        "content": "耳冷无人唱竹枝，归心惟有梦魂知。\n杨花扑地烟波阔，犹记征帆欲卸时。",
        "dynasty": "宋",
        "collection_info": null
    },
    {
        "title": "惠崇扇面小景二绝  其二",
        "author": "李之仪",
        "content": "风高雨暗不成羣，欲下还飞似畏人。\n已是却寻归去路，江南休笑水如春。",
        "dynasty": "宋",
        "collection_info": null
    },
    {
        "title": "读华严经三绝  其一",
        "author": "李之仪",
        "content": "纷纷作客不归来，树本无根何处栽。\n弹指未应超十地，重重楼阁一时开。",
        "dynasty": "宋",
        "collection_info": null
    },
    {
        "title": "读华严经三绝  其二",
        "author": "李之仪",
        "content": "老境侵寻上砌苔，自然生意不应栽。\n便应烈日鳞潜去，能得愁怀几度开。",
        "dynasty": "宋",
        "collection_info": null
    },
    {
        "title": "读华严经三绝  其三",
        "author": "李之仪",
        "content": "法令端如万仞陂，后来无法只趋时。\n早知兴废无非命，可笑穰侯见事迟。",
        "dynasty": "宋",
        "collection_info": null
    },
    {
        "title": "学书十绝  其一",
        "author": "李之仪",
        "content": "雨后阶庭物物新，睡余欹枕悄无闻。\n只疑日脚随人意，百刻香纔过一分。",
        "dynasty": "宋",
        "collection_info": null
    },
    {
        "title": "学书十绝  其二",
        "author": "李之仪",
        "content": "帘波不动地无尘，久与相亲燕雀驯。\n似怪衰翁长静坐，时时回眼辄疑人。",
        "dynasty": "宋",
        "collection_info": null
    },
    {
        "title": "学书十绝  其三",
        "author": "李之仪",
        "content": "未逢四祖且堆堆，纔见龙潭眼便开。\n龙去潭空人自老，衔花百鸟漫飞来。",
        "dynasty": "宋",
        "collection_info": null
    },
    {
        "title": "学书十绝  其四",
        "author": "李之仪",
        "content": "闭门不语信深沉，岂可讥时作酒箴。\n料得门前无好事，解嘲聊復寄初心。",
        "dynasty": "宋",
        "collection_info": null
    },
    {
        "title": "学书十绝  其五",
        "author": "李之仪",
        "content": "不堪细字眼犹花，熟睡分明暂到家。\n何独能收小儿泪，客中时可当乘槎。",
        "dynasty": "宋",
        "collection_info": null
    },
    {
        "title": "学书十绝  其六",
        "author": "李之仪",
        "content": "玉壶试叫鸳鸯语，为问仙家似此无。\n养就丹砂早归去，不妨閒处作工夫。",
        "dynasty": "宋",
        "collection_info": null
    },
    {
        "title": "学书十绝  其七",
        "author": "李之仪",
        "content": "大人相好一百种，几劫修来得到今。\n不独普贤能演说，淘沙个个得精金。",
        "dynasty": "宋",
        "collection_info": null
    },
    {
        "title": "学书十绝  其八",
        "author": "李之仪",
        "content": "万里无云天一色，单衣不试似初春。\n鸽鸰习习游丝坠，未必他时得此身。",
        "dynasty": "宋",
        "collection_info": null
    },
    {
        "title": "学书十绝  其九",
        "author": "李之仪",
        "content": "歌词漫与收狂念，诗句聊将代欠伸。\n鈎棘徒劳刳胃肾，笔头纔住已成尘。",
        "dynasty": "宋",
        "collection_info": null
    },
    {
        "title": "学书十绝  其一○",
        "author": "李之仪",
        "content": "心非可见舌能陈，随语成章自有神。\n用作功名终底事，区区雕琢定痴人。",
        "dynasty": "宋",
        "collection_info": null
    },
    {
        "title": "故人李世南画秋山林木平远三首和韵  其一",
        "author": "李之仪",
        "content": "晚烟拂拂聚无痕，瘦骨棱棱见彻根。\n细路萦纡饥马疾，举头新月是前村。",
        "dynasty": "宋",
        "collection_info": null
    },
    {
        "title": "故人李世南画秋山林木平远三首和韵  其二",
        "author": "李之仪",
        "content": "曾经岁月几华夷，雨貌风颜茂晚姿。\n自是雪霜心共老，笔头聊復戏孙枝。",
        "dynasty": "宋",
        "collection_info": null
    },
    {
        "title": "故人李世南画秋山林木平远三首和韵  其三",
        "author": "李之仪",
        "content": "霜清木落见沙洲，洲上人家半在舟。\n射雁归来鱼满笱，瓮中先见问扶头。",
        "dynasty": "宋",
        "collection_info": null
    },
    {
        "title": "出院有期",
        "author": "李之仪",
        "content": "亲旧相逢似隔时，从今无復念归期。\n莫同更写留连恨，只拟添成百首诗。",
        "dynasty": "宋",
        "collection_info": null
    },
    {
        "title": "再和观画三首  其一",
        "author": "李之仪",
        "content": "扫除不尽自无痕，底事狂缘尚有根。\n几日宁宁图画裏，祇缘归思在江村。",
        "dynasty": "宋",
        "collection_info": null
    },
    {
        "title": "再和观画三首  其二",
        "author": "李之仪",
        "content": "何时船上载鸱夷，海道聊寻一问姿。\n不为丹青生着相，从来卷曲是吾枝。",
        "dynasty": "宋",
        "collection_info": null
    },
    {
        "title": "再和观画三首  其三",
        "author": "李之仪",
        "content": "欲问船师觅宝洲，须将大瓠作腰舟。\n掀天白浪蛟龙吼，纔得随流一点头。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一",
        "author": "李之仪",
        "content": "霅上归来过了春，枝头杏子可尝新。\n旋追老酒医佳况，更谢提壶解劝人。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其二",
        "author": "李之仪",
        "content": "一春霖雨不曾休，雪雹惊人四月头。\n初制单衣方待着，却添炉火换重裘。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其三",
        "author": "李之仪",
        "content": "梦回檐滴不闻声，残月披窗分外明。\n投老逢春能几许，不堪催去与谁争。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其四",
        "author": "李之仪",
        "content": "扶老相邀到陇头，麦苗如洗未全抽。\n愿天不雨只一月，聊慰艰辛望半收。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其五",
        "author": "李之仪",
        "content": "栽桑插柳展沟塍，共趁清明力倍增。\n分得这般穷伎俩，却应苦行过于僧。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其六",
        "author": "李之仪",
        "content": "修车浸种一番忙，肚热邻家见早秧。\n饱饭未惊心已饱，方知生计要商量。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其七",
        "author": "李之仪",
        "content": "一生着得几䩫屐，一饱消得几多粮。\n怕雨望晴心不歇，白头搔尽眼望羊。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其八",
        "author": "李之仪",
        "content": "须知官职为他人，老去何妨可问津。\n宾客欢娱童仆饱，到头活计定谁亲。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其九",
        "author": "李之仪",
        "content": "从来人说水晶宫，投老方能到眼中。\n未必吾生便休去，溪山隠去再相同。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一○",
        "author": "李之仪",
        "content": "鹅儿成队草成茵，来往驯鸦喜趁人。\n却恐城中无此况，莫辞辛苦且逡巡。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一一",
        "author": "李之仪",
        "content": "亹亹柔条动懿筐，森森初穗弄微黄。\n引雏飞去蒙朝雨，带犊归来卧夕阳。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一二",
        "author": "李之仪",
        "content": "东囤扫场方蹔歇，插秧车水又相催。\n衰年乐得身强健，常愿南山到眼来。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一三",
        "author": "李之仪",
        "content": "芦已藏人水鸟喧，草堪留坐午风寒。\n从来偏得田家趣，折莫催归兴已阑。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一四",
        "author": "李之仪",
        "content": "雨后西风日日颠，重裘犹自觉轻单。\n春寒秋热江南候，四月如何尚有寒。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一五",
        "author": "李之仪",
        "content": "转午风休陡觉来，绵衣脱尽旋开轩。\n乍寒乍热难调御，厚薄随时体自安。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一六",
        "author": "李之仪",
        "content": "见事迟来五十年，何须投老念艰难。\n暖衣饱食无过此，谁是鮎鱼上竹竿。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一七",
        "author": "李之仪",
        "content": "饭舂罗担雁行来，任是囷廛亦易推。\n一岁艰难方有味，较量犹胜上燕台。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一八",
        "author": "李之仪",
        "content": "朝衣行市头颅落，六印垂腰手足分。\n旋煮河豚加鮆脍，争如閒处醉醺醺。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其一九",
        "author": "李之仪",
        "content": "荷钱贴水蚕如蚁，稻似针芒葚未丹。\n牛角叩残歌转急，请看平地有波澜。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其二○",
        "author": "李之仪",
        "content": "百事无能一老夫，十年江上把犁锄。\n西庄南亩时来往，常得青山在坐隅。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其二一",
        "author": "李之仪",
        "content": "青山于我岂无因，到处抬头便见亲。\n时更一班逢好句，玄晖端恐是前身。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其二二",
        "author": "李之仪",
        "content": "坐啸宣城迹已赊，青山今日属寒家。\n多情宾客门如市，不独风流解染花。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其二三",
        "author": "李之仪",
        "content": "数亩田荒积渐耕，常忧坝损害垂成。\n传闻赵魏推盟主，便觉如云照眼明。",
        "dynasty": "宋",
        "collection_info": null
    },
    {
        "title": "路西田舍示虞孙小诗二十四首  其二四",
        "author": "李之仪",
        "content": "水已平堤柳已线，洞房犹记锁婵娟。\n彩云易散春常在，啼鸟留人尚可怜。",
        "dynasty": "宋",
        "collection_info": null
    },
    {
        "title": "蒙宠惠朋樽深佩眷意聊奉一噱",
        "author": "李之仪",
        "content": "万国衣冠拱醉容，钧天梦断失云龙。\n多情尚寄当时约，宛似阇黎饭后钟。",
        "dynasty": "宋",
        "collection_info": null
    },
    {
        "title": "伯成已归尚阻雨会聚聊申短唱容易一笑",
        "author": "李之仪",
        "content": "髯友新从塞上回，中元樽俎未能开。\n更堪庭竹添幽思，只欠清风玉雨来。",
        "dynasty": "宋",
        "collection_info": null
    },
    {
        "title": "试笔柬赵德麟二绝  其一",
        "author": "李之仪",
        "content": "河朔初辞爨析骸，都城还许谢烦埃。\n日长穷巷春归后，万绿阴阴锁吹台。",
        "dynasty": "宋",
        "collection_info": null
    },
    {
        "title": "试笔柬赵德麟二绝  其二",
        "author": "李之仪",
        "content": "窗间多病委枯骸，陌上初收雨后埃。\n公子风流过京兆，正堪眉妩傍粧台。",
        "dynasty": "宋",
        "collection_info": null
    },
    {
        "title": "次韵见寄两绝  其一",
        "author": "李之仪",
        "content": "江湖流落久相依，每嘆朱颜戏彩衣。\n何事泪痕书上见，他年千陇约同归。",
        "dynasty": "宋",
        "collection_info": null
    },
    {
        "title": "次韵见寄两绝  其二",
        "author": "李之仪",
        "content": "七分年纪十分愁，物理乘除不自由。\n死葬生游今得地，却嗟无计共迟留。",
        "dynasty": "宋",
        "collection_info": null
    },
    {
        "title": "赠人",
        "author": "李之仪",
        "content": "双双小叶衬花房，只斗花房不斗双。\n拾得不教同伴见，袖中拈出一齐降。",
        "dynasty": "宋",
        "collection_info": null
    },
    {
        "title": "再和仇粹夫  其一",
        "author": "李之仪",
        "content": "曾寄冰绡十幅开，竹间红蕊燕衔来。\n黄筌已去风流尽，忽见诗翁笔下催。",
        "dynasty": "宋",
        "collection_info": null
    },
    {
        "title": "再和仇粹夫  其二",
        "author": "李之仪",
        "content": "面面轩楹压水开，暑天端恐雪飞来。\n冰肌玉骨元无汗，更倩殷勤执板催。",
        "dynasty": "宋",
        "collection_info": null
    },
    {
        "title": "祈泽寺龙池",
        "author": "李之仪",
        "content": "池方一寻深寸许，泉脉涓涓萦砌台。\n闻道旱天能作雨，定应变化自何来。",
        "dynasty": "宋",
        "collection_info": null
    },
    {
        "title": "题虞氏外孙扇",
        "author": "李之仪",
        "content": "处己莫辞三径陋，读书须及五车多。\n成吾宅相非吾志，直欲丘门备四科。",
        "dynasty": "宋",
        "collection_info": null
    },
    {
        "title": "失题二绝  其一",
        "author": "李之仪",
        "content": "投老还家髀肉消，霜天何处换金貂。\n一樽帝所欢犹在，翻恐醒来尚寂寥。",
        "dynasty": "宋",
        "collection_info": null
    },
    {
        "title": "失题二绝  其二",
        "author": "李之仪",
        "content": "楚国曾闻照乘珠，间因齐盗取为娱。\n人亡人得何须计，端有龟肠恨晚厨。",
        "dynasty": "宋",
        "collection_info": null
    },
    {
        "title": "次韵子椿五首  其一",
        "author": "李之仪",
        "content": "会次定多古语，笔端无復时流。\n骯脏若非投分，崎岖肯共经丘。",
        "dynasty": "宋",
        "collection_info": null
    },
    {
        "title": "次韵子椿五首  其二",
        "author": "李之仪",
        "content": "昨夜中秋好月，今朝类试终场。\n遥想客窗对酒，未知野饭同堂。",
        "dynasty": "宋",
        "collection_info": null
    },
    {
        "title": "次韵子椿五首  其三",
        "author": "李之仪",
        "content": "踏碎琼瑶聊步，行陪笑语多时。\n一段难逢佳事，五篇消得新诗。",
        "dynasty": "宋",
        "collection_info": null
    },
    {
        "title": "次韵子椿五首  其四",
        "author": "李之仪",
        "content": "龙欲兴云致雨，虎能堕地成斑。\n端是便骑赐马，不须深恋家山。",
        "dynasty": "宋",
        "collection_info": null
    },
    {
        "title": "次韵子椿五首  其五",
        "author": "李之仪",
        "content": "附见谁为邹湛，奬成无復山涛。\n岂敢遽名此地，不如且醉归舠。",
        "dynasty": "宋",
        "collection_info": null
    },
    {
        "title": "又次韵三绝  其一",
        "author": "李之仪",
        "content": "款步昔陪下泽，剧谈今愧高流。\n又喜秋来相见，暂同南陌东丘。",
        "dynasty": "宋",
        "collection_info": null
    },
    {
        "title": "又次韵三绝  其二",
        "author": "李之仪",
        "content": "华屋暂离星斗，沧江归弄波涛。\n可得遽通来信，便知却整还舠。",
        "dynasty": "宋",
        "collection_info": null
    },
    {
        "title": "又次韵三绝  其三",
        "author": "李之仪",
        "content": "旱日能诗传信，新来投笔从班。\n身世且依魏阙，烟云休恋钟山。",
        "dynasty": "宋",
        "collection_info": null
    },
    {
        "title": "旌德王承议挽词",
        "author": "李之仪",
        "content": "彭蠡湖边一笑初，绿衣相见论葭莩。\n四千里外空搔首，三十年来屡揽鬚。\n方卜他时共兰若，岂知今日奠生刍。\n穷途只有思君泪，无復吟君屋上乌。",
        "dynasty": "宋",
        "collection_info": null
    },
    {
        "title": "钱君倚夫人仙源郡君挽词",
        "author": "李之仪",
        "content": "春生復秋落，物物犹帝力。\n哀哉劬劳恩，甘藟至诚实。\n棘心咏诗人，常恐一旦失。\n何乃不我报，皎皎如白日。\n痛哉胡为生，每念气填臆。\n仰君犹长庚，华髮萃众德。\n岁时捧金樽，门户几万石。\n常云我有子，未易先尺璧。\n伯仁非碌碌，到此辄自惑。\n庶几德有相，睥睨莫我逼。\n颇闻君有言，既跌不见谪。\n李杜苟齐名，死且不足惜。\n孰不斯言愧，谓君寿无极。\n岂知属纩书，何为在吾侧。\n堂堂古益友，千载同此室。\n撼铎倘能参，我泪不虚滴。",
        "dynasty": "宋",
        "collection_info": null
    },
    {
        "title": "俞清老挽词二首  其一",
        "author": "李之仪",
        "content": "生涯真断梗，身世委虚舟。\n直欲超千劫，都将付一沤。\n纵横无滞碍，游戏任沈浮。\n报尽随缘去，聊从一笑休。",
        "dynasty": "宋",
        "collection_info": null
    },
    {
        "title": "俞清老挽词二首  其二",
        "author": "李之仪",
        "content": "寒食相披拂，方时欲适然。\n君应寻故约，我亦赴新阡。\n但怪沈来雁，那知已逝川。\n风流有千里，未愧昔人贤。",
        "dynasty": "宋",
        "collection_info": null
    },
    {
        "title": "陈氏母夫人挽词二首  其一",
        "author": "李之仪",
        "content": "白首严冰雪，清风逼里闾。\n空残贝叶偈，不见锦囊书。\n表表名终在，诜诜庆有余。\n会如华夏约，他日看高车。",
        "dynasty": "宋",
        "collection_info": null
    },
    {
        "title": "陈氏母夫人挽词二首  其二",
        "author": "李之仪",
        "content": "子令人空毁，孙贤我故钦。\n成家信如玉，传世果非金。\n不作寻常去，方知积累深。\n天花长满裓，应悟本来心。",
        "dynasty": "宋",
        "collection_info": null
    },
    {
        "title": "杂挽诗四首  其一",
        "author": "李之仪",
        "content": "报地三千箓，年光八十春。\n却寻来处路，重接社中人。\n杖履空平日，幢幡想去尘。\n莲开布金底，又见一番新。",
        "dynasty": "宋",
        "collection_info": null
    },
    {
        "title": "杂挽诗四首  其二",
        "author": "李之仪",
        "content": "方报先同穴，俄闻改葬期。\n祇应偕老约，不拟异他时。\n已矣如何憾，贤哉有剩悲。\n会看松柏路，赐篆耸丰碑。",
        "dynasty": "宋",
        "collection_info": null
    },
    {
        "title": "杂挽诗四首  其三",
        "author": "李之仪",
        "content": "汉室传经后，唐朝旧族家。\n柔明惟典则，专静辍纷华。\n得配同高寿，流光固未涯。\n定应知去路，门外列三车。",
        "dynasty": "宋",
        "collection_info": null
    },
    {
        "title": "杂挽诗四首  其四",
        "author": "李之仪",
        "content": "子令钦平昔，多惭接俊游。\n升堂称有志，执奠嘆无由。\n逝水空归壑，春风忽变秋。\n箫声到原尽，千载想风流。",
        "dynasty": "宋",
        "collection_info": null
    },
    {
        "title": "观世音赞",
        "author": "李之仪",
        "content": "大慈大悲大威德，补陀落山住孤绝。\n三界轮迴若热恼，一闻我名便清凉。\n名虽可闻见不得，随所建立即如见。\n施者受者不退心，常如心在光明裏。",
        "dynasty": "宋",
        "collection_info": null
    },
    {
        "title": "维摩居士赞",
        "author": "李之仪",
        "content": "毗耶离城，此去几许。\n一睹慈光，如到其所。\n八万四千，翻风驾雨。\n枯者即荣，堕者斯举。\n周徧恒沙，了无一语。",
        "dynasty": "宋",
        "collection_info": null
    },
    {
        "title": "慧严永长老赞",
        "author": "李之仪",
        "content": "我昔同登法云地，道场不异耆闇山。\n指出后身自在通，当日曾闻新受记。\n秀眉明目坏色衣，谁其写成比丘相。\n只这便是紫金容，在在处处咸恭敬。",
        "dynasty": "宋",
        "collection_info": null
    },
    {
        "title": "西庵琳老真赞",
        "author": "李之仪",
        "content": "西庵老人，谁不赞叹。\n东辙西蹊，路头坐断。\n维三昧力，化身千百。\n北雨南云，青天霹雳。\n岂待形容，何处不见。\n须知闹市裏，便是百草头荐。",
        "dynasty": "宋",
        "collection_info": null
    },
    {
        "title": "常州荐福琄老真赞",
        "author": "李之仪",
        "content": "无形而袭人之鼻者香，不谋而同人之舌者名。\n名因香而及远，香因名而有声。\n然则红梅老子固如是乎。\n投闇即闇，投明即明。\n随波逐浪，应物观形。\n夫是之谓馿手佛脚，而真得无学于保宁者也。",
        "dynasty": "宋",
        "collection_info": null
    },
    {
        "title": "云门大师真赞",
        "author": "李之仪",
        "content": "织得蒲鞋无脚着，大雪漫山却伸脚。\n嬲人枉了三则语，传家只用一字错。\n至今儿孙满天下，伸头缩颈如鹳鹤。\n捩转嘴面有商量，学得马骑被馿扑。",
        "dynasty": "宋",
        "collection_info": null
    },
    {
        "title": "雪峰真赞",
        "author": "李之仪",
        "content": "衮毬输了一隻脚，答语失了一隻眼。\n却将两隻杀人手，不妨捞虾只摸蚬。\n踏翻船子月是谁，撞破烟楼如掣电。\n树倒藤枯笑呵呵，春光更觉家家遍。",
        "dynasty": "宋",
        "collection_info": null
    },
    {
        "title": "晦堂宝觉真赞",
        "author": "李之仪",
        "content": "不勉而中，不思而得。\n从容中道，是为极则。\n胡来胡现，汉来汉现。\n随所运用，莫非方便。\n在迩求远，知深昧浅。\n头上安头，以口为眼。\n以相而现，略无异同。\n一有所扣，则犹撞钟。\n缘不我契，漫尔形容。\n稽首导师，如日方中。",
        "dynasty": "宋",
        "collection_info": null
    },
    {
        "title": "李太白赞",
        "author": "李之仪",
        "content": "龙不可收，虎不可缚。\n矫矫世路，彼自清浊。\n醉遣脱靴，孰贵孰贱。\n弄月沧波，万顷一綫。\n图画如好，虽曰糟粕。\n对之超然，鲸尾欲捉。",
        "dynasty": "宋",
        "collection_info": null
    },
    {
        "title": "姑溪自赞  其一",
        "author": "李之仪",
        "content": "蒿目以游千世，铁心以践其志。\n有时端委以即事，忽尔卖针而买醉，岂所谓逆行顺行莫测者欤。\n盖得之自是不得，是以听天命而已。",
        "dynasty": "宋",
        "collection_info": null
    },
    {
        "title": "姑溪自赞  其二",
        "author": "李之仪",
        "content": "偶乘扁舟，一日千里。\n若遇胜境，终年不移。\n故能屈御手调羹而亲饷，命力士脱靴而不疑。\n予私淑诸人也，故欲与之同归。\n鸦然于腮而不售，羊然遶领而犹痴。\n人固欲其售，尔谓之痴也，予方游戏以随时。",
        "dynasty": "宋",
        "collection_info": null
    },
    {
        "title": "李伯时画姑溪濯足图赞",
        "author": "李之仪",
        "content": "濯余足兮寒泉，振余衣兮古丘。\n洞胸中之滞碍，眇云散而水流。\n识此行之非祸，乃造物之予休。",
        "dynasty": "宋",
        "collection_info": null
    },
    {
        "title": "董曼老画姑溪赞",
        "author": "李之仪",
        "content": "野老形容，公子刷砑。\n谓俗则数珠挂于臂上，谓僧则髭鬚满于颔下。\n以我为牛则为之牛，以我为马则为之马。\n不妨随俗流通，何必分真辨假。",
        "dynasty": "宋",
        "collection_info": null
    },
    {
        "title": "李伯时画马赞",
        "author": "李之仪",
        "content": "饮不以鼻，投不以趾。\n虽梦亦然，理自应尔。\n吾师东坡，尝有是语。\n天机所同，惟伯时父。\n东坡形容，伯时位置。\n曹韩少陵，俱落第二。\n吾私淑诸，限隔九泉。\n笔头落处，几至潸然。",
        "dynasty": "宋",
        "collection_info": null
    },
    {
        "title": "送戴道人",
        "author": "李之仪",
        "content": "懒将身世问穷通，邂逅僧轩一席同。\n已叹故家如坠叶，可堪白髮共飘蓬。\n冥搜固出能言外，妙用都归指掌中。\n咫尺京师莫辞远，有云何患不乘风。",
        "dynasty": "宋",
        "collection_info": null
    },
    {
        "title": "赏花亭致语口号",
        "author": "李之仪",
        "content": "绿阴初合燕归来，煮酒新尝换拨醅。\n不独江山想王谢，须知宾客尽邹枚。\n十分欢意休教剩，万斛愁心亦自开。\n倒载任他路人笑，更将何处作春台。",
        "dynasty": "宋",
        "collection_info": null
    },
    {
        "title": "还俗道士",
        "author": "李之仪",
        "content": "闻道华阳客，儒衣谒紫微。\n旧山连药卖，孤鹤带云归。\n柳市名犹在，桃源梦已稀。\n还家见鸥鸟，应愧背船飞。",
        "dynasty": "宋",
        "collection_info": null
    },
    {
        "title": "诗一首",
        "author": "李之仪",
        "content": "美人在时花满堂，美人去后留空床。\n床上绣衾闲不寝，至今三载犹余香。\n香亦竟不灭，人亦竟不来。\n相思復相忆，白露湿苍苔。",
        "dynasty": "宋",
        "collection_info": null
    },
    {
        "title": "存目  其一",
        "author": "李之仪",
        "content": "诗题：立秋日书唐行成扇首句：自古逢秋悲寂寥。",
        "dynasty": "宋",
        "collection_info": null
    },
    {
        "title": "存目  其二",
        "author": "李之仪",
        "content": "诗题：偶题（其二）首句：洛阳城裏见秋风。",
        "dynasty": "宋",
        "collection_info": null
    },
    {
        "title": "白玉泉酒遗李端叔",
        "author": "贾朝奉",
        "content": "第一荆州白玉泉，兰舟载与酒中仙。\n且须捉住鲸鱼尾，恐怕醉来骑上天。",
        "dynasty": "宋",
        "collection_info": null
    },
    {
        "title": "赋秀远堂",
        "author": "赵德孺",
        "content": "翰林李谪仙，埋骨青山下。\n平生爱此山，老去终不舍。\n放逐鹓鹭行，追随鸡黍社。\n文采今尚存，英风满松槚。\n寥寥五百年，好尚世所寡。\n韩子荆州后，为求袭良冶。\n乃祖当时辈，异代同潇洒。\n结堂山之阳，真趣非少假。\n秀色来天外，远势包平野。\n烟岚浮翠黛，揽之不容把。\n徜徉盘谷游，屡请秣吾马。\n时无谪仙人，登临谁赋者。\n九原如可作，一奠招魂斝。",
        "dynasty": "宋",
        "collection_info": null
    },
    {
        "title": "中隠庵",
        "author": "赵德孺",
        "content": "在昔避世贤，隠居岂自喜。\n甘守西山饿，清洗颍阳耳。\n一旦事高尚，万古激贪鄙。\n孰谓乐山林，便可轻朝市。\n窃笑效颦人，不知捧心美。\n妄将凡庸姿，敢希明哲轨。\n盗此嘉遯名，纷若干时子。\n仕途指捷径，矫僞污青史。\n圣朝扬仄陋，采录无遐迩。\n不遗下体葑，况乃中乡芑。\n多士生此时，贫且贱焉耻。\n梦自傅岩来，猎从渭滨起。\n隠君闻此风，翻然乌可已。\n聊为知者道，庶达名庵旨。",
        "dynasty": "宋",
        "collection_info": null
    },
    {
        "title": "宫词  其一",
        "author": "周彦质",
        "content": "正朝排仗谨天元，常服无令入禁阍。\n十样冠裳五千袭，紫宸前殿对诸蕃。",
        "dynasty": "宋",
        "collection_info": null
    },
    {
        "title": "宫词  其二",
        "author": "周彦质",
        "content": "大内相连闢迩英，每延禁从侍谈经。\n君王克谨持盈戒，无逸新书易画屏。",
        "dynasty": "宋",
        "collection_info": null
    },
    {
        "title": "宫词  其三",
        "author": "周彦质",
        "content": "君王端的似唐虞，仁政天心若合符。\n不独四方传瑞牒，灵芝甘露满皇都。",
        "dynasty": "宋",
        "collection_info": null
    },
    {
        "title": "宫词  其四",
        "author": "周彦质",
        "content": "圣主词章尽典谟，宫嫔一一究诗书。\n如今转觉西京陋，只说班家有婕妤。",
        "dynasty": "宋",
        "collection_info": null
    },
    {
        "title": "宫词  其五",
        "author": "周彦质",
        "content": "主上慈仁笃友于，二王恩眷古无如。\n外朝迥与班联别，玉带仍令佩玉鱼。",
        "dynasty": "宋",
        "collection_info": null
    },
    {
        "title": "宫词  其六",
        "author": "周彦质",
        "content": "圣人制作合天规，大晟初成按乐时。\n果见晴空鸾鹤舞，未饶当日凤凰仪。",
        "dynasty": "宋",
        "collection_info": null
    },
    {
        "title": "宫词  其七",
        "author": "周彦质",
        "content": "圣主词源涌巨澜，恤民手诏月常颁。\n一回传出惊新丽，多少词臣愧汗颜。",
        "dynasty": "宋",
        "collection_info": null
    },
    {
        "title": "宫词  其八",
        "author": "周彦质",
        "content": "万里封疆匝普天，君王神武不开边。\n河西房下文书少，枢府经年罢密宣。",
        "dynasty": "宋",
        "collection_info": null
    },
    {
        "title": "宫词  其九",
        "author": "周彦质",
        "content": "圣主威声慑四溟，洮湟鄯廓指呼平。\n如今都护无公事，但奏诸藩进奉名。",
        "dynasty": "宋",
        "collection_info": null
    },
    {
        "title": "宫词  其一○",
        "author": "周彦质",
        "content": "四海丰登五纬明，君王高拱守盈成。\n词臣合进烝崧颂，更向何年咏太平。",
        "dynasty": "宋",
        "collection_info": null
    },
    {
        "title": "宫词  其一一",
        "author": "周彦质",
        "content": "五云楼阙耸天颜，龙烛交光万寿山。\n缥缈祥风来帝所，御香时得到人间。",
        "dynasty": "宋",
        "collection_info": null
    },
    {
        "title": "宫词  其一二",
        "author": "周彦质",
        "content": "稀微斜照影鳌山，黼座高临缥缈间。\n共祝吾皇千万寿，年年华阙觐天颜。",
        "dynasty": "宋",
        "collection_info": null
    },
    {
        "title": "宫词  其一三",
        "author": "周彦质",
        "content": "太一元宵驾幸初，喧阗丝管拥銮舆。\n主家夹道金车驻，步障徐开奏起居。",
        "dynasty": "宋",
        "collection_info": null
    },
    {
        "title": "宫词  其一四",
        "author": "周彦质",
        "content": "圣主忧勤尽至仁，玉鑪清夜拱星辰。\n谁知漏永虔祈处，不为皇躬只为民。",
        "dynasty": "宋",
        "collection_info": null
    },
    {
        "title": "宫词  其一五",
        "author": "周彦质",
        "content": "元宵鼓吹满严城，万烛荧煌御驾行。\n纔入端门回凤辇，两军游艺一齐呈。",
        "dynasty": "宋",
        "collection_info": null
    },
    {
        "title": "宫词  其一六",
        "author": "周彦质",
        "content": "洛阳花使款银台，魏紫姚黄次第来。\n调护须知青帝力，进呈方是十分开。",
        "dynasty": "宋",
        "collection_info": null
    },
    {
        "title": "宫词  其一七",
        "author": "周彦质",
        "content": "圣主忧民手诏书，颁宣经月罕尝虚。\n周旋曲尽斯民瘼，远使观风未必知。",
        "dynasty": "宋",
        "collection_info": null
    },
    {
        "title": "宫词  其一八",
        "author": "周彦质",
        "content": "华封献祝协休祥，已见诜诜十七王。\n宗德祖公钟圣世，子孙千亿正蕃昌。",
        "dynasty": "宋",
        "collection_info": null
    },
    {
        "title": "宫词  其一九",
        "author": "周彦质",
        "content": "千官班列未央宫，称贺盐池课復充。\n助顺固知天地力，由来威断自宸衷。",
        "dynasty": "宋",
        "collection_info": null
    },
    {
        "title": "宫词  其二○",
        "author": "周彦质",
        "content": "宫嫔春昼步庭前，曲砌轻风𨍽柳绵。\n二十四番花信后，融怡还作困人天。",
        "dynasty": "宋",
        "collection_info": null
    },
    {
        "title": "宫词  其二一",
        "author": "周彦质",
        "content": "文思主吏籍通闺，逐节供须各品题。\n知是禁园挑菜日，雕床十扛进金篦。",
        "dynasty": "宋",
        "collection_info": null
    },
    {
        "title": "宫词  其二二",
        "author": "周彦质",
        "content": "君王博学古无如，羲献奇踪购得初。\n裁处万机无一事，睿思深殿自临书。",
        "dynasty": "宋",
        "collection_info": null
    },
    {
        "title": "宫词  其二三",
        "author": "周彦质",
        "content": "吾君友爱古难方，棣萼深情不暂忘。\n求得万机休暇日，披香深殿燕亲王。",
        "dynasty": "宋",
        "collection_info": null
    },
    {
        "title": "宫词  其二四",
        "author": "周彦质",
        "content": "未明冠佩集龙楼，上宰貂蝉导冕旒。\n羌虏欢呼瞻盛礼，躬迎八宝受天休。",
        "dynasty": "宋",
        "collection_info": null
    },
    {
        "title": "宫词  其二五",
        "author": "周彦质",
        "content": "初升直笔喜迁官，妙札何曾数彩鸾。\n莫谓纤纤持管弱，风雷雨露在毫端。",
        "dynasty": "宋",
        "collection_info": null
    },
    {
        "title": "宫词  其二六",
        "author": "周彦质",
        "content": "绣襟金鈎玉轴斜，宫娥当殿奏琵琶。\n急弹犀拨如飞电，端不轻侵御画花。",
        "dynasty": "宋",
        "collection_info": null
    },
    {
        "title": "宫词  其二七",
        "author": "周彦质",
        "content": "新拜贤妃国媛才，穹崇品秩视三台。\n捧麻入谢天恩后，院院嫔嫱展贺来。",
        "dynasty": "宋",
        "collection_info": null
    },
    {
        "title": "宫词  其二八",
        "author": "周彦质",
        "content": "后苑繁花间绿杨，龙楼辉赫缕金装。\n遥知黼座登临处，栏楯狻猊尽吐香。",
        "dynasty": "宋",
        "collection_info": null
    },
    {
        "title": "宫词  其二九",
        "author": "周彦质",
        "content": "翠弁仙衣下玉廊，修真宫女夜焚香。\n舒徐有月随莲步，绰约无人见靓妆。",
        "dynasty": "宋",
        "collection_info": null
    },
    {
        "title": "宫词  其三○",
        "author": "周彦质",
        "content": "诏许珠玑饰珥钿，遐方翡翠贡都捐。\n九重一语天恩博，亿万珍禽性命全。",
        "dynasty": "宋",
        "collection_info": null
    },
    {
        "title": "宫词  其三一",
        "author": "周彦质",
        "content": "神都三月盛风光，修禊宫中乐事长。\n银字笙簧随步辇，相将曲水侍流觞。",
        "dynasty": "宋",
        "collection_info": null
    },
    {
        "title": "宫词  其三二",
        "author": "周彦质",
        "content": "春昼阴添一倍长，秋韆娱乐集嫔嫱。\n綵缯画板高高送，来去随风散异香。",
        "dynasty": "宋",
        "collection_info": null
    },
    {
        "title": "宫词  其三三",
        "author": "周彦质",
        "content": "樱桃初进绿筠笼，蜜酪随供綵帕蒙。\n靸面金盘五十隻，传宣先赐二王宫。",
        "dynasty": "宋",
        "collection_info": null
    },
    {
        "title": "宫词  其三四",
        "author": "周彦质",
        "content": "圣主仪刑自智临，嫔嫱博古趣何深。\n金虬香裏芸窗静，满几诗书一弄琴。",
        "dynasty": "宋",
        "collection_info": null
    },
    {
        "title": "宫词  其三五",
        "author": "周彦质",
        "content": "祝应多男属圣君，词臣常备洗儿文。\n高禖喜燕排旬有，包子红绡迭日分。",
        "dynasty": "宋",
        "collection_info": null
    },
    {
        "title": "宫词  其三六",
        "author": "周彦质",
        "content": "春晴太液漾漪涟，柳绿花明艷冶天。\n十二栏干帘半捲，瑶津亭下按龙船。",
        "dynasty": "宋",
        "collection_info": null
    },
    {
        "title": "宫词  其三七",
        "author": "周彦质",
        "content": "宫阁春来乐事添，喜逢新燕入高檐。\n从今欲使营巢便，故遣终朝不下帘。",
        "dynasty": "宋",
        "collection_info": null
    },
    {
        "title": "宫词  其三八",
        "author": "周彦质",
        "content": "名园蹴游称春游，近密宣呈技最优。\n当殿不教身背向，侧中飞出足跟毬。",
        "dynasty": "宋",
        "collection_info": null
    },
    {
        "title": "宫词  其三九",
        "author": "周彦质",
        "content": "春昼宫娥睡足时，凭栏无语听黄鹂。\n谁家按曲敲檀板，惊破林间自在啼。",
        "dynasty": "宋",
        "collection_info": null
    },
    {
        "title": "宫词  其四○",
        "author": "周彦质",
        "content": "春昼宫娥直退迟，茶余清话屡移时。\n困人天气成浓睡，偶失秋韆伴侣期。",
        "dynasty": "宋",
        "collection_info": null
    },
    {
        "title": "宫词  其四一",
        "author": "周彦质",
        "content": "端午茸花簇彩鸾，高标宝鑑缕金鞶。\n不宜夏景销酥腕，似觉新来百索宽。",
        "dynasty": "宋",
        "collection_info": null
    },
    {
        "title": "宫词  其四二",
        "author": "周彦质",
        "content": "初夏清和昼漏长，酴醾高架映华堂。\n一枝斜插蓝罗扇，摇动时时送好香。",
        "dynasty": "宋",
        "collection_info": null
    },
    {
        "title": "宫词  其四三",
        "author": "周彦质",
        "content": "朱夏炎炎昼漏长，迸珠亭下共流觞。\n清风寒韵侵肌冷，谁信宫中六月凉。",
        "dynasty": "宋",
        "collection_info": null
    },
    {
        "title": "宫词  其四四",
        "author": "周彦质",
        "content": "冰屏四合响流泉，白玉杯盘奉御筵。\n纵有炎蒸无处入，水晶宫阙会神仙。",
        "dynasty": "宋",
        "collection_info": null
    },
    {
        "title": "宫词  其四五",
        "author": "周彦质",
        "content": "荔子珍奇冠九垓，上林航海近移栽。\n绛囊玉颗如闽峤，不用红尘一骑来。",
        "dynasty": "宋",
        "collection_info": null
    },
    {
        "title": "宫词  其四六",
        "author": "周彦质",
        "content": "亲蚕摘叶满筠笼，机杼仍观组织工。\n圣世后妃躬道化，仪刑无愧二南风。",
        "dynasty": "宋",
        "collection_info": null
    },
    {
        "title": "宫词  其四七",
        "author": "周彦质",
        "content": "便殿时时燕二王，吾君亲睦似陶唐。\n寂寥棠棣留芳后，盛事应传入雅章。",
        "dynasty": "宋",
        "collection_info": null
    },
    {
        "title": "宫词  其四八",
        "author": "周彦质",
        "content": "燕子安巢近上阳，惯听深殿理丝簧。\n伊州入破喧轰闹，不废呢喃语画梁。",
        "dynasty": "宋",
        "collection_info": null
    },
    {
        "title": "宫词  其四九",
        "author": "周彦质",
        "content": "碧玉峥嵘照座清，良工镌斲亦难成。\n巫山雁荡惭粗俗，销得君王号胜瀛。",
        "dynasty": "宋",
        "collection_info": null
    },
    {
        "title": "宫词  其五○",
        "author": "周彦质",
        "content": "君王锡庆自高天，禖燕宫庭每每传。\n老㜮宝箱珠遍蹙，别收诸阁洗儿钱。",
        "dynasty": "宋",
        "collection_info": null
    },
    {
        "title": "宫词  其五一",
        "author": "周彦质",
        "content": "七夕宫娥设席祈，翠台莲烛静交辉。\n綵楼逗晓蛛丝满，女伴谁传得巧归。",
        "dynasty": "宋",
        "collection_info": null
    },
    {
        "title": "宫词  其五二",
        "author": "周彦质",
        "content": "郊庠已见咏台莱，近密仍多着譔才。\n汉武得人何足道，内朝今亦盛邹枚。",
        "dynasty": "宋",
        "collection_info": null
    },
    {
        "title": "宫词  其五三",
        "author": "周彦质",
        "content": "瑞竹亭亭近玉墀，初同一簳却分岐。\n已传国史新图籍，更得君王御制诗。",
        "dynasty": "宋",
        "collection_info": null
    },
    {
        "title": "宫词  其五四",
        "author": "周彦质",
        "content": "禁籞承平种植繁，枇杷荔子近移根。\n地祇应借东南候，养就甘香奉至尊。",
        "dynasty": "宋",
        "collection_info": null
    },
    {
        "title": "宫词  其五五",
        "author": "周彦质",
        "content": "桂魄初生出翠台，玉人拜祝久徘徊。\n非唯月月长相见，更愿重重喜庆来。",
        "dynasty": "宋",
        "collection_info": null
    },
    {
        "title": "宫词  其五六",
        "author": "周彦质",
        "content": "青唐陇拶觐神都，亿万天兵列路隅。\n三省枢臣合班对，进呈平旦受降图。",
        "dynasty": "宋",
        "collection_info": null
    },
    {
        "title": "宫词  其五七",
        "author": "周彦质",
        "content": "乌巾袅脚锦袍襕，供奉新来进押班。\n从此便应閒日少，玉除轮日侍天颜。",
        "dynasty": "宋",
        "collection_info": null
    },
    {
        "title": "宫词  其五八",
        "author": "周彦质",
        "content": "瑞竹初生每觉长，分岐共簳出宫墙。\n普天无限成林地，故产皇家是吉祥。",
        "dynasty": "宋",
        "collection_info": null
    },
    {
        "title": "宫词  其五九",
        "author": "周彦质",
        "content": "内庭耸秀碧云屏，冠绝羣峰最杰英。\n圣世瓌才终显赫，嶙峋犹得赐佳名。",
        "dynasty": "宋",
        "collection_info": null
    },
    {
        "title": "宫词  其六○",
        "author": "周彦质",
        "content": "瑶津亭榭俯池塘，芬馥氤氲杂众芳。\n永昼和风一披拂，近城分得禁园香。",
        "dynasty": "宋",
        "collection_info": null
    },
    {
        "title": "宫词  其六一",
        "author": "周彦质",
        "content": "珠帘十二捲金鈎，万里无云桂魄浮。\n嘈杂笙箫半天响，瑶津亭上赏中秋。",
        "dynasty": "宋",
        "collection_info": null
    },
    {
        "title": "宫词  其六二",
        "author": "周彦质",
        "content": "振振皇族盛豪雄，籍庆天支自不同。\n宗学宏开崇教养，已多歆向出深宫。",
        "dynasty": "宋",
        "collection_info": null
    },
    {
        "title": "宫词  其六三",
        "author": "周彦质",
        "content": "资善诸王就傅初，常宣步辇按观书。\n六宫准拟经由处，一一排门候起居。",
        "dynasty": "宋",
        "collection_info": null
    },
    {
        "title": "宫词  其六四",
        "author": "周彦质",
        "content": "集英赐第对天颜，顷刻蓝袍翠一班。\n漫说禹门三级浪，鱼龙只在指呼间。",
        "dynasty": "宋",
        "collection_info": null
    },
    {
        "title": "宫词  其六五",
        "author": "周彦质",
        "content": "唐帝惟珍阳羡茶，未尝百草不开花。\n太平奉御穷佳异，建焙先春进露芽。",
        "dynasty": "宋",
        "collection_info": null
    },
    {
        "title": "宫词  其六六",
        "author": "周彦质",
        "content": "深院相过笑语同，选仙清乐得从容。\n由来本是桃源侣，常占三清最上宫。",
        "dynasty": "宋",
        "collection_info": null
    },
    {
        "title": "宫词  其六七",
        "author": "周彦质",
        "content": "召对词臣幄殿华，密宣令草相公麻。\n黄庭诏下齐欢舞，望协羣工共叹嗟。",
        "dynasty": "宋",
        "collection_info": null
    },
    {
        "title": "宫词  其六八",
        "author": "周彦质",
        "content": "圣主边谋过六奇，指踪决胜率前知。\n深沉清禁传三鼓，犹报金牌出睿思。",
        "dynasty": "宋",
        "collection_info": null
    },
    {
        "title": "宫词  其六九",
        "author": "周彦质",
        "content": "掖门放钥响铜镮，平晓传催百辟班。\n垂拱殿前人肃静，独闻鶑语转间关。",
        "dynasty": "宋",
        "collection_info": null
    },
    {
        "title": "宫词  其七○",
        "author": "周彦质",
        "content": "地衣红锦蹙盘鵰，罗袖飘香转舞腰。\n清暇君王休务日，宣和深殿按仙韶。",
        "dynasty": "宋",
        "collection_info": null
    },
    {
        "title": "宫词  其七一",
        "author": "周彦质",
        "content": "深秋萧爽十分凉，茱菊浮杯满座香。\n百尺玉楼喧鼓吹，六宫思许醉重阳。",
        "dynasty": "宋",
        "collection_info": null
    },
    {
        "title": "宫词  其七二",
        "author": "周彦质",
        "content": "禁籞瑶津宝阁重，芳亭曲榭暗相通。\n汪洋太液澄清影，金碧丹青上下同。",
        "dynasty": "宋",
        "collection_info": null
    },
    {
        "title": "宫词  其七三",
        "author": "周彦质",
        "content": "圣学渊宏百世师，六宫熏习喜文词。\n睿思传出宸章丽，院院珠装御制诗。",
        "dynasty": "宋",
        "collection_info": null
    },
    {
        "title": "宫词  其七四",
        "author": "周彦质",
        "content": "永昼宫娥聚笑嬉，小王初习起居仪。\n朱衫御史心聪慧，学得中庭赞对词。",
        "dynasty": "宋",
        "collection_info": null
    },
    {
        "title": "宫词  其七五",
        "author": "周彦质",
        "content": "永昼嫔嫱小燕阑，投壶雅戏集清欢。\n众中最觉天机巧，平送筠筹觅倚干。",
        "dynasty": "宋",
        "collection_info": null
    },
    {
        "title": "宫词  其七六",
        "author": "周彦质",
        "content": "象戏宫娥共雅欢，团团犀玉布牙盘。\n蹉车避马寻常事，却是堤防迭炮难。",
        "dynasty": "宋",
        "collection_info": null
    },
    {
        "title": "宫词  其七七",
        "author": "周彦质",
        "content": "德自关雎乐善心，六宫渐染化风深。\n鼓琴擘阮非凡好，为有淳和太古音。",
        "dynasty": "宋",
        "collection_info": null
    },
    {
        "title": "宫词  其七八",
        "author": "周彦质",
        "content": "庭试初宣进士班，玉阶咫尺觐天颜。\n画廊两畔楸花发，时递清香笔砚间。",
        "dynasty": "宋",
        "collection_info": null
    },
    {
        "title": "宫词  其七九",
        "author": "周彦质",
        "content": "按乐清宵女伴同，和谐仙韵出深宫。\n寻腔理得新翻曲，月上龙楼第一重。",
        "dynasty": "宋",
        "collection_info": null
    },
    {
        "title": "宫词  其八○",
        "author": "周彦质",
        "content": "太平天子绝畋游，结束宫娥马打毬。\n韶乐引来花锦队，男儿跪拜谢头筹。",
        "dynasty": "宋",
        "collection_info": null
    },
    {
        "title": "宫词  其八一",
        "author": "周彦质",
        "content": "开鑪佳节乍寒朝，近侍班联衣锦朝。\n兽炭香新金鸭暖，珠帘龙幕按箫韶。",
        "dynasty": "宋",
        "collection_info": null
    },
    {
        "title": "宫词  其八二",
        "author": "周彦质",
        "content": "瑞香圆结异凡丛，天幸移根植禁中。\n露浥清香来御榻，玉牌题作锦熏笼。",
        "dynasty": "宋",
        "collection_info": null
    },
    {
        "title": "宫词  其八三",
        "author": "周彦质",
        "content": "锦裀方窄簇花毬，羯鼓琼台七宝鈎。\n共按昇平新制曲，不同箫索打梁州。",
        "dynasty": "宋",
        "collection_info": null
    },
    {
        "title": "宫词  其八四",
        "author": "周彦质",
        "content": "白玉镌成十六牌，禁宫方响古无偕。\n非唯韵出箫竽上，仍是音参律吕谐。",
        "dynasty": "宋",
        "collection_info": null
    },
    {
        "title": "宫词  其八五",
        "author": "周彦质",
        "content": "上直归来日未晡，宫嫔相与戏摴蒲。\n蓦关渡堑寻常彩，无奈时时掷雉卢。",
        "dynasty": "宋",
        "collection_info": null
    },
    {
        "title": "宫词  其八六",
        "author": "周彦质",
        "content": "三卫千官侍冕旒，君王郊祀款圆丘。\n彩棚夹路瞻天表，一半珠帘上玉鈎。",
        "dynasty": "宋",
        "collection_info": null
    },
    {
        "title": "宫词  其八七",
        "author": "周彦质",
        "content": "庆成大礼御端门，肃肃千官拱至尊。\n高捧金鸡宣霈泽，两班欢舞荷天恩。",
        "dynasty": "宋",
        "collection_info": null
    },
    {
        "title": "宫词  其八八",
        "author": "周彦质",
        "content": "聪俊宫娥妙奕棋，每虞宣唤各穷奇。\n更阑自覆忘忧局，好着长防敌手知。",
        "dynasty": "宋",
        "collection_info": null
    },
    {
        "title": "宫词  其八九",
        "author": "周彦质",
        "content": "腊后寒梅蕊弄黄，金瓶丛插贮兰房。\n已供阖座清香满，更得临鸾学晚妆。",
        "dynasty": "宋",
        "collection_info": null
    },
    {
        "title": "宫词  其九○",
        "author": "周彦质",
        "content": "踊跃新羁已过关，未高生怕别人盘。\n到窝路数无多掷，急满须防将马阑。",
        "dynasty": "宋",
        "collection_info": null
    },
    {
        "title": "宫词  其九一",
        "author": "周彦质",
        "content": "冬候寒威凛未央，初欣至日乍迎长。\n退朝一曲昇平乐，共进新阳万寿觞。",
        "dynasty": "宋",
        "collection_info": null
    },
    {
        "title": "宫词  其九二",
        "author": "周彦质",
        "content": "感古梅妆范样殊，折梅特地试妆梳。\n薄施红粉临鸾鑑，却是梅花迥不如。",
        "dynasty": "宋",
        "collection_info": null
    },
    {
        "title": "宫词  其九三",
        "author": "周彦质",
        "content": "五云宫阙鬰岧峣，尤称蒙蒙瑞雪飘。\n中使到来东上阁，传宣初放紫宸朝。",
        "dynasty": "宋",
        "collection_info": null
    },
    {
        "title": "宫词  其九四",
        "author": "周彦质",
        "content": "二月春宫折杏花，垂梢繁蕊闹交加。\n折来已觉柔枝重，插向搔头宝髻斜。",
        "dynasty": "宋",
        "collection_info": null
    },
    {
        "title": "宫词  其九五",
        "author": "周彦质",
        "content": "丹青御笔趣尤深，不许流传到翰林。\n乞得睿思全幅轴，宝藏端胜满籝金。",
        "dynasty": "宋",
        "collection_info": null
    },
    {
        "title": "宫词  其九六",
        "author": "周彦质",
        "content": "女冠新观近西清，玉宇幽奇称道情。\n宫禁沉沉银漏永，好风时送步虚声。",
        "dynasty": "宋",
        "collection_info": null
    },
    {
        "title": "宫词  其九七",
        "author": "周彦质",
        "content": "碧芦方沼水潺潺，迭石嵯峨翠霭间。\n不谓九重宫禁裏，忽逢江国好溪山。",
        "dynasty": "宋",
        "collection_info": null
    },
    {
        "title": "宫词  其九八",
        "author": "周彦质",
        "content": "綵架清阴接凤楼，分班左右各朋俦。\n就中最得抛梭便，不碍珠门紫绣毬。",
        "dynasty": "宋",
        "collection_info": null
    },
    {
        "title": "宫词  其九九",
        "author": "周彦质",
        "content": "楼殿亭台处处通，花光柳色共溟蒙。\n苑东即出横门道，已觉仙凡路不同。",
        "dynasty": "宋",
        "collection_info": null
    },
    {
        "title": "宫词  其一○○",
        "author": "周彦质",
        "content": "分引天源入禁城，御沟萦绕六宫行。\n寒声碧甃淙淙急，流到人间分外清。",
        "dynasty": "宋",
        "collection_info": null
    },
    {
        "title": "寄子弟",
        "author": "周谞",
        "content": "浪有虚名落世间，自惭无实骨毛寒。\n未年三十身先倦，纔得一官心已阑。\n卜宅拟寻栽药圃，买田宜近钓鱼滩。\n他年子弟重相见，藜杖蓑衣笋箨冠。",
        "dynasty": "宋",
        "collection_info": null
    },
    {
        "title": "绝句  其一",
        "author": "关澥",
        "content": "野艇归时蒲叶雨，缲车鸣处楝花风。\n江南旧日经行地，尽在于今醉梦中。",
        "dynasty": "宋",
        "collection_info": null
    },
    {
        "title": "绝句  其二",
        "author": "关澥",
        "content": "寺官官小未朝参，红日半竿春睡酣。\n为报邻鸡莫惊起，且容归梦到江南。",
        "dynasty": "宋",
        "collection_info": null
    },
    {
        "title": "游九锁",
        "author": "关澥",
        "content": "山下寒流咽细泉，晓林浮日自生烟。\n九峰密锁疑无路，五洞潜通别有天。\n羽客依山多得道，昔人涉海谩求仙。\n我来要学栖真事，愿借孤云一榻眠。",
        "dynasty": "宋",
        "collection_info": null
    },
    {
        "title": "五洩山",
        "author": "曾谔",
        "content": "五洩高寒插太清，银河垂地落天声。\n玉虹贯日晴空见，骢马翻瓢白昼倾。\n作赋曾闻夸雁荡，乘槎应可到蓬瀛。\n何当一比乖龙起，手挽商霖洗甲兵。",
        "dynasty": "宋",
        "collection_info": null
    },
    {
        "title": "次韵赵仲美表弟西斋自遣",
        "author": "曾旼",
        "content": "谪守凄凉卧郡斋，夫君失意偶同来。\n海边故国渺何许，城上新楼空几回。\n宁羡一囊供鹤料，会看千里跃龙媒。\n清吟未免萦机虑，只恐飞鸥便见猜。",
        "dynasty": "宋",
        "collection_info": null
    },
    {
        "title": "统军池",
        "author": "曾旼",
        "content": "长山谩刻金芝颂，宫相空吟石竹诗。\n事往岁深无处问，北园唯见孟家池。",
        "dynasty": "宋",
        "collection_info": null
    },
    {
        "title": "游九锁",
        "author": "曾旼",
        "content": "山势盘纡是几重，溪行乱石水溶溶。\n东西路口分双洞，苍翠羣中起一峰。\n石上仙翁留去迹，壁间羽客有吟踪。\n夜分不是红尘境，清梦回时晓殿钟。",
        "dynasty": "宋",
        "collection_info": null
    },
    {
        "title": "呈同院诸公  其一",
        "author": "柳子文",
        "content": "邓子知名久，秋闱得暂依。\n论文虚以往，讲道实而归。\n得句赓酬数，忘言笑语稀。\n自惭初学步，鱼目混珠玑。",
        "dynasty": "宋",
        "collection_info": null
    },
    {
        "title": "呈同院诸公  其二",
        "author": "柳子文",
        "content": "刻意长沙客，编书近隙光。\n朝方登庙器，时可咏山梁。\n未用嘲经笥，端宜号智囊。\n颇闻穷史学，犹想见三长。",
        "dynasty": "宋",
        "collection_info": null
    },
    {
        "title": "呈同院诸公  其三",
        "author": "柳子文",
        "content": "官辍蓬莱直，身从帝所回。\n文章孔庭奥，事业傅岩隈。\n多士朝廷念，诸公殿阁来。\n英雄须入彀，应有济川才。",
        "dynasty": "宋",
        "collection_info": null
    },
    {
        "title": "秋日同文馆  其一",
        "author": "柳子文",
        "content": "磊落羣英集，峥嵘逸气齐。\n捷机闻堕竈，妙论及交梨。\n庭木何年植，窗尘异域题。\n独怜车马散，寒月满宫闺。",
        "dynasty": "宋",
        "collection_info": null
    },
    {
        "title": "秋日同文馆  其二",
        "author": "柳子文",
        "content": "懒散江湖客，秋深念涤场。\n端宜返田里，安敢论文章。\n山坞橙应熟，霜篱菊正香。\n行归招隠客，鼓腹咏时康。",
        "dynasty": "宋",
        "collection_info": null
    },
    {
        "title": "秋日同文馆  其三",
        "author": "柳子文",
        "content": "国器来金马，儒冠萃木鷄。\n胜心争逐北，锐气鼓争西。\n海峤鹏程息，春风雁塔题。\n应思连夜雨，车马六街泥。",
        "dynasty": "宋",
        "collection_info": null
    },
    {
        "title": "未试即事杂书  其一",
        "author": "柳子文",
        "content": "虚廊空白月，灯火闭重闱。\n思苦诗难继，更长梦易归。\n徒劳争墨榜，须信有朱衣。\n万事前期定，升沉不尔违。",
        "dynasty": "宋",
        "collection_info": null
    },
    {
        "title": "未试即事杂书  其二",
        "author": "柳子文",
        "content": "一一听宫征，铢铢较短长。\n品题分玉石，得失异炎凉。\n中的非无术，知音岂易忘。\n鱼龙头角老，变化更何方。",
        "dynasty": "宋",
        "collection_info": null
    },
    {
        "title": "未试即事杂书  其三",
        "author": "柳子文",
        "content": "万户争看榜，三年此一开。\n异时千载遇，此日四方来。\n价重连城璧，珍逾羽化杯。\n山梁欣有获，置网岂须媒。",
        "dynasty": "宋",
        "collection_info": null
    },
    {
        "title": "呈同院后至诸公",
        "author": "柳子文",
        "content": "秋日同文馆，中官押入回。\n西风初雨后，明月为人来。\n藻鉴凭君许，赓歌媿我陪。\n相逢已忘寝，坐见斗移魁。",
        "dynasty": "宋",
        "collection_info": null
    },
    {
        "title": "初入试院",
        "author": "柳子文",
        "content": "跫然虽復喜斯行，开豁拘怀頼俊英。\n上国擢材初改辙，众心督战亦乘城。\n何时奏籍瞻霜简，且復安眠听雨声。\n异日尚容休沐会，未惭相约太癯生。",
        "dynasty": "宋",
        "collection_info": null
    },
    {
        "title": "试院即事呈诸公",
        "author": "柳子文",
        "content": "高谈初喜听悬河，未厌邻房日夕过。\n蝴蝶乍迴尘外梦，蜘蛛看结雨中罗。\n银袍较艺观勍敌，玉帐收功听凯歌。\n共是当年廷试客，锁闱今日合如何。",
        "dynasty": "宋",
        "collection_info": null
    },
    {
        "title": "再呈慎思诸公兼以言怀",
        "author": "柳子文",
        "content": "侵寻节物过秋风，何处钧天燕鼓钟。\n九日菊花聊一醉，五湖佳士偶相逢。\n挑灯款语时供笑，借纸联诗且漫从。\n待得出闱应放意，百杯追逐兴方浓。",
        "dynasty": "宋",
        "collection_info": null
    },
    {
        "title": "次韵呈文潜学士同年",
        "author": "柳子文",
        "content": "才堪斗量君独釜，年少登瀛脱尘土。\n重闱几日锁清秋，酬唱新篇乱如雨。\n读书相逢十载前，君家酥酪和腐乳。\n分题吟思入风云，得意还忘呕心苦。\n晚将衰飒奉英游，漫记雪窗邀夜语。\n平生意气杯酒间，我醉狂歌君起舞。\n即今头白老青衫，但期教子应门户。\n燕颔从君骨相殊，看君鼎食罗五俎。",
        "dynasty": "宋",
        "collection_info": null
    },
    {
        "title": "次韵呈慎思学士",
        "author": "柳子文",
        "content": "咸韶濩武来何方，铿锵入耳安能忘。\n阳春兰芷秋菊芳，金门词客青袍郎。\n昭回下烛光焰长，深山大泽龙蛇苍。\n浩歌激烈元非狂，正逢圣主开明堂。\n风烟关塞收旗枪，舞干两阶臣戎羌。\n喋血拓境谋非臧，边城夜行休赍粮。\n采诗不復嘲青冈，蛜蝛戢羽戍妇床。\n移文北斗猿鹤傍，渥洼朱龙两服骧。\n胥靡版筑罢浚隍，白环楛矢贡篚装。\n航海万里风帆扬，边圉胆落嗟唇亡。\n诸蕃入学愿可偿，槐花举子促书囊。\n成均贡士贤登乡，东门宣诏礼十行。\n我惭驽骀追骕骦，何敢望回不及商。\n毛遂未至空连房，頼有墨妙江都王。\n传模共分此日光，骅骝绿骠两耳黄。\n想见蹙踏披天香，坐觉暑退秋堂凉。\n拘挛龌龊漫引觞，门外乌兔双飞翔。\n悠悠逝川东去央，故山鱼鸟空相望。\n邓侯意气摩秋霜，朝吟百篇暮千章。\n骈罗经史贯列庄，落纸但见书吏忙。\n孔鸾羽仪各效祥，鄙夫不学空面墙。\n先馈不用惊五浆，乌号要须贲育张。",
        "dynasty": "宋",
        "collection_info": null
    },
    {
        "title": "藜厅",
        "author": "余授",
        "content": "神僧曾西征，目览江山异。\n深林植杖藜，他日成州治。",
        "dynasty": "宋",
        "collection_info": null
    },
    {
        "title": "诗一首",
        "author": "余授",
        "content": "绝塞邛崃外，偏城越巂东。\n山含初夏雪，林偃夕阳风。\n地僻无参谒，民淳少讼争。\n睡余兵放教，衙退吏归耕。",
        "dynasty": "宋",
        "collection_info": null
    },
    {
        "title": "朱乔年尉公举男往贺  其一",
        "author": "郑安道",
        "content": "今宵汤餠会，满座桂香来。\n圆月飞金镜，流霞泛玉杯。\n渥洼元异种，丹穴岂凡胎。\n载路声闻彻，祥光烛上台。",
        "dynasty": "宋",
        "collection_info": null
    },
    {
        "title": "朱乔年尉公举男往贺  其二",
        "author": "郑安道",
        "content": "瑞气霭南山，弧悬别墅间。\n此时夸降岳，他日见探环。\n席敞篱花艷，樽浮竹叶斑。\n老夫歌既醉，拄杖月中还。",
        "dynasty": "宋",
        "collection_info": null
    },
    {
        "title": "屏山草堂四咏 鹭洲钓月",
        "author": "周述",
        "content": "维扬乔木翰林家，底事投閒钓鹭沙。\n真隠每嫌劳物色，烟波深处足生涯。",
        "dynasty": "宋",
        "collection_info": null
    },
    {
        "title": "屏山草堂四咏 天马樵云",
        "author": "周述",
        "content": "封事何如乐采薪，崚嶒石磴步堪驯。\n深林不识日昏晓，一任山隈卧白云。",
        "dynasty": "宋",
        "collection_info": null
    },
    {
        "title": "屏山草堂四咏 吴皋东作",
        "author": "周述",
        "content": "天设名区拥翠屏，草堂风度晓鸡声。\n年来不作繁华梦，饭犊郊原学耦耕。",
        "dynasty": "宋",
        "collection_info": null
    },
    {
        "title": "屏山草堂四咏 月岩夜读",
        "author": "周述",
        "content": "归来筑室月山傍，星斗长悬午夜光。\n清白流芳无别业，诗书堆满竹方床。",
        "dynasty": "宋",
        "collection_info": null
    },
    {
        "title": "句",
        "author": "俞伟",
        "content": "笠泽渔帆翠叶轻，洞庭山色青螺小。",
        "dynasty": "宋",
        "collection_info": null
    },
    {
        "title": "求落籍",
        "author": "周韶",
        "content": "陇上巢空岁月惊，忍看回首自梳翎。\n开笼若放雪衣女，长念观音般若经。",
        "dynasty": "宋",
        "collection_info": null
    },
    {
        "title": "送周韶落籍",
        "author": "胡楚",
        "content": "淡粧轻素鹤翎红，移入朱阑便不同。\n应笑西园桃与李，强匀颜色待东风。",
        "dynasty": "宋",
        "collection_info": null
    },
    {
        "title": "绝句",
        "author": "胡楚",
        "content": "不见当时丁令威，年来处处是相思。\n若将此恨同芳草，却恐青青有尽时。",
        "dynasty": "宋",
        "collection_info": null
    },
    {
        "title": "献张郎中",
        "author": "龙靓",
        "content": "天与羣芳十样葩，独分颜色不堪夸。\n牡丹芍药人题徧，自分身如鼓子花。",
        "dynasty": "宋",
        "collection_info": null
    },
    {
        "title": "送周韶落籍",
        "author": "龙靓",
        "content": "桃花流水本无尘，一落人间几度春。\n解佩暂酬交甫意，濯缨还作武陵人。",
        "dynasty": "宋",
        "collection_info": null
    },
    {
        "title": "遣兴作偈",
        "author": "祖庵主",
        "content": "小锅煮菜上蒸饭，菜熟饭香人正饥。\n一补饥疮了无事，明朝依样画猫儿。",
        "dynasty": "宋",
        "collection_info": null
    },
    {
        "title": "诵华严经",
        "author": "觉禅师",
        "content": "佛具无有生，而能示出生。\n法性如虚空，诸佛于中住。\n无住亦无知，处处皆见佛。",
        "dynasty": "宋",
        "collection_info": null
    },
    {
        "title": "偈一首",
        "author": "觉禅师",
        "content": "家住孤峰顶，长年半掩门。\n自嗟身已老，活计付儿孙。",
        "dynasty": "宋",
        "collection_info": null
    },
    {
        "title": "寄圜悟偈",
        "author": "觉禅师",
        "content": "出林依旧入蓬蒿，天网恢恢不可逃。\n谁信业缘无避处，回来不怕语声高。",
        "dynasty": "宋",
        "collection_info": null
    },
    {
        "title": "钟山",
        "author": "王雱",
        "content": "当年睥睨此山阿，欲着红楼贮绮罗。\n今日重来无一事，却骑羸马下坡陀。",
        "dynasty": "宋",
        "collection_info": null
    },
    {
        "title": "度关山",
        "author": "王雱",
        "content": "万马度关山，关山三尺雪。\n马尽雪亦干，沙飞石更裂。\n归来三五骑，旌旗映雪灭。\n不见去时人，空流碛中血。",
        "dynasty": "宋",
        "collection_info": null
    },
    {
        "title": "春怀",
        "author": "王雱",
        "content": "朝日上屋角，百鸟鸣不休。\n岂復辨名字，但闻闹钩辀。\n乱我读书语，惊我梦寐游。\n弯弓弹使去，暂去还啾啾。\n弹十不得一，穷时来愈稠。\n投弓坐榻上，咄咄空自尤。\n时节使汝鸣，我何为汝雠。",
        "dynasty": "宋",
        "collection_info": null
    },
    {
        "title": "绝句  其一",
        "author": "王雱",
        "content": "一双燕子语帘前，病客无憀尽日眠。\n开遍杏花人不见，满庭轻雨绿如烟。",
        "dynasty": "宋",
        "collection_info": null
    },
    {
        "title": "绝句  其二",
        "author": "王雱",
        "content": "霏微细雨不成泥，料峭轻寒透夹衣。\n处处园林皆有主，欲寻何地看春归。",
        "dynasty": "宋",
        "collection_info": null
    },
    {
        "title": "翠云山",
        "author": "王雱",
        "content": "寺古无邻家，千山抱虚碧。\n门开猿鸟路，殿锁烟霞积。\n老木森回溪，飞湍自淙激。\n曾无车马到，绝境閒今昔。\n逍遥贤大夫，肯此携佳客。\n鸣驺清晓来，归时日常昃。\n不使讼庭空，谁能傲泉石。",
        "dynasty": "宋",
        "collection_info": null
    },
    {
        "title": "诗一首",
        "author": "王雱",
        "content": "杜家园上好花时，尚有梅花三两枝。\n日暮欲归岩下宿，为贪香雪故来迟。",
        "dynasty": "宋",
        "collection_info": null
    },
    {
        "title": "句",
        "author": "王雱",
        "content": "君心莫厌频欢乐，请看云间日西入。",
        "dynasty": "宋",
        "collection_info": null
    },
    {
        "title": "偈  其一",
        "author": "释从悦",
        "content": "耳目一何清，端居幽谷裏。\n秋风入古松，秋月生寒水。\n衲僧于此更求真，两箇猢狲垂四尾。",
        "dynasty": "宋",
        "collection_info": null
    },
    {
        "title": "偈  其二",
        "author": "释从悦",
        "content": "常居物外度清时，牛上横将竹笛吹。\n一曲自幽山自绿，此情不与白云知。",
        "dynasty": "宋",
        "collection_info": null
    },
    {
        "title": "偈  其三",
        "author": "释从悦",
        "content": "无法亦无心，无心復何舍。\n要真尽属真，要假全归假。\n平地上行船，虚空裏走马。\n九年面壁人，有口还如哑。",
        "dynasty": "宋",
        "collection_info": null
    },
    {
        "title": "偈  其四",
        "author": "释从悦",
        "content": "夜夜抱佛眠，朝朝还共起。\n起坐镇相随，语默同居止。\n欲识佛去处，祇这语声是。",
        "dynasty": "宋",
        "collection_info": null
    },
    {
        "title": "辞众偈",
        "author": "释从悦",
        "content": "四十有八，圣凡尽杀。\n不是英雄，龙安路滑。",
        "dynasty": "宋",
        "collection_info": null
    },
    {
        "title": "罢雁门令后作",
        "author": "黄炎",
        "content": "献议条陈十五事，输钱岁减二千缗。\n备员出宰当求瘼，忤旨监司竟累身。",
        "dynasty": "宋",
        "collection_info": null
    },
    {
        "title": "赠灵岩元长老",
        "author": "梁彦深",
        "content": "高僧升座息尘埃，万虑都忘智眼开。\n今日□□□□□，□知宿世有缘来。",
        "dynasty": "宋",
        "collection_info": null
    },
    {
        "title": "巾山广轩",
        "author": "何执中",
        "content": "曲槛小栏干，登临咫尺间。\n望随流水远，高共白云闲。\n亭栢僧归路，江枫客渡湾。\n觉来生羽翼，疑是梦中还。",
        "dynasty": "宋",
        "collection_info": null
    },
    {
        "title": "题寿师塔南轩",
        "author": "何执中",
        "content": "焚修六七龄，内外已圆成。\n教相论因果，冥心契死生。\n纸窗应自白，花砌本无情。\n燕坐观浮世，谁非走利名。",
        "dynasty": "宋",
        "collection_info": null
    },
    {
        "title": "句",
        "author": "何执中",
        "content": "香山寂寂听因缘。",
        "dynasty": "宋",
        "collection_info": null
    },
    {
        "title": "北斗岐山",
        "author": "陈次升",
        "content": "土精成石石成星，屈曲安排天北形。\n自是山游玩物者，依稀信步踏苍冥。",
        "dynasty": "宋",
        "collection_info": null
    },
    {
        "title": "送程给事知越州",
        "author": "吴安持",
        "content": "岭表骚然避贼锋，番禺当此每从容。\n故知封豕非无意，自是金城不可攻。\n海峤百年忻受赐，承明三接正酬庸。\n山阴岂足劳公久，能活千人尚有封。",
        "dynasty": "宋",
        "collection_info": null
    },
    {
        "title": "驾幸太学倡和",
        "author": "吴安持",
        "content": "翰林墨客奏封章，天子欣然幸国庠。\n綵仗六龙初拥路，青衿三舍已重修。\n隆儒共庆贤尧舜，访道谁知应帝王。\n附凤骞渊皆法从，独惭由也亦升堂。",
        "dynasty": "宋",
        "collection_info": null
    },
    {
        "title": "留题赠灵岩鉴公禅师",
        "author": "张会宗",
        "content": "人中令德居高地，天下精蓝占好山。\n四绝名标清世上，十方僧聚白云间。\n二龙珠照看经静，双鹤泉供洗钵閒。\n早晚利荣缰锁脱，性通三教叩禅关。",
        "dynasty": "宋",
        "collection_info": null
    },
    {
        "title": "题通云亭",
        "author": "王孝先",
        "content": "小亭高古占城闉，地迥全无一点尘。\n时有行云自来去，晚来施雨欲留人。",
        "dynasty": "宋",
        "collection_info": null
    },
    {
        "title": "赠佛印禅师",
        "author": "韩宗古",
        "content": "云居古道场，缥缈若化土。\n西有卧龙洞，传闻结庵住。\n晓日射寒岩，翠光入窗户。",
        "dynasty": "宋",
        "collection_info": null
    },
    {
        "title": "送程给事知越州",
        "author": "韩宗古",
        "content": "东渡吴江景气清，拂云楼阁会稽城。\n乍辞青琐双旌拥，重驾朱轓驷马迎。\n应笑买臣夸郡邸，还同严助厌承明。\n茂林修竹山阴地，何日陪公载酒行。",
        "dynasty": "宋",
        "collection_info": null
    },
    {
        "title": "和孔司封题蓬莱阁",
        "author": "孙昌龄",
        "content": "突兀轩楹气象豪，使君携客共游遨。\n坐来面揖湖山胜，行处深腾日月高。\n隠约壶中露蓬岛，分明海上涌金鳌。\n宜酬绝景频吟醉，况是东南暂拥旄。",
        "dynasty": "宋",
        "collection_info": null
    },
    {
        "title": "句",
        "author": "孙昌龄",
        "content": "白狼去后桑田出，仙女昇来洞府闲。",
        "dynasty": "宋",
        "collection_info": null
    },
    {
        "title": "句",
        "author": "张佑",
        "content": "蟹黄盐满箸，熊白软加笾。",
        "dynasty": "宋",
        "collection_info": null
    },
    {
        "title": "大观二年戊子三月二十九日请假祀坟和族人升之韵",
        "author": "阳孝本",
        "content": "连日阴云拂晓开，欢声九族一时来。\n江山奇秀浑如画，鼓乐喧阗却似雷。\n三爵香醪浇故壠，满天春色绝纤埃。\n自从菲德叨荣甚，八行初从帝里来。",
        "dynasty": "宋",
        "collection_info": null
    },
    {
        "title": "步韵奉酬林郡守二首  其一",
        "author": "阳孝本",
        "content": "六槐何日起商岩，未许蟠龙卧碧潭。\n天下苍生还有待，郡中善政却无惭。\n锦囊珠玉成咳唾，绮席风云出笑谈。\n千载通天蒙品藻，恐教虚誉满江南。",
        "dynasty": "宋",
        "collection_info": null
    },
    {
        "title": "步韵奉酬林郡守二首  其二",
        "author": "阳孝本",
        "content": "家世中条旧素贫，尘编堆积漫缤纷。\n未甘末俗成虚老，却笑劳生漫逐群。\n为爱严陵滩上月，还思巢父岭头云。\n闾阎莫怪衡门陋，旌节曾来有使君。",
        "dynasty": "宋",
        "collection_info": null
    },
    {
        "title": "敷浅原见桃花",
        "author": "刘次庄",
        "content": "桃花雨过碎红飞，半逐溪流半染泥。\n何处飞来双燕子，一时衔在画梁西。",
        "dynasty": "宋",
        "collection_info": null
    },
    {
        "title": "尘土黄",
        "author": "刘次庄",
        "content": "翠眉连娟舞袖长，春风自对理容妆。\n染丝绣作双鸳鸯，欲飞不飞在罗裳。\n耳中明月珠，肘后锦香囊。\n凭高欲有寄，所寄在远方。\n追风还君立路傍，岂不有地能相当，请着一鞭尘土黄。",
        "dynasty": "宋",
        "collection_info": null
    },
    {
        "title": "尘土黄 译",
        "author": "刘次庄",
        "content": "妾本倡家子，笄鬟擅容止。\n名隶倡籍中，生倡即倡死。\n物势本从权，情恩亦遂迁。\n一朝官长怒，独抱锦衾眠。\n日暮倚高楼，青丝繫白马。\n岂不谢慇懃，汪汪泪盈把。\n万感自有因，无容遽相亲。\n请君促金勒，妾愿看飞尘。",
        "dynasty": "宋",
        "collection_info": null
    },
    {
        "title": "尘土黄 笺",
        "author": "刘次庄",
        "content": "春台女儿似红玉，曾奉当筵柘枝曲。\n舞成早自得痴名，更傍春风情不足。\n客携黄金欲有赠，多在邻家赌双陆。\n近从新官作颜面，祇得低心随所欲。\n自知久去非所安，夜半东门车特碌。\n秀阙芙蓉潭畔起，每向波间得双鲤。\n水流却上大应难，惟有孤怀似潭水。\n一骑翩翩锦臂鞲，红罗百丈作缠头。\n为言闻得琵琶怨，当门下马欲登楼。\n莫登楼，君马骇。\n无限朱帘熏好香，城北城南无一瞬。",
        "dynasty": "宋",
        "collection_info": null
    },
    {
        "title": "江神词",
        "author": "刘次庄",
        "content": "髻插幽兰花，手把菖蒲叶。\n渔郎偷语人，云是江神妾。\n江神昨日鼓云涛，开帆拍天上千艘。\n吴洲女儿弄春水，浪湿船头红绵袍。",
        "dynasty": "宋",
        "collection_info": null
    },
    {
        "title": "王昭君",
        "author": "刘次庄",
        "content": "敛袂出明光，琵琶道路长。\n初闻胡骑语，未解汉宫妆。\n薄命随尘土，元功属庙堂。\n蛾眉如有用，惭媿羽林郎。",
        "dynasty": "宋",
        "collection_info": null
    },
    {
        "title": "醉眠亭",
        "author": "晁端禀",
        "content": "吏部瓮閒眠，先生窗下卧。\n夜偷绿醑饮，昼喜清风过。\n人为清风快于酒，摆落烦襟洗尘垢。\n吾知醉寝胜闲睡，可以寄天真兮忘世累。\n沟渎超江汉，幕席视天地。\n蝴蝶不知缘变化，黄粱未熟虚营利。\n从来闲处得闲乐，何者功成与名遂。\n陇西夫子称世贤，世家自是酒中仙。\n作亭占得松陵地，东坡名之为醉眠。\n醉復眠兮眠復醉，颐养邹轲浩然气。\n贤人为浊圣人清，昏昏梦寐都忘形。\n花影满身犹未觉，竹风吹面不知醒。\n忆昔乐天贪醉吟，吟哦未免劳其心。\n不如醉睡了无事，其乐陶陶得趣深。\n我身走尘埃，羁鞅殊未息。\n有所思兮在高轩，欲往从之路艰塞。\n无缘一榻同醉眠，空秃千毫挥醉笔。",
        "dynasty": "宋",
        "collection_info": null
    },
    {
        "title": "琅邪山",
        "author": "晁端禀",
        "content": "琅邪山色连云绿，烟树参差裹岩谷。\n幽香烂熳四时花，翠影交加万竿竹。",
        "dynasty": "宋",
        "collection_info": null
    },
    {
        "title": "清风亭",
        "author": "晁端禀",
        "content": "物外林泉静，闲中日月长。\n清风飒然至，可以傲羲皇。",
        "dynasty": "宋",
        "collection_info": null
    },
    {
        "title": "翠微亭",
        "author": "晁端禀",
        "content": "晓风吹落秋泉声，夜雨洗出秋山色。\n上有楼台深翠微，可惜丹青图不得。",
        "dynasty": "宋",
        "collection_info": null
    },
    {
        "title": "无心亭",
        "author": "晁端禀",
        "content": "地与市朝远，云藏山水深。\n长令有心者，到此自无心。",
        "dynasty": "宋",
        "collection_info": null
    },
    {
        "title": "双井敝庐之东得胜地一区长林巨麓危峰四环泉甘土肥可以结茅庵居是在寅山之颏命曰寅庵喜成四诗远寄鲁直可同魏都士人共和之  其一",
        "author": "黄大临",
        "content": "一溪婉婉如平篆，四野青青似画图。\n阮客放船迷洞府，化人携袂到清都。\n山中安用名丞相，天下于今得广居。\n我即其间构宫室，预愁帝梦有华胥。",
        "dynasty": "宋",
        "collection_info": null
    },
    {
        "title": "双井敝庐之东得胜地一区长林巨麓危峰四环泉甘土肥可以结茅庵居是在寅山之颏命曰寅庵喜成四诗远寄鲁直可同魏都士人共和之  其二",
        "author": "黄大临",
        "content": "山前有路到华胥，下即干坤极海隅。\n西接洞庭开晓楚，东倾彭蠡浸晴吴。\n四时更代观形化，万物推移见尾闾。\n此世人人少闲暇，每携樽酒自看书。",
        "dynasty": "宋",
        "collection_info": null
    },
    {
        "title": "双井敝庐之东得胜地一区长林巨麓危峰四环泉甘土肥可以结茅庵居是在寅山之颏命曰寅庵喜成四诗远寄鲁直可同魏都士人共和之  其三",
        "author": "黄大临",
        "content": "手把齐民种莳书，莎衫台笠事耘锄。\n夏栽醉竹余千个，春粪辰瓜满百区。\n早秫旋舂尝曲药，新粱炊熟自樵苏。\n日西杖屦行山口，招得邻丁作饮徒。",
        "dynasty": "宋",
        "collection_info": null
    },
    {
        "title": "双井敝庐之东得胜地一区长林巨麓危峰四环泉甘土肥可以结茅庵居是在寅山之颏命曰寅庵喜成四诗远寄鲁直可同魏都士人共和之  其四",
        "author": "黄大临",
        "content": "招得邻丁作饮徒，山家肴蔬盖胥疏。\n就根煨笋连黄箨，和蒂栽瓜带绿鬚。\n羹熟泽中亲射雁，脍成溪上自罾鱼。\n远怀羊仲荒三径，能似林间今日无。",
        "dynasty": "宋",
        "collection_info": null
    },
    {
        "title": "奉寄子由",
        "author": "黄大临",
        "content": "钟鼎功名淹管库，朝廷翰墨写风烟。\n遥知道院颇岑寂，定是壶中第几天。\n历下笑谈漫一梦，江南消息又余年。\n动心忍性非无意，吏部如今信大颠。",
        "dynasty": "宋",
        "collection_info": null
    },
    {
        "title": "题哥罗驿竹枝词",
        "author": "黄大临",
        "content": "尺五攀天天惨颜，盐烟溪瘴锁诸蛮。\n平生梦亦未尝处，闻有鸦飞不到山。\n风黑马嘶馿瘦岭，日黄人度鬼门关。\n黔南此去无多远，想在夕阳猿啸间。",
        "dynasty": "宋",
        "collection_info": null
    },
    {
        "title": "留别",
        "author": "黄大临",
        "content": "桄榔笋白映玉箸，椰子酒清宜具觞。\n市井衣裘半夷夏，阴晴朝暮变炎凉。\n莫推月色共千里，不寄江南书一行。\n无頼笳声上云汉，晓来偏绕九回肠。",
        "dynasty": "宋",
        "collection_info": null
    },
    {
        "title": "入萍乡道中",
        "author": "黄大临",
        "content": "路入前村信马行，野花香好不知名。\n官卑无补公家事，时向田家问耦耕。",
        "dynasty": "宋",
        "collection_info": null
    },
    {
        "title": "句  其一",
        "author": "黄大临",
        "content": "南山占相去，方石为谁存。",
        "dynasty": "宋",
        "collection_info": null
    },
    {
        "title": "句  其二",
        "author": "黄大临",
        "content": "虎子养溪鱼。",
        "dynasty": "宋",
        "collection_info": null
    },
    {
        "title": "句  其三",
        "author": "黄大临",
        "content": "急雪鹡鸰相并影，惊风鸿雁不成行。",
        "dynasty": "宋",
        "collection_info": null
    },
    {
        "title": "古诗二首上苏子瞻  其一",
        "author": "黄庭坚",
        "content": "江梅有佳实，託根桃李场。\n桃李终不言，朝露借恩光。\n孤芳忌皎洁，冰雪空自香。\n古来和鼎实，此物升庙廊。\n岁月坐成晚，烟雨青已黄。\n得升桃李盘，以远初见尝。\n终然不可口，掷置官道傍。\n但使本根在，弃捐果何伤。",
        "dynasty": "宋",
        "collection_info": null
    },
    {
        "title": "古诗二首上苏子瞻  其二",
        "author": "黄庭坚",
        "content": "青松出涧壑，十里闻风声。\n上有百尺丝，下有千岁苓。\n自性得久要，为人制颓龄。\n小草有远志，相依在平生。\n医和不并世，深根且固蒂。\n人言可医国，可用太早计。\n小大材则殊，气味固相似。",
        "dynasty": "宋",
        "collection_info": null
    },
    {
        "title": "醇道得蛤蜊復索舜泉舜泉已酌尽官醖不堪不敢送",
        "author": "黄庭坚",
        "content": "青州从事难再得，墙底数樽犹未眠。\n商略督邮风味恶，不堪持到蛤蜊前。",
        "dynasty": "宋",
        "collection_info": null
    },
    {
        "title": "次韵王穉川客舍二首  其一",
        "author": "黄庭坚",
        "content": "五更归梦常苦短，一寸客愁无奈多。\n慈母每占乌鹊喜，家人应赋扊扅歌。",
        "dynasty": "宋",
        "collection_info": null
    },
    {
        "title": "次韵王穉川客舍二首  其二",
        "author": "黄庭坚",
        "content": "身如病鹤翅翎短，心似乱丝头绪多。\n此曲朱门歌不得，湖南湖北竹枝歌。",
        "dynasty": "宋",
        "collection_info": null
    },
    {
        "title": "欵乃歌二章戏王穉川  其一",
        "author": "黄庭坚",
        "content": "花上盈盈人不归，枣下纂纂实已垂。\n腊雪在时听马嘶，长安城中花片飞。",
        "dynasty": "宋",
        "collection_info": null
    },
    {
        "title": "欵乃歌二章戏王穉川  其二",
        "author": "黄庭坚",
        "content": "从师学道鱼千里，盖世成功黍一炊。\n日日倚门人不见，看尽林乌反哺儿。",
        "dynasty": "宋",
        "collection_info": null
    },
    {
        "title": "咏史呈徐仲车",
        "author": "黄庭坚",
        "content": "诸葛见益州，释耒答三顾。\n川流恨未平，武功原上路。\n杜微对诸葛，舆致但求去。\n倾心倚经纶，坐上漫书疏。\n白鸥渺蒹葭，霜鹘在指呼。\n借问诸葛公，如何迎主簿。",
        "dynasty": "宋",
        "collection_info": null
    },
    {
        "title": "宿旧彭泽怀陶令",
        "author": "黄庭坚",
        "content": "潜鱼愿深渺，渊明无由逃。\n彭泽当此时，沈冥一世豪。\n司马寒如灰，礼乐卯金刀。\n岁晚以字行，更始号元亮。\n凄其望诸葛，骯脏犹汉相。\n时无益州牧，指挥用诸将。\n平生本朝心，岁月阅江浪。\n空余诗语工，落笔九天上。\n向来非无人，此友独可尚。\n属予刚制酒，无用酌杯盎。\n欲招千载魂，斯文或宜当。",
        "dynasty": "宋",
        "collection_info": null
    },
    {
        "title": "题山谷石牛洞",
        "author": "黄庭坚",
        "content": "司命无心播物，祖师有记传衣。\n白云横而不度，高鸟倦而犹飞。",
        "dynasty": "宋",
        "collection_info": null
    },
    {
        "title": "题灊峰阁",
        "author": "黄庭坚",
        "content": "徐老海棠巢上，王翁主簿峰庵。\n梅蘤破颜冰雪，绿丛不见黄甘。",
        "dynasty": "宋",
        "collection_info": null
    },
    {
        "title": "次韵公择舅",
        "author": "黄庭坚",
        "content": "昨梦黄粱半熟，立谈白璧一双。\n惊鹿要须野草，鸣鸥本愿秋江。",
        "dynasty": "宋",
        "collection_info": null
    },
    {
        "title": "赣上食莲有感",
        "author": "黄庭坚",
        "content": "莲实大如指，分甘念母慈。\n共房头𧥄𧥄，更深兄弟思。\n实中有幺荷，拳如小儿手。\n令我忆众雏，迎门索梨枣。\n莲心正自苦，食苦何能甘。\n甘餐恐腊毒，素食则怀惭。\n莲生淤泥中，不与泥同调。\n食莲谁不甘，知味良独少。\n吾家双井塘，十里秋风香。\n安得同袍子，归制芙蓉裳。",
        "dynasty": "宋",
        "collection_info": null
    },
    {
        "title": "秋思寄子由",
        "author": "黄庭坚",
        "content": "黄落山川知晚秋，小虫催女献功裘。\n老松阅世卧云壑，挽着沧江无万牛。",
        "dynasty": "宋",
        "collection_info": null
    },
    {
        "title": "赠别李次翁",
        "author": "黄庭坚",
        "content": "利欲熏心，随人翕张。\n国好骏马，尽为王良。\n不有德人，俗无津梁。\n德人天游，秋月寒江。\n映彻万物，玲珑八窗。\n于爱欲泥，如莲生塘。\n处水超然，出泥而香。\n孔窍穿穴，明冰其相。\n维乃根华，其本含光。\n大雅次翁，用心不忘。\n日问月学，旅人念乡。\n能如斯莲，汔可小康。\n在俗行李，密密堂堂。\n观物慈哀，莅民爱庄。\n成功万年，付之面墙。\n草衣石质，与世低昂。",
        "dynasty": "宋",
        "collection_info": null
    },
    {
        "title": "演雅",
        "author": "黄庭坚",
        "content": "桑蚕作茧自缠裹，蛛蝥结网工遮逻。\n燕无居舍经始忙，蝶为风光勾引破。\n老鸧衔石宿水饮，穉蜂趋衙供蜜课。\n鹊传吉语安得閒，鸡催晨兴不敢卧。\n气陵千里蝇附骥，枉过一生蚁旋磨。\n蝨闻汤沸尚血食，雀喜宫成自相贺。\n晴天振羽乐蜉蝣，空穴祝儿成蜾蠃。\n蛣蜣转丸贱苏合，飞蛾赴烛甘死祸。\n井边蠹李螬苦肥，枝头饮露蝉常饿。\n天蝼伏隙录人语，射工含沙须影过。\n训狐啄屋真行怪，蟏蛸报喜太多可。\n鸬鷀密伺鱼虾便，白鹭不禁尘土涴。\n络纬何尝省机织，布谷未应勤种播。\n五技鼯鼠笑鸠拙，百足马蚿怜鼈跛。\n老蚌胎中珠是贼，酰鸡瓮裏天几大。\n螳螂当辙恃长臂，熠耀宵行矜照火。\n提壶犹能劝沽酒，黄口只知贪饭颗。\n伯劳饶舌世不问，鹦鹉纔言便关鏁。\n春蛙夏蜩更嘈杂，土蚓壁蟫何碎琐。\n江南野水碧于天，中有白鸥閒似我。",
        "dynasty": "宋",
        "collection_info": null
    },
    {
        "title": "戏和答禽语",
        "author": "黄庭坚",
        "content": "南村北村雨一犁，新妇饷姑翁哺儿。\n田中啼鸟自四时，催人脱袴着新衣。\n着新替旧亦不恶，去年租重无袴着。",
        "dynasty": "宋",
        "collection_info": null
    },
    {
        "title": "赠郑交",
        "author": "黄庭坚",
        "content": "高居大士是龙象，草堂丈人非熊罴。\n不逢坏衲乞香饭，唯见白头垂钓丝。\n鸳鸯终日爱水镜，菡萏晚风雕舞衣。\n开径老禅来煮茗，还寻密竹径中归。",
        "dynasty": "宋",
        "collection_info": null
    },
    {
        "title": "平阴张澄居士隠处三诗 仁亭",
        "author": "黄庭坚",
        "content": "无心经世网，有道藏丘山。\n养生息天黥，艺木印岁寒。\n德人墙九仞，强学窥一斑。\n张侯大雅质，结髮闯儒关。\n奇赢或谐偶，老大尝艰难。\n筑亭上云雨，日月转朱栏。\n床敷听万籁，我家颇宽閒。\n牧牛有坦途，亡羊自多端。\n市声鏖午枕，常以此心观。",
        "dynasty": "宋",
        "collection_info": null
    },
    {
        "title": "平阴张澄居士隠处三诗 復庵",
        "author": "黄庭坚",
        "content": "舂粮出求仁，行李弥宇宙。\n久客渺愁人，马饥仆夫瘦。\n归来一丘中，万事不改旧。\n禾黍锄其骄，牛羊鞭在后。\n隠几天籁寒，六凿忽通透。",
        "dynasty": "宋",
        "collection_info": null
    },
    {
        "title": "平阴张澄居士隠处三诗 亨泉",
        "author": "黄庭坚",
        "content": "水德通万物，发源会时亨。\n伏坎非心愿，成川且意行。\n栖迟林丘下，欲濯无尘缨。\n杖藜逢载酒，一瓢酌余清。",
        "dynasty": "宋",
        "collection_info": null
    },
    {
        "title": "留王郎",
        "author": "黄庭坚",
        "content": "河外吹沙尘，江南水无津。\n骨肉常万里，寄声何由频。\n我随简书来，顾影将一身。\n留我左右手，奉承白头亲。\n小邦王事略，虫鸟声无人。\n王甥解鞍马，夜语鸡唤晨。\n母慈家人肥，女惠男垂绅。\n有田为酒事，豚韭及秋春。\n生涯得如此，旧学更光新。\n索去何草草，小留慰艰勤。\n百年才一炊，六籍经几秦。\n要知胸中有，不与迹同陈。\n郢人怀妙质，聊欲运吾斤。",
        "dynasty": "宋",
        "collection_info": null
    },
    {
        "title": "送王郎",
        "author": "黄庭坚",
        "content": "酌君以蒲城桑落之酒，泛君以湘纍秋菊之英。\n赠君以黟川点漆之墨，送君以阳关堕泪之声。\n酒浇胸次之垒块，菊制短世之颓龄。\n墨以传万古文章之印，歌以写一家兄弟之情。\n江山千里俱头白，骨肉十年终眼青。\n连床夜语鸡戒晓，书囊无底谈未了。\n有功翰墨乃如此，何恨远别音书少。\n炊沙作糜终不饱，镂冰文章费工巧。\n要须心地收汗马，孔孟行世日杲杲。\n有弟有弟力持家，妇能养姑供珍鲑。\n儿大诗礼女丝麻，公但读书煮春茶。",
        "dynasty": "宋",
        "collection_info": null
    },
    {
        "title": "次韵刘景文登邺王台见思五首  其一",
        "author": "黄庭坚",
        "content": "黄浊归大壑，涟漪遶重城。\n西风一横笛，金气与高明。\n归鸦度晚景，落雁带边声。\n平生知音处，别离空復情。",
        "dynasty": "宋",
        "collection_info": null
    },
    {
        "title": "次韵刘景文登邺王台见思五首  其二",
        "author": "黄庭坚",
        "content": "旧时刘子政，憔悴邺王城。\n把笔已头白，见书犹眼明。\n平原秋树色，沙麓暮钟声。\n归雁南飞尽，无因寄此情。",
        "dynasty": "宋",
        "collection_info": null
    },
    {
        "title": "次韵刘景文登邺王台见思五首  其三",
        "author": "黄庭坚",
        "content": "繫匏两相忆，极目十余城。\n积潦干斗极，山河皆夜明。\n白璧按剑起，朱絃流水声。\n乖逢四时尔，木石了无情。",
        "dynasty": "宋",
        "collection_info": null
    },
    {
        "title": "次韵刘景文登邺王台见思五首  其四",
        "author": "黄庭坚",
        "content": "茗花浮曾坑，酒泛酌宜城。\n路寻西九曲，人似汉三明。\n千户非无相，五言空有声。\n何时郭池晚，照影写閒情。",
        "dynasty": "宋",
        "collection_info": null
    },
    {
        "title": "次韵刘景文登邺王台见思五首  其五",
        "author": "黄庭坚",
        "content": "公诗如美色，未嫁已倾城。\n嫁作荡子妇，寒机泣到明。\n绿琴蛛网徧，絃绝不成声。\n想见鸱夷子，江湖万里情。",
        "dynasty": "宋",
        "collection_info": null
    },
    {
        "title": "次韵吴宣义三径怀友",
        "author": "黄庭坚",
        "content": "佳眠未知晓，屋角闻晴咔。\n万事颇忘怀，犹牵故人梦。\n采兰秋蓬深，汲井短绠冻。\n起看冥飞鸿，乃见天宇空。\n甚念故人寒，谁省机与综。\n在者天一方，日月老宾送。\n往者不可言，古柏守翁仲。",
        "dynasty": "宋",
        "collection_info": null
    },
    {
        "title": "送刘季展从军雁门二首  其一",
        "author": "黄庭坚",
        "content": "刘郎才力耐百战，苍鹰下鞴秋未晚。\n千里荷戈防犬羊，十年读书厌藜苋。\n试寻北产汗血驹，莫杀南飞寄书雁。\n人生有禄亲白头，可能一日无甘馔。",
        "dynasty": "宋",
        "collection_info": null
    },
    {
        "title": "送刘季展从军雁门二首  其二",
        "author": "黄庭坚",
        "content": "石趺谷中玉子瘦，金刚窟前药草肥。\n仙家耕耘成白璧，道人煮掘起风痱。\n绛囊璀璨思盈斗，竹畚香甘要百围。\n到官莫道无来使，日日北风鸿雁归。",
        "dynasty": "宋",
        "collection_info": null
    },
    {
        "title": "题宛陵张待举曲肱亭",
        "author": "黄庭坚",
        "content": "仲蔚蓬蒿宅，宣城诗句中。\n人贤忘巷陋，境胜失途穷。\n寒葅书万卷，零乱刚直胸。\n偃蹇勋业外，啸歌山水重。\n晨鸡催不起，拥被听松风。",
        "dynasty": "宋",
        "collection_info": null
    },
    {
        "title": "寄裴仲谟",
        "author": "黄庭坚",
        "content": "交游二十年，义等亲骨肉。\n风雨漂我巢，公亦未有屋。\n寄声来问安，足音到空谷。\n我家辇毂下，薪桂炊白玉。\n在官与影俱，衣绽髮曲局。\n天机行日月，春事勤草木。\n念公笃行李，野饭中道宿。\n惊沙卷旍旗，乌尾城角谡。\n骚骚家治具，夫子且归沐。\n作书寄后乘，为我遣臣仆。\n起居太夫人，并问相与睦。",
        "dynasty": "宋",
        "collection_info": null
    },
    {
        "title": "寄黄几復",
        "author": "黄庭坚",
        "content": "我居北海君南海，寄雁传书谢不能。\n桃李春风一杯酒，江湖夜雨十年灯。\n持家但有四立壁，治病不蕲三折肱。\n想得读书头已白，隔溪猿哭瘴溪藤。",
        "dynasty": "宋",
        "collection_info": null
    },
    {
        "title": "神宗皇帝挽词三首  其一",
        "author": "黄庭坚",
        "content": "文思昭日月，神武用雷霆。\n制作深垂统，忧勤减梦龄。\n孙谋开二圣，末命对三灵。\n今代谁班马，能书汗简青。",
        "dynasty": "宋",
        "collection_info": null
    },
    {
        "title": "神宗皇帝挽词三首  其二",
        "author": "黄庭坚",
        "content": "钓筑收贤辅，天人与圣能。\n辉光唐六典，度越汉中兴。\n百世神宗庙，千秋永裕陵。\n帝乡无马迹，空望白云乘。",
        "dynasty": "宋",
        "collection_info": null
    },
    {
        "title": "神宗皇帝挽词三首  其三",
        "author": "黄庭坚",
        "content": "昔在基皇极，师臣论九畴。\n丘陵忽为谷，天地不藏舟。\n河洛功无憾，幽燕策未收。\n嗣皇朝万国，任姒正兴周。",
        "dynasty": "宋",
        "collection_info": null
    },
    {
        "title": "王文恭公挽词二首  其一",
        "author": "黄庭坚",
        "content": "先皇凭玉几，末命寄元勋。\n宾日行黄道，攀髯上白云。\n四时成岁律，五色补天文。\n不谓堂堂去，今为马鬣坟。",
        "dynasty": "宋",
        "collection_info": null
    },
    {
        "title": "王文恭公挽词二首  其二",
        "author": "黄庭坚",
        "content": "宥密深黄阁，光辉极上台。\n藏舟移夜壑，华屋落泉台。\n雨绋谁为挽，寒笳故作哀。\n伤心具瞻地，无復衮衣来。",
        "dynasty": "宋",
        "collection_info": null
    },
    {
        "title": "谢送碾壑源拣芽",
        "author": "黄庭坚",
        "content": "矞云从龙小苍璧，元丰至今人未识。\n壑源包贡第一春，缃奁碾香供玉食。\n睿思殿东金井栏，甘露荐椀天开颜。\n桥山事严庀百局，补衮诸公省中宿。\n中人传赐夜未央，雨露恩光照宫烛。\n右丞似是李元礼，好事风流有泾渭。\n肯怜天禄校书郎，亲敕家庭遣分似。\n春风饱识大官羊，不惯腐儒汤餠肠。\n搜搅十年灯火读，令我胸中书传香。\n已戒应门老马走，客来问字莫载酒。",
        "dynasty": "宋",
        "collection_info": null
    },
    {
        "title": "以小团龙及半挺赠无咎并诗用前韵为戏",
        "author": "黄庭坚",
        "content": "我持玄圭与苍璧，以暗投人渠不识。\n城南穷巷有佳人，不索宾郎常晏食。\n赤铜茗椀雨斑斑，银粟翻光解破颜。\n上有龙文下棋局，探囊赠君诺已宿。\n此物已是元丰春，先皇圣功调玉烛。\n晁子胸中开典礼，平生自期莘与渭。\n故用浇君磊隗胸，莫令鬓毛雪相似。\n曲几团蒲听煮汤，煎成车声绕羊肠。\n鸡苏胡麻留渴羌，不应乱我官焙香。\n肥如瓠壶鼻雷吼，幸君饮此勿饮酒。",
        "dynasty": "宋",
        "collection_info": null
    },
    {
        "title": "和答外舅孙莘老",
        "author": "黄庭坚",
        "content": "西风挽不来，残暑推不去。\n出门厌靴帽，税驾喜巾屦。\n道山邻日月，清樾深牖户。\n同舍多望郎，閒官无窘步。\n少监岩壑姿，宿昔廊庙具。\n行趋补衮职，黼黻我王度。\n归休饮热客，觞豆愆调护。\n浩然养灵根，勿药有神助。\n寄声旧僚属，训诂及匕箸。\n尚怜费谏纸，玉唾洒新句。\n北焙碾玄璧，谷帘煮甘露。\n何时临书几，剥芡谈至暮。",
        "dynasty": "宋",
        "collection_info": null
    },
    {
        "title": "次韵定国闻子由卧病绩溪",
        "author": "黄庭坚",
        "content": "炎洲冬无冰，十月雷虺虺。\n及春疟疠行，用人祭非鬼。\n巫师司民命，药石不入市。\n溪弩潜发机，土风甚不美。\n苏子卧江南，感叹中夜起。\n闻道病在床，食鱼不知旨。\n寒暑战胸中，士穷有如此。\n此公天机深，爵禄心已死。\n养生遗形骸，观妙得骨髓。\n后皇莳嘉橘，中岁多成枳。\n佳人何时来，为天启玉齿。\n湔祓瘴雾姿，朝趋去天咫。\n诸公转洪钧，国器方荐砥。\n矢诗写予心，庄语不加绮。",
        "dynasty": "宋",
        "collection_info": null
    },
    {
        "title": "次韵子由绩溪病起被召寄王定国",
        "author": "黄庭坚",
        "content": "种萱盈九畹，苏子忧国病。\n炎蒸卧百战，山立有余劲。\n斯人廊庙器，不合从远屏。\n江湖摇归心，毛髮侵老境。\n艰难喜归来，如晴月生岭。\n仍怀阻归舟，风水蛟鰐横。\n补衮谏官能，用儒吾道盛。\n上书诋平津，蠹藁初记省。\n至今民社计，非事颊舌竞。\n方来立本朝，献纳继晨暝。\n人材包新旧，王度济宽猛。\n必开曲突谋，满慰倾耳听。\n斯文吕与张，泉下亦苏醒。\n天聪四门闢，国势九鼎定。\n身得遭太平，分甘守閒冷。\n天津十年面，想见颀而整。\n何时及国门，休暇过煮茗。\n烧灯留夜语，鸿雁看对影。\n但恐张罗地，颇復多造请。\n维此礼部公，寒泉甃旧井。\n谪去久羸瓶，召还汲修绠。\n太任决斋宫，陛下天统庆。\n日月进亨衢，经纬寒耿耿。\n西走已和戎，南迁无哀郢。\n谁言两逐臣，朝辔天街并。\n王子窜炎洲，万死保躯命。\n还家颊故红，信亦抱渊静。\n税屋待车音，扫门亲帚柄。\n行当怀书传，载酒求是正。\n端如尝橄榄，苦过味方永。",
        "dynasty": "宋",
        "collection_info": null
    },
    {
        "title": "次韵李之纯少监惠砚",
        "author": "黄庭坚",
        "content": "黄公山下黄鸡秋，持节恤刑曾少休。\n小人负弩得开道，扫叶张饮林岩幽。\n相传有石非地产，列仙持来自罗浮。\n酒酣步出云雨上，南抚方城西嵩丘。\n林端乃见石空洞，猛兽赑屃踞上头。\n鸟道兔迒谋挽致，万牛不动五丁愁。\n道家蓬莱见仙伯，我亦洗湔与清流。\n探囊赠研颇宜墨，近出黄山非远求。\n乃知此山自才美，物欲致用当穷搜。\n迷邦故令成器晚，不琢元非匠石羞。",
        "dynasty": "宋",
        "collection_info": null
    },
    {
        "title": "送舅氏野夫之宣城二首  其一",
        "author": "黄庭坚",
        "content": "藉甚宣城郡，风流数贡毛。\n霜林收鸭脚，春网荐琴高。\n共理须良守，今年辍省曹。\n平生割鸡手，聊试发硎刀。",
        "dynasty": "宋",
        "collection_info": null
    },
    {
        "title": "送舅氏野夫之宣城二首  其二",
        "author": "黄庭坚",
        "content": "试说宣城郡，停杯且细听。\n晚楼明宛水，春骑簇昭亭。\n䆉稏丰圩户，桁杨卧讼庭。\n谢公歌舞处，时对换鹅经。",
        "dynasty": "宋",
        "collection_info": null
    },
    {
        "title": "送范德孺知庆州",
        "author": "黄庭坚",
        "content": "乃翁知国如知兵，塞垣草木识威名。\n敌人开户玩处女，掩耳不及惊雷霆。\n平生端有活国计，百不一试薶九京。\n阿兄两持庆州节，十年骐驎地上行。\n潭潭大度如卧虎，边头耕桑长儿女。\n折衝千里虽有余，论道经邦正要渠。\n妙年出补父兄处，公自才力应时须。\n春风旍旗拥万夫，幕下诸将思草枯。\n智名勇功不入眼，可用折棰笞羌胡。",
        "dynasty": "宋",
        "collection_info": null
    },
    {
        "title": "题王黄州墨蹟后",
        "author": "黄庭坚",
        "content": "掘地与断木，智不如机舂。\n圣人怀余巧，故为万物宗。\n世有斲泥手，或不待郢工。\n往时王黄州，谋国极匪躬。\n朝闻不及夕，百壬避其锋。\n九鼎安盘石，一身转孤蓬。\n浮云当日月，白髮照秋空。\n诸君发蒙耳，汲直与臣同。",
        "dynasty": "宋",
        "collection_info": null
    },
    {
        "title": "题王仲弓兄弟巽亭",
        "author": "黄庭坚",
        "content": "大隗七圣迷，许田连城重。\n里中多佳树，与世作梁栋。\n市门行清渠，潩水可抱瓮。\n翚飞城东南，隠几抚羣动。\n人境要俱尔，我乃得大用。\n乌衣之云孙，昆弟不好弄。\n木末风雨来，卷箔醉宾从。\n事常超然观，乐与贤者共。\n人登断龙求，我自归鸿送。\n溪毛乱锦缬，候虫响机综。\n世纷甚峥嵘，胸次欲空洞。\n读书开万卷，谋国妙百中。\n傥无斲鼻工，聊付曲肱梦。",
        "dynasty": "宋",
        "collection_info": null
    },
    {
        "title": "寄尉氏仓官王仲弓",
        "author": "黄庭坚",
        "content": "啸台有佳人，玄髮鑑䈂珥。\n登高歌一曲，听者倾城市。\n门无行媒迹，草木倚憔悴。\n人物方眇然，谁能委圭币。",
        "dynasty": "宋",
        "collection_info": null
    },
    {
        "title": "有惠江南帐中香者戏答六言二首  其一",
        "author": "黄庭坚",
        "content": "百炼香螺沉水，宝熏近出江南。\n一穟黄云绕几，深禅想对同参。",
        "dynasty": "宋",
        "collection_info": null
    },
    {
        "title": "有惠江南帐中香者戏答六言二首  其二",
        "author": "黄庭坚",
        "content": "螺甲割昆崙耳，香材屑鹧鸪斑。\n欲雨鸣鸠日永，下帷睡鸭春閒。",
        "dynasty": "宋",
        "collection_info": null
    },
    {
        "title": "子瞻继和復答二首  其一",
        "author": "黄庭坚",
        "content": "置酒未容虚左，论诗时要指南。\n迎笑天香满袖，喜公新赴朝参。",
        "dynasty": "宋",
        "collection_info": null
    },
    {
        "title": "子瞻继和復答二首  其二",
        "author": "黄庭坚",
        "content": "迎燕温风旎旎，润花小雨斑斑。\n一炷烟中得意，九衢尘裏偷閒。",
        "dynasty": "宋",
        "collection_info": null
    },
    {
        "title": "有闻帐中香以为熬蝎者戏用前韵二首  其一",
        "author": "黄庭坚",
        "content": "海上有人逐臭，天生鼻孔司南。\n但印香严本寂，不必丛林徧参。",
        "dynasty": "宋",
        "collection_info": null
    },
    {
        "title": "有闻帐中香以为熬蝎者戏用前韵二首  其二",
        "author": "黄庭坚",
        "content": "我读蔚宗香传，文章不减二班。\n误以甲为浅俗，却知麝要防闲。",
        "dynasty": "宋",
        "collection_info": null
    },
    {
        "title": "谢公择舅分赐茶三首  其一",
        "author": "黄庭坚",
        "content": "外家新赐苍龙璧，北焙风烟天上来。\n明日蓬山破寒月，先甘和梦听春雷。",
        "dynasty": "宋",
        "collection_info": null
    },
    {
        "title": "谢公择舅分赐茶三首  其二",
        "author": "黄庭坚",
        "content": "文书满案惟生睡，梦裏鸣鸠唤雨来。\n乞与降魔大圆镜，真成破柱作惊雷。",
        "dynasty": "宋",
        "collection_info": null
    },
    {
        "title": "谢公择舅分赐茶三首  其三",
        "author": "黄庭坚",
        "content": "细题叶字包青箬，割取丘郎春信来。\n拚洗一春汤餠睡，亦知清夜有蚊雷。",
        "dynasty": "宋",
        "collection_info": null
    },
    {
        "title": "便粜王丞送碧香酒用子瞻韵戏赠郑彦能",
        "author": "黄庭坚",
        "content": "食贫好酒尝自嘲，日给上尊无骨相。\n大农部丞送新酒，碧香窃比主家酿。\n应怜坐客竟无毡，更遭官长颇讥谤。\n银杯同色试一倾，排遣春寒出帷帐。\n浮蛆翁翁杯底滑，坐想康成论泛盎。\n重门着关不为君，但备恶客来仇饷。",
        "dynasty": "宋",
        "collection_info": null
    },
    {
        "title": "送郑彦能宣德知福昌县",
        "author": "黄庭坚",
        "content": "往时河北盗横行，白昼驱人取城郭。\n唯闻不犯郑冠氏，犬卧不惊民气乐。\n秖今化民作锄耰，田舍老翁百不忧。\n铜章去作福昌县，山中读书民有秋。\n福昌爱民如父母，当官不扰万事举。\n用才之地要得人，眼中虚席十四五。\n不知诸公用心许，鲁恭卓茂可人否。",
        "dynasty": "宋",
        "collection_info": null
    },
    {
        "title": "显圣寺庭枸杞",
        "author": "黄庭坚",
        "content": "仙苗寿日月，佛界承露雨。\n谁为万年计，乞此一抔土。\n扶疏上翠盖，磊落缀丹乳。\n去家尚不食，出家何用许。\n正恐落人间，采剥四时苦。\n养成九节杖，持献西王母。",
        "dynasty": "宋",
        "collection_info": null
    },
    {
        "title": "次韵子瞻赠王定国",
        "author": "黄庭坚",
        "content": "远志作小草，蛙衣生陵屯。\n但为居移气，其实何足言。\n名下难为人，丑好随手翻。\n百年炊未熟，一垤蚁追奔。\n夏日蓬山永，戎葵茂墙藩。\n王子吐佳句，如茧丝出盆。\n风姿极洒落，云气画罍樽。\n属有补衮章，自当宠频烦。\n鄙夫无他能，上车问寒温。\n惟思穷山去，抱犊长儿孙。",
        "dynasty": "宋",
        "collection_info": null
    },
    {
        "title": "次韵张询斋中晚春",
        "author": "黄庭坚",
        "content": "学古编简残，怀人江湖永。\n非无车马客，心远境亦静。\n挽蔬夜雨畦，煮茗寒泉井。\n春去不窥园，黄鹂颇三请。\n立朝无物望，补外傥天幸。\n想乘沧浪船，濯髮晞翠岭。",
        "dynasty": "宋",
        "collection_info": null
    },
    {
        "title": "次韵答晁无咎见赠",
        "author": "黄庭坚",
        "content": "翕翕一日炎，耽耽万年永。\n四海仰首观，顷復归根静。\n时雨泻玉除，潢流涨天井。\n性不耐衣冠，入门疏造请。\n煮餠卧北窗，保此已徼幸。\n空余见贤心，忍渴望梅岭。",
        "dynasty": "宋",
        "collection_info": null
    },
    {
        "title": "次韵答张文潜惠寄",
        "author": "黄庭坚",
        "content": "短褐不磷缁，文章近楚辞。\n未识想风采，别去令人思。\n斯文已战胜，凯歌偃旍旗。\n君行鱼上冰，忽復燕哺儿。\n学省得佳士，催来费符移。\n方观追金玉，如许遽言归。\n南山有君子，握兰怀令姿。\n但应洁斋俟，勿咏无生诗。",
        "dynasty": "宋",
        "collection_info": null
    },
    {
        "title": "同钱志仲饭藉田钱孺文官舍",
        "author": "黄庭坚",
        "content": "帝藉开千亩，农功先九州。\n王孙守耒耜，吏隠极风流。\n永夏丰草木，五云卫郊丘。\n牛羊卧篱落，宾客解衣裘。\n汲井羞热啜，挽溪供甘柔。\n倒靫收莲的，剖蚌煮鸿头。\n野日草光合，水风荷气浮。\n稻畦下白鹭，林樾应鸣鸠。\n主人发清赏，况復佳同游。\n归扇障小雨，真成一赐休。",
        "dynasty": "宋",
        "collection_info": null
    },
    {
        "title": "次韵曾子开舍人游藉田载荷花归",
        "author": "黄庭坚",
        "content": "维王调玉烛，时夏雨我田。\n壁挂苍龙骨，溜渠故溅溅。\n三推劝根本，百谷收皂坚。\n官司极斋明，崇丘见升烟。\n繫马西门柳，忆听去夏蝉。\n剥芡珠走盘，钓鱼柳贯鲜。\n扫堂延枕簟，公子气翩翩。\n自尔欲继往，阻心如壅泉。\n紫微乐暇日，披襟咏风涟。\n红妆倚荷盖，水镜写明蠲。\n美物亦有实，剪房助加笾。\n珠宫紫贝阙，足此水府仙。\n鬰鬰冠盖宅，追奔易雕年。\n能从物外赏，真是区中贤。\n仍闻载后乘，笼烛照婵娟。",
        "dynasty": "宋",
        "collection_info": null
    },
    {
        "title": "送刘士彦赴福建转运判官",
        "author": "黄庭坚",
        "content": "秋叶雨堕来，冥鸿天资高。\n车马气成雾，九衢行滔滔。\n中有寂寞人，灵府扃锁牢。\n西风持汉节，骑从严弓刀。\n惟闽七聚落，惸独困吏饕。\n土弊禾黍恶，水烦鳞介劳。\n南驱将仁气，百城共一陶。\n察人极泾渭，问俗及豚羔。\n官閒得胜日，杖屦之林皋。\n人间阅忠厚，物外访英豪。",
        "dynasty": "宋",
        "collection_info": null
    },
    {
        "title": "次韵韩川奉祠西太乙宫四首  其一",
        "author": "黄庭坚",
        "content": "万灵未对甘泉，五福问祀迎年。\n旍旗三斿半偃，风马云车闯然。",
        "dynasty": "宋",
        "collection_info": null
    },
    {
        "title": "次韵韩川奉祠西太乙宫四首  其二",
        "author": "黄庭坚",
        "content": "白髦下金神节，青祝携御炉香。\n百礼尽修亳祀，九歌不取沈湘。",
        "dynasty": "宋",
        "collection_info": null
    },
    {
        "title": "次韵韩川奉祠西太乙宫四首  其三",
        "author": "黄庭坚",
        "content": "紫府侍臣鸣玉，霜台御史生风。\n官烛论诗未了，知秋自属梧桐。",
        "dynasty": "宋",
        "collection_info": null
    },
    {
        "title": "次韵韩川奉祠西太乙宫四首  其四",
        "author": "黄庭坚",
        "content": "泰坛下瑞云黄，雨师洒道尘香。\n便面犹承坠露，金钲半吐东墙。",
        "dynasty": "宋",
        "collection_info": null
    },
    {
        "title": "次韵王荆公题西太乙宫壁二首  其一",
        "author": "黄庭坚",
        "content": "风急啼乌未了，雨来战蚁方酣。\n真是真非安在，人间北看成南。",
        "dynasty": "宋",
        "collection_info": null
    },
    {
        "title": "次韵王荆公题西太乙宫壁二首  其二",
        "author": "黄庭坚",
        "content": "晚风池莲香度，晓日宫槐影西。\n白下长干梦到，青门紫曲尘迷。",
        "dynasty": "宋",
        "collection_info": null
    },
    {
        "title": "有怀半山老人再次韵二首  其一",
        "author": "黄庭坚",
        "content": "短世风惊雨过，成功梦迷酒酣。\n草玄不妨准易，论诗终近周南。",
        "dynasty": "宋",
        "collection_info": null
    },
    {
        "title": "有怀半山老人再次韵二首  其二",
        "author": "黄庭坚",
        "content": "啜羹不如放麑，乐羊终愧巴西。\n欲问老翁归处，帝乡无路云迷。",
        "dynasty": "宋",
        "collection_info": null
    },
    {
        "title": "和答钱穆父咏猩猩毛笔",
        "author": "黄庭坚",
        "content": "爱酒醉魂在，能言机事疏。\n平生几两屐，身后五车书。\n物色看王会，勋劳在石渠。\n拔毛能济世，端为谢杨朱。",
        "dynasty": "宋",
        "collection_info": null
    },
    {
        "title": "戏咏猩猩毛笔二首  其一",
        "author": "黄庭坚",
        "content": "桄榔叶暗宾郎红，朋友相呼堕酒中。\n正以多知巧言语，失身来作管城公。",
        "dynasty": "宋",
        "collection_info": null
    },
    {
        "title": "戏咏猩猩毛笔二首  其二",
        "author": "黄庭坚",
        "content": "明窗脱帽见蒙茸，醉着青鞋在眼中。\n束缚归来傥无辱，逢时犹作黑头公。",
        "dynasty": "宋",
        "collection_info": null
    },
    {
        "title": "奉和文潜赠无咎篇末多见及以既见君子云胡不喜为韵  其一",
        "author": "黄庭坚",
        "content": "龟以灵故焦，雉以文故翳。\n本心如日月，利欲食之既。\n后生玩华藻，照影终没世。\n安得八纮罝，以道猎众智。",
        "dynasty": "宋",
        "collection_info": null
    },
    {
        "title": "奉和文潜赠无咎篇末多见及以既见君子云胡不喜为韵  其二",
        "author": "黄庭坚",
        "content": "谈经用燕说，束弃诸儒传。\n滥觞虽有罪，末派瀰九县。\n张侯真理窟，坚壁不与战。\n难以口舌争，水清石自见。",
        "dynasty": "宋",
        "collection_info": null
    },
    {
        "title": "奉和文潜赠无咎篇末多见及以既见君子云胡不喜为韵  其三",
        "author": "黄庭坚",
        "content": "野性友麋鹿，君非我同羣。\n文明近日月，我亦不如君。\n十载长相望，逝川水沄沄。\n何当谈绝倒，茗椀对炉熏。",
        "dynasty": "宋",
        "collection_info": null
    },
    {
        "title": "奉和文潜赠无咎篇末多见及以既见君子云胡不喜为韵  其四",
        "author": "黄庭坚",
        "content": "北寺锁斋房，尘钥时一启。\n晁张跫然来，连璧照书几。\n庭柏鬰葱葱，红榴罅多子。\n时蒙吐佳句，幽处万籁起。",
        "dynasty": "宋",
        "collection_info": null
    },
    {
        "title": "奉和文潜赠无咎篇末多见及以既见君子云胡不喜为韵  其五",
        "author": "黄庭坚",
        "content": "先皇元丰未，极厌士浅闻。\n只今举秀孝，天未丧斯文。\n晁张班马首，崔蔡不足云。\n当令横笔阵，一战静楚氛。",
        "dynasty": "宋",
        "collection_info": null
    },
    {
        "title": "奉和文潜赠无咎篇末多见及以既见君子云胡不喜为韵  其六",
        "author": "黄庭坚",
        "content": "张侯窘炊玉，僦屋得空垆。\n但见索酒郎，不见酒家胡。\n虽肥如瓠壶，胸中殊不麤。\n何用知如此，文彩似于菟。",
        "dynasty": "宋",
        "collection_info": null
    },
    {
        "title": "奉和文潜赠无咎篇末多见及以既见君子云胡不喜为韵  其七",
        "author": "黄庭坚",
        "content": "荆公六艺学，妙处端不朽。\n诸生用其短，颇復凿户牖。\n譬如学捧心，初不悟己丑。\n玉石恐俱焚，公为区别不。",
        "dynasty": "宋",
        "collection_info": null
    },
    {
        "title": "奉和文潜赠无咎篇末多见及以既见君子云胡不喜为韵  其八",
        "author": "黄庭坚",
        "content": "吾友陈师道，抱独门扫轨。\n晁张作荐书，射雉用一矢。\n吾闻举逸民，故得天下喜。\n两公阵堂堂，此士可摩垒。",
        "dynasty": "宋",
        "collection_info": null
    },
    {
        "title": "次韵答邢惇夫",
        "author": "黄庭坚",
        "content": "为山不能山，过在一篑止。\n渥洼骐驎儿，堕地志千里。\n岷江初滥觞，入楚乃无底。\n将升圣人堂，道固有廉陛。\n邢子好少年，如世有源水。\n方求无津涯，不作蛙井喜。\n儿中兀老苍，趣造甚奇异。\n过阅王公门，袖中有漫刺。\n别来阻河山，望远每障袂。\n斯文向千载，有志常寡遂。\n后生文楚楚，照影若孔翠。\n不应太玄草，睎价咸阳市。\n雨作枕箪秋，官閒省中睡。\n梦不到汉东，茗椀乃为祟。\n闻君肺渴减，颇復佳食寐。\n读书得新功，来雁寄一字。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其一",
        "author": "黄庭坚",
        "content": "残暑已俶装，好风方来归。\n未能疏团扇，且復制秋衣。\n高蝉遽如许，长吟送落晖。\n相戒趣女功，莎虫能表微。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其二",
        "author": "黄庭坚",
        "content": "曩时高唐客，暮雨朝行云。\n阴居怀天匹，楚观梦纷纭。\n我欲睹光仪，斋明炷炉熏。\n天高万物肃，谁为帝子魂。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其三",
        "author": "黄庭坚",
        "content": "七均师无声，五和常主淡。\n芸芸观此归，一德贯真滥。\n梦临秋江水，鱼虾避窥瞰。\n明月本无心，谁令作寒鑑。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其四",
        "author": "黄庭坚",
        "content": "王度无畦畛，包荒用冯河。\n秦收郑渠成，晋得楚材多。\n用人当其物，不但轴与薖。\n六通而四闢，玉烛四时和。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其五",
        "author": "黄庭坚",
        "content": "相如用全赵，留侯开有汉。\n名登太山重，功略天下半。\n让颇封韩彭，事成羣疑泮。\n天道当曲全，小智骜后患。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其六",
        "author": "黄庭坚",
        "content": "庆州名父子，忠勇横八区。\n许身如稷契，初不学孙吴。\n荷戈去防秋，面皱鬓欲疏。\n虽折千里衝，岂若秉事枢。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其七",
        "author": "黄庭坚",
        "content": "谢公藴风流，诗作鲍照语。\n丝虫萦草纸，笔力挟风雨。\n万里投谏书，石交化豺虎。\n世方用贤髦，先成泉下土。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其八",
        "author": "黄庭坚",
        "content": "今日吕虢州，堂堂古遗直。\n许国输九死，补天炼五色。\n颇修谏员缺，人寿无金石。\n西风壮夫泪，多为程颢滴。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其九",
        "author": "黄庭坚",
        "content": "吾友陈师道，抱瑟不吹竽。\n文章似扬马，欬唾落明珠。\n固穷有胆气，风壑啸于菟。\n秋来入诗律，陶谢不枝梧。",
        "dynasty": "宋",
        "collection_info": null
    },
    {
        "title": "和邢惇夫秋怀十首  其一○",
        "author": "黄庭坚",
        "content": "邢子卧北窗，吟秋意少悰。\n读书用意苦，呕血惊乃翁。\n安得和扁辈，为浣学古胸。\n肺热今好否，微凉生井桐。",
        "dynasty": "宋",
        "collection_info": null
    },
    {
        "title": "谢公定和二范秋怀五首邀予同作  其一",
        "author": "黄庭坚",
        "content": "西风一叶脱，迹亦不可扫。\n巷有白马生，朝回焚谏草。\n谁云事君难，是亦父子间。\n所要功补衮，不言能犯颜。",
        "dynasty": "宋",
        "collection_info": null
    },
    {
        "title": "谢公定和二范秋怀五首邀予同作  其二",
        "author": "黄庭坚",
        "content": "四会有黄令，学古着勋多。\n白头对红叶，奈此摇落何。\n虽怀斲鼻巧，有斧且无柯。\n安得五十絃，奏此寒士歌。",
        "dynasty": "宋",
        "collection_info": null
    },
    {
        "title": "谢公定和二范秋怀五首邀予同作  其三",
        "author": "黄庭坚",
        "content": "采莲涉江湖，采菊度林薮。\n插鬓不成妍，谁怜飞蓬首。\n平生耦耕地，风雨深稂莠。\n谢公遂如此，永袖绝絃手。",
        "dynasty": "宋",
        "collection_info": null
    },
    {
        "title": "谢公定和二范秋怀五首邀予同作  其四",
        "author": "黄庭坚",
        "content": "往日孙阳翟，才可任遗补。\n击强如摧枯，食蘗不知苦。\n属者缺谏垣，时论或未许。\n傥可假一邦，使民作邹鲁。",
        "dynasty": "宋",
        "collection_info": null
    },
    {
        "title": "谢公定和二范秋怀五首邀予同作  其五",
        "author": "黄庭坚",
        "content": "用智常恨耄，用决常恨早。\n推毂天下士，诚心要倾倒。\n海宇日清明，庙堂勤洒扫。\n何为陈师道，白髮三径草。",
        "dynasty": "宋",
        "collection_info": null
    },
    {
        "title": "送谢公定作竟陵主簿",
        "author": "黄庭坚",
        "content": "谢公文章如虎豹，至今斑斑在儿孙。\n竟陵主簿极多闻，万事不理专讨论。\n涧松无心古鬚鬣，天球不瑑中粹温。\n落笔尘沙百马奔，剧谈风霆九河翻。\n胸中恢疏无怨恩，当官持廉庭不烦。\n吏民欺公亦可忍，慎勿惊鱼使水浑。\n汉滨耆旧今谁存，驷马高盖徒纷纷。\n安知四海习凿齿，拄笏看度南山云。",
        "dynasty": "宋",
        "collection_info": null
    },
    {
        "title": "奉答谢公静与荣子邕论狄元规孙少述诗长韵",
        "author": "黄庭坚",
        "content": "谢公遂如此，宰木已三霜。\n无人知句法，秋月自澄江。\n二子学迈俗，窥杜见牖窗。\n试斲郢人鼻，未免伤手创。\n蟹胥与竹萌，乃不美羊腔。\n自往见谢公，论诗得濠梁。\n世方尊两耳，未敢筑受降。\n丹穴凤凰羽，风林虎豹章。\n小谢有家法，闻此不听冰。\n相思北风恶，归雁落斜行。",
        "dynasty": "宋",
        "collection_info": null
    },
    {
        "title": "赠送张叔和",
        "author": "黄庭坚",
        "content": "张侯温如邹子律，能令阴谷黍生春。\n有齐先君之季女，十年择对无可人。\n箕帚扫公堂上尘，家风孝友故相亲。\n庙中时荐南涧苹，儿女衣袴得补纫。\n两家俱为白头计，察公与人意甚真。\n吏能束缚老姦手，要使鳏寡无颦呻。\n但迴此光还照己，平生倦学皆日新。\n我提养生之四印，君家所有更赠君。\n百战百胜不如一忍，万言万当不如一默。\n无可简择眼界平，不藏秋毫心地直。\n我肱三折得此医，自觉两踵生光辉。\n团蒲日静鸟吟时，炉熏一炷试观之。",
        "dynasty": "宋",
        "collection_info": null
    },
    {
        "title": "送顾子敦赴河东三首  其一",
        "author": "黄庭坚",
        "content": "头白书林二十年，印章今领晋山川。\n紫参可掘宜包贡，青铁无多莫铸钱。\n劝课农桑诚有道，折衝樽俎不临边。\n要知使者功多少，看取春郊处处田。",
        "dynasty": "宋",
        "collection_info": null
    },
    {
        "title": "送顾子敦赴河东三首  其二",
        "author": "黄庭坚",
        "content": "家在江东不繫怀，爱民忧国有从来。\n月斜汾沁催驿马，雪暗岢岚传酒杯。\n塞上金汤惟粟粒，胸中水镜是人材。\n遥知更解青牛句，一寸功名心已灰。",
        "dynasty": "宋",
        "collection_info": null
    },
    {
        "title": "送顾子敦赴河东三首  其三",
        "author": "黄庭坚",
        "content": "揽辔都城风露秋，行台无妾护衣篝。\n虎头妙墨能频寄，马乳蒲萄不待求。\n上党地寒应强饮，两河民病要分忧。\n犹闻昔在军兴日，一马人间费十牛。",
        "dynasty": "宋",
        "collection_info": null
    },
    {
        "title": "司马文正公挽词四首  其一",
        "author": "黄庭坚",
        "content": "元佑开皇极，功归用老成。\n惟深万物表，不令四时行。\n日者倾三接，天乎奠两楹。\n堂堂宁復有，埋玉恸佳城。",
        "dynasty": "宋",
        "collection_info": null
    },
    {
        "title": "司马文正公挽词四首  其二",
        "author": "黄庭坚",
        "content": "国在多艰日，人如大雅诗。\n忠清俱没世，孝友是生知。\n加璧延诸老，櫜弓抚四夷。\n公身与宗社，同作太平基。",
        "dynasty": "宋",
        "collection_info": null
    },
    {
        "title": "司马文正公挽词四首  其三",
        "author": "黄庭坚",
        "content": "献纳无虚日，居然迹已陈。\n清班区玉石，宝历顺星辰。\n更化思鸣鵙，遗书似获麟。\n易名无异论，今代两三人。",
        "dynasty": "宋",
        "collection_info": null
    },
    {
        "title": "司马文正公挽词四首  其四",
        "author": "黄庭坚",
        "content": "毁誉盖棺了，于今名实尊。\n哀荣有王命，终始酌民言。\n蝉冕三公府，深衣独乐园。\n公心两无累，忧国爱元元。",
        "dynasty": "宋",
        "collection_info": null
    },
    {
        "title": "次韵子瞻武昌西山",
        "author": "黄庭坚",
        "content": "漫郎江南酒隠处，古木参天应手栽。\n石坳为尊酌花鸟，自许作鼎调盐梅。\n平生四海苏太史，酒浇不下胸崔嵬。\n黄州副使坐閒散，谏疏无路通银台。\n鹦鹉洲前弄明月，江妃起舞袜生埃。\n次山醉魂招彷佛，步入寒溪金碧堆。\n洗湔尘痕饮嘉客，笑倚武昌江作罍。\n谁知文章照今古，野老争席渔争隈。\n邓公勒铭留刻画，刳剔银鈎洗绿苔。\n琢磨十年烟雨晦，摸索一读心眼开。\n谪去长沙忧鵩入，归来杞国痛天摧。\n玉堂却对邓公直，北门唤仗听风雷。\n山川悠远莫浪许，富贵峥嵘今鼎来。\n万壑松声如在耳，意不及此文生哀。",
        "dynasty": "宋",
        "collection_info": null
    },
    {
        "title": "子瞻诗句妙一世乃云效庭坚体盖退之戏效孟郊樊宗师之比以文滑稽耳恐后生不解故次韵道之",
        "author": "黄庭坚",
        "content": "我诗如曹郐，浅陋不成邦。\n公如大国楚，吞五湖三江。\n赤壁风月笛，玉堂云雾窗。\n句法提一律，坚城受我降。\n枯松倒涧壑，波涛所舂撞。\n万牛挽不前，公乃独力扛。\n诸人方嗤点，渠非晁张双。\n但怀相识察，床下拜老庞。\n小儿未可知，客或许敦厖。\n诚堪婿阿巽，买红缠酒缸。",
        "dynasty": "宋",
        "collection_info": null
    },
    {
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其一",
        "author": "黄庭坚",
        "content": "柳君文武甚，睨视万人豪。\n老气鼓不作，卷旗解弓刀。\n上为朝阳桐，下为涧溪毛。\n囊中有美实，期子种蟠桃。",
        "dynasty": "宋",
        "collection_info": null
    },
    {
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其二",
        "author": "黄庭坚",
        "content": "浮阳愧嘉鱼，道傍多苦李。\n古来贤达人，不争咸阳市。\n吾子富春秋，日月东趋水。\n潜圣有玉音，闻道而已矣。",
        "dynasty": "宋",
        "collection_info": null
    },
    {
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其三",
        "author": "黄庭坚",
        "content": "霜威能折绵，风力欲冰酒。\n勤子来访道，枵然我何有。\n寝兴与时俱，由我屈伸肘。\n饭羹自知味，如此是道不。",
        "dynasty": "宋",
        "collection_info": null
    },
    {
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其四",
        "author": "黄庭坚",
        "content": "任世万钧重，载言以为轩。\n空文误来世，圣达欲无言。\n咸池浴日月，深宅养灵根。\n胸中浩然气，一家同化元。",
        "dynasty": "宋",
        "collection_info": null
    },
    {
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其五",
        "author": "黄庭坚",
        "content": "陆沈百世师，寄食鲁柳下。\n我今见诸孙，风味窥大雅。\n大雅久不作，图王忽成霸。\n伟哉居移气，兰鲍在所化。",
        "dynasty": "宋",
        "collection_info": null
    },
    {
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其六",
        "author": "黄庭坚",
        "content": "圣学鲁东家，恭惟同出自。\n乘流去本远，遂有作书肆。\n日中驾肩来，薄晚常掉臂。\n徒嚣终无赢，归矣求己事。",
        "dynasty": "宋",
        "collection_info": null
    },
    {
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其七",
        "author": "黄庭坚",
        "content": "清润玉泉冰，高明秋景晴。\n妙年勤翰墨，银钩烂纵横。\n蓝田生美璞，未琢价连城。\n思为万乘器，柱下贵晚成。",
        "dynasty": "宋",
        "collection_info": null
    },
    {
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其八",
        "author": "黄庭坚",
        "content": "八方去求道，渺渺困多蹊。\n归来坐虚室，夕阳在吾西。\n君今秣高马，夙驾先鸣鸡。\n慎勿取我语，亲行乃不迷。",
        "dynasty": "宋",
        "collection_info": null
    },
    {
        "title": "戏咏蜡梅二首  其一",
        "author": "黄庭坚",
        "content": "金蓓锁春寒，恼人香未展。\n虽无桃李颜，风味极不浅。",
        "dynasty": "宋",
        "collection_info": null
    },
    {
        "title": "戏咏蜡梅二首  其二",
        "author": "黄庭坚",
        "content": "体熏山麝脐，色染蔷薇露。\n披拂不满襟，时有暗香度。",
        "dynasty": "宋",
        "collection_info": null
    },
    {
        "title": "蜡梅",
        "author": "黄庭坚",
        "content": "天工戏剪百花房，夺尽人工更有香。\n埋玉地中成故物，折枝镜裏忆新妆。",
        "dynasty": "宋",
        "collection_info": null
    },
    {
        "title": "从张仲谋乞蜡梅",
        "author": "黄庭坚",
        "content": "闻君寺后野梅发，香蜜染成宫样黄。\n不拟折来遮老眼，欲知春色到池塘。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其一",
        "author": "黄庭坚",
        "content": "险心游万仞，躁欲生五兵。\n隠几香一炷，灵台湛空明。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其二",
        "author": "黄庭坚",
        "content": "昼食鸟窥台，宴坐日过砌。\n俗氛无因来，烟霏作舆卫。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其三",
        "author": "黄庭坚",
        "content": "石蜜化螺甲，榠樝煮水沈。\n博山孤烟起，对此作森森。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其四",
        "author": "黄庭坚",
        "content": "轮囷香事已，郁郁着书画。\n谁能入吾室，脱汝世俗械。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其五",
        "author": "黄庭坚",
        "content": "贾侯怀六韬，家有十二戟。\n天资喜文事，如我有香癖。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其六",
        "author": "黄庭坚",
        "content": "林花飞片片，香归衔泥燕。\n闭閤和春风，还寻蔚宗传。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其七",
        "author": "黄庭坚",
        "content": "公虚采苹宫，行乐在小寝。\n香光当发闻，色败不可稔。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其八",
        "author": "黄庭坚",
        "content": "床帷夜气馥，衣桁晚烟凝。\n瓦沟鸣急雪，睡鸭照华灯。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其九",
        "author": "黄庭坚",
        "content": "雉尾映鞭声，金炉拂太清。\n班近闻香早，归来学得成。",
        "dynasty": "宋",
        "collection_info": null
    },
    {
        "title": "贾天锡惠宝熏乞诗予以兵卫森画戟燕寝凝清香十字作诗报之  其一○",
        "author": "黄庭坚",
        "content": "衣篝丽纨绮，有待乃芬芳。\n当念真富贵，自熏知见香。",
        "dynasty": "宋",
        "collection_info": null
    },
    {
        "title": "次韵张仲谋过酺池寺斋",
        "author": "黄庭坚",
        "content": "十年醉锦幄，酴醾照金沙。\n敧眠春风底，不去留君家。\n是时应门儿，紫兰茁其芽。\n只今将弟妹，嬉戏牵羊车。\n忽书满窗纸，整整復斜斜。\n平生悲欢事，头绪乱如麻。\n苟禄无补报，几成来食嗟。\n喜君崇名节，青云似有涯。\n我梦江湖去，钓船刺芦花。\n江滨开园宅，畦蔗莳梨柤。\n梦惊如昨日，炊玉困京华。\n公来或藜羹，爱我不疵瑕。\n深念烦乡里，忍穷禁贷赊。\n夜谈帘幕冷，霜月动金蛇。\n即是桃李月，春虫语交加。\n我亦无酒饮，一室可盘蜗。\n要公共文字，朱墨勘舛差。\n非復少年日，声名取嫮姱。\n诸阮有二妙，能诗定自嘉。\n何时来煮餠，蟹眼试官茶。",
        "dynasty": "宋",
        "collection_info": null
    },
    {
        "title": "常父惠示丁卯雪十四韵谨同韵赋之",
        "author": "黄庭坚",
        "content": "春皇赋上瑞，来宁黄屋忧。\n下令走百神，大云庇九丘。\n风声将仁气，艷艷生瓦沟。\n寒花舞零乱，表裏照皇州。\n千门委圭璧，晓日不肯收。\n元年冬无泽，穴处长螟蟊。\n两宫初旰食，补衮献良筹。\n有道四夷守，无征万邦休。\n耆年秉国论，泾渭极分流。\n辍耒入班品，逸民尽归周。\n股肱共一体，间不容戈矛。\n人材如金玉，同美异刚柔。\n正须众贤和，乃可疏共吺。\n改絃张敝法，病十九已瘳。\n王指要不匿，蚀非日月羞。\n桑林请六事，河水问九畴。\n天意果然得，玄功与吾谋。\n此物有嘉德，占年在麦秋。\n近臣知天喜，玉色动冕旒。\n儒馆无他事，作诗配崇丘。",
        "dynasty": "宋",
        "collection_info": null
    },
    {
        "title": "咏雪奉呈广平公",
        "author": "黄庭坚",
        "content": "连空春雪明如洗，忽忆江清水见沙。\n夜听疏疏还密密，晓看整整復斜斜。\n风回共作婆娑舞，天巧能开顷刻花。\n正使尽情寒至骨，不妨桃李用年华。",
        "dynasty": "宋",
        "collection_info": null
    },
    {
        "title": "次韵宋懋宗僦居甘泉坊雪后书怀",
        "author": "黄庭坚",
        "content": "汉家太史宋公孙，漫逐班行谒帝阍。\n燕颔封侯空有相，蛾眉倾国自难昏。\n家徒四壁书侵坐，马瘦三山叶拥门。\n安得风帆随雪水，江南石上对漥尊。",
        "dynasty": "宋",
        "collection_info": null
    },
    {
        "title": "和答子瞻和子由常父忆馆中故事",
        "author": "黄庭坚",
        "content": "二苏上连璧，三孔立分鼎。\n少小看飞腾，中年嗟远屏。\n风撼鹡鸰枝，波寒鸿雁影。\n天不椓斯文，俱来集台省。\n日月黄道明，桃李春昼永。\n时平少犴狱，地禁绝蛙黾。\n颇怀修故事，文会陈果茗。\n当时羣玉府，人物殊秀整。\n下直马阗阗，杯盘具俄顷。\n共醉凌波袜，谁窥投辖井。\n天网极恢疏，道山非簿领。\n何曾归闭门，灯火生寒冷。\n欲观太平象，復古望公等。\n贱子託后车，当烦煮汤餠。",
        "dynasty": "宋",
        "collection_info": null
    },
    {
        "title": "双井茶送子瞻",
        "author": "黄庭坚",
        "content": "人间风日不到处，天上玉堂森宝书。\n想见东坡旧居士，挥毫百斛泻明珠。\n我家江南摘云腴，落硙霏霏雪不如。\n为君唤起黄州梦，独载扁舟向五湖。",
        "dynasty": "宋",
        "collection_info": null
    },
    {
        "title": "和答子瞻",
        "author": "黄庭坚",
        "content": "一月空迴长者车，报人问疾遣儿书。\n翰林贻我东南句，窗间默坐得玄珠。\n故园溪友脍腹腴，远包春茗问何如。\n玉堂下直长廊静，为君满意说江湖。",
        "dynasty": "宋",
        "collection_info": null
    },
    {
        "title": "子瞻以子夏丘明见戏聊復戏答",
        "author": "黄庭坚",
        "content": "化工见弹太早计，端为失明能着书。\n迩来似天会事发，泪睫见光犹陨珠。\n喜公新赐紫琳腴，上清虚皇对久如。\n请天还我读书眼，愿载轩辕讫鼎湖。",
        "dynasty": "宋",
        "collection_info": null
    },
    {
        "title": "省中烹茶怀子瞻用前韵",
        "author": "黄庭坚",
        "content": "閤门井不落第二，竟陵谷帘定误书。\n思公煮茗共汤鼎，蚯蚓窍生鱼眼珠。\n置身九州之上腴，争名燄中沃焚如。\n但恐次山胸垒块，终便酒舫石鱼湖。",
        "dynasty": "宋",
        "collection_info": null
    },
    {
        "title": "以双井茶送孔常父",
        "author": "黄庭坚",
        "content": "校经同省并门居，无日不闻公读书。\n故持茗椀浇舌本，要听六经如贯珠。\n心知韵胜舌知腴，何似宝云与真如。\n汤餠作魔应午寝，慰公渴梦吞江湖。",
        "dynasty": "宋",
        "collection_info": null
    },
    {
        "title": "常父答诗有煎点径须烦绿珠之句復次韵戏答",
        "author": "黄庭坚",
        "content": "小鬟虽丑巧妆梳，扫地如镜能检书。\n欲买娉婷供煮茗，我无一斛明月珠。\n知公家亦阙扫除，但有文君对相如。\n正当为公乞如愿，作笺远寄宫亭湖。",
        "dynasty": "宋",
        "collection_info": null
    },
    {
        "title": "戏呈孔毅父",
        "author": "黄庭坚",
        "content": "管城子无肉食相，孔方兄有绝交书。\n文章功用不经世，何异丝窠缀露珠。\n校书着作频诏除，犹能上车问何如。\n忽忆僧床同野饭，梦随秋雁到东湖。",
        "dynasty": "宋",
        "collection_info": null
    },
    {
        "title": "谢黄从善司业寄惠山泉",
        "author": "黄庭坚",
        "content": "锡谷寒泉撱石俱，并得新诗虿尾书。\n急呼烹鼎供茗事，晴江急雨看跳珠。\n是功与世涤羶腴，令我屡空常晏如。\n安得左轓清颍尾，风炉煮茗卧西湖。",
        "dynasty": "宋",
        "collection_info": null
    },
    {
        "title": "次韵奉酬刘景文河上见寄",
        "author": "黄庭坚",
        "content": "省中岑寂坐云窗，忽有归鸿拂建章。\n珍重多情惟石友，琢磨佳句问潜郎。\n遥怜部曲风沙裏，不废平生翰墨场。\n想见哦诗煮春茗，向人怀抱绝关防。",
        "dynasty": "宋",
        "collection_info": null
    },
    {
        "title": "见诸人唱和酴醾诗辄次韵戏咏",
        "author": "黄庭坚",
        "content": "梅残红药迟，此物共春归。\n名字因壶酒，风流付枕帏。\n坠钿香径草，飘雪浄垣衣。\n玉气晴虹发，沉材锯屑霏。\n直知多不厌，何忍摘令稀。\n常恨金沙学，颦时正可挥。",
        "dynasty": "宋",
        "collection_info": null
    },
    {
        "title": "次韵秦觏过陈无己书院观鄙句之作",
        "author": "黄庭坚",
        "content": "陈侯大雅姿，四壁不治第。\n碌碌盆盎中，见此古罍洗。\n薄饭不能羹，墙阴老春荠。\n惟有文字性，万古抱根柢。\n我学少师承，坎井可窥底。\n何因蒙赏味，相享当牲醴。\n试问求志君，文章自有体。\n玄钥锁灵台，渠当为君启。",
        "dynasty": "宋",
        "collection_info": null
    },
    {
        "title": "陈留市隠",
        "author": "黄庭坚",
        "content": "市井怀珠玉，往来人未逢。\n乘肩娇小女，邂逅此生同。\n养性霜刀在，阅人清镜空。\n时时能举酒，弹镊送飞鸿。",
        "dynasty": "宋",
        "collection_info": null
    },
    {
        "title": "晁张和答秦觏五言予亦次韵",
        "author": "黄庭坚",
        "content": "山林与心违，日月使鬓换。\n儒衣相诟病，文字奉娱玩。\n自古非一秦，六籍盖多难。\n诗书或发冢，熟念令人惋。\n秦君锐本学，骥子已血汗。\n相期骖天衢，伯乐尝一盼。\n士为慾心缚，寸勇辄尺懦。\n要当观此心，日照云雾散。\n扶疏万物影，宇宙同璀璨。\n置规岂惟君，亦自警弛慢。",
        "dynasty": "宋",
        "collection_info": null
    },
    {
        "title": "刘晦叔许洮河绿石砚",
        "author": "黄庭坚",
        "content": "久闻岷石鸭头绿，可磨桂溪龙文刀。\n莫嫌文吏不知武，要试饱霜秋兔毫。",
        "dynasty": "宋",
        "collection_info": null
    },
    {
        "title": "以团茶洮州绿石砚赠无咎文潜",
        "author": "黄庭坚",
        "content": "晁子智囊可以括四海，张子笔端可以回万牛。\n自我得二士，意气倾九州。\n道山延阁委竹帛，清都太微望冕旒。\n贝宫胎寒弄明月，天网下罩一日收。\n此地要须无不有，紫皇访问富春秋。\n晁无咎，赠君越侯所贡苍玉璧，可烹玉尘试春色。\n浇君胸中过秦论，斟酌古今来活国。\n张文潜，赠君洮州绿石含风漪，能淬笔锋利如锥。\n请书元佑开皇极，第入思齐访落诗。",
        "dynasty": "宋",
        "collection_info": null
    },
    {
        "title": "谢王仲至惠洮州砺石黄玉印材",
        "author": "黄庭坚",
        "content": "洮砺发剑虹贯日，印章不琢色蒸栗。\n磨砻顽钝印此心，佳人持赠意坚密。\n佳人鬓雕文字工，藏书万卷胸次同。\n日临天闲豢真龙，新诗得意挟雷风。\n我贫无句当二物，看公倒海取明月。",
        "dynasty": "宋",
        "collection_info": null
    },
    {
        "title": "次韵文潜同游王舍人园",
        "author": "黄庭坚",
        "content": "移竹淇园下，买花洛水阳。\n风烟二十年，花竹可迷藏。\n九衢流车马，相值各匆忙。\n岂有道边宅，静居如宝坊。\n幅巾延客酒，妙歌小红裳。\n主人有班缀，衣拂御炉香。\n常恐鷤鴂鸣，百草为不芳。\n故作龟曳尾，颇深漆园方。\n初开蜗牛庐，中置师子床。\n买田宛丘间，江汉起滥觞。\n今此百亩宫，冬温夏清凉。\n身閒阅世故，宇静发天光。\n安肯声利场，牵黄臂老苍。\n张侯笔瑞世，三秀丽斋房。\n作诗盛推赏，明珠计斛量。\n扫花坐晚吹，妙语益难忘。\n重游樊素病，捧心不能妆。\n来日犹可追，听我歌楚狂。",
        "dynasty": "宋",
        "collection_info": null
    },
    {
        "title": "卧陶轩",
        "author": "黄庭坚",
        "content": "陶公白头卧，宇宙一北窗。\n但闻窗风雨，平陆漫成江。\n卯金扛九鼎，把菊醉胡床。\n城南晁正字，国器无等双。\n日月丽宸极，大明朝万邦。\n假版未通班，晓严梦逄逄。\n万卷曲肱裏，胸中湛秋霜。\n亦有好事人，叩门提酒缸。\n欲眠不遣客，佳处更难忘。",
        "dynasty": "宋",
        "collection_info": null
    },
    {
        "title": "次韵寄晁以道",
        "author": "黄庭坚",
        "content": "河汉牛与女，咫尺不得语。\n欢然共秋盘，以兹不忘故。\n我友在天末，问天许见否。\n云雨隔九关，日月不我与。\n念公坐臞禅，守心如缚虎。\n颇思携法喜，举案馌南亩。\n不闻犯斋收，犹闻画眉诩。\n良为鼻祖来，渠伊为伴侣。\n我有桂溪刀，聊凭东风去。",
        "dynasty": "宋",
        "collection_info": null
    },
    {
        "title": "次以道韵寄范子夷子默",
        "author": "黄庭坚",
        "content": "鼓缶多秦声，琵琶作胡语。\n是中非神奇，根器如此故。\n范公秉文德，断国极可否。\n至今筦枢机，大度而少与。\n蝉嫣世有人，风壑啸两虎。\n小心学忠孝，鄙事能壠亩。\n持论不籧篠，奉身谢夸诩。\n颇知城南园，文会英俊侣。\n何当休沐归，怀茗就煎去。",
        "dynasty": "宋",
        "collection_info": null
    },
    {
        "title": "僧景宗相访寄法王航禅师",
        "author": "黄庭坚",
        "content": "抱牍稍退鳬鹜行，倦禅时作橐驼坐。\n忽忆头陀云外人，闭门作夏与僧过。\n一丝不挂鱼脱渊，万古同归蚁旋磨。\n山中雨熟瓜芋田，唤取小僧休乞钱。",
        "dynasty": "宋",
        "collection_info": null
    },
    {
        "title": "次韵子瞻送顾子敦河北都运二首  其一",
        "author": "黄庭坚",
        "content": "儒者给事中，顾公甚魁伟。\n经明往行河，商略颇应史。\n劳人又费乏，国计安能已。\n成功渠有命，得人斯可喜。\n似闻阻饥余，恶少惊邑里。\n启钥探珠金，夺怀取姝美。\n部中十盗发，一二书奏纸。\n西连魏三河，东尽齐四履。\n此岂小事哉，何但行治水。\n使民皆农桑，乃是真儒耳。",
        "dynasty": "宋",
        "collection_info": null
    },
    {
        "title": "次韵子瞻送顾子敦河北都运二首  其二",
        "author": "黄庭坚",
        "content": "今代顾虎头，骨相自雄伟。\n不令长天官，亦合丞御史。\n能贫安四壁，无愠可三已。\n昨来立清班，国士相顾喜。\n何因将使节，风日按千里。\n汲黯不居中，似非朝廷美。\n太任录万事，御坐留谏纸。\n发政恐伤民，天步薄冰履。\n苍生忧其鱼，南亩多被水。\n公行图安集，信目勿信耳。",
        "dynasty": "宋",
        "collection_info": null
    },
    {
        "title": "慈孝寺饯子敦席上奉同孔经父八韵",
        "author": "黄庭坚",
        "content": "日永知槐夏，云黄喜麦秋。\n同朝国士集，赐沐吏功休。\n祇园冠盖地，清与耳目谋。\n晴云浮茗椀，飞雹落文楸。\n一客众主人，醉此顾虎头。\n虎头持龙节，排河使东流。\n厥田惟上上，桑麻十数州。\n计功不汗马，可致万户侯。",
        "dynasty": "宋",
        "collection_info": null
    },
    {
        "title": "次韵张昌言给事喜雨",
        "author": "黄庭坚",
        "content": "三雨全清六合尘，诗翁喜雨句凌云。\n垤漂战蚁余追北，柱击乖龙有裂文。\n减去鲜肥忧玉食，徧宗河岳起炉熏。\n圣功惠我丰年食，未有涓埃可报君。",
        "dynasty": "宋",
        "collection_info": null
    },
    {
        "title": "送李德素归舒城",
        "author": "黄庭坚",
        "content": "僧夏莫问途，麦秋宜煮餠。\n北寺旬休归，长廊六月冷。\n簟翻寒江浪，茶破苍璧影。\n李侯为我来，遽以归期请。\n青衿废诗书，白髮违定省。\n荒畦当鉏灌，蠹简要籤整。\n挽衣不可留，决去事幽屏。\n天恢猎德网，日饎养贤鼎。\n此士落江湖，熟思令人瘿。\n胸中吉祥宅，膜外荣辱境。\n婆娑万物表，藏刃避肯綮。\n人生要当学，安宴不彻警。\n古来惟深地，相待汲修绠。",
        "dynasty": "宋",
        "collection_info": null
    },
    {
        "title": "咏李伯时摹韩干三马次子由韵简伯时兼寄李德素",
        "author": "黄庭坚",
        "content": "太史琐窗云雨垂，试开三马拂蛛丝。\n李侯写影韩干墨，自有笔如沙画锥。\n绝尘超日精爽紧，若失其一望路驰。\n马官不语臂指挥，乃知仗下非新羁。\n吾尝览观在垧马，驽骀成列无权奇。\n缅怀胡沙英妙质，一雄可将千万雌。\n决非皂枥所成就，天骥生驹人得之。\n千金市骨今何有，士或不价五羖皮。\n李侯画隠百僚底，初不自期人误知。\n戏弄丹青聊卒岁，身如阅世老禅师。",
        "dynasty": "宋",
        "collection_info": null
    },
    {
        "title": "次韵子瞻和子由观韩干马因论伯时画天马",
        "author": "黄庭坚",
        "content": "于阗花骢龙八尺，看云不受络头丝。\n西河骢作蒲萄锦，双瞳夹镜耳卓锥。\n长楸落日试天步，知有四极无由驰。\n电行山立气深稳，可耐珠鞯白玉羁。\n李侯一顾叹绝足，领略古法生新奇。\n一日真龙入图画，在垧群雄望风雌。\n曹霸弟子沙苑丞，喜作肥马人笑之。\n李侯论干独不尔，妙画骨相遗毛皮。\n翰林评书乃如此，贱肥贵瘦渠未知。\n况我平生赏神骏，僧中云是道林师。",
        "dynasty": "宋",
        "collection_info": null
    },
    {
        "title": "次韵答王眘中",
        "author": "黄庭坚",
        "content": "有身犹缚律，无梦到行云。\n俗裏光尘合，胸中泾渭分。\n我搴江南秀，一见空马羣。\n夸士慕钟鼎，寒儒守典坟。\n吾欲超万古，乃如负山蚊。\n能来商略此，趺坐对炉芬。",
        "dynasty": "宋",
        "collection_info": null
    },
    {
        "title": "子瞻去岁春侍立迩英子由秋冬间相继入侍作诗各述所怀予亦次韵四首  其一",
        "author": "黄庭坚",
        "content": "赤壁归来入紫清，堂堂心在鬓雕零。\n江沙踏破青鞋底，却结丝絇侍禁庭。",
        "dynasty": "宋",
        "collection_info": null
    },
    {
        "title": "子瞻去岁春侍立迩英子由秋冬间相继入侍作诗各述所怀予亦次韵四首  其二",
        "author": "黄庭坚",
        "content": "胸蟠万卷夜光寒，笔倒三江砚滴干。\n大似不蒙稽古力，只今犹着侍臣冠。",
        "dynasty": "宋",
        "collection_info": null
    },
    {
        "title": "子瞻去岁春侍立迩英子由秋冬间相继入侍作诗各述所怀予亦次韵四首  其三",
        "author": "黄庭坚",
        "content": "封掌丝纶罢记言，职亲黄屋傍尧轩。\n雁行飞上犹回首，不受青云富贵吞。",
        "dynasty": "宋",
        "collection_info": null
    },
    {
        "title": "子瞻去岁春侍立迩英子由秋冬间相继入侍作诗各述所怀予亦次韵四首  其四",
        "author": "黄庭坚",
        "content": "乐天名位聊相似，却是初无富贵心。\n只欠小蛮樊素在，我知造物爱公深。",
        "dynasty": "宋",
        "collection_info": null
    },
    {
        "title": "再次韵四首  其一",
        "author": "黄庭坚",
        "content": "隆儒殿阁对横经，咫尺清都雨露零。\n见说文星环北极，人间无路仰天庭。",
        "dynasty": "宋",
        "collection_info": null
    },
    {
        "title": "再次韵四首  其二",
        "author": "黄庭坚",
        "content": "风櫺倒影日光寒，尧日当中露正干。\n殿上给扶鸣汉履，螭头簪笔见秦冠。",
        "dynasty": "宋",
        "collection_info": null
    },
    {
        "title": "再次韵四首  其三",
        "author": "黄庭坚",
        "content": "万国归心天不言，诸儒争席异临轩。\n圣功典学形歌颂，更觉曹刘不足吞。",
        "dynasty": "宋",
        "collection_info": null
    },
    {
        "title": "再次韵四首  其四",
        "author": "黄庭坚",
        "content": "延和西路古槐阴，不隔朝宗夙夜心。\n公有胸中五色线，平生补衮用功深。",
        "dynasty": "宋",
        "collection_info": null
    },
    {
        "title": "次韵子瞻题郭熙画秋山",
        "author": "黄庭坚",
        "content": "黄州逐客未赐环，江南江北饱看山。\n玉堂卧对郭熙画，发兴已在青林间。\n郭熙官画但荒远，短纸曲折开秋晚。\n江村烟外雨脚明，归雁行边余迭巘。\n坐思黄柑洞庭霜，恨身不如雁随阳。\n熙今头白有眼力，尚能弄笔映窗光。\n画取江南好风日，慰此将老镜中髮。\n但熙肯画宽作程，十日五日一水石。",
        "dynasty": "宋",
        "collection_info": null
    },
    {
        "title": "题郭熙山水扇",
        "author": "黄庭坚",
        "content": "郭熙虽老眼犹明，便面江山取意成。\n一段风烟且千里，解如明月逐人行。",
        "dynasty": "宋",
        "collection_info": null
    },
    {
        "title": "题惠崇画扇",
        "author": "黄庭坚",
        "content": "惠崇笔下开江面，万里晴波向落晖。\n梅影横斜人不见，鸳鸯相对浴红衣。",
        "dynasty": "宋",
        "collection_info": null
    },
    {
        "title": "题郑防画夹五首  其一",
        "author": "黄庭坚",
        "content": "惠崇烟雨归雁，坐我潇湘洞庭。\n欲唤扁舟归去，故人言是丹青。",
        "dynasty": "宋",
        "collection_info": null
    },
    {
        "title": "题郑防画夹五首  其二",
        "author": "黄庭坚",
        "content": "能作山川远势，白头惟有郭熙。\n欲写李成骤雨，惜无六幅鹅溪。",
        "dynasty": "宋",
        "collection_info": null
    },
    {
        "title": "题郑防画夹五首  其三",
        "author": "黄庭坚",
        "content": "徐生脱水双鱼，吹沫相看晚图。\n老矣箇中得计，作书远寄江湖。",
        "dynasty": "宋",
        "collection_info": null
    },
    {
        "title": "题郑防画夹五首  其四",
        "author": "黄庭坚",
        "content": "折苇枯荷共晚，红榴苦竹同时。\n睡鸭不知飘雪，寒雀四顾风枝。",
        "dynasty": "宋",
        "collection_info": null
    },
    {
        "title": "题郑防画夹五首  其五",
        "author": "黄庭坚",
        "content": "子母猿号槲叶，山南山北危机。\n世故谁能樗里，彀中皆是由基。",
        "dynasty": "宋",
        "collection_info": null
    },
    {
        "title": "戏题小雀捕飞虫画扇",
        "author": "黄庭坚",
        "content": "小虫心在一啄间，得失与世同轻重。\n丹青妙处不可传，轮扁斲轮如此用。",
        "dynasty": "宋",
        "collection_info": null
    },
    {
        "title": "题画孔雀",
        "author": "黄庭坚",
        "content": "桄榔暗天蕉叶长，终露文章婴世网。\n故山桂子落秋风，无因雌雄青云上。",
        "dynasty": "宋",
        "collection_info": null
    },
    {
        "title": "睡鸭",
        "author": "黄庭坚",
        "content": "山鷄照影空自爱，孤鸾舞镜不作双。\n天下真成长会合，两鳬相倚睡秋江。",
        "dynasty": "宋",
        "collection_info": null
    },
    {
        "title": "小鸭",
        "author": "黄庭坚",
        "content": "小鸭看从笔下生，幻法生机全得妙。\n自知力小畏沧波，睡起晴沙依晚照。",
        "dynasty": "宋",
        "collection_info": null
    },
    {
        "title": "题刘将军雁二首  其一",
        "author": "黄庭坚",
        "content": "滕王蛱蝶双穿花，东丹胡马歕胡沙。\n祁连将军一笔雁，生不并世俱名家。",
        "dynasty": "宋",
        "collection_info": null
    },
    {
        "title": "题刘将军雁二首  其二",
        "author": "黄庭坚",
        "content": "将军一矢万人看，雪洒晴空碎羽翰。\n乞与失羣沙宿雁，笔间千顷暮江寒。",
        "dynasty": "宋",
        "collection_info": null
    },
    {
        "title": "题刘将军鹅",
        "author": "黄庭坚",
        "content": "箭羽不霑春水，籀文时印平沙。\n想见山阴书罢，举羣驱向王家。",
        "dynasty": "宋",
        "collection_info": null
    },
    {
        "title": "题晁以道雪雁图",
        "author": "黄庭坚",
        "content": "飞雪洒芦如银箭，前雁惊飞后回眄。\n凭谁说与谢玄晖，莫道澄湖静如练。",
        "dynasty": "宋",
        "collection_info": null
    },
    {
        "title": "次韵子瞻题无咎所得与可竹二首粥字韵戏嘲无咎人字韵咏竹  其一",
        "author": "黄庭坚",
        "content": "十字供笼餠，一水试茗粥。\n忽忆故人来，壁间风动竹。\n舍前粲戎葵，舍后荒苜蓿。\n此郎如竹瘦，十饭九不肉。",
        "dynasty": "宋",
        "collection_info": null
    },
    {
        "title": "次韵子瞻题无咎所得与可竹二首粥字韵戏嘲无咎人字韵咏竹  其二",
        "author": "黄庭坚",
        "content": "地下文夫子，风流绝此人。\n能和晚烟色，幻出岁寒身。\n马鬣松成拱，鹅溪墨尚新。\n应怀斲泥手，去作主林神。",
        "dynasty": "宋",
        "collection_info": null
    },
    {
        "title": "次韵文潜休沐不出二首  其一",
        "author": "黄庭坚",
        "content": "风尘车马逐，得失两关心。\n惟有张仲蔚，门前蓬藋深。\n自公及归沐，毕愿诗书林。\n墙东作瘦马，万里气骎骎。",
        "dynasty": "宋",
        "collection_info": null
    },
    {
        "title": "次韵文潜休沐不出二首  其二",
        "author": "黄庭坚",
        "content": "与世自少味，闭关非有心。\n戎葵一笑粲，露井百尺深。\n着书洒风雨，枯笔束如林。\n苏公叹妙墨，逼人太骎骎。",
        "dynasty": "宋",
        "collection_info": null
    },
    {
        "title": "奉同子瞻韵寄定国",
        "author": "黄庭坚",
        "content": "风云开古镜，淮海熨冰纨。\n王孙醉短舞，罗袜步微澜。\n老骥心虽在，白鸥盟已寒。\n斯人气金玉，视世一鼠肝。\n南归脱虫蛊，入对随孔鸾。\n忽以口语去，鼓船下惊湍。\n收身薄冰释，置枕泰山安。\n后土花药丽，海门天水宽。\n伐木思我友，知人良独难。\n遥怜鬚鬓绿，犹復耐悲欢。",
        "dynasty": "宋",
        "collection_info": null
    },
    {
        "title": "次韵王定国扬州见寄",
        "author": "黄庭坚",
        "content": "清洛思君昼夜流，北归何日片帆收。\n未生白髮犹堪酒，垂上青云却佐州。\n飞雪堆盘鲙鱼腹，明珠论斗煮鸡头。\n平生行乐自不恶，岂有竹西歌吹愁。",
        "dynasty": "宋",
        "collection_info": null
    },
    {
        "title": "往岁过广陵值早春尝作诗云春风十里珠帘捲彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首  其一",
        "author": "黄庭坚",
        "content": "淮南二十四桥月，马上时时梦见之。\n想得扬州醉年少，正围红袖写乌丝。",
        "dynasty": "宋",
        "collection_info": null
    },
    {
        "title": "往岁过广陵值早春尝作诗云春风十里珠帘捲彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首  其二",
        "author": "黄庭坚",
        "content": "日边置论诚深矣，圣处时中乃得之。\n莫作秋虫促机杼，贫家能有几絇丝。",
        "dynasty": "宋",
        "collection_info": null
    },
    {
        "title": "次韵钱穆父赠松扇",
        "author": "黄庭坚",
        "content": "银钩玉唾明茧纸，松箑轻凉并送似。\n可怜远度帻沟娄，适堪今时褦襶子。\n丈人玉立气高寒，三韩持节见神山。\n合得安期不死药，使我蝉蜕尘埃间。",
        "dynasty": "宋",
        "collection_info": null
    },
    {
        "title": "戏和文潜谢穆父松扇",
        "author": "黄庭坚",
        "content": "猩毛束笔鱼网纸，松柎织扇清相似。\n动摇怀袖风雨来，想见僧前落松子。\n张侯哦诗松韵寒，六月火云蒸肉山。\n持赠小君聊一笑，不须射雉彀黄间。",
        "dynasty": "宋",
        "collection_info": null
    },
    {
        "title": "谢郑闳中惠高丽画扇二首  其一",
        "author": "黄庭坚",
        "content": "会稽内史三韩扇，分送黄门画省中。\n海外人烟来眼界，全胜博物注鱼虫。",
        "dynasty": "宋",
        "collection_info": null
    },
    {
        "title": "谢郑闳中惠高丽画扇二首  其二",
        "author": "黄庭坚",
        "content": "苹汀游女能骑马，传道蛾眉画不如。\n宝扇真成集陈隼，史臣今得杀青书。",
        "dynasty": "宋",
        "collection_info": null
    },
    {
        "title": "次韵王炳之惠玉版纸",
        "author": "黄庭坚",
        "content": "王侯鬚若缘坡竹，哦诗清风起空谷。\n古田小纸惠我百，信知溪翁能解玉。\n鸣踸千杵动秋山，裹粮万里来辇毂。\n儒林丈人有苏公，相如子云再生蜀。\n往时翰墨颇横流，此公归来有边幅。\n小楷多传乐毅论，高词欲奏云门曲。\n不持去扫苏公门，乃令小人今拜辱。\n去骚甚远文气卑，画虎不成书势俗。\n董狐南史一笔无，误掌杀青司记录。\n虽然此中有公议，或辱五鼎荣半菽。\n愿公进德使见书，不敢求公米千斛。",
        "dynasty": "宋",
        "collection_info": null
    },
    {
        "title": "谢王炳之惠石香鼎",
        "author": "黄庭坚",
        "content": "熏炉宜小寝，鼎制琢晴岚。\n香润云生础，烟明虹贯岩。\n法从空处起，人向鼻头参。\n一炷听秋雨，何时许对谈。",
        "dynasty": "宋",
        "collection_info": null
    },
    {
        "title": "次韵柳通叟寄王文通",
        "author": "黄庭坚",
        "content": "故人昔有凌云赋，何意陆沈黄绶间。\n头白眼花行作吏，儿婚女嫁望还山。\n心犹未死杯中物，春不能朱镜裏颜。\n寄语诸公肯湔祓，割鸡今得近乡关。",
        "dynasty": "宋",
        "collection_info": null
    },
    {
        "title": "送张天觉得登字",
        "author": "黄庭坚",
        "content": "张侯起巴渝，翼若垂天鹏。\n历诋汉诸公，霜风拂觚棱。\n去国行万里，淡如云水僧。\n归来头亦白，小试不尽能。\n湖海尚豪气，有人议陈登。\n持节三晋邦，典刑寄哀矜。\n公家有閒日，禅窟问香灯。\n因来叙行李，斩寄老崖藤。",
        "dynasty": "宋",
        "collection_info": null
    },
    {
        "title": "次韵徐文将至国门见寄二首  其一",
        "author": "黄庭坚",
        "content": "槐催举子着花黄，来食邯郸道上粱。\n便欲扫床悬麈尾，正愁喘月似灯光。",
        "dynasty": "宋",
        "collection_info": null
    },
    {
        "title": "次韵徐文将至国门见寄二首  其二",
        "author": "黄庭坚",
        "content": "千头剖蚌明珠熟，百尺垂丝鲙缕长。\n柳下石门君有此，可能衝雪厌清凉。",
        "dynasty": "宋",
        "collection_info": null
    },
    {
        "title": "博士王扬休碾密云龙同事十三人饮之戏作",
        "author": "黄庭坚",
        "content": "矞云苍璧小盘龙，贡包新样出元丰。\n王郎坦腹饭床东，大官分物来妇翁。\n棘围深锁武成宫，谈天进士雕虚空。\n鸣鸠欲雨唤雌雄，南岭北岭宫征同。\n午窗欲眠视蒙蒙，喜君开包碾春风，注汤官焙香出笼。\n非君灌顶甘露椀，几为谈天干舌本。",
        "dynasty": "宋",
        "collection_info": null
    },
    {
        "title": "答黄冕仲索煎双井并简扬休",
        "author": "黄庭坚",
        "content": "江夏无双乃吾宗，同舍颇似王安丰。\n能浇茗椀湔祓我，风袂欲挹浮丘翁。\n吾宗落笔赏幽事，秋月下照澄江空。\n家山鹰爪是小草，敢与好赐云龙同。\n不嫌水厄幸来辱，寒泉汤鼎听松风，夜堂朱墨小灯笼。\n惜无纤纤来捧椀，惟倚新诗可传本。",
        "dynasty": "宋",
        "collection_info": null
    },
    {
        "title": "再答冕仲",
        "author": "黄庭坚",
        "content": "丘壑诗书虽数穷，田园芋栗颇时丰。\n小桃源口雨繁红，春溪蒲稗没鳬翁。\n投身世网梦归去，摘山鼓声雷隠空。\n秋堂一笑共灯火，与公草木臭味同。\n安用茗浇垒块胸，他日过饭随家风，买鱼贯柳鸡着笼。\n更当力贫开酒椀，走谒邻翁称子本。",
        "dynasty": "宋",
        "collection_info": null
    },
    {
        "title": "戏答陈元舆",
        "author": "黄庭坚",
        "content": "平生所闻陈汀州，蝗不入境年屡丰。\n东门拜书始识面，鬓髮幸未成老翁。\n官饔同盘厌腥腻，茶瓯破睡秋堂空。\n自言不復娥眉梦，枯淡颇与小人同。\n但忧迎笑花枝红，夜窗冷雨打斜风，秋衣沉水换熏笼。\n银屏宛转復宛转，意根难拔如薤本。",
        "dynasty": "宋",
        "collection_info": null
    },
    {
        "title": "再答元舆",
        "author": "黄庭坚",
        "content": "君不能入身帝城结子公，又不能击强有如诸葛丰。\n法当顦顇百僚底，五十天涯一秃翁。\n问君何自今为郎，便殿作赋声摩空。\n偶然樽酒相劳苦，牛铎调与黄钟同。\n安得朱轓各凭熊，江南楼阁白苹风，劝归啼鸟晓窗笼。\n男儿邂逅功补衮，鸟倦归巢叶归本。",
        "dynasty": "宋",
        "collection_info": null
    },
    {
        "title": "次韵冕仲考进士试卷",
        "author": "黄庭坚",
        "content": "少年迷翰墨，无异虫蠹木。\n诸生程艺文，承诏当品目。\n床敷设箱篚，赋纳忽数束。\n变名混甲乙，誊写失句读。\n昼窗过白驹，夜几跋红烛。\n钩深思嘉鱼，攻璞愿良玉。\n谈天用一律，呻讯压重复。\n丝布涩难缝，快意忽破竹。\n圣言裨曲学，割衮缀邪幅。\n注金无全巧，窃发或中鹄。\n翟公辟廱老，薪槱茂棫朴。\n御史威降霜，行私不容粟。\n吏部提英鉴，片善蒙采录。\n博士刈其楚，铨量颇三復。\n因人享成事，贱子真碌碌。",
        "dynasty": "宋",
        "collection_info": null
    },
    {
        "title": "王圣美三子补中广文生",
        "author": "黄庭坚",
        "content": "王家人物从来远，今见诸孙总好贤。\n三级定知鱼尾进，一鸣已作雁行连。\n愧无藻鑑能推毂，愿卷囊书当赠钱。\n归去雄夸向儿侄，舍中犊子剩狂颠。",
        "dynasty": "宋",
        "collection_info": null
    },
    {
        "title": "次韵游景叔闻洮河捷报寄诸将四首  其一",
        "author": "黄庭坚",
        "content": "千仞溪中石转雷，汉家万骑捣虚回。\n定知献马胡雏入，看即称觞都护来。",
        "dynasty": "宋",
        "collection_info": null
    },
    {
        "title": "次韵游景叔闻洮河捷报寄诸将四首  其二",
        "author": "黄庭坚",
        "content": "中原日月九夷知，不用禽胡衅鼓旗。\n更向天阶舞干羽，降书剩破一年迟。",
        "dynasty": "宋",
        "collection_info": null
    },
    {
        "title": "次韵游景叔闻洮河捷报寄诸将四首  其三",
        "author": "黄庭坚",
        "content": "汉得洮州箭有神，斩关禽敌不逡巡。\n将军快上屯田计，要纳降胡十万人。",
        "dynasty": "宋",
        "collection_info": null
    },
    {
        "title": "次韵游景叔闻洮河捷报寄诸将四首  其四",
        "author": "黄庭坚",
        "content": "遥知一炬绝河津，生缚青宜不动尘。\n付与山河印如斗，忍为鼠子腹心人。",
        "dynasty": "宋",
        "collection_info": null
    },
    {
        "title": "和游景叔月报三捷",
        "author": "黄庭坚",
        "content": "汉家飞将用庙谋，復我匹夫匹妇雠。\n真成折棰禽胡月，不是黄榆牧马秋。\n幄中已断匈奴臂，军前可饮月氏头。\n愿见呼韩朝渭上，诸将不用万户侯。",
        "dynasty": "宋",
        "collection_info": null
    },
    {
        "title": "次韵崔伯易席上所赋因以赠行二首  其一",
        "author": "黄庭坚",
        "content": "迎新与送故，渠已不胜勤。\n民卖腰间剑，公宽柱后文。\n诸郎投赐沐，高会惜临分。\n去国虽千里，分忧即近君。",
        "dynasty": "宋",
        "collection_info": null
    },
    {
        "title": "次韵崔伯易席上所赋因以赠行二首  其二",
        "author": "黄庭坚",
        "content": "老惜交情别，追随车马勤。\n临朝思共理，治郡復斯文。\n讼息常休吏，民贫更劝分。\n西湖十顷月，自比汉封君。",
        "dynasty": "宋",
        "collection_info": null
    },
    {
        "title": "同子瞻和赵伯充团练",
        "author": "黄庭坚",
        "content": "金玉堂中寂寞人，仙班时得共朝真。\n两宫无事安盘石，万国归心有老臣。\n家酿可供开口笑，侍儿工作捧心颦。\n醉乡乃是安身处，付与升平作幸民。",
        "dynasty": "宋",
        "collection_info": null
    },
    {
        "title": "戏答赵伯充劝莫学书及为席子泽解嘲",
        "author": "黄庭坚",
        "content": "平生饮酒不尽味，五鼎馈肉如嚼蜡。\n我醉欲眠便遣客，三年窥墙亦面壁。\n空余小来翰墨场，松烟兔颖傍明窗。\n偶随儿戏洒墨汁，众人许在崔杜行。\n晚学长沙小三昧，幻出万物真成狂。\n龙蛇起陆雷破柱，自喜奇观绕绳床。\n家人駡笑宁有道，污染黄素败粉墙。\n诚不如南邻席明府，蛛网锁砚蜗书梁。\n怀中探丸起九死，才术颇似汉太仓。\n感君诗句唤梦觉，邯郸初未熟黄粱。\n身如朝露无牢强，翫此白驹过隙光。\n从此永明书百卷，自公退食一炉香。",
        "dynasty": "宋",
        "collection_info": null
    },
    {
        "title": "谢景叔惠冬笋雍酥水梨三物",
        "author": "黄庭坚",
        "content": "玉人怜我长蔬食，走送厨珍自不尝。\n秦牛肥腻酥胜雪，汉苑甘泉梨得霜。\n冰底斲春生笋束，豹文解箨馔寒玉。\n见他桃李忆故园，馋獠应残遶窗竹。",
        "dynasty": "宋",
        "collection_info": null
    },
    {
        "title": "再答景叔",
        "author": "黄庭坚",
        "content": "女三为粲当献王，三珍同盘乃得尝。\n甘泉下浇藜苋肠，令我诗句挟风霜。\n小人食珍敢取足，都城一饭炊白玉。\n赐钱千万民犹饥，雪后排檐冻银竹。",
        "dynasty": "宋",
        "collection_info": null
    },
    {
        "title": "次韵几復和答所寄",
        "author": "黄庭坚",
        "content": "海南海北梦不到，会合乃非人力能。\n地褊未堪长袖舞，夜寒空对短檠灯。\n相看鬓髮时窥镜，曾共诗书更曲肱。\n作箇生涯终未是，故山松长到天藤。",
        "dynasty": "宋",
        "collection_info": null
    },
    {
        "title": "寄上叔父夷仲三首  其一",
        "author": "黄庭坚",
        "content": "少年有功翰墨林，中岁作吏几陆沉。\n庖丁解牛妙世故，监市履狶知民心。\n万里书来儿女瘦，十月山行冰雪深。\n梦魂和月绕秦陇，汉节落毛何处寻。",
        "dynasty": "宋",
        "collection_info": null
    },
    {
        "title": "寄上叔父夷仲三首  其二",
        "author": "黄庭坚",
        "content": "艰难闻道有归音，部曲霜行璧月沉。\n王春正月调玉烛，使星万里朝天心。\n颇令山海藏国用，乃见县官恤民深。\n经心陇蜀封疆守，必有人材备访寻。",
        "dynasty": "宋",
        "collection_info": null
    },
    {
        "title": "寄上叔父夷仲三首  其三",
        "author": "黄庭坚",
        "content": "关寒塞雪欲嗣音，燕雁拂天河鲤沉。\n百书不如一见面，几日归来两慰心。\n弓刀陌上望行色，儿女灯前语夜深。\n更怀父子东归得，手种江头柳十寻。",
        "dynasty": "宋",
        "collection_info": null
    },
    {
        "title": "考试局与孙元忠博士竹间对窗夜闻元忠诵书声调悲壮戏作竹枝歌三章和之  其一",
        "author": "黄庭坚",
        "content": "南窗读书声吾伊，北窗见月歌竹枝。\n我家白髮问乌鹊，他家红妆占蛛丝。",
        "dynasty": "宋",
        "collection_info": null
    },
    {
        "title": "考试局与孙元忠博士竹间对窗夜闻元忠诵书声调悲壮戏作竹枝歌三章和之  其二",
        "author": "黄庭坚",
        "content": "屋山啼乌儿当归，玉钗罥蛛郎马嘶。\n去时灯火正月半，阶前雪消萱草齐。",
        "dynasty": "宋",
        "collection_info": null
    },
    {
        "title": "考试局与孙元忠博士竹间对窗夜闻元忠诵书声调悲壮戏作竹枝歌三章和之  其三",
        "author": "黄庭坚",
        "content": "勃姑夫妇喜相唤，街头雪泥即渐干。\n已放游丝高百尺，不应桃李尚春寒。",
        "dynasty": "宋",
        "collection_info": null
    },
    {
        "title": "观伯时画马",
        "author": "黄庭坚",
        "content": "仪鸾供帐饕蝨行，翰林湿薪爆竹声，风帘官烛泪纵横。\n木穿石槃未渠透，坐窗不遨令人瘦，贫马百藖逢一豆。\n眼明见此玉花骢，径思着鞭随诗翁，城西野桃寻小红。",
        "dynasty": "宋",
        "collection_info": null
    },
    {
        "title": "题伯时画揩痒虎",
        "author": "黄庭坚",
        "content": "猛虎肉醉初醒时，揩磨苛痒风助威。\n枯楠未觉草先低，木末应有行人知。",
        "dynasty": "宋",
        "collection_info": null
    },
    {
        "title": "题伯时画观鱼僧",
        "author": "黄庭坚",
        "content": "横波一网腥城市，日暮江空烟水寒。\n当时万事心已死，犹恐鱼作故时看。",
        "dynasty": "宋",
        "collection_info": null
    },
    {
        "title": "题伯时画顿尘马",
        "author": "黄庭坚",
        "content": "竹头抢地风不举，文书堆案睡自语。\n忽看高马顿风尘，亦思归家洗袍袴。",
        "dynasty": "宋",
        "collection_info": null
    },
    {
        "title": "题伯时画严子陵钓滩",
        "author": "黄庭坚",
        "content": "平生久要刘文叔，不肯为渠作三公。\n能令汉家重九鼎，桐江波上一丝风。",
        "dynasty": "宋",
        "collection_info": null
    },
    {
        "title": "题伯时画松下渊明",
        "author": "黄庭坚",
        "content": "南渡诚草草，长沙慰艰难。\n终风霾八表，半夜失前山。\n远公香火社，遗民文字禅。\n虽非老翁事，幽尚亦可观。\n松风自度曲，我琴不须弹。\n客来欲开说，觞至不得言。",
        "dynasty": "宋",
        "collection_info": null
    },
    {
        "title": "出礼部试院王才元惠梅花三种皆妙绝戏答三首  其一",
        "author": "黄庭坚",
        "content": "城南名士遣春来，三月乃见腊前梅。\n定知锁着江南客，故放绿阴春晚回。",
        "dynasty": "宋",
        "collection_info": null
    },
    {
        "title": "出礼部试院王才元惠梅花三种皆妙绝戏答三首  其二",
        "author": "黄庭坚",
        "content": "舍人梅坞无关锁，携酒俗人来未曾。\n旧时爱菊陶彭泽，今作梅花树下僧。",
        "dynasty": "宋",
        "collection_info": null
    },
    {
        "title": "出礼部试院王才元惠梅花三种皆妙绝戏答三首  其三",
        "author": "黄庭坚",
        "content": "病夫中岁屏杯杓，百叶缃梅触拨人。\n拂杀官黄春有思，满城桃李不能春。",
        "dynasty": "宋",
        "collection_info": null
    },
    {
        "title": "王立之承奉诗报梅花已落尽次韵戏答",
        "author": "黄庭坚",
        "content": "南枝北枝春事休，榆钱可穿柳带柔。\n定是沈郎作诗瘦，不应春能生许愁。",
        "dynasty": "宋",
        "collection_info": null
    },
    {
        "title": "乞姚花二首  其一",
        "author": "黄庭坚",
        "content": "正是风光懒困时，姚黄开晚落应迟。\n欲雕好句乞春色，日历如山不到诗。",
        "dynasty": "宋",
        "collection_info": null
    },
    {
        "title": "乞姚花二首  其二",
        "author": "黄庭坚",
        "content": "青春日月鸟飞过，汗简文书山迭重。\n乞取好花天上看，宫衣黄带御炉烘。",
        "dynasty": "宋",
        "collection_info": null
    },
    {
        "title": "效王仲至少监咏姚花用其韵四首  其一",
        "author": "黄庭坚",
        "content": "映日低风整復斜，绿玉眉心黄袖遮。\n大梁城裏虽罕见，心知不是牛家花。",
        "dynasty": "宋",
        "collection_info": null
    },
    {
        "title": "效王仲至少监咏姚花用其韵四首  其二",
        "author": "黄庭坚",
        "content": "九疑山中萼绿华，黄云承袜到羊家。\n真筌虫蚀诗句断，犹託余情开此花。",
        "dynasty": "宋",
        "collection_info": null
    },
    {
        "title": "效王仲至少监咏姚花用其韵四首  其三",
        "author": "黄庭坚",
        "content": "仙衣襞积驾黄鹄，草木无光一笑开。\n人间风日不可奈，故待成阴叶下来。",
        "dynasty": "宋",
        "collection_info": null
    },
    {
        "title": "效王仲至少监咏姚花用其韵四首  其四",
        "author": "黄庭坚",
        "content": "汤沐冰肌照春色，海牛压帘风不开。\n直言红尘无路入，犹傍蜂鬚蝶翅来。",
        "dynasty": "宋",
        "collection_info": null
    },
    {
        "title": "寄杜家父二首  其一",
        "author": "黄庭坚",
        "content": "红紫争春触处开，九衢终日犊车雷。\n閒情欲被春将去，鸟唤花惊只么回。",
        "dynasty": "宋",
        "collection_info": null
    },
    {
        "title": "寄杜家父二首  其二",
        "author": "黄庭坚",
        "content": "风尘点污青春面，自汲寒泉洗醉红。\n径欲题诗嫌浪许，杜郎觅句有新功。",
        "dynasty": "宋",
        "collection_info": null
    },
    {
        "title": "王才元舍人许牡丹求诗",
        "author": "黄庭坚",
        "content": "闻道潜溪千叶紫，主人不剪要题诗。\n欲搜佳句恐春老，试遣七言赊一枝。",
        "dynasty": "宋",
        "collection_info": null
    },
    {
        "title": "谢王舍人剪送状元红",
        "author": "黄庭坚",
        "content": "清香拂袖剪来红，似绕名园晓露丛。\n欲作短章凭阿素，缓歌夸与落花风。",
        "dynasty": "宋",
        "collection_info": null
    },
    {
        "title": "戏答陈季常寄黄州山中连理松枝二首  其一",
        "author": "黄庭坚",
        "content": "故人折松寄千里，想听万壑风泉音。\n谁言五鬣苍烟面，犹作人间儿女心。",
        "dynasty": "宋",
        "collection_info": null
    },
    {
        "title": "戏答陈季常寄黄州山中连理松枝二首  其二",
        "author": "黄庭坚",
        "content": "老松连枝亦偶然，红紫事退独参天。\n金沙滩头锁子骨，不妨随俗暂婵娟。",
        "dynasty": "宋",
        "collection_info": null
    },
    {
        "title": "次韵子瞻送李廌",
        "author": "黄庭坚",
        "content": "骥子堕地追风日，未试千里谁能识。\n习之实录葬皇祖，斯文如女有正色。\n今年持橐佐春官，遂失此人难塞责。\n虽然一鬨有奇偶，博悬于投不在德。\n君看巨浸朝百川，此岂有意潢潦前。\n愿为雾豹怀文隠，莫爱风蝉蜕骨仙。",
        "dynasty": "宋",
        "collection_info": null
    },
    {
        "title": "次韵宋懋宗三月十四日到西池都人盛观翰林公出遨",
        "author": "黄庭坚",
        "content": "金狨繫马晓鶑边，不比春江上水船。\n人语车声喧法曲，花光楼影倒晴天。\n人间化鹤三千岁，海上看羊十九年。\n还作遨头惊俗眼，风流文物属苏仙。",
        "dynasty": "宋",
        "collection_info": null
    },
    {
        "title": "韩献肃公挽词三首  其一",
        "author": "黄庭坚",
        "content": "鬰鬰高阳里，生才世不孤。\n八龙归月旦，三凤继天衢。\n梁坏吾安仰，人亡道固癯。\n空令湖海士，愁绝奠生刍。",
        "dynasty": "宋",
        "collection_info": null
    },
    {
        "title": "韩献肃公挽词三首  其二",
        "author": "黄庭坚",
        "content": "物产原希世，风流更折衝。\n决疑京兆尹，富国大司农。\n远业终三事，仁声达九宗。\n方祈酌周斗，何意辍秦舂。",
        "dynasty": "宋",
        "collection_info": null
    },
    {
        "title": "韩献肃公挽词三首  其三",
        "author": "黄庭坚",
        "content": "泪尽才难日，斯人遽陨倾。\n冰枝忧木稼，食昴恨长庚。\n名与具茨重，心如颍水清。\n堂堂万夫表，直作闭佳城。",
        "dynasty": "宋",
        "collection_info": null
    },
    {
        "title": "次韵子瞻以红带寄王宣义",
        "author": "黄庭坚",
        "content": "参军但有四立壁，初无临江千木奴。\n白头不是折腰具，桐帽棕鞋称老夫。\n沧江鸥鹭野心性，阴壑虎豹雄牙鬚。\n鹔鷞作裘初服在，猩血染带邻翁无。\n昨来杜鹃劝归去，更待把酒听提壶。\n当今人材不乏使，天上二老须人扶。\n儿无饱饭尚勤书，妇无复裈且着襦。\n社瓮可漉溪可渔，更问黄鸡肥与癯。\n林间醉着人伐木，犹梦官下闻追呼。\n万钉围腰莫爱渠，富贵安能润黄垆。",
        "dynasty": "宋",
        "collection_info": null
    },
    {
        "title": "听宋宗儒摘阮歌",
        "author": "黄庭坚",
        "content": "翰林尚书宋公子，文采风流今尚尔。\n自疑耆域是前身，囊中探丸起人死。\n貌如千岁枯松枝，落魄酒中无定止。\n得钱百万送酒家，一笑不问今余几。\n手挥琵琶送飞鸿，促絃聒醉惊客起。\n寒虫催织月笼秋，独雁叫羣天拍水。\n楚国羁臣放十年，汉宫佳人嫁千里。\n深闺洞房语恩怨，紫燕黄鹂韵桃李。\n楚狂行歌惊市人，渔父拏舟在葭苇。\n问君枯木着朱绳，何能道人意中事。\n君言此物传数姓，玄璧庚庚有横理。\n闭门三月传国工，身今亲见阮仲容。\n我有江南一丘壑，安得与君醉其中，曲肱听君写松风。",
        "dynasty": "宋",
        "collection_info": null
    },
    {
        "title": "自门下后省归卧酺池寺观卢鸿草堂图",
        "author": "黄庭坚",
        "content": "黄尘逆帽马辟易，归来下帘卧书空。\n不知绣鞍万人立，何如卢郎驾飞鸿。",
        "dynasty": "宋",
        "collection_info": null
    },
    {
        "title": "题子瞻寺壁小山枯木二首  其一",
        "author": "黄庭坚",
        "content": "烂肠五斗对狱吏，白髮千丈濯沧浪。\n却来献纳云台表，小山桂枝不相忘。",
        "dynasty": "宋",
        "collection_info": null
    },
    {
        "title": "题子瞻寺壁小山枯木二首  其二",
        "author": "黄庭坚",
        "content": "海内文章非画师，能回笔力作枯枝。\n豫章从小有梁栋，也似郑公双鬓丝。",
        "dynasty": "宋",
        "collection_info": null
    },
    {
        "title": "题子瞻枯木",
        "author": "黄庭坚",
        "content": "折衝儒墨阵堂堂，书入颜杨鸿雁行。\n胸中元自有丘壑，故作老木蟠风霜。",
        "dynasty": "宋",
        "collection_info": null
    },
    {
        "title": "和子瞻戏书伯时画好头赤",
        "author": "黄庭坚",
        "content": "李侯画骨不画肉，笔下马生如破竹。\n秦驹虽入天仗图，犹恐真龙在空谷。\n精神权奇汗沟赤，有头赤乌能逐日。\n安得身为汉都护，三十六城看历历。",
        "dynasty": "宋",
        "collection_info": null
    },
    {
        "title": "咏伯时画太初所获大宛虎脊天马图",
        "author": "黄庭坚",
        "content": "笔端那有此，千里在胸中。\n四蹄雷电去，一顾马羣空。\n谁能乘此物，超俗驾长风。\n逸材归辔勒，岁在执徐同。",
        "dynasty": "宋",
        "collection_info": null
    },
    {
        "title": "咏伯时画冯奉世所获大宛象龙图",
        "author": "黄庭坚",
        "content": "上党良家子，挽强如屈肘。\n三十学春秋，岂为莎车首。\n谁言冯光禄，不如甘延寿。\n虽无千户封，乃得六龙友。",
        "dynasty": "宋",
        "collection_info": null
    },
    {
        "title": "题竹石牧牛",
        "author": "黄庭坚",
        "content": "野次小峥嵘，幽篁相倚绿。\n阿童三尺棰，御此老觳觫。\n石吾甚爱之，勿遣牛砺角。\n牛砺角尚可，牛斗残我竹。",
        "dynasty": "宋",
        "collection_info": null
    },
    {
        "title": "题伯时天育骠骑图二首  其一",
        "author": "黄庭坚",
        "content": "玉花照夜今无种，枥上追风亦不传。\n想见真龙如此笔，蒺藜沙晚草迷川。",
        "dynasty": "宋",
        "collection_info": null
    },
    {
        "title": "题伯时天育骠骑图二首  其二",
        "author": "黄庭坚",
        "content": "明窗槃礴万物表，写出人间真乘黄。\n邂逅今身犹姓李，可非前世江都王。",
        "dynasty": "宋",
        "collection_info": null
    },
    {
        "title": "姨母李夫人墨竹二首  其一",
        "author": "黄庭坚",
        "content": "深闺静几试笔墨，白头腕中百斛力。\n荣荣枯枯皆本色，悬之高堂风动壁。",
        "dynasty": "宋",
        "collection_info": null
    },
    {
        "title": "姨母李夫人墨竹二首  其二",
        "author": "黄庭坚",
        "content": "小竹扶疏大竹枯，笔端真有造化炉。\n人间俗气一点无，健妇果胜大丈夫。",
        "dynasty": "宋",
        "collection_info": null
    },
    {
        "title": "次韵子瞻子由题憩寂图二首  其一",
        "author": "黄庭坚",
        "content": "松寒风雨石骨瘦，法窟寂寥僧定时。\n李侯有句不肯吐，淡墨写出无声诗。",
        "dynasty": "宋",
        "collection_info": null
    },
    {
        "title": "次韵子瞻子由题憩寂图二首  其二",
        "author": "黄庭坚",
        "content": "龙眠不似虎头痴，笔妙天机可并时。\n苏仙漱墨作苍石，应解种花开此诗。",
        "dynasty": "宋",
        "collection_info": null
    },
    {
        "title": "次韵答曹子方杂言",
        "author": "黄庭坚",
        "content": "酺池寺，汤餠一斋盂，曲肱懒着书。\n骑马天津看逝水，满船风月忆江湖。\n往时尽醉冷卿酒，侍儿琵琶春风手。\n竹间一夜鸟声春，明朝醉起雪塞门。\n当年闻说冷卿客，黄鬚邺下曹将军。\n挽弓石八不好武，读书卧看三峰云。\n谁怜相逢十载后，釜裏生鱼甑生尘。\n冷卿白首大官寺，樽前不復如花人。\n曹将军，江湖之上可相忘，舂鉏对立鸳鸯双。\n无机与游不乱行，何时解缨濯沧浪。\n唤取张侯来平章，烹茶煮餠坐僧房。",
        "dynasty": "宋",
        "collection_info": null
    },
    {
        "title": "次韵子瞻和王子立风雨败书屋有感",
        "author": "黄庭坚",
        "content": "妇翁不可挝，王郎非娇客。\n十年为从学，苦淡共陻厄。\n燕雀嗤鸿渐，犬羊睨麟获。\n遇逢泾渭分，昨梦春冰释。\n平生五车书，才吐二三策。\n已作谤熏天，金朱果何益。\n君穷一窗下，风雨更削迹。\n诗工知学进，词苦见意迫。\n俗情傲秦赘，妇舍不暖席。\n南冶从东家，不闻被嘲剧。\n师儒并世难，日月过箭疾。\n公今未有田，把笔耕六籍。",
        "dynasty": "宋",
        "collection_info": null
    },
    {
        "title": "嘲小德",
        "author": "黄庭坚",
        "content": "中年举儿子，漫种老生涯。\n学语啭春鸟，涂窗行暮鸦。\n欲嗔王母惜，稍慧女兄夸。\n解着潜夫论，不妨无外家。",
        "dynasty": "宋",
        "collection_info": null
    },
    {
        "title": "戏答张秘监馈羊",
        "author": "黄庭坚",
        "content": "细肋柔毛饱卧沙，烦公遣骑送寒家。\n忍令无罪充庖宰，留与儿童驾小车。",
        "dynasty": "宋",
        "collection_info": null
    },
    {
        "title": "戏答王定国题门两绝句  其一",
        "author": "黄庭坚",
        "content": "非復三五少年日，把酒偿春颊生红。\n白鸥入羣颇相委，不谓惊起来宾鸿。",
        "dynasty": "宋",
        "collection_info": null
    },
    {
        "title": "戏答王定国题门两绝句  其二",
        "author": "黄庭坚",
        "content": "颇知歌舞无窍凿，我心块然如帝江。\n花裏雄蜂雌蛱蝶，同时本自不作双。",
        "dynasty": "宋",
        "collection_info": null
    },
    {
        "title": "情人怨戏效徐庾慢体三首  其一",
        "author": "黄庭坚",
        "content": "秋水无言度，荷花称意红。\n主人敬爱客，催唤出房笼。\n一斛明珠曲，何时落塞鸿。\n莫藏春笋手，且为剥莲蓬。",
        "dynasty": "宋",
        "collection_info": null
    },
    {
        "title": "情人怨戏效徐庾慢体三首  其二",
        "author": "黄庭坚",
        "content": "翡翠钗梁碧，石榴裙摺红。\n隙光斜斗帐，香字冷熏笼。\n闻道西飞燕，将随北固鸿。\n鸳鸯会独宿，风雨打船蓬。",
        "dynasty": "宋",
        "collection_info": null
    },
    {
        "title": "情人怨戏效徐庾慢体三首  其三",
        "author": "黄庭坚",
        "content": "障羞罗袂薄，承汗领巾红。\n晚风斜虿髮，逸艷照窗笼。\n胡琴抱明月，宝瑟阵归鸿。\n倚壁生蛛网，年光如转蓬。",
        "dynasty": "宋",
        "collection_info": null
    },
    {
        "title": "呈外舅孙莘老二首  其一",
        "author": "黄庭坚",
        "content": "九陌黄尘乌帽底，五湖春水白鸥前。\n扁舟不为鲈鱼去，收取声名四十年。",
        "dynasty": "宋",
        "collection_info": null
    },
    {
        "title": "呈外舅孙莘老二首  其二",
        "author": "黄庭坚",
        "content": "甓社湖中有明月，淮南草木借光辉。\n故应剖蚌登王府，不若行沙弄夕霏。",
        "dynasty": "宋",
        "collection_info": null
    },
    {
        "title": "以天坛灵寿杖送莘老",
        "author": "黄庭坚",
        "content": "王屋千霜老紫藤，扶公休沐对亲朋。\n异时驷马安车去，拄到天坛愿力能。",
        "dynasty": "宋",
        "collection_info": null
    },
    {
        "title": "戏答俞清老道人寒夜三首  其一",
        "author": "黄庭坚",
        "content": "索索叶自雨，月寒遥夜阑。\n马嘶车铎鸣，羣动不遑安。\n有人梦超俗，去髮脱儒冠。\n平明视清镜，正尔良独难。",
        "dynasty": "宋",
        "collection_info": null
    },
    {
        "title": "戏答俞清老道人寒夜三首  其二",
        "author": "黄庭坚",
        "content": "闻道一稊米，出身缚簪缨。\n怀我伐木友，寒衾梦丁丁。\n富贵但如此，百年半曲肱。\n早晚相随去，松根有茯苓。",
        "dynasty": "宋",
        "collection_info": null
    },
    {
        "title": "戏答俞清老道人寒夜三首  其三",
        "author": "黄庭坚",
        "content": "牧羊金华山，早通玉帝籍。\n至今风低草，𧥄𧥄见白石。\n金华风烟下，亦有君履迹。\n何为红尘裏，颔鬚欲雪白。",
        "dynasty": "宋",
        "collection_info": null
    },
    {
        "title": "秘书省冬夜宿直寄怀李德素",
        "author": "黄庭坚",
        "content": "曲肱惊梦寒，皎皎入牖下。\n出门问何祥，岑寂省中夜。\n姮娥携青女，一笑粲万瓦。\n怀我金玉人，幽独秉大雅。\n古来绝朱絃，盖为知音者。\n同床有不察，而况子在野。\n独立占少微，长怀何由写。",
        "dynasty": "宋",
        "collection_info": null
    },
    {
        "title": "岁寒知松柏",
        "author": "黄庭坚",
        "content": "羣阴雕品物，松柏尚桓桓。\n老去惟心在，相依到岁寒。\n霜严御史府，雨立大夫官。\n牺象沟中断，徽絃爨下残。\n光阴一鸟过，翦伐万牛难。\n春日辉桃李，苍颜亦预观。",
        "dynasty": "宋",
        "collection_info": null
    },
    {
        "title": "东观读未见书",
        "author": "黄庭坚",
        "content": "汉规羣玉府，东观近宸居。\n诏许无双士，来观未见书。\n皇文开万卷，家学陋三余。\n竹帛森延阁，星辰绕直庐。\n诸生起孤贱，天子自吹嘘。\n愿以多闻力，论思补帝裾。",
        "dynasty": "宋",
        "collection_info": null
    },
    {
        "title": "被褐怀珠玉",
        "author": "黄庭坚",
        "content": "国士怀珠玉，通津不易扛。\n椟藏心有待，褐短义难降。\n宝唾归青简，晴虹贯夜窗。\n直言方按剑，岂是故迷邦。\n弹雀轻千仞，连城买一双。\n安知蓝缕底，明月弄寒江。",
        "dynasty": "宋",
        "collection_info": null
    },
    {
        "title": "款塞来享",
        "author": "黄庭坚",
        "content": "前朝夏州守，来款塞门西。\n圣主敷文德，降书付狄鞮。\n毡裘瞻日月，剺面带金犀。\n殿陛閒干羽，边亭息鼓鼙。\n永输量谷马，不作触藩羝。\n声势常相倚，今闻定五溪。",
        "dynasty": "宋",
        "collection_info": null
    },
    {
        "title": "忆邢惇夫",
        "author": "黄庭坚",
        "content": "诗到随州更老成，江山为助笔纵横。\n眼看白璧埋黄壤，何况人间父子情。",
        "dynasty": "宋",
        "collection_info": null
    },
    {
        "title": "次韵秦少章晁适道赠答诗",
        "author": "黄庭坚",
        "content": "二子论文地，阴风雪塞庐。\n宁穿东郭履，不遗子公书。\n士固难推挽，时闻有诏除。\n负暄真得计，献御恐成疏。",
        "dynasty": "宋",
        "collection_info": null
    },
    {
        "title": "次韵答秦少章乞酒",
        "author": "黄庭坚",
        "content": "朝事鞍马早，吏曹文墨拘。\n初无尺寸补，但于朋友疏。\n岂如箪瓢子，卧起一床书。\n炙背道尧舜，雪屋相与娱。\n步出城东门，野鸟吟废墟。\n颇知富贵事，势穷心亦舒。\n诗来献穷状，水餠嚼冰蔬。\n斗酒得醉否，枵腹如瓠壶。\n亦可召西舍，侯嬴非博徒。",
        "dynasty": "宋",
        "collection_info": null
    },
    {
        "title": "颐轩诗六首  其一",
        "author": "黄庭坚",
        "content": "金石不随波，松竹知岁寒。\n冥此芸芸境，迴向自心观。",
        "dynasty": "宋",
        "collection_info": null
    },
    {
        "title": "颐轩诗六首  其二",
        "author": "黄庭坚",
        "content": "知足是灵龟，无厌乃朵颐。\n虚心万物表，寒暑自四时。",
        "dynasty": "宋",
        "collection_info": null
    },
    {
        "title": "颐轩诗六首  其三",
        "author": "黄庭坚",
        "content": "无外一精明，六合同出自。\n公能知本源，佛亦不相似。",
        "dynasty": "宋",
        "collection_info": null
    },
    {
        "title": "颐轩诗六首  其四",
        "author": "黄庭坚",
        "content": "辱莫辱多欲，乐莫乐无求。\n人生强学耳，万古一东流。",
        "dynasty": "宋",
        "collection_info": null
    },
    {
        "title": "颐轩诗六首  其五",
        "author": "黄庭坚",
        "content": "枢机要发迟，饮食戒味厚。\n渔人溺于波，君子溺于口。",
        "dynasty": "宋",
        "collection_info": null
    },
    {
        "title": "颐轩诗六首  其六",
        "author": "黄庭坚",
        "content": "泾流不浊渭，种桃无李实。\n养心去尘缘，光明生虚室。",
        "dynasty": "宋",
        "collection_info": null
    },
    {
        "title": "寺斋睡起二首  其一",
        "author": "黄庭坚",
        "content": "小黠大痴螳捕蝉，有余不足夔怜蚿。\n退食归来北窗梦，一江风月桃李船。",
        "dynasty": "宋",
        "collection_info": null
    },
    {
        "title": "寺斋睡起二首  其二",
        "author": "黄庭坚",
        "content": "桃李无言一再风，黄鹂惟见绿葱葱。\n人言九事八为律，傥有江船吾欲东。",
        "dynasty": "宋",
        "collection_info": null
    },
    {
        "title": "记梦",
        "author": "黄庭坚",
        "content": "众真绝妙拥灵君，晓然梦之非纷纭。\n窗中远山是眉黛，席上榴花皆舞裙。\n借问琵琶得闻否，灵君色庄妓摇手。\n两客争棋烂斧柯，一儿坏局君不呵。\n杏梁归燕语空多，奈此云窗雾阁何。",
        "dynasty": "宋",
        "collection_info": null
    },
    {
        "title": "同元明过洪福寺戏题",
        "author": "黄庭坚",
        "content": "洪福僧园拂绀纱，旧题尘壁似昏鸦。\n春残已是风和雨，更着游人撼落花。",
        "dynasty": "宋",
        "collection_info": null
    },
    {
        "title": "戏答晁深道乞消梅二首  其一",
        "author": "黄庭坚",
        "content": "青莎径裏香未干，黄鸟阴中实已团。\n蒸豆作乌盐作白，属闻丹杏荐牙盘。",
        "dynasty": "宋",
        "collection_info": null
    },
    {
        "title": "戏答晁深道乞消梅二首  其二",
        "author": "黄庭坚",
        "content": "北客未尝眉自颦，南人夸说齿生津。\n磨钱和蜜谁能许，去蒂供盐亦可人。",
        "dynasty": "宋",
        "collection_info": null
    },
    {
        "title": "以梅馈晁深道戏赠二首  其一",
        "author": "黄庭坚",
        "content": "带叶连枝摘未残，依依茶坞竹篱间。\n相如病渴应须此，莫与文君蹙远山。",
        "dynasty": "宋",
        "collection_info": null
    },
    {
        "title": "以梅馈晁深道戏赠二首  其二",
        "author": "黄庭坚",
        "content": "渴梦吞江起解颜，诗成有味齿牙间。\n前身邺下刘公干，今日江南庾子山。",
        "dynasty": "宋",
        "collection_info": null
    },
    {
        "title": "次韵孙子实题少章寄寂斋",
        "author": "黄庭坚",
        "content": "虚名误壮夫，今古可笑闵。\n尸裹万里归，书载五车稛。\n安知衡门下，身与天地准。\n秦晁两美士，内行颇修谨。\n余欲造之深，抽琴去其轸。\n寄寂喧鬨间，此道有汲引。\n狱户闻笞榜，市声杂嘲辴。\n二生对曲肱，圭玉发石藴。\n大小穷鹏鷃，短长见椿槿。\n欲闻寂时声，黄钟在龙笋。",
        "dynasty": "宋",
        "collection_info": null
    },
    {
        "title": "次韵孙子实寄少游",
        "author": "黄庭坚",
        "content": "薛宣欲吏云，季氏或招闵。\n此公胸中秋，万物欲收稛。\n卖药偶知名，草玄非近准。\n才难不易得，志大略细谨。\n士生要弘毅，天地为盖轸。\n骥来盐车骖，井下短绠引。\n难甘呼尔食，聊寄粲然辴。\n谁能借前筹，还妇用束缊。\n吾闻调羹鼎，异味及枌堇。\n岂其供王羞，而弃会稽笋。",
        "dynasty": "宋",
        "collection_info": null
    },
    {
        "title": "戏书秦少游壁",
        "author": "黄庭坚",
        "content": "丁令威，化作辽东白鹤归，朱颜未改故人非。\n微服过宋风退飞，宋父拥篲待来归，谁馈百牢鸜鹆妃。\n秦氏乌生八九子，鸦乌之兄毕逋尾。\n忆炊门牡烹伏雌，未肯增巢令汝栖。\n莫愁野雉疏家鸡，但愿主人印纍纍。",
        "dynasty": "宋",
        "collection_info": null
    },
    {
        "title": "赠秦少仪",
        "author": "黄庭坚",
        "content": "汝南许文休，马磨自衣食。\n但闻郡功曹，满世名籍籍。\n渠命有显晦，非人作通塞。\n秦氏多英俊，少游眉最白。\n颇闻鸿雁行，笔皆万人敌。\n吾早知有觏，而不知有觌。\n少仪袖诗来，剖蚌珠的皪。\n乃能持一镞，与我箭锋直。\n自吾得此诗，三日卧向壁。\n挽士不能寸，推去辄数尺。\n才难不其然，有亦未易识。",
        "dynasty": "宋",
        "collection_info": null
    },
    {
        "title": "送少章从翰林苏公余杭",
        "author": "黄庭坚",
        "content": "东南淮海惟扬州，国士无双秦少游。\n欲攀天关守九虎，但有笔力迴万牛。\n文学纵横乃如此，故应当家有季子。\n时来谁能力作难，鸿雁行飞入道山。\n斑衣儿啼真自乐，从师学道也不恶。\n但使新年胜故年，即如常在郎罢前。",
        "dynasty": "宋",
        "collection_info": null
    },
    {
        "title": "题浄因壁二首  其一",
        "author": "黄庭坚",
        "content": "暝倚蒲团挂钵囊，半窗疏箔度微凉。\n蕉心不展待时雨，葵叶为谁倾太阳。",
        "dynasty": "宋",
        "collection_info": null
    },
    {
        "title": "题浄因壁二首  其二",
        "author": "黄庭坚",
        "content": "门外黄尘不见山，此中草木亦常閒。\n履声如度薄冰过，催粥华鲸吼夜阑。",
        "dynasty": "宋",
        "collection_info": null
    },
    {
        "title": "六月十七日昼寝",
        "author": "黄庭坚",
        "content": "红尘席帽乌韡裏，想见沧洲白鸟双。\n马龁枯萁喧午枕，梦成风雨浪翻江。",
        "dynasty": "宋",
        "collection_info": null
    },
    {
        "title": "北窗",
        "author": "黄庭坚",
        "content": "生物趋功日夜流，园林才夏麦先秋。\n绿阴黄鸟北窗簟，付与来禽安石榴。",
        "dynasty": "宋",
        "collection_info": null
    },
    {
        "title": "赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首  其一",
        "author": "黄庭坚",
        "content": "青奴元不解梳妆，合在禅斋梦蝶床。\n公自有人同枕簟，肌肤冰雪助清凉。",
        "dynasty": "宋",
        "collection_info": null
    },
    {
        "title": "赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首  其二",
        "author": "黄庭坚",
        "content": "秾李四絃风拂席，昭华三弄月侵床。\n我无红袖堪娱夜，正要青奴一味凉。",
        "dynasty": "宋",
        "collection_info": null
    },
    {
        "title": "范蜀公挽词二首  其一",
        "author": "黄庭坚",
        "content": "信道虽常尔，知人乃独亨。\n书林身老大，谏纸字敧倾。\n鳌去三山动，人危五鼎烹。\n保全天子圣，几杖送余生。",
        "dynasty": "宋",
        "collection_info": null
    },
    {
        "title": "范蜀公挽词二首  其二",
        "author": "黄庭坚",
        "content": "公在昭陵日，文章近赤墀。\n空嗟伏生老，不侍迩英帷。\n去国几三虎，闻韶待一夔。\n谁言盖棺了，新乐锁蛛丝。",
        "dynasty": "宋",
        "collection_info": null
    },
    {
        "title": "宗室公寿挽词二首  其一",
        "author": "黄庭坚",
        "content": "昔在熙宁日，葭莩接贵游。\n题诗奉先寺，横笛宝津楼。\n天网恢中夏，宾筵禁列侯。\n但闻刘子政，头白更清修。",
        "dynasty": "宋",
        "collection_info": null
    },
    {
        "title": "宗室公寿挽词二首  其二",
        "author": "黄庭坚",
        "content": "昧旦鸣珂路，春朝禁殿班。\n方看分宝玉，何意作丘山。\n燕入风荣舞，花开日笑颜。\n空余杜陵泪，一为汉中潸。",
        "dynasty": "宋",
        "collection_info": null
    },
    {
        "title": "出城送客过故人东平侯赵景珍墓",
        "author": "黄庭坚",
        "content": "朱颜苦留不肯住，白髮正尔欺得人。\n婵娟去作谁家妾，意气都成一聚尘。\n今日牛羊上丘垄，当时近前左右嗔。\n花开鸟啼荆棘裏，谁与平章作好春。",
        "dynasty": "宋",
        "collection_info": null
    },
    {
        "title": "黄颍州挽词三首  其一",
        "author": "黄庭坚",
        "content": "恭惟同自出，累世復通家。\n惠沫霑枯涸，忠规补过差。\n胸中明玉石，仕路困风沙。\n尚有平生酒，秋原洒菊花。",
        "dynasty": "宋",
        "collection_info": null
    },
    {
        "title": "黄颍州挽词三首  其二",
        "author": "黄庭坚",
        "content": "临民次公老，论事长舆通。\n袖有投虚刃，时无斲鼻工。\n风流前辈近，名实后人公。\n不谓三日别，今成万事空。",
        "dynasty": "宋",
        "collection_info": null
    },
    {
        "title": "黄颍州挽词三首  其三",
        "author": "黄庭坚",
        "content": "公与汝阳守，人间孝友稀。\n脊令鸣夜雨，常棣倚春晖。\n粉省双飞入，泉台相与归。\n哀笳宛丘道，衰涕不胜挥。",
        "dynasty": "宋",
        "collection_info": null
    },
    {
        "title": "乐寿县君吕氏挽词二首  其一",
        "author": "黄庭坚",
        "content": "归装衣楚楚，家世印纍纍。\n来作箕帚妇，不忘苹藻诗。\n居然成万古，何啻谒三医。\n骑省还秋直，霜侵鬓脚衰。",
        "dynasty": "宋",
        "collection_info": null
    },
    {
        "title": "乐寿县君吕氏挽词二首  其二",
        "author": "黄庭坚",
        "content": "剪髻宾筵盛，齐眉妇礼闲。\n谓宜俱白髮，忽去作青山。\n大梦惊蝴蝶，何时识佩环。\n哀歌行欲绝，丹旐雨斑斑。",
        "dynasty": "宋",
        "collection_info": null
    },
    {
        "title": "叔父给事挽词十首  其一",
        "author": "黄庭坚",
        "content": "元佑宗臣考十科，公居八九未为多。\n功名身后无瑕点，孝友生知不琢磨。",
        "dynasty": "宋",
        "collection_info": null
    },
    {
        "title": "叔父给事挽词十首  其二",
        "author": "黄庭坚",
        "content": "平生治狱有阴功，忠孝临民父母同。\n赣上樵夫谈卓令，宣城老吏识于公。",
        "dynasty": "宋",
        "collection_info": null
    },
    {
        "title": "叔父给事挽词十首  其三",
        "author": "黄庭坚",
        "content": "三晋山河数十州，频年水旱不能秋。\n我公出把司农节，粟麦还于地上流。",
        "dynasty": "宋",
        "collection_info": null
    },
    {
        "title": "叔父给事挽词十首  其四",
        "author": "黄庭坚",
        "content": "更生苦讼石中书，宰掾非人欲引裾。\n两猾论兵几败国，同时御史更谁如。",
        "dynasty": "宋",
        "collection_info": null
    },
    {
        "title": "叔父给事挽词十首  其五",
        "author": "黄庭坚",
        "content": "曾发公家鉅万钱，沟中襁褓却生全。\n三齐水后皆禾稼，不杀耕牛更可传。",
        "dynasty": "宋",
        "collection_info": null
    },
    {
        "title": "叔父给事挽词十首  其六",
        "author": "黄庭坚",
        "content": "晋地无戎卧贼曹，民兵赐笏解弓刀。\n六年讲武儒冠在，不踏金门着战袍。",
        "dynasty": "宋",
        "collection_info": null
    },
    {
        "title": "叔父给事挽词十首  其七",
        "author": "黄庭坚",
        "content": "军容百万转风雷，独料王师不战摧。\n三箧飞书公对狱，元丰天子照姦回。",
        "dynasty": "宋",
        "collection_info": null
    },
    {
        "title": "叔父给事挽词十首  其八",
        "author": "黄庭坚",
        "content": "陇上千山汉节回，扫除民蜮不为灾。\n蜀茶总入诸蕃市，胡马常从万里来。",
        "dynasty": "宋",
        "collection_info": null
    },
    {
        "title": "叔父给事挽词十首  其九",
        "author": "黄庭坚",
        "content": "廊庙从来不在边，黄扉青琐庆登贤。\n除书未试回天笔，何意佳城到马前。",
        "dynasty": "宋",
        "collection_info": null
    },
    {
        "title": "叔父给事挽词十首  其一○",
        "author": "黄庭坚",
        "content": "荣禄常思泽九宗，山摧梁坏床成空。\n百年遗恨谁昭洗，他日诸郎有父风。",
        "dynasty": "宋",
        "collection_info": null
    },
    {
        "title": "寂住阁",
        "author": "黄庭坚",
        "content": "庄周梦为胡蝶，胡蝶不知庄周。\n当处出生随意，急流水上不流。",
        "dynasty": "宋",
        "collection_info": null
    },
    {
        "title": "深明阁",
        "author": "黄庭坚",
        "content": "象踏恒河彻底，日行阎浮破冥。\n若问深明宗旨，风花时度窗櫺。",
        "dynasty": "宋",
        "collection_info": null
    },
    {
        "title": "竹枝词二首  其一",
        "author": "黄庭坚",
        "content": "撑崖拄谷蝮蛇愁，入箐攀天猿掉头。\n鬼门关外莫言远，五十三驿是皇州。",
        "dynasty": "宋",
        "collection_info": null
    },
    {
        "title": "竹枝词二首  其二",
        "author": "黄庭坚",
        "content": "浮云一百八盘萦，落日四十八渡明。\n鬼门关外莫言远，四海一家皆弟兄。",
        "dynasty": "宋",
        "collection_info": null
    },
    {
        "title": "梦李白诵竹枝词三迭  其一",
        "author": "黄庭坚",
        "content": "一声望帝花片飞，万里明妃雪打围。\n马上胡儿那解听，琵琶应道不如归。",
        "dynasty": "宋",
        "collection_info": null
    },
    {
        "title": "梦李白诵竹枝词三迭  其二",
        "author": "黄庭坚",
        "content": "竹竿坡面蛇倒退，摩围山腰胡孙愁。\n杜鹃无血可续泪，何日金鸡赦九州。",
        "dynasty": "宋",
        "collection_info": null
    },
    {
        "title": "梦李白诵竹枝词三迭  其三",
        "author": "黄庭坚",
        "content": "命轻人鲊瓮头船，日瘦鬼门关外天。\n北人堕泪南人笑，青壁无梯闻杜鹃。",
        "dynasty": "宋",
        "collection_info": null
    },
    {
        "title": "和答元明黔南赠别",
        "author": "黄庭坚",
        "content": "万里相看忘逆旅，三声清泪落离觞。\n朝云往日攀天梦，夜雨何时对榻凉。\n急雪脊令相并影，惊风鸿雁不成行。\n归舟天际常回首，从此频书慰断肠。",
        "dynasty": "宋",
        "collection_info": null
    },
    {
        "title": "题苏若兰回文锦诗图",
        "author": "黄庭坚",
        "content": "千诗织就回文锦，如此阳台暮雨何。\n亦有英灵苏蕙手，只无悔过窦连波。",
        "dynasty": "宋",
        "collection_info": null
    },
    {
        "title": "次韵杨明叔四首  其一",
        "author": "黄庭坚",
        "content": "鱼去游濠上，鸮来止坐隅。\n吉凶终我在，忧乐与生俱。\n决定不是物，方名大丈夫。\n今观由也果，老子欲乘桴。",
        "dynasty": "宋",
        "collection_info": null
    },
    {
        "title": "次韵杨明叔四首  其二",
        "author": "黄庭坚",
        "content": "道常无一物，学要反三隅。\n喜与嗔同本，嗔时喜自俱。\n心随物作宰，人谓我非夫。\n利用兼精义，还成到岸桴。",
        "dynasty": "宋",
        "collection_info": null
    },
    {
        "title": "次韵杨明叔四首  其三",
        "author": "黄庭坚",
        "content": "全德备万物，大方无四隅。\n身随腐草化，名与太山俱。\n道学归吾子，言诗起老夫。\n无为蹈东海，留作济川桴。",
        "dynasty": "宋",
        "collection_info": null
    },
    {
        "title": "次韵杨明叔四首  其四",
        "author": "黄庭坚",
        "content": "匹士能光国，三孱不满隅。\n窃观今日事，君与古人俱。\n气类鶑求友，精诚石望夫。\n雷门震惊手，待汝一援桴。",
        "dynasty": "宋",
        "collection_info": null
    },
    {
        "title": "再次韵",
        "author": "黄庭坚",
        "content": "穷奇投有北，鸿鹄止丘隅。\n我已魑魅御，君方燕雀俱。\n道应无蒂芥，学要尽工夫。\n莫斩猿狙杙，明堂待栋桴。",
        "dynasty": "宋",
        "collection_info": null
    },
    {
        "title": "谪居黔南十首  其一",
        "author": "黄庭坚",
        "content": "相望六千里，天地隔江山。\n十书九不到，何用一开颜。",
        "dynasty": "宋",
        "collection_info": null
    },
    {
        "title": "谪居黔南十首  其二",
        "author": "黄庭坚",
        "content": "霜降水反壑，风落木归山。\n冉冉岁华晚，昆虫皆闭关。",
        "dynasty": "宋",
        "collection_info": null
    },
    {
        "title": "谪居黔南十首  其三",
        "author": "黄庭坚",
        "content": "冷淡病心情，暄和好时节。\n故园音信断，远郡亲宾绝。",
        "dynasty": "宋",
        "collection_info": null
    },
    {
        "title": "谪居黔南十首  其四",
        "author": "黄庭坚",
        "content": "山郭灯火稀，峡天星汉少。\n年光东流水，生计南枝鸟。",
        "dynasty": "宋",
        "collection_info": null
    },
    {
        "title": "谪居黔南十首  其五",
        "author": "黄庭坚",
        "content": "冥怀齐远近，委顺随南北。\n归去诚可怜，天涯住亦得。",
        "dynasty": "宋",
        "collection_info": null
    },
    {
        "title": "谪居黔南十首  其六",
        "author": "黄庭坚",
        "content": "老色日上面，欢悰日去心。\n今既不如昔，后当不如今。",
        "dynasty": "宋",
        "collection_info": null
    },
    {
        "title": "谪居黔南十首  其七",
        "author": "黄庭坚",
        "content": "啧啧雀引雏，梢梢笋成竹。\n时物感人情，忆我故乡曲。",
        "dynasty": "宋",
        "collection_info": null
    },
    {
        "title": "谪居黔南十首  其八",
        "author": "黄庭坚",
        "content": "苦雨初入梅，瘴云稍含毒。\n泥秧水畦稻，灰种畬田粟。",
        "dynasty": "宋",
        "collection_info": null
    },
    {
        "title": "谪居黔南十首  其九",
        "author": "黄庭坚",
        "content": "轻纱一幅巾，小簟六尺床。\n无客尽日静，有风终夜凉。",
        "dynasty": "宋",
        "collection_info": null
    },
    {
        "title": "谪居黔南十首  其一○",
        "author": "黄庭坚",
        "content": "病人多梦医，囚人多梦赦。\n如何春来梦，合眼在乡社。",
        "dynasty": "宋",
        "collection_info": null
    },
    {
        "title": "赠黔南贾使君",
        "author": "黄庭坚",
        "content": "绿髮将军领百蛮，横戈得句一开颜。\n少年圯下传书客，老去崆峒问道山。\n春入鶑花空自笑，秋成梨枣为谁攀。\n何时定作风光主，待得征西鼓吹还。",
        "dynasty": "宋",
        "collection_info": null
    },
    {
        "title": "次韵雨丝云鹤二首  其一",
        "author": "黄庭坚",
        "content": "烟云杳霭合中稀，雾雨空蒙密更微。\n园客茧丝抽万绪，蛛蝥网面罩羣飞。\n风光错综天经纬，草木文章帝杼机。\n愿染朝霞成五色，为君王补坐朝衣。",
        "dynasty": "宋",
        "collection_info": null
    },
    {
        "title": "次韵雨丝云鹤二首  其二",
        "author": "黄庭坚",
        "content": "几片云如薛公鹤，精神态度不曾齐。\n安知陇鸟樊笼密，便觉南鹏羽翼低。\n风散又成千里去，夜寒应上九天栖。\n坐来改变如苍狗，试欲挥毫意自迷。",
        "dynasty": "宋",
        "collection_info": null
    },
    {
        "title": "从斌老乞苦笋",
        "author": "黄庭坚",
        "content": "南园苦笋味胜肉，箨龙称冤莫采录。\n烦君更致苍玉束，明日风雨皆成竹。",
        "dynasty": "宋",
        "collection_info": null
    },
    {
        "title": "次韵黄斌老所画横竹",
        "author": "黄庭坚",
        "content": "酒浇胸次不能平，吐出苍竹岁峥嵘。\n卧龙偃蹇雷不惊，公与此君俱忘形。\n晴窗影落石泓处，松煤浅染饱霜兔。\n中安三石使屈蟠，亦恐形全便飞去。",
        "dynasty": "宋",
        "collection_info": null
    },
    {
        "title": "次韵谢黄斌老送墨竹十二韵",
        "author": "黄庭坚",
        "content": "古今作生竹，能者未十辈。\n吴生勒枝叶，筌寀远不逮。\n江南铁钩锁，最许诚悬会。\n燕公洒墨成，落落与时背。\n譬如刳心松，中有岁寒在。\n湖州三百年，笔与前哲配。\n规模转银钩，幽赏非俗爱。\n披图风雨入，咫尺莽苍外。\n吾宗学湖州，师逸功已倍。\n有来竹四幅，冬夏生变态。\n预知更入神，后出遂无对。\n吾诗被压倒，物固不两大。",
        "dynasty": "宋",
        "collection_info": null
    },
    {
        "title": "用前韵谢子舟为予作风雨竹",
        "author": "黄庭坚",
        "content": "子舟诗书客，画手睨前辈。\n挹袂拍其肩，余力左右逮。\n摩拂造化炉，经营鬼神会。\n光煤迭乱叶，世与作者背。\n看君回腕笔，犹喜汉仪在。\n岁寒十三本，与可可追配。\n小山苍苔面，突兀谢憎爱。\n风斜兼雨重，意出笔墨外。\n吾闻绝一源，战胜自十倍。\n荣枯转时机，生死付交态。\n狙公倒七芧，勿用嗔喜对。\n此物当更工，请以小喻大。",
        "dynasty": "宋",
        "collection_info": null
    },
    {
        "title": "再用前韵咏子舟所作竹",
        "author": "黄庭坚",
        "content": "森萷一山竹，壮士十三辈。\n自干云天去，草芥肯下逮。\n虚心听造物，颠沛风云会。\n荣枯偶同时，终不相弃背。\n谁云湖州没，笔力今尚在。\n阿筌虽墨妙，好以桃李配。\n国工裁主意，冷淡恐不爱。\n子舟落心画，荣观不在外。\n耆年道机熟，增胜当倍倍。\n祖述今百家，小纸弄姿态。\n虽云出湖州，卷置懒开对。\n非公笔如椽，孰能为之大。",
        "dynasty": "宋",
        "collection_info": null
    },
    {
        "title": "戏咏子舟画两竹两鸜鹆",
        "author": "黄庭坚",
        "content": "风晴日暖摇双竹，竹间相语两鸜鹆。\n鸜鹆之肉不可餚，人生不材果为福。\n子舟之笔利如锥，千变万化皆天机。\n未知笔下鸜鹆语，何似梦中胡蝶飞。",
        "dynasty": "宋",
        "collection_info": null
    },
    {
        "title": "次韵答斌老病起独游东园二首  其一",
        "author": "黄庭坚",
        "content": "万事同一机，多虑乃禅病。\n排闷有新诗，忘蹄出兔径。\n莲花生淤泥，可见嗔喜性。\n小立近幽香，心与晚色静。",
        "dynasty": "宋",
        "collection_info": null
    },
    {
        "title": "次韵答斌老病起独游东园二首  其二",
        "author": "黄庭坚",
        "content": "主人心安乐，花竹有和气。\n时从物外赏，自益酒中味。\n斸枯蚁改穴，扫箨笋迸地。\n万籁寂中生，乃知风雨至。",
        "dynasty": "宋",
        "collection_info": null
    },
    {
        "title": "又和二首  其一",
        "author": "黄庭坚",
        "content": "西风鏖残暑，如用霍去病。\n疏沟满莲塘，扫叶明竹径。\n中有寂寞人，自知圆觉性。\n心猿方睡起，一笑六窗静。",
        "dynasty": "宋",
        "collection_info": null
    },
    {
        "title": "又和二首  其二",
        "author": "黄庭坚",
        "content": "外物攻伐人，钟鼓作声气。\n待渠弓箭尽，我自味无味。\n宴安衽席间，蛟鰐垂涎地。\n君子履微霜，即知坚冰至。",
        "dynasty": "宋",
        "collection_info": null
    },
    {
        "title": "又答斌老病愈遣闷二首  其一",
        "author": "黄庭坚",
        "content": "百痾从中来，悟罢本谁病。\n西风将小雨，凉入居士径。\n苦竹遶莲塘，自悦鱼鸟性。\n红荷倚翠盖，不点禅心静。",
        "dynasty": "宋",
        "collection_info": null
    },
    {
        "title": "又答斌老病愈遣闷二首  其二",
        "author": "黄庭坚",
        "content": "风生高竹凉，雨送新荷气。\n鱼游悟世网，鸟语入禅味。\n一挥四百病，智刃有余地。\n病来每厌客，今乃思客至。",
        "dynasty": "宋",
        "collection_info": null
    },
    {
        "title": "次韵黄斌老晚游池亭二首  其一",
        "author": "黄庭坚",
        "content": "路入东园无俗驾，忽逢佳士喜同游。\n绿荷菡萏稍觉晚，黄菊拒霜殊未秋。\n客位正须悬榻下，主人自爱小塘幽。\n老夫多病蛮江上，颇忆平生马少游。",
        "dynasty": "宋",
        "collection_info": null
    },
    {
        "title": "次韵黄斌老晚游池亭二首  其二",
        "author": "黄庭坚",
        "content": "岑寂东园可散愁，胶胶扰扰梦神游。\n万竿苦竹旌旗卷，一部鸣蛙鼓吹休。\n雨后月前天欲冷，身閒心远地常幽。\n杜门谢客恐生谤，且作人间鹏鷃游。",
        "dynasty": "宋",
        "collection_info": null
    },
    {
        "title": "戏答史应之三首  其一",
        "author": "黄庭坚",
        "content": "先生早擅屠龙学，袖有新硎不试刀。\n岁晚亦无鸡可割，庖蛙煎鳝荐松醪。",
        "dynasty": "宋",
        "collection_info": null
    },
    {
        "title": "戏答史应之三首  其二",
        "author": "黄庭坚",
        "content": "老莱有妇怀高义，不厌夫家苜蓿盘。\n收得千金不龟药，短裙漂絖暮江寒。",
        "dynasty": "宋",
        "collection_info": null
    },
    {
        "title": "戏答史应之三首  其三",
        "author": "黄庭坚",
        "content": "甑有轻尘釜有鱼，汉庭日日召严徐。\n不嫌藜藿来同饭，更展芭蕉看学书。",
        "dynasty": "宋",
        "collection_info": null
    },
    {
        "title": "题也足轩",
        "author": "黄庭坚",
        "content": "道人手种两三竹，使君忽来唾珠玉。\n不须客赋千首诗，若是赏音一夔足。\n世人爱处但同流，一丝不挂似太俗。\n客来若问有何好，道人优昙远山绿。",
        "dynasty": "宋",
        "collection_info": null
    },
    {
        "title": "寄题荣州祖元大师此君轩",
        "author": "黄庭坚",
        "content": "王师学琴三十年，响如清夜落涧泉。\n满堂洗尽筝琶耳，请师停手恐断絃。\n神人传书道人命，死生贵贱如看镜。\n晚知直语触憎嫌，深藏幽寺听钟磬。\n有酒如渑客满门，不可一日无此君。\n当时手栽数寸碧，声挟风雨今连云。\n此君倾盖如故旧，骨相奇怪清且秀。\n程婴杵臼立孤难，伯夷叔齐采薇瘦。\n霜钟堂上弄秋月，微风入絃此君悦。\n公家周彦笔如椽，此君语意当能传。",
        "dynasty": "宋",
        "collection_info": null
    },
    {
        "title": "答李任道谢分豆粥",
        "author": "黄庭坚",
        "content": "豆粥能驱晚瘴寒，与公同味更同餐。\n安知天上养贤鼎，且作山中煮菜看。",
        "dynasty": "宋",
        "collection_info": null
    },
    {
        "title": "赠知命弟离戎州",
        "author": "黄庭坚",
        "content": "道人终岁学陶朱，西子同舟泛五湖。\n船窗卧读书万卷，还有新诗来起予。",
        "dynasty": "宋",
        "collection_info": null
    },
    {
        "title": "侄桘随知命舟行",
        "author": "黄庭坚",
        "content": "莫去沙边学钓鱼，莫将百丈作辘轳。\n清江濯足窗下坐，燕子日长宜读书。",
        "dynasty": "宋",
        "collection_info": null
    },
    {
        "title": "次韵奉答文少激推官纪赠二首  其一",
        "author": "黄庭坚",
        "content": "诗来清吹拂衣巾，句法词锋觉有神。\n今日相看青眼旧，他年肯作白头新。\n文如雾豹容窥管，气似灵犀可辟尘。\n惭愧相期在台省，无心枯木岂能春。",
        "dynasty": "宋",
        "collection_info": null
    },
    {
        "title": "次韵奉答文少激推官纪赠二首  其二",
        "author": "黄庭坚",
        "content": "文章藻鑑随时去，人物权衡逐势低。\n扬子墨池春草遍，武侯祠庙晓鶑啼。\n书帷寂寞知音少，幕府留连要路迷。\n顾我何人敢推輓，看君桃李合成蹊。",
        "dynasty": "宋",
        "collection_info": null
    },
    {
        "title": "次韵文少激祈雨有感",
        "author": "黄庭坚",
        "content": "穷儒忧乐与民同，何况朱轮职劝农。\n终日虀盐供一饭，几时肤寸冒千峰。\n未须丘垤占鸣鹳，只要朝廷起卧龙。\n从此滂沱徧枯槁，爱民天子似仁宗。",
        "dynasty": "宋",
        "collection_info": null
    },
    {
        "title": "次韵李任道晚饮锁江亭",
        "author": "黄庭坚",
        "content": "西来雪浪如炰烹，两涯一苇乃可横。\n忽思钟陵江十里，白苹风起縠纹生。\n酒杯未觉浮蚁滑，茶鼎已作苍蝇鸣。\n归时共须落日尽，亦嫌持盖仆屡更。",
        "dynasty": "宋",
        "collection_info": null
    },
    {
        "title": "再次韵兼简履中南玉三首  其一",
        "author": "黄庭坚",
        "content": "李侯诗律严且清，诸生赓载笔纵横。\n句中稍觉道战胜，胸次不使俗尘生。\n山绕楼台钟鼓晚，江触石矶碪杵鸣。\n锁江主人能致酒，愿渠久住莫终更。",
        "dynasty": "宋",
        "collection_info": null
    },
    {
        "title": "再次韵兼简履中南玉三首  其二",
        "author": "黄庭坚",
        "content": "江津道人心源清，不繫虚舟尽日横。\n道机禅观转万物，文采风流被诸生。\n与世浮沈惟酒可，随人忧乐以诗鸣。\n江头一醉岂易得，事如浮云多变更。",
        "dynasty": "宋",
        "collection_info": null
    },
    {
        "title": "再次韵兼简履中南玉三首  其三",
        "author": "黄庭坚",
        "content": "锁江亭上一樽酒，山自白云江自横。\n李侯短褐有长处，不与俗物同条生。\n经术貂蝉续狗尾，文章瓦釜作雷鸣。\n古来寒士但守节，夜夜抱关听五更。",
        "dynasty": "宋",
        "collection_info": null
    },
    {
        "title": "次韵任道食荔支有感三首  其一",
        "author": "黄庭坚",
        "content": "一钱不直程卫尉，万事称好司马公。\n白髮永无怀橘日，六年怊怅荔支红。",
        "dynasty": "宋",
        "collection_info": null
    },
    {
        "title": "次韵任道食荔支有感三首  其二",
        "author": "黄庭坚",
        "content": "今年荔子熟南风，莫愁留滞太史公。\n五月照江鸭头绿，六月连山柘枝红。",
        "dynasty": "宋",
        "collection_info": null
    },
    {
        "title": "次韵任道食荔支有感三首  其三",
        "author": "黄庭坚",
        "content": "舞女荔支熟虽晚，临江照影自恼公。\n天与蹙罗装宝髻，更挼猩血染殷红。",
        "dynasty": "宋",
        "collection_info": null
    },
    {
        "title": "廖致平送绿荔支为戎州第一王公权荔支绿酒亦为戎州第一",
        "author": "黄庭坚",
        "content": "王公权家荔支绿，廖致平家绿荔支。\n试倾一杯重碧色，快剥千颗轻红肌。\n拨醅蒲萄未足数，堆盘马乳不同时。\n谁能同此胜绝味，唯有老杜东楼诗。",
        "dynasty": "宋",
        "collection_info": null
    },
    {
        "title": "谢杨履道送银茄四首  其一",
        "author": "黄庭坚",
        "content": "藜藿盘中生精神，珍蔬长蒂色胜银。\n朝来盐酰饱滋味，已觉瓜瓠漫轮囷。",
        "dynasty": "宋",
        "collection_info": null
    },
    {
        "title": "谢杨履道送银茄四首  其二",
        "author": "黄庭坚",
        "content": "君家水茄白银色，殊胜埧裏紫彭亨。\n蜀人生疏不下箸，吾与北人俱眼明。",
        "dynasty": "宋",
        "collection_info": null
    },
    {
        "title": "谢杨履道送银茄四首  其三",
        "author": "黄庭坚",
        "content": "白金作颗非椎成，中有万粟嚼轻冰。\n戎州夏畦少蔬供，感君来饭在家僧。",
        "dynasty": "宋",
        "collection_info": null
    },
    {
        "title": "谢杨履道送银茄四首  其四",
        "author": "黄庭坚",
        "content": "畦丁收尽垂露实，叶底犹藏十二三。\n待得银包已成谷，更当乞种过江南。",
        "dynasty": "宋",
        "collection_info": null
    },
    {
        "title": "送石长卿太学秋补",
        "author": "黄庭坚",
        "content": "长卿家亦但四壁，文君窥之介如石。\n胸中已无少年事，骨气乃有老松格。\n汉文新览天下图，诏山采玉渊献珠。\n再三可陈治安策，第一莫上登封书。",
        "dynasty": "宋",
        "collection_info": null
    },
    {
        "title": "次韵少激甘露降太守居桃叶上",
        "author": "黄庭坚",
        "content": "金茎甘露荐斋房，润及边城草木香。\n蕡实叶间天与味，成蹊枝上月翻光。\n羣心爱戴葵倾日，万事驱除叶陨霜。\n玉烛时和君会否，旧臣重迭起南荒。",
        "dynasty": "宋",
        "collection_info": null
    },
    {
        "title": "借景亭",
        "author": "黄庭坚",
        "content": "青神县中得两张，爱民财力惟恐伤。\n二公身安民乃乐，劝葺城头五月凉。\n竹铺不涴吴绫袜，东西开轩荫清樾。\n当官借景不伤民，恰似凿池取明月。",
        "dynasty": "宋",
        "collection_info": null
    },
    {
        "title": "戏赠家安国",
        "author": "黄庭坚",
        "content": "家侯口吃善着书，常愿执戈王前驱。\n朱绂蹉跎晚监郡，吟弄风月思天衢。\n二苏平生亲且旧，少年笔砚老杯酒。\n但使一气转洪钧，此老矍铄还冠军。",
        "dynasty": "宋",
        "collection_info": null
    },
    {
        "title": "次韵杨君全送酒",
        "author": "黄庭坚",
        "content": "扶衰却老世无方，惟有君家酒未尝。\n秋入园林花老眼，茗搜文字响枯肠。\n醡头夜雨排檐滴，杯面春风绕鼻香。\n不待澄清遣分送，定知佳客对空觞。",
        "dynasty": "宋",
        "collection_info": null
    },
    {
        "title": "次韵杨君全送春花",
        "author": "黄庭坚",
        "content": "化工能斡大钧回，不得东君花不开。\n谁道纤纤绿窗手，磨刀剪綵唤春来。",
        "dynasty": "宋",
        "collection_info": null
    },
    {
        "title": "谢杨景山送酒器",
        "author": "黄庭坚",
        "content": "杨君喜我梨花盏，却念初无注酒魁。\n矲矮金壶肯持送，挼莎残菊更传杯。",
        "dynasty": "宋",
        "collection_info": null
    },
    {
        "title": "史彦昇送春花",
        "author": "黄庭坚",
        "content": "千林摇落照秋空，忽散秾花在眼中。\n蝶绕蜂随俱入座，君家女手化春风。",
        "dynasty": "宋",
        "collection_info": null
    },
    {
        "title": "题石恪画尝醋翁",
        "author": "黄庭坚",
        "content": "石媪忍酸喙三尺，石皤尝味面百摺。\n谁知耸膊寒至骨，图画不减吴生笔。",
        "dynasty": "宋",
        "collection_info": null
    },
    {
        "title": "谢应之",
        "author": "黄庭坚",
        "content": "昨夜风雷震海隅，天心急拟活焦枯。\n去年席上蛟龙语，未委先生记得无。",
        "dynasty": "宋",
        "collection_info": null
    },
    {
        "title": "走笔谢王朴居士拄杖",
        "author": "黄庭坚",
        "content": "投我木瓜霜雪枝，六年流落放归时。\n千岩万壑须重到，脚底危时幸见持。",
        "dynasty": "宋",
        "collection_info": null
    },
    {
        "title": "戏答王居士送文石",
        "author": "黄庭坚",
        "content": "南极一星天九秋，自埋光景落江流。\n是公至乐山中物，乞与衰翁似暗投。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其一",
        "author": "黄庭坚",
        "content": "平津善牧豕，佽飞能斩蛟。\n终藉一汲黯，淮南解兵交。\n杨子有直气，未忍死草茅。\n引之入汉朝，谁为续弦胶。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其二",
        "author": "黄庭坚",
        "content": "杨君清渭水，自流浊泾中。\n今年贫到骨，豪气似元龙。\n男儿生世间，笔端吐白虹。\n何事与秋萤，争光蒲苇丛。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其三",
        "author": "黄庭坚",
        "content": "事随世滔滔，心欲自得得。\n杨君为己学，度越流辈百。\n坐扪故衣蝨，垢袜春汗黑。\n睥睨纨袴儿，可饮三斗墨。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其四",
        "author": "黄庭坚",
        "content": "清静草玄学，西京有子云。\n太尉死宗社，大鸟泣其坟。\n寂寞向千载，风流被仍昆。\n富贵何足道，圣处要策勋。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其五",
        "author": "黄庭坚",
        "content": "桑舆金石交，既别十日雨。\n子舆裹饭来，一笑相告语。\n杨子困箪瓢，诸公不能举。\n傥可从我归，沙头驻鸣艣。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其六",
        "author": "黄庭坚",
        "content": "山围少天日，狐鬼能作妖。\n睒闪载一车，猎人用鸣枭。\n小智窘流俗，蹇浅不能超。\n安得万里沙，晴天看射鵰。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其七",
        "author": "黄庭坚",
        "content": "元之如砥柱，大年若霜鹗。\n王杨立本朝，与世作郛郭。\n观公有胆气，自可继前作。\n丈夫存远大，胸次要落落。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其八",
        "author": "黄庭坚",
        "content": "虚心观万物，险易极变态。\n皮毛剥落尽，惟有真实在。\n侍中乃珥貂，御史则冠豸。\n照影或可羞，短蓑钓寒濑。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其九",
        "author": "黄庭坚",
        "content": "松柏生涧壑，坐阅草木秋。\n金石在波中，仰看万物流。\n抗脏自抗脏，伊优自伊优。\n但观百岁后，传者非公侯。",
        "dynasty": "宋",
        "collection_info": null
    },
    {
        "title": "次韵杨明叔见饯十首  其一○",
        "author": "黄庭坚",
        "content": "老作同安守，蹇足信所便。\n胸中无水镜，敢当吏部铨。\n恨此虚名在，未脱世纠缠。\n梦作白鸥去，江南水如天。",
        "dynasty": "宋",
        "collection_info": null
    },
    {
        "title": "次韵石七三六言七首  其一",
        "author": "黄庭坚",
        "content": "从来不似一物，妄欲贯穿九流。\n骨硬非黄閤相，眼青见白苹洲。",
        "dynasty": "宋",
        "collection_info": null
    },
    {
        "title": "次韵石七三六言七首  其二",
        "author": "黄庭坚",
        "content": "生涯一九节筇，老境五十六翁。\n不堪上补黼黻，但可归教儿童。",
        "dynasty": "宋",
        "collection_info": null
    },
    {
        "title": "次韵石七三六言七首  其三",
        "author": "黄庭坚",
        "content": "万里草荒先垄，六年虫蠹羣经。\n老喜宽恩放去，心似惊波不停。",
        "dynasty": "宋",
        "collection_info": null
    },
    {
        "title": "次韵石七三六言七首  其四",
        "author": "黄庭坚",
        "content": "为君试讲古学，此事可笺天公。\n君看花梢朝露，何如松上霜风。",
        "dynasty": "宋",
        "collection_info": null
    },
    {
        "title": "次韵石七三六言七首  其五",
        "author": "黄庭坚",
        "content": "幽州已投斧柯，崇山更用忧何。\n且喜龚邹冠豸，又闻张董上坡。",
        "dynasty": "宋",
        "collection_info": null
    },
    {
        "title": "次韵石七三六言七首  其六",
        "author": "黄庭坚",
        "content": "看着庄周枯槁，化为胡蝶翾轻。\n人见穿花入柳，谁知有体无情。",
        "dynasty": "宋",
        "collection_info": null
    },
    {
        "title": "次韵石七三六言七首  其七",
        "author": "黄庭坚",
        "content": "欲行水遶山围，但闻鲲化鹏飞。\n女忧鬓髮尽白，兄叹江船未归。",
        "dynasty": "宋",
        "collection_info": null
    },
    {
        "title": "万州太守高仲本宿约游岑公洞而夜雨连明戏作二首  其一",
        "author": "黄庭坚",
        "content": "肩舆欲到岑公洞，正怯衝泥傍险行。\n定是岑公閟清境，春江一夜雨连明。",
        "dynasty": "宋",
        "collection_info": null
    },
    {
        "title": "万州太守高仲本宿约游岑公洞而夜雨连明戏作二首  其二",
        "author": "黄庭坚",
        "content": "蓬窗高卧雨如绳，恰似糟床压酒声。\n今日岑公不能饮，吾侪闻健且频倾。",
        "dynasty": "宋",
        "collection_info": null
    },
    {
        "title": "万州下岩二首  其一",
        "author": "黄庭坚",
        "content": "空岩静发钟磬响，古木倒挂藤萝昏。\n莫道苍崖锁灵骨，时应持钵到诸村。",
        "dynasty": "宋",
        "collection_info": null
    },
    {
        "title": "万州下岩二首  其二",
        "author": "黄庭坚",
        "content": "寺古松楠老，岩虚塔庙开。\n僧缘蚕麦去，官数荔支来。\n石室无心骨，金铺称意苔。\n若为刘道者，拽得鼻头迴。",
        "dynasty": "宋",
        "collection_info": null
    },
    {
        "title": "又戏题下岩",
        "author": "黄庭坚",
        "content": "往往携家来託宿，裙襦参错佛衣巾。\n未嫌满院油头臭，蹋破苔钱最恼人。",
        "dynasty": "宋",
        "collection_info": null
    },
    {
        "title": "戏题巫山县用杜子美韵",
        "author": "黄庭坚",
        "content": "巴俗深留客，吴侬但忆归。\n直知难共语，不是故相违。\n东县闻铜臭，江陵换袷衣。\n丁宁巫峡雨，慎莫暗朝晖。",
        "dynasty": "宋",
        "collection_info": null
    },
    {
        "title": "和王观復洪驹父谒陈无己长句",
        "author": "黄庭坚",
        "content": "陈君今古焉不学，清渭无心映泾浊。\n汉官旧仪重九鼎，集贤学士见一角。\n王侯文采似于菟，洪甥人间汗血驹。\n相将问道城南隅，无屋正借船官居。\n有书万卷绕四壁，樵苏不爨谈至夕。\n主人自是文章伯，邻里颇怪有此客。\n食贫各仕天一方，佳人可思不可忘。\n河从天来砥柱立，爱莫助之涕淋浪。",
        "dynasty": "宋",
        "collection_info": null
    },
    {
        "title": "以古铜壶送王观復",
        "author": "黄庭坚",
        "content": "随俗易汩没，从公常纠纷。\n我观王隆化，入莸不改熏。\n未见蛇起陆，已看豹成文。\n爱君古人风，古壶投赠君。\n酌酒时在傍，可用弭楚氛。\n问君何以报，直谅与多闻。",
        "dynasty": "宋",
        "collection_info": null
    },
    {
        "title": "病起荆江亭即事十首  其一",
        "author": "黄庭坚",
        "content": "翰墨场中老伏波，菩提坊裏病维摩。\n近人积水无鸥鹭，时有归牛浮鼻过。",
        "dynasty": "宋",
        "collection_info": null
    },
    {
        "title": "病起荆江亭即事十首  其二",
        "author": "黄庭坚",
        "content": "维摩老子五十七，大圣天子初元年。\n传闻有意用幽侧，病着不能朝日边。",
        "dynasty": "宋",
        "collection_info": null
    },
    {
        "title": "病起荆江亭即事十首  其三",
        "author": "黄庭坚",
        "content": "禁中夜半定天下，仁风义气彻修门。\n十分整顿干坤了，復辟归来道更尊。",
        "dynasty": "宋",
        "collection_info": null
    },
    {
        "title": "病起荆江亭即事十首  其四",
        "author": "黄庭坚",
        "content": "成王小心似文武，周召何妨略不同。\n不须要出我门下，实用人材即至公。",
        "dynasty": "宋",
        "collection_info": null
    },
    {
        "title": "病起荆江亭即事十首  其五",
        "author": "黄庭坚",
        "content": "司马丞相昔登庸，诏用元老超羣公。\n杨绾当朝天下喜，断碑零落卧秋风。",
        "dynasty": "宋",
        "collection_info": null
    },
    {
        "title": "病起荆江亭即事十首  其六",
        "author": "黄庭坚",
        "content": "死者已死黄雾中，三事不数两苏公。\n岂谓高才难驾御，空归万里白头翁。",
        "dynasty": "宋",
        "collection_info": null
    },
    {
        "title": "病起荆江亭即事十首  其七",
        "author": "黄庭坚",
        "content": "文章韩杜无遗恨，草诏陆贽倾诸公。\n玉堂端要真学士，须得儋州秃鬓翁。",
        "dynasty": "宋",
        "collection_info": null
    },
    {
        "title": "病起荆江亭即事十首  其八",
        "author": "黄庭坚",
        "content": "闭门觅句陈无己，对客挥毫秦少游。\n正字不知温饱未，西风吹泪古藤州。",
        "dynasty": "宋",
        "collection_info": null
    },
    {
        "title": "病起荆江亭即事十首  其九",
        "author": "黄庭坚",
        "content": "张子耽酒语蹇吃，闻道颍州又陈州。\n形模弥勒一布袋，文字江河万古流。",
        "dynasty": "宋",
        "collection_info": null
    },
    {
        "title": "病起荆江亭即事十首  其一○",
        "author": "黄庭坚",
        "content": "鲁中狂士邢尚书，本意扶日上天衢。\n惇夫若在鑴此老，不令平地生崎岖。",
        "dynasty": "宋",
        "collection_info": null
    },
    {
        "title": "邹松滋寄苦竹泉橙曲莲子汤三首  其一",
        "author": "黄庭坚",
        "content": "松滋县西竹林寺，苦竹林中甘井泉。\n巴人漫说虾蟆培，试裹春芽来就煎。",
        "dynasty": "宋",
        "collection_info": null
    },
    {
        "title": "邹松滋寄苦竹泉橙曲莲子汤三首  其二",
        "author": "黄庭坚",
        "content": "天将金阙真黄色，借与洞庭霜后橙。\n松滋解作逡巡曲，压倒江南好事僧。",
        "dynasty": "宋",
        "collection_info": null
    },
    {
        "title": "邹松滋寄苦竹泉橙曲莲子汤三首  其三",
        "author": "黄庭坚",
        "content": "新收千百秋莲菂，剥尽红衣捣玉霜。\n不假参同成气味，跳珠椀裏绿荷香。",
        "dynasty": "宋",
        "collection_info": null
    },
    {
        "title": "次韵答黄与迪",
        "author": "黄庭坚",
        "content": "和氏有尺璧，楚国无人知。\n青山抱国器，岁月忽如遗。\n但使玉非石，果有遭逢时。\n吾宗固神秀，天乃晚成之。\n兰芳深九畹，露味挹三危。\n流俗不顾省，古人可前追。\n胸中凌云赋，自贵知音希。\n渊源学未浅，孝友家正肥。\n与世殊轨辙，三黜理亦宜。\n吴溪浣纱女，不用朱粉施。\n岂伊风尘子，市门自夸毗。\n我作僰道囚，三年始放归。\n邂逅终日语，贻我五字诗。\n句如秋雨晴，远峰抹修眉。\n老马甘伏枥，坐看天骥驰。\n洒扫清樾下，当为果茗期。\n光阴去易失，日月转两仪。\n仲氏有东园，花竹深可依。\n寸步不往来，千里常梦思。\n几时开后户，扶策方自兹。",
        "dynasty": "宋",
        "collection_info": null
    },
    {
        "title": "次前韵谢与迪惠所作竹五幅",
        "author": "黄庭坚",
        "content": "吾宗墨修竹，心手不自知。\n天公造化炉，揽取如拾遗。\n风雪烟雾雨，荣悴各一时。\n此物抱晚节，君又润色之。\n抽萌或发石，悬棰有阽危。\n林梢一片雨，造次以笔追。\n猛吹万籁作，微凉大音希。\n霜兔束毫健，松烟泛砚肥。\n盘桓未落笔，落笔必中宜。\n今代捧心学，取笑如东施。\n或可遗巾帼，选耎如辛毗。\n生枝不应节，乱叶无所归。\n非君一起予，衰病岂能诗。\n忆君初解鞍，新月挂弯眉。\n夜来上金镜，坐叹光景驰。\n我有好东绢，晴明要会期。\n猗猗淇园姿，此君有威仪。\n愿作数百竿，水石相因依。\n他年风动璧，洗我别后思。\n开图慰满眼，何时遂臻兹。",
        "dynasty": "宋",
        "collection_info": null
    },
    {
        "title": "戏简朱公武刘邦直田子平五首  其一",
        "author": "黄庭坚",
        "content": "不趋吏部曹中版，且鲙高沙湖裏鱼。\n虽无季子六国印，要读田郎万卷书。",
        "dynasty": "宋",
        "collection_info": null
    },
    {
        "title": "戏简朱公武刘邦直田子平五首  其二",
        "author": "黄庭坚",
        "content": "欢伯可解藜藿嘲，孔方定非金石交。\n君看刘郎最多智，昨者火事几焚巢。",
        "dynasty": "宋",
        "collection_info": null
    },
    {
        "title": "戏简朱公武刘邦直田子平五首  其三",
        "author": "黄庭坚",
        "content": "刘郎好诗又能文，方我奔窜义甚敦。\n为亲未葬走人门，闭门却扫不足论。",
        "dynasty": "宋",
        "collection_info": null
    },
    {
        "title": "戏简朱公武刘邦直田子平五首  其四",
        "author": "黄庭坚",
        "content": "朱家埙篪好兄弟，陋巷六经葵苋秋。\n我卜荆州三亩宅，读田家书从之游。",
        "dynasty": "宋",
        "collection_info": null
    },
    {
        "title": "戏简朱公武刘邦直田子平五首  其五",
        "author": "黄庭坚",
        "content": "朱公趋朝瘦至骨，归来豪健踞胡床。\n日看省曹阍者面，何如田家侍儿妆。",
        "dynasty": "宋",
        "collection_info": null
    },
    {
        "title": "次韵益修四弟",
        "author": "黄庭坚",
        "content": "霜晚菊未花，节物亦可嘉。\n欣欣登高侣，畏雨占暮霞。\n楚人醖菉豆，轻碧自相夸。\n老夫不举酒，嚥嗽鸣两车。\n良辰与美景，客至但成嗟。",
        "dynasty": "宋",
        "collection_info": null
    },
    {
        "title": "以峡州酒遗益修復继前韵",
        "author": "黄庭坚",
        "content": "令节不把酒，新诗徒拜嘉。\n颇忆宋玉赋，登高气成霞。\n渚宫但衰柳，朝云为谁夸。\n吾宗怀古恨，流涎过曲车。\n一壶浇往事，聊送解愁嗟。",
        "dynasty": "宋",
        "collection_info": null
    },
    {
        "title": "谢益修四弟送石屏",
        "author": "黄庭坚",
        "content": "石似江沧落日明，鸬鷀乌鹊满沙汀。\n小儿骨相能文字，乞与班班作砚屏。",
        "dynasty": "宋",
        "collection_info": null
    },
    {
        "title": "戏答王观復酴醾菊二首  其一",
        "author": "黄庭坚",
        "content": "谁将陶令黄金菊，幻作酴醾白玉花。\n小草真成有风味，东园添我老生涯。",
        "dynasty": "宋",
        "collection_info": null
    },
    {
        "title": "戏答王观復酴醾菊二首  其二",
        "author": "黄庭坚",
        "content": "吕园未肯轻沽我，且寄田家砌下栽。\n他日秋花媚重九，清香知自故人来。",
        "dynasty": "宋",
        "collection_info": null
    },
    {
        "title": "戏答王子予送凌风菊二首  其一",
        "author": "黄庭坚",
        "content": "病来孤负鸬鷀杓，禅板蒲团入眼中。\n浪说閒居爱重九，黄花应笑白头翁。",
        "dynasty": "宋",
        "collection_info": null
    },
    {
        "title": "戏答王子予送凌风菊二首  其二",
        "author": "黄庭坚",
        "content": "王郎颇病金瓢酒，不耐寒花晚更芳。\n瘦尽腰围怯风景，故来归我一枝香。",
        "dynasty": "宋",
        "collection_info": null
    },
    {
        "title": "谢王子予送橄榄",
        "author": "黄庭坚",
        "content": "方怀味谏轩中果，忽见金盘橄榄来。\n想共余甘有瓜葛，苦中真味晚方回。",
        "dynasty": "宋",
        "collection_info": null
    },
    {
        "title": "以椰子小冠送子予",
        "author": "黄庭坚",
        "content": "浆成乳酒醺人醉，肉截鹅肪上客盘。\n有核如匏可雕琢，道装宜作玉人冠。",
        "dynasty": "宋",
        "collection_info": null
    },
    {
        "title": "呈杨康国",
        "author": "黄庭坚",
        "content": "君家秋实罗浮种，已作纍纍半拂墙。\n莫遣儿童酸打尽，要看霜后十分黄。",
        "dynasty": "宋",
        "collection_info": null
    },
    {
        "title": "又戏呈康国",
        "author": "黄庭坚",
        "content": "整冠行客莫先尝，杨子家无数仞墙。\n假借肃霜令弄色，勾添寒日与争黄。",
        "dynasty": "宋",
        "collection_info": null
    },
    {
        "title": "次韵马荆州",
        "author": "黄庭坚",
        "content": "六年绝域梦刀头，判得南还万事休。\n谁谓石渠刘校尉，来依绛帐马荆州。\n霜髭雪鬓共看镜，茱糁菊英同送秋。\n他日江梅腊前破，还从天际望归舟。",
        "dynasty": "宋",
        "collection_info": null
    },
    {
        "title": "和中玉使君晚秋开天宁节道场",
        "author": "黄庭坚",
        "content": "江南江北尽云沙，车骑东来风旆斜。\n倒影楼台开紫府，得霜篱落剩黄花。\n钓溪筑野收多士，航海梯山共一家。\n想见星坛祝尧寿，步虚声裏静无譁。",
        "dynasty": "宋",
        "collection_info": null
    },
    {
        "title": "入穷巷谒李材叟翘叟戏赠兼简田子平三首  其一",
        "author": "黄庭坚",
        "content": "紫冠黄钿网丝窠，蝶绕蜂围奈晚何。\n二叟家居如避世，开门自少俗人过。",
        "dynasty": "宋",
        "collection_info": null
    },
    {
        "title": "入穷巷谒李材叟翘叟戏赠兼简田子平三首  其二",
        "author": "黄庭坚",
        "content": "只可阕中安止止，谁能铁裏斗铮铮。\n田多谷少无人会，譬似无田过一生。",
        "dynasty": "宋",
        "collection_info": null
    },
    {
        "title": "入穷巷谒李材叟翘叟戏赠兼简田子平三首  其三",
        "author": "黄庭坚",
        "content": "田郎杞菊荒三径，文字时追二叟游。\n万卷藏书多未见，老夫端拟乞荆州。",
        "dynasty": "宋",
        "collection_info": null
    },
    {
        "title": "次韵答马中玉三首  其一",
        "author": "黄庭坚",
        "content": "雨入纱窗风簸船，菊花过后早梅前。\n锦江春色熏人醉，也到壶中小隠天。",
        "dynasty": "宋",
        "collection_info": null
    },
    {
        "title": "次韵答马中玉三首  其二",
        "author": "黄庭坚",
        "content": "卷沙成浪北风颠，衔尾千艘不敢前。\n匝岸水居皆有酒，行人得意买江天。",
        "dynasty": "宋",
        "collection_info": null
    },
    {
        "title": "次韵答马中玉三首  其三",
        "author": "黄庭坚",
        "content": "仁气已蒸全楚尽，同云欲合暮江前。\n争春梅柳无三月，对雪樽罍属二天。",
        "dynasty": "宋",
        "collection_info": null
    },
    {
        "title": "次韵中玉早梅二首  其一",
        "author": "黄庭坚",
        "content": "梅蘂争先公不嗔，知公家有似梅人。\n何时各得自由去，相逐扬州作好春。",
        "dynasty": "宋",
        "collection_info": null
    },
    {
        "title": "次韵中玉早梅二首  其二",
        "author": "黄庭坚",
        "content": "折得寒香不露机，小窗斜日两三枝。\n罗帷翠幕深调护，已被游蜂圣得知。",
        "dynasty": "宋",
        "collection_info": null
    },
    {
        "title": "次韵中玉水仙花二首  其一",
        "author": "黄庭坚",
        "content": "借水开花自一奇，水沈为骨玉为肌。\n暗香已压酴醾倒，只比寒梅无好枝。",
        "dynasty": "宋",
        "collection_info": null
    },
    {
        "title": "次韵中玉水仙花二首  其二",
        "author": "黄庭坚",
        "content": "淤泥解作白莲藕，粪壤能开黄玉花。\n可惜国香天不管，随缘流落小民家。",
        "dynasty": "宋",
        "collection_info": null
    },
    {
        "title": "王充道送水仙花五十枝欣然会心为之作咏",
        "author": "黄庭坚",
        "content": "凌波仙子生尘袜，水上轻盈步微月。\n是谁招此断肠魂，种作寒花寄愁绝。\n含香体素欲倾城，山矾是弟梅是兄。\n坐对真成被花恼，出门一笑大江横。",
        "dynasty": "宋",
        "collection_info": null
    },
    {
        "title": "吴君送水仙花并二大本",
        "author": "黄庭坚",
        "content": "折送南园栗玉花，并移香本到寒家。\n何时持上玉宸殿，乞与宫梅定等差。",
        "dynasty": "宋",
        "collection_info": null
    },
    {
        "title": "刘邦直送早梅水仙花四首  其一",
        "author": "黄庭坚",
        "content": "簸船綪缆北风嗔，霜落千林憔悴人。\n欲问江南近消息，喜君贻我一枝春。",
        "dynasty": "宋",
        "collection_info": null
    },
    {
        "title": "刘邦直送早梅水仙花四首  其二",
        "author": "黄庭坚",
        "content": "探请东皇第一机，水边风日笑横枝。\n鸳鸯浮弄婵娟影，白鹭窥鱼凝不知。",
        "dynasty": "宋",
        "collection_info": null
    },
    {
        "title": "刘邦直送早梅水仙花四首  其三",
        "author": "黄庭坚",
        "content": "得水能仙天与奇，寒香寂寞动冰肌。\n仙风道骨今谁有，淡扫蛾眉簪一枝。",
        "dynasty": "宋",
        "collection_info": null
    },
    {
        "title": "刘邦直送早梅水仙花四首  其四",
        "author": "黄庭坚",
        "content": "钱塘昔闻水仙庙，荆州今见水仙花。\n暗香静色撩诗句，宜在林逋处士家。",
        "dynasty": "宋",
        "collection_info": null
    },
    {
        "title": "谢檀敦信送柑子",
        "author": "黄庭坚",
        "content": "色深林表风霜下，香着尊前指爪间。\n书后合题三百颗，频随驿使未应悭。",
        "dynasty": "宋",
        "collection_info": null
    },
    {
        "title": "赠李辅圣",
        "author": "黄庭坚",
        "content": "交盖相逢水急流，八年今復会荆州。\n已回青眼追鸿翼，肯使黄尘没马头。\n旧管新收几妆镜，流行坎止一虚舟。\n相看绝叹女博士，笔研管絃成古丘。",
        "dynasty": "宋",
        "collection_info": null
    },
    {
        "title": "和高仲本喜相见",
        "author": "黄庭坚",
        "content": "雨昏南浦曾相对，雪满荆州喜再逢。\n有子才如不羁马，知君心是后凋松。\n閒寻书册应多味，老傍人门似更慵。\n何日晴轩观笔砚，一樽相属要从容。",
        "dynasty": "宋",
        "collection_info": null
    },
    {
        "title": "戏咏暖足瓶二首  其一",
        "author": "黄庭坚",
        "content": "小姬暖足卧，或能起心兵。\n千金买脚婆，夜夜睡天明。",
        "dynasty": "宋",
        "collection_info": null
    },
    {
        "title": "戏咏暖足瓶二首  其二",
        "author": "黄庭坚",
        "content": "脚婆原不食，缠裹一衲足。\n天明更倾泻，颒面有余燠。",
        "dynasty": "宋",
        "collection_info": null
    },
    {
        "title": "戏呈闻善二兄",
        "author": "黄庭坚",
        "content": "匏悬篱落鸦窥井，草上阶除雪衮风。\n想得尊前欹醉帽，浑家儿女笑山公。",
        "dynasty": "宋",
        "collection_info": null
    },
    {
        "title": "次韵闻善",
        "author": "黄庭坚",
        "content": "扶醉三竿日，题诗一研埃。\n张罗门带雪，投辖井生苔。\n待得成丘陇，谁能把酒杯。\n常应黄菊畔，怅望白衣来。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其一",
        "author": "黄庭坚",
        "content": "身入醉乡无畔岸，心与欢伯为友朋。\n更阑駡坐客星散，午过未苏髮鬅鬙。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其二",
        "author": "黄庭坚",
        "content": "未尝顷刻可去酒，无有一日不吟诗。\n诗狂克念作酒圣，意态忽如少年时。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其三",
        "author": "黄庭坚",
        "content": "羣猪过饮尚可醉，疥手轑瓮庸何伤。\n柳家兄弟太迫窄，狂药不容人发狂。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其四",
        "author": "黄庭坚",
        "content": "莫作叫号惊四邻，瓮中有地可藏真。\n渊明醉握远公手，大笑绝倒人不嗔。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其五",
        "author": "黄庭坚",
        "content": "阮籍醉睡不论昏，刘伶鸡肋避尊拳。\n至今凛凛有生气，饮酒真成不愧天。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其六",
        "author": "黄庭坚",
        "content": "公择醉面桃花红，人百忤之无愠容。\n莘老夜阑倾数斗，焚香默坐日生东。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其七",
        "author": "黄庭坚",
        "content": "椎床破面枨触人，作无义语怒四邻。\n尊中欢伯笑尔辈，我本和气如三春。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其八",
        "author": "黄庭坚",
        "content": "陶令舍中有名酒，无日不为父老倾。\n四座欢欣观酒德，一灯明暗又诗成。",
        "dynasty": "宋",
        "collection_info": null
    },
    {
        "title": "谢答闻善二兄九绝句  其九",
        "author": "黄庭坚",
        "content": "阮籍刘伶智如海，人间有道作糟丘。\n酒中无诤真三昧，便觉嵇康输一筹。",
        "dynasty": "宋",
        "collection_info": null
    },
    {
        "title": "戏呈闻善",
        "author": "黄庭坚",
        "content": "堆豗病鹤怯鸡羣，见酒特地生精神。\n坐中索起时被肘，亦任旁人嫌我真。",
        "dynasty": "宋",
        "collection_info": null
    },
    {
        "title": "题子瞻画竹石",
        "author": "黄庭坚",
        "content": "风枝雨叶瘠土竹，龙蹲虎踞苍藓石。\n东坡老人翰林公，醉时吐出胸中墨。",
        "dynasty": "宋",
        "collection_info": null
    },
    {
        "title": "戏赠米元章二首  其一",
        "author": "黄庭坚",
        "content": "万里风帆水着天，麝煤鼠尾过年年。\n沧江静夜虹贯月，定是米家书画船。",
        "dynasty": "宋",
        "collection_info": null
    },
    {
        "title": "戏赠米元章二首  其二",
        "author": "黄庭坚",
        "content": "我有玄晖古印章，印刓不忍与诸郎。\n虎儿笔力能扛鼎，教字玄晖继阿章。",
        "dynasty": "宋",
        "collection_info": null
    },
    {
        "title": "次韵高子勉十首  其一",
        "author": "黄庭坚",
        "content": "雪尽虚檐滴，春从细草迴。\n德人泉下梦，俗物眼中埃。\n久立我有待，长吟君不来。\n重玄锁关籥，要待玉匙开。",
        "dynasty": "宋",
        "collection_info": null
    },
    {
        "title": "次韵高子勉十首  其二",
        "author": "黄庭坚",
        "content": "扫雪我三日，御风君过旬。\n言诗今有数，下笔不无神。\n行布佺期近，飞扬子建亲。\n可怜金石友，去不待斯人。",
        "dynasty": "宋",
        "collection_info": null
    },
    {
        "title": "次韵高子勉十首  其三",
        "author": "黄庭坚",
        "content": "岘南羁旅井，灞上猎归亭。\n日绕分鱼市，风回落雁汀。\n笔由诗客把，笛为故人听。\n但恐苏耽鹤，归时或姓丁。",
        "dynasty": "宋",
        "collection_info": null
    },
    {
        "title": "次韵高子勉十首  其四",
        "author": "黄庭坚",
        "content": "君不居郎省，还应上谏坡。\n才高殊未识，岁晚喜无它。\n枥马羸难出，邻鸡冻不歌。\n寒炉余几火，灰裏拨阴何。",
        "dynasty": "宋",
        "collection_info": null
    },
    {
        "title": "次韵高子勉十首  其五",
        "author": "黄庭坚",
        "content": "荆渚楼中赋，南阳壠底吟。\n谁言小隠处，频屈故人临。\n经笥难窥底，词源幸汲深。\n思君眠竹屋，雪月冰寒衾。",
        "dynasty": "宋",
        "collection_info": null
    },
    {
        "title": "次韵高子勉十首  其六",
        "author": "黄庭坚",
        "content": "惊人得佳句，或以傲王公。\n处世要清节，滑稽安足雄。\n深沈似康乐，简远到安丰。\n一点无俗气，相期林下同。",
        "dynasty": "宋",
        "collection_info": null
    },
    {
        "title": "次韵高子勉十首  其七",
        "author": "黄庭坚",
        "content": "志士难推毂，将如高子何。\n心期诚不浅，余论或相多。\n欲向沧洲去，还能小艇么。\n鸬鷀西照处，相并晒渔蓑。",
        "dynasty": "宋",
        "collection_info": null
    },
    {
        "title": "次韵高子勉十首  其八",
        "author": "黄庭坚",
        "content": "凿开混沌窍，窥见伏羲心。\n有物先天地，含生尽陆沈。\n伐山成大厦，鼓橐铸祥金。\n三尺无絃木，期君发至音。",
        "dynasty": "宋",
        "collection_info": null
    },
    {
        "title": "次韵高子勉十首  其九",
        "author": "黄庭坚",
        "content": "少年基一篑，长岁足三余。\n忽作飞黄去，顿超同队鱼。\n尊前八采句，窗下十年书。\n定作牛腰束，传抄听小胥。",
        "dynasty": "宋",
        "collection_info": null
    },
    {
        "title": "次韵高子勉十首  其一○",
        "author": "黄庭坚",
        "content": "沙上步微暖，思君剩欲招。\n蒌蒿穿雪动，杨柳索春饶。\n枉驾时逢出，新诗若见撩。\n樽前远湖树，来饮莫辞遥。",
        "dynasty": "宋",
        "collection_info": null
    },
    {
        "title": "赠高子勉四首  其一",
        "author": "黄庭坚",
        "content": "文章瑞世惊人，学行刳心润身。\n沅江求九肋鼈，荆州见一角麟。",
        "dynasty": "宋",
        "collection_info": null
    },
    {
        "title": "赠高子勉四首  其二",
        "author": "黄庭坚",
        "content": "张侯海内长句，晁子庙中雅歌。\n高郎少加笔力，我知三杰同科。",
        "dynasty": "宋",
        "collection_info": null
    },
    {
        "title": "赠高子勉四首  其三",
        "author": "黄庭坚",
        "content": "妙在和光同尘，事须鈎深入神。\n听他下虎口着，我不为牛后人。",
        "dynasty": "宋",
        "collection_info": null
    },
    {
        "title": "赠高子勉四首  其四",
        "author": "黄庭坚",
        "content": "拾遗句中有眼，彭泽意在无絃。\n顾我今六十老，付公以二百年。",
        "dynasty": "宋",
        "collection_info": null
    },
    {
        "title": "再用前韵赠子勉四首  其一",
        "author": "黄庭坚",
        "content": "胸中有度择人，事上无心活身。\n只么情亲鱼鸟，傥然图画麒麟。",
        "dynasty": "宋",
        "collection_info": null
    },
    {
        "title": "再用前韵赠子勉四首  其二",
        "author": "黄庭坚",
        "content": "行要争光日月，诗须皆可絃歌。\n着鞭莫落人后，百年风转蓬科。",
        "dynasty": "宋",
        "collection_info": null
    },
    {
        "title": "再用前韵赠子勉四首  其三",
        "author": "黄庭坚",
        "content": "句法俊逸清新，词源广大精神。\n建安才六七子，开元数两三人。",
        "dynasty": "宋",
        "collection_info": null
    },
    {
        "title": "再用前韵赠子勉四首  其四",
        "author": "黄庭坚",
        "content": "醉乡閒处日月，鸟语花中管絃。\n有兴勤来把酒，与君端欲忘年。",
        "dynasty": "宋",
        "collection_info": null
    },
    {
        "title": "荆南签判向和卿用予六言见惠次韵奉酬四首  其一",
        "author": "黄庭坚",
        "content": "仕宦初不因人，富贵方来逼身。\n要是出羣拔萃，乃成威凤祥麟。",
        "dynasty": "宋",
        "collection_info": null
    },
    {
        "title": "荆南签判向和卿用予六言见惠次韵奉酬四首  其二",
        "author": "黄庭坚",
        "content": "向侯赋我菁莪，何敢当不类歌。\n顾我乃山林士，看君取将相科。",
        "dynasty": "宋",
        "collection_info": null
    },
    {
        "title": "荆南签判向和卿用予六言见惠次韵奉酬四首  其三",
        "author": "黄庭坚",
        "content": "覆却万方无准，安排一字有神。\n更能识诗家病，方是我眼中人。",
        "dynasty": "宋",
        "collection_info": null
    },
    {
        "title": "荆南签判向和卿用予六言见惠次韵奉酬四首  其四",
        "author": "黄庭坚",
        "content": "觅句真成小技，知音定须绝絃。\n景公有马千驷，伯夷垂名万年。",
        "dynasty": "宋",
        "collection_info": null
    },
    {
        "title": "蚁蝶图",
        "author": "黄庭坚",
        "content": "胡蝶双飞得意，偶然毕命网罗。\n羣蚁争收坠翼，策勋归去南柯。",
        "dynasty": "宋",
        "collection_info": null
    },
    {
        "title": "谢胡藏之送栗鼠尾画维摩二首  其一",
        "author": "黄庭坚",
        "content": "貂尾珍材可笔，虎头墨妙疑神。\n颇知君尘外物，真是我眼中人。",
        "dynasty": "宋",
        "collection_info": null
    },
    {
        "title": "谢胡藏之送栗鼠尾画维摩二首  其二",
        "author": "黄庭坚",
        "content": "丹青貌金粟影，毛物宜管城公。\n只今为君落笔，他日听我谈空。",
        "dynasty": "宋",
        "collection_info": null
    },
    {
        "title": "次韵向和卿行松滋县与邹天锡夜语南极亭二首  其一",
        "author": "黄庭坚",
        "content": "雪泥滑滑到山郭，提壶劝沽亦不恶。\n林中解道不如归，家人应念思归乐。",
        "dynasty": "宋",
        "collection_info": null
    },
    {
        "title": "次韵向和卿行松滋县与邹天锡夜语南极亭二首  其二",
        "author": "黄庭坚",
        "content": "衝风衝雨走七县，唯有白鸥盟未寒。\n坐中更得江南客，开尽南窗借月看。",
        "dynasty": "宋",
        "collection_info": null
    },
    {
        "title": "戏答荆州王充道烹茶四首  其一",
        "author": "黄庭坚",
        "content": "三径虽锄客自稀，醉乡安稳更何之。\n老翁更把春风椀，灵府清寒要作诗。",
        "dynasty": "宋",
        "collection_info": null
    },
    {
        "title": "戏答荆州王充道烹茶四首  其二",
        "author": "黄庭坚",
        "content": "茗椀难加酒椀醇，暂时扶起藉糟人。\n何须忍垢不濯足，苦学梁州阴子春。",
        "dynasty": "宋",
        "collection_info": null
    },
    {
        "title": "戏答荆州王充道烹茶四首  其三",
        "author": "黄庭坚",
        "content": "香从灵坚垄上发，味自白石源中生。\n为公唤觉荆州梦，可待南柯一梦成。",
        "dynasty": "宋",
        "collection_info": null
    },
    {
        "title": "戏答荆州王充道烹茶四首  其四",
        "author": "黄庭坚",
        "content": "龙焙东风鱼眼汤，箇中即是白云乡。\n更煎双井苍鹰爪，始耐落花春日长。",
        "dynasty": "宋",
        "collection_info": null
    },
    {
        "title": "雨中登岳阳楼望君山二首  其一",
        "author": "黄庭坚",
        "content": "投荒万死鬓毛斑，生出瞿塘滟滪关。\n未到江南先一笑，岳阳楼上对君山。",
        "dynasty": "宋",
        "collection_info": null
    },
    {
        "title": "雨中登岳阳楼望君山二首  其二",
        "author": "黄庭坚",
        "content": "满川风雨独凭栏，绾结湘娥十二鬟。\n可惜不当湖水面，银山堆裏看青山。",
        "dynasty": "宋",
        "collection_info": null
    },
    {
        "title": "自巴陵略平江临湘入通城无日不雨至黄龙奉谒清禅师继而晚晴邂逅禅客戴道纯款语作长句呈道纯",
        "author": "黄庭坚",
        "content": "山行十日雨霑衣，幕阜峰前对落晖。\n野水自添田水满，晴鸠却唤雨鸠归。\n灵源大士人天眼，双塔老师诸佛机。\n白髮苍颜重到此，问君还是昔人非。",
        "dynasty": "宋",
        "collection_info": null
    },
    {
        "title": "题徐氏书院",
        "author": "黄庭坚",
        "content": "学书但学溪老鹅，读书可观樵父歌。\n紫髯将军不復见，空余岩桂绿婆娑。",
        "dynasty": "宋",
        "collection_info": null
    },
    {
        "title": "赠石敏若",
        "author": "黄庭坚",
        "content": "才似谪仙惟欠酒，情如宋玉更逢秋。\n相看领会一谈胜，注目长江天际流。",
        "dynasty": "宋",
        "collection_info": null
    },
    {
        "title": "题胡逸老致虚庵",
        "author": "黄庭坚",
        "content": "藏书万卷可教子，遗金满籯常作灾。\n能与贫人共年谷，必有明月生蚌胎。\n山随宴坐图画出，水作夜窗风雨来。\n观水观山皆得妙，更将何物污灵台。",
        "dynasty": "宋",
        "collection_info": null
    },
    {
        "title": "题莲华寺",
        "author": "黄庭坚",
        "content": "狂卒猝起金坑西，胁从数百马百蹄。\n所过州县不敢谁，肩舆掳载三十妻。\n伍生有胆无智略，谓河可冯虎可搏。\n身膏白刃浮屠前，此乡父老至今怜。",
        "dynasty": "宋",
        "collection_info": null
    },
    {
        "title": "衝雨向万载道中得逍遥观託宿遂戏题",
        "author": "黄庭坚",
        "content": "逍遥近道边，憩息慰惫懑。\n晴晖时晦明，谑语谐谠论。\n草莱荒蒙茏，室屋壅尘坌。\n仆僮偪侧泌，泾渭清浊混。",
        "dynasty": "宋",
        "collection_info": null
    },
    {
        "title": "题竹尊者轩",
        "author": "黄庭坚",
        "content": "平生脊骨硬如铁，听风听雨随宜说。\n百尺竿头放步行，更向脚跟参一节。",
        "dynasty": "宋",
        "collection_info": null
    },
    {
        "title": "送密老住五峰",
        "author": "黄庭坚",
        "content": "我穿高安过萍乡，七十二渡遶羊肠。\n水边林下逢衲子，南北东西古道场。\n五峰秀出云雨上，中有宝坊如侧掌。\n去与青山作主人，不负法昌老禅将。\n栽松种竹是家风，莫嫌斗绝无来往。\n但得螺蛳吞大象，从来美酒无深巷。",
        "dynasty": "宋",
        "collection_info": null
    },
    {
        "title": "新喻道中寄元明用觞字韵",
        "author": "黄庭坚",
        "content": "中年畏病不举酒，孤负东来数百觞。\n唤客煎茶山店远，看人秧稻午风凉。\n但知家裏俱无恙，不用书来细作行。\n一百八盘携手上，至今犹梦遶羊肠。",
        "dynasty": "宋",
        "collection_info": null
    },
    {
        "title": "拜刘凝之画像",
        "author": "黄庭坚",
        "content": "弃官清颍尾，买田落星湾。\n身在菰蒲中，名满天地间。\n谁能四十年，保此清静退。\n往来涧谷中，神光射牛背。",
        "dynasty": "宋",
        "collection_info": null
    },
    {
        "title": "追和东坡壶中九华",
        "author": "黄庭坚",
        "content": "有人夜半持山去，顿觉浮岚暖翠空。\n试问安排华屋处，何如零落乱云中。\n能回赵璧人安在，已入南柯梦不通。\n頼有霜钟难席卷，袖椎来听响玲珑。",
        "dynasty": "宋",
        "collection_info": null
    },
    {
        "title": "罢姑熟寄元明用觞字韵",
        "author": "黄庭坚",
        "content": "追随富贵劳牵尾，准拟田园略滥觞。\n本与江鸥成保社，聊随海燕度炎凉。\n未栽姑熟桃李径，却入江西鸿雁行。\n别后常同千里月，书来莫寄九回肠。",
        "dynasty": "宋",
        "collection_info": null
    },
    {
        "title": "次苏子瞻和李太白浔阳紫极宫感秋诗韵追怀太白子瞻",
        "author": "黄庭坚",
        "content": "不见两谪仙，长怀倚修竹。\n行遶紫极宫，明珠得盈掬。\n平生人欲杀，耿介受命独。\n往者如可作，抱被求同宿。\n砥柱阅颓波，不疑更何卜。\n但观草木秋，叶落根自復。\n我病二十年，大斗久不覆。\n因之酌苏李，蟹肥社醅熟。",
        "dynasty": "宋",
        "collection_info": null
    },
    {
        "title": "琼芝轩",
        "author": "黄庭坚",
        "content": "卓僊在时养琼芝，深根固蒂活人命。\n憧憧来问此何草，但告渠是唐婆镜。",
        "dynasty": "宋",
        "collection_info": null
    },
    {
        "title": "龟殻轩",
        "author": "黄庭坚",
        "content": "紫极宫中三百楹，道人独藏一神屋。\n开轩纳息星月明，时有白云来伴宿。",
        "dynasty": "宋",
        "collection_info": null
    },
    {
        "title": "秋声轩",
        "author": "黄庭坚",
        "content": "谁居空閒扇橐籥，情与无情并时作。\n是声皆自根极来，更莫辛勤问南郭。",
        "dynasty": "宋",
        "collection_info": null
    },
    {
        "title": "戏效禅月作远公咏",
        "author": "黄庭坚",
        "content": "邀陶渊明把酒椀，过陆修静送虎溪。\n胸次九流清似镜，人间万事醉如泥。",
        "dynasty": "宋",
        "collection_info": null
    },
    {
        "title": "跋子瞻和陶诗",
        "author": "黄庭坚",
        "content": "子瞻谪岭南，时宰欲杀之。\n饱吃惠州饭，细和渊明诗。\n彭泽千载人，东坡百世士。\n出处虽不同，风味乃相似。",
        "dynasty": "宋",
        "collection_info": null
    },
    {
        "title": "题李亮功戴嵩牛图",
        "author": "黄庭坚",
        "content": "韩生画肥马，立仗有辉光。\n戴老作瘦牛，平生千顷荒。\n觳觫告主人，实已尽筋力。\n乞我一牧童，林间听横笛。",
        "dynasty": "宋",
        "collection_info": null
    },
    {
        "title": "追和东坡题李亮功归来图",
        "author": "黄庭坚",
        "content": "今人常恨古人少，今得见之谁谓无。\n欲学渊明归作赋，先烦摩诘画成图。\n小池已筑鱼千里，隙地仍栽芋百区。\n朝市山林俱有累，不居京洛不江湖。",
        "dynasty": "宋",
        "collection_info": null
    },
    {
        "title": "次韵徐仲车喜董元达访之作南郭篇四韵",
        "author": "黄庭坚",
        "content": "董侯从军来，意望名不朽。\n款门拜徐公，在德不在酒。\n徐公虽避俗，对客辄粲然。\n耳不闻世事，时诵陶令篇。",
        "dynasty": "宋",
        "collection_info": null
    },
    {
        "title": "次韵仲车为元达置酒四韵",
        "author": "黄庭坚",
        "content": "射阳三万家，莫贵徐公门。\n谁能拜床前，况乃共酒尊。\n惟此酒中趣，难为醒者论。\n盗卧月皎皎，鸡鸣雨昏昏。",
        "dynasty": "宋",
        "collection_info": null
    },
    {
        "title": "次韵仲车因娄行父见寄之什",
        "author": "黄庭坚",
        "content": "前朝老诸生，大半正邱首。\n投荒万里归，烦公问健否。\n往时望江宰，今为夏津吏。\n他日可教之，玉音尚无弃。",
        "dynasty": "宋",
        "collection_info": null
    },
    {
        "title": "武昌松风阁",
        "author": "黄庭坚",
        "content": "依山筑阁见平川，夜阑箕斗插屋椽。\n我来名之意适然。\n老松魁梧数百年，斧斤所赦今参天。\n风鸣娲皇五十絃，洗耳不须菩萨泉。\n嘉二三子甚好贤，力贫买酒醉此筵。\n夜雨鸣廊到晓悬，相看不归卧僧毡。\n泉枯石燥復潺湲，山川光辉为我妍。\n野僧早饥不能饘，晓见寒溪有炊烟。\n东坡道人已沈泉，张侯何时到眼前。\n钓台惊涛可昼眠，怡亭看篆蛟龙缠。\n安得此身脱拘挛，舟载诸友长周旋。",
        "dynasty": "宋",
        "collection_info": null
    },
    {
        "title": "次韵文潜",
        "author": "黄庭坚",
        "content": "武昌赤壁弔周郎，寒溪西山寻漫浪。\n忽闻天上故人来，呼船凌江不待饷。\n我瞻高明少吐气，君亦欢喜失微恙。\n年来鬼祟覆三豪，词林根柢颇摇荡。\n天生大材竟何用，只与千古拜图像。\n张侯文章殊不病，历险心胆原自壮。\n汀洲鸿雁未安集，风雪牖户当塞向。\n有人出手办兹事，正可隠几穷诸妄。\n经行东坡眠食地，拂拭宝墨生楚怆。\n水清石见君所知，此是吾家秘密藏。",
        "dynasty": "宋",
        "collection_info": null
    },
    {
        "title": "和文潜舟中所题",
        "author": "黄庭坚",
        "content": "云横疑有路，天远欲无门。\n信矣江山美，怀哉谴逐魂。\n长波空𣶂记，佳句洗眵昏。\n谁奈离愁得，村醪或可尊。",
        "dynasty": "宋",
        "collection_info": null
    },
    {
        "title": "题君子泉",
        "author": "黄庭坚",
        "content": "云梦泽南君子泉，水无名字託人贤。\n两苏翰墨相为重，未刻他山世已传。",
        "dynasty": "宋",
        "collection_info": null
    },
    {
        "title": "宿黄州观音院钟楼上",
        "author": "黄庭坚",
        "content": "钟鸣山川晓，露下星斗湿。\n老夫梳白头，潘何埙篪集。",
        "dynasty": "宋",
        "collection_info": null
    },
    {
        "title": "谢何十三送蟹",
        "author": "黄庭坚",
        "content": "形模虽入妇女笑，风味可解壮士颜。\n寒蒲束缚十六辈，已觉酒兴生江山。",
        "dynasty": "宋",
        "collection_info": null
    },
    {
        "title": "又借答送蟹韵并戏小何",
        "author": "黄庭坚",
        "content": "草泥本自行郭索，玉人为开桃李颜。\n恐似曹瞒说鸡肋，不比东阿举肉山。",
        "dynasty": "宋",
        "collection_info": null
    },
    {
        "title": "代二螯解嘲",
        "author": "黄庭坚",
        "content": "仙儒昔日卷龟殻，蛤蜊自可洗愁颜。\n不比二螯风味好，那堪把酒对西山。",
        "dynasty": "宋",
        "collection_info": null
    },
    {
        "title": "又借前韵见意",
        "author": "黄庭坚",
        "content": "招潮瘦恶无永味，海镜纤毫只强颜。\n想见霜脐当大嚼，梦回雪压摩围山。",
        "dynasty": "宋",
        "collection_info": null
    },
    {
        "title": "次韵文潜立春日三绝句  其一",
        "author": "黄庭坚",
        "content": "眇然今日望欧梅，已发黄州首更回。\n试问淮南风月主，新年桃李为谁开。",
        "dynasty": "宋",
        "collection_info": null
    },
    {
        "title": "次韵文潜立春日三绝句  其二",
        "author": "黄庭坚",
        "content": "谁怜旧日青钱选，不立春风玉笋班。\n传得黄州新句法，老夫端欲把降幡。",
        "dynasty": "宋",
        "collection_info": null
    },
    {
        "title": "次韵文潜立春日三绝句  其三",
        "author": "黄庭坚",
        "content": "江山也似随春动，花柳真成触眼新。\n清浊尽须归瓮蚁，吉凶更莫问波臣。",
        "dynasty": "宋",
        "collection_info": null
    },
    {
        "title": "再次前韵  其一",
        "author": "黄庭坚",
        "content": "春工调物似盐梅，一一根中生意回。\n风日安排催岁换，丹青次第与花开。",
        "dynasty": "宋",
        "collection_info": null
    },
    {
        "title": "再次前韵  其二",
        "author": "黄庭坚",
        "content": "久狎渔樵作往还，晓风宫殿梦催班。\n邻娃似与春争道，酥滴花枝綵剪幡。",
        "dynasty": "宋",
        "collection_info": null
    },
    {
        "title": "再次前韵  其三",
        "author": "黄庭坚",
        "content": "酒有全功笔有神，可将心付白头新。\n春盘一任人争席，莫道前衔是近臣。",
        "dynasty": "宋",
        "collection_info": null
    },
    {
        "title": "梦中和觞字韵",
        "author": "黄庭坚",
        "content": "天教兄弟各异方，不使新年对举觞。\n作云作雨手翻覆，得马失马心清凉。\n何处胡椒八百斛，谁家金钗十二行。\n一邱一壑可曳尾，三沐三舋取刳肠。",
        "dynasty": "宋",
        "collection_info": null
    },
    {
        "title": "次韵吴可权题余干县白云亭",
        "author": "黄庭坚",
        "content": "曩谁筑孤亭，胜日有感遇。\n永怀刘随州，因榜白云句。\n遗老不能谈，岁月忽成屡。\n绿阴斤斧尽，华屋风雨仆。\n吴侯七闽英，宰县有真趣。\n絃歌解民愠，根节去吏蠹。\n材收佛宫余，工有子来助。\n厦成燕雀贺，水满鳬雁翥。\n四海名士来，一笑佳客聚。\n云兴碧山留，云散清江去。\n斯须成苍狗，皆道不如故。\n至人观万物，谁有安立处。\n寄语吴令君，但遣糟床注。",
        "dynasty": "宋",
        "collection_info": null
    },
    {
        "title": "次韵廖明略同吴明府白云亭宴集",
        "author": "黄庭坚",
        "content": "江静明花竹，山空响管絃。\n风生学士麈，云绕令君筵。\n百越余生聚，三吴远接连。\n庖霜刀落鲙，执玉酒明船。\n叶县飞来舄，壶公谪处天。\n酌时多暴谑，舞短更成妍。\n唯我孤登览，观诗未究宣。\n空余五字赏，文似两京然。\n医是肱三折，官当岁九迁。\n老夫看镜罢，衰白敢争先。",
        "dynasty": "宋",
        "collection_info": null
    },
    {
        "title": "病来十日不举酒二首  其一",
        "author": "黄庭坚",
        "content": "病来十日不举酒，回施青春与后生。\n满袖东风惬人意，见君诗与字俱清。",
        "dynasty": "宋",
        "collection_info": null
    },
    {
        "title": "病来十日不举酒二首  其二",
        "author": "黄庭坚",
        "content": "病来十日不举酒，独卧南床春草生。\n承君折送袁家紫，令我兴发郎官清。",
        "dynasty": "宋",
        "collection_info": null
    },
    {
        "title": "题小景扇",
        "author": "黄庭坚",
        "content": "草色青青柳色黄，桃花零落杏花香。\n春风不解吹愁却，春日偏能惹恨长。",
        "dynasty": "宋",
        "collection_info": null
    },
    {
        "title": "鄂州南楼书事四首  其一",
        "author": "黄庭坚",
        "content": "四顾山光接水光，凭栏十里芰荷香。\n清风明月无人管，併作南楼一味凉。",
        "dynasty": "宋",
        "collection_info": null
    },
    {
        "title": "鄂州南楼书事四首  其二",
        "author": "黄庭坚",
        "content": "画阁传觞容十客，透风透月两明轩。\n南楼槃礴三百尺，天上云居不足言。",
        "dynasty": "宋",
        "collection_info": null
    },
    {
        "title": "鄂州南楼书事四首  其三",
        "author": "黄庭坚",
        "content": "势压湖南可长雄，胸吞云梦略从容。\n北船未尝睹巨丽，复阁重楼天际逢。",
        "dynasty": "宋",
        "collection_info": null
    },
    {
        "title": "鄂州南楼书事四首  其四",
        "author": "黄庭坚",
        "content": "武昌参佐幕中画，我亦来追六月凉。\n老子平生殊不浅，诸君少住对胡床。",
        "dynasty": "宋",
        "collection_info": null
    },
    {
        "title": "南楼画阁观方公悦二小诗戏次韵  其一",
        "author": "黄庭坚",
        "content": "十年华屋网蛛尘，大旆重来一日新。\n五凤楼前修造手，箇中余刃亦精神。",
        "dynasty": "宋",
        "collection_info": null
    },
    {
        "title": "南楼画阁观方公悦二小诗戏次韵  其二",
        "author": "黄庭坚",
        "content": "重山复水绕深幽，不见高贤独倚楼。\n手拂壁间留恨句，凌波微步有人愁。",
        "dynasty": "宋",
        "collection_info": null
    },
    {
        "title": "庭坚以去岁九月至鄂登南楼叹其制作之美成长句久欲寄远因循至今书呈公悦",
        "author": "黄庭坚",
        "content": "江东湖北行画图，鄂州南楼天下无。\n高明广深势抱合，表裏江山来画阁。\n雪筵披襟夏簟寒，胸吞云梦何足言。\n庾公风流冷似铁，谁其继之方公悦。",
        "dynasty": "宋",
        "collection_info": null
    },
    {
        "title": "养斗鸡",
        "author": "黄庭坚",
        "content": "峥嵘已介季氏甲，更以黄金饰两戈。\n虽有英心甘斗死，其如纪渻木鸡何。",
        "dynasty": "宋",
        "collection_info": null
    },
    {
        "title": "颜徒贫乐斋二首  其一",
        "author": "黄庭坚",
        "content": "衡门低首过，环堵容膝坐。\n四旁无给侍，百衲自缠裹。\n论事直如絃，观书曲肱卧。\n饥来或乞食，有道无不可。",
        "dynasty": "宋",
        "collection_info": null
    },
    {
        "title": "颜徒贫乐斋二首  其二",
        "author": "黄庭坚",
        "content": "小山作友朋，义重子舆桑。\n香草当姬妾，不须珠翠妆。\n鸟乌窥冻砚，星月入幽房。\n儿报无炊米，浩歌绕屋梁。",
        "dynasty": "宋",
        "collection_info": null
    },
    {
        "title": "和凉轩二首  其一",
        "author": "黄庭坚",
        "content": "打荷看急雨，吞月任行云。\n夜半蚊雷起，西风为解纷。",
        "dynasty": "宋",
        "collection_info": null
    },
    {
        "title": "和凉轩二首  其二",
        "author": "黄庭坚",
        "content": "茗椀梦中觉，荷花镜裏香。\n凉生只当处，暑退亦无方。",
        "dynasty": "宋",
        "collection_info": null
    },
    {
        "title": "题默轩和遵老",
        "author": "黄庭坚",
        "content": "平生三业浄，在俗亦超然。\n佛事一盂饭，横眠不学禅。\n松风佳客共，茶梦小僧圆。\n漫续山家颂，非诗莫浪传。",
        "dynasty": "宋",
        "collection_info": null
    },
    {
        "title": "次韵文安国纪梦",
        "author": "黄庭坚",
        "content": "道人偶许俗人知，法喜非妻解养儿。\n夜久金茎添沆瀣，室虚璧月映琉璃。\n远来醉侠匆匆去，近出诗仙句句奇。\n独怪区区践绳墨，相逢未省角巾敧。",
        "dynasty": "宋",
        "collection_info": null
    },
    {
        "title": "寄贺方回",
        "author": "黄庭坚",
        "content": "少游醉卧古藤下，谁与愁眉唱一杯。\n解作江南断肠句，只今唯有贺方回。",
        "dynasty": "宋",
        "collection_info": null
    },
    {
        "title": "文安国挽词二首  其一",
        "author": "黄庭坚",
        "content": "七闽家举子，百粤海还珠。\n往日推忠厚，穷年领转输。\n一床遗杖屦，万事委锱铢。\n岂有苍茫恨，归巢未拮据。",
        "dynasty": "宋",
        "collection_info": null
    },
    {
        "title": "文安国挽词二首  其二",
        "author": "黄庭坚",
        "content": "平生翰墨学，空走使臣车。\n瞿令能苍史，归公好古书。\n秦山刊日月，周鼓颂畋渔。\n不见龙蛇笔，新干研滴蜍。",
        "dynasty": "宋",
        "collection_info": null
    },
    {
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 头陀寺",
        "author": "黄庭坚",
        "content": "头陀全盛时，宫殿梯空级。\n城中望金碧，云外僧𧥄𧥄。\n人亡经禅尽，屋破龙象泣。\n惟有简栖碑，文字岿然立。",
        "dynasty": "宋",
        "collection_info": null
    },
    {
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 道中闻松声",
        "author": "黄庭坚",
        "content": "蟠空作风雨，发地鸣鼓吹。\n日晴四无人，声在高林际。\n伊优儿女语，蹇浅市井议。\n我欲抱七絃，写此以卒岁。",
        "dynasty": "宋",
        "collection_info": null
    },
    {
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 中秋山行怀子兴节判",
        "author": "黄庭坚",
        "content": "俗物常偪塞，令人眼生白。\n永怀洛阳人，谈诗论画壁。\n青山吐秋月，阻作南楼客。\n但歌靡盬诗，赏此无瑕璧。",
        "dynasty": "宋",
        "collection_info": null
    },
    {
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 再登莲落岭怀君泽知录",
        "author": "黄庭坚",
        "content": "邑下羹不和，幕中往调护。\n纷争非士则，各使捐细故。\n颇忆郗参军，能令公喜怒。\n应知鞅掌车，历尽崔嵬路。",
        "dynasty": "宋",
        "collection_info": null
    },
    {
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 崇阳道中",
        "author": "黄庭坚",
        "content": "张公少为令，愍俗有遗书。\n左贩洞庭橘，右担彭蠡鱼。\n歌奔中夜女，归抱十年雏。\n近岁多儒学，仁风似有初。",
        "dynasty": "宋",
        "collection_info": null
    },
    {
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 晚发咸宁行松径至芦子",
        "author": "黄庭坚",
        "content": "咸宁走芦子，终日乔木阴。\n太丘心洒落，古松韵清深。\n聊持不俗耳，静听无絃琴。\n非今胡部律，而独可人心。",
        "dynasty": "宋",
        "collection_info": null
    },
    {
        "title": "陈荣绪惠示之字韵诗推奬过实非所敢当辄次高韵三首  其一",
        "author": "黄庭坚",
        "content": "纷纷不可耐，君子有忧之。\n鞅掌诚庄语，贤劳似怨诗。\n颓波阅砥柱，浊水得摩尼。\n知我无枝叶，刳心只有皮。",
        "dynasty": "宋",
        "collection_info": null
    },
    {
        "title": "陈荣绪惠示之字韵诗推奬过实非所敢当辄次高韵三首  其二",
        "author": "黄庭坚",
        "content": "太丘胸量阔，一苇莫杭之。\n万事不挂眼，四愁犹有诗。\n状閒聊阘茸，心洁似毗尼。\n早晚同舟去，烟波学子皮。",
        "dynasty": "宋",
        "collection_info": null
    },
    {
        "title": "陈荣绪惠示之字韵诗推奬过实非所敢当辄次高韵三首  其三",
        "author": "黄庭坚",
        "content": "十家有忠信，江夏可无之。\n政苦寄卖友，忽闻衡说诗。\n饥蒙青䭀饭，寒赠紫陀尼。\n酬报矜难巧，深惭陆与皮。",
        "dynasty": "宋",
        "collection_info": null
    },
    {
        "title": "德孺五丈和之字诗韵难而愈工辄復和成可发一笑",
        "author": "黄庭坚",
        "content": "且然聊尔耳，得也自知之。\n独笑真成梦，狂歌或似诗。\n照滩禽郭索，烧野得伊尼。\n早晚来同醉，僧窗卧虎皮。",
        "dynasty": "宋",
        "collection_info": null
    },
    {
        "title": "次韵德孺新居病起",
        "author": "黄庭坚",
        "content": "潭潭经略府，寂寂闭门居。\n京洛圣贤宅，江湖鱼鼈潴。\n官如一梦觉，话胜十年书。\n稍喜过从近，扶筇不驾车。",
        "dynasty": "宋",
        "collection_info": null
    },
    {
        "title": "次韵德孺感兴二首  其一",
        "author": "黄庭坚",
        "content": "于此吾忘我，从谁尺直寻。\n事来千万种，人有两三心。\n自守藩篱小，犹能井臼任。\n过时虽不采，吾与菊花斟。",
        "dynasty": "宋",
        "collection_info": null
    },
    {
        "title": "次韵德孺感兴二首  其二",
        "author": "黄庭坚",
        "content": "眼前尝废忘，事往更追寻。\n爱酒陶元亮，着书王仲任。\n寒蒲虽有节，枯木已无心。\n客至还须饮，逢欢起自斟。",
        "dynasty": "宋",
        "collection_info": null
    },
    {
        "title": "次韵德孺惠贶秋字之句",
        "author": "黄庭坚",
        "content": "少日才华接贵游，老来忠义气横秋。\n未应白髮如霜草，不见丹砂似箭头。\n顾我今成丧家狗，期君早作济川舟。\n汉家宗庙英灵在，定是寒儒浪自愁。",
        "dynasty": "宋",
        "collection_info": null
    },
    {
        "title": "求范子默染鸦青纸二首  其一",
        "author": "黄庭坚",
        "content": "学似贫家老破除，古今迷忘失三余。\n极知鹄白非新得，谩染鸦青袭旧书。",
        "dynasty": "宋",
        "collection_info": null
    },
    {
        "title": "求范子默染鸦青纸二首  其二",
        "author": "黄庭坚",
        "content": "深如女髮兰膏罢，明似山光夜月余。\n为染溪藤三百箇，待渠湔拂一床书。",
        "dynasty": "宋",
        "collection_info": null
    },
    {
        "title": "谢荣绪惠贶鲜鲫",
        "author": "黄庭坚",
        "content": "偶思暖老庖玄鲫，公遣霜鳞贯柳来。\n虀臼方看金作屑，鲙盘已见雪成堆。",
        "dynasty": "宋",
        "collection_info": null
    },
    {
        "title": "谢荣绪割麞见贻二首  其一",
        "author": "黄庭坚",
        "content": "何处惊麏触祸机，烦君遣骑割鲜肥。\n秋来多病新开肉，粝饭寒葅得解围。",
        "dynasty": "宋",
        "collection_info": null
    },
    {
        "title": "谢荣绪割麞见贻二首  其二",
        "author": "黄庭坚",
        "content": "二十余年枯淡过，病来筯下剧甘肥。\n果然口腹为灾怪，梦去呼鹰雪打围。",
        "dynasty": "宋",
        "collection_info": null
    },
    {
        "title": "吴执中有两鹅为余烹之戏赠",
        "author": "黄庭坚",
        "content": "学书池上一双鹅，宛颈相追笔意多。\n皆为涪翁赴汤鼎，主人言汝不能歌。",
        "dynasty": "宋",
        "collection_info": null
    },
    {
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其一",
        "author": "黄庭坚",
        "content": "怒目横行与虎争，寒沙奔火祸胎成。\n虽为天上三辰次，未免人间五鼎烹。",
        "dynasty": "宋",
        "collection_info": null
    },
    {
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其二",
        "author": "黄庭坚",
        "content": "勃窣媻跚烝涉波，草泥出没尚横戈。\n也知觳觫元无罪，奈此尊前风味何。",
        "dynasty": "宋",
        "collection_info": null
    },
    {
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其三",
        "author": "黄庭坚",
        "content": "解缚华堂一座倾，忍堪支解见姜橙。\n东归却为鲈鱼鲙，未敢知言许季鹰。",
        "dynasty": "宋",
        "collection_info": null
    },
    {
        "title": "宁子与追和予岳阳楼诗復次韵二首  其一",
        "author": "黄庭坚",
        "content": "去年新霁独凭栏，山似樊姬拥髻鬟。\n箇裏宛然多事在，世间遥望但云山。",
        "dynasty": "宋",
        "collection_info": null
    },
    {
        "title": "宁子与追和予岳阳楼诗復次韵二首  其二",
        "author": "黄庭坚",
        "content": "轩皇乐罢拱朝班，天地为家不闭关。\n惟有金炉紫烟起，至今留作御前山。",
        "dynasty": "宋",
        "collection_info": null
    },
    {
        "title": "和宁子与白鹿寺",
        "author": "黄庭坚",
        "content": "谷朗岩开见佛灯，云遮雾掩碧层层。\n青山得意看流水，白鹿归来失旧僧。",
        "dynasty": "宋",
        "collection_info": null
    },
    {
        "title": "谢人惠猫头笋",
        "author": "黄庭坚",
        "content": "长沙一月煨鞭笋，鹦鹉洲前人未知。\n走送烦公助汤餠，猫头突兀想穿篱。",
        "dynasty": "宋",
        "collection_info": null
    },
    {
        "title": "短韵奉乞腊梅",
        "author": "黄庭坚",
        "content": "卧云庄上残花笑，香似早梅开不迟。\n浅色春衫弄风日，遣来当为作新诗。",
        "dynasty": "宋",
        "collection_info": null
    },
    {
        "title": "以酒渴爱江清作五小诗寄廖明略学士兼简初和父主簿  其一",
        "author": "黄庭坚",
        "content": "将发沔鄂间，尽醉竹林酒。\n二三石友辈，未肯弃老朽。\n借问坐客谁，卢溪紫髯叟。\n此翁今惜醉，旧不论升斗。",
        "dynasty": "宋",
        "collection_info": null
    },
    {
        "title": "以酒渴爱江清作五小诗寄廖明略学士兼简初和父主簿  其二",
        "author": "黄庭坚",
        "content": "平生思故人，江汉不解渴。\n谁言放逐地，烧烛饮至跋。\n忧予先狗马，劝以爱肤髮。\n有罪当窜流，但惧不得活。",
        "dynasty": "宋",
        "collection_info": null
    },
    {
        "title": "以酒渴爱江清作五小诗寄廖明略学士兼简初和父主簿  其三",
        "author": "黄庭坚",
        "content": "廖侯劝我酒，此亦雅所爱。\n中年刚制之，常惧作灾怪。\n连台盘拗倒，故人不相贷。\n谁能知许事，痛饮且一快。",
        "dynasty": "宋",
        "collection_info": null
    },
    {
        "title": "以酒渴爱江清作五小诗寄廖明略学士兼简初和父主簿  其四",
        "author": "黄庭坚",
        "content": "竹林文章伯，国士无与双。\n比来少制作，非以弱故降。\n景阳机中锦，犹衣被丘江。\n时时能度曲，秀句入新腔。",
        "dynasty": "宋",
        "collection_info": null
    },
    {
        "title": "以酒渴爱江清作五小诗寄廖明略学士兼简初和父主簿  其五",
        "author": "黄庭坚",
        "content": "斯人绝少可，白眼视公卿。\n每与俗物逢，三沐取洁清。\n我亦漫浪者，君何许同盟。\n试问卢溪叟，犹得多可名。",
        "dynasty": "宋",
        "collection_info": null
    },
    {
        "title": "四休居士诗三首  其一",
        "author": "黄庭坚",
        "content": "富贵何时润髑髅，守钱奴与拘官囚。\n太医诊得人间病，安乐延年万事休。",
        "dynasty": "宋",
        "collection_info": null
    },
    {
        "title": "四休居士诗三首  其二",
        "author": "黄庭坚",
        "content": "无求不着看人面，有酒可以留人嬉。\n欲知四休安乐法，听取山谷老人诗。",
        "dynasty": "宋",
        "collection_info": null
    },
    {
        "title": "四休居士诗三首  其三",
        "author": "黄庭坚",
        "content": "一病能恼安乐性，四病长作一生愁。\n借问四休何所好，不令一点上眉头。",
        "dynasty": "宋",
        "collection_info": null
    },
    {
        "title": "十二月十九日夜中发鄂渚晓泊汉阳亲旧携酒追送聊为短句",
        "author": "黄庭坚",
        "content": "接淅报官府，敢违王事程。\n宵征江夏县，睡起汉阳城。\n邻里烦追送，杯盘泻浊清。\n秪应瘴乡老，难答故人情。",
        "dynasty": "宋",
        "collection_info": null
    },
    {
        "title": "次韵陈荣绪同倚钟楼晚望别后明日见寄之作",
        "author": "黄庭坚",
        "content": "天外僧伽塔，斜辉极照临。\n凭栏随处好，残雪向来深。\n青草无风浪，枯松半死心。\n衡阳有回雁，他日更传音。",
        "dynasty": "宋",
        "collection_info": null
    },
    {
        "title": "过洞庭青草湖",
        "author": "黄庭坚",
        "content": "乙丑越洞庭，丙寅渡青草。\n似为神所怜，雪上日杲杲。\n我虽贫至骨，犹胜杜陵老。\n忆昔上岳阳，一饭从人讨。\n行矣勿迟留，蕉林追獦獠。",
        "dynasty": "宋",
        "collection_info": null
    },
    {
        "title": "过土山寨",
        "author": "黄庭坚",
        "content": "南风日日纵篙撑，时喜北风将我行。\n汤餠一杯银线乱，蒌蒿数筯玉簪横。",
        "dynasty": "宋",
        "collection_info": null
    },
    {
        "title": "晚泊长沙示秦处度范元实用寄明略和父韵五首  其一",
        "author": "黄庭坚",
        "content": "昔在秦少游，许我同门友。\n掘狱无张雷，剑气在牛斗。\n今来见令子，文似前哲有。\n何用相浇泼，清江绿如酒。",
        "dynasty": "宋",
        "collection_info": null
    },
    {
        "title": "晚泊长沙示秦处度范元实用寄明略和父韵五首  其二",
        "author": "黄庭坚",
        "content": "范公太史僚，山立乃先达。\n发挥百代史，管以六经辖。\n投身转岭海，就木乃京洛。\n仲子见长沙，且用慰饥渴。",
        "dynasty": "宋",
        "collection_info": null
    },
    {
        "title": "晚泊长沙示秦处度范元实用寄明略和父韵五首  其三",
        "author": "黄庭坚",
        "content": "秦郎水江汉，范郎器鼎鼐。\n逝者不可寻，犹喜二子在。\n相逢唾珠玉，贫病问薪菜。\n豫愁帆风船，目极别所爱。",
        "dynasty": "宋",
        "collection_info": null
    },
    {
        "title": "晚泊长沙示秦处度范元实用寄明略和父韵五首  其四",
        "author": "黄庭坚",
        "content": "往时高交友，宰木已枞枞。\n今我二三子，事业在灯窗。\n秦范波澜阔，笑陆海潘江。\n愿兹秉经术，出仕荣家邦。",
        "dynasty": "宋",
        "collection_info": null
    },
    {
        "title": "晚泊长沙示秦处度范元实用寄明略和父韵五首  其五",
        "author": "黄庭坚",
        "content": "少游五十策，其言明且清。\n笔墨深关键，开阖见日星。\n陈友评斯文，如钟磬鼓笙。\n谁能续凤鸣，洗耳听两甥。",
        "dynasty": "宋",
        "collection_info": null
    },
    {
        "title": "次韵元实病目",
        "author": "黄庭坚",
        "content": "道人尝恨未灰心，儒士苦爱读书眼。\n要须玄览照镜空，莫作白鱼钻蠹简。\n阅人朦胧似有味，看字昏涩尤宜懒。\n范侯年少百夫雄，言行一一无可柬。\n看君眸子当瞭然，乃称胸次常坦坦。\n如何有物食明月，泪睫陨珠衣袖满。\n金篦刮膜会有时，汤熨取快术诚短。\n君不见岳头懒瓒一生禅，鼻涕垂颐渠不管。",
        "dynasty": "宋",
        "collection_info": null
    },
    {
        "title": "胜业寺悦亭",
        "author": "黄庭坚",
        "content": "苦雨已解严，诸峰来献状。\n不见白头禅，空倚紫藤杖。",
        "dynasty": "宋",
        "collection_info": null
    },
    {
        "title": "离福严",
        "author": "黄庭坚",
        "content": "山下三日晴，山上三日雨。\n不见祝融峰，还泝潇湘去。",
        "dynasty": "宋",
        "collection_info": null
    },
    {
        "title": "花光仲仁出秦苏诗卷思二国士不可復见开卷绝叹因花光为我作梅数枝及画烟外远山追少游韵记卷末",
        "author": "黄庭坚",
        "content": "梦蝶真人貌黄槁，篱落逢花须醉倒。\n雅闻花光能画梅，更乞一枝洗烦恼。\n扶持爱梅说道理，自许牛头参已早。\n长眠橘洲风雨寒，今日梅开向谁好。\n何况东坡成古丘，不復龙蛇看挥扫。\n我向湖南更岭南，繫船来近花光老。\n叹息斯人不可见，喜我未学霜前草。\n写尽南枝与北枝，更作千峰倚晴昊。",
        "dynasty": "宋",
        "collection_info": null
    },
    {
        "title": "题花光画",
        "author": "黄庭坚",
        "content": "湖北山无地，湖南水彻天。\n云沙真富贵，翰墨小神仙。",
        "dynasty": "宋",
        "collection_info": null
    },
    {
        "title": "题花光画山水",
        "author": "黄庭坚",
        "content": "花光寺下对云沙，欲把轻舟小钓车。\n更看道人烟雨笔，乱峰深处是吾家。",
        "dynasty": "宋",
        "collection_info": null
    },
    {
        "title": "所住堂",
        "author": "黄庭坚",
        "content": "此山花光佛所住，今日花光还放光。\n天女来修散花供，道人自有本来香。",
        "dynasty": "宋",
        "collection_info": null
    },
    {
        "title": "戏咏高节亭边山矾花二首  其一",
        "author": "黄庭坚",
        "content": "北岭山矾取意开，轻风正用此时来。\n平生习气难料理，爱着幽香未拟迴。",
        "dynasty": "宋",
        "collection_info": null
    },
    {
        "title": "戏咏高节亭边山矾花二首  其二",
        "author": "黄庭坚",
        "content": "高节亭边竹已空，山矾独自倚春风。\n二三名士开颜笑，把断花光水不通。",
        "dynasty": "宋",
        "collection_info": null
    },
    {
        "title": "赠惠洪",
        "author": "黄庭坚",
        "content": "数面欣羊胛，论诗喜雉膏。\n眼横湘水暮，云献楚天高。\n堕我玉麈尾，乞君宫锦袍。\n月清放舟舫，万里渺云涛。",
        "dynasty": "宋",
        "collection_info": null
    },
    {
        "title": "戏咏零陵李宗古居士家驯鹧鸪二首  其一",
        "author": "黄庭坚",
        "content": "山雌之弟竹鸡兄，乍入雕笼便不惊。\n此鸟为公行不得，报晴报雨总同声。",
        "dynasty": "宋",
        "collection_info": null
    },
    {
        "title": "戏咏零陵李宗古居士家驯鹧鸪二首  其二",
        "author": "黄庭坚",
        "content": "真人梦出大槐宫，万里苍梧一洗空。\n终日忧兄行不得，鹧鸪应是鼻亭公。",
        "dynasty": "宋",
        "collection_info": null
    },
    {
        "title": "李宗古出示谢李道人苕帚杖从蒋彦回乞葬地二颂作二诗奉呈  其一",
        "author": "黄庭坚",
        "content": "提携禅客扶衰杖，断当姻家葬骨山。\n因病废棋仍废酒，鹧鸪鹦鹉伴清閒。",
        "dynasty": "宋",
        "collection_info": null
    },
    {
        "title": "李宗古出示谢李道人苕帚杖从蒋彦回乞葬地二颂作二诗奉呈  其二",
        "author": "黄庭坚",
        "content": "诗书传女似中郎，杞菊同盘有孟光。\n今日鹧鸪鸣蹇蹇，他年鹦鹉恨堂堂。",
        "dynasty": "宋",
        "collection_info": null
    },
    {
        "title": "书磨崖碑后",
        "author": "黄庭坚",
        "content": "春风吹船着浯溪，扶藜上读中兴碑。\n平生半世看墨本，摩挲石刻鬓成丝。\n明皇不作苞桑计，颠倒四海由禄儿。\n九庙不守乘舆西，万官已作乌择栖。\n抚军监国太子事，何乃趣取大物为。\n事有至难天幸尔，上皇跼蹐还京师。\n内间张后色可否，外閒李父颐指挥。\n南内凄凉几苟活，高将军去事尤危。\n臣结舂陵二三策，臣甫杜鹃再拜诗。\n安知忠臣痛至骨，世上但赏琼琚词。\n同来野僧六七辈，亦有文士相追随。\n断崖苍藓对立久，涷雨为洗前朝悲。",
        "dynasty": "宋",
        "collection_info": null
    },
    {
        "title": "浯溪图",
        "author": "黄庭坚",
        "content": "成子写浯溪，下笔便造极。\n空蒙得真趣，肤寸已千尺。\n只今中宫寺，在昔漫郎宅。\n更作老夫船，樯竿插苍石。",
        "dynasty": "宋",
        "collection_info": null
    },
    {
        "title": "太平寺慈氏阁",
        "author": "黄庭坚",
        "content": "青玻瓈盆插千岑，湘江水清无古今。\n何处拭目穷表裏，太平飞阁暂登临。\n朝阳不闻皂盖下，愚溪但见古木阴。\n谁与洗涤怀古恨，坐有佳客非孤斟。",
        "dynasty": "宋",
        "collection_info": null
    },
    {
        "title": "题淡山岩二首  其一",
        "author": "黄庭坚",
        "content": "去城二十五里近，天与隔尽俗子尘。\n春蛙秋蝇不到耳，夏凉冬暖总宜人。\n岩中清磬僧定起，洞口绿树仙家春。\n惜哉次山世未显，不得雄文镵翠珉。",
        "dynasty": "宋",
        "collection_info": null
    },
    {
        "title": "题淡山岩二首  其二",
        "author": "黄庭坚",
        "content": "淡山淡姓人安在，征君避秦亦不归。\n石门竹径几时有，琼台瑶室至今疑。\n回中明洁坐十客，亦可呼乐醉舞衣。\n阆州城南果何似，永州淡岩天下稀。",
        "dynasty": "宋",
        "collection_info": null
    },
    {
        "title": "明远庵",
        "author": "黄庭坚",
        "content": "远公引得陶潜住，美酒沽来饮无数。\n我醉欲眠卿且去，只有空瓶同此趣。\n谁知明远似远公，亦欲我行庵上路。\n多方挈取瓮头春，大白梨花十分注。\n与君深入逍遥游，了无一物当情素。\n道卿道卿归去来，明远主人今进步。",
        "dynasty": "宋",
        "collection_info": null
    },
    {
        "title": "玉芝园",
        "author": "黄庭坚",
        "content": "春生潇湘水，风鸣涧谷泉。\n过雨花漠漠，弄晴絮翩翩。\n名园上朱阁，观后復观前。\n借问昔居人，岑绝无炊烟。\n人生须富贵，河水清且涟。\n百年共如此，安用涕潺湲。\n蒋侯真好事，杖屦喜接连。\n车载溪中骨，推排若差肩。\n厌看孔壬面，丑石反成妍。\n感君劝我醉，吾亦无间然。\n乱我朱碧眼，空花坠便翾。\n行动须人扶，那能金石坚。\n爱君雷氏琴，汤汤发朱絃。\n但恨赏音人，大半随逝川。\n平生有诗罪，如痼不可痊。\n今当痛自改，三衅復三湔。",
        "dynasty": "宋",
        "collection_info": null
    },
    {
        "title": "游愚溪",
        "author": "黄庭坚",
        "content": "意行到愚溪，竹舆鸣担肩。\n冉溪昔居人，埋没不知年。\n偶託文字工，遂以愚溪传。\n柳侯不可见，古木荫溅溅。\n罗氏家潇东，潇西读书园。\n笋茁不避道，檀栾摇春烟。\n下入朝阳岩，次山有铭镌。\n藓石破篆文，不辨瞿李袁。\n嵌窦响笙磬，洞中出寒泉。\n同游三五客，拂石弄潺湲。\n俄顷生白云，似欲驾我仙。\n吾将从此逝，挽牵遂回船。",
        "dynasty": "宋",
        "collection_info": null
    },
    {
        "title": "代书寄翠岩新禅师",
        "author": "黄庭坚",
        "content": "山谷青石牛，自负万钧重。\n八风吹得行，处处是日用。\n又将十六口，去作宜州梦。\n苦忆新老人，是我法梁栋。\n信手斫方圆，规矩一一中。\n遥思灵源叟，分坐法席共。\n聊持楚狂句，往作天女供。\n岭上早梅春，参军惭独弄。",
        "dynasty": "宋",
        "collection_info": null
    },
    {
        "title": "戏答欧阳诚发奉议谢余送茶歌",
        "author": "黄庭坚",
        "content": "欧阳子，出阳山。\n山奇水怪有异气，生此突兀熊豹颜。\n饮如江入洞庭野，诗成十手不供写。\n老来抱璞向涪翁，东坡原是知音者。\n苍龙璧，官焙香。\n涪翁投赠非世味，自许诗情合得尝。\n却思翰林来馈光禄酒，两家水鑑共寒光。\n予乃安敢比东坡，有如玉盘金叵罗。\n直相千万不啻过，爱公好诗又能多。\n老夫何有更横戈，奈此于思百战何。",
        "dynasty": "宋",
        "collection_info": null
    },
    {
        "title": "到桂州",
        "author": "黄庭坚",
        "content": "桂岭环城如雁荡，平地苍玉忽嶒峨。\n李成不在郭熙死，奈此百嶂千峰何。",
        "dynasty": "宋",
        "collection_info": null
    },
    {
        "title": "答许觉之惠桂花椰子茶盂二首  其一",
        "author": "黄庭坚",
        "content": "万事相寻荣与衰，故人别来鬓成丝。\n欲知岁晚在何许，唯说山中有桂枝。",
        "dynasty": "宋",
        "collection_info": null
    },
    {
        "title": "答许觉之惠桂花椰子茶盂二首  其二",
        "author": "黄庭坚",
        "content": "硕果不食寒林梢，剖而器之如悬匏。\n故人相见各贫病，且可烹茶当酒肴。",
        "dynasty": "宋",
        "collection_info": null
    },
    {
        "title": "以椰子茶瓶寄德孺二首  其一",
        "author": "黄庭坚",
        "content": "硕果霣林梢，可以代悬匏。\n携持二十年，煮茗当酒肴。\n我今御魑魅，学打衲僧包。\n聊持坚重器，遗我金石交。",
        "dynasty": "宋",
        "collection_info": null
    },
    {
        "title": "以椰子茶瓶寄德孺二首  其二",
        "author": "黄庭坚",
        "content": "炎丘椰木实，入用随茗椀。\n譬如楛矢砮，但贵从来远。\n往时万里物，今在篱落间。\n知公一拂拭，想我瘴雾颜。",
        "dynasty": "宋",
        "collection_info": null
    },
    {
        "title": "寄黄龙清老三首  其一",
        "author": "黄庭坚",
        "content": "万山不隔中秋月，一雁能传寄远书。\n深密伽陀枯战笔，真成相见问何如。",
        "dynasty": "宋",
        "collection_info": null
    },
    {
        "title": "寄黄龙清老三首  其二",
        "author": "黄庭坚",
        "content": "风前橄榄星宿落，日下桄榔羽扇开。\n昭默堂中有相忆，清秋忽遣化人来。",
        "dynasty": "宋",
        "collection_info": null
    },
    {
        "title": "寄黄龙清老三首  其三",
        "author": "黄庭坚",
        "content": "骑馿觅馿但可笑，非马喻马亦成痴。\n一天月色为谁好，二老风流只自知。",
        "dynasty": "宋",
        "collection_info": null
    },
    {
        "title": "宜阳别元明用觞字韵",
        "author": "黄庭坚",
        "content": "霜鬚八十期同老，酌我仙人九醖觞。\n明月湾头松老大，永思堂下草荒凉。\n千林风雨鶑求友，万里云天雁断行。\n别夜不眠听鼠啮，非关春茗搅枯肠。",
        "dynasty": "宋",
        "collection_info": null
    },
    {
        "title": "和范信中寓居崇宁遇雨二首  其一",
        "author": "黄庭坚",
        "content": "范侯来寻八桂路，走避俗人如脱兔。\n衣囊夜雨寄禅家，行潦升阶漂两屦。\n遣闷闷不离眼前，避愁愁已知人处。\n庆公忧民苗未立，旻公忧木水推去。\n两禅有意开寿域，岁晚筑室当百堵。\n他时无屋可藏身，且作五里公超雾。",
        "dynasty": "宋",
        "collection_info": null
    },
    {
        "title": "和范信中寓居崇宁遇雨二首  其二",
        "author": "黄庭坚",
        "content": "当年游侠成都路，黄犬苍鹰伐狐兔。\n二十始肯为儒生，行寻丈人奉巾屦。\n千江渺然万山阻，抱衣一囊遍处处。\n或持剑挂宰上回，亦有酒罢壶中去。\n昨来禅榻寄曲肱，上雨傍风破环堵。\n何时鲲化北溟波，好在豹隠南山雾。",
        "dynasty": "宋",
        "collection_info": null
    },
    {
        "title": "乞钟乳于曾公衮",
        "author": "黄庭坚",
        "content": "寄语曾公子，金丹几时熟。\n愿持钟乳粉，实此罄悬腹。\n遥怜蟹眼汤，已化鹅管玉。\n刀圭勿妄传，此物非碌碌。",
        "dynasty": "宋",
        "collection_info": null
    },
    {
        "title": "溪上吟",
        "author": "黄庭坚",
        "content": "短生无长期，聊暇日婆娑。\n出门望高丘，拱木漫春萝。\n试为省鬼录，不饮死者多。\n安能如南山，千岁保不磨。\n在世崇名节，飘如赴烛蛾。\n及汝知悔时，万事蓬一窠。\n青青陵陂麦，妍暖亦已花。\n长烟淡平川，轻风不为波。\n无人按律吕，好鸟自和歌。\n杖藜山中归，牛羊在坡陀。\n本自无廊庙，正尔乐涧阿。\n念昔扬子云，刻意师孟轲。\n狂夫移九鼎，深巷考四科。\n亦有好事人，时能载酒过。\n无疑举尔酒，定知我为何。",
        "dynasty": "宋",
        "collection_info": null
    },
    {
        "title": "清江引",
        "author": "黄庭坚",
        "content": "江鸥摇荡荻花秋，八十渔翁百不忧。\n清晓采莲来荡桨，夕阳收网更横舟。\n羣儿学渔亦不恶，老妻白头从此乐。\n全家醉着篷底眠，舟在寒沙夜潮落。",
        "dynasty": "宋",
        "collection_info": null
    },
    {
        "title": "次韵叔父圣谟咏鶑迁谷",
        "author": "黄庭坚",
        "content": "鸦舅颇强聒，仆姑常勃溪。\n黄鸟怀好音，秋菊染春衣。\n嘤嘤求朋友，忧患同一枝。\n提壶要酤我，杜宇赋式微。\n黄鸟在幽谷，韬光养羽仪。\n晴风曜桃李，言语自知时。\n先生丘中隠，乔木见雄雌。\n引子迁绿阴，相戒防祸机。\n李杜死刀锯，陈张怨弃遗。\n不如听黄鸟，永昼客争棋。",
        "dynasty": "宋",
        "collection_info": null
    },
    {
        "title": "次韵十九叔父台源",
        "author": "黄庭坚",
        "content": "闻道台源境，锄荒三径通。\n人曾梦蚁穴，鹤亦怕鸡笼。\n万壑秋声别，千江月体同。\n须知有一路，不在白云中。",
        "dynasty": "宋",
        "collection_info": null
    },
    {
        "title": "叔父钓亭",
        "author": "黄庭坚",
        "content": "槛外溪风拂面凉，四围春草自锄荒。\n陆沈霜髮为鈎直，柳贯锦鳞缘饵香。\n影落华亭千尺月，梦通岐下六州王。\n麒麟卧笑功名骨，不道山林日月长。",
        "dynasty": "宋",
        "collection_info": null
    },
    {
        "title": "岩下放言五首 钓台",
        "author": "黄庭坚",
        "content": "林居野处，而贯万事。\n花落鸟啼，而成四时。\n物有才德，水为官师。\n空明湛羣木之影，搏击下诸峰之巇。\n游鱼静而知机，君子乐而忘归。",
        "dynasty": "宋",
        "collection_info": null
    },
    {
        "title": "岩下放言五首 池亭",
        "author": "黄庭坚",
        "content": "水嬉者游鱼，林乐者啼鸟。\n志士仁人观其大，薪翁笱妇利其小。\n有美一人，独燕居万物之表。",
        "dynasty": "宋",
        "collection_info": null
    },
    {
        "title": "岩下放言五首 冠鳌台",
        "author": "黄庭坚",
        "content": "石生涯于寒藤，藤耈造于崖树。\n鳌插翼而成鹏，隘六合而未翥。\n我来兮自东，攀桂枝兮容与。\n倚嵌岩兮顾同来，谓公等其皆去。",
        "dynasty": "宋",
        "collection_info": null
    },
    {
        "title": "岩下放言五首 博山台",
        "author": "黄庭坚",
        "content": "石藴玙璠，山得其来之泽。\n木无牺象，天开不材之祥。\n屹金炉之突兀，其山海之来翔。\n然以明哲之火，熏以忠信之香。\n俯仰一时，非智所及。\n付与万世，其存者长。",
        "dynasty": "宋",
        "collection_info": null
    },
    {
        "title": "岩下放言五首 灵椿台",
        "author": "黄庭坚",
        "content": "苍苔古木，相依涧壑之滨。\n黄葛女萝，自致风云之上。\n人就阴而息迹，鸟投暮而来归。\n水影林光，常相助发。\n溪声斧响，直下称提。",
        "dynasty": "宋",
        "collection_info": null
    },
    {
        "title": "寄傅君倚同年",
        "author": "黄庭坚",
        "content": "有情清江水，东下投豫章。\n故人江上居，不寄书一行。\n相思对明月，谈笑如清光。\n向风长叹息，孤雁起寒塘。\n倾写鬰结怀，因之东南翔。\n姑氏有淑质，幽林兰静芳。\n愿因奉箕帚，苹藻羞烝尝。\n念君方策名，要津迈腾骧。\n引车入里门，观者塞路旁。\n雝雝求匹好，羔雁委潘杨。\n顾惟蓬茅陋，岂能屈东床。\n眷言南鸣雁，七子伊在桑。\n幸缘一日雅，结好永不忘。",
        "dynasty": "宋",
        "collection_info": null
    },
    {
        "title": "答德甫弟",
        "author": "黄庭坚",
        "content": "鸟啼花发独愁思，怜子三章怨慕诗。\n鸿雁双飞弹射下，脊令同病急难时。\n功名所在犹争死，意气相须尚不移。\n何况极天无以报，林回投璧负婴儿。",
        "dynasty": "宋",
        "collection_info": null
    },
    {
        "title": "赠元发弟放言",
        "author": "黄庭坚",
        "content": "亏功一篑，未成丘山。\n凿井九阶，不次水泽。\n行百里者半九十，小狐汔济濡其尾。\n故曰时乎，时不再来。\n终终始始，是谓君子。",
        "dynasty": "宋",
        "collection_info": null
    },
    {
        "title": "清明",
        "author": "黄庭坚",
        "content": "佳节清明桃李笑，野田荒壠只生愁。\n雷惊天地龙蛇蛰，雨足郊原草木柔。\n人乞祭余骄妾妇，士甘焚死不公侯。\n贤愚千载知谁是，满眼蓬蒿共一丘。",
        "dynasty": "宋",
        "collection_info": null
    },
    {
        "title": "何造诚作浩然堂陈义甚高然颇喜度世飞昇之说筑屋饭方士愿乘六气游天地间故作浩然词二章赠之  其一",
        "author": "黄庭坚",
        "content": "公欲轻身上紫霞，琼爢玉馔厌豪奢。\n百年世路同朝菌，九钥天关守夜叉。\n霜桧左纽空白鹿，金炉同契漫丹砂。\n要令心地閒如水，万物浮沈共我家。",
        "dynasty": "宋",
        "collection_info": null
    },
    {
        "title": "何造诚作浩然堂陈义甚高然颇喜度世飞昇之说筑屋饭方士愿乘六气游天地间故作浩然词二章赠之  其二",
        "author": "黄庭坚",
        "content": "万物浮沈共我家，清明心水徧河沙。\n无钩狂象听人语，露地白牛看月斜。\n小雨呼儿蓺桃李，疏帘帏客转琵琶。\n尘尘三昧开门户，不用丹田养素霞。",
        "dynasty": "宋",
        "collection_info": null
    },
    {
        "title": "徐孺子祠堂",
        "author": "黄庭坚",
        "content": "乔木幽人三亩宅，生刍一束向谁论。\n藤萝得意干云日，箫鼓何心进酒樽。\n白屋可能无孺子，黄堂不是欠陈蕃。\n古人冷淡今人笑，湖水年年到旧痕。",
        "dynasty": "宋",
        "collection_info": null
    },
    {
        "title": "思亲汝州作",
        "author": "黄庭坚",
        "content": "岁晚寒侵游子衣，拘留幕府报官移。\n五更归梦三百里，一日思亲十二时。\n车上吐茵元不逐，市中有虎竟成疑。\n秋毫得失关何事，总为平安书到迟。",
        "dynasty": "宋",
        "collection_info": null
    },
    {
        "title": "次韵戏答彦和",
        "author": "黄庭坚",
        "content": "本不因循老镜春，江湖归去作閒人。\n天于万物定贫我，智效一官全为亲。\n布袋形骸增碨磊，锦囊诗句媿清新。\n杜门绝俗无行迹，相忆犹当遣化身。",
        "dynasty": "宋",
        "collection_info": null
    },
    {
        "title": "次韵裴仲谋同年",
        "author": "黄庭坚",
        "content": "交盖春风汝水边，客床相对卧僧毡。\n舞阳去叶纔百里，贱子与公皆少年。\n白髮齐生如有种，青山好去坐无钱。\n烟沙篁竹江南岸，输与鸬鷀取次眠。",
        "dynasty": "宋",
        "collection_info": null
    },
    {
        "title": "流民叹",
        "author": "黄庭坚",
        "content": "朔方频年无好雨，五种不入虚春秋。\n迩来后土中夜震，有似巨鳌復戴三山游。\n倾墙摧栋压老弱，冤声未定随洪流。\n地文划劙水觱沸，十户八九生鱼头。\n稍闻澶渊渡河日数万，河北不知虚几州。\n纍纍襁负襄叶间，问舍无所耕无牛。\n初来犹自得旷土，嗟尔后至将何怙。\n刺史守令真分忧，明诏哀痛如父母。\n庙堂已用伊吕徒，何时眼前见安堵。\n疏远之谋未易陈，市上三言或成虎。\n祸灾流行固无时，尧汤水旱人不知。\n桓侯之疾初无证，扁鹊入秦始治病。\n投胶盈掬俟河清，一箪岂能续民命。\n虽然犹愿及此春，略讲周公十二政。\n风生羣口方出奇，老生常谈幸听之。",
        "dynasty": "宋",
        "collection_info": null
    },
    {
        "title": "次韵寄滑州舅氏",
        "author": "黄庭坚",
        "content": "舫斋闻有小溪山，便是壶公谪处天。\n想听琐窗深夜雨，似看叶水上江船。\n瞻相白马津亭路，寂寞双鳬古县前。\n舅氏知甥最疏懒，折腰尘土解哀怜。",
        "dynasty": "宋",
        "collection_info": null
    },
    {
        "title": "张仲谋家堂前酴醾委地",
        "author": "黄庭坚",
        "content": "沈水衣笼白玉苗，不蒙湔拂苦无聊。\n烦君斫取西庄柳，扶起春风十万条。",
        "dynasty": "宋",
        "collection_info": null
    },
    {
        "title": "和答登封王晦之登楼见寄",
        "author": "黄庭坚",
        "content": "县楼三十六峰寒，王粲登临独倚阑。\n清坐一番春雨歇，相思千里夕阳残。\n诗来嗟我不同醉，别后喜君能自宽。\n举目尽妨人作乐，几时归得钓鲵桓。",
        "dynasty": "宋",
        "collection_info": null
    },
    {
        "title": "和答孙不愚见赠",
        "author": "黄庭坚",
        "content": "诗比淮南似小山，酒名曲米出云安。\n且凭诗酒勤春事，莫爱儿郎作好官。\n簿领侵寻台相笔，风埃蓬勃使星鞍。\n小臣才力堪为掾，敢学前人便挂冠。",
        "dynasty": "宋",
        "collection_info": null
    },
    {
        "title": "睡起",
        "author": "黄庭坚",
        "content": "彷佛江南一梦中，虚堂尽日转温风。\n春深稍觉夹衣重，昼永不知樽酒空。",
        "dynasty": "宋",
        "collection_info": null
    },
    {
        "title": "还家呈伯氏",
        "author": "黄庭坚",
        "content": "去日樱桃初破花，归来着子如红豆。\n四时驱迫少须臾，两鬓飘零成老丑。\n永怀往在江南日，原上急难风雨后。\n私田苦薄王税多，诸弟号寒诸妹瘦。\n扶将白髮渡江来，吾二人如左右手。\n苟从禄仕我邅回，且慰家贫兄孝友。\n强趋手板汝阳城，更责愆期被诃诟。\n法官毒螫草自摇，丞相霜威人避走。\n贱贫孤远盖如此，此事端于我何有。\n一囊粟麦七十钱，五人兄弟二十口。\n官如元亮且折腰，心似次山羞曲肘。\n北窗书册久不开，筐箧黄尘生锁钮。\n何当略得共讨论，况乃雍容把杯酒。\n意气敷腴贵壮年，不早计之且衰朽。\n安得短船万里随江风，养鱼去作陶朱公。\n斑衣奉亲伯与侬，四方上下相依从。\n用舍由人不由己，乃是伏辕驹犊耳。",
        "dynasty": "宋",
        "collection_info": null
    },
    {
        "title": "次韵时进叔二十六韵",
        "author": "黄庭坚",
        "content": "时子河上园，竹间开栋宇。\n大儿胜衣冠，小儿丰颊辅。\n嫁女与朱公，伏腊可称举。\n髮疏虽苍浪，齿嚼未龃龉。\n鸡栖牛羊下，各自有室处。\n四墙规摹小，易守若滕莒。\n舍前花木深，春物丽观睹。\n舍后曲池蛙，斋堂风月苦。\n此岂不足欤，叹岁不我与。\n客宦孤云耳，未知秦吴楚。\n向来千驷公，果媿一丘土。\n宁当损轩昂，聊欲效俯伛。\n时子听然笑，吾已悟仓鼠。\n少犹守章句，晚实爱农圃。\n鹊巢最知风，蚁穴识阴雨。\n世网事谙委，醉乡俗淳古。\n坐忘两家说，肉坚与肠腐。\n酒至即使倾，客来敢辞窭。\n时邀五柳陶，共过三径诩。\n往在少年场，豪气压颍汝。\n借令今尚尔，真復难共语。\n稍知怜曲糵，渐解等灉濋。\n朋友半山阿，光阴共行旅。\n人故义当亲，衣故义当补。\n飞鳬王令尹，期我向君所。\n君为拂眠床，淹留暮城阻。",
        "dynasty": "宋",
        "collection_info": null
    },
    {
        "title": "寄黄从善",
        "author": "黄庭坚",
        "content": "故人千里隔谈经，想见牛刀刃发硎。\n渴雨芭蕉心不展，未春杨柳眼先青。\n鳬飞叶县郎官宰，虹贯江南处士星。\n天子文思求逆耳，吾宗一为试雷霆。",
        "dynasty": "宋",
        "collection_info": null
    },
    {
        "title": "薛乐道自南阳来入都留宿会饮作诗饯行",
        "author": "黄庭坚",
        "content": "薛侯本贵胄，射策一矢中。\n金兰託平生，瓜葛比诸从。\n数面尚成亲，况乃居连栋。\n交游及父子，讲学连伯仲。\n奴人通使令，孩稚接戏弄。\n相怜负米勤，同力采兰供。\n每持君家书，平安觑款缝。\n秦人与吾炙，忧乐一体共。\n释之廷尉曹，微过成繫讼。\n从此张长公，不肯为时用。\n丘阿无梧桐，曲直不在凤。\n生涯谷口耕，世事邯郸梦。\n自君抱忧端，酒椀未忍齅。\n高秋自南归，意气稍宽纵。\n黄花尚满篱，白蚁方浮瓮。\n私言助燕喜，且莫戒辎重。\n霜风猎帷幕，银烛吐螮蝀。\n密坐幸颇欢，剧饮宁辞痛。\n疏钟鸣晓撞，小雨作寒霿。\n廐马萧萧鸣，征人稍稍动。\n九衢槐柳中，纵缓青丝鞚。\n朱楼豪士集，红袖清歌送。\n河鲤献鲙材，江橙解包贡。\n蟹擘鹅子黄，酒倾琥珀冻。\n举觞遥酌我，发嚏知见颂。\n行行鞭棰倦，短句烦屡讽。",
        "dynasty": "宋",
        "collection_info": null
    },
    {
        "title": "戏咏江南土风",
        "author": "黄庭坚",
        "content": "十月江南未得霜，高林残水下寒塘。\n饭香猎户分熊白，酒熟渔家擘蟹黄。\n橘摘金苞随驿使，禾舂玉粒送官仓。\n踏歌夜结田神社，游女多随陌上郎。",
        "dynasty": "宋",
        "collection_info": null
    },
    {
        "title": "弈棋二首呈任公渐  其一",
        "author": "黄庭坚",
        "content": "偶无公事负朝暄，三百枯棋共一樽。\n坐隠不知岩穴乐，手谈胜与俗人言。\n簿书堆积尘生案，车马淹留客在门。\n战胜将骄疑必败，果然终取敌兵翻。",
        "dynasty": "宋",
        "collection_info": null
    },
    {
        "title": "弈棋二首呈任公渐  其二",
        "author": "黄庭坚",
        "content": "偶无公事客休时，席上谈兵校两棋。\n心似蛛丝游碧落，身如蜩甲化枯枝。\n湘东一目诚甘死，天下中分尚可持。\n谁谓吾徒犹爱日，参横月落不曾知。",
        "dynasty": "宋",
        "collection_info": null
    },
    {
        "title": "谢晓纯送衲袜",
        "author": "黄庭坚",
        "content": "刬草曾升马祖堂，暖窗接膝话还乡。\n赠行百衲兜罗袜，处处相随入道场。",
        "dynasty": "宋",
        "collection_info": null
    },
    {
        "title": "衝雪宿新寨忽忽不乐",
        "author": "黄庭坚",
        "content": "县北县南何日了，又来新寨解征鞍。\n山衔斗柄三星没，雪共月明千里寒。\n小吏有时须束带，故人颇问不休官。\n江南长尽捎云竹，归及春风斩钓竿。",
        "dynasty": "宋",
        "collection_info": null
    },
    {
        "title": "听崇德君鼓琴",
        "author": "黄庭坚",
        "content": "月明江静寂寥中，大家敛袂抚孤桐。\n古人已矣古乐在，彷佛雅颂之遗风。\n妙手不易得，善听良独难。\n犹如优昙华，时一出世间。\n两忘琴意与己意，乃似不着十指弹。\n禅心默默三渊静，幽谷清风淡相应。\n丝声谁道不如竹，我已忘言得真性。\n罢琴窗外月沈江，万籁俱空七絃定。",
        "dynasty": "宋",
        "collection_info": null
    },
    {
        "title": "郭明甫作西斋于颍尾请予赋诗二首  其一",
        "author": "黄庭坚",
        "content": "食贫自以官为业，闻说西斋意凛然。\n万卷藏书宜子弟，十年种木长风烟。\n未尝终日不思颍，想见先生多好贤。\n安得雍容一樽酒，女郎台下水如天。",
        "dynasty": "宋",
        "collection_info": null
    },
    {
        "title": "郭明甫作西斋于颍尾请予赋诗二首  其二",
        "author": "黄庭坚",
        "content": "东京望重两并州，遂有汾阳整缀旒。\n翁伯入关倾意气，林宗异世想风流。\n君家旧事皆青史，今日高材未白头。\n莫倚西斋好风月，长随三径古人游。",
        "dynasty": "宋",
        "collection_info": null
    },
    {
        "title": "劝交代张和父酒",
        "author": "黄庭坚",
        "content": "风流五日张京兆，今日诸孙困小官。\n作尹大都如广汉，画眉仍復近长安。\n三人成虎事多有，众口铄金君自宽。\n酒兴情亲俱不浅，贱生何取罄交欢。",
        "dynasty": "宋",
        "collection_info": null
    },
    {
        "title": "过平舆怀李子先时在并州",
        "author": "黄庭坚",
        "content": "前日幽人佐吏曹，我行堤草认青袍。\n心随汝水春波动，兴与并门夜月高。\n世上岂无千里马，人中难得九方皋。\n酒船鱼网归来是，花落故溪深一篙。",
        "dynasty": "宋",
        "collection_info": null
    },
    {
        "title": "以金沙酴醾送公寿",
        "author": "黄庭坚",
        "content": "天遣酴醾玉作花，紫绵揉色染金沙。\n凭君着意樽前看，便与春工立等差。",
        "dynasty": "宋",
        "collection_info": null
    },
    {
        "title": "寄怀公寿",
        "author": "黄庭坚",
        "content": "好赋梁王在日边，重帘复幕锁神仙。\n莫因酒病疏桃李，且把春愁付管絃。\n愚智相悬三十里，荣枯同有百余年。\n及身强健且行乐，一笑端须直万钱。",
        "dynasty": "宋",
        "collection_info": null
    },
    {
        "title": "武陵",
        "author": "黄庭坚",
        "content": "武陵樵客出桃源，自许重游不作难。\n却觅洞门烟锁断，归舟风月夜深寒。",
        "dynasty": "宋",
        "collection_info": null
    },
    {
        "title": "呻吟斋睡起五首呈世弼  其一",
        "author": "黄庭坚",
        "content": "棐几坐清昼，博山凝妙香。\n兰芽依客土，柳色过邻墙。\n巷僻过从少，官閒气味长。\n江南一枕梦，高卧听鸣桹。",
        "dynasty": "宋",
        "collection_info": null
    },
    {
        "title": "呻吟斋睡起五首呈世弼  其二",
        "author": "黄庭坚",
        "content": "学省非簿领，卧痾常闭关。\n雨余楼阁静，风晚鸟乌还。\n赏逐四时改，心安一味閒。\n古人虽已往，不废仰高山。",
        "dynasty": "宋",
        "collection_info": null
    },
    {
        "title": "呻吟斋睡起五首呈世弼  其三",
        "author": "黄庭坚",
        "content": "疏食吾犹饱，曲肱哦古今。\n酒倾因好事，絃绝为知音。\n妬蘗长春木，争巢喧暮禽。\n长怀阮校尉，北望首阳岑。",
        "dynasty": "宋",
        "collection_info": null
    },
    {
        "title": "呻吟斋睡起五首呈世弼  其四",
        "author": "黄庭坚",
        "content": "已把社公酒，春寒那得严。\n厌听鸿啄雪，喜有燕穿帘。\n璞玉深藏器，囊锥立见尖。\n儿时爱谈道，今日口如箝。",
        "dynasty": "宋",
        "collection_info": null
    },
    {
        "title": "呻吟斋睡起五首呈世弼  其五",
        "author": "黄庭坚",
        "content": "墙下蓬蒿地，儿童课翦除。\n蔓莴随分种，杞菊未须游。\n河水传烽火，交州报捷书。\n无能落閒处，惭媿饱春蔬。",
        "dynasty": "宋",
        "collection_info": null
    },
    {
        "title": "奉答子高见赠十韵",
        "author": "黄庭坚",
        "content": "柳径雨着绵，竹斋风陨箨。\n屏处人事少，晴余鸟声乐。\n诗卷堕我前，谓从天上落。\n君有古人风，诗如古人作。\n箪瓢谢膏粱，翰墨化糟粕。\n误蒙东海观，吾浅乃可酌。\n真成闻道百，自谓莫己若。\n谢生石韫玉，志尚本丘壑。\n虽无首阳粟，饮水亦不恶。\n跫然何时来，为我一发药。",
        "dynasty": "宋",
        "collection_info": null
    },
    {
        "title": "招子高二十二韵兼简常甫世弼",
        "author": "黄庭坚",
        "content": "我行向厌次，夏扇日在摇。\n甘瓜未除垄，高柳尚鸣蜩。\n驾言聊摄归，飞霜晓封条。\n负薪泣裘褐，公子御狐貂。\n岁月坐晼晚，鬓颜飒然凋。\n道德千古事，斯文非一朝。\n往者我不及，后生多见超。\n吾党二三子，士林耸孤标。\n小谢抱周易，忘言独参寥。\n崔郎楚左史，二典考舜尧。\n王生风雅学，谈辩秋江潮。\n洒笔惊有司，小敌谓可骄。\n安知摴蒱局，临关败三枭。\n三生数步隔，屡赴茗碗邀。\n小谢殊未来，我觉百里遥。\n问之忧菽水，心虑极无聊。\n父怜母不诃，日以浊酒浇。\n此道如鼎实，念子羹未调。\n古来有亲养，回也乐一瓢。\n不田鹑生宎，在物乃为妖。\n吾言有师承，可信如斗杓。\n诗以解子忧，亦用当子招。",
        "dynasty": "宋",
        "collection_info": null
    },
    {
        "title": "次韵谢子高读渊明传",
        "author": "黄庭坚",
        "content": "枯木嵌空微暗淡，古器虽在无古絃。\n袖中正有南风手，谁为听之谁为传。\n风流岂落正始后，甲子不数义熙前。\n一轩黄菊平生事，无酒令人意缺然。",
        "dynasty": "宋",
        "collection_info": null
    },
    {
        "title": "奉和王世弼寄上七兄先生用其韵",
        "author": "黄庭坚",
        "content": "宫槐弄黄黄，莲叶绿婉婉。\n时同二三友，竹轩凉夏晚。\n驾言都城南，以望征车返。\n何知苦淹回，及此秋景短。\n愁思令人瘦，举目道路远。\n西风脱一叶，荐士闻乡选。\n简书催渡河，宾客不得展。\n亲忧对萱丛，妇病废巾盥。\n言趋厌次城，鞭马倦长阪。\n枣林蔽天日，交阴不容伞。\n仰看实离离，忆见花纂纂。\n异乡怀节物，不共斟酒盏。\n举场下马入，深锁严籥管。\n诸生所程书，捃束若稭秆。\n蜜灯坐回环，丹砚精料柬。\n披榛拔芝兰，断石收琰琬。\n纷争一日事，声实溷端窾。\n天球或弃遗，斗筲尚何算。\n西归到官舍，尘土昏案版。\n寒窗穿碧疏，润础闹苍藓。\n诗书鹊巢翻，帷幔蛛丝罥。\n果知兄未来，光阴坐晼晚。\n昨蒙叔父报，亦叹音书简。\n薄言使事重，激切被天遣。\n逋流一方病，责任媲和扁。\n咨询怀靡及，不遑暇息偃。\n嚼冰进糜餐，衝雪踏层巘。\n严霜八月飞，貂狐无余暖。\n念嗟叔母刘，穷年寄甥馆。\n尚怜公初黠，诱掖到昭宛。\n庭坚薄才资，行又出町疃。\n浮云与世疏，短绠及道浅。\n匠伯首暂回，大樗终偃蹇。\n学宫尸廪入，奉养阙丰腆。\n学徒日新闻，孤陋犹旧典。\n小材渠困我，持斲问轮扁。\n大材我屈渠，越鸡当鹄卵。\n未能引分去，恋禄幸苟免。\n平生报一饱，从事极黾勉。\n岂如不见收，放身就閒散。\n思伯卧江南，无心趣轩冕。\n庞翁迹颇亲，黄蘗门屡款。\n斋余佛饭香，茶沸甘露满。\n逢人问进退，余事寄一莞。\n仲父挟高才，甘为沟中断。\n青黄可牺樽，荐庙配瑚琏。\n季父有逸兴，未尝入都辇。\n临流呼钓船，拂石弄琴阮。\n雍容从朋交，林下追游衍。\n田园虽足乐，及时思还返。\n阴寒木鸣条，望损倚门眼。\n南枝喜鸣鹊，尺素託黄犬。\n又以窀穸留，归期指姑洗。\n寄声问僧护，儿髮可以绾。\n妙言对宾客，称渠万金产。\n尔来弄笔砚，墨水恶翻建。\n大字如栖鸦，已不作肥软。\n鲁论未彻章，正苦诸叔懒。\n新诗开累纸，欲罢不能卷。\n远怀託孤高，别思盈缱绻。\n秋月明夜潮，柘浆冻金碗。\n疏杵韵寒砧，幽泉流翠笕。\n吟哦口垂涎，嚼味有余隽。\n传示同好人，我家东床坦。\n风烟意气生，挥毫写藤茧。\n猎山穷鹑鴽，罩海极虾蚬。\n银钩乱眼膜，嘉句濯肺脘。\n且言伯在野，朋友必推挽。\n五泰列清庙，圣绪今皇缵。\n真儒运斗枢，道化迪天显。\n朝论惜才难，逸民大蒐狝。\n岂闻任方物，包贡遗羽簳。\n招车必翘翘，前席思謇謇。\n王甥欲好怀，高意恐难转。\n长篇题远筒，封寄泪空潸。\n遥知云际开，灰飞黄钟管。",
        "dynasty": "宋",
        "collection_info": null
    },
    {
        "title": "送吴彦归番阳",
        "author": "黄庭坚",
        "content": "学省困齑盐，人材任尊奬。\n倥侗祝螟蛉，小大器罂瓬。\n诸生厌晚成，躐学要侩驵。\n摹书说偏旁，破义析名象。\n九鼎奏箫韶，爰居端不飨。\n青衿少到门，庭除昼閒敞。\n竹风交槐阴，三见秋气爽。\n时頼解事人，载酒直心赏。\n吴郎楚国材，幽兰秀榛莽。\n彦国吐嘉言，子将喜标榜。\n平生钦豪俊，久客慕乡党。\n虚斋延洒扫，薄饭荐腒鮝。\n诗句唾成珠，笑嘲惬爬痒。\n春夏频谢除，曾未厌来往。\n归雁多喜声，寒蝉停哀响。\n黄花满篱落，白蚁闹瓮盎。\n留君待佳节，忽忽戒徂两。\n亲戚伤离居，交游念畴曩。\n棋局无对曹，摴蒱失朋长。\n问君去为何，云物愁莽苍。\n寿亲髮斑斑，千里劳梦想。\n家鸡藁头肥，寒鱼受罾网。\n甘旨蔌中厨，伊哑弄文襁。\n此行乐未央，安知川涂广。\n深秋上沧江，远水平如掌。\n人生要得意，壮士多旷荡。\n野鹤被笼樊，江鸥恋菰蒋。\n本来丘壑姿，不着刍豢养。\n寄声谢乡邻，为我具两桨。\n有路即归田，君其信非诳。",
        "dynasty": "宋",
        "collection_info": null
    },
    {
        "title": "二月丁卯喜雨吴体为北门留守文潞公作",
        "author": "黄庭坚",
        "content": "乘舆斋祭甘泉宫，遣使骏奔河岳中。\n谁与至尊分旰食，北门卧镇司徒公。\n微风不动天如醉，润物无声春有功。\n三十余年霖雨手，淹留河外作时丰。",
        "dynasty": "宋",
        "collection_info": null
    },
    {
        "title": "李右司以诗送梅花至潞公予虽不接右司想见其人用老杜和元次山诗例次韵",
        "author": "黄庭坚",
        "content": "凡花俗草败人意，晚见琼蕤不恨迟。\n江左风流尚如此，春功终到岁寒枝。",
        "dynasty": "宋",
        "collection_info": null
    },
    {
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其一",
        "author": "黄庭坚",
        "content": "汉上思见庞德公，别来悲叹事无穷。\n声名藉甚漫前日，鬚鬓索然成老翁。\n家酿已随刻漏下，园花更开三四红。\n相逢不饮未为得，听取百鸟啼匆匆。",
        "dynasty": "宋",
        "collection_info": null
    },
    {
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其二",
        "author": "黄庭坚",
        "content": "能来问疾好音传，蹇步昏花当日痊。\n烹鲤得书增目力，呼儿扶立候门前。\n游谈取重惭犀首，居物多赢昧计然。\n惟有交亲等金石，白头忘义復忘年。",
        "dynasty": "宋",
        "collection_info": null
    },
    {
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其三",
        "author": "黄庭坚",
        "content": "语言少味无阿堵，冰雪相看有此君。\n灯火诗书如梦寐，麒麟图画属浮云。\n平章息女能为妇，欢喜儿曹解缀文。\n忧乐同科惟石友，别离空復数朝曛。",
        "dynasty": "宋",
        "collection_info": null
    },
    {
        "title": "次韵正仲三丈自衡山返命舍驿过外舅师厚赠答",
        "author": "黄庭坚",
        "content": "昏昏市井气，呫呫儿女语。\n禽喧声百种，春作事万绪。\n人间鸡黍期，天上德星聚。\n乖离略十年，髮白齿龃龉。\n太史祷衡丘，佐王用貔虎。\n子云免大夫，草玄空自苦。\n人生只尔是，付与瓮头醑。",
        "dynasty": "宋",
        "collection_info": null
    },
    {
        "title": "次韵子瞻春菜",
        "author": "黄庭坚",
        "content": "北方春蔬嚼冰雪，妍暖思采南山蕨。\n韭苗水餠姑置之，苦菜黄鸡羹糁滑。\n莼丝色紫菰首白，蒌蒿芽甜蔊头辣。\n生葅入汤翻手成，芼以姜橙夸缕抹。\n惊雷菌子出万钉，白鹅截掌鼈解甲。\n琅玕森深未飘箨，软炊香秔煨短茁。\n万钱自是宰相事，一饭且从吾党说。\n公如端为苦笋归，明日青衫诚可脱。",
        "dynasty": "宋",
        "collection_info": null
    },
    {
        "title": "闰月访同年李夷伯子真于河上子真以诗谢次韵",
        "author": "黄庭坚",
        "content": "十年不见犹如此，未觉斯人叹滞留。\n白璧明珠多按剑，浊泾清渭要同流。\n日晴花色自深浅，风软鸟声相应酬。\n谈笑一樽非俗物，对公无地可言愁。",
        "dynasty": "宋",
        "collection_info": null
    },
    {
        "title": "戏答李子真河上见招来诗颇夸河上风物聊以当嘲云",
        "author": "黄庭坚",
        "content": "浑浑旧水无新意，漫漫黄尘涴白鸥。\n安得江湖忽当眼，卧听禽语信船流。",
        "dynasty": "宋",
        "collection_info": null
    },
    {
        "title": "和答李子真读陶庾诗",
        "author": "黄庭坚",
        "content": "乐易陶彭泽，忧思庾义城。\n风流扫地尽，诗句识余情。\n往者不再作，前贤畏后生。\n君言得意处，此意少人明。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其一",
        "author": "黄庭坚",
        "content": "雪霁草木动，春融烟景和。\n嘉晨掩关坐，如此节物何。\n同游得二子，晤对不在多。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其二",
        "author": "黄庭坚",
        "content": "不知鞍马倦，想见洲渚春。\n清昼锁芳园，谁家停画轮。\n高柳极有思，向风招游人。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其三",
        "author": "黄庭坚",
        "content": "渐嘉楼外花，嘉赏亭边柳。\n作者归山丘，今春为谁有。\n千秋万岁后，还復来游否。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其四",
        "author": "黄庭坚",
        "content": "城南有佳园，风物迎马首。\n但赏主人竹，不饮主人酒。\n红日媚紫苔，轻风泛春柳。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其五",
        "author": "黄庭坚",
        "content": "三公未白髮，十辈乘朱轮。\n只取人看好，何益百年身。\n但愿长今日，清樽对故人。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其六",
        "author": "黄庭坚",
        "content": "江梅香冷淡，开徧未全疏。\n已有耐寒蜨，双飞上花鬚。\n今夜严城角，肯留花在无。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其七",
        "author": "黄庭坚",
        "content": "我思五柳翁，解作一生事。\n得钱送酒家，便静寻山寺。\n念我还如此，翁应会人意。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其八",
        "author": "黄庭坚",
        "content": "庭空日色静，楼迥钟声迟。\n褐叟已争席，驯鸦更不疑。\n同来復同去，竟别我为谁。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其九",
        "author": "黄庭坚",
        "content": "谢甥有逸兴，李髯非不嘉。\n苦思梦春草，醉狂眠酒家。\n斯游无俗物，傲睨至昏鸦。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其一○",
        "author": "黄庭坚",
        "content": "寺古老僧静，亭阴修竹多。\n莱公作州日，部曲屡经过。\n众推识公面，苍石眠绿莎。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其一一",
        "author": "黄庭坚",
        "content": "盛时众吹嘘，谪去众毁辱。\n不为公存亡，幽兰春自绿。\n欲书名相传，安得南山竹。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其一二",
        "author": "黄庭坚",
        "content": "昔公调鼎实，指顾九庙尊。\n郡国富士马，于今开塞垣。\n谁能起公死，为国守北门。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其一三",
        "author": "黄庭坚",
        "content": "出身世丧道，解绶饥驱我。\n杯中得醉乡，去就不復果。\n岂为俗人言，达人傥余可。",
        "dynasty": "宋",
        "collection_info": null
    },
    {
        "title": "丙寅十四首效韦苏州  其一四",
        "author": "黄庭坚",
        "content": "少小尚狷介，与人常不款。\n置身稍雍容，遇酒辄引满。\n自是鹤足长，难齐鳬胫短。",
        "dynasty": "宋",
        "collection_info": null
    },
    {
        "title": "催公静碾茶",
        "author": "黄庭坚",
        "content": "雪裏过门多恶客，春阴只恼有情人。\n睡魔正仰茶料理，急遣溪童碾玉尘。",
        "dynasty": "宋",
        "collection_info": null
    },
    {
        "title": "用前韵戏公静",
        "author": "黄庭坚",
        "content": "偶逢携酒便与饮，竟别我为何等人。\n兔月龙团不当惜，长卿消渴肺生尘。",
        "dynasty": "宋",
        "collection_info": null
    },
    {
        "title": "对酒歌答谢公静",
        "author": "黄庭坚",
        "content": "我为北海饮，君作东武吟。\n看君平生用意处，萧洒定自知人心。\n南阳城边雪三日，愁阴不能分皂白。\n摧轮踠蹄泥数尺，城门昼开眠贾客。\n移人僵尸在旦夕，谁能忍饥待食麦。\n身忧天下自有人，寒士何者愁填臆。\n民生正自不愿材，可乘以车可鞭策。\n君不见海南水沈紫栴檀，碎身百炼金博山。\n岂如不蒙斧斤赏，老大绝崖霜雪间。\n投身有用祸所集，何况四达之衢井先汲。\n昨日青童天上回，手捧玉帝除书来。\n一番通籍清都阙，百身书名赤城台。\n飞昇度世无虚日，怪我短褐趋尘埃。\n顾谓彼童子，此何预人事。\n但对清樽即眼开，一杯引人着胜地。\n传闻官酒亦自清，径须沽取续吾瓶。\n南山朝来似有意，今夜傥放春月明。",
        "dynasty": "宋",
        "collection_info": null
    },
    {
        "title": "种决明",
        "author": "黄庭坚",
        "content": "后皇富嘉种，决明着方术。\n耘锄一席地，时至观茂密。\n缥叶资芼羹，缃花马蹄实。\n霜丛风雨余，簸簸场功毕。\n枕囊代曲肱，甘寝听芬苾。\n老眼愿力余，读书真成癖。",
        "dynasty": "宋",
        "collection_info": null
    },
    {
        "title": "同世弼韵作寄伯氏在济南兼呈六舅祠部",
        "author": "黄庭坚",
        "content": "山光扫黛水挼蓝，闻说樽前惬笑谈。\n伯氏清修如舅氏，济南萧洒似江南。\n屡陪风月干吟笔，不解笙簧醉舞衫。\n只恐使君乘传去，拾遗今日是前衔。",
        "dynasty": "宋",
        "collection_info": null
    },
    {
        "title": "伯氏到济南寄诗颇言太守居有湖山之胜同韵和",
        "author": "黄庭坚",
        "content": "西来黄犬传佳句，知是陆机思陆云。\n历下楼台追把酒，舅家宾客厌论文。\n山椒欲雨好云气，湖面逆风生水纹。\n想得争棋飞鸟上，行人不见只听闻。",
        "dynasty": "宋",
        "collection_info": null
    },
    {
        "title": "次韵寄李六弟济南郡城桥亭之诗",
        "author": "黄庭坚",
        "content": "客心如头垢，日欲撩千篦。\n闻人说江南，喜气吐晴霓。\n伏枕梦归路，子规吟翠微。\n济南似江南，旧见今不疑。\n洗心欲成游，王事相夺移。\n驽马恋栈豆，岂能辞絷缧。\n本无封侯骨，见事又重迟。\n徒能多着酒，大腹如鸱夷。\n惟思一渔舟，载网横渺瀰。\n矫贡历下亭，朱阑转清溪。\n春风吹桃李，三月自成蹊。\n翠叶张日幄，红英铺地衣。\n此中有佳兴，不醉定自非。\n况当郡政成，野茧麦两岐。\n与民同观游，永夜不阖扉。\n女墙上金枢，天如青琉璃。\n想子果下归，马饱生刍嘶。",
        "dynasty": "宋",
        "collection_info": null
    },
    {
        "title": "用明发不寐有怀二人为韵寄李秉彝德叟  其一",
        "author": "黄庭坚",
        "content": "竹贯四时清，月通云气明。\n外弟有佳质，妙年推老成。\n后凋对霜雪，不昧处阴晴。\n盛德当如此，古人畏后生。",
        "dynasty": "宋",
        "collection_info": null
    },
    {
        "title": "用明发不寐有怀二人为韵寄李秉彝德叟  其二",
        "author": "黄庭坚",
        "content": "在昔授子书，髧彼垂两髮。\n乖离今十年，树立映先达。\n青灯哦妙句，如酌春酒滑。\n把书念携手，惆怅至明发。",
        "dynasty": "宋",
        "collection_info": null
    },
    {
        "title": "用明发不寐有怀二人为韵寄李秉彝德叟  其三",
        "author": "黄庭坚",
        "content": "人生不如意，十事恒八九。\n未见历下人，徒倾历城酒。\n从来亲骨肉，不免相可不。\n但愿崇事实，虚名等箕斗。",
        "dynasty": "宋",
        "collection_info": null
    },
    {
        "title": "用明发不寐有怀二人为韵寄李秉彝德叟  其四",
        "author": "黄庭坚",
        "content": "蚤知鹊山亭，李杜发佳思。\n弥年听传夸，登览通梦寐。\n遥怜坐清旷，落笔富新制。\n尚因宾客集，沥酒使我醉。",
        "dynasty": "宋",
        "collection_info": null
    },
    {
        "title": "用明发不寐有怀二人为韵寄李秉彝德叟  其五",
        "author": "黄庭坚",
        "content": "往在舅氏旁，获拚堂上帚。\n六经观圣人，明如夜占斗。\n索居废旧闻，独学无新有。\n羡子杞梓材，未曾离矫揉。",
        "dynasty": "宋",
        "collection_info": null
    },
    {
        "title": "用明发不寐有怀二人为韵寄李秉彝德叟  其六",
        "author": "黄庭坚",
        "content": "安诗无恙时，学行超辈侪。\n华屋落丘山，百忧满人怀。\n此士如不亡，仲子抱奇材。\n不独典刑在，神明还观来。",
        "dynasty": "宋",
        "collection_info": null
    },
    {
        "title": "用明发不寐有怀二人为韵寄李秉彝德叟  其七",
        "author": "黄庭坚",
        "content": "少时诵诗书，贯穿数万字。\n迩来窥陈编，记一忘三二。\n光阴如可玩，老境翻手至。\n良医曾折足，说病乃真意。",
        "dynasty": "宋",
        "collection_info": null
    },
    {
        "title": "用明发不寐有怀二人为韵寄李秉彝德叟  其八",
        "author": "黄庭坚",
        "content": "桃李春成径，本自不期人。\n历下两寒士，箪瓢能悦亲。\n耻蒙伐国问，肯卧覆车尘。\n子既得此友，从之求日新。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其一",
        "author": "黄庭坚",
        "content": "忆在昭陵日，倾心用老成。\n功归仁祖庙，正得一书生。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其二",
        "author": "黄庭坚",
        "content": "羊生但着鞭，勿哭西州门。\n故有不亡者，南山相与存。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其三",
        "author": "黄庭坚",
        "content": "庆州自不恶，藉甚载声华。\n忠义可无憾，公今有世家。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其四",
        "author": "黄庭坚",
        "content": "公归未百年，鹳巢荒古屋。\n我吟殄瘁诗，悲风韵乔木。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其五",
        "author": "黄庭坚",
        "content": "伤心祠下亭，在时公燕处。\n临水不相猜，江鸥会人语。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其六",
        "author": "黄庭坚",
        "content": "公有一杯酒，与人同醉醒。\n遗民能记忆，欲语涕飘零。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其七",
        "author": "黄庭坚",
        "content": "委径问谣俗，高丘省佃作。\n昔游非苟然，今花几开落。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其八",
        "author": "黄庭坚",
        "content": "在昔实方枘，成功见圆机。\n九原尚友心，白首要同归。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其九",
        "author": "黄庭坚",
        "content": "人去洲渚在，春回花草斑。\n清谈值渊对，发兴如江山。",
        "dynasty": "宋",
        "collection_info": null
    },
    {
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其一○",
        "author": "黄庭坚",
        "content": "落日衔城壁，祠东更一游。\n悲来惜酒少，安得董糟丘。",
        "dynasty": "宋",
        "collection_info": null
    },
    {
        "title": "百花洲杂题",
        "author": "黄庭坚",
        "content": "范公种竹水边亭，漂泊来游一客星。\n神理不应从此尽，百年草树至今青。",
        "dynasty": "宋",
        "collection_info": null
    },
    {
        "title": "竹下把酒",
        "author": "黄庭坚",
        "content": "竹下倾春酒，愁阴为我开。\n不知临水语，更得几回来。",
        "dynasty": "宋",
        "collection_info": null
    },
    {
        "title": "砌台晚思",
        "author": "黄庭坚",
        "content": "日极江南千里春，谁今洒笔可招魂。\n向人犹作故时面，翠竹苍烟一万根。",
        "dynasty": "宋",
        "collection_info": null
    },
    {
        "title": "和师厚接花",
        "author": "黄庭坚",
        "content": "妙手从心得，接花如有神。\n根株穰下土，颜色洛阳春。\n雍也本犁子，仲由元鄙人。\n升堂与入室，只在一挥斤。",
        "dynasty": "宋",
        "collection_info": null
    },
    {
        "title": "和师厚栽竹",
        "author": "黄庭坚",
        "content": "大隠在城市，此君真友生。\n根须辰日斸，笋要上番成。\n龙化葛陂去，凤吹阿阁鸣。\n草荒三径断，岁晚见交情。",
        "dynasty": "宋",
        "collection_info": null
    },
    {
        "title": "次韵师厚雨中昼寝忆江南餠曲酒",
        "author": "黄庭坚",
        "content": "雨砌无车马，风帘洒静便。\n忽思江外酒，准拟醉时眠。\n隠几惟观化，开书屡绝编。\n遥知烟渚梦，遣骑唤渔船。",
        "dynasty": "宋",
        "collection_info": null
    },
    {
        "title": "次韵师厚萱草",
        "author": "黄庭坚",
        "content": "从来占北堂，雨露借恩光。\n与菊乱佳色，共葵倾太阳。\n人生真苦相，物理忌孤芳。\n不及空庭草，荣衰可两忘。",
        "dynasty": "宋",
        "collection_info": null
    },
    {
        "title": "次韵谢外舅病不能拜復官夏雨眠起之什",
        "author": "黄庭坚",
        "content": "丈人养痾卧，此道取众弃。\n强饭尚可饱，力田苦常匮。\n欲从羣儿嬉，出语不妩媚。\n轩窗坐风凉，编简勘遗坠。\n自安井无禽，未叹旅焚次。\n夏暑极阳功，时霖作阴事。\n呼儿疏药畦，植杖按瓜地。\n南山云气佳，北极冕旒邃。\n自欣鬚髮白，得见衣裳治。\n山林收枯槁，草木洗憔悴。\n舐痔以车来，探珠遭龙睡。\n腹便时蒙嘲，身退得自恣。\n伊优无下僚，骯脏谢高位。\n谁能领斯会，好在漆园吏。",
        "dynasty": "宋",
        "collection_info": null
    },
    {
        "title": "次韵师厚病间十首  其一",
        "author": "黄庭坚",
        "content": "贝锦不足歌，请陈江汉诗。\n美人出江汉，窈窕世未窥。\n折兰不肯佩，告我以蚕饥。\n独归岂惮远，三危露如饴。",
        "dynasty": "宋",
        "collection_info": null
    },
    {
        "title": "次韵师厚病间十首  其二",
        "author": "黄庭坚",
        "content": "德人更疢疾，术智益洒落。\n反身见万古，道不在卜度。\n胸中有镆铘，老境要志弱。\n谢公赋达生，达生真可託。",
        "dynasty": "宋",
        "collection_info": null
    },
    {
        "title": "次韵师厚病间十首  其三",
        "author": "黄庭坚",
        "content": "引镜照清骨，惊非曩时人。\n天地入喻指，芭蕉自观身。\n陈力则已病，征财又室贫。\n古来支离疏，粟帛王所仁。",
        "dynasty": "宋",
        "collection_info": null
    },
    {
        "title": "次韵师厚病间十首  其四",
        "author": "黄庭坚",
        "content": "葅寒知园秋，饭白问米贱。\n妇孙劝甘旨，霜兔颇宜麵。\n黄花不举酒，佳句余嫪恋。\n经行宴坐堂，鼠迹书几砚。",
        "dynasty": "宋",
        "collection_info": null
    },
    {
        "title": "次韵师厚病间十首  其五",
        "author": "黄庭坚",
        "content": "桃李一春期，松栢千岁永。\n经玄事寂寞，髮白官閒冷。\n草绿艾如张，波清蜮司影。\n东里与无趾，渠有幸不幸。",
        "dynasty": "宋",
        "collection_info": null
    },
    {
        "title": "次韵师厚病间十首  其六",
        "author": "黄庭坚",
        "content": "病余儿废锄，门巷草芊眠。\n来者何所闻，披草足跫然。\n封侯谢骨相，使鬼无金钱。\n梦作白鸥去，江湖水黏天。",
        "dynasty": "宋",
        "collection_info": null
    },
    {
        "title": "次韵师厚病间十首  其七",
        "author": "黄庭坚",
        "content": "民生自煎熬，煮豆以萁爨。\n居然忘本根，光阴不供翫。\n藏山夜半失，乌合归星散。\n因病见不生，达人果大观。",
        "dynasty": "宋",
        "collection_info": null
    },
    {
        "title": "次韵师厚病间十首  其八",
        "author": "黄庭坚",
        "content": "开田种白玉，饱牛事耕犁。\n雨露非无泽，得秋常苦迟。\n猛虎擅文章，斑斑被诸儿。\n长松抱劲节，惟有岁寒知。",
        "dynasty": "宋",
        "collection_info": null
    },
    {
        "title": "次韵师厚病间十首  其九",
        "author": "黄庭坚",
        "content": "谢公莳兰苕，真意付此物。\n惠然风肯来，香为一披拂。\n遥知醉吟姿，黾勉向朱绂。\n搘筇橘柚黄，僧屋对像佛。",
        "dynasty": "宋",
        "collection_info": null
    },
    {
        "title": "次韵师厚病间十首  其一○",
        "author": "黄庭坚",
        "content": "身病心轻安，道肥体癯瘦。\n好怀当告谁，四墙枣红皱。\n负暄不可献，扪蝨坐清昼。\n端有真富贵，千秋万年后。",
        "dynasty": "宋",
        "collection_info": null
    },
    {
        "title": "次韵奉送公定",
        "author": "黄庭坚",
        "content": "去年君渡河，枣下实离离。\n今年君渡河，剥枣咏豳诗。\n直缘恩义重，不惮鞍马疲。\n诗书半行李，道路费岁时。\n亲交叹存亡，学问访阙遗。\n我多后时悔，君亦见事迟。\n即此有真意，定非儿女知。\n虚名无用处，北斗与南箕。\n燕赵游侠子，长安轻薄儿。\n狂掉三寸舌，躐登九级墀。\n覆手云雨翻，立谈光阴移。\n歃血盟父子，指天出肝脾。\n从来国器重，见谓骨相奇。\n筑岩发梦寐，猎渭非熊螭。\n百工改绳墨，一世擅文词。\n全人脰肩肩，瓮盎妩且宜。\n大槐阴黄庭，女萝绵络之。\n昭阳两兄弟，还自妬蛾眉。\n工颦又宜笑，百辈来茹咨。\n班姬轻鸿毛，更合众口吹。\n引绳痛排拫，蒙蔽枉成帷。\n惟恐出己上，杀之如弈棋。\n尘埃百年琴，绝絃为钟期。\n落落虎豹文，义难管中窥。\n至今扬子云，不与俗谐嬉。\n岁晚草玄经，覃思写天维。\n脱身天禄阁，危于剑头炊。\n卧闻策董贤，闭门甘忍饥。\n五侯盛宾客，驺辔交横驰。\n时通问字人，得酒未曾辞。\n近者君家翁，天与脱馽鞿。\n已为冥冥鸿，矰缴尚安施。\n养兰寻僧圃，爱竹到水湄。\n北阙免朝请，西都分保釐。\n文章九鼎重，富贵一黍累。\n赵良请灌园，但为商君嗤。\n弃甲尚文过，兕多牛有皮。\n出仕书掣肘，归来菊荒篱。\n不为五斗折，自无三径资。\n胜箭洗蹀血，归鞍悬月支。\n斯人万户侯，造物付鑪锤。\n我观史臣篇，疏略记糟醨。\n譬如官池蛙，谁能问公私。\n君怀明月珠，簸弄沧海涯。\n深房佩芳兰，固是王所姬。\n南贡尚包橘，汉滨莫大随。\n每来促谈麈，风生庭竹枝。\n骯脏得家法，伊优不能为。\n但听呼摴蒱，便足解人颐。\n功成在漏刻，颖利处囊锥。\n失势落坑穽，寒窀如愁鸱。\n得马折足祸，亡羊多歧悲。\n屡敌因心计，伏兵几面欺。\n长戈仰关来，吐款受羁縻。\n万事只如此，毕竟谁成亏。\n爱君方寸间，醇朴乃器师。\n安得摆俗缠，东冈并鉏犁。\n由来在阴鹤，不必振羽仪。\n送行倾车盖，载酒满鸱夷。\n天高木叶下，潦退河流卑。\n屯云搴六幕，新月吐半规。\n人生会面难，取醉听狂痴。\n语穽发欺笑，诗锋犯嘲讥。\n悬知履霜来，少别为不怡。\n天津媚河汉，阙角挂秋霓。\n中有鬼与神，赤舌弄阴机。\n夜光但十袭，出怀即瑕疵。\n去去善逆旅，冻醪约重持。\n山药倒藤架，红梨带寒曦。\n坐须骑奴还，淹留岁恐期。\n无为出门念，牵衣婴孺啼。\n短韵愿成诵，时时寄相思。",
        "dynasty": "宋",
        "collection_info": null
    },
    {
        "title": "和谢公定河朔漫成八首  其一",
        "author": "黄庭坚",
        "content": "急雨长风溢两河，欣然河伯顺风歌。\n行观东海方存少，不以黄流更自多。",
        "dynasty": "宋",
        "collection_info": null
    },
    {
        "title": "和谢公定河朔漫成八首  其二",
        "author": "黄庭坚",
        "content": "直渠杀势烦才吏，机器爬沙聚水兵。\n河面常从天上落，金堤千里护都城。",
        "dynasty": "宋",
        "collection_info": null
    },
    {
        "title": "和谢公定河朔漫成八首  其三",
        "author": "黄庭坚",
        "content": "直令南粤还归帝，谁谓匈奴不敢王。\n愿见推财多卜式，未须算赋似桑羊。",
        "dynasty": "宋",
        "collection_info": null
    },
    {
        "title": "和谢公定河朔漫成八首  其四",
        "author": "黄庭坚",
        "content": "莱公庙略传耆旧，韩令风流在井疆。\n安用鸣鼛增汉垒，不妨罗拜下诸羌。",
        "dynasty": "宋",
        "collection_info": null
    },
    {
        "title": "和谢公定河朔漫成八首  其五",
        "author": "黄庭坚",
        "content": "汉时水占十万顷，官寺民居皆浊河。\n岂必九渠亡故道，直缘穿凿用功多。",
        "dynasty": "宋",
        "collection_info": null
    },
    {
        "title": "和谢公定河朔漫成八首  其六",
        "author": "黄庭坚",
        "content": "漠庭数遣林牙使，羌种来窥雁塞耕。\n壮士看天思上策，月边鸣笛为谁横。",
        "dynasty": "宋",
        "collection_info": null
    },
    {
        "title": "和谢公定河朔漫成八首  其七",
        "author": "黄庭坚",
        "content": "蛛蒙黄画屏初暗，尘涩金门锁不开。\n六十余年望琱辇，赭袍曾是映宫槐。",
        "dynasty": "宋",
        "collection_info": null
    },
    {
        "title": "和谢公定河朔漫成八首  其八",
        "author": "黄庭坚",
        "content": "百里弃疆王自直，万金捐费物皆春。\n须令牧马甘踰幕，更遣弯弓不射人。",
        "dynasty": "宋",
        "collection_info": null
    },
    {
        "title": "次韵谢公定王世弼赠答二绝句  其一",
        "author": "黄庭坚",
        "content": "何用苦吟肝肾愁，但知把酒更无忧。\n声名本不关人事，看取青门一故侯。",
        "dynasty": "宋",
        "collection_info": null
    },
    {
        "title": "次韵谢公定王世弼赠答二绝句  其二",
        "author": "黄庭坚",
        "content": "酒因咀嚼还知味，诗就呻吟不要工。\n王谢风流看二妙，病夫直欲卧墙东。",
        "dynasty": "宋",
        "collection_info": null
    },
    {
        "title": "次韵公定世弼登北都东楼四首  其一",
        "author": "黄庭坚",
        "content": "日着阑干角，风吹濯澣衣。\n喜同王季哲，更得谢玄晖。\n清兴俱不浅，长吟无用归。\n月明南北道，犹见驿尘飞。",
        "dynasty": "宋",
        "collection_info": null
    },
    {
        "title": "次韵公定世弼登北都东楼四首  其二",
        "author": "黄庭坚",
        "content": "真皇多庙胜，仁祖用功深。\n卜宅迁九鼎，破胡藏万金。\n百年休战士，当日纵前禽。\n欲断匈奴臂，不如留此心。",
        "dynasty": "宋",
        "collection_info": null
    },
    {
        "title": "次韵公定世弼登北都东楼四首  其三",
        "author": "黄庭坚",
        "content": "都城碍飞鸟，军幕卧貔貅。\n紫葚知蚕老，黄云见麦秋。\n接天双阙起，伏地九河流。\n耆老深望幸，銮舆不好游。",
        "dynasty": "宋",
        "collection_info": null
    },
    {
        "title": "次韵公定世弼登北都东楼四首  其四",
        "author": "黄庭坚",
        "content": "汉皇勤远略，晚节相千秋。\n不足中原地，犹思一战收。\n圣朝方北顾，斜日倚东楼。\n庙算知无敌，寒儒浪自愁。",
        "dynasty": "宋",
        "collection_info": null
    },
    {
        "title": "和谢公定征南谣",
        "author": "黄庭坚",
        "content": "传闻交州初陆梁，东连五溪西氐羌。\n军行不断蛮标盾，谋主皆收汉畔亡。\n合浦谯门腥血沸，晋兴城下白骨荒。\n谋臣异时坐致寇，守臣今日愧苞桑。\n已遣戈船下灕水，更分楼船浮豫章。\n颇闻师出三鸦路，尽是中屯六郡良。\n汉南食麦如食玉，湖南驱人如驱羊。\n营平请谷三百万，祁连引兵九千里。\n少府私钱不可知，大农计岁今余几。\n土兵番马貔虎同，蝮蛇毒草篁竹中。\n未论刍粟捐金费，直愁瘴疠连营空。\n我思荆州李太守，欲募蛮夷令自攻。\n至今民歌尹杀我，州郡择人诚见功。\n张乔祝良不难得，谁借前筯开天聪。\n诏书哀痛言语切，为民一洗横尸血。\n摧锋陷坚赏万户，堑山堙谷穷三穴。\n南平旧时颇臣顺，欲献封疆请旄节。\n庙谟犹计病中原，岂知一朝更屠灭。\n天道从来不争胜，功臣好为可喜说。\n交州鸡肋安足贪，汉开九郡劳臣监。\n吕嘉不肯佩银印，征侧持戈敌百男。\n君不见往年濒海未郡县，赵佗闭关罢朝献。\n老翁窃帝聊自娱，白头抱孙思事汉。\n孝文亲遗劳苦书，稽首请去黄屋车。\n得一亡十终不忍，太宗之仁千古无。",
        "dynasty": "宋",
        "collection_info": null
    },
    {
        "title": "和师厚秋半时復官分司西都",
        "author": "黄庭坚",
        "content": "遥知得谢分西洛，无復肯弹冠上尘。\n园地除瓜犹入市，水田收秫未全贫。\n杜陵白髮垂垂老，张翰黄花句句新。\n还与老农争坐席，青林同社赛田神。",
        "dynasty": "宋",
        "collection_info": null
    },
    {
        "title": "和师厚郊居示里中诸君",
        "author": "黄庭坚",
        "content": "篱边黄菊关心事，窗外青山不世情。\n江橘千头供岁计，秋蛙一部洗朝酲。\n归鸿往燕竞时节，宿草新坟多友生。\n身后功名空自重，眼前樽酒未宜轻。",
        "dynasty": "宋",
        "collection_info": null
    },
    {
        "title": "寄南阳谢外舅",
        "author": "黄庭坚",
        "content": "谢公遂偃蹇，南阳无旧庐。\n天与解缨绂，元非傲当涂。\n庖丁释牛刀，众手斫大軱。\n白云曲肱卧，青山满床书。\n妙质落川泽，果然天网疏。\n故知今人巧，未觉古人迂。\n筑场岁功休，夜泉鸣竹渠。\n胸怀鬰垒块，此物谅时须。\n儿能了翁事，安用府中趋。\n孙能诵翁诗，乃是千里驹。\n人生行乐耳，用舍要自如。\n我方神其拙，社栎官道樗。\n公犹忧斧斤，睥睨斲樽壶。\n万古身后前，芭蕉秋雨余。\n少年喜狡狯，叱化粒成珠。\n谟功可歌舞，学古则暖姝。\n所好果不同，未可一理驱。\n眇思忘言对，安得南飞鳬。\n鄙心生蔓草，萌芽望耘鉏。\n离筵如昨日，春柳见霜枯。\n未辱锦绣段，时蒙双鲤鱼。\n忆昔参几杖，雍容觑规模。\n引接开藻鉴，高明通事枢。\n门生五七辈，寂寞半白鬚。\n谈经落麈尾，行乐从篮舆。\n看竹辟彊宅，阅士黄公垆。\n雪屋煮茶药，晴檐张画图。\n幽寺促灯火，青毡置摴蒱。\n遶床叫一掷，十白九雉卢。\n蔡泽来分功，袁耽必上都。\n开旗纵七走，破竹殄羣胡。\n成枭烛为明，挟长朋佐呼。\n终饮见温克，所争匪锱铢。\n谁令运甓翁，见谓牧猪奴。\n事託丈人重，乃爱屋上乌。\n旧言如对面，形迹滞舟车。\n风帘想隠几，天籁鸣寒梧。\n尚喜读书否，还能把酒无。\n邺城渺尘沙，冠盖若秋蕖。\n相过问寒温，意气驰九衢。\n楚客虽工瑟，齐人本好竽。\n永怀溟海量，北斗不可斟。\n胜夜亲笔墨，因来明月珠。",
        "dynasty": "宋",
        "collection_info": null
    },
    {
        "title": "和外舅夙兴三首  其一",
        "author": "黄庭坚",
        "content": "瓜蔓已除垄，苔痕犹上墙。\n蓬蒿贪雨露，松竹见冰霜。\n卷幔天垂斗，披衣日在房。\n无诗叹不遇，千古一潜郎。",
        "dynasty": "宋",
        "collection_info": null
    },
    {
        "title": "和外舅夙兴三首  其二",
        "author": "黄庭坚",
        "content": "风烈僧鱼响，霜严郡角悲。\n短童疲洒扫，落叶故纷披。\n水冻食鲑少，瓮寒浮蚁迟。\n朝阳乌鸟乐，安稳託禅枝。",
        "dynasty": "宋",
        "collection_info": null
    },
    {
        "title": "和外舅夙兴三首  其三",
        "author": "黄庭坚",
        "content": "暑逐池莲尽，寒随塞雁来。\n衣裘虽得暖，狐貉正相哀。\n僧汲辘轳晓，车鸣关锁开。\n不因朝鼓起，来帙乱书堆。",
        "dynasty": "宋",
        "collection_info": null
    },
    {
        "title": "和答师厚黄连桥坏大木亦为秋雹所碎",
        "author": "黄庭坚",
        "content": "溪桥乔木下，往岁记经过。\n居人指神社，不敢寻斧柯。\n青阴百尺蔽白日，乌鹊取意占作窠。\n黄泉浸根雨长叶，造物着意固已多。\n风摧电打扫地尽，竟莫知为何谴诃。\n独山冷落城东路，不见指名终不磨。",
        "dynasty": "宋",
        "collection_info": null
    },
    {
        "title": "世弼惠诗求舜泉辄欲以长安酥共泛一杯次韵戏答",
        "author": "黄庭坚",
        "content": "寒齑薄饭留佳客，蠹简残编作近邻。\n避地梁鸿真好学，着书扬子未全贫。\n玉酥炼得三危露，石火烧成一片春。\n沙鼎探汤供卯饮，不忧问字绝无人。",
        "dynasty": "宋",
        "collection_info": null
    },
    {
        "title": "送蛤蜊与李明叔诸公",
        "author": "黄庭坚",
        "content": "雪屋吹灯然豆萁，古来壮士亦长饥。\n广文不得载酒去，且咏太玄庖蛤蜊。",
        "dynasty": "宋",
        "collection_info": null
    },
    {
        "title": "戏赠世弼用前韵",
        "author": "黄庭坚",
        "content": "盗跖人肝常自饱，首阳薇蕨向来饥。\n谁能着意知许事，且为元长食蛤蜊。",
        "dynasty": "宋",
        "collection_info": null
    },
    {
        "title": "世弼病方家不善论蛤蜊之功戏答",
        "author": "黄庭坚",
        "content": "伯乐无传骥空老，重华不见士长饥。\n从来万事乖名实，岂但药翁论蛤蜊。",
        "dynasty": "宋",
        "collection_info": null
    },
    {
        "title": "次韵师厚食蟹",
        "author": "黄庭坚",
        "content": "海馔糖蟹肥，江醪白蚁醇。\n每恨腹未厌，夸说齿生津。\n三岁在河外，霜脐常食新。\n朝泥看郭索，暮鼎调酸辛。\n趋跄虽入笑，风味极可人。\n忆观淮南夜，火攻不及晨。\n横行葭苇中，不自贵其身。\n谁怜一网尽，大去河伯民。\n鼎司费万钱，玉食罗常珍。\n吾评扬州贡，此物真绝伦。",
        "dynasty": "宋",
        "collection_info": null
    },
    {
        "title": "次韵谢外舅食馿肠",
        "author": "黄庭坚",
        "content": "垂头畏庖丁，趋死尚能鸣。\n说以雕俎乐，甘言果非诚。\n生无千金辔，死得五鼎烹。\n祸胎无肠胃，杀身和椒橙。\n春风都门道，贯鱼百十并。\n骑奴吹一吷，驵骏不敢争。\n物材苟当用，何必渥洼生。\n忽思麒麟楦，突兀使人惊。",
        "dynasty": "宋",
        "collection_info": null
    },
    {
        "title": "次韵师厚答马着作屡赠诗",
        "author": "黄庭坚",
        "content": "尝闻马南郡，少有拔俗韵。\n寒灰几见溺，铩翮常思奋。\n桐薪鸣竈间，剑气吐吴分。\n多言世益嗤，当律心自隠。\n家虽四立壁，仕要三无愠。\n会将渔父意，往就庄生问。",
        "dynasty": "宋",
        "collection_info": null
    },
    {
        "title": "次韵子瞻与舒尧文祷雪雾猪泉唱和",
        "author": "黄庭坚",
        "content": "老农年饥望人腹，想见四溟森雨足。\n林回投璧负婴儿，岂闻烹儿翁不哭。\n未论万户无炊烟，蛛丝蜗涎经杼轴。\n使君闵雪无肉味，煮餠青蒿下盐菽。\n岂云剪爪宜侵肌，霜不杀草仍故绿。\n幽灵奰赑西山雾，牲肥酒香神未渎。\n得微往从董父餐，宁当罪繫葛陂渊。\n卜择祠官齐博士，暴露致告苍崖颠。\n请天行泽不汲汲，尔亦枯鱼过河泣。\n生鹅斩颈血未干，风马云车坐相及。\n百里旌旗洒玉花，使君义动龙蛇蛰。\n老农欢喜有春事，呼儿饭牛理簑笠。\n博士勿嘆从公疲，明年麦饭滑流匙。",
        "dynasty": "宋",
        "collection_info": null
    },
    {
        "title": "薄薄酒二章  其一",
        "author": "黄庭坚",
        "content": "薄酒可与忘忧，丑妇可与白头。\n徐行不必驷马，称身不必狐裘。\n无祸不必受福，甘餐不必食肉。\n富贵于我如浮云，小者谴诃大戮辱。\n一身畏首復畏尾，门多宾客饱僮仆。\n美物必甚恶，厚味生五兵。\n匹夫怀璧死，百鬼瞰高明。\n丑妇千秋万岁同室，万金良药不如无疾。\n薄酒一谈一笑胜茶，万里封侯不如还家。",
        "dynasty": "宋",
        "collection_info": null
    },
    {
        "title": "薄薄酒二章  其二",
        "author": "黄庭坚",
        "content": "薄酒终胜饮茶，丑妇不是无家。\n醇醪养牛等刀锯，深山大泽生龙蛇。\n秦时东陵千户食，何如青门五色瓜。\n传呼鼓吹拥部曲，何如春雨一池蛙。\n性刚太傅促和药，何如羊裘钓烟沙。\n绮席象床琱玉枕，重门夜鼓不停挝。\n何如一身无四壁，满船明月卧芦花。\n吾闻食人之肉，可随以鞭朴之戮。\n乘人之车，可加以鈇钺之诛。\n不如薄酒醉眠牛背上，丑妇自能搔背痒。",
        "dynasty": "宋",
        "collection_info": null
    },
    {
        "title": "戏赠彦深",
        "author": "黄庭坚",
        "content": "李髯家徒立四壁，未尝一饭能留客。\n春寒茅屋交相风，倚墙扪虱读书策。\n老妻甘贫能养姑，宁剪髻鬟不典书。\n大儿得餐不索鱼，小儿得裈不索襦。\n庾郎鲑菜二十七，太常斋日三百余。\n上丁分膰一饱饭，藏神梦诉羊蹴蔬。\n世传寒士有食籍，一生当饭百瓮葅。\n冥冥主张审如此，附郭小圃宜勤锄。\n葱秧青青葵甲绿，早韭晚菘羹糁熟。\n充虚解战頼汤餠，芼以蓱虀与甘菊。\n几日怜槐已着花，一心咒笋莫成竹。\n羣儿笑髯穷百巧，我谓胜人饭重肉。\n羣儿笑髯不若人，我独爱髯无事贫。\n君不见猛虎即人厌麋鹿，人还寝皮食其肉。\n濡需终与豕俱焦，饫肥择甘果非福。\n虫蚁无知不足惊，横目之民万物灵。\n请食熊蹯楚千乘，立死山壁汉公卿。\n李髯作人有佳处，李髯作诗有佳句。\n虽无厚禄故人书，门外犹多长者车。\n我读扬雄逐贫赋，斯人用意未全疏。",
        "dynasty": "宋",
        "collection_info": null
    },
    {
        "title": "竹轩咏雪呈外舅谢师厚并调李彦深",
        "author": "黄庭坚",
        "content": "破腊春未融，土膏寒不发。\n数声鸣条风，一夜洒窗雪。\n开轩万物晓，落势良未歇。\n铿铿青琅玕，阅此岁凛冽。\n摧埋头抢地，意气终自洁。\n君子谓此君，全身斯明哲。\n屋头维女贞，额色少泽悦。\n稍能窥藩篱，亦有固穷节。\n佳兴冉冉生，门外无车辙。\n写之朱丝絃，清坐待明月。",
        "dynasty": "宋",
        "collection_info": null
    },
    {
        "title": "赋未见君子忧心靡乐八韵寄李师载  其一",
        "author": "黄庭坚",
        "content": "同升吏部曹，往在纪丁未。\n别离感寒暑，岁星行十二。\n我惭鸡荩谷，子叹天且劓。\n空余山梁期，尚不昧初志。",
        "dynasty": "宋",
        "collection_info": null
    },
    {
        "title": "赋未见君子忧心靡乐八韵寄李师载  其二",
        "author": "黄庭坚",
        "content": "会合良艰期，繫匏各异县。\n千里共明月，如披故人面。\n浮云蔽高秋，此岂心中愿。\n雾重豹成文，水清鱼自见。",
        "dynasty": "宋",
        "collection_info": null
    },
    {
        "title": "赋未见君子忧心靡乐八韵寄李师载  其三",
        "author": "黄庭坚",
        "content": "齐地谷翔贵，排门无爨饙。\n二仲有甘旨，奉亲亦良勤。\n原田水洸洸，何时稼如云。\n无民愿岁丰，正自不忘君。",
        "dynasty": "宋",
        "collection_info": null
    },
    {
        "title": "赋未见君子忧心靡乐八韵寄李师载  其四",
        "author": "黄庭坚",
        "content": "古人有成言，岁暮于吾子。\n斧挥郢人鼻，琴即钟期耳。\n新诗凌建安，高论到正始。\n徒言参隔辰，未负石投水。",
        "dynasty": "宋",
        "collection_info": null
    },
    {
        "title": "赋未见君子忧心靡乐八韵寄李师载  其五",
        "author": "黄庭坚",
        "content": "白雪非众听，夜光忌暗投。\n古来不识察，浪自生百忧。\n三月楚国泪，千年郢中楼。\n无因杭一苇，浊水拍天流。",
        "dynasty": "宋",
        "collection_info": null
    },
    {
        "title": "赋未见君子忧心靡乐八韵寄李师载  其六",
        "author": "黄庭坚",
        "content": "河南李茂彦，内藴迈俗心。\n浚冲有泾渭，一顾重千金。\n事亲知色难，胜己又勇沈。\n外物既难必，求之首阳岑。",
        "dynasty": "宋",
        "collection_info": null
    },
    {
        "title": "赋未见君子忧心靡乐八韵寄李师载  其七",
        "author": "黄庭坚",
        "content": "飘风从东来，雨足尽西靡。\n万物逐波流，金石终自止。\n渭因泾使浊，菲以葑故毁。\n智所无奈何，谁能为樗里。",
        "dynasty": "宋",
        "collection_info": null
    },
    {
        "title": "赋未见君子忧心靡乐八韵寄李师载  其八",
        "author": "黄庭坚",
        "content": "纷纷车马客，如集市人博。\n彼虽有求来，我但快一噱。\n忽逢媚学子，时亦撼关钥。\n何当携手期，濠上得鱼乐。",
        "dynasty": "宋",
        "collection_info": null
    },
    {
        "title": "次韵张秘校喜雪三首  其一",
        "author": "黄庭坚",
        "content": "落月烟沙静渺然，好风吹雪下平田。\n琼瑶万里酒增价，桂玉一炊人少钱。\n学子已占秋食麦，广文何憾客无毡。\n睡余强起还诗债，腊裏春初未隔年。",
        "dynasty": "宋",
        "collection_info": null
    },
    {
        "title": "次韵张秘校喜雪三首  其二",
        "author": "黄庭坚",
        "content": "巷深朋友稀来往，日晏儿童不扫除。\n雪裏正当梅腊尽，民饥可待麦秋无。\n寒生短棹谁乘兴，光入疏櫺我读书。\n官冷无人供美酒，何时却得步兵厨。",
        "dynasty": "宋",
        "collection_info": null
    },
    {
        "title": "次韵张秘校喜雪三首  其三",
        "author": "黄庭坚",
        "content": "满城楼观玉阑干，小雪晴时不共寒。\n润到竹根肥腊笋，暖开蔬甲助春盘。\n眼前多事观游少，胸次无忧酒量宽。\n闻说压沙梨已动，会须鞭马蹋泥看。",
        "dynasty": "宋",
        "collection_info": null
    },
    {
        "title": "次韵寅庵四首  其一",
        "author": "黄庭坚",
        "content": "四时说尽庵前事，寄远如开水墨图。\n略有生涯如谷口，非无卜肆在成都。\n旁篱榛栗供宾客，满眼云山奉燕居。\n閒与老农歌帝力，年丰村落罢追胥。",
        "dynasty": "宋",
        "collection_info": null
    },
    {
        "title": "次韵寅庵四首  其二",
        "author": "黄庭坚",
        "content": "兄作新庵接旧居，一原风物萃庭隅。\n陆机招隠方传洛，张翰思归正在吴。\n五斗折腰惭仆妾，几年合眼梦乡闾。\n白云行处应垂泪，黄犬归时早寄书。",
        "dynasty": "宋",
        "collection_info": null
    },
    {
        "title": "次韵寅庵四首  其三",
        "author": "黄庭坚",
        "content": "大若塘边擉网鱼，小桃源口带经锄。\n诗催孺子成鸡栅，茶约邻翁掘芋区。\n苦楝狂风寒彻骨，黄梅细雨润如酥。\n此时睡到日三丈，自起开关招酒徒。",
        "dynasty": "宋",
        "collection_info": null
    },
    {
        "title": "次韵寅庵四首  其四",
        "author": "黄庭坚",
        "content": "未怪穷山寂寞居，此情常与世情疏。\n谁家生计无閒地，太半归来已白鬚。\n不用看云眠永日，会思临水寄双鱼。\n公私逋负田园薄，未至妨人作乐无。",
        "dynasty": "宋",
        "collection_info": null
    },
    {
        "title": "以同心之言其臭如兰为韵寄李子先  其一",
        "author": "黄庭坚",
        "content": "往日三语掾，解道将无同。\n我观李校书，超迈有古风。\n谈道屡入微，闭门长蒿蓬。\n谁能赏远韵，太守似安丰。",
        "dynasty": "宋",
        "collection_info": null
    },
    {
        "title": "以同心之言其臭如兰为韵寄李子先  其二",
        "author": "黄庭坚",
        "content": "流水鸣无意，白云出无心。\n水得平淡处，渺渺不厌深。\n云行不能雨，还归碧山岑。\n斯人似云水，廊庙等山林。",
        "dynasty": "宋",
        "collection_info": null
    },
    {
        "title": "以同心之言其臭如兰为韵寄李子先  其三",
        "author": "黄庭坚",
        "content": "俗士得失重，舍龟观朵颐。\n六经成市道，驵侩以为师。\n吾学淡如水，载行欲安之。\n惟有无心子，白云相与期。",
        "dynasty": "宋",
        "collection_info": null
    },
    {
        "title": "以同心之言其臭如兰为韵寄李子先  其四",
        "author": "黄庭坚",
        "content": "摧藏褫冠冕，寂寞归丘园。\n一瓢俱好学，伯仲吹篪埙。\n正以此易彼，高车择朱门。\n得失固有在，难为欲人言。",
        "dynasty": "宋",
        "collection_info": null
    },
    {
        "title": "以同心之言其臭如兰为韵寄李子先  其五",
        "author": "黄庭坚",
        "content": "携手力不足，七年坐乖离。\n愁思不能眠，起视夜何其。\n残月挂破镜，寒星满天垂。\n明明故人心，维斗终不移。",
        "dynasty": "宋",
        "collection_info": null
    },
    {
        "title": "以同心之言其臭如兰为韵寄李子先  其六",
        "author": "黄庭坚",
        "content": "穷阎蒿蔓羶，富屋酒肉臭。\n酒肉令人肥，蒿蔓令人瘦。\n欲从钟鼎食，復恐忧患构。\n秦时千户侯，寂寞种瓜后。",
        "dynasty": "宋",
        "collection_info": null
    },
    {
        "title": "以同心之言其臭如兰为韵寄李子先  其七",
        "author": "黄庭坚",
        "content": "客从济南来，遗我故人书。\n墨淡字疏行，故人情有余。\n上言犹健否，次问意何如。\n只今意何有，思食故溪鱼。",
        "dynasty": "宋",
        "collection_info": null
    },
    {
        "title": "以同心之言其臭如兰为韵寄李子先  其八",
        "author": "黄庭坚",
        "content": "吾子有嘉德，譬如含熏兰。\n清风不来过，岁晚蒿艾间。\n古来百夫雄，白首在涧槃。\n非关自取重，直为知人难。",
        "dynasty": "宋",
        "collection_info": null
    },
    {
        "title": "见子瞻粲字韵诗和答三人四返不困而愈崛奇辄次韵寄彭门三首  其一",
        "author": "黄庭坚",
        "content": "公才如洪河，灌注天下半。\n风日未尝撄，昼夜圣所叹。\n名世二十年，穷无歌舞玩。\n入宫又见妬，徒友飞鸟散。\n一饱事难谐，五车书作伴。\n风雨暗楼台，鸡鸣自昏旦。\n虽非锦绣赠，欲报青玉案。\n文似离骚经，诗窥关雎乱。\n贱生恨学晚，曾未奉巾盥。\n昨蒙双鲤鱼，远託郑人缓。\n风义薄秋天，神明还旧贯。\n更磨荐祢墨，推挽起疲懦。\n忽忽未嗣音，微阳归候炭。\n仁风从东来，拭目望斋馆。\n鸟声日日春，柳色弄晴暖。\n漫有酒盈樽，何因见此粲。",
        "dynasty": "宋",
        "collection_info": null
    },
    {
        "title": "见子瞻粲字韵诗和答三人四返不困而愈崛奇辄次韵寄彭门三首  其二",
        "author": "黄庭坚",
        "content": "人生等尺捶，岂耐日取半。\n谁能如秋虫，长夜向壁叹。\n朝四与暮三，适为狙公玩。\n臭腐暂神奇，喑噫即飘散。\n我观万世中，独立无介伴。\n小黠而大痴，夜气不及旦。\n低首甘豢养，尻脽登俎案。\n所以终日饮，醉眠朱碧乱。\n无人明此心，忍垢待濯盥。\n仰看东飞云，只使衣带缓。\n先生古人学，百氏一以贯。\n见义勇必为，少作衰俗懦。\n忠言愿回天，不忍斆吞炭。\n还从股肱郡，待诏图书馆。\n投壶得赐金，侏儒余饱暖。\n宁令东方公，但索长安粲。",
        "dynasty": "宋",
        "collection_info": null
    },
    {
        "title": "见子瞻粲字韵诗和答三人四返不困而愈崛奇辄次韵寄彭门三首  其三",
        "author": "黄庭坚",
        "content": "元龙湖海士，毁誉略相半。\n下床卧许君，上床自永嘆。\n丈夫属有念，人物非所玩。\n坐令结欢客，化为烟雾散。\n武功有大略，亦復寡朋伴。\n咏歌思见之，长夜鸣曷旦。\n东南望彭门，官道平如案。\n简书束缚人，一水不能乱。\n斯文媲秬鬯，可用圭瓒盥。\n诚求活国医，何忍弃和缓。\n开疆日百里，都内钱朽贯。\n铭功甚俊伟，乃见儒生懦。\n且当置是事，勿使冰作炭。\n上帝羣玉府，道家蓬莱馆。\n曲肱夏簟寒，炙背冬屋暖。\n只令文字垂，万世星斗粲。",
        "dynasty": "宋",
        "collection_info": null
    },
    {
        "title": "再和寄子瞻闻得湖州",
        "author": "黄庭坚",
        "content": "天下无相知，得一已当半。\n桃僵李为仆，芝焚蕙增叹。\n佳人在江湖，照影自娱玩。\n一朝入汉宫，扫除备冗散。\n何如终流落，长作朝云伴。\n相思欲面论，坐起鸡五旦。\n身惭尸廪禄，有罪未见案。\n公文雄万夫，皦皦不自乱。\n臧谷皆亡羊，要以道湔盥。\n传声向东南，王事不可缓。\n春波下数州，快若七札贯。\n椎鼓张风帆，相见激衰懦。\n空文不传心，千古付煨炭。\n安得垂天云，飞就吴兴馆。\n鱼餍柳絮肥，笋煮溪沙暖。\n解歌使君词，樽前有三粲。",
        "dynasty": "宋",
        "collection_info": null
    },
    {
        "title": "次韵答尧民",
        "author": "黄庭坚",
        "content": "君闻苏公诗，疾读思过半。\n譬如闻韶耳，三月忘味叹。\n我诗岂其朋，组丽等俳玩。\n不闻南风絃，同调广陵散。\n鹤鸣九天上，肯作家鸡伴。\n晁子但爱我，品藻私月旦。\n官閒乐相从，梨栗供杯案。\n门静鸟雀嬉，花深蜂蝶乱。\n忽蒙加礼貌，斋戒事搢盥。\n问大心更小，意督词反缓。\n君材于用多，舞选弓矢贯。\n聪明回自照，胜己果非懦。\n我如相绘事，素质施朽炭。\n古来得道人，非独大庭馆。\n晁子已不疑，冬寒春自暖。\n繫表知药言，择友得荀粲。",
        "dynasty": "宋",
        "collection_info": null
    },
    {
        "title": "春游",
        "author": "黄庭坚",
        "content": "终日桃李蹊，春风不相识。\n同我二三子，承我作意力。\n把酒忘味着，看花了香寂。\n晴云散长空，旷荡无限隔。\n身为胡蝶梦，本自不渔色。\n春虫劝人归，今我诚是客。\n归来翻故纸，书尾见麟获。\n文字非我名，聊取二三策。",
        "dynasty": "宋",
        "collection_info": null
    },
    {
        "title": "次韵感春五首  其一",
        "author": "黄庭坚",
        "content": "我与子桑友，既往雨弥旬。\n交情未曾改，天地忽趋新。\n东风无行迹，佳气满城闉。\n麦苗生陂陇，叹息不食陈。\n谁能裹饭来，定是寂寞人。\n一曲古流水，试拂絃上尘。\n古木少生意，轮囷卧河滨。\n惭愧桃与李，相随见阳春。",
        "dynasty": "宋",
        "collection_info": null
    },
    {
        "title": "次韵感春五首  其二",
        "author": "黄庭坚",
        "content": "张侯脱朝衣，儿褐多纯绿。\n闻道无米舂，煮朮学辟谷。\n官吏但索钱，诏书哀惸独。\n东方九尺长，不得侏儒禄。\n屋中声鹅雁，日暮搅心曲。\n穷巷无桃李，缊袍非春服。\n我吟白驹诗，知君在空谷。",
        "dynasty": "宋",
        "collection_info": null
    },
    {
        "title": "次韵感春五首  其三",
        "author": "黄庭坚",
        "content": "祁寒不可怨，天道自平分。\n及尔春风来，四肢有余温。\n丈夫力如虎，为人行灌园。\n椒兰工壅蔽，未可怨芳荪。\n寒鱼守穷辙，蒙呴一沫恩。\n一朝被湔祓，吹毛见瘢痕。",
        "dynasty": "宋",
        "collection_info": null
    },
    {
        "title": "次韵感春五首  其四",
        "author": "黄庭坚",
        "content": "鸟声春渐长，烟雨春薄暮。\n风光不长妍，如客暂时寓。\n芸芸物争时，天地有常度。\n我行睹大河，黄流日东骛。\n喟然欲乘桴，莽不见洲渚。\n张侯但饮酒，无用恨羁旅。\n十年富贵子，今作一丘土。",
        "dynasty": "宋",
        "collection_info": null
    },
    {
        "title": "次韵感春五首  其五",
        "author": "黄庭坚",
        "content": "茶如鹰爪拳，汤作蟹眼煎。\n时邀草玄客，晴明坐南轩。\n笑谈非世故，独立万物先。\n春风引车马，隠隠何阗阗。\n高盖相摩戛，骑奴争道喧。\n吾人抚荣观，燕处自超然。\n城中百年木，有鹊巢其颠。\n鸤鸠来相宅，日暮更谋迁。",
        "dynasty": "宋",
        "collection_info": null
    },
    {
        "title": "圣柬将寓于卫行乞食于齐有可怜之色再次韵感春五首赠之  其一",
        "author": "黄庭坚",
        "content": "温气冰底归，忽忽六过旬。\n园林改柯叶，鸟声日日新。\n耕稼百年外，四郊无短闉。\n高丘试顾望，俯仰迹已陈。\n信陵松鬰鬰，不见曩时人。\n空怀负暄赏，莫望属车尘。\n腹中书万卷，阽死沟壑滨。\n投壶与射覆，一笑物皆春。",
        "dynasty": "宋",
        "collection_info": null
    },
    {
        "title": "圣柬将寓于卫行乞食于齐有可怜之色再次韵感春五首赠之  其二",
        "author": "黄庭坚",
        "content": "种萱欲遣忧，丛薄空自绿。\n洗心日三省，人亦不我谷。\n谁能书窗下，草玄抱幽独。\n白首官不迁，校书汉天禄。\n身当万户侯，鼓吹拥部曲。\n解佩着犀渠，张弓插雕服。\n何时李将军，射猎出上谷。",
        "dynasty": "宋",
        "collection_info": null
    },
    {
        "title": "圣柬将寓于卫行乞食于齐有可怜之色再次韵感春五首赠之  其三",
        "author": "黄庭坚",
        "content": "春风鸣布谷，天道似劝分。\n持饥望路人，谁能颜色温。\n笑忆枯鱼说，诙谐老漆园。\n湘纍不得禄，哀怨写荃荪。\n千年涧谷松，惭愧雨露恩。\n思为万乘器，顾掩斧凿痕。",
        "dynasty": "宋",
        "collection_info": null
    },
    {
        "title": "圣柬将寓于卫行乞食于齐有可怜之色再次韵感春五首赠之  其四",
        "author": "黄庭坚",
        "content": "风雨桃李华，佳人来何暮。\n安齐果未安，寓卫岂所寓。\n张侯室县磬，得酒美无度。\n常忧腐肠死，须我嫁阿骛。\n双鱼传尺素，何处迷春渚。\n啼鸟劝不归，晓鞍逐行旅。\n遥知登楼兴，信美非吾土。",
        "dynasty": "宋",
        "collection_info": null
    },
    {
        "title": "圣柬将寓于卫行乞食于齐有可怜之色再次韵感春五首赠之  其五",
        "author": "黄庭坚",
        "content": "鲁公但食粥，百口常忧煎。\n金张席贵宠，奴隶乘朱轩。\n丈夫例寒饿，万世无后先。\n风霾天作恶，雷亦怒阗阗。\n俄顷花柳静，烟暖谷鸟喧。\n人事每如此，翻覆不常然。\n下流多谤议，高位又疾颠。\n空余壮士志，不逐四时迁。",
        "dynasty": "宋",
        "collection_info": null
    },
    {
        "title": "次韵盖郎中率郭郎中休官二首  其一",
        "author": "黄庭坚",
        "content": "仕路风波双白髮，閒曹笑傲两诗流。\n故人相见自青眼，新贵即今多黑头。\n桃叶柳花明晓市，荻芽蒲笋上春洲。\n定知闻健休官去，酒户家园得自由。",
        "dynasty": "宋",
        "collection_info": null
    },
    {
        "title": "次韵盖郎中率郭郎中休官二首  其二",
        "author": "黄庭坚",
        "content": "世态已更千变尽，心源不受一尘侵。\n青春白日无公事，紫燕黄鹂俱好音。\n付与儿孙知伏腊，听教鱼鸟逐飞沈。\n黄公垆下曾知味，定是逃禅入少林。",
        "dynasty": "宋",
        "collection_info": null
    },
    {
        "title": "次韵郭右曹",
        "author": "黄庭坚",
        "content": "阅世行将老斲轮，那能不朽见仍云。\n岁中日月又除尽，圣处工夫无半分。\n秋水寒沙鱼得计，南山浓雾豹成文。\n古心自有着鞭地，尺璧分阴未当勤。",
        "dynasty": "宋",
        "collection_info": null
    },
    {
        "title": "送杨瓘雁门省亲二首  其一",
        "author": "黄庭坚",
        "content": "执戟老翁年七十，人看生理亦无聊。\n草玄事业窥周易，作赋声名动汉朝。\n今见远孙勤翰墨，还持遗藁困箪瓢。\n三年乡校趋晨鼓，一日边城听夜刁。\n野饭盈盘厌葱韭，春风半道解狐貂。\n归时定倒迎门屣，问雁安能学度辽。",
        "dynasty": "宋",
        "collection_info": null
    },
    {
        "title": "送杨瓘雁门省亲二首  其二",
        "author": "黄庭坚",
        "content": "蜀客出衰世，独升邹鲁堂。\n蚊虻观得失，虎豹擅文章。\n吾子已强学，草玄宜不忘。\n江河须畎浍，松柏要冰霜。\n马策路千里，雁门书数行。\n旨甘君有妇，尺璧爱分光。",
        "dynasty": "宋",
        "collection_info": null
    },
    {
        "title": "次韵答张沙河",
        "author": "黄庭坚",
        "content": "张侯堂堂身八尺，老大无机如汉阴。\n猛摩虎牙取吞噬，自叹日月不照临。\n策名日已污轩冕，逃去未必焚山林。\n我评君才甚高妙，孤竹截管空桑琴。\n四十未曾成老翁，紫髯垂颐鬰森森。\n眉宇之间见风雅，蓝田烟雾生球琳。\n胸中垒块正须酒，东海可揽北斗斟。\n古人已悲铜雀上，不闻向时清吹音。\n百年毁誉付谁定，取醉自可结舌瘖。\n使公繫腰印如斗，驷马高盖驱骎骎。\n亲朋改观婢仆敬，成都男子宁异今。\n又言屋底甚悬磬，儿婚女嫁取千金。\n古来圣贤多不饱，谁能独无父母心。\n众雏堕地各有命，强为百草忧春霖。\n艾封人子暗目睫，与王同床悔沾襟。\n陇鸟入笼左右啄，终日思归碧山岑。\n一生能几开口笑，何忍更遣百虑侵。\n忽投雄篇写逸兴，仰占干文动奎参。\n自陈使酒尝駡坐，惜予不与朋盍簪。\n君材蜀锦三千丈，要在刀尺成衣衾。\n南朝例有风流癖，楚地俗多词赋淫。\n屈原离骚岂不好，只今漂骨沧江浔。\n正令夷甫开三窟，猎以我道皆成禽。\n温恭忠厚神所劳，于鱼得计岂厌深。\n丈夫身在要勉力，岂有吾子终陆沈。\n鄙人相士盖多矣，勿作蔡泽笑噤吟。",
        "dynasty": "宋",
        "collection_info": null
    },
    {
        "title": "送张沙河游齐鲁诸邦",
        "author": "黄庭坚",
        "content": "张侯去沙河，三食邺下麦。\n笔力望晁董，颇遗俗眼白。\n平生学经纶，胸中负奇画。\n未论功活人，饱饭不常得。\n妻寒尚宾敬，儿饿犹笔墨。\n侧闻共伯城，鱼稻颇宜客。\n又持尘生甑，欲往立四壁。\n平生贷米家，十辈来簿责。\n囊无孔方兄，面有在陈色。\n守株伺投兔，岁晚将何获。\n广道无人行，春风转沙石。\n栖栖马如狗，去谒东侯伯。\n布衣未可量，苍髯身八尺。\n鱼干要斗水，士困易为德。\n譬之举大木，人借一臂力。\n诸公感意气，岂待故相识。\n吾穷乏祖饯，折柳当马策。",
        "dynasty": "宋",
        "collection_info": null
    },
    {
        "title": "和张沙河招饮",
        "author": "黄庭坚",
        "content": "张侯耕稼不逢年，过午未炊儿女煎。\n腹裏虽盈五车读，囊中能有几钱穿。\n况闻缊素尚黄葛，可怕雪花铺白毡。\n谁料丹徒布衣得，今朝忽有酒如川。",
        "dynasty": "宋",
        "collection_info": null
    },
    {
        "title": "同尧民游灵源庙廖献臣置酒用马陵二字赋诗二首  其一",
        "author": "黄庭坚",
        "content": "灵源庙前木，我昔见拱把。\n七年身屡到，鬰鬰荫檐瓦。\n春风响马衔，并辔客萧洒。\n更愿少尹贤，置酒意倾写。\n斋堂有佳处，花柳轻娅姹。\n莲塘想旧叶，稻畦识枯苴。\n开关抚洪河，黄流极天泻。\n忆昔武皇来，繫璧沈白马。\n从官亲土石，襁负至鳏寡。\n空余瓠子诗，哀怨逼骚雅。\n白圭自圣禹，今谁定真假。\n晁子发谠言，圣功谅难亚。\n排河着地中，势必千里下。\n移民就宽閒，何地不耕稼。\n此论似太高，吾亦茫取舍。\n有器可深川，吾未之学也。",
        "dynasty": "宋",
        "collection_info": null
    },
    {
        "title": "同尧民游灵源庙廖献臣置酒用马陵二字赋诗二首  其二",
        "author": "黄庭坚",
        "content": "洪河壮观游，太府佳友朋。\n春色挽我出，东风如引绳。\n昏昏版筑气，王事始繁兴。\n大堤如连山，小堤如冈陵。\n增卑更培薄，万杵何登登。\n忆昨河失道，平原鱼可罾。\n田莱人未復，疮大国方惩。\n忽念耒耜閒，为民保丘塍。\n百县伐鼛出，夜半废曲肱。\n吾侪愧禄廪，游衍事鞍乘。\n晁子汉公孙，新去司马丞。\n出干大农部，才术见嗟称。\n我坐广文舍，七年读书灯。\n结髮入场屋，肯谓河难凭。\n尔来触事短，痴甚霜前蝇。\n世味极淡薄，不了人爱憎。\n惟得一巵酒，尚能别淄渑。\n所以对樽俎，未曾闻斗升。\n酌我良已多，狂言恐侵陵。\n暮云吞落日，归鸟求其朋。\n冷官仆马瘦，及门鼓腾腾。",
        "dynasty": "宋",
        "collection_info": null
    },
    {
        "title": "八音歌赠晁尧民",
        "author": "黄庭坚",
        "content": "金生寒沙中，见别会有时。\n石上千年柏，材高用苦迟。\n丝乱犹可理，心乱不可治。\n竹斋闻履声，乃是故人来。\n匏苦只多叶，水深难为涉。\n土床不安席，象床卧烨烨。\n革与井同功，守道非关怯。\n木直常先伐，樗栎万世叶。",
        "dynasty": "宋",
        "collection_info": null
    },
    {
        "title": "八音歌赠晁尧民",
        "author": "黄庭坚",
        "content": "金荷酌美酒，夫子莫留残。\n石有补天材，虎豹守九关。\n丝窠将柳花，入户扑衣冠。\n竹风摇永日，思与子盘桓。\n匏瓜岂无匹，自古同心难。\n革急而韦缓，只在揉化间。\n木桃终报汝，药石理予颜。",
        "dynasty": "宋",
        "collection_info": null
    },
    {
        "title": "次韵师厚五月十六日视田悼李彦深",
        "author": "黄庭坚",
        "content": "南雁传尺素，飞来卧龙城。\n颇知高卧久，忽作田野行。\n湛湛陂水满，欣欣原草荣。\n日华丽山川，秀色夺目精。\n对酒不满怀，揽物有余清。\n念昔读书客，远人遗世情。\n南亩道观饷，西郊留劝耕。\n共游如昨日，笑语绝平生。\n此士今已矣，宾筵无老成。\n犹倚谢安石，深心抚嫠惸。",
        "dynasty": "宋",
        "collection_info": null
    },
    {
        "title": "次韵晁补之廖正一赠答诗",
        "author": "黄庭坚",
        "content": "晁子抱材耕谷口，世有高贤践台斗。\n顷随计吏西入关，关夫数日传车还。\n封侯半属妄校尉，射虎猛将犹行间。\n无因自致青云上，浪说诸公见嗟赏。\n骥伏盐车不称情，轻裘肥马凤凰城。\n归来作诗谢同列，句与桃李争春荣。\n十年山林廖居士，今随诏书称举子。\n文章宏丽学西京，新有诗声似侯喜。\n君不见古来良为知音难，绝絃不为时人弹。\n已喜琼枝在我侧，更恨桂树无由攀。\n千里风期初不隔，独怜形迹滞河山。",
        "dynasty": "宋",
        "collection_info": null
    },
    {
        "title": "再次韵呈廖明略",
        "author": "黄庭坚",
        "content": "吾观三江五湖口，汤汤谁能议升斗。\n物诚有之士则然，晚得廖子喜往还。\n学如云梦吞八九，文如壮士开黄间。\n十年呻吟江湖上，青枫白鸥付心赏。\n未减北郭汉先生，五府交书不到城。\n相者举肥骥空老，山中无人桂自荣。\n君既不能如钟世美，匦函上书动天子。\n且向华阴郡下作参军，要令公怒令公喜。\n君不见晁家乐府可管絃，惜无倾城为一弹。\n从军补掾百僚底，九关虎豹何由攀。\n男儿身健事未定，且莫着书藏名山。",
        "dynasty": "宋",
        "collection_info": null
    },
    {
        "title": "走答明略适尧民来相约奉谒故篇末及之",
        "author": "黄庭坚",
        "content": "君不见生不愿为牛后，宁为鸡口。\n吾闻向来得道人，终古不忒如维斗。\n希价咸阳诸少年，可推令往挽令还。\n俗学风波能自拔，我识廖侯眉宇间。\n省庭无人与争长，主司得之如受赏。\n东家一笑市尽倾，略无下蔡与阳城。\n生珠之水砂砾润，生玉之山草木荣。\n观君词章亦如此，谅知躬行有君子。\n更约探囊阅旧文，蛛丝灯花助我喜。\n贤乐堂前竹影斑，好鸟自语莫令弹。\n北邻着作相劳苦，整驾谒子邀同攀。\n应烦下榻煮茶药，坐待月轮衔屋山。",
        "dynasty": "宋",
        "collection_info": null
    },
    {
        "title": "答明略并寄无咎",
        "author": "黄庭坚",
        "content": "可以忘忧惟有酒，清圣浊贤皆可口。\n前日过君饮不多，明日解酲无五斗。\n古木清阴丹井栏，夜来凉月屋头还。\n论文拨置形骸外，得意相忘樽俎间。\n冰壶不可与夏虫飨，秋月不可与俗士赏。\n已得樽前两友生，更思一士济阳城。\n虽无四至九卿之规画，犹有千秋万岁之真荣。\n空名未食太仓米，今作斑衣老莱子。\n卿家嗣宗望尔来，不独我闻足音喜。\n西风索寞叶初干，长铗归来亦罢弹。\n穷巷蓬蒿深一尺，朱门廉陛高难攀。\n吾侪相逢置是事，百世之下仰高山。",
        "dynasty": "宋",
        "collection_info": null
    },
    {
        "title": "再次韵呈明略并寄无咎",
        "author": "黄庭坚",
        "content": "夏云凉生土囊口，周鼎汤盘见科斗。\n清风古气满眼前，乃是户曹报章还。\n只今书生无此语，已在贞元元和间。\n一夫鄂鄂独无望，千夫唯唯皆论赏。\n野人泣血漫相明，和氏之璧无连城。\n参军拄笏看云气，此中安知枯与荣。\n我梦浮天波万里，扁舟去作鸱夷子。\n两士风流对酒樽，四无人声鸟语喜。\n梦回扰扰仍世间，心如伤弓怯虚弹。\n不堪市井逐干没，且愿朋旧相追攀。\n寄声小掾笃行李，落日东面空云山。",
        "dynasty": "宋",
        "collection_info": null
    },
    {
        "title": "再答明略二首  其一",
        "author": "黄庭坚",
        "content": "挟策读书计糊口，故人南箕与北斗。\n江南江北万重山，千里寄书声不还。\n当时朱弦写心曲，果在高山深水间。\n枯桐满腹生蛛网，忍向时人觅清赏。\n廖侯文字得我惊，五岳纵横守严城。\n万夫之下不称屈，定知名满四海非真荣。\n富于春秋已如此，他日卜邻长儿子。\n一丘各自有林泉，扶将白头亲燕喜。\n秋风日暮衣裳单，深巷落叶已如弹。\n数来会面復能几，六龙去人不可攀。\n短歌溷公更一和，聊乞淮南作小山。",
        "dynasty": "宋",
        "collection_info": null
    },
    {
        "title": "再答明略二首  其二",
        "author": "黄庭坚",
        "content": "廖侯言如不出口，铨量古今胆如斗。\n度越崔张与二班，古风萧萧笔追还。\n前日辞家来射策，声名藉甚诸公间。\n华阴白云锁千嶂，胜日一谈谁能赏。\n君不见曩时子产识然明，知音鬰鬰闭佳城。\n勿以匣中之明月，计较粪上之朝荣。\n我去丘园十年矣，种桑可蚕犊生子。\n使年七十今中半，安能朝四暮三浪忧喜。\n据席谈经只强颜，不安时论取讥弹。\n爱君草木同臭味，颇似瓜葛相依攀。\n我有仙方煮白石，何时期君蓝田山。",
        "dynasty": "宋",
        "collection_info": null
    },
    {
        "title": "次韵无咎阎子常携琴八村",
        "author": "黄庭坚",
        "content": "士寒饿，古犹今，向来亦有子桑琴。\n倚楹啸歌非寓淫，伯牙山高水深深，万世丘垄一知音。\n阎君七絃抱幽独，晁子为之梁父吟。\n天寒络纬悲向壁，秋高风露声入林。\n冷丝枯木拂珠网，十指乃能写人心。\n村村击鼓如鸣鼍，豆田见角谷成螺。\n岁丰寒士亦把酒，满眼饤饾梨枣多。\n晁家公子屡经过，笑谈与世殊臼科。\n文章落落映晁董，诗句往往妙阴何。\n阎夫子，勿谓知人难，使琴抑怨久不和。\n明光昼开九门肃，不令高才牛下歌。",
        "dynasty": "宋",
        "collection_info": null
    },
    {
        "title": "定交诗二首效鲍明远体呈晁无咎  其一",
        "author": "黄庭坚",
        "content": "建酉金为政，摇落草木衰。\n除瓜陇亩凈，邵平无米炊。\n满家色藜藿，诗书不赒饥。\n平生晁公子，正用此时来。\n定交无一物，秋月以为期。\n执持荆山璧，要我雕琢之。\n破斧不能柯，况乃玉无疵。\n危冠论百揆，备乐奏四时。\n成功彼有命，用舍君自知。\n收身渺江湖，岁晚白鸟嬉。\n开径蒲苇中，倚锄望君归。\n闭塞乃非道，不才当尔为。",
        "dynasty": "宋",
        "collection_info": null
    },
    {
        "title": "定交诗二首效鲍明远体呈晁无咎  其二",
        "author": "黄庭坚",
        "content": "建鼓求亡子，原非入耳歌。\n除去绿绮尘，水深山峨峨。\n满堂悦秦声，君独用此何。\n平分感秋节，空阔湛金波。\n定夜百虫息，高论听悬河。\n执揽北斗柄，斟酌四时和。\n破屋仰见星，得子喜且多。\n危柱无安絃，野水自盈科。\n成道在礼乐，成山在丘阿。\n收此桑榆景，相从寄琢磨。\n开怀溟海阔，百怪出蛟鼍。\n闭藏愿自爱，惊人取谴诃。",
        "dynasty": "宋",
        "collection_info": null
    },
    {
        "title": "赠无咎八音歌",
        "author": "黄庭坚",
        "content": "金马避世客，谈谐玩汉朝。\n石门抱关人，长往闭寂寥。\n丝虫日夜织，劳苦则以食。\n竹生罹斧斤，高林乃其贼。\n匏樽酌吾子，虽陋意不浅。\n土德贵重迟，水德贵深远。\n革能谈鲲鹏，晚乃得庄周。\n木雁两不居，相期无待游。",
        "dynasty": "宋",
        "collection_info": null
    },
    {
        "title": "二十八宿歌赠别无咎",
        "author": "黄庭坚",
        "content": "虎剥文章犀解角，食未下亢奇祸作。\n药材根氐罹斸掘，蜜虫夺房抱饥渴。\n有心无心材慧死，人言不如龟曳尾。\n卫平哆口无南箕，斗柄指日江使噫。\n狐腋牛衣同一燠，高丘无女甘独宿。\n虚名挽人受实祸，累棋既危安处我。\n室中凝尘散髮坐，四壁矗矗见天下。\n奎蹄曲隈取脂泽，娄猪艾豭彼何择。\n倾肠倒胃得相知，贯日食昴终不疑。\n古来毕命黄金台，佩君一言等觜觿。\n月没参横惜相违，秋风金井梧桐落。\n故人过半在鬼录，柳枝赠君当马策。\n岁晏星回观盛德，张弓射雉武且力。\n白鸥之翼没江波，抽絃去轸君谓何。",
        "dynasty": "宋",
        "collection_info": null
    },
    {
        "title": "林为之送笔戏赠",
        "author": "黄庭坚",
        "content": "阎生作三副，规摹宣城葛。\n外貌虽铣泽，毫心或麤粝。\n功将希栗尾，拙乃成枣核。\n李庆缚散卓，含墨能不洩。\n病在惜白毫，往往半巧拙。\n小字亦周旋，大字难曲折。\n时时一毛乱，乃似逆梳髮。\n张鼎徒有表，徐偃元无骨。\n橅画记姓名，亦可应仓卒。\n为之街南居，时通铃下谒。\n晴轩坐风凉，怪我把枯笔。\n开囊扑蠹鱼，遣奴送一束。\n洗砚磨松煤，挥洒至日没。\n蚤年学屠龙，适用固疏阔。\n广文困虀盐，烹茶对秋月。\n略无人问字，况有客投辖。\n文章寄呻吟，讲授费颊舌。\n閒无用心处，雌黄到笔墨。\n时不与人游，孔子尚爱日。\n作诗当鸣鼓，聊自攻短阙。",
        "dynasty": "宋",
        "collection_info": null
    },
    {
        "title": "再和答为之",
        "author": "黄庭坚",
        "content": "君勿嘲广文，冱寒被絺葛。\n君勿嘲广文，穷年饭粢粝。\n常恐俎豆予，与世充肴核。\n凡木不愿材，大折小枝洩。\n栎依曲辕社，聊用神其拙。\n吾家本江南，一丘藏曲折。\n濒溪荫苍筤，萧洒可散髮。\n既无使鬼钱，又无封侯骨。\n薄禄庇閒曹，且免受逼卒。\n为此懒出门，徒弊怀中谒。\n直斋宾客退，风物供落笔。\n诗成着床头，不知今几束。\n君何向予勤，见诗叹埋没。\n嗣宗须酒浇，未信胸怀阔。\n自状一片心，碧潭浸寒月。\n令德感来教，为君赋车辖。\n君思扬雄咤，何似张仪舌。\n此意恐太狂，愿为引绳墨。\n正使此道非，改过从今日。\n报章望琼琚，勿使音尘阙。",
        "dynasty": "宋",
        "collection_info": null
    },
    {
        "title": "再和答为之",
        "author": "黄庭坚",
        "content": "林君维闽英，数面成瓜葛。\n邻居接杖藜，过饭厌疏粝。\n读书饱工夫，论事极精核。\n奋身君子场，勇若怒未洩。\n穷年栖旅巢，由命非由拙。\n王良驱八骏，方驾度九折。\n学堂疏雨余，石砌长苔髮。\n弟子肥如瓠，先生瘦惟骨。\n北门一都会，尘埃人卒卒。\n高盖如秋荷，势利相奔谒。\n惟君尚寂寞，来观草玄笔。\n斯文未易陈，正当高阁束。\n金马事陆沈，市门逐干没。\n未须相贤愚，聊自嘲迂阔。\n忆昨戏赠诗，羣辱报明月。\n极知推挽意，我车君欲辖。\n屠龙真强言，奔马不及舌。\n赐书盈五车，直舍方二墨。\n意会便欣然，余事过窗日。\n尚恐素餐钱，诸生在城阙。",
        "dynasty": "宋",
        "collection_info": null
    },
    {
        "title": "赠赵言",
        "author": "黄庭坚",
        "content": "饶阳赵方士，眼如九秋鹰。\n学书不成不学剑，心术妙解通神明。\n医如俯身拾地芥，相如仰面观天星。\n自言方术杂鬼怪，万种一贯皆天成。\n大梁卜肆倾宾客，二十余年声籍籍。\n得钱满屋不经营，散与世人还寄食。\n北门尘土满衣襟，广文直舍官槐阴。\n白云劝酒终日醉，红烛围棋清夜深。\n大车驷马不回首，强项老翁来见寻。\n向人忠信去表襮，可喜正在无机心。\n轻谈祸福邀重糈，所在多于竹苇林。\n翁言此辈无足听，见叶知根论才性。\n飞腾九天沈九渊，自种自收皆在行。\n先期出语骇传闻，事至十九中时病。\n轮囷离奇惜老大，成器本可千万乘。\n自叹轻霜白髮新，又去惊动都城人。\n都城达官老于事，嫌翁出言不妩媚。\n有手莫炙权门火，有口莫辩荆山玉。\n吴宫火起燕焚巢，当时卞和斮两足。\n千里辞家却入门，三春荣木会归根。\n我有江南黄篾舫，与翁长入白鸥羣。",
        "dynasty": "宋",
        "collection_info": null
    },
    {
        "title": "次韵题粹老客亭诗后",
        "author": "黄庭坚",
        "content": "客亭长短路南北，衮衮行人那得知。\n惟有相逢即相别，一杯成喜只成悲。",
        "dynasty": "宋",
        "collection_info": null
    },
    {
        "title": "赠张仲谋",
        "author": "黄庭坚",
        "content": "车如鸡栖马如狗，闭门常多出门少。\n去天尺五张公子，官居城南池馆好。\n健儿快马紫游缰，迎我不知沙路长。\n高榆老柳媚寒日，枯荷小鸭冻野航。\n津人刺船起应客，遥知故人一水隔。\n下马索酒呼三迟，骑奴笑言客竟痴。\n向来情义比瓜葛，万事略不置町畦。\n追数存亡异忧乐，烛如白虹贯酒巵。\n开轩临水弄长笛，吹落残月风凄凄。\n城头漏下四十刻，破魔惊睡听新诗。\n君诗清壮悲节物，正与秋虫同一律。\n迩来更觉苦语工，思妇霜碪捣寒月。\n朱颜绿髮深误人，不似草木长青春。\n洁身好贤君自有，今日相看进于旧。\n以兹敢倾一杯酒，为太夫人千万寿。",
        "dynasty": "宋",
        "collection_info": null
    },
    {
        "title": "乞猫",
        "author": "黄庭坚",
        "content": "秋来鼠辈欺猫死，窥瓮翻盘搅夜眠。\n闻道貍奴将数子，买鱼穿柳聘衔蝉。",
        "dynasty": "宋",
        "collection_info": null
    },
    {
        "title": "谢周文之送猫儿",
        "author": "黄庭坚",
        "content": "养得狸奴立战功，将军细柳有家风。\n一箪未厌鱼餐薄，四壁当令鼠穴空。",
        "dynasty": "宋",
        "collection_info": null
    },
    {
        "title": "谢张泰伯惠黄雀鲊",
        "author": "黄庭坚",
        "content": "去家十二年，黄雀悭下筯。\n笑开张侯盘，汤餠始有助。\n蜀王煎藙法，醢以羊彘兔。\n麦餠薄于纸，含浆和咸酢。\n秋霜落场谷，一一挟茧絮。\n飞飞蒿艾间，入网辄万数。\n烹煎宜老稚，罂缶烦爱护。\n南包解京师，至尊所珍御。\n玉盘登百十，睥睨轻桂蠹。\n五侯哕豢豹，见谓美无度。\n濒河饭食浆，瓜葅已佳茹。\n谁言风沙中，乡味入供具。\n坐令亲馔甘，更使客得与。\n蒲阴虽穷僻，勉作三年住。\n愿公且安乐，分寄尚能屡。",
        "dynasty": "宋",
        "collection_info": null
    },
    {
        "title": "赠答晁次膺",
        "author": "黄庭坚",
        "content": "次膺豪健如霜鹘，空拳误挂田犬牙。\n果输司空城旦作，付与步兵厨人家。\n野马横郊作凝水，牵牛引竹上寒花。\n无酒醉公不甚惜，诵公五字使人嗟。",
        "dynasty": "宋",
        "collection_info": null
    },
    {
        "title": "杨朴墓",
        "author": "黄庭坚",
        "content": "三尺孤坟一布衣，人言无復似当时。\n千秋万岁还来此，月笛烟莎世不知。",
        "dynasty": "宋",
        "collection_info": null
    },
    {
        "title": "次韵孔四着作早行",
        "author": "黄庭坚",
        "content": "弃置锄犁就车马，从来计出古人下。\n尘埃好在三尺桐，不疑万世期子野。\n明经使者着书郎，风雨乘驲忘夙夜。\n回车过门问无恙，何意深巷勤长者。\n圣师之后盖多贤，领略世故有余暇。\n白面长身虽不见，好古发愤尚类也。\n自然身如警露鹤，每先鸣鸡整初驾。\n北行河决所至郡，肃肃王命哀鳏寡。\n力排滹沱避城郭，深泽疲民且田舍。\n贾生三策藏胸中，羿矢百中不虚舍。\n行归定拜关内侯，但赐黄金恐非价。",
        "dynasty": "宋",
        "collection_info": null
    },
    {
        "title": "次韵孔四着作北行滹沱",
        "author": "黄庭坚",
        "content": "驼褐蒙风霜，鸡声眇墟里。\n青灯进豆粥，落月踏冰水。\n平生不龟药，纔可卫十指。\n持比千户封，谁能优劣此。",
        "dynasty": "宋",
        "collection_info": null
    },
    {
        "title": "和陈君仪读太真外传五首  其一",
        "author": "黄庭坚",
        "content": "朝廷无事君臣乐，花柳多情殿阁春。\n不觉胡雏心暗动，绮罗翻作坠楼人。",
        "dynasty": "宋",
        "collection_info": null
    },
    {
        "title": "和陈君仪读太真外传五首  其二",
        "author": "黄庭坚",
        "content": "扶风乔木夏阴合，斜谷铃声秋夜深。\n人到愁来无处会，不关情处总伤心。",
        "dynasty": "宋",
        "collection_info": null
    },
    {
        "title": "和陈君仪读太真外传五首  其三",
        "author": "黄庭坚",
        "content": "梁州一曲当时事，记得曾拈玉笛吹。\n端正楼空春昼永，小桃犹学淡燕支。",
        "dynasty": "宋",
        "collection_info": null
    },
    {
        "title": "和陈君仪读太真外传五首  其四",
        "author": "黄庭坚",
        "content": "高丽条脱琱红玉，逻逤琵琶捻绿丝。\n蛛网屋煤昏故物，此生惟有梦来时。",
        "dynasty": "宋",
        "collection_info": null
    },
    {
        "title": "和陈君仪读太真外传五首  其五",
        "author": "黄庭坚",
        "content": "上皇曾御昭仪传，镜裏观形只眼前。\n养得禄儿倾四海，千秋更有一伶玄。",
        "dynasty": "宋",
        "collection_info": null
    },
    {
        "title": "读曹公传",
        "author": "黄庭坚",
        "content": "南征北伐报功频，刘氏亲为魏国宾。\n毕竟以丕成霸业，岂能于汉作纯臣。\n两都秋色皆乔木，二祖恩波在细民。\n驾驭英雄虽有术，力扶宗社可无人。",
        "dynasty": "宋",
        "collection_info": null
    },
    {
        "title": "杂诗",
        "author": "黄庭坚",
        "content": "古风萧索不言归，贫贱交情富贵非。\n世祖本无天下量，子陵何慕钓鱼矶。",
        "dynasty": "宋",
        "collection_info": null
    },
    {
        "title": "卫南",
        "author": "黄庭坚",
        "content": "今年畚锸弃春耕，折苇枯荷绕坏城。\n白鸟自多人自少，污泥终浊水终清。\n沙场旗鼓千人集，渔户风烟一笛横。\n惟有鸣鸱古祠柏，对人犹是向时情。",
        "dynasty": "宋",
        "collection_info": null
    },
    {
        "title": "酒",
        "author": "黄庭坚",
        "content": "江形圜似阮家盆，山势岑如北海樽。\n户有浮蛆春盎盎，双松一路醉乡门。",
        "dynasty": "宋",
        "collection_info": null
    },
    {
        "title": "次韵答柳通叟问舍求田之诗",
        "author": "黄庭坚",
        "content": "少日心期转谬悠，蛾眉见妒且障羞。\n但令有妇如康子，安用生儿似仲谋。\n横笛牛羊归晚径，卷帘瓜芋熟西畴。\n功名可致犹回首，何况功名不可求。",
        "dynasty": "宋",
        "collection_info": null
    },
    {
        "title": "书扇",
        "author": "黄庭坚",
        "content": "鲁公笔法屋漏雨，未减右军锥画沙。\n可惜团团新月面，故教零乱黑云遮。",
        "dynasty": "宋",
        "collection_info": null
    },
    {
        "title": "次韵答叔原会寂照房呈稚川",
        "author": "黄庭坚",
        "content": "客愁非一种，历乱如蜜房。\n食甘念慈母，衣绽怀孟光。\n我家犹北门，王子渺湖湘。\n寄书无雁来，衰草漫寒塘。\n故人哀王孙，交味耐久长。\n置酒相暖热，惬于冬饮汤。\n吾侪痴绝处，不减顾长康。\n得閒枯木坐，冷日下牛羊。\n坐有稻田衲，颇熏知见香。\n胜谈初亹亹，修绠汲银床。\n声名九鼎重，冠盖万夫望。\n老禅不挂眼，看蜗书屋梁。\n韵与境俱胜，意将言两忘。\n出门事衮衮，斗柄莫昂昂。\n月色丽双阙，雪云浮建章。\n苦寒无处避，惟欲酒中藏。",
        "dynasty": "宋",
        "collection_info": null
    },
    {
        "title": "同王稚川晏叔原饭寂照房",
        "author": "黄庭坚",
        "content": "高人住宝坊，重客款斋房。\n市声犹在耳，静虚生白光。\n幽子遗淡墨，窗间见潇湘。\n蒹葭落鳬雁，秋色媚横塘。\n博山沈水烟，淡与人意长。\n自携鹰爪芽，来试鱼眼汤。\n寒浴得温湢，体浄意凯康。\n盘餐取近市，厌饫谢羶羊。\n裂餠羞豚脍，包鱼芰荷香。\n平生所怀人，忽言共榻床。\n常恐风雨散，千里鬰相望。\n斯游岂易得，渊对妙濠梁。\n雅雅王稚川，易亲復难忘。\n晏子与人交，风义盛激昂。\n两公盛才力，宫锦丽文章。\n鄙夫得秀句，成诵更怀藏。",
        "dynasty": "宋",
        "collection_info": null
    },
    {
        "title": "次韵叔原会寂照房",
        "author": "黄庭坚",
        "content": "风雨思齐诗，草木怨楚调。\n本无心击排，胜日用歌啸。\n僧窗茶烟底，清绝对二妙。\n俱含万里情，雪梅开岭徼。\n我惭风味浅，砌莎慕松茑。\n中朝盛人物，谁与开颜笑。\n二公老谙事，似解寂寞钓。\n对之空叹嗟，楼阁重晚照。",
        "dynasty": "宋",
        "collection_info": null
    },
    {
        "title": "次韵稚川",
        "author": "黄庭坚",
        "content": "平生万里兴，敛退着寸尺。\n向来类窃鈇，少日已争席。\n曩过招提饭，惬当易为适。\n食鲑如举士，名下无遗索。\n谈余天雨花，茶罢风生腋。\n谁言尘土中，有此坐上客。\n言前倾许可，胸次开堛塞。\n同是蠹鱼痴，还归理编册。\n长安千门雪，蟹黄熊有白。\n更约载酒行，无为守岑寂。",
        "dynasty": "宋",
        "collection_info": null
    },
    {
        "title": "都下喜见八叔父",
        "author": "黄庭坚",
        "content": "一别七冬夏，几书通置邮。\n冥鸿难借问，江鲤多沈浮。\n心因梦想去，迹为山川留。\n叔趋丹凤阙，身向卧龙洲。\n邂逅入关马，同时解辔秋。\n别后事万端，向来身百忧。\n咨嗟旧田园，恸哭新松楸。\n稍询耆旧间，太半归山丘。\n小儿携妇子，襁褓皆裹头。\n青灯照逆旅，呼酒濯乱愁。\n破啼为笑语，霜夜尽更筹。\n岁寒叔旧节，况又高春秋。\n老松心更槩，绿竹气和柔。\n言如不出口，体若不胜裘。\n德音润九里，政事无全牛。\n诗成戏笔墨，清甚韦苏州。\n篆籀有志气，当于古人求。\n自悲闻道晚，涉世如虚舟。\n虽无触物意，傥亦遭駡咻。\n稍窥性命学，未穷言行尤。\n息心待自信，渺如大河流。\n堤防小不密，一决败数州。\n安得心服礼，不见为疮疣。\n荆鸡变化材，鹄卵滞阴幽。\n愿因啄抱力，浩荡碧云游。",
        "dynasty": "宋",
        "collection_info": null
    },
    {
        "title": "次韵叔父夷仲送夏君玉赴零陵主簿",
        "author": "黄庭坚",
        "content": "田窦堂上酒，未醉已变态。\n何如东陵瓜，子母相鈎带。\n富贵席未暖，珠玉作灾怪。\n茅茨虽长贫，终有懿亲在。\n丈人困州县，短髮余会撮。\n居然枳棘栖，坐阅岁月代。\n青云已迷津，浊酒未割爱。\n簿领能无休，饤饾唤鱼菜。\n羁旅苦地偏，江湖见天大。\n万里一帆樯，长风可倚頼。\n因行访幽禅，头陀烟雨外。",
        "dynasty": "宋",
        "collection_info": null
    },
    {
        "title": "病起次韵和稚川进叔倡酬之什",
        "author": "黄庭坚",
        "content": "池塘夜雨听鸣蛙，老境侵寻每忆家。\n白髮生来惊客鬓，黄粱炊熟又春华。\n百年不负胶投漆，万事相依葛与瓜。\n胜日主人如有酒，犹堪扶病见鶑花。",
        "dynasty": "宋",
        "collection_info": null
    },
    {
        "title": "稚川约晚过进叔次前韵赠稚川并呈进叔",
        "author": "黄庭坚",
        "content": "人骑一马钝如蛙，行向城东小隠家。\n道上风埃迷皂白，堂前水竹湛清华。\n春归河曲定寒食，公到江南应削瓜。\n樽酒光阴俱可惜，端须连夜发园花。",
        "dynasty": "宋",
        "collection_info": null
    },
    {
        "title": "汴岸置酒赠黄十七",
        "author": "黄庭坚",
        "content": "吾宗端居丛百忧，长歌劝之肯出游。\n黄流不解涴明月，碧树为我生凉秋。\n初平羣羊置莫问，叔度千顷醉即休。\n谁倚柁楼吹玉笛，斗杓寒挂屋山头。",
        "dynasty": "宋",
        "collection_info": null
    },
    {
        "title": "晓放汴舟",
        "author": "黄庭坚",
        "content": "秋声满山河，行李在梁宋。\n川涂事鸡鸣，身亦逐羣动。\n霜清鱼下流，橘柚入包贡。\n又持三十口，去作江南梦。",
        "dynasty": "宋",
        "collection_info": null
    },
    {
        "title": "次盱眙同前韵",
        "author": "黄庭坚",
        "content": "去此二十年，持家西过宋。\n起予者白鸥，归兴岌飞动。\n宫殿明宝坊，山川开禹贡。\n破浪一帆风，更占梦中梦。",
        "dynasty": "宋",
        "collection_info": null
    },
    {
        "title": "外舅孙莘老守苏州留诗斗野亭庚申十月庭坚和",
        "author": "黄庭坚",
        "content": "谢公所筑埭，未叹曲池平。\n苏州来赋诗，句与秋气清。\n僧构擅空阔，浮光飞栋甍。\n维斗天司南，其下百渎倾。\n贝宫产明月，含泽遍诸生。\n槃礴淮海间，风烟侵十城。\n籁箫吹木末，浪波沸庖烹。\n我来杪摇落，霜清见鱼行。\n白鸥远飞来，得我若眼明。\n佳人归何时，解衣绕厢荣。",
        "dynasty": "宋",
        "collection_info": null
    },
    {
        "title": "十月十三日泊舟白沙江口",
        "author": "黄庭坚",
        "content": "岸江倚帆樯，已专北风权。\n飞霜挟月下，百笮直如弦。\n绿水去清夜，黄芦摇白烟。\n篙人持更柝，相语闻并船。\n平生濯缨心，鸥鸟共忘年。\n风吹落尘网，岁星奔回旋。\n险艰自得力，细故可弃捐。\n至今梦汹汹，呼禹济广川。",
        "dynasty": "宋",
        "collection_info": null
    },
    {
        "title": "发白沙口次长芦",
        "author": "黄庭坚",
        "content": "篙师救首尾，我为制中权。\n挂席满风力，如椎强弩絃。\n晓放白沙口，长芦见炊烟。\n一叶託秋雨，沧江百尺船。\n反观世风波，谁能保长年。\n念昔声利区，与世阙周旋。\n大道甚閒暇，百物不废捐。\n谁知目力浄，改观旧山川。",
        "dynasty": "宋",
        "collection_info": null
    },
    {
        "title": "阻风入长芦寺",
        "author": "黄庭坚",
        "content": "福公开百室，不借邻国权。\n法筵森龙象，天乐下管絃。\n我来雨花地，依旧熏炉烟。\n金碧动江水，钟鱼到客船。\n茗椀洗昏着，经行数徂年。\n岁寒风落山，故乡喜言旋。\n林回负赤子，白璧乃可捐。\n侍亲如履冰，风雨淼暗川。",
        "dynasty": "宋",
        "collection_info": null
    },
    {
        "title": "次韵伯氏长芦寺下",
        "author": "黄庭坚",
        "content": "风从落帆休，天与大江平。\n僧坊昼亦静，钟磬寒逾清。\n淹留属暇日，植杖数连甍。\n颇与幽子逢，煮茗当酒倾。\n携手霜木末，朱栏见潮生。\n樯移永正县，鸟度建康城。\n薪者得树鸡，羹盂味南烹。\n香秔炊白玉，饱饭愧閒行。\n丛祠思归乐，吟弄夕阳明。\n思归诚独乐，薇蕨渐春荣。",
        "dynasty": "宋",
        "collection_info": null
    },
    {
        "title": "金陵",
        "author": "黄庭坚",
        "content": "豪士阻江海，瓜分域中权。\n真人开关梁，曾不费一弦。\n六朝妙人物，蔓草萦寒烟。\n至今哀江南，咏歌在渔船。\n穷山虎豹穴，磨衲拥高年。\n青天行日月，坐看磨蚁旋。\n身将时共晚，道与世相捐。\n犹能揽壮观，巨浸朝百川。",
        "dynasty": "宋",
        "collection_info": null
    },
    {
        "title": "赠别李端叔",
        "author": "黄庭坚",
        "content": "我观江南山，如目不受垢。\n忆食江南薇，子独于我厚。\n在北思江山，如怀冰雪颜。\n千峰上云雨，岑绝何由攀。\n当时喜文章，各有儿子气。\n尔来颔鬚白，有儿能拜起。\n读书浩湖海，解意开春冰。\n成山更崇崛，顾我丑丘陵。\n白玉着石中，与物本落落。\n泾渭相将流，世不名清浊。\n乞言既不易，赠言良独难。\n古来得道人，挂舌屋壁间。\n牧羊金华道，载酒太玄宅。\n支颐听晤语，愿君喙三尺。\n我行风雨夜，船窗闻远鸡。\n故人不可见，故人心可知。",
        "dynasty": "宋",
        "collection_info": null
    },
    {
        "title": "阻风铜陵",
        "author": "黄庭坚",
        "content": "顿舟古铜官，昼夜风雨黑。\n洪波崩奔去，天地无限隔。\n船人谨维笮，何暇思挂席。\n凭江裂嵌空，中有暗水滴。\n洞视不敢前，潭潭蛟龙宅。\n网师登长鳣，贾我腥釜鬲。\n斑斑被文章，突兀喙三尺。\n言语竟不通，噞喁亦何益。\n魁梧类长者，卒以筌饵得。\n浮沉江湖中，波友永相失。\n有生甚苦相，细大更噉食。\n安得无垢称，对榻忘语默。",
        "dynasty": "宋",
        "collection_info": null
    },
    {
        "title": "阻水泊舟竹山下",
        "author": "黄庭坚",
        "content": "竹山虫鸟朋友语，讨论阴晴怕风雨。\n丁宁相教防祸机，草动尘惊忽飞去。\n提壶归去意甚真，柳暗花浓亦半春。\n北风几日铜官县，欲过五松无主人。",
        "dynasty": "宋",
        "collection_info": null
    },
    {
        "title": "池口风雨留三日",
        "author": "黄庭坚",
        "content": "孤城三日风吹雨，小市人家只菜蔬。\n水远山长双属玉，身閒心苦一舂锄。\n翁从旁舍来收网，我适临渊不羡鱼。\n俛仰之间已陈迹，暮窗归了读残书。",
        "dynasty": "宋",
        "collection_info": null
    },
    {
        "title": "贵池",
        "author": "黄庭坚",
        "content": "横云初抹漆，烂漫南纪黑。\n不见九华峰，如与亲友隔。\n忆当秋景明，九老对几席。\n何曾闭篷窗，卧听寒雨滴。\n不食贵池鱼，喜寻昭明宅。\n笔砚鼠行尘，芝菌生铜鬲。\n思成佳句梦，贻我锦数尺。\n属者浪吞舟，风雹更附益。\n老翁哭妇儿，相将难再得。\n存亡如日月，薄蚀行道失。\n流俗暗本源，谓神吐其食。\n神理傥有私，丘祷久以默。",
        "dynasty": "宋",
        "collection_info": null
    },
    {
        "title": "大雷口阻风",
        "author": "黄庭坚",
        "content": "号艣下沧江，避风大雷口。\n天与水糢糊，不復知地厚。\n谁家上江船，狂追雪山走。\n孤村无十室，旅饭困三韭。\n黄芦麋鹿场，此地广千肘。\n得禽多文章，肯顾鱼贯柳。\n莽苍天物悲，雕弓故在手。\n鹿鸣犹念羣，雉媒竟卖友。\n商人万斛船，挂席上牛斗。\n横笛倚柁楼，波深苍龙吼。\n失水不能神，伐葭作城守。\n欲寄大雷书，往问长干妇。\n何当楫迎汝，秦淮绿如酒。",
        "dynasty": "宋",
        "collection_info": null
    },
    {
        "title": "庚寅乙未犹泊大雷口",
        "author": "黄庭坚",
        "content": "广原嘷终风，发怒土囊口。\n万艘萍无根，乃知积水厚。\n龙鳞火荧荧，鞭笞雷霆走。\n公私连樯休，森如束春韭。\n倚筇蒹葭湾，垂杨欲生肘。\n雄文酬江山，惜无韩与柳。\n五言呻吟内，惭愧陶谢手。\n送菜烦邻船，买鱼熟溪友。\n儿童报晦冥，正昼见箕斗。\n吾方废书眠，鼻鼾鞲囊吼。\n犹防盗窥家，严鼓申夜守。\n冶城谢公墩，牛渚荡子妇。\n何时快登临，篙师分牛酒。",
        "dynasty": "宋",
        "collection_info": null
    },
    {
        "title": "乙未移舟出口",
        "author": "黄庭坚",
        "content": "江湖吞天胸，蛟龙垂涎口。\n养躯无千金，特为亲故厚。\n本心非华轩，而与马争走。\n聘妇缉落毛，教儿耨葱韭。\n衣食端须几，将老犹掣肘。\n安能诡随人，曲折作杞柳。\n桓公瓮盎瘿，楚国不龟手。\n生涯但如此，那问託婚友。\n久阴快夜晴，天文若科斗。\n村南鬼火寒，村北风虎吼。\n野人驱鸡豚，缚落坚缠守。\n刘郎弓石八，猛气厌冯妇。\n一试金仆姑，归饮软臂酒。",
        "dynasty": "宋",
        "collection_info": null
    },
    {
        "title": "丙申泊东流县",
        "author": "黄庭坚",
        "content": "前日发大雷，真成料虎头。\n今日伐鼓出，棹歌傲阳侯。\n沧江百折来，及此始东流。\n东流会宾客，建德椎羊牛。\n野语尚信然，小市黄芦洲。\n惟有采薪翁，经营往来舟。\n槠枥尽斤斧，山童烟雨愁。",
        "dynasty": "宋",
        "collection_info": null
    },
    {
        "title": "书石牛溪旁大石上",
        "author": "黄庭坚",
        "content": "鬰鬰窈窈天官宅，诸峰排霄帝不隔。\n六时谒天开关钥，我身金华牧羊客。\n羊眠野草我世閒，高真众灵思我还。\n石盆之中有甘露，青牛驾我山谷路。",
        "dynasty": "宋",
        "collection_info": null
    },
    {
        "title": "题山谷大石",
        "author": "黄庭坚",
        "content": "畏畏佳佳石谷水，冬冬隆隆山木风。\n炉香四百六十载，开山者谁梁宝公。",
        "dynasty": "宋",
        "collection_info": null
    },
    {
        "title": "同苏子平李德叟登擢秀阁",
        "author": "黄庭坚",
        "content": "筑屋皖公城，木末置曲栏。\n岁晚对烟景，人家橘柚间。\n独秀司命峰，众口让高寒。\n松竹二乔宅，雪云三祖山。\n衰怀造胜境，转觉落笔难。\n苏李工五字，属联不当悭。",
        "dynasty": "宋",
        "collection_info": null
    },
    {
        "title": "灵龟泉上",
        "author": "黄庭坚",
        "content": "大灵寿日月，化石皖公陂。\n偶无斧斤寻，不作宰上碑。\n倾首若有谓，指泉来自西。\n泉甘崖木老，坐啸欲忘归。\n风流裴通直，商略从我嬉。\n莳梅盈百科，洗石出崛奇。\n更约聘石工，镵我灵龟诗。\n舅弟妙学古，亦復古鬚眉。\n卿家北海公，笔法可等夷。\n为我书斯文，要与斗牛垂。",
        "dynasty": "宋",
        "collection_info": null
    },
    {
        "title": "从丘十四借韩文二首  其一",
        "author": "黄庭坚",
        "content": "吏部文章万世，吾求善本编窥。\n散帙云窗棐几，同安得见丘迟。",
        "dynasty": "宋",
        "collection_info": null
    },
    {
        "title": "从丘十四借韩文二首  其二",
        "author": "黄庭坚",
        "content": "中有先君手泽，丹铅点勘书诗。\n莫惜借行千里，他日还君一鸱。",
        "dynasty": "宋",
        "collection_info": null
    },
    {
        "title": "发舒州向皖口道中作寄李德叟",
        "author": "黄庭坚",
        "content": "黑云平屋檐，晨夜隔星月。\n晓装商旅前，冰底泥活活。\n野人攘畔耕，蹇马不能滑。\n驼裘惜蒙茸，俱落水塘缺。\n孤材小蜗舍，乞火干履袜。\n前登极峥嵘，他日飞鸟没。\n寒花委乱草，耐冻鸣风叶。\n江形篆平沙，分派回劲笔。\n髯弟不俱来，得句漫剞劂。\n却望同安城，惟有松鬰鬰。\n遥知浦口晴，诸峰见明雪。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其一",
        "author": "黄庭坚",
        "content": "鹄白不以乌，兰香端为谁。\n外家秉明德，晚与世参差。\n乖离岁十二，会面卒卒期。\n何言灊丘底，玉稻同一炊。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其二",
        "author": "黄庭坚",
        "content": "沧江渺无津，同济共安危。\n四海非不广，舅甥自相知。\n孔鸾在榛梅，鹪鹩亦一枝。\n千里同明月，相期不磷缁。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其三",
        "author": "黄庭坚",
        "content": "少小长母家，拊怜辈诸童。\n食贫走八方，略已一老翁。\n不能成宅相，颇似舅固穷。\n何以报嘉德，取琴作南风。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其四",
        "author": "黄庭坚",
        "content": "德人心寂寥，立朝实庄语。\n虎节坐山城，孤云犹能雨。\n文章被甥侄，孝友谐妇女。\n偃息一亩宫，植梅当歌舞。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其五",
        "author": "黄庭坚",
        "content": "江都克家才，万卷书插架。\n愿言渠出仕，从舅问耕稼。\n谁云濒老境，此子即长夜。\n归欤淼前期，莳橘锄甘蔗。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其六",
        "author": "黄庭坚",
        "content": "曩窥涉世方，白驹且场谷。\n平生漫岁晚，志尚向山木。\n返身观小丑，真成覆车犊。\n否臧太磊磊，从此更三復。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其七",
        "author": "黄庭坚",
        "content": "负薪反羊裘，爱表只伤裏。\n补纫虽云工，岁晏安可恃。\n洗心如秋天，六合无尘滓。\n浮云风去来，在彼不在此。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其八",
        "author": "黄庭坚",
        "content": "阿髯学升堂，干母思靡悔。\n文成艺桃李，不言行道兑。\n阿苏妙言语，机警欲无对。\n子姓何预人，兰玉要可佩。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其九",
        "author": "黄庭坚",
        "content": "解衣卧相语，涛波夜掀床。\n十年身百忧，险阻心已降。\n涉旬风更雨，宿昔烛生光。\n衾帱无端冷，明月一船霜。",
        "dynasty": "宋",
        "collection_info": null
    },
    {
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其一○",
        "author": "黄庭坚",
        "content": "亲依为日浅，爱不舍我眠。\n教我如牧羊，更着后者鞭。\n得邑迩梅岭，开花向春妍。\n碌碌幸苟免，称觞大人前。",
        "dynasty": "宋",
        "collection_info": null
    },
    {
        "title": "题马当山鲁望亭四首 元亮",
        "author": "黄庭坚",
        "content": "马当一曲孤烟，人物于今眇然。\n不见绕篱黄菊，谁收种秫圭田。",
        "dynasty": "宋",
        "collection_info": null
    },
    {
        "title": "题马当山鲁望亭四首 狄梁公",
        "author": "黄庭坚",
        "content": "鲸波横流砥柱，虎口活国宗臣。\n小屈絃歌百里，不诬天下归仁。",
        "dynasty": "宋",
        "collection_info": null
    },
    {
        "title": "题马当山鲁望亭四首 颜鲁公",
        "author": "黄庭坚",
        "content": "不见鲁公断石，谁家为础为杠。\n笔法锥沙屋漏，心期晓日秋霜。",
        "dynasty": "宋",
        "collection_info": null
    },
    {
        "title": "题马当山鲁望亭四首 陆鲁望",
        "author": "黄庭坚",
        "content": "笠泽道人高古，文章白髮萧条。\n欲问勒铭遗墨，应书水府鲛绡。",
        "dynasty": "宋",
        "collection_info": null
    },
    {
        "title": "泊大孤山作",
        "author": "黄庭坚",
        "content": "汇泽为彭蠡，其容化鵾鹏。\n中流擢寒山，正色且无朋。\n其下蛟龙卧，宫谯珠贝层。\n朝云与暮雨，何处会高陵。\n不见凌波袜，靓妆照澄凝。\n空余血食地，猿啸枯楠藤。\n高帆驾天来，落叶聚秋蝇。\n幽明异礼乐，忠信岂其凭。\n风波浩平陆，何况非履冰。\n安得旷达士，霜晴尝一登。",
        "dynasty": "宋",
        "collection_info": null
    },
    {
        "title": "题落星寺四首  其一",
        "author": "黄庭坚",
        "content": "星官游空何时落，着地亦化为宝坊。\n诗人昼吟山入座，醉客夜愕江撼床。\n蜜房各自开牖户，蚁穴或梦封侯王。\n不知青云梯几级，更借瘦藤寻上方。",
        "dynasty": "宋",
        "collection_info": null
    },
    {
        "title": "题落星寺四首  其二",
        "author": "黄庭坚",
        "content": "岩岩匡俗先生庐，其下宫亭水所都。\n北辰九关隔云雨，南极一星在江湖。\n相黏蚝山作居室，窍凿混沌无完肤。\n万鼓舂撞夜涛涌，骊龙莫睡失明珠。",
        "dynasty": "宋",
        "collection_info": null
    },
    {
        "title": "题落星寺四首  其三",
        "author": "黄庭坚",
        "content": "落星开士深结屋，龙阁老翁来赋诗。\n小雨藏山客坐久，长江接天帆到迟。\n燕寝清香与世隔，画图妙绝无人知。\n蜂房各自开户牖，处处煮茶藤一枝。",
        "dynasty": "宋",
        "collection_info": null
    },
    {
        "title": "题落星寺四首  其四",
        "author": "黄庭坚",
        "content": "北风吹倒落星寺，吾与伯伦俱醉眠。\n螟蛉蜾蠃但痴坐，夜寒南北斗垂天。",
        "dynasty": "宋",
        "collection_info": null
    },
    {
        "title": "玉京轩",
        "author": "黄庭坚",
        "content": "苍山其下白玉京，五城十二楼，鬰仪结邻常杲杲。\n紫云黄雾鏁玄关，雷驱不祥电挥扫。\n上有千年来归之白鹤，下有万世不凋之瑶草。\n野僧云卧对开轩，一钵安巢若飞鸟。\n北风卷沙过夜窗，枕底鲸波撼蓬岛。\n箇中即是地行仙，但使心閒自难老。",
        "dynasty": "宋",
        "collection_info": null
    },
    {
        "title": "过致政屯田刘公隠庐",
        "author": "黄庭坚",
        "content": "儿时拜公床，眼碧眉紫烟。\n舍前架茅茨，炉香坐僧禅。\n女奴煮罂粟，石盆泻机泉。\n今来扫门巷，竹间翁蜕蝉。\n堂堂列五老，胜气失江山。\n石盆烂黄土，茅斋薪坏椽。\n女奴为民妻，又瘗蒿里园。\n当年笑语地，华屋转朱栏。\n课儿种松子，伞盖上参天。\n投策数去日，木行天再环。\n先生古人风，铁胆石肺肝。\n眼前不可意，壮日挂其冠。\n解衣庐君峰，洗耳瀑布源。\n雾豹藏文章，惊世时一斑。\n众人初易之，久远乃见难。\n忆昔子政在，为翁数解颜。\n五兵森武库，河汉落舌端。\n王阳已富贵，尘冠不肯弹。\n呻吟刊十史，凡例墨新干。\n宰木忽拱把，相望风隧寒。\n百楹书万卷，少子似翁贤。",
        "dynasty": "宋",
        "collection_info": null
    },
    {
        "title": "寿圣观道士黄至明开小隠轩太守徐公为题曰快轩庭坚集句咏之",
        "author": "黄庭坚",
        "content": "金华牧羊儿，一粒粟中藏世界。\n使君从南来，清风明月不用一钱买。\n鸬鷀杓，鹦鹉杯，一杯一杯復一杯，玉山自倒非人推。\n庐山秀出南斗傍，登高送远形神开。\n银河倒挂三石梁，砅崖转石万壑雷。\n吟诗作赋北窗裏，安得青天化作一张纸。\n有长鲸白齿若雪山，我愿因之寄千里。",
        "dynasty": "宋",
        "collection_info": null
    },
    {
        "title": "驻舆遣人寻访后山陈德方家",
        "author": "黄庭坚",
        "content": "江雨蒙蒙作小寒，雪飘五老髮毛斑。\n城中咫尺云横栈，独立前山望后山。",
        "dynasty": "宋",
        "collection_info": null
    },
    {
        "title": "题李夫人偃竹",
        "author": "黄庭坚",
        "content": "孤根偃蹇非傲世，劲节癯枝万壑风。\n闺中白髮翰墨手，落笔乃与天同功。",
        "dynasty": "宋",
        "collection_info": null
    },
    {
        "title": "次韵章禹直开元寺观画壁兼简李德素",
        "author": "黄庭坚",
        "content": "丹青古藏壁，风雨饱侵食。\n拂尘开藻鉴，志士泪霑臆。\n灵山远飞来，不可以智测。\n龙神湛回向，拥卫立剑戟。\n依稀吴生手，旌旆略可识。\n鸿蒙插楼殿，毫髮数动植。\n广林瞻二圣，有众拱万亿。\n飞行凑六合，揽取着一席。\n人人开生面，绝妙推心得。\n李侯天机深，指点目所及。\n三生石上梦，天乐鸣我侧。\n幽寻前日事，晦明忽復易。\n章生南溟鹏，笼槛锁六翮。\n能同寂寞游，浊酒聊放适。\n西风叶萧萧，蟋蟀依墙壁。\n家无万金产，四邻碪声急。\n藜羹傲鼎食，蓝缕亦山立。\n并船有歌姝，粉白眉黛黑。\n期公开颜笑，醉语杂翰墨。\n不须谈俗事，秖令人气塞。",
        "dynasty": "宋",
        "collection_info": null
    },
    {
        "title": "丰城",
        "author": "黄庭坚",
        "content": "丰城邑岩岩，水种六万户。\n石堤眠长虹，辍棹日沈雾。\n令君政有声，新亭延客步。\n泪落世父碑，心倾文饶赋。\n忆昔两神兵，埋玉思武库。\n寒光射汉津，两贤纡一顾。\n张公拆中台，木拱孔章墓。\n不能从儿嬉，岁晚龙蛇去。\n空余寒泉泓，因雨长蛙鲋。\n铅刀藏宝室，万世同此度。",
        "dynasty": "宋",
        "collection_info": null
    },
    {
        "title": "上萧家峡",
        "author": "黄庭坚",
        "content": "玉笥峰前几百家，山明松雪水明沙。\n趁虚人集春蔬好，桑菌竹萌烟蕨芽。",
        "dynasty": "宋",
        "collection_info": null
    },
    {
        "title": "何萧二族",
        "author": "黄庭坚",
        "content": "西汉功名相国多，南朝人物数诸何。\n向来富贵喧天地，亦有文章在涧阿。",
        "dynasty": "宋",
        "collection_info": null
    },
    {
        "title": "魏夫人坛",
        "author": "黄庭坚",
        "content": "独扫蛾眉作远山，春风瑶草照朱颜。\n我来欲问许玉斧，二十四峰如髻鬟。",
        "dynasty": "宋",
        "collection_info": null
    },
    {
        "title": "隠梅福处",
        "author": "黄庭坚",
        "content": "吴门不作南昌尉，上疏归来朝市空。\n笑拂岩花问尘世，故人子是国师公。",
        "dynasty": "宋",
        "collection_info": null
    },
    {
        "title": "萧子云宅",
        "author": "黄庭坚",
        "content": "郁木坑头春鸟呼，云迷帝子在时居。\n风流扫地无寻处，只有寒藤学草书。",
        "dynasty": "宋",
        "collection_info": null
    },
    {
        "title": "避秦十人",
        "author": "黄庭坚",
        "content": "九真承诏上龙胡，尽是骊山所送徒。\n惟有邓公留不去，松根搘鼎煮菖蒲。",
        "dynasty": "宋",
        "collection_info": null
    },
    {
        "title": "黄雀",
        "author": "黄庭坚",
        "content": "牛大垂天且割烹，细微黄雀莫贪生。\n头颅虽復行万里，犹和盐梅傅说羹。",
        "dynasty": "宋",
        "collection_info": null
    },
    {
        "title": "到官归志浩然二绝句  其一",
        "author": "黄庭坚",
        "content": "雨洗风吹桃李浄，松声聒尽鸟惊春。\n满船明月从此去，本是江湖寂寞人。",
        "dynasty": "宋",
        "collection_info": null
    },
    {
        "title": "到官归志浩然二绝句  其二",
        "author": "黄庭坚",
        "content": "鸟乌未觉常先晓，笋蕨登盘始见春。\n敛手还他能者作，从来刀笔不如人。",
        "dynasty": "宋",
        "collection_info": null
    },
    {
        "title": "题吉州承天院清凉轩",
        "author": "黄庭坚",
        "content": "菩萨清凉月，游于毕竟空。\n我观诸境尽，心与古人同。\n僧髮侵眉白，桃花映竹红。\n傥来寻祖意，展手似家风。",
        "dynasty": "宋",
        "collection_info": null
    },
    {
        "title": "次韵答杨子闻见赠",
        "author": "黄庭坚",
        "content": "金盘厌饫五侯鲭，玉壶浇泼郎官清。\n长安市上醉不起，左右明妆夺目精。\n结交贤豪多杜陵，桃李成蹊卧落英。\n黄绶今为白下令，苍颜只使故人惊。\n督邮小吏皆趋版，阳春白雪分吞声。\n杨君青云贵公子，叹嗟簿领困书生。\n赠我新诗甚高妙，泪斑枯笛月边横。\n文章不直一杯水，老矣忍与时人争。\n江城歌舞聊得醉，但愿数有美酒倾。\n莫要朱金缠缚我，陆沈世上贵无名。",
        "dynasty": "宋",
        "collection_info": null
    },
    {
        "title": "闻致政胡朝请多藏书以诗借书目",
        "author": "黄庭坚",
        "content": "万事不理问伯始，藉甚声名南郡胡。\n远孙白头坐郎省，乞身归来犹好书。\n手抄万卷未阁笔，心醉六经还荷鉏。\n愿公借我藏书目，时送一鸱开鏁鱼。",
        "dynasty": "宋",
        "collection_info": null
    },
    {
        "title": "戏赠南安倅柳朝散",
        "author": "黄庭坚",
        "content": "柳侯风味晚相见，衣袂颇熏荀令香。\n桃李能言妙歌舞，樽前一曲断人肠。\n洞庭归客有佳句，庾岭梅花如小棠。\n乘兴高帆少相待，淮湖秋月要传觞。",
        "dynasty": "宋",
        "collection_info": null
    },
    {
        "title": "题槐安阁",
        "author": "黄庭坚",
        "content": "曲阁深房古屋头，病僧枯几过春秋。\n垣衣蛛网蒙窗牖，万象纵横不繫留。\n白蚁战酣千里血，黄粱炊熟百年休。\n功成事遂人间世，欲梦槐安向此游。",
        "dynasty": "宋",
        "collection_info": null
    },
    {
        "title": "洪范以不合俗人题厅壁二绝句次韵和之  其一",
        "author": "黄庭坚",
        "content": "寂寥吾道付万世，忍向时人觅赏音。\n搔首金城西万里，樽前从此嘆人琴。",
        "dynasty": "宋",
        "collection_info": null
    },
    {
        "title": "洪范以不合俗人题厅壁二绝句次韵和之  其二",
        "author": "黄庭坚",
        "content": "埋没高才筑钓间，风云未会要鲵桓。\n南康郡下参军耳，付与红尘白眼看。",
        "dynasty": "宋",
        "collection_info": null
    },
    {
        "title": "发赣上寄余洪范",
        "author": "黄庭坚",
        "content": "二川来集南康郡，气味相似相和流。\n木落山明数归雁，鬰孤栏楯绕深秋。\n胸中淳于吞一石，尘下庖丁解十牛。\n他日欲言人不解，西风散髮棹扁舟。",
        "dynasty": "宋",
        "collection_info": null
    },
    {
        "title": "次元明韵寄子由",
        "author": "黄庭坚",
        "content": "半世交亲随逝水，几人图画入凌烟。\n春风春雨花经眼，江北江南水拍天。\n欲解铜章行问道，定知石友许忘年。\n脊令各有思归恨，日月相催雪满颠。",
        "dynasty": "宋",
        "collection_info": null
    },
    {
        "title": "再次韵奉答子由",
        "author": "黄庭坚",
        "content": "虿尾银鈎写珠玉，剡藤蜀茧照松烟。\n似逢海若谈秋水，始觉酰鸡守瓮天。\n何日清扬能觌面，只今黄落又凋年。\n万钱买酒从公醉，一钵行歌听我颠。",
        "dynasty": "宋",
        "collection_info": null
    },
    {
        "title": "再次韵寄子由",
        "author": "黄庭坚",
        "content": "想见苏耽携手僊，青山桑柘冒寒烟。\n骐驎堕地思千里，虎豹憎人上九天。\n风雨极知鸡自晓，雪霜宁与菌争年。\n何时确论倾樽酒，医得儒生自圣颠。",
        "dynasty": "宋",
        "collection_info": null
    },
    {
        "title": "次韵寄上七兄",
        "author": "黄庭坚",
        "content": "学得屠龙长缩手，炼成五色化苍烟。\n谁言游刃有余地，自信无功可补天。\n啼鸟笑歌追暇日，饱牛耕凿望丰年。\n荷锄端欲相随去，邂逅青云恐疾颠。",
        "dynasty": "宋",
        "collection_info": null
    },
    {
        "title": "和七兄山蓣汤",
        "author": "黄庭坚",
        "content": "厨人清晓献琼糜，正是相如酒渴时。\n能解饥寒胜汤餠，略无风味笑蹲鸱。\n打窗急雨知然鼎，乱眼晴云看上匙。\n已觉尘生双井椀，浊醪从此不须持。",
        "dynasty": "宋",
        "collection_info": null
    },
    {
        "title": "同韵和元明兄知命弟九日相忆二首  其一",
        "author": "黄庭坚",
        "content": "革囊南渡传诗句，摹写相思意象真。\n九日黄花倾寿酒，几回青眼望归尘。\n蚤为学问文章误，晚作东西南北人。\n安得田园可温饱，长抛簪绂裹头巾。",
        "dynasty": "宋",
        "collection_info": null
    },
    {
        "title": "同韵和元明兄知命弟九日相忆二首  其二",
        "author": "黄庭坚",
        "content": "万水千山厌问津，芭蕉林裏自观身。\n邻田鸡黍留熊也，风雨关河走阿秦。\n鸿雁池边照双影，脊令原上忆三人。\n年年献寿须欢喜，白髮黄花映角巾。",
        "dynasty": "宋",
        "collection_info": null
    },
    {
        "title": "代书",
        "author": "黄庭坚",
        "content": "阿熊去我时，秋暑削甘瓜。\n离别日月除，莲房倒箭靫。\n得书报平安，肥字如栖鸦。\n汝才跃鑪金，自必为镆铘。\n穷年抱新书，挽条咀春葩。\n弄笔不能休，屈宋欲作衙。\n屈指推日星，许身上云霞。\n安知九天关，虎豹守夜叉。\n祝田操豚蹄，持狭所欲奢。\n文章六经来，汗漫十牛车。\n譬如观沧海，细大极龙虾。\n古人以圣学，未肯废百家。\n旧山木十围，斋堂绿阴遮。\n红稻香盂饭，黄鸡厌食鲑。\n摩挲垂腴腹，颇復读书耶。\n念汝齿壮矣，无妇助烹茶。\n父兄亦怜汝，须儿牧犬豭。\n且伐千章木，赠行当马檛。\n赢粮果后时，定随八月槎。\n觉民在林中，丁丁闻兔罝。\n奉身甚和友，干父办咄嗟。\n台源吟松籁，先生岸巾纱。\n留客醉风月，盘筯供柔嘉。\n仍工朱丝絃，洗心拂奇邪。\n孤臣发楚调，倾国怨胡笳。\n把笔学周鼓，字形锥画沙。\n诗书乃宿好，不为蓬生麻。\n元明祖师禅，妙手发琵琶。\n已无富贵心，鼓吹一池蛙。\n天民服农圃，颇復秋敛赊。\n下田督未耘，入岭按新畬。\n悉力输王赋，至今困生涯。\n知命叔山徒，炉香严佛花。\n惟思苾刍园，脱冠着袈裟。\n起家望两季，佩金蹋朝鞾。\n嘉鱼在南国，宗庙荐鲿鲨。\n我为万夫长，朝论不齿牙。\n刺头簿领中，蚤虱废搔爬。\n世累已缠缚，官箴易疵瑕。\n何时烟雨裏，驱羊入金华。\n遣奴迫王事，不暇学惊蛇。",
        "dynasty": "宋",
        "collection_info": null
    },
    {
        "title": "双涧寺二首  其一",
        "author": "黄庭坚",
        "content": "二水奔奔鸣屋除，松林落日吼乌菟。\n老僧更有百岁母，白髮身为反哺乌。",
        "dynasty": "宋",
        "collection_info": null
    },
    {
        "title": "双涧寺二首  其二",
        "author": "黄庭坚",
        "content": "山陿江深屋翠崖，夜钟声自瓮中来。\n长松偃蹇苍龙卧，六月涧泉轰怒雷。",
        "dynasty": "宋",
        "collection_info": null
    },
    {
        "title": "睡起",
        "author": "黄庭坚",
        "content": "柿叶铺庭红颗秋，熏炉沈水度衣篝。\n松风梦与故人遇，同驾飞鸿跨九州。",
        "dynasty": "宋",
        "collection_info": null
    },
    {
        "title": "奉送周元翁锁吉州司法厅赴礼部试",
        "author": "黄庭坚",
        "content": "江南江北木叶黄，五湖归雁天雨霜。\n繫船湓城秣高马，客丁结束女缝裳。\n贡书登名彻未央，不比长卿薄游梁。\n南山雾豹出文章，去取公卿易驱羊。\n与君初无一日雅，倾盖许子如班扬。\n囚拘官曹少相见，忽忽岁晚稼涤场。\n一杯僚友喜多在，谢守不见空澄江。\n澄江如练明橘柚，万峰相倚摩青苍。\n暮堂醺醺客被酒，艷歌聒醉烛生光。\n椎鼓发船星斗白，明日各在天一方。\n寒鸦满枝二桥宅，樽前顾曲忆周郎。\n鲈鱼斫脍蔗为浆，恨君不留谁与尝。\n殿前春风君射策，汉庭诸公必动色。\n故人若问黄初平，将作金华牧羊客。",
        "dynasty": "宋",
        "collection_info": null
    },
    {
        "title": "饮润父家",
        "author": "黄庭坚",
        "content": "斋閤寒麝熏，书帙映斜景。\n偶来樽俎同，延此笑言顷。\n宫线添尺余，朝来日未永。\n一醉解语花，万事画地餠。\n要似虎头痴，何须樗里瘿。",
        "dynasty": "宋",
        "collection_info": null
    },
    {
        "title": "次前韵寄润父",
        "author": "黄庭坚",
        "content": "昏昏迷簿领，勿勿贵晷景。\n尝尽身百忧，迄无田二顷。\n喜从吾宗游，九里河润永。\n呼儿跪酒樽，戒妇馔汤餠。\n老夫何取焉，君悦瓮盎瘿。",
        "dynasty": "宋",
        "collection_info": null
    },
    {
        "title": "送酒与周法曹用前韵",
        "author": "黄庭坚",
        "content": "遥知谢法曹，诗句多夏景。\n闻道学书勤，墨池方一顷。\n大字苦未遒，小字逼智永。\n我有何郎樽，清江醖玉餠。\n还书及斗数，与君酌楠瘿。",
        "dynasty": "宋",
        "collection_info": null
    },
    {
        "title": "出迎使客质明放船自瓦窑归",
        "author": "黄庭坚",
        "content": "鼓吹喧江雨不开，丹枫落叶放船回。\n风行水上如云过，地近岭南无雁来。\n楼阁人家捲帘幕，菰蒲鸥鸟乐湾洄。\n惜无陶谢挥斤手，诗句纵横付酒杯。",
        "dynasty": "宋",
        "collection_info": null
    },
    {
        "title": "次韵和答孔毅甫",
        "author": "黄庭坚",
        "content": "鹏飞鲲化未即逍遥游，龙章凤姿终作广陵散。\n湓浦鑪边督数钱，故人陆沉心可见。\n气与神兵上斗牛，诗如晴雪濯江汉。\n把咏公诗阖且开，旁无知音面墙叹。\n我今废书迷簿领，鱼蠹笔锋蛛网砚。\n六年国子无寸功，犹得江南万家县。\n客来欲语谁与同，令人熟寐触屏风。\n窃食仰愧冥冥鸿，少年所期如梦中。\n江头酒贱樽屡空，南山有田岁不逢。\n相思夜半涕无从，千金公亦费屠龙。",
        "dynasty": "宋",
        "collection_info": null
    },
    {
        "title": "再用旧韵寄孔毅甫",
        "author": "黄庭坚",
        "content": "鉴中之髮蒲柳望秋衰，眼中之人风雨俱星散。\n往者託体同青山，健者漂零不相见。\n庾公楼上有诗人，平生落笔泻河汉。\n置驿勤来索我诗，自说中郎识元叹。\n我方冻坐酒官曹，为公然薪炙冰砚。\n不解穷愁着一书，岂有文章名九县。\n奴星结柳送文穷，退倚北窗睡松风。\n太阿耿耿截归鸿，夜思龙泉号匣中。\n斗柄垂天霜雨空，独雁叫羣云万重。\n何时握手香炉峰，下看寒泉濯卧龙。",
        "dynasty": "宋",
        "collection_info": null
    },
    {
        "title": "二月二日晓梦会于庐陵西斋作寄陈适用",
        "author": "黄庭坚",
        "content": "燕寝着炉香，愔愔閒窗闼。\n梦到郡城东，笑谈西斋月。\n行乐未渠央，苦遭晴鸠聒。\n江郡梅李白，士女嬉城阙。\n闻道潘河阳，满城花秀发。\n颇留载酒车，共醉生尘袜。\n想见舞余姿，风枝斜虿髮。\n鄙夫不举酒，春事亦可悦。\n雨足肥菌芝，沙暄饶笋蕨。\n海牛压风帘，野饭熏僧钵。\n饱食愧公家，曾无助毫末。\n劝盐推新令，王欲惸独活。\n此邦淡食伧，俭陋深次骨。\n公囷积丘山，贾竖但圭撮。\n县官恩乳哺，下吏用鞭挞。\n正恐利一源，未塞兔三窟。\n寄声贤令尹，何道补黥刖。\n从来无研桑，顾影愧簪笏。\n何颜课殿上，解绶行采葛。",
        "dynasty": "宋",
        "collection_info": null
    },
    {
        "title": "长句谢陈适用惠送吴南雄所赠纸",
        "author": "黄庭坚",
        "content": "庐陵政事无全牛，恐是汉时陈太丘。\n书记姓名不肯学，得纸无异夏得裘。\n琢诗包纸送赠我，自状明月非暗投。\n诗句纵横剪宫锦，惜无阿买书银钩。\n蛮溪切藤卷盈百，侧理羞滑茧羞白。\n想当鸣杵砧面平，桄榔叶风溪水碧。\n千里鹅毛意不轻，瘴衣腥腻北归客。\n君侯谦虚不自供，胡不赠世文章伯。\n一涔之水容牛蹄，识字有数我自知。\n小时双钩学楷法，至令儿子憎家鸡。\n虽然嘉惠敢虚辱，煮泥续尾成大轴。\n写心与君心莫传，平生落魄不问天。\n樽前花底幸好戏，为君绝笔谢风烟。\n已无商颂猗那手，请续南华内外篇。",
        "dynasty": "宋",
        "collection_info": null
    },
    {
        "title": "寄陈适用",
        "author": "黄庭坚",
        "content": "日月如惊鸿，归燕不及社。\n清明气妍暖，亹亹向朱夏。\n轻衣颇宜人，裘褐就椸架。\n已非红紫时，春事归桑柘。\n空余车马迹，颠倒桃李下。\n新晴百鸟语，各自有匹亚。\n林中仆姑归，苦遭拙妇駡。\n气候使之然，光阴促晨夜。\n解甲号清风，即有幽虫化。\n朱墨本非工，王事少閒暇。\n幸蒙余波及，治郡得黄霸。\n邑邻陈太丘，威德可资借。\n决事不迟疑，敏手擘太华。\n颇復集红衣，呼僚饮休暇。\n歌梁韵金石，舞地委兰麝。\n寄我五字诗，句法窥鲍谢。\n亦嘆簿领劳，行欲问田舍。\n相期黄公垆，不异秦人炙。\n我初无廊庙，身愿执耕稼。\n今将荷锄归，区芋畦甘蔗。\n观君气如虹，千辈可陵跨。\n自当出怀璧，往取连城价。\n赐地买歌僮，珠翠罗广厦。\n富贵不相忘，寄声相慰藉。",
        "dynasty": "宋",
        "collection_info": null
    },
    {
        "title": "寄怀元翁",
        "author": "黄庭坚",
        "content": "岁年丰稻秔，井邑盛烟火。\n北园曾未窥，王事方勤我。\n花枝互低昂，鸟语相许可。\n观物见归根，抚时终宴坐。\n搔首望四邻，诸贤皆最课。\n极工簿领书，甚办米盐颗。\n平生短朱墨，吏考仰丞佐。\n初无公侯心，骨相本寒饿。\n明窗怀玉友，清绝吟楚些。\n念君方坐曹，无因奉虚左。",
        "dynasty": "宋",
        "collection_info": null
    },
    {
        "title": "对酒次前韵寄怀元翁",
        "author": "黄庭坚",
        "content": "花光渐寒食，木燧催国火。\n沽酒鸟劝人，怀贤吾忘我。\n事往堕甑休，心知求田可。\n可人不在眼，樽俎思促坐。\n有生常倥偬，无暇天所课。\n不解闻健饮，俄成一蓬颗。\n泥钧埏万物，寒暑勤五佐。\n岂其怀爱憎，私使我穷饿。\n醉招魂不来，浪下巫阳些。\n梦成少年嬉，走马章台左。",
        "dynasty": "宋",
        "collection_info": null
    },
    {
        "title": "侯尉之吉水覆按未归三日泥雨戏成寄之",
        "author": "黄庭坚",
        "content": "嘆息侯嬴老，尉曹鞍马疲。\n山花迷部曲，江雨压旌旗。\n越鸟劝沽酒，竹鸡忧蹋泥。\n不知何处醉，遥寄解酲诗。",
        "dynasty": "宋",
        "collection_info": null
    },
    {
        "title": "侯尉家听琵琶",
        "author": "黄庭坚",
        "content": "舫斋苍竹雨声中，一曲琵琶酒一钟。\n恰似浔阳江上听，只无明月与丹枫。",
        "dynasty": "宋",
        "collection_info": null
    },
    {
        "title": "寄袁守廖献卿",
        "author": "黄庭坚",
        "content": "公移猥甚丛生笋，讼牒纷如蜜分窠。\n少得曲肱成梦蝶，不堪衙吏报鸣鼍。\n已荒里社田园了，可奈春风桃李何。\n想见宜春贤太守，无书来问病维摩。",
        "dynasty": "宋",
        "collection_info": null
    },
    {
        "title": "廖袁州次韵见答并寄黄靖国再生传次韵寄之",
        "author": "黄庭坚",
        "content": "春去怀贤感物多，飞花高下罥丝窠。\n传闻治境无戾虎，更道丰年鸣白鼍。\n史笔纵横窥宝铉，诗才清壮近阴何。\n寄声千万相劳苦，如倚胡床得按摩。",
        "dynasty": "宋",
        "collection_info": null
    },
    {
        "title": "袁州刘司法亦和予摩字诗因次韵寄之",
        "author": "黄庭坚",
        "content": "袁州司法多兼局，日暮归来印几窠。\n诗罢春风荣草木，书成快剑斩蛟鼍。\n遥知吏隠清如此，应问卿曹果是何。\n颇忆病余居士否，在家无意饮萝摩。",
        "dynasty": "宋",
        "collection_info": null
    },
    {
        "title": "次韵奉答吉老并寄何君庸",
        "author": "黄庭坚",
        "content": "倾怀相见开城府，取意閒谈没臼窠。\n但取吏曹无狡兔，任呼舞女伐灵鼍。\n屡中瓮面酒几圣，苦忆尊前人姓何。\n愿得两公俱投报，不唯朱墨要渐摩。",
        "dynasty": "宋",
        "collection_info": null
    },
    {
        "title": "次韵奉答廖袁州怀旧隠之诗",
        "author": "黄庭坚",
        "content": "诗题怨鹤与惊猿，一幅溪藤照麝烟。\n闻道省郎方结绶，可容名士乞归田。\n严安召见天嗟晚，贾谊归来席更前。\n何况班家有超固，应封定远勒燕然。",
        "dynasty": "宋",
        "collection_info": null
    },
    {
        "title": "上权郡孙承议",
        "author": "黄庭坚",
        "content": "公家簿领如鸡栖，私家田园无置锥。\n真成忍駡加餐饭，不如西江之水可乐饥。\n他人勤拙犹相补，身无功状堪上府。\n公诚遣骑束缚归，长随白鸥卧烟雨。",
        "dynasty": "宋",
        "collection_info": null
    },
    {
        "title": "奉和孙奉议谢送菜",
        "author": "黄庭坚",
        "content": "春蔬照映庾郎贫，遣骑持笼佐茹荤。\n却得斋厨厌滋味，白鹅存掌鼈留裙。",
        "dynasty": "宋",
        "collection_info": null
    },
    {
        "title": "和孙公善李仲同金樱饵唱酬二首  其一",
        "author": "黄庭坚",
        "content": "人生欲长存，日月不肯迟。\n百年风吹过，忽成甘蔗滓。\n传闻上世士，烹饵草木滋。\n千秋垂绿髮，每恨不同时。\n李侯好方术，肘后探神奇。\n金樱出皇坟，刺橐览霜枝。\n寒窗司火候，古鼎冻胶饴。\n初尝不可口，醇酒和味宜。\n至今身七十，孺子色不衰。\n田中按耘鉏，孙息亲抱持。\n却笑邻舍公，未老须杖藜。",
        "dynasty": "宋",
        "collection_info": null
    },
    {
        "title": "和孙公善李仲同金樱饵唱酬二首  其二",
        "author": "黄庭坚",
        "content": "假守富春公，秋毫听民词。\n夙夜临公厅，归卧酸体肢。\n李侯来馈药，期以十日知。\n深中护灵根，金鏁秘玉{氏}。\n不须许斧子，辛勤采玉芝。\n我方困健讼，挝翁争一锥。\n不能鸣絃坐，颇似巫马期。\n敢乞刀圭余，归和卯饮巵。\n傥令忧民病，从此得国医。",
        "dynasty": "宋",
        "collection_info": null
    },
    {
        "title": "答余洪范二首  其一",
        "author": "黄庭坚",
        "content": "道在东西祖，诗如大小山。\n一家同雪月，万事废机关。\n天上麒麟阁，山中虎豹闲。\n何时得丘壑，明镜失朱颜。",
        "dynasty": "宋",
        "collection_info": null
    },
    {
        "title": "答余洪范二首  其二",
        "author": "黄庭坚",
        "content": "悬磬斋厨数米炊，贫中气味更相思。\n可无昨日黄花酒，又是春风柳絮时。",
        "dynasty": "宋",
        "collection_info": null
    },
    {
        "title": "三月乙巳来赋盐万岁乡且蒐狝匿赋之家晏饭此舍遂留宿是日大风自采菊苗荐汤餠二首  其一",
        "author": "黄庭坚",
        "content": "飞廉决云开白日，顿撼天地万窍号。\n挼挱桃李欲浄尽，乞与游丝百尺高。",
        "dynasty": "宋",
        "collection_info": null
    },
    {
        "title": "三月乙巳来赋盐万岁乡且蒐狝匿赋之家晏饭此舍遂留宿是日大风自采菊苗荐汤餠二首  其二",
        "author": "黄庭坚",
        "content": "幽丛秀色可揽撷，煮餠菊苗深注汤。\n饮冰食蘗浪自古，摩挲满怀春草香。",
        "dynasty": "宋",
        "collection_info": null
    },
    {
        "title": "题高君正适轩",
        "author": "黄庭坚",
        "content": "至静在平气，至神惟顺心。\n道非贵与贱，达者古犹今。\n功名属廊庙，閒暇归山林。\n畜鱼观羣嬉，笼鸟听好音。\n不如一邱壑，随愿得飞沉。\n开门纳日月，呼客解缨簪。\n诗书抚尘迹，歌舞送光阴。\n妖嫺倾国笑，丝竹感人深。\n豁然开胸次，风至独披襟。\n樊笼锁形质，物外有幽寻。",
        "dynasty": "宋",
        "collection_info": null
    },
    {
        "title": "寄李次翁",
        "author": "黄庭坚",
        "content": "雨断山川明，花深鸟乌乐。\n枯骨不霑名，古今同一壑。\n惟有在世时，聊厚不为薄。\n南箕与北斗，亲友多离索。\n斯文如旧欢，李侯极磊落。\n颇似元鲁山，用心抚疲弱。\n不以民为梯，俯仰无所怍。\n胸中种妙觉，岁晚期必穫。\n然膏夜读书，见圣宜有作。\n文字寄我来，官邮远飞橐。\n世缘心已死，傥得万金药。",
        "dynasty": "宋",
        "collection_info": null
    },
    {
        "title": "四月戊申赋盐万岁山中仰怀外舅谢师厚",
        "author": "黄庭坚",
        "content": "只今汉庞公，白髮佐州郡。\n穷通视寒暑，仕已谁喜愠。\n长松卧涧底，桴溜多裂璺。\n未须论才难，世人无此韵。\n禅悦称性深，语端入理近。\n涣若开春冰，超然听年运。\n临民秉三尺，朱墨不可紊。\n传闻但言归，心许手自隠。\n欲知南陂稻，得几就收捃。\n胥疏江湖滨，不迩金玉训。\n濡需且肉食，觳觫恐钟衅。\n龙移山发洪，虎乳月生晕。\n竹声寒夏簟，辍寝中夜听。\n寄声向鹿门，傥赐劳苦问。",
        "dynasty": "宋",
        "collection_info": null
    },
    {
        "title": "癸丑宿早禾渡僧舍",
        "author": "黄庭坚",
        "content": "城头渡可涉，早禾渡可斟。\n试问安用舟，春水三丈余。\n是维一都会，驵侩权征输。\n鬰鬰多大姓，儒冠颇诗书。\n以武断乡曲，旧俗小未除。\n厌嚣谢近市，斩绝得僧区。\n此地美水竹，林明见浴鳬。\n相追啑菱藻，天乐非世娱。\n忆在田园日，放浪友禽鱼。\n今来长山邑，忍饥抚惸孤。\n出入部曲随，咳唾吏史趋。\n形骸束簪笏，可意一事无。\n谋生理未拙，仰愧拥肿樗。\n曲肱晴檐低，结网看蜘蛛。",
        "dynasty": "宋",
        "collection_info": null
    },
    {
        "title": "宿观山",
        "author": "黄庭坚",
        "content": "暮发白下地，暝投观山宿。\n横溪赤栏桥，一径入松竹。\n野僧如惊麏，避堂具灯烛。\n我眠兴视夜，部曲始炊熟。\n笕水烟际鸣，万籁入秋木。\n平生萧洒兴，本愿终涧谷。\n世累渐逼人，如垢不靧沐。\n已成老翁为，作吏长碌碌。",
        "dynasty": "宋",
        "collection_info": null
    },
    {
        "title": "上大蒙笼",
        "author": "黄庭坚",
        "content": "黄雾冥冥小石门，苔衣草路无人迹。\n苦竹参天大石门，虎迒兔蹊聊倚息。\n阴风搜林山鬼啸，千丈寒藤绕崩石。\n清风源裏有人家，牛羊在山亦桑麻。\n向来陆梁嫚官府，试呼使前问其故。\n衣冠汉仪民父子，吏曹扰之至如此。\n穷乡有米无食盐，今日有田无米食。\n但愿官清不爱钱，长养儿孙听驱使。",
        "dynasty": "宋",
        "collection_info": null
    },
    {
        "title": "劳坑入前城",
        "author": "黄庭坚",
        "content": "刀坑石如刀，劳坑人马劳。\n窈窕篁竹阴，是常主逋逃。\n白狐跳梁去，豪猪森怒嘷。\n云黄觉日瘦，木落知风饕。\n轻轩息源口，饭羹煮溪毛。\n山农惊长吏，出拜家骚骚。\n借问淡食民，祖孙甘餔糟。\n頼官得盐吃，正苦无钱刀。",
        "dynasty": "宋",
        "collection_info": null
    },
    {
        "title": "乙卯宿清泉寺",
        "author": "黄庭坚",
        "content": "税舆陟高冈，却立倚天壁。\n就舆乱清溪，转石飞霹雳。\n十步一沮洳，五步一枳棘。\n上方未言返，豁见平土宅。\n田家鸡犬归，佛庙檀栾碧。\n莲荡落红衣，泉泓数白石。\n人如安巢鸟，稍就一枝息。\n钟鱼各知时，吾亦自得力。",
        "dynasty": "宋",
        "collection_info": null
    },
    {
        "title": "丙辰仍宿清泉寺",
        "author": "黄庭坚",
        "content": "山农居负山，呼集来苦迟。\n既来授政役，谣诼谓余欺。\n按省其家赀，可忍鞭抶之。\n恩言谕公家，疑阻久乃随。\n滕口终自愧，吾敢乏王师。\n官宁惮淹留，职在拊惸嫠。\n所将部曲多，溷汝父老为。\n西山失半壁，且復下囊辎。\n啼鸦散篇帙，休吏税巾衣。\n石泉鼓坎坎，竹风吹参差。\n书冷行熠耀，壁虫催杼机。\n昏釭夜未央，高枕梦登巘。",
        "dynasty": "宋",
        "collection_info": null
    },
    {
        "title": "丁巳宿宝石寺",
        "author": "黄庭坚",
        "content": "钟磬秋山静，炉香沉水寒。\n晴风荡蒙雨，云物尚盘桓。\n瀹茗赤铜椀，笕泉苍烟竿。\n红榴罅玉房，幺橘委金丸。\n枕簟已思燠，饭羹可加餐。\n观己自得力，谈玄舌本干。\n理窟乃块然，世故浪万端。\n牛刀经肯綮，古人贵守官。\n摩挲发硎手，考此一丘槃。",
        "dynasty": "宋",
        "collection_info": null
    },
    {
        "title": "己未过太湖僧寺得宗汝为书寄山蓣白酒长韵诗寄答",
        "author": "黄庭坚",
        "content": "从学晚闻道，谋官无见功。\n早衰观水鉴，内热愧邻邦。\n比邻有宗侯，治剧乃雍容。\n摩手抚鳏寡，藁碪磔强梁。\n桃李与荆棘，称物施露霜。\n政经甚缜密，私不蚍蜉通。\n吏舍无请赇，家有侯在堂。\n府符下盐策，县官劝和羹。\n作民敏风雨，令先诸邑行。\n我居万夫上，阘惰世无双。\n此邑宅岩岩，里中颇秦风。\n翁媪无恙时，出分如峰房。\n一钱气不直，白梃及父兄。\n簪笔怀三尺，揖我谓我臧。\n向来豪杰吏，治之以牛羊。\n我不忍敌民，教养如儿甥。\n荆鸡伏鹄卵，久望羽翼成。\n讼端汹汹来，谕去稍听从。\n尚余租庸调，岁岁稽法程。\n按图索家资，四壁达牖窗。\n揜目鞭扑之，桁杨相推掁。\n身欲免官去，驽马恋豆糠。\n所以积廪盐，未使户得烹。\n八月酾社酒，公私乐年登。\n遣徒与会稽，而悉走荻篁。\n吾惟不足遣，夙驾略我疆。\n邑西軱戾地，是尝婴吾锋。\n龈龁其强宗，彼乃可使令。\n夙夜于远郊，草露沾帷裳。\n入磴履虎尾，扪萝触虿芒。\n借问夕何宿，烟边数峰横。\n松竹不见天，蟠空作秋声。\n谷鸟与溪濑，合絃琵琶筝。\n税驾乱石间，岩寺鸣疏钟。\n山农颇来服，见其父孙翁。\n苦辞王赋迟，户户无积藏。\n民病我亦病，呻吟达五更。\n韵为诵书语，行歌类楚狂。\n举鞭问嘉禾，秣马可及城。\n惜哉忧城旦，不得对榻床。\n洒笔付飞鸟，北风吹报章。\n书回银钩壮，句与麝煤香。\n浮蛆拨官醅，倾壶嫩鹅黄。\n山气常蓊㔩，此物可屡觞。\n蓣药割紫藤，开笼喜手封。\n味温颇宜人，芼以石饴姜。\n举杯引药糜，咏诗对寒江。\n寄声甚劳苦，相思秋月明。\n我邑万户乡，其民资嚚凶。\n欲割以寿公，使之承化光。\n反以来寿我，中有吞舟鲸。\n铜墨俱王命，职思慰孤惸。\n何时赌一掷，烧烛呪明琼。",
        "dynasty": "宋",
        "collection_info": null
    },
    {
        "title": "庚申宿观音院",
        "author": "黄庭坚",
        "content": "谷底一墟落，地形如盎盆。\n榱题相照耀，其民颇家温。\n土风甚于秦，不可借釜甗。\n僧屋无陶瓦，剪茅苍竹樊。\n借问僧安在，乞饭走诸门。\n人鬨鸟乌语，簟凉风水文。\n旁有蜂蜜庐，颇闻衙集喧。\n将雨蚁争丘，鏖兵復追奔。\n红英委凤翼，赤帻峨鸡冠。\n汲烹寒泉窟，伐竹古松根。\n相戒莫浪出，月黑虎夔藩。",
        "dynasty": "宋",
        "collection_info": null
    },
    {
        "title": "辛酉憩刀坑口",
        "author": "黄庭坚",
        "content": "羣山黛新染，蒙气寒鬰鬰。\n扫除迎将家，下簟脱巾袜。\n南北舍小棠，况可清烦暍。\n鸟声废书眠，聊以休吏卒。\n竹鸡苦唤人，觉坐观法窟。\n无外同一家，惟己非万物。\n清波两鸳鸯，善游且能没。\n惊人相追飞，甚念失其匹。\n舂鉏貌閒暇，羡鱼情至骨。\n广道策坚良，熙熙集于菀。\n烂额始论功，傥能谋曲突。",
        "dynasty": "宋",
        "collection_info": null
    },
    {
        "title": "金刀坑迎将家待追浆坑十余户山农不至因题其壁",
        "author": "黄庭坚",
        "content": "穷乡阻地险，篁竹啸夔魖。\n恶少擅三窟，不承吏追呼。\n老翁燕无凶，偃蹇坐里闾。\n后生习闻见，官不禁权舆。\n怀书斥长吏，持杖鏖公徒。\n遂令五百里，化为豺豕墟。\n古来沈牛羊，檄水臣鰐鱼。\n猛虎剥文章，矧而民髮肤。\n哀哉奉其身，曾不如鸟乌。\n破家县令手，南面天子除。\n要能伐强梁，然后活惸孤。\n属为民父母，未教忍先诛。\n山川甚秀拔，人物亦诗书。\n十室有忠信，此乡何独无。",
        "dynasty": "宋",
        "collection_info": null
    },
    {
        "title": "次韵汉公招七兄",
        "author": "黄庭坚",
        "content": "白髮霏霏雪点斑，朱樱忽忽鸟衔残。\n公庭休吏进汤餠，语燕无人窥井栏。\n诗句多传知有暇，道人相见不应难。\n老郎亲屈延处士，风味依稀如姓桓。",
        "dynasty": "宋",
        "collection_info": null
    },
    {
        "title": "寄题安福李令适轩",
        "author": "黄庭坚",
        "content": "琳宫接丛霄，渌水连翠微。\n幽花露林薄，好鸟娱清辉。\n道人勤洒扫，令尹每忘归。\n孝慈民父母，虎去蝗退飞。\n来思僚友同，歌舞醉红衣。\n定知与民乐，吏瘦吾民肥。",
        "dynasty": "宋",
        "collection_info": null
    },
    {
        "title": "寄题安福李令先春阁",
        "author": "黄庭坚",
        "content": "宫殿绕风烟，江山壮城郭。\n令君蓺桃李，面春筑飞阁。\n春至最先知，雨露徧花药。\n是日劝农桑，冰销土膏作。\n絃歌出县斋，裴回问民瘼。\n鸡犬声相闻，婴此簿领缚。\n安得携手嬉，烹茶煨鸭脚。",
        "dynasty": "宋",
        "collection_info": null
    },
    {
        "title": "寄题安福李令爱竹堂",
        "author": "黄庭坚",
        "content": "渊明喜种菊，子猷喜种竹。\n託物虽自殊，心期俱不俗。\n千载得李侯，异世等风流。\n为官恐是陶彭泽，爱竹最知王子猷。\n寒窗对酒听雨雪，夏簟烹茶卧风月。\n小僧知令不凡材，自扫竹根培老节。\n富贵于我如浮云，安可一日无此君。\n人言爱竹有何好，此中难为俗人道。\n我于此物更不疏，一官窘束何由到。",
        "dynasty": "宋",
        "collection_info": null
    },
    {
        "title": "题安福李令朝华亭",
        "author": "黄庭坚",
        "content": "丹楹刻桷上峥嵘，表裏江山路眼平。\n晓日成霞张锦绮，青林多露缀珠缨。\n人如旋磨观羣蚁，田似围棋据一枰。\n对案昏昏迷簿领，暂来登览见高明。",
        "dynasty": "宋",
        "collection_info": null
    },
    {
        "title": "登快阁",
        "author": "黄庭坚",
        "content": "痴儿了却公家事，快阁东西倚晚晴。\n落木千山天远大，澄江一道月分明。\n朱絃已为佳人绝，青眼聊因美酒横。\n万里归船弄长笛，此心吾与白鸥盟。",
        "dynasty": "宋",
        "collection_info": null
    },
    {
        "title": "和李才甫先辈快阁五首  其一",
        "author": "黄庭坚",
        "content": "山寒江冷丹枫落，争渡行人簇晚沙。\n菰叶苹花飞白鸟，一张红锦夕阳斜。",
        "dynasty": "宋",
        "collection_info": null
    },
    {
        "title": "和李才甫先辈快阁五首  其二",
        "author": "黄庭坚",
        "content": "赤栏终日倚西风，山色挼蓝小雨中。\n将老鬓毛秋着木，相思亲旧水连空。",
        "dynasty": "宋",
        "collection_info": null
    },
    {
        "title": "和李才甫先辈快阁五首  其三",
        "author": "黄庭坚",
        "content": "长江淡淡吞天去，甲子随波日日流。\n万事转头同堕甑，一身随世作虚舟。",
        "dynasty": "宋",
        "collection_info": null
    },
    {
        "title": "和李才甫先辈快阁五首  其四",
        "author": "黄庭坚",
        "content": "云横章贡雨翻盆，寺下江深水到门。\n落日荷锄人着本，西风满地叶归根。",
        "dynasty": "宋",
        "collection_info": null
    },
    {
        "title": "和李才甫先辈快阁五首  其五",
        "author": "黄庭坚",
        "content": "西南佳气浮马祖，东北祥风绕静居。\n山邑丰年人少讼，身来访道得斋鱼。",
        "dynasty": "宋",
        "collection_info": null
    },
    {
        "title": "八月十四日夜刀坑口对月奉寄王子难子闻适用",
        "author": "黄庭坚",
        "content": "去年对月庐陵郡，醉留歌舞蹋金沙。\n今年今夕千峰下，新磨古鉴动菱花。\n寒藤老木被光景，深山大泽皆龙蛇。\n西风为我奏万籁，落叶起舞惊栖鸦。\n遥怜城中二三友，风流惯醉玉钗斜。\n今夕传杯定何处，应无二十四琵琶。",
        "dynasty": "宋",
        "collection_info": null
    },
    {
        "title": "雕陂",
        "author": "黄庭坚",
        "content": "雕陂之水清且泚，屈为印文三百里。\n呼船载过七十余，褰裳乱流初不记。\n竹舆岖𡹄山径凉，仆姑呼妇声相倚。\n篁中犹道泥滑滑，仆夫惨惨耕夫喜。\n穷山为吏如漫郎，安能为人作嚆矢。\n老僧迎谒喜我来，吾以王事笃行李。\n知民虚实应县官，我宁信目不信耳。\n僧言生长八十余，县令未曾身到此。",
        "dynasty": "宋",
        "collection_info": null
    },
    {
        "title": "几復寄槟榔且答诗劝予同种復次韵寄之",
        "author": "黄庭坚",
        "content": "少来不食蚁丘浆，老去得意漆园方。\n鑑中已失儿时面，忍能乞与兵作郎。",
        "dynasty": "宋",
        "collection_info": null
    },
    {
        "title": "黄几復自海上寄惠金液三十两且曰唯有德之士宜享将以排荡阴邪守卫真火幸不以凡物畜之戏答",
        "author": "黄庭坚",
        "content": "皱面黄鬚已一翁，樽前犹发少年红。\n金丹乞与烦真友，只恐无名帝籍中。",
        "dynasty": "宋",
        "collection_info": null
    },
    {
        "title": "几道復觅槟榔",
        "author": "黄庭坚",
        "content": "蛮烟雨裏红千树，逐水排痰肘后方。\n莫笑忍饥穷县令，烦君一斛寄槟榔。",
        "dynasty": "宋",
        "collection_info": null
    },
    {
        "title": "次韵几復答予所赠三物三首 石灯檠",
        "author": "黄庭坚",
        "content": "谁怜湖海士，白髮夜窗檠。\n风雨鸡不已，诗书眼尚明。\n禅枝安宿鸟，僧粥吼华鲸。\n但满五车读，行看一座倾。",
        "dynasty": "宋",
        "collection_info": null
    },
    {
        "title": "次韵几復答予所赠三物三首 石博山",
        "author": "黄庭坚",
        "content": "绝域蔷薇露，他山菡萏炉。\n熏衣作家想，伏枕梦闺姝。\n游子官蚁穴，谪仙居瓠壶。\n当时有忧乐，回首亦成无。",
        "dynasty": "宋",
        "collection_info": null
    },
    {
        "title": "次韵几復答予所赠三物三首 石刻",
        "author": "黄庭坚",
        "content": "九原谁復起，糟魄未传心。\n不取丁仪米，疑成校尉金。\n名从高位借，德有下僚沈。\n笔削多瑕点，犹希畏友箴。",
        "dynasty": "宋",
        "collection_info": null
    },
    {
        "title": "送酒与毕大夫",
        "author": "黄庭坚",
        "content": "浅色官醅昨夜篘，一樽聊付卯时投。\n瓮边吏部应欢喜，殊胜平原老督邮。",
        "dynasty": "宋",
        "collection_info": null
    },
    {
        "title": "喜太守毕朝散致政",
        "author": "黄庭坚",
        "content": "膏火煎熬无妄灾，就阴息迹信明哉。\n功名富贵两蜗角，险阻艰难一酒杯。\n百体观来身是幻，万夫争处首先回。\n胸中元有不病者，记得陶潜归去来。",
        "dynasty": "宋",
        "collection_info": null
    },
    {
        "title": "次韵道辅双岭见寄三迭  其一",
        "author": "黄庭坚",
        "content": "明如九井璜，美如三危露。\n贞观魏公孙，今来功名误。\n儿时汉南柳，摇落伤岁暮。\n时不与我谋，羲和促天步。",
        "dynasty": "宋",
        "collection_info": null
    },
    {
        "title": "次韵道辅双岭见寄三迭  其二",
        "author": "黄庭坚",
        "content": "生涯鱼吹沫，文彩豹藏雾。\n人言壶公老，渠但未得趣。\n饮酒入壶中，茫然失巾屦。\n时不与我谋，今君向何处。",
        "dynasty": "宋",
        "collection_info": null
    },
    {
        "title": "次韵道辅双岭见寄三迭  其三",
        "author": "黄庭坚",
        "content": "莲塘倒箭靫，桂影凉霜兔。\n平生知音地，地下无尺素。\n十夜九作梦，虏乘惊沙度。\n时不与我谋，征西枕戈去。",
        "dynasty": "宋",
        "collection_info": null
    },
    {
        "title": "次韵章禹直魏道辅赠答之诗",
        "author": "黄庭坚",
        "content": "我老倦多故，心期马少游。\n愿为春眠蚕，吐丝自绸缪。\n翩翩魏公子，阅世无全牛。\n吹嘘鼓万物，领袖倾九流。\n昨来怀白璧，往撼西诸侯。\n中丞文武将，良非卫霍侔。\n誓开河源地，画作禹贡州。\n壮士捐躯死，鲸鲵尚吞舟。\n客心无一寸，草食随百忧。\n故人道旧语，末路非前筹。\n重来滕王阁，枫叶江上秋。\n章子饱径术，赋诗如曹刘。\n太学得虚名，权势殊未尤。\n祸机发无妄，对吏抵抢头。\n遇逢椎鼓赦，帝泽万邦休。\n章江三年拘，解装买莫愁。\n丽姬泣又悔，生故难豫谋。\n邂逅识面晚，困穷理相收。\n夜语倒樽酒，参旌偃风旒。\n两公但取醉，古今共高丘。",
        "dynasty": "宋",
        "collection_info": null
    },
    {
        "title": "次韵道辅旅怀见寄",
        "author": "黄庭坚",
        "content": "岁华其将晚，霜叶不可风。\n生理鱼乞水，归心鸟飞空。\n风尘化衣黑，旅宿梦裙红。\n人言家无壁，自倚笔有锋。\n转蓬且半岁，交臂各衰翁。\n扁舟去日远，明月与君同。\n露晞百年驶，麟获万事穷。\n装怀酒澹淡，塞意雾空蒙。\n诸公尚无恙，不见陈元龙。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其一",
        "author": "黄庭坚",
        "content": "堂堂阳元公，人物妙晋东。\n魏侯多能事，彷佛见家风。\n长鱼无波涛，坐与虾蚬同。\n诸山摇落尽，旅食岁时穷。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其二",
        "author": "黄庭坚",
        "content": "平生弄翰墨，客事半九州。\n天未逢故人，园蔬当肴羞。\n酒阑豪气在，尚欲椎肥牛。\n虞卿不穷愁，后世无春秋。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其三",
        "author": "黄庭坚",
        "content": "雷行万物春，天震而地撼。\n闭塞成冬冰，楚越自肝胆。\n貂狐谅柔温，藜藿自羹糁。\n相思牛羊下，城鼓寒紞紞。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其四",
        "author": "黄庭坚",
        "content": "剑埋丰城狱，气与牛斗平。\n皇明烛九幽，湔祓用神兵。\n谁言黄沙碛，矢尽鼓不鸣。\n至今门下士，落涕为荆卿。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其五",
        "author": "黄庭坚",
        "content": "别时燕辞屋，草黄秋半分。\n今来冬日至，稍添刺绣文。\n百年几会合，美酒不屡醺。\n犀牛可乞角，穷士难荐论。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其六",
        "author": "黄庭坚",
        "content": "排江鬼瞰室，贯朽粟红陈。\n君行谁为容，款门定生嗔。\n谅无绨袍故，尽是白头新。\n天涯阿介老，有鼻可挥斤。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其七",
        "author": "黄庭坚",
        "content": "赤豹负文章，岁晚智剞劂。\n渴饮南山雾，饥食西山蕨。\n封狐託脂泽，眉颊颇秀发。\n时时一樽酒，婆娑弄风月。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其八",
        "author": "黄庭坚",
        "content": "猛虎倚山号，强梁不敢前。\n失身槛穽间，摇尾乞人怜。\n男子要身在，万金自保全。\n云黄雉兔伏，霜鹘莫空拳。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其九",
        "author": "黄庭坚",
        "content": "生涯共七十，去日良已半。\n短长相觖望，面尽酒可断。\n大道体甚宽，窘束非达观。\n莫问夜如何，醉从鸡号旦。",
        "dynasty": "宋",
        "collection_info": null
    },
    {
        "title": "和答魏道辅寄怀十首  其一○",
        "author": "黄庭坚",
        "content": "明驼思千里，驽马怯负荷。\n小人蠹诗书，安乐北窗卧。\n瓢空且乞饭，儿寒教补破。\n机巧生五兵，百拙可用过。",
        "dynasty": "宋",
        "collection_info": null
    },
    {
        "title": "仓后酒正厅昔唐林夫谪官所作十一月己卯余纳秋租隔墙芙蓉盛开",
        "author": "黄庭坚",
        "content": "攀槛朱云头未白，不知流落向何州。\n空余前日学书地，小阁红蕖取意秋。",
        "dynasty": "宋",
        "collection_info": null
    },
    {
        "title": "吉老受秋租辄成长句",
        "author": "黄庭坚",
        "content": "黄花事了绿丛霜，蟋蟀催寒夜夜床。\n爱日捃收如盗至，失时鞭扑奈民疮。\n田夫田妇肩頳担，江北江南稼涤场。\n少忍飞糠瞇君眼，要令私廪上公仓。",
        "dynasty": "宋",
        "collection_info": null
    },
    {
        "title": "再次韵和吉老",
        "author": "黄庭坚",
        "content": "今日仆姑晴自语，愁阴前日雪铺床。\n三冬一雨禾头湿，百斛几痕牛领疮。\n民欲与翁归作腊，公方无事可开场。\n相勤冻坐真成恶，愧我偷閒饱太仓。",
        "dynasty": "宋",
        "collection_info": null
    },
    {
        "title": "招吉老子范观梅花",
        "author": "黄庭坚",
        "content": "播糠瞇眼丞良苦，鸣鼓连村尉始归。\n及取江梅来一醉，明朝花作玉尘飞。",
        "dynasty": "宋",
        "collection_info": null
    },
    {
        "title": "子范徼巡诸乡捕逐羣盗几尽辄作长句劳苦行李",
        "author": "黄庭坚",
        "content": "白髮尉曹能挽弓，着鞭跨马欲生风。\n乃兄本是文章伯，此老真成矍铄翁。\n枹鼓诸村宵警报，牛羊几处暮牢空。\n得公万户开门卧，看取三年治最功。",
        "dynasty": "宋",
        "collection_info": null
    },
    {
        "title": "送徐隠父宰余干二首  其一",
        "author": "黄庭坚",
        "content": "地方百里身南面，翻手冷霜覆手炎。\n赘婿得牛庭少讼，长官斋马吏争廉。\n邑中丞掾阴桃李，案上文书略米盐。\n治状要须闻岂弟，此行端为霁威严。",
        "dynasty": "宋",
        "collection_info": null
    },
    {
        "title": "送徐隠父宰余干二首  其二",
        "author": "黄庭坚",
        "content": "天上麒麟来下瑞，江南橘柚间生贤。\n玉台书在犹骚雅，孺子亭荒只草烟。\n半世功名初墨绶，同兄文字直青钱。\n割鸡不合庖丁手，家传风流更着鞭。",
        "dynasty": "宋",
        "collection_info": null
    },
    {
        "title": "次韵君庸寓慈云寺待韶惠钱不至",
        "author": "黄庭坚",
        "content": "主簿看梅落雪中，闺人应赋首飞蓬。\n问安儿女音书少，破笑壶觞梦寐同。\n马祖峰前青未了，鬰孤台下水如空。\n江山信美思归去，听我劳歌亦欲东。",
        "dynasty": "宋",
        "collection_info": null
    },
    {
        "title": "次韵奉答存道主簿",
        "author": "黄庭坚",
        "content": "主簿朝衣如败荷，高怀千尺上松萝。\n旅人争席方归去，秋水黏天不自多。\n学到会时忘粲可，诗留别后见羊何。\n向来四海习凿齿，今日期君不啻过。",
        "dynasty": "宋",
        "collection_info": null
    },
    {
        "title": "从时中乞蒲团",
        "author": "黄庭坚",
        "content": "扑屋阴风雪作团，织蒲投我最宜寒。\n君当自致青云上，快取金狨覆马鞍。",
        "dynasty": "宋",
        "collection_info": null
    },
    {
        "title": "奉送时中摄东曹狱掾",
        "author": "黄庭坚",
        "content": "公退蒲团坐后亭，短日松风吟万籁。\n黄葵紫菊委榛丛，雪梅靓妆欲无对。\n遣骑相呼近酒樽，言君晓鼓前征旆。\n苍崖按辔虎豹号，野水呼船风雨晦。\n昨日归来有行色，未曾从容解冠带。\n府中夺我同官良，简书趣行将数辈。\n王事君今困马鞍，田园我亦思牛背。\n安得归舟载月明，鸬鷀白鸥为友生。\n一身不是百年物，五湖无边万里行。\n欲招蓑笠同云水，念君未可及吾盟。\n富于春秋貌突兀，睥睨满世收功名。\n参军虽卑狱司命，多由阴德至公卿。\n顉颐折额秦相国，不满三尺齐晏婴。\n丈夫身在形骸外，俗眼那能致重轻。",
        "dynasty": "宋",
        "collection_info": null
    },
    {
        "title": "奉答茂衡惠纸长句",
        "author": "黄庭坚",
        "content": "阳山老藤截玉肪，乌田翠竹避寒光。\n罗侯包赠室生白，明于机上之流黄。\n愧无征南虿尾手，为写黄门急就章。\n罗侯相见无杂语，苦问沩山有无句。\n春草肥牛脱鼻绳，菰蒲野鸭还飞去。\n故将藤面乞伽陀，愿草惊蛇起风雨。\n长诗脱纸落秋河，要知溪工下手处。\n却将冰幅展似君，震旦花开第一祖。",
        "dynasty": "宋",
        "collection_info": null
    },
    {
        "title": "杂言赠罗茂衡",
        "author": "黄庭坚",
        "content": "嗟来茂衡，学道如登。\n欲与天地为友，欲与日月并行。\n万物峥嵘，本由心生。\n去子之取舍与爱憎，惟人自缚非天黥。\n堕子筋骨，堂堂法窟。\n九邱四溟，同一眼精。\n不改五官之用，而透声色。\n常为万物之宰，而无死生。\n念子坐幽室，炉香思青冥。\n是谓蛰虫欲作，吾惊之以雷霆。",
        "dynasty": "宋",
        "collection_info": null
    },
    {
        "title": "寄晁元忠十首  其一",
        "author": "黄庭坚",
        "content": "国工裁白璧，巧冶铸干将。\n成为万乘器，贯日吐寒光。\n其谁湔拂汝，岁月海生桑。\n蛛网连城玉，苔生百炼刚。",
        "dynasty": "宋",
        "collection_info": null
    },
    {
        "title": "寄晁元忠十首  其二",
        "author": "黄庭坚",
        "content": "子云赋逐贫，退之文送穷。\n二作虽类俳，颇见壮士胸。\n晁子问行津，欲济无山穷。\n着书蓬蒿底，端有古人风。",
        "dynasty": "宋",
        "collection_info": null
    },
    {
        "title": "寄晁元忠十首  其三",
        "author": "黄庭坚",
        "content": "沙拥大江水，泥封函谷关。\n古来世上雄，宰木风雨寒。\n鲁儒守一经，亦有涧谷槃。\n何事穷愁极，江南庾子山。",
        "dynasty": "宋",
        "collection_info": null
    },
    {
        "title": "寄晁元忠十首  其四",
        "author": "黄庭坚",
        "content": "河清无人待，兰芳无人采。\n山空露团团，葛蔓石磊磊。\n世有倾国媒，一笑珠百琲。\n往时祢处士，颠倒孔北海。",
        "dynasty": "宋",
        "collection_info": null
    },
    {
        "title": "寄晁元忠十首  其五",
        "author": "黄庭坚",
        "content": "楚宫细腰死，长安眉半额。\n比来翰墨场，烂漫多此色。\n文章本心术，万古无辙迹。\n吾尝期斯人，隠若一敌国。",
        "dynasty": "宋",
        "collection_info": null
    },
    {
        "title": "寄晁元忠十首  其六",
        "author": "黄庭坚",
        "content": "北书来无期，雁不到梅岭。\n欲遗双鲤鱼，枫叶江路永。\n平生中心愿，褊短不获骋。\n富贵安可为，吾亦有岑鼎。",
        "dynasty": "宋",
        "collection_info": null
    },
    {
        "title": "寄晁元忠十首  其七",
        "author": "黄庭坚",
        "content": "济岱有佳人，肌肤若冰雪。\n我愿从之游，补我黥与刖。\n了不解人嗔，真成一痴绝。\n栎社定颓然，聊用神吾拙。",
        "dynasty": "宋",
        "collection_info": null
    },
    {
        "title": "寄晁元忠十首  其八",
        "author": "黄庭坚",
        "content": "山公怀泾渭，浚冲遭鉴赏。\n代岂无若人，吹嘘青云上。\n念君如济水，抱清伏泉壤。\n行潦酌尊彝，吾犹恃源往。",
        "dynasty": "宋",
        "collection_info": null
    },
    {
        "title": "寄晁元忠十首  其九",
        "author": "黄庭坚",
        "content": "蛾眉在蒿莱，金玉千里音。\n遥思甑生尘，汗漫观古今。\n沉冥惊人句，摹写咏时禽。\n无为愁肝肾，君子要刳心。",
        "dynasty": "宋",
        "collection_info": null
    },
    {
        "title": "寄晁元忠十首  其一○",
        "author": "黄庭坚",
        "content": "临川往长怀，神交可心晤。\n文章不经世，风期南山雾。\n化虫哦四时，悲喜各有故。\n吾独无间然，子规劝归去。",
        "dynasty": "宋",
        "collection_info": null
    },
    {
        "title": "次韵晁元忠西归十首  其一",
        "author": "黄庭坚",
        "content": "我田失耕耘，岁暮拾枯萁。\n枯萁不可食，日晏抱长饥。\n猛虎依山林，眼有百步威。\n一从梁鸯食，风月何时归。",
        "dynasty": "宋",
        "collection_info": null
    },
    {
        "title": "次韵晁元忠西归十首  其二",
        "author": "黄庭坚",
        "content": "圣莫如东家，长年困行路。\n公养为淹留，岂不以食故。\n林薄鸟迁巢，水寒鱼不聚。\n孤士似无家，转蓬何由住。",
        "dynasty": "宋",
        "collection_info": null
    },
    {
        "title": "次韵晁元忠西归十首  其三",
        "author": "黄庭坚",
        "content": "前有熊罴咆，后有虎豹号。\n已出涧谷底，更陟山阪高。\n五日一併食，十年一缊袍。\n未知归宿处，岂惮鞍马劳。",
        "dynasty": "宋",
        "collection_info": null
    },
    {
        "title": "次韵晁元忠西归十首  其四",
        "author": "黄庭坚",
        "content": "丽姬封人子，弄影爱朝日。\n晋国始得之，泣涕甘首疾。\n忧危与安乐，一生谁能必。\n同床食刍豢，乃悔沾襟失。",
        "dynasty": "宋",
        "collection_info": null
    },
    {
        "title": "次韵晁元忠西归十首  其五",
        "author": "黄庭坚",
        "content": "怨句识之推，商歌知宁戚。\n我占晁氏贤，乃在赋行役。\n同游羿彀中，傥免非尔力。\n滔滔今如此，去邦将安适。",
        "dynasty": "宋",
        "collection_info": null
    },
    {
        "title": "次韵晁元忠西归十首  其六",
        "author": "黄庭坚",
        "content": "热避恶木阴，渴辞盗泉水。\n曾回胜母车，不落抱玉泪。\n晁氏猛虎行，皦皦壮士意。\n人生高唐观，有情何能已。",
        "dynasty": "宋",
        "collection_info": null
    },
    {
        "title": "次韵晁元忠西归十首  其七",
        "author": "黄庭坚",
        "content": "腰垂九井璜，耳着明月珰。\n兰荪结襟带，芰荷制衣裳。\n其人虽甚远，其室大道傍。\n当身不着意，千载永相望。",
        "dynasty": "宋",
        "collection_info": null
    },
    {
        "title": "次韵晁元忠西归十首  其八",
        "author": "黄庭坚",
        "content": "风雨去家行，手龟面黧黑。\n屠龙非世资，学问求自得。\n我思脊令诗，同飞復同息。\n兄弟无相远，急难要羽翼。",
        "dynasty": "宋",
        "collection_info": null
    },
    {
        "title": "次韵晁元忠西归十首  其九",
        "author": "黄庭坚",
        "content": "人言贫在家，殊胜富作客。\n鸡栖牛羊下，君子亦安息。\n千里求明师，赢粮从事役。\n学问非物外，室虚生纯白。",
        "dynasty": "宋",
        "collection_info": null
    },
    {
        "title": "次韵晁元忠西归十首  其一○",
        "author": "黄庭坚",
        "content": "开田望食麦，春陇无秀色。\n深耕不偿勤，牛耳徒湿湿。\n丰凶谁主张，坐令愁煎迫。\n河清会有时，得酒洒胸臆。",
        "dynasty": "宋",
        "collection_info": null
    },
    {
        "title": "食笋十韵",
        "author": "黄庭坚",
        "content": "洛下斑竹笋，花时压鲑菜。\n一束酬千金，掉头不肯卖。\n我来白下聚，此族富庖宰。\n茧栗戴地翻，觳觫触墙坏。\n𧥄𧥄入中厨，如偿食竹债。\n甘葅和菌耳，辛膳胹姜芥。\n烹鹅杂股掌，炮鼈乱裙介。\n小儿哇不美，鼠壤有余嘬。\n可贵生于少，古来食共噫。\n尚想高将军，五溪无人采。",
        "dynasty": "宋",
        "collection_info": null
    },
    {
        "title": "萧巽葛敏修二学子和予食笋诗次韵答之二首  其一",
        "author": "黄庭坚",
        "content": "北馔厌羊酪，南庖丰笋菜。\n自北初落南，几为儿所卖。\n习知价廉平，百态事烹宰。\n盐晞枯腊瘦，蜜渍真味坏。\n就根煨茁美，岂念炮烙债。\n咀吞千亩余，胸次不虿芥。\n二妙各能诗，才名动江介。\n诗论多佳句，脍炙甘我嘬。\n因君思养竹，万籁听秋噫。\n从此缮藩篱，下令禁渔采。",
        "dynasty": "宋",
        "collection_info": null
    },
    {
        "title": "萧巽葛敏修二学子和予食笋诗次韵答之二首  其二",
        "author": "黄庭坚",
        "content": "韭黄照春盘，菰白媚秋菜。\n惟此苍竹苗，市上三时卖。\n江南家家竹，翦伐谁主宰。\n半以苦见疏，不言甘易坏。\n葛陂雕龙睡，未索儿孙债。\n獭胆能分杯，虎魄妙拾芥。\n此物于食殽，如客得傧介。\n思入帝鼎烹，忍遭饥涎嘬。\n懒林供翰墨，碪杵风号噫。\n每下叹枯株，焚如落樵采。",
        "dynasty": "宋",
        "collection_info": null
    },
    {
        "title": "胡朝请见和復次韵",
        "author": "黄庭坚",
        "content": "人笑庾郎贫，满胸饭寒菜。\n春盘食指动，笋茁入市卖。\n回首万钱厨，不羡廊庙宰。\n民生暂神奇，胞隽伐性坏。\n忍持芭蕉身，多负牛羊债。\n箨龙不称冤，易致等拾芥。\n萧萧烟雨姿，壮士持戈介。\n骈头沸鼎鼎，可口垂涎嘬。\n霜丛负后凋，玉食香余噫。\n续诗无全功，葑菲傥可采。",
        "dynasty": "宋",
        "collection_info": null
    },
    {
        "title": "立春",
        "author": "黄庭坚",
        "content": "韭苗香煮餠，野老不知春。\n看镜道如咫，倚楼梅照人。",
        "dynasty": "宋",
        "collection_info": null
    },
    {
        "title": "寄舒申之户曹",
        "author": "黄庭坚",
        "content": "吉州司户官虽小，曾屈诗人杜审言。\n今日宣城读书客，还趋手板傍辕门。\n江山依旧岁时改，桃李欲开烟雨昏。\n公退但呼红袖饮，剩传歌曲教新翻。",
        "dynasty": "宋",
        "collection_info": null
    },
    {
        "title": "次韵杜仲观二绝  其一",
        "author": "黄庭坚",
        "content": "鸟啼花动却春寒，雨压青旗卷画干。\n多事今年废诗酒，烦君传语问平安。",
        "dynasty": "宋",
        "collection_info": null
    },
    {
        "title": "次韵杜仲观二绝  其二",
        "author": "黄庭坚",
        "content": "重帘复幕和风雨，无奈催沽鸟唤人。\n只是樽前欠狂客，舞娃冰雪酒磷磷。",
        "dynasty": "宋",
        "collection_info": null
    },
    {
        "title": "再次韵  其一",
        "author": "黄庭坚",
        "content": "短舞朱裙惬醉看，惜公官守隔江干。\n遥怜得句无人赏，走马城东觅道安。",
        "dynasty": "宋",
        "collection_info": null
    },
    {
        "title": "再次韵  其二",
        "author": "黄庭坚",
        "content": "诗家二杜见仍云，佳句风流照映人。\n青眼向来同醉醒，白头相望不缁磷。",
        "dynasty": "宋",
        "collection_info": null
    },
    {
        "title": "社日奉寄君庸主簿",
        "author": "黄庭坚",
        "content": "花发社公雨，阴寒殊未开。\n初闻燕子语，似报玉人来。\n遮眼便书册，挑聋欺酒杯。\n传声习主簿，勤为拨春醅。",
        "dynasty": "宋",
        "collection_info": null
    },
    {
        "title": "观王主簿家酴醾",
        "author": "黄庭坚",
        "content": "肌肤冰雪熏沉水，百草千花莫比芳。\n露湿何郎试汤餠，日烘荀令炷炉香。\n风流彻骨成春酒，梦寐宜人入枕囊。\n输与能诗王主簿，瑶台影裏据胡床。",
        "dynasty": "宋",
        "collection_info": null
    },
    {
        "title": "酴醾",
        "author": "黄庭坚",
        "content": "汉宫娇额半涂黄，入骨浓熏贾女香。\n日色渐迟风力细，倚栏偷舞白霓裳。",
        "dynasty": "宋",
        "collection_info": null
    },
    {
        "title": "元翁坐中见次元寄到和孔四饮王夔玉家长韵因次韵率元翁同作寄湓城",
        "author": "黄庭坚",
        "content": "雨罢山泽明，日长花柳困。\n游丝上天衢，观物得无闷。\n时从顾曲人，笋馔酌春醖。\n季子未识面，想见眉目俊。\n新诗如鸣絃，快读开鄙吝。\n铜官鲁诸生，事道三无愠。\n比来工五字，句法妙何逊。\n枯棋覆吴图，青简玩秦烬。\n叶暗黄鸟时，风号报花信。\n遥仰吟思苦，江锦割向尽。\n应烦王公子，又破黄封印。",
        "dynasty": "宋",
        "collection_info": null
    },
    {
        "title": "再次孔四韵寄怀元翁兄弟并致问毅甫",
        "author": "黄庭坚",
        "content": "书帙蠹鱼干，炉香眠鸭困。\n佳人来无期，诗句且排闷。\n遥知乌衣游，棋局具肴醖。\n争道嘲不恭，鏖兵劳得俊。\n颇寻文献盟，不落市井吝。\n四月明朱夏，南风解人愠。\n风前怀二陆，家法窥抗逊。\n身有三尺桐，爨下得余烬。\n端可张洞庭，寥阔世未信。\n为我谢孔君，举酒取快尽。\n世故安足存，青天飞鸟印。",
        "dynasty": "宋",
        "collection_info": null
    },
    {
        "title": "次韵元翁从王夔玉借书",
        "author": "黄庭坚",
        "content": "为吏三年弄文墨，草莱心径失耕锄。\n常思天下无双祖，得读人间未见书。\n公子藏山真富有，小儒扪腹正空虚。\n何时管钥入吾手，为理籤题扑蠹鱼。",
        "dynasty": "宋",
        "collection_info": null
    },
    {
        "title": "学元翁作女儿浦口诗",
        "author": "黄庭坚",
        "content": "五老峰前万顷江，女儿浦口鸳鸯双。\n惊飞何处沙上宿，夜雨钓船灯照窗。",
        "dynasty": "宋",
        "collection_info": null
    },
    {
        "title": "去岁和元翁重到双涧寺观余兄弟题诗之篇总忘收录病中记忆成此诗",
        "author": "黄庭坚",
        "content": "素琴声在时能听，白鸟盟寒久未寻。\n眼见野僧垂雪髮，养亲原不顾朱金。\n开泉浸稻双涧水，煨笋充盘春竹林。\n安得一廛吾欲老，君听庄舄病时吟。",
        "dynasty": "宋",
        "collection_info": null
    },
    {
        "title": "次韵周法曹游青原山寺",
        "author": "黄庭坚",
        "content": "市声故在耳，一原谢尘埃。\n乳窦响钟磬，翠峰丽昭回。\n俯看行磨蚁，车马度城隈。\n水犹曹溪味，山自思公开。\n浮图涌金碧，广厦构坏材。\n蝉蜕三百年，至今猿鸟哀。\n祖印平如水，有句非险崖。\n心花照十方，初不落梯阶。\n我行暝託宿，夜雨滴华榱。\n残僧四五辈，法筵叹尘埋。\n石头麟一角，道价直九垓。\n庐陵米贵贱，传与后人猜。\n晓跻上方上，秋塍乱萁荄。\n寒藤上老木，龙蛇委筋骸。\n鲁公大字石，笔势欲崩摧。\n德人曩来游，颇有嘉客陪。\n忆当拥旌旗，千骑相排豗。\n且復歌舞随，丝竹写烦哇。\n事如飞鸿去，名与南斗偕。\n松竹吟高丘，何时更能来。\n回首翠微合，于役王事催。\n猿鹤一日雅，重来尚徘徊。",
        "dynasty": "宋",
        "collection_info": null
    },
    {
        "title": "次韵曾都曹喜雨",
        "author": "黄庭坚",
        "content": "水旱国代有，人神理本通。\n徧雩祠小大，敢指蜺雌雄。\n地厌焚惔极，天回顾盼中。\n蛟龙起乖卧，星斗晦澄空。\n云挟雷声走，江翻电脚红。\n宠光归稼穑，滴沥在梧桐。\n诐讼犹相及，时霖恐未丰。\n洁斋蕲得岁，同病託诸公。",
        "dynasty": "宋",
        "collection_info": null
    },
    {
        "title": "戏题曾处善尉厅二首 超然台",
        "author": "黄庭坚",
        "content": "鸡埘啄雁如鴐鹅，万里天衢且一波。\n宫锦络衫弓石八，与人同状不同科。",
        "dynasty": "宋",
        "collection_info": null
    },
    {
        "title": "戏题曾处善尉厅二首 不动庵",
        "author": "黄庭坚",
        "content": "茅茨中安一床寂，天女原非世间色。\n道人今日八关斋，莫散花来染衣裓。",
        "dynasty": "宋",
        "collection_info": null
    },
    {
        "title": "寄上高李令怀道",
        "author": "黄庭坚",
        "content": "李侯湖海士，瓜葛附婚友。\n平生各转蓬，未曾接樽酒。\n寄声维劳勤，江路常永久。\n节物居然秋，蜕虫悲高柳。\n传闻闢学馆，鼓士荐豚韭。\n能使珥笔黔，稍知忠信有。\n骄虎缩爪距，诗礼开户牖。\n事胜感邦人，伐山谋不朽。\n武功笔如椽，文字烂琼玖。\n谓予有书癖，摹篆写科斗。\n不珍金石刻，要我一挥肘。\n安知乃儿戏，敢传万世后。\n摩拂幼妇篇，惭非换鹅手。\n公其勤劳来，嘉政民父母。\n不用琢苍崖，丰碑在人口。",
        "dynasty": "宋",
        "collection_info": null
    },
    {
        "title": "谢文灏元丰上文藁",
        "author": "黄庭坚",
        "content": "虎豹文章非一斑，乳雉五色蜃胎寒。\n天生材器各有用，相如名独重太山。\n风流小谢宣城后，少年如春胆如斗。\n裕陵书藁公不朽，持名铁石要长久。",
        "dynasty": "宋",
        "collection_info": null
    },
    {
        "title": "读方言",
        "author": "黄庭坚",
        "content": "八月梨枣红，绕墙风自落。\n江南风雨余，未觉衣衾薄。\n壁虫忧寒来，催妇织衣着。\n荒畦杞菊花，犹用充羹臛。\n连日无酒饮，令人风味恶。\n颇似扬子云，家贫官落魄。\n忽闻輶轩书，涩读劳辅腭。\n虚堂漏刻间，九土可领略。\n愿多载酒人，喜我识字博。\n设心更自笑，欲过屠门嚼。\n往时抱经纶，待价一丘壑。\n卜师非熊罴，梦相解靡索。\n所欲吾未奢，傥使耕可穫。\n今年美牟麦，厨馔丰餠饦。\n摩挲腹中书，安知非糟粕。",
        "dynasty": "宋",
        "collection_info": null
    },
    {
        "title": "次韵秋郊晚望",
        "author": "黄庭坚",
        "content": "道同一指马，心解废耳目。\n短生行衰谢，黄落看草木。\n无怀世不知，有酒客可速。\n谁能缚诗书，闭门抱羁独。\n披襟临江皋，万籁发空谷。\n风力斜雁行，山光森雨足。\n壁虫先知寒，机织日夜促。\n居人思行人，裘褐谁结束。\n行人喜归来，邂逅天从欲。\n可奈甑生尘，严霜冻杞菊。",
        "dynasty": "宋",
        "collection_info": null
    },
    {
        "title": "次韵周德夫经行不相见之诗",
        "author": "黄庭坚",
        "content": "春风倚樽俎，绿髮少年时。\n酒胆大如斗，当时淮海知。\n醉眼槩九州，何尝识忧悲。\n看云飞翰墨，秀句咏蛛丝。\n乐如同队鱼，游泳清水湄。\n波涛倏相失，岁月秣马驰。\n客事走京洛，乡贡趋礼闱。\n艰难思一臂，讲学抱羣疑。\n邂逅无因得，君居天南陲。\n谁言井裏坐，忽枉故人诗。\n清如秋露蝉，高柳噫衰迟。\n感叹各头白，民生竟自痴。\n过门不我见，宁復论前期。\n杯酒良难必，况望功名垂。\n吉守乡丈人，政成犬生牦。\n绿柳阴铃阁，红莲媚官池。\n开轩纳日月，高会无吏讥。\n琵琶二十四，明妆百骑随。\n为公置乐饮，纔可慰路岐。\n矧公妙顾曲，调笑才不羁。\n幕中佳少年，多欲从汝嬉。\n人事喜乖牾，会莫把一巵。\n朝云高唐观，客枕劳梦思。\n主翁悲琴瑟，生憎见蛾眉。\n君亦晚坎坷，有句怨弃遗。\n夜光暗投人，所向蒙诋嗤。\n相思秋日黄，西岭含半规。\n老矣失少味，尚能诗酒为。\n忽解扁舟下，何年復来兹。\n寄声缓行李，激箭无由追。",
        "dynasty": "宋",
        "collection_info": null
    },
    {
        "title": "欧阳从道许寄金橘以诗督之",
        "author": "黄庭坚",
        "content": "禅客入秋无气息，想依红袖醉毰毸。\n霜枝摇落黄金弹，许送筠笼殊未来。",
        "dynasty": "宋",
        "collection_info": null
    },
    {
        "title": "次韵吉老十小诗  其一",
        "author": "黄庭坚",
        "content": "什袭发硎刀，无名自贵高。\n秋衣犹葛制，午饭厌溪毛。",
        "dynasty": "宋",
        "collection_info": null
    },
    {
        "title": "次韵吉老十小诗  其二",
        "author": "黄庭坚",
        "content": "万木霜摇落，山呈斧凿痕。\n痴蝇思附尾，警鹤畏乘轩。",
        "dynasty": "宋",
        "collection_info": null
    },
    {
        "title": "次韵吉老十小诗  其三",
        "author": "黄庭坚",
        "content": "日短循除庑，溪寒出臼科。\n官居图画裏，小鸭睡枯荷。",
        "dynasty": "宋",
        "collection_info": null
    },
    {
        "title": "次韵吉老十小诗  其四",
        "author": "黄庭坚",
        "content": "眼看人换世，手种木成阴。\n藏拙无三窟，谈禅剧七禽。",
        "dynasty": "宋",
        "collection_info": null
    },
    {
        "title": "次韵吉老十小诗  其五",
        "author": "黄庭坚",
        "content": "寒水几痕落，秋山万窍号。\n红梨啄乌鹊，残菊挂蟏蛸。",
        "dynasty": "宋",
        "collection_info": null
    },
    {
        "title": "次韵吉老十小诗  其六",
        "author": "黄庭坚",
        "content": "佳人斗南北，美酒玉东西。\n梦鹿分真鹿，无鸡应木鸡。",
        "dynasty": "宋",
        "collection_info": null
    },
    {
        "title": "次韵吉老十小诗  其七",
        "author": "黄庭坚",
        "content": "斲鼻昔常尔，绝絃知者稀。\n无人与争长，惟有钓鱼矶。",
        "dynasty": "宋",
        "collection_info": null
    },
    {
        "title": "次韵吉老十小诗  其八",
        "author": "黄庭坚",
        "content": "茵席絮剪茧，枕囊收决明。\n南风入昼梦，起坐是松声。",
        "dynasty": "宋",
        "collection_info": null
    },
    {
        "title": "次韵吉老十小诗  其九",
        "author": "黄庭坚",
        "content": "半菽一瓢饮，悬鹑百结衣。\n萧条鬼不瞰，聊可与同归。",
        "dynasty": "宋",
        "collection_info": null
    },
    {
        "title": "次韵吉老十小诗  其一○",
        "author": "黄庭坚",
        "content": "学似斲轮扁，诗如饭颗山。\n室中余一剑，无气斗牛间。",
        "dynasty": "宋",
        "collection_info": null
    },
    {
        "title": "次韵吉老寄君庸",
        "author": "黄庭坚",
        "content": "何郎生事四立壁，心地高明百不忧。\n白眼醉来思阮籍，碧云吟罢对汤休。\n诸公着力书交上，尺璧深藏价未酬。\n空使君如巢幕燕，将雏处处度春秋。",
        "dynasty": "宋",
        "collection_info": null
    },
    {
        "title": "闻吉老县丞按田在万安山中",
        "author": "黄庭坚",
        "content": "苦雨初闻唤妇鸠，红妆满院木蕖秋。\n樽前不记崔思立，应在诸山最上头。",
        "dynasty": "宋",
        "collection_info": null
    },
    {
        "title": "次韵喜陈吉老还家二绝  其一",
        "author": "黄庭坚",
        "content": "公庭无事吏人休，垂箔寒厅对弈秋。\n催织青笼篘白酒，竹炉煨栗煮鸡头。",
        "dynasty": "宋",
        "collection_info": null
    },
    {
        "title": "次韵喜陈吉老还家二绝  其二",
        "author": "黄庭坚",
        "content": "夜寒客枕多归梦，归得黄柑紫蔗秋。\n小雨对谈挥麈尾，青灯分坐写蝇头。",
        "dynasty": "宋",
        "collection_info": null
    },
    {
        "title": "再次韵答吉老二首  其一",
        "author": "黄庭坚",
        "content": "水宿风餐甚劳苦，勉旃吾子富春秋。\n我愧疲民欲归去，麦田春雨把锄头。",
        "dynasty": "宋",
        "collection_info": null
    },
    {
        "title": "再次韵答吉老二首  其二",
        "author": "黄庭坚",
        "content": "贤劳王事一归休，霜落园林失九秋。\n想得君家乌鹊喜，蛛丝萦绕玉搔头。",
        "dynasty": "宋",
        "collection_info": null
    },
    {
        "title": "太和奉呈吉老县丞",
        "author": "黄庭坚",
        "content": "山拥鸠民县，江横决事厅。\n土风尊健讼，吏道要繁刑。\n觟䚦今无种，蒲卢教未形。\n里多齐瞯氏，材谢宋庖丁。\n令尹三年课，斯人万物灵。\n吾方师岂弟，僚友助丹青。",
        "dynasty": "宋",
        "collection_info": null
    },
    {
        "title": "次韵知命永和道中",
        "author": "黄庭坚",
        "content": "灵骨閟金鏁，梵宫超玉绳。\n道人住香火，独先开浄行。\n呼船久无人，月沉河汉倾。\n虚舟不受怒，故在蓼滩横。",
        "dynasty": "宋",
        "collection_info": null
    },
    {
        "title": "次韵吉老知命同游青原二首  其一",
        "author": "黄庭坚",
        "content": "洗钵寻思去，论诗匡鼎来。\n鸦窥锡处井，鱼泳钓时台。\n垂足收亲子，存身亘劫灰。\n僧雏手金钥，一为道人开。",
        "dynasty": "宋",
        "collection_info": null
    },
    {
        "title": "次韵吉老知命同游青原二首  其二",
        "author": "黄庭坚",
        "content": "至人来有会，吾道本无家。\n阅世鱼行水，遗书鸟印沙。\n斋盂香佛饭，法席雨天花。\n时有清谈胜，还同叹永嘉。",
        "dynasty": "宋",
        "collection_info": null
    },
    {
        "title": "次韵知命入青原山口",
        "author": "黄庭坚",
        "content": "坑路羊肠绕，稻田棋局方。\n林间塔余寸，风外竹斜行。\n吠客犬反走，惊人鸟坌忙。\n山形与祖印，岑绝两相当。",
        "dynasty": "宋",
        "collection_info": null
    },
    {
        "title": "次韵吉老游青原将归",
        "author": "黄庭坚",
        "content": "欣欣林皋乐，赏心天际翔。\n清樽鲙鲂鲤，朱果实圆方。\n醉罢听疏雨，衾寒梦国香。\n雨余山吐月，的皪满帘霜。\n展转復展转，钟鱼晓琅琅。\n思归笑迎门，儿女相扶将。",
        "dynasty": "宋",
        "collection_info": null
    },
    {
        "title": "喜知命弟自青原归",
        "author": "黄庭坚",
        "content": "为吏困米盐，曲肱梦灵泉。\n谅非调鼎手，正觉荷锄便。\n在公虽勤苦，归喜叔山禅。\n去我忽数日，草虫傍床煎。\n屋角鸟乌乐，行舆响担肩。\n包解分柿栗，儿女闹樽前。\n白纻绕祖塔，香携青原烟。\n玄珠一百八，夜纫湘缕穿。\n高林风落子，老僧选霜坚。\n袖中出新诗，山水含碧鲜。\n五言吾老矣，佳句付惠连。",
        "dynasty": "宋",
        "collection_info": null
    },
    {
        "title": "寄张宜父",
        "author": "黄庭坚",
        "content": "建德之国有佳人，明珠为佩玉为衣。\n去国三岁阻音徽，所种桃李民爱之。\n射阳城边春烂漫，柳暗学宫鸟相唤。\n追随裘马多少年，独忍长饥把书卷。\n读书万卷不直钱，逐贫不去与忘年。\n虎豹文章被禽缚，何如达生自娱乐。",
        "dynasty": "宋",
        "collection_info": null
    },
    {
        "title": "送彦孚主簿",
        "author": "黄庭坚",
        "content": "斯文当两都，江夏世无双。\n叔度初不言，汉庭望风降。\n中间眇人物，潜伏老崆谾。\n本朝开典礼，棫朴作株桩。\n世父盛文藻，如陆海潘江。\n三战士皆北，韔弓锦韬杠。\n白衣受传诏，短命终萤窗。\n梦升卧南阳，耆旧无两庞。\n空镵欧阳铭，松风悲陇泷。\n四海羣从间，尔来颇琤淙。\n主簿吾宗秀，其能任为邦。\n躯干虽眇小，勇沉鼎可扛。\n择师别陈许，取友观羿逄。\n折腰佐髯令，邑讼销吠尨。\n时邀府中饮，下箔蜡烧釭。\n红裳笑千金，清夜酒百缸。\n同僚有恶少，嘲谑语乱哤。\n君但隠几笑，诸老嘆敦厖。\n况乃工朱墨，气和信甚矼。\n持此应时须，十年拥麾幢。\n相逢常鞅掌，衙鼓趋𪔔𪔔。\n簿书败清谈，汗颜吏枞枞。\n临分何以赠，要我赋兰茳。\n黄华虽众笑，白雪不同腔。\n野人甘芹味，敢馈厌羊羫。\n顾子百短拙，饱腹戆胮肛。\n惟思解官去，一丘事耕䎫。\n君当取富贵，钟鼓罗击撞。\n伏藏鼪鼯径，犹想足音跫。",
        "dynasty": "宋",
        "collection_info": null
    },
    {
        "title": "寄余干徐隠甫",
        "author": "黄庭坚",
        "content": "江行长邅回，风水忧索米。\n相逢解人颐，高士徐孺子。\n鸬鷀葭苇间，煮茗当酌醴。\n夜船饷蒸鹅，白髮厌甘旨。\n东江始分风，苔网馈百纸。\n遣兵夜赋诗，月冷石齿齿。\n别来星环天，再见艷桃李。\n寄声良劳勤，报我阙双鲤。\n但闻佳邑政，杻械生菌耳。\n颇闻延诸儒，破讼作诗礼。\n顾予白下邑，庭聚雨前蚁。\n珥笔诵汉章，锥刀争未已。\n初无得民具，名实正尔尔。\n愿闻庖丁方，江湖天到水。\n遥知解千牛，袖手笑血指。\n书来傥垂教，改事从此始。",
        "dynasty": "宋",
        "collection_info": null
    },
    {
        "title": "奉答李和甫代简二绝句  其一",
        "author": "黄庭坚",
        "content": "山色江声相与清，卷帘待得月华生。\n可怜一曲并船笛，说尽故人离别情。",
        "dynasty": "宋",
        "collection_info": null
    },
    {
        "title": "奉答李和甫代简二绝句  其二",
        "author": "黄庭坚",
        "content": "梦中往事随心见，醉裏繁华乱眼生。\n长为风流恼人病，不如天性总无情。",
        "dynasty": "宋",
        "collection_info": null
    },
    {
        "title": "赠王环中",
        "author": "黄庭坚",
        "content": "丹霞不蹋长安道，生涯萧条破席帽。\n囊中收得劫初铃，夜静月明狮子吼。\n那伽定后一炉香，牛没马回观六道。\n耆域归来日未西，一锄识尽婆娑草。",
        "dynasty": "宋",
        "collection_info": null
    },
    {
        "title": "戏和于寺丞乞王醇老米",
        "author": "黄庭坚",
        "content": "君不见公车待诏老诙谐，几年索米长安街。\n君不见杜陵白头在同谷，夜提长镵掘黄独。\n文人古来例寒饿，安得野蚕成茧天雨粟。\n王家圭田登几斛，于家买桂炊白玉。",
        "dynasty": "宋",
        "collection_info": null
    },
    {
        "title": "答永新宗令寄石耳",
        "author": "黄庭坚",
        "content": "饥欲食首山薇，渴欲饮颍川水。\n嘉禾令尹清如冰，寄我南山石上耳。\n筠笼动浮烟雨姿，瀹汤磨沙光陆离。\n竹萌粉饵相发挥，芥姜作辛和味宜。\n公庭退食饱下筯，杞菊避席遗萍虀。\n雁门天花不復忆，况乃桑鹅与楮鸡。\n小人藜羹亦易足，嘉蔬遣饷荷眷私。\n吾闻石耳之生常在苍崖之绝壁，苔衣石腴风日炙。\n扪萝挽葛采万仞，仄足委骨豺虎宅。\n佩刀买犊剑买牛，作民父母今得职。\n闵仲叔不以口腹累安邑，我其敢用鲑菜烦嘉禾。\n愿公不復甘此鼎，免使射利登嵯峨。",
        "dynasty": "宋",
        "collection_info": null
    },
    {
        "title": "赠朱方李道人",
        "author": "黄庭坚",
        "content": "颧骨横穿寿门过，年比数珠剩三颗。\n横吹铁笛如怒雷，国初旧人惟有我。",
        "dynasty": "宋",
        "collection_info": null
    },
    {
        "title": "题前定录赠李伯牖二首  其一",
        "author": "黄庭坚",
        "content": "五贼追奔十二宫，白头寒士黑头公。\n明朝一饭先书籍，安用研桑作老翁。",
        "dynasty": "宋",
        "collection_info": null
    },
    {
        "title": "题前定录赠李伯牖二首  其二",
        "author": "黄庭坚",
        "content": "万般尽被鬼神戏，看取人间傀儡棚。\n烦恼自无安脚处，从他鼓笛弄浮生。",
        "dynasty": "宋",
        "collection_info": null
    },
    {
        "title": "静居寺上方南入一径有钓台气象甚古而俗传谬妄意尝有隠君子渔钓其上感之作诗",
        "author": "黄庭坚",
        "content": "避世一丘壑，似渔非世渔。\n独吟嘉橘颂，不遗子公书。\n笋蕨园林晚，丝缗岁月除。\n安知冶容子，红袖泣前鱼。",
        "dynasty": "宋",
        "collection_info": null
    },
    {
        "title": "高至言筑亭于家圃以奉亲总其观览之富命曰溪亭乞余赋诗余先君之敝庐望高子所筑不过十牛鸣地耳故余未尝登临而得其胜处",
        "author": "黄庭坚",
        "content": "逸人生长在林泉，更筑亭皋名意在。\n明月清风共一家，全以山川为眼界。\n鸟度云行阅古今，溪滨木末听竽籁。\n老夫平生行乐处，只今许公分一派。",
        "dynasty": "宋",
        "collection_info": null
    },
    {
        "title": "题息轩",
        "author": "黄庭坚",
        "content": "僧开小槛笼沙界，鬰鬰参天翠竹丛。\n万籁参差写明月，一家寥落共清风。\n蒲团禅板无人付，茶鼎熏炉与客同。\n万水千山寻祖意，归来笑杀旧时翁。",
        "dynasty": "宋",
        "collection_info": null
    },
    {
        "title": "题神移仁寿塔",
        "author": "黄庭坚",
        "content": "十二观音无正面，谁令塔户向东开。\n定知四梵神通力，曾借六丁风雨推。\n蝇说冰霜如梦寐，鷃闻钟鼓亦惊猜。\n从今不信维摩诘，断取三千世界来。",
        "dynasty": "宋",
        "collection_info": null
    },
    {
        "title": "题海首座壁",
        "author": "黄庭坚",
        "content": "骑虎度诸岭，入鸥同一波。\n香寒明鼻观，日永称头陀。",
        "dynasty": "宋",
        "collection_info": null
    },
    {
        "title": "题仁上座画松",
        "author": "黄庭坚",
        "content": "偃蹇松枝隔烟雨，知侬定是岁寒材。\n百年根节要老硬，将恐崩崖倒石来。",
        "dynasty": "宋",
        "collection_info": null
    },
    {
        "title": "摩诘画",
        "author": "黄庭坚",
        "content": "丹青王右辖，诗句妙九州。\n物外常独往，人间无所求。\n袖手南山雨，辋川桑柘秋。\n胸中有佳处，泾渭看同流。",
        "dynasty": "宋",
        "collection_info": null
    },
    {
        "title": "追忆余泊舟西江事次韵",
        "author": "黄庭坚",
        "content": "老大无机如汉阴，白鸟不去相知深。\n往事刻舟求坠剑，怀人挥泪着亡簪。\n城南鼓罢吹画筒，城北归帆落晚风。\n人烟犬吠西山麓，鬼火狐鸣春竹丛。",
        "dynasty": "宋",
        "collection_info": null
    },
    {
        "title": "宫亭湖",
        "author": "黄庭坚",
        "content": "左手作圆右手方，世人机敏便可尔。\n一风分送南北舟，斟酌鬼神宜有此。\n江津留语同济僧，他日求我于宫亭。\n吁嗟人盖自有口，独为栾公不举酒。\n栾公千岁湖冥冥，白茅缩酒巫送迎。\n朱轓皂盖来託宿，不听灵君专此屋。\n雄鸭去随鸥鸟飞，老巫莫歌望翁归。\n贝阙珠宫开水府，雨栋风帘岂来处。\n平生来往湖上舟，一官四十已包羞。\n灵君如愿傥可乞，收此桑榆老故丘。",
        "dynasty": "宋",
        "collection_info": null
    },
    {
        "title": "元丰癸亥经行石潭寺见旧和栖蟾诗甚可笑因削柎灭藁别和一章",
        "author": "黄庭坚",
        "content": "千里追奔两蜗角，百年得意大槐宫。\n空余祗夜数行墨，不见伽梨一臂风。\n俗眼只如当日白，我颜非復向来红。\n浮生不作游丝上，即在尘沙逐转蓬。",
        "dynasty": "宋",
        "collection_info": null
    },
    {
        "title": "夜发分宁寄杜涧叟",
        "author": "黄庭坚",
        "content": "阳关一曲水东流，灯火旌阳一钓舟。\n我自只如常日醉，满川风月替人愁。",
        "dynasty": "宋",
        "collection_info": null
    },
    {
        "title": "题杜槃涧叟冥鸿亭",
        "author": "黄庭坚",
        "content": "少陵杜鸿渐，颇熏知见香。\n风流有诸孙，结屋庐山阳。\n藉交游侠窟，猎艷少年场。\n光怪惊邻里，收身反摧藏。\n江湖拍天流，罗网盖稻粱。\n安能衎衎饱，遂欲冥冥翔。\n畏影走万里，不如就阴凉。\n亭东亭西渺烟水，稻田衲子交行李。\n古灵庵下倚寒藤，莫向明窗钻故纸。",
        "dynasty": "宋",
        "collection_info": null
    },
    {
        "title": "过家",
        "author": "黄庭坚",
        "content": "络纬声转急，田车寒不运。\n儿时手种柳，上与云雨近。\n舍傍旧佣保，少换老欲尽。\n宰木鬰苍苍，田园变畦畛。\n招延屈父党，劳问走婚亲。\n归来翻作客，顾影良自哂。\n一生萍託水，万事雪侵鬓。\n夜阑风陨霜，干叶落成阵。\n灯花何故喜，大是报书信。\n亲年当喜惧，儿齿欲毁龀。\n繫船三百里，去梦无一寸。",
        "dynasty": "宋",
        "collection_info": null
    },
    {
        "title": "上冢",
        "author": "黄庭坚",
        "content": "自公返蓬荜，税驾上丘垄。\n霜露此日悲，松楸千年拱。\n养雏数毛羽，初不及承奉。\n康州断肠猿，风枝割永痛。\n少年不如人，登仕无前勇。\n髮疏齿牙摇，鲸波怒号汹。\n愿为保家子，敢议世轻重。\n称觞太夫人，鱼菜赡庖供。",
        "dynasty": "宋",
        "collection_info": null
    },
    {
        "title": "明叔知县和示过家上冢二篇復次韵  其一",
        "author": "黄庭坚",
        "content": "敝邑荷佳政，耕桑及时运。\n令君平生欢，远别喜亲近。\n吾友徐光禄，死战万事尽。\n不见东陵侯，惟见瓜连畛。\n且当置是事，椎牛会宾亲。\n百年共如此，破涕作嘲哂。\n枯荷野塘水，照影惊颜鬓。\n功名黄粱炊，成败白蚁阵。\n少时无老境，身到乃尽信。\n此来见抱子，别日多未龀。\n夜阑如梦寐，寒烛泣余寸。",
        "dynasty": "宋",
        "collection_info": null
    },
    {
        "title": "明叔知县和示过家上冢二篇復次韵  其二",
        "author": "黄庭坚",
        "content": "女萝上杉松，野葛蔓畦壠。\n蛛丝网祠屋，芝菌生画拱。\n去国二十年，雪涕夙严奉。\n更历饱艰难，抑搔知痒痛。\n闻道下士笑，转物大人勇。\n平生随风波，归来梦犹汹。\n持此寸草心，负荷九鼎重。\n柔嘉无牛羊，保身以为供。",
        "dynasty": "宋",
        "collection_info": null
    },
    {
        "title": "次韵郭明叔长歌",
        "author": "黄庭坚",
        "content": "君不见悬车刘屯田，骑牛涧壑弄潺湲。\n八十唇红眼点漆，金钟举酒不留残。\n君不见征西徐尚书，为国捐躯矢石间。\n龙章凤姿委秋草，天马长辞十二闲。\n何如高阳郦生醉落魄，长揖辍洗惊龙颜。\n丈夫当年倾意气，安用蚓食而蝎跧。\n古人已作泉下土，风义可想犹班班。\n郭侯忠信如古人，荐书飞名上九关。\n诗书自可老斲轮，智略足以解连环。\n铜章屈宰山水县，友声相求不我顽。\n鹏翼垂天公直起，燕巢见社身思还。\n文思舜禹开言路，即看承诏着豸冠。\n尚趋手板事直指，少忍吏道之多艰。\n黄花零落一尊酒，别有天地非人寰。",
        "dynasty": "宋",
        "collection_info": null
    },
    {
        "title": "咏清水岩呈郭明叔",
        "author": "黄庭坚",
        "content": "尝闻清水岩，空洞极明好。\n虎狼迁部曲，钟鼓天击考。\n云生卧龙石，水入炼丹竈。\n有意携管絃，山祇应洒扫。",
        "dynasty": "宋",
        "collection_info": null
    },
    {
        "title": "次韵清水岩",
        "author": "黄庭坚",
        "content": "西安封域中，清水岩泉好。\n金堂茂芝朮，仙吏书勋考。\n桃源人已往，千古遗井竈。\n双鳬能来游，俗子迹可扫。",
        "dynasty": "宋",
        "collection_info": null
    },
    {
        "title": "题章和甫钓亭放言",
        "author": "黄庭坚",
        "content": "斩木开亭，却倚石壁。\n寒潭百雷，古木千尺。\n观鱼乐而相忘，听鸟啼而自得。\n去而之京洛之间数年，犹常梦崭岩之石。",
        "dynasty": "宋",
        "collection_info": null
    },
    {
        "title": "铜官悬望五松山",
        "author": "黄庭坚",
        "content": "北风无时休，崩浪聒天响。\n蛟鼍好为祟，此物俱神王。\n我来五松下，白髮三千丈。\n松门闭青苔，惜哉不得往。\n今日天气嘉，清绝心有向。\n子云性嗜酒，况乃气清爽。\n此人已成灰，怀贤盈梦想。\n衣食当须几，吾得终疏放。\n弱女虽非男，出处同世网。\n搔背牧鸡豚，相见得无恙。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其一",
        "author": "黄庭坚",
        "content": "诗入鸡林市，书邀道士鹅。\n云间晏公子，风月兴如何。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其二",
        "author": "黄庭坚",
        "content": "春风马上梦，樽酒故人持。\n犹作狂时语，邻家乞侍儿。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其三",
        "author": "黄庭坚",
        "content": "忆同嵇阮辈，醉卧酒家床。\n今日垆边客，初无人姓黄。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其四",
        "author": "黄庭坚",
        "content": "对酒诚独难，论诗良不易。\n人生如草木，臭味要相似。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其五",
        "author": "黄庭坚",
        "content": "春色挟曙来，恼人似官酒。\n酬春无好语，怀我文章友。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其六",
        "author": "黄庭坚",
        "content": "红梅定自开，有酒无人对。\n归时应好在，常恐风雨晦。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其七",
        "author": "黄庭坚",
        "content": "东南万里江，绿浄一杯酒。\n王孙江南去，更得消息否。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其八",
        "author": "黄庭坚",
        "content": "献笑果不情，貌亲初不爱。\n谁言百年交，投分一倾盖。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其九",
        "author": "黄庭坚",
        "content": "四十垂垂老，文章岂更新。\n鼻端如可斲，犹拟为挥斤。",
        "dynasty": "宋",
        "collection_info": null
    },
    {
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其一○",
        "author": "黄庭坚",
        "content": "土气昏风日，人嚣极雁鹅。\n寻河着绳墨，诗思略无多。",
        "dynasty": "宋",
        "collection_info": null
    },
    {
        "title": "寄家",
        "author": "黄庭坚",
        "content": "近别几日客愁生，固知远别难为情。\n梦回官烛不盈把，犹听娇儿索乳声。",
        "dynasty": "宋",
        "collection_info": null
    },
    {
        "title": "古风次韵答初和甫二首  其一",
        "author": "黄庭坚",
        "content": "饥思河鲤与河鲂，渴思蔗浆玉碗凉。\n冬愿纯绵对阴雪，夏愿绉絺度盛阳。\n万端作计身愁苦，一事不谐鬓苍浪。\n调笑天街吟海燕，藜羹脱粟非公狂。",
        "dynasty": "宋",
        "collection_info": null
    },
    {
        "title": "古风次韵答初和甫二首  其二",
        "author": "黄庭坚",
        "content": "君吟春风花草香，我爱春夜璧月凉。\n美人美人隔湘水，其雨其雨怨朝阳。\n兰荃盈怀报琼玖，冠缨自洁非沧浪。\n道人四十心如水，那得梦为胡蝶狂。",
        "dynasty": "宋",
        "collection_info": null
    },
    {
        "title": "次韵答和甫卢泉水三首  其一",
        "author": "黄庭坚",
        "content": "初侯不能六尺长，少日结交皆老苍。\n势利不可更炎凉，解缨从我濯沧浪。\n与君论心松柏香，何为独忆卢泉之上多绿杨。\n卢泉如练照秋阳，泉上之人犹谤伤。\n此邦虽陋有佳士，勿厌风沙吹茫茫。\n愿君不负上池水，囊中探丸起人死。",
        "dynasty": "宋",
        "collection_info": null
    },
    {
        "title": "次韵答和甫卢泉水三首  其二",
        "author": "黄庭坚",
        "content": "卢泉之木百尺长，下荫泉色如木苍。\n苹风荷雨洒面凉，倒影摇荡天沧浪。\n网登锦鳞蒲荇香，何以贯之柳与杨。\n古来希价入咸阳，贪功害能相中伤。\n君今已出纷争外，但思烟波春渺茫。\n奉亲安乐一杯水，卢泉之滨可忘死。",
        "dynasty": "宋",
        "collection_info": null
    },
    {
        "title": "次韵答和甫卢泉水三首  其三",
        "author": "黄庭坚",
        "content": "舍后钟梵炉烟长，舍前帘影竹苍苍。\n事亲暖席扇枕凉，中有一士鬓苍浪。\n同心之言兰麝香，与游者谁似姓杨。\n朝发枉渚夕辰阳，怀瑾握瑜秪自伤。\n东有浊河西清漳，胡为搔头卢泉思茫汒。\n清明在躬不在水，此曹狡狯可心死。",
        "dynasty": "宋",
        "collection_info": null
    },
    {
        "title": "和甫得竹数本于周翰喜而作诗和之",
        "author": "黄庭坚",
        "content": "初侯一亩宫，风雨到卧席。\n前日筑短垣，昨日始封植。\n平生岁寒心，乐见岁寒色。\n翩翩佳公子，为致一窗碧。\n忆公来相居，筮吉龟墨食。\n人言陋如何，我自适其适。\n白眼对俗徒，醉帽坐敧侧。\n人知爱酒耳，不解心得得。\n阿堵绝往还，此君是宾客。\n清风吹月来，懽甚齿折屐。\n有节似见圣，无言谅知默。\n数回长者车，犹恨地未僻。\n阴雨打叶时，曲肱自宴息。\n心游万物初，何处寻辙迹。\n从来修竹林，乃是逸民国。",
        "dynasty": "宋",
        "collection_info": null
    },
    {
        "title": "寄耿令几父过新堂邑作乃几父旧治之地",
        "author": "黄庭坚",
        "content": "呼船凌大河，驱马踏平沙。\n道傍开新邑，千户有生涯。\n四衢平且直，绿槐阴县衙。\n问谁作此邑，耆旧对予嗟。\n前日耿令君，迁民出坳窊。\n始迁民怀土，异端极纷拏。\n既迁人气和，草木茂萌芽。\n桃李虽不言，春风满城花。\n陵陂青青麦，烟雨润桑麻。\n自非耿令君，大泽荒蒹葭。\n白头晏起饭，襁褓语呕哑。\n自非耿令君，漂转随鱼虾。\n岂弟民父母，不专司敛赊。\n令君两男儿，有德必世家。\n问令今安在，解官驾柴车。\n当时舞文吏，白璧强生瑕。\n令君袖手去，不忍试虎牙。\n人往惜事废，感深知政嘉。\n我闻耆旧语，叹息至昏鸦。\n定知循吏传，来者不能加。\n今为将军客，轩盖湛光华。\n幕府省文书，醉归接䍦斜。\n怀宝仁者病，偷安道之邪。\n勉哉思爱日，赠言同马檛。",
        "dynasty": "宋",
        "collection_info": null
    },
    {
        "title": "放言十首  其一",
        "author": "黄庭坚",
        "content": "废兴宜有命，得失但自知。\n踽踽众所忌，悠悠谁与归。\n吾义苟不存，岂更月攘鸡。\n风清闻鹤唳，想见南山栖。",
        "dynasty": "宋",
        "collection_info": null
    },
    {
        "title": "放言十首  其二",
        "author": "黄庭坚",
        "content": "匣中绿绮琴，欲抚已绝絃。\n问絃何时绝，钟期谢世年。\n正声不可闻，千载寂寞间。\n未有颜叔子，安知柳下贤。",
        "dynasty": "宋",
        "collection_info": null
    },
    {
        "title": "放言十首  其三",
        "author": "黄庭坚",
        "content": "轻肥马上郎，枯槁林下士。\n声名斲自然，势利焚和气。\n智人不骇俗，同朝皆用事。\n物外有华胥，时时梦中至。",
        "dynasty": "宋",
        "collection_info": null
    },
    {
        "title": "放言十首  其四",
        "author": "黄庭坚",
        "content": "兰楫桂为舟，大江可远游。\n坚车无良马，出门败吾辀。\n一身交万物，用我未易周。\n安得柳下惠，穷年与之游。",
        "dynasty": "宋",
        "collection_info": null
    },
    {
        "title": "放言十首  其五",
        "author": "黄庭坚",
        "content": "微云起肤寸，大荫弥九州。\n至仁虽爱物，用舍如春秋。\n晴空不成雨，远岫行归休。\n何疑陶渊明，一去如惊鸥。",
        "dynasty": "宋",
        "collection_info": null
    },
    {
        "title": "放言十首  其六",
        "author": "黄庭坚",
        "content": "黄鹄送黄鹄，中道言别离。\n送君不惮远，愁见独归时。\n罗网翳稻粱，江湖水瀰瀰。\n行行不相见，勉哉冥冥飞。",
        "dynasty": "宋",
        "collection_info": null
    },
    {
        "title": "放言十首  其七",
        "author": "黄庭坚",
        "content": "蝉声已纾迟，秋日行晼晚。\n长年困道路，驱马方更远。\n从事常厌烦，归心自如卷。\n旨甘良未丰，安得怀息偃。",
        "dynasty": "宋",
        "collection_info": null
    },
    {
        "title": "放言十首  其八",
        "author": "黄庭坚",
        "content": "月满不踰望，日中为之倾。\n天地尚乃尔，万物能久盈。\n明德忌晔晔，高才贵冥冥。\n忽解扁舟去，怀哉张季鹰。",
        "dynasty": "宋",
        "collection_info": null
    },
    {
        "title": "放言十首  其九",
        "author": "黄庭坚",
        "content": "榨床在东壁，病起绕壁行。\n新醅浮白蚁，渴见解朝酲。\n小槽垂玉筯，音响有余清。\n疾风春雨作，静夜山泉鸣。\n安得朱丝絃，为我写此声。\n想知舜南风，正尔可人情。",
        "dynasty": "宋",
        "collection_info": null
    },
    {
        "title": "放言十首  其一○",
        "author": "黄庭坚",
        "content": "弄水清江曲，采薇南山隅。\n当吾无事时，此岂不我娱。\n乔木好鸟音，天风韵虚徐。\n遐心游四海，万里不须臾。\n回首古衣冠，荆樊老丘墟。\n欲付此中意，归翻虫蠹书。\n短生忧不足，此道乐有余。",
        "dynasty": "宋",
        "collection_info": null
    },
    {
        "title": "送伯氏入都",
        "author": "黄庭坚",
        "content": "贫贱难安处，别离更增悲。\n经营动北征，慈母待春衣。\n短棰驱瘦马，青草牧中嘶。\n送行不知远，可忍独归时。\n太华物华春，街柳啭黄鹂。\n九衢生紫烟，到家使人迷。\n知音者谁子，倦客无光辉。\n王侯不可谒，秣马兴言归。\n岂无他人游，不如我埙篪。\n陈书北窗下，此自有余师。",
        "dynasty": "宋",
        "collection_info": null
    },
    {
        "title": "渡河",
        "author": "黄庭坚",
        "content": "客行岁晚非远游，河水无情日夜流。\n去年排堤注东郡，诏使夺河还此州。\n忆昔冬行河梁上，飞雪千里曾冰壮。\n人言河源冻彻天，冰底犹闻沸惊浪。",
        "dynasty": "宋",
        "collection_info": null
    },
    {
        "title": "送吕知常赴太和丞",
        "author": "黄庭坚",
        "content": "我去太和欲朞矣，吕君初得太和官。\n邑中亦有文字乐，惜不同君涧谷槃。\n观山千尺夜泉落，快阁六月江风寒。\n往寻佳境不知处，扫壁觅我题诗看。",
        "dynasty": "宋",
        "collection_info": null
    },
    {
        "title": "别蒋颖叔",
        "author": "黄庭坚",
        "content": "金城千里要人豪，理君乱丝须孟劳。\n文星合在天东壁，清都紫微醉云璈。\n荆溪居士傲轩冕，胸吞云梦如秋毫。\n三品衣鱼人仰首，不见全牛可下刀。\n秦川渭水森长戟，方壶蓬莱冠巨鳌。\n万钉宝带琱狨席，献纳论思近赭袍。\n连营貔虎湛如水，开尽西河拥节旄。\n何时出入诸公间，淮湖阅船今二毛。\n凿渠决策与天合，支祈窘束缩怒涛。\n衣食京师看上计，陛下文武收英髦。\n春风淮月动清鉴，白拂羽扇随轻舠。\n下榻见贤倾礼数，后车载士回风骚。\n斲鼻于郢，观鱼于濠。\n小夫阅人盖多矣，几成季咸三见逃。",
        "dynasty": "宋",
        "collection_info": null
    },
    {
        "title": "平原宴坐二首  其一",
        "author": "黄庭坚",
        "content": "老作儒生不解事，江南有田归荷锄。\n北窗风来举书叶，犹似劝人勤读书。",
        "dynasty": "宋",
        "collection_info": null
    },
    {
        "title": "平原宴坐二首  其二",
        "author": "黄庭坚",
        "content": "黄落委庭观九州，虫声日夜戒衣裘。\n金钱满地无人费，一斛明珠薏苡秋。",
        "dynasty": "宋",
        "collection_info": null
    },
    {
        "title": "同刘景文游郭氏西园因留宿",
        "author": "黄庭坚",
        "content": "人居城市虚华馆，秋入园林着晚花。\n落日临池见蝌斗，必知清夜有鸣蛙。",
        "dynasty": "宋",
        "collection_info": null
    },
    {
        "title": "奉送刘君昆仲",
        "author": "黄庭坚",
        "content": "游子归心日夜流，南陔香草可晨羞。\n平原晓雨半槐夏，汾上午风初麦秋。\n鸿雁要须翔集早，脊令无憾急难求。\n欲因行李传家信，姑射山前是晋州。",
        "dynasty": "宋",
        "collection_info": null
    },
    {
        "title": "和答莘老见赠",
        "author": "黄庭坚",
        "content": "往岁在辛丑，从师海濒州。\n外家有行役，拜公古邗沟。\n儿曹被鉴赏，许以综九流。\n仍许归息女，采苹助春秋。\n斯文开津梁，盛德见虚舟。\n离合略十年，每见仰清修。\n久次不进迁，天禄勤校雠。\n文武修衮职，谏垣始登收。\n身趋邺公城，逐臣既南浮。\n娈彼丞中馈，家庭供百羞。\n堂堂来问寝，忽为云雾休。\n遗玩犹在箧，汝水遶坟丘。\n南箕与北斗，日月行置邮。\n相逢辇毂下，存没可言愁。\n当年小儿女，生子欲胜裘。\n瓯越委琴瑟，江湖拱松楸。\n持节转七郡，治功无全牛。\n还朝蒙嗟识，明月岂暗投。\n抱被直延阁，疏帘近奎钩。\n三生石上梦，记是復疑不。\n隠几付天籁，阅人如海鸥。\n襟怀俯万物，颜鬓与百忧。\n长歌可当泣，短生等蜉蝣。\n悲欢令人老，万世略同流。\n轩冕来逼身，白苹晚沧洲。\n履拂知道肥，浄室见天游。\n小人乐蛙井，痴甚顾虎头。\n世缘真嚼蜡，骨相谢封侯。\n松根养茯苓，岁晏望华辀。",
        "dynasty": "宋",
        "collection_info": null
    },
    {
        "title": "以潞公所惠拣芽送公择次旧韵",
        "author": "黄庭坚",
        "content": "庆云十六升龙样，国老元年密赐来。\n披拂龙纹射牛斗，外家英鉴似张雷。",
        "dynasty": "宋",
        "collection_info": null
    },
    {
        "title": "吏部苏尚书右选胡侍郎皆和鄙句次韵道谢",
        "author": "黄庭坚",
        "content": "不待烹茶唤睡回，天官两宰和诗来。\n清如接笕通春溜，快似挥刀斫怒雷。",
        "dynasty": "宋",
        "collection_info": null
    },
    {
        "title": "奉同公择作拣芽咏",
        "author": "黄庭坚",
        "content": "赤囊岁上双龙璧，曾见前朝盛事来。\n想得天香随御所，延春阁道转轻雷。",
        "dynasty": "宋",
        "collection_info": null
    },
    {
        "title": "今岁官茶极妙而难为赏音者戏作两诗用前韵  其一",
        "author": "黄庭坚",
        "content": "鸡苏狗蝨难同味，怀取君恩归去来。\n青箬湖边寻顾陆，白莲社裏觅宗雷。",
        "dynasty": "宋",
        "collection_info": null
    },
    {
        "title": "今岁官茶极妙而难为赏音者戏作两诗用前韵  其二",
        "author": "黄庭坚",
        "content": "乳花翻椀正眉开，时苦渴羌衝热来。\n知味者谁心已许，维摩虽默语如雷。",
        "dynasty": "宋",
        "collection_info": null
    },
    {
        "title": "公择用前韵嘲戏双井",
        "author": "黄庭坚",
        "content": "万仞峰前双井坞，婆娑曾占早春来。\n如今摸索苍龙璧，沈井铜缾漫学雷。",
        "dynasty": "宋",
        "collection_info": null
    },
    {
        "title": "又戏为双井解嘲",
        "author": "黄庭坚",
        "content": "山芽落硙风回雪，曾为尚书破睡来。\n勿以姬姜弃蕉萃，逢时瓦釜亦鸣雷。",
        "dynasty": "宋",
        "collection_info": null
    },
    {
        "title": "奉同六舅尚书咏茶碾煎烹三首  其一",
        "author": "黄庭坚",
        "content": "要及新香碾一杯，不应传宝到云来。\n碎身粉骨方余味，莫厌声喧万壑雷。",
        "dynasty": "宋",
        "collection_info": null
    },
    {
        "title": "奉同六舅尚书咏茶碾煎烹三首  其二",
        "author": "黄庭坚",
        "content": "风炉小鼎不须催，鱼眼长随蟹眼来。\n深注寒泉收第一，亦防枵腹爆干雷。",
        "dynasty": "宋",
        "collection_info": null
    },
    {
        "title": "奉同六舅尚书咏茶碾煎烹三首  其三",
        "author": "黄庭坚",
        "content": "乳粥琼糜雾脚回，色香味触映根来。\n睡魔有耳不及掩，直拂绳床过疾雷。",
        "dynasty": "宋",
        "collection_info": null
    },
    {
        "title": "与李公择道中见两客布衣班荆而坐对戏弈秋因作一绝",
        "author": "黄庭坚",
        "content": "两客班荆覆局图，看人车马溷泥涂。\n文昌八座邻枢极，天上归来愧不如。",
        "dynasty": "宋",
        "collection_info": null
    },
    {
        "title": "六舅以诗来觅铜犀用长句持送舅氏学古之余復味禅悦故篇末及之",
        "author": "黄庭坚",
        "content": "海牛压纸写银钩，阿雅守之索自收。\n长防玩物败儿性，得归老成散百忧。\n先生古心冶金铁，堂堂一角谁能折。\n儿言觳觫持赠谁，外家子云乃翁师。\n不着鼻绳袖两手，古犀牛儿好看取。",
        "dynasty": "宋",
        "collection_info": null
    },
    {
        "title": "奉和公择舅氏送吕道人研长韵",
        "author": "黄庭坚",
        "content": "奉身玉壶冰，立朝朱丝絃。\n妙质寄郢匠，素心乃林泉。\n力耕不罪岁，嘉谷有逢年。\n校书天禄阁，蓺竹老风烟。\n携提寒泉泓，松煤厌磨研。\n藉甚在台省，六经勤传笺。\n谏草蠹穿穴，江湖渺归船。\n春官酌典礼，日月丽秋天。\n少也长母家，学海颇寻沿。\n诸公许似舅，贱子岂能贤。\n辕驹蒙推挽，官次奉丹铅。\n新诗先旧物，包送比青毡。\n缪传黄梅钵，未印少林禅。\n汲井涤败墨，苍珪谢磨镌。\n玉蟾泻明滴，要须笔如椽。\n眷求尽耆德，舅氏且进迁。\n山龙用补衮，舟楫功济川。\n当身任百世，旧学不虚捐。\n私持杀青简，缉缀报餐钱。\n屡书愿无愧，傥继麟趾篇。",
        "dynasty": "宋",
        "collection_info": null
    },
    {
        "title": "再和公择舅氏杂言",
        "author": "黄庭坚",
        "content": "外家有金玉，我躬之道术。\n有衣食我家之德心，使我蝉蜕俗学之市，乌哺仁人之林。\n养生事亲汔师古，炊玉爨桂能至今。\n岁暮三十裘，食口三百指。\n寒不缉江南之落毛，饥不拾狙公之橡子。\n平生荆鸡化黄鹄，今日江鸥作樊雉。\n人言无忌似牢之，挽入书林觑文字。\n更蒙着鞭翰墨场，赠研水苍珪玉方。\n蓬门繫马晚色浄，茅檐垂虹秋气凉。\n湔拂垢面生寒光，汉隶书吕规其阳。\n吕翁之冶与天通，不但澄埿烧铅黄。\n初疑蛮溪水中骨，不见鸜鹆目突兀。\n但见受墨无声松花发，颇似龙尾琢紫烟。\n不见罗縠纹粼粼，但见含墨不泄如寒渊。\n往在海濒时，晨夕亲几杖。\n恪居有官次，遣吏问无恙。\n抚摩宝泓置道山，鬰鬰秀气似舅眉宇间。\n其重可以回进躁之首，其温可以解横逆之颜。\n乌虖端是万乘器，红丝潭石之际知才难。",
        "dynasty": "宋",
        "collection_info": null
    },
    {
        "title": "次韵答王四",
        "author": "黄庭坚",
        "content": "病懒百事废，不惟书问疏。\n新诗苦招唤，是日锁直庐。\n潢污深一尺，大道覆行车。\n晴夜遥相似，秋堂对望舒。",
        "dynasty": "宋",
        "collection_info": null
    },
    {
        "title": "戏答仇梦得承制",
        "author": "黄庭坚",
        "content": "仇侯能骑矍铄马，席上亦赋竞病诗。\n玄冬未雷苍蛇卧，玉山无年天马饥。\n三年荷戈对摇落，十倍乞弟亦可缚。\n何如万骑出河西，捕取弄兵黄口儿。",
        "dynasty": "宋",
        "collection_info": null
    },
    {
        "title": "戏答仇梦得承制二首  其一",
        "author": "黄庭坚",
        "content": "结髮从征听鼓鼙，未曾一展胸中奇。\n弯弓如月落霜雁，谁道将军能赋诗。",
        "dynasty": "宋",
        "collection_info": null
    },
    {
        "title": "戏答仇梦得承制二首  其二",
        "author": "黄庭坚",
        "content": "横槊不为万骑先，传杯把笔过年年。\n怀中黄石闲三略，道上青旗漫百篇。",
        "dynasty": "宋",
        "collection_info": null
    },
    {
        "title": "和任夫人悟道",
        "author": "黄庭坚",
        "content": "夫亡子幼如月魄，摧尽蛾眉作诗客。\n二十余年刮地寒，见儿成人乃禅寂。\n万事新新不留故，瘦藤六尺持门户。\n烦恼林中即是禅，更向何门觅重悟。",
        "dynasty": "宋",
        "collection_info": null
    },
    {
        "title": "暮到张氏园和壁间旧题",
        "author": "黄庭坚",
        "content": "邵平不见见园瓜，三径还寻二仲家。\n莫道暂来无所得，未秋先已碧莲华。",
        "dynasty": "宋",
        "collection_info": null
    },
    {
        "title": "从人求花",
        "author": "黄庭坚",
        "content": "舍南舍北勃姑啼，体中不佳阴雨垂。\n欲向黄梅问消息，背阴合有两三枝。",
        "dynasty": "宋",
        "collection_info": null
    },
    {
        "title": "赠陈师道",
        "author": "黄庭坚",
        "content": "陈侯学诗如学道，又似秋虫噫寒草。\n日晏肠鸣不俛眉，得意古人便忘老。\n君不见向来河伯负两河，观海乃知身一蠡。\n旅床争席方归去，秋水黏天不自多。\n春风吹园动花鸟，霜月入户寒皎皎。\n十度欲言九度休，万人丛中一人晓。\n贫无置锥人所怜，穷到无锥不属天。\n呻吟成声可管絃，能与不能安足言。",
        "dynasty": "宋",
        "collection_info": null
    },
    {
        "title": "送六十五弟贲南归",
        "author": "黄庭坚",
        "content": "风惊鸿雁行，吹落秋江上。\n为扫碧岩边，问叔今无恙。",
        "dynasty": "宋",
        "collection_info": null
    },
    {
        "title": "赠吴道士",
        "author": "黄庭坚",
        "content": "吴山十二棋，一击玄关应。\n探人怀中事，如月入清镜。",
        "dynasty": "宋",
        "collection_info": null
    },
    {
        "title": "同谢公定携书浴室院汶师置饭作此",
        "author": "黄庭坚",
        "content": "竹林风与日俱斜，细草犹开一两花。\n天上归来对书客，愧勤僧饭更煎茶。",
        "dynasty": "宋",
        "collection_info": null
    },
    {
        "title": "谢人惠茶",
        "author": "黄庭坚",
        "content": "一规苍玉琢蜿蜒，藉有佳人锦段鲜。\n莫笑持归淮海去，为君重试大明泉。",
        "dynasty": "宋",
        "collection_info": null
    },
    {
        "title": "懋宗奉议有佳句咏冷庭叟野居庭坚于庭叟有十八年之旧故次韵赠之",
        "author": "黄庭坚",
        "content": "城西冷叟半忙閒，人道王阳得早还。\n四望楼台皆我有，一原花竹住中间。\n初无狗盗窥篱落，底事蛾眉失锁关。\n每为朝天三十里，时时惊枕梦催班。",
        "dynasty": "宋",
        "collection_info": null
    },
    {
        "title": "古意赠郑彦能八音歌",
        "author": "黄庭坚",
        "content": "金欲百炼刚，不欲绕指柔。\n石羊卧荒草，一世如蜉蝣。\n丝成蚕自缚，智成龟自囚。\n竹箭天与美，岂愿作嚆矢。\n匏枯中笙竽，不用繫墙隅。\n土偶与木偶，未用相贤愚。\n革辙要合道，覆车还不好。\n木讷赤子心，百巧令人老。",
        "dynasty": "宋",
        "collection_info": null
    },
    {
        "title": "子瞻题狄引进雪林石屏要同作",
        "author": "黄庭坚",
        "content": "翠屏临研滴，明窗翫寸阴。\n意境可千里，摇落江上林。\n百醉歌舞罢，四郊风雪深。\n将军貂狐暖，士卒多苦心。",
        "dynasty": "宋",
        "collection_info": null
    },
    {
        "title": "送张材翁赴秦佥",
        "author": "黄庭坚",
        "content": "金沙酴醾春纵横，提壶栗留催酒行。\n公家诸父酌我醉，横笛送晚延月明。\n此诗诸儿皆秀发，酒间乞书藤纸滑。\n北门相见后十年，醉语十不省七八。\n吏事衮衮谈赵张，乃是樽前绿髮郎。\n风悲松丘忽三岁，更觉绿竹能风霜。\n去作将军幕下士，犹闻防秋屯虎兕。\n只今陛下思保民，所要边头不生事。\n短长不登四万日，愚智相去三十里。\n百分举酒更若为，千户封侯傥来尔。",
        "dynasty": "宋",
        "collection_info": null
    },
    {
        "title": "题阳关图二首  其一",
        "author": "黄庭坚",
        "content": "断肠声裏无形影，画出无声亦断肠。\n想得阳关更西路，北风低草见牛羊。",
        "dynasty": "宋",
        "collection_info": null
    },
    {
        "title": "题阳关图二首  其二",
        "author": "黄庭坚",
        "content": "人事好乖当语离，龙眠貌出断肠诗。\n渭城柳色关何事，自是离人作许悲。",
        "dynasty": "宋",
        "collection_info": null
    },
    {
        "title": "题归去来图二首  其一",
        "author": "黄庭坚",
        "content": "日日言归真得归，迎门儿女笑牵衣。\n宅边犹有旧时柳，漫向世人言昨非。",
        "dynasty": "宋",
        "collection_info": null
    },
    {
        "title": "题归去来图二首  其二",
        "author": "黄庭坚",
        "content": "人间处处犹崔子，岂忍更令三径荒。\n谁与老翁同避世，桃花源裏捕鱼郎。",
        "dynasty": "宋",
        "collection_info": null
    },
    {
        "title": "题画鹅雁二首  其一",
        "author": "黄庭坚",
        "content": "鴐鹅引颈回，似我胸中字。\n右军数能来，不为口腹事。",
        "dynasty": "宋",
        "collection_info": null
    },
    {
        "title": "题画鹅雁二首  其二",
        "author": "黄庭坚",
        "content": "水国鸿雁秋，烟沙风日丽。\n莫遣角弓鸣，惊飞不成字。",
        "dynasty": "宋",
        "collection_info": null
    },
    {
        "title": "题老鹤万里心",
        "author": "黄庭坚",
        "content": "仙人驾飞骑，朝会白云衢。\n老骥不伏乘，清唳彻九虚。\n野田篁竹底，毰毸伴鸡鳬。\n时因长风起，犹欲试南图。",
        "dynasty": "宋",
        "collection_info": null
    },
    {
        "title": "题韦偃马",
        "author": "黄庭坚",
        "content": "韦侯常喜作羣马，杜陵诗中如见画。\n忽开短卷六马图，想见诗老醉骑馿。\n龙眠作马晚更妙，至今似觉韦偃少。\n一洗万古凡马空，句法如此今谁工。",
        "dynasty": "宋",
        "collection_info": null
    },
    {
        "title": "答王道济寺丞观许道宁山水图",
        "author": "黄庭坚",
        "content": "往逢醉许在长安，蛮溪大砚磨松烟。\n忽呼绢素翻砚水，久不下笔或经年。\n异时踏门闯白首，巾冠敧斜更索酒。\n举杯意气欲翻盆，倒卧虚樽将八九。\n醉拈枯笔墨淋浪，势若山崩不停手。\n数尺江山万里遥，满堂风物冷萧萧。\n山僧归寺童子后，渔伯欲渡行人招。\n先君笑指溪上宅，鸬鷀白鹭如相识。\n许生再拜谢不能，原是天机非笔力。\n自言年少眼明时，手挥八幅锦江丝。\n赠行卷送张京兆，心知李成是我师。\n张公身逐铭旌去，流落不知今主谁。\n大梁画肆阅水墨，我君槃礴忘揖客。\n蛛丝煤尾意昏昏，几年风动人家壁。\n雨雪涔涔满寺庭，四图冷落让丹青。\n笑酬肆翁十万钱，卷付骑奴市尽倾。\n王丞来观皆失席，指点如见初画日。\n四时风物入句图，信知君家有摩诘。\n我持此图二十年，眼前绿髮皆华颠。\n许生缩手入黄泉，众史弄笔摩青天。\n君家枯松出老翟，风烟枯枝倚崩石。\n蠹穿风物皆爱惜，不诬方将有人识。",
        "dynasty": "宋",
        "collection_info": null
    },
    {
        "title": "和刘景文",
        "author": "黄庭坚",
        "content": "追随城西园，残暑欲退席。\n夜凉雨新休，城谯挂苍璧。\n佳人携手嬉，调笑忘日夕。\n刘侯本将家，今为读书客。\n诗名二十年，风雅自推激。\n牛铎调黄钟，薪余合琴瑟。\n食无千户封，句有万人敌。\n颇类邺侯家，连墙架书册。\n残编汲县冢，半隶鸿都壁。\n渠成亦秦利，愿公多购获。\n竟须卜比邻，劳苦相饮食。\n身有小丑女，已自喜翰墨。\n要传未见书，遮眼差有益。\n人生但安乐，券外岂吾力。\n分鹿谁觉梦，亡羊路南北。\n公今百寮底，雪髮不胜帻。\n爱公欲湔拂，顾我已头白。",
        "dynasty": "宋",
        "collection_info": null
    },
    {
        "title": "奉谢刘景文送团茶",
        "author": "黄庭坚",
        "content": "刘侯惠我大玄璧，上有雌雄双凤迹。\n鹅溪水练落春雪，粟面一杯增目力。\n刘侯惠我小玄璧，自裁半璧煮琼爢。\n收藏残月惜未碾，直待阿衡来说诗。\n绛囊团团余几璧，因来送我公莫惜。\n箇中渴羌饱汤餠，鸡苏胡麻煮同吃。",
        "dynasty": "宋",
        "collection_info": null
    },
    {
        "title": "谢景文惠浩然所作廷珪墨",
        "author": "黄庭坚",
        "content": "廷珪贋墨出苏家，麝煤漆泽纹乌鞾。\n柳枝瘦龙印香字，十袭一日三摩挲。\n刘侯爱我如桃李，挥赠要我书万纸。\n不意神禹治水圭，忽然入我怀袖里。\n吾不能手抄五车书，亦不能写论付官奴。\n便当闭门学水墨，洒作江南骤雨图。",
        "dynasty": "宋",
        "collection_info": null
    },
    {
        "title": "同景文丈咏莲塘",
        "author": "黄庭坚",
        "content": "塘上鈎帘对晚香，半斜红日已侵床。\n江妃羞出凌波袜，长在高荷扇影凉。",
        "dynasty": "宋",
        "collection_info": null
    },
    {
        "title": "送刘道纯",
        "author": "黄庭坚",
        "content": "五松山下古铜官，邑居褊小水府宽。\n民安蒲鱼少嚚讼，簿领未减一丘槃。\n胸中峥嵘书万卷，簸弄日月江湖间。\n稠人广众自神王，按剑之眼白相看。\n老身风波谙世味，如食橘柚知甘酸。\n麒麟图画偶然耳，半枕百年梦邯郸。\n平生樽俎宫亭上，涉世忘味皆朱颜。\n此时阿翁尚无恙，追琢秀句酬江山。\n堂堂今为蜕蝉去，五老偃蹇无往还。\n大梁城中笏拄颊，颔髭今成雪点斑。\n青云何必出公右，亨衢在天无由攀。\n椎鼓转船如病已，梦想楼台落星湾。\n子政诸儿喜文史，阿秤亦闻有笔端。\n丹徒布衣未可量，诗书且对藜藿盘。\n穴中生涯识阴雨，木末牖户知风寒。\n我今四壁恋微禄，知公未能长挂冠。",
        "dynasty": "宋",
        "collection_info": null
    },
    {
        "title": "送薛乐道知郧乡",
        "author": "黄庭坚",
        "content": "黄山叶县连墙居，谢公席上对摴蒱。\n双鬟女弟如桃李，早许归我舍中雏。\n平生同忧共安乐，岁晚相看青云衢。\n去年樽酒辇毂下，各喜身为反哺乌。\n城头归乌尾毕逋，春寒啄雪送行车。\n解佩我无明月珠，折柳不对千里驹。\n念君胸中极了了，作吏办事犹诗书。\n浊酒挽人作年少，关防心地亦时须。\n郧乡县古民少讼，但问自己不关渠。\n登临一笑双白髮，宜城冻笋供行厨。\n人生此乐他事无，行李道出汉南都。\n寄声诸谢今何如，谢公书堂迷竹坞。\n手种竹今青青否，我思谢公泪成雨，属公去洒穰下土。",
        "dynasty": "宋",
        "collection_info": null
    },
    {
        "title": "寄朱乐仲",
        "author": "黄庭坚",
        "content": "故人昔在国北门，邻舍杖藜对樽酒。\n十五年余乃一逢，黄尘急流语马首。\n懒书愧见南飞鸿，君居三十六峰东。\n我心想见古人面，晓雨垂虹到望崧。",
        "dynasty": "宋",
        "collection_info": null
    },
    {
        "title": "赠陈元舆祠部",
        "author": "黄庭坚",
        "content": "武成园木锁中秋，久得汀州刺史游。\n招唤丁宁方邂逅，谁言天网漏吞舟。",
        "dynasty": "宋",
        "collection_info": null
    },
    {
        "title": "松下渊明",
        "author": "黄庭坚",
        "content": "南渡诚草草，长沙济艰难。\n夜半舟移岸，今无晋衣冠。\n松风自度曲，我絃不须弹。\n慧远香火社，遗民文字禅。\n虽非老翁事，幽尚亦可欢。\n客来欲开说，觞至不得言。",
        "dynasty": "宋",
        "collection_info": null
    },
    {
        "title": "老杜浣花溪图引",
        "author": "黄庭坚",
        "content": "拾遗流落锦官城，故人作尹眼为青。\n碧鸡坊西结茅屋，百花潭水濯冠缨。\n故衣未补新衣绽，空蟠胸中书万卷。\n探道欲度羲皇前，论诗未觉国风远。\n干戈峥嵘暗宇县，杜陵韦曲无鸡犬。\n老妻稚子且眼前，弟妹飘零不相见。\n此公乐易真可人，园翁溪友肯卜邻。\n邻家有酒邀皆去，得意鱼鸟来相亲。\n浣花酒船散车骑，野墙无主看桃李。\n宗文守家宗武扶，落日蹇馿驮醉起。\n愿闻解鞍脱兜鍪，老儒不用千户侯。\n中原未得平安报，醉裏眉攒万国愁。\n生绡铺墙粉墨落，平生忠义今寂寞。\n儿呼不苏馿失脚，犹恐醒来有新作。\n常使诗人拜画图，煎胶续弦千古无。",
        "dynasty": "宋",
        "collection_info": null
    },
    {
        "title": "戏和舍弟船场探春二首  其一",
        "author": "黄庭坚",
        "content": "雨余禽语催天晓，月上梨花放夜阑。\n莫听游人待妍暖，十分倾酒对春寒。",
        "dynasty": "宋",
        "collection_info": null
    },
    {
        "title": "戏和舍弟船场探春二首  其二",
        "author": "黄庭坚",
        "content": "百舌解啼泥滑滑，忽成风雨落花天。\n城南一段春如锦，唤取诗人到酒边。",
        "dynasty": "宋",
        "collection_info": null
    },
    {
        "title": "次韵舍弟题牛氏园二首  其一",
        "author": "黄庭坚",
        "content": "春与园林共晚，人将蜂蝶俱来。\n樽前鸟歌花舞，归路星翻汉回。",
        "dynasty": "宋",
        "collection_info": null
    },
    {
        "title": "次韵舍弟题牛氏园二首  其二",
        "author": "黄庭坚",
        "content": "春事欲了鶑催，主人虽贫燕来。\n玉烛传杯未厌，金吾静夜惊回。",
        "dynasty": "宋",
        "collection_info": null
    },
    {
        "title": "急雪寄王立之问梅花",
        "author": "黄庭坚",
        "content": "红梅雪裏与蓑衣，莫遣寒侵鹤膝枝。\n老子此中殊不浅，尚堪何逊作同时。",
        "dynasty": "宋",
        "collection_info": null
    },
    {
        "title": "又寄王立之",
        "author": "黄庭坚",
        "content": "南人羁旅不成归，梦绕南枝与北枝。\n安得孤根连夜发，要当雪月羣明时。",
        "dynasty": "宋",
        "collection_info": null
    },
    {
        "title": "王立之以小诗送并蒂牡丹戏答二首  其一",
        "author": "黄庭坚",
        "content": "分送香红惜折残，春阴醉起薄罗寒。\n不如王谢堂前燕，曾见新妆并倚栏。",
        "dynasty": "宋",
        "collection_info": null
    },
    {
        "title": "王立之以小诗送并蒂牡丹戏答二首  其二",
        "author": "黄庭坚",
        "content": "露晞风晚别春丛，拂掠残妆可意红。\n多病废诗仍止酒，可怜虽在与谁同。",
        "dynasty": "宋",
        "collection_info": null
    },
    {
        "title": "从王都尉觅千叶梅云已落尽戏作嘲吹笛侍儿",
        "author": "黄庭坚",
        "content": "若为可耐昭华得，脱帽看髮已微霜。\n催尽落梅春已半，更吹三弄乞风光。",
        "dynasty": "宋",
        "collection_info": null
    },
    {
        "title": "次韵李士雄子飞独游西园折牡丹忆弟子奇二首  其一",
        "author": "黄庭坚",
        "content": "西园春色才桃李，蜂已成围蝶作团。\n更欲开花比京洛，放教姚魏接山丹。",
        "dynasty": "宋",
        "collection_info": null
    },
    {
        "title": "次韵李士雄子飞独游西园折牡丹忆弟子奇二首  其二",
        "author": "黄庭坚",
        "content": "桃李阴中五兄弟，扶将白髮共传杯。\n风吹一雁忽南去，空得平安书信回。",
        "dynasty": "宋",
        "collection_info": null
    },
    {
        "title": "和曹子方杂言",
        "author": "黄庭坚",
        "content": "正月尾，垂云如覆盂，雁作斜行书。\n三十六陂浸烟水，想对西江彭蠡湖。\n人言春色浓如酒，不见插秧吴女手。\n冷卿小坞颇藏春，张侯官居柳对门。\n当风横笛留三弄，烧烛围棋覆九军。\n尽是向来行乐事，每见琵琶忆朝云。\n只今不举蛾眉酒，红牙捍拨网蛛尘。\n曹侯束书丞太仆，试说相马犹可人。\n照夜白，真乘黄。\n万马同秣随低昂，一矢射落皂鵰双。\n张侯犹思在戎行，横山虎北开汉疆。\n冷卿智多髮苍浪，牛刀发硎思一邦。\n政成十缀舞红妆，两侯不如曹子方。\n朵颐论诗猬毛张，龟藏六用中有光。\n何时端能俱过我，扫除北寺读书堂。\n菊苗煮餠深注汤，更碾盘龙不入香。",
        "dynasty": "宋",
        "collection_info": null
    },
    {
        "title": "谢曹子方惠二物二首 博山炉",
        "author": "黄庭坚",
        "content": "飞来海上峰，琢出华阴碧。\n炷香上褭褭，映我鼻端白。\n听公谈昨梦，沙暗雨矢石。\n今此非梦耶，烟寒已无迹。",
        "dynasty": "宋",
        "collection_info": null
    },
    {
        "title": "谢曹子方惠二物二首 煎茶缾",
        "author": "黄庭坚",
        "content": "短喙可候煎，枵腹不停尘。\n蟹眼时探穴，龙文已碎身。\n茗椀有何好，煮缾被宠珍。\n石交谅如此，湔祓长日新。",
        "dynasty": "宋",
        "collection_info": null
    },
    {
        "title": "送高士敦赴成都钤辖二首  其一",
        "author": "黄庭坚",
        "content": "玉钤金印临参井，控蜀通秦四十州。\n日下书来望鸿雁，江头花发醉貔貅。\n巴滇有马驹空老，林箐无人叶自秋。\n能为将军歌此曲，鸣机割锦与缠头。",
        "dynasty": "宋",
        "collection_info": null
    },
    {
        "title": "送高士敦赴成都钤辖二首  其二",
        "author": "黄庭坚",
        "content": "捧日高宣事，东京四姓侯。\n军中闻俎豆，庙胜脱兜鍪。\n烧烛海棠夜，香衣药市秋。\n君平识行李，河汉接天流。",
        "dynasty": "宋",
        "collection_info": null
    },
    {
        "title": "次韵子瞻送穆父二绝  其一",
        "author": "黄庭坚",
        "content": "渺然今日望人材，每见紫芝眉宇开。\n又触惠文江海去，快帆谁与挽令回。",
        "dynasty": "宋",
        "collection_info": null
    },
    {
        "title": "次韵子瞻送穆父二绝  其二",
        "author": "黄庭坚",
        "content": "谪官犹得住蓬莱，抱牍人稀书卷开。\n张敞怃眉应急召，董宣强项莫低回。",
        "dynasty": "宋",
        "collection_info": null
    },
    {
        "title": "和子瞻内翰题公择舅中丞山房",
        "author": "黄庭坚",
        "content": "幽人八座復中台，想见书堂山杏开。\n四十余年僧屈指，时因秋雁寄声来。",
        "dynasty": "宋",
        "collection_info": null
    },
    {
        "title": "题子瞻书诗后",
        "author": "黄庭坚",
        "content": "诗就金声玉振，书成虿尾银钩。\n已作青云直上，何时散髮沧洲。",
        "dynasty": "宋",
        "collection_info": null
    },
    {
        "title": "戏赠高述六言",
        "author": "黄庭坚",
        "content": "江湖心计不浅，翰墨风流有余。\n相期乃千载事，要须读五车书。",
        "dynasty": "宋",
        "collection_info": null
    },
    {
        "title": "戏题大年防御芦雁",
        "author": "黄庭坚",
        "content": "挥毫不作小池塘，芦荻江村落雁行。\n虽有珠帘藏翡翠，不忘烟雨罩鸳鸯。",
        "dynasty": "宋",
        "collection_info": null
    },
    {
        "title": "避暑李氏园二首  其一",
        "author": "黄庭坚",
        "content": "李侯别馆锁春阴，花径吹香可细寻。\n迸笋侵阶藤倒架，主人重为费千金。",
        "dynasty": "宋",
        "collection_info": null
    },
    {
        "title": "避暑李氏园二首  其二",
        "author": "黄庭坚",
        "content": "荷气竹风宜永日，冰壶凉簟不能回。\n题诗未有惊人句，会唤谪仙苏二来。",
        "dynasty": "宋",
        "collection_info": null
    },
    {
        "title": "次韵胡彦明同年羁旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句  其一",
        "author": "黄庭坚",
        "content": "看除日月坐中铨，一岁应无官九迁。\n葱韭盈盘市门食，诗书满枕客床毡。\n留连节物孤朋酒，恼乱邻翁谒子钱。\n谁料丹徒布衣得，困穷且忍试新年。",
        "dynasty": "宋",
        "collection_info": null
    },
    {
        "title": "次韵胡彦明同年羁旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句  其二",
        "author": "黄庭坚",
        "content": "丁未同升乡里贤，别离寒暑未推迁。\n萧条羁旅深穷巷，蚤晚声名上细毡。\n碧嶂清江原有宅，白鱼黄雀不论钱。\n槟榔一斛何须得，李氏弟兄佳少年。",
        "dynasty": "宋",
        "collection_info": null
    },
    {
        "title": "次韵胡彦明同年羁旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句  其三",
        "author": "黄庭坚",
        "content": "畏人重禄难堪忍，阅世浮云易变迁。\n徐步当车饥当肉，锄头为枕草为毡。\n原无马上封侯骨，安用人间使鬼钱。\n不是朱门争底事，清溪白石可忘年。",
        "dynasty": "宋",
        "collection_info": null
    },
    {
        "title": "与胡彦明处道饮融师竹轩",
        "author": "黄庭坚",
        "content": "井寒茶鼎甘，竹密午阴好。\n瓜尝邵平种，酒为何侯倒。\n倦须槃礴臝，归可倒着帽。\n欲去更少留，道人谈药草。",
        "dynasty": "宋",
        "collection_info": null
    },
    {
        "title": "谢送宣城笔",
        "author": "黄庭坚",
        "content": "宣城变样蹲鸡距，诸葛名家捋鼠鬚。\n一束喜从公处得，千金求买市中无。\n漫投墨客摹科斗，胜与朱门饱蠹鱼。\n愧我初非草玄手，不将閒写吏文书。",
        "dynasty": "宋",
        "collection_info": null
    },
    {
        "title": "王彦祖惠其祖黄州制草书其后",
        "author": "黄庭坚",
        "content": "脱略看时辈，诸君等发蒙。\n董狐常直笔，汲黯少居中。\n鵩入迁臣舍，乌号厌世弓。\n平生有嘉树，犹起九原风。",
        "dynasty": "宋",
        "collection_info": null
    },
    {
        "title": "送徐景道尉武宁二首  其一",
        "author": "黄庭坚",
        "content": "李苦少人摘，酒醇无巷深。\n当官莫避事，为吏要清心。\n葛藟松千尺，寒泉绠百寻。\n公朝有汲引，吾子茂徽音。",
        "dynasty": "宋",
        "collection_info": null
    },
    {
        "title": "送徐景道尉武宁二首  其二",
        "author": "黄庭坚",
        "content": "黄绶补一尉，还依水竹居。\n身随南渡马，书寄北来鱼。\n风俗谙邻并，艰难试事初。\n官閒莫歌舞，教子诵诗书。",
        "dynasty": "宋",
        "collection_info": null
    },
    {
        "title": "杜似吟院二首  其一",
        "author": "黄庭坚",
        "content": "日长吟院无公事，燕入花开必有诗。\n莫道南风吹雁去，春来亦有北风时。",
        "dynasty": "宋",
        "collection_info": null
    },
    {
        "title": "杜似吟院二首  其二",
        "author": "黄庭坚",
        "content": "吟院虚明如画舫，想成槛外是长江。\n杜郎忽作扬州梦，雨带风沙打夜窗。",
        "dynasty": "宋",
        "collection_info": null
    },
    {
        "title": "岁寒知松柏",
        "author": "黄庭坚",
        "content": "松柏天生独，青青贯四时。\n心藏后凋节，岁有大寒知。\n惨淡冰霜晚，轮囷涧壑姿。\n或容蝼蚁穴，未见斧斤迟。\n摇落千秋静，婆娑万籁悲。\n郑公扶贞观，已不见封彝。",
        "dynasty": "宋",
        "collection_info": null
    },
    {
        "title": "效进士作观成都石经",
        "author": "黄庭坚",
        "content": "成都九经石，岁久麝煤寒。\n字画参工拙，文章可鉴观。\n危邦犹劝讲，相国校雕刊。\n羣盗烟尘后，诸生竹帛残。\n王春尊孔氏，乙夜诏甘盘。\n愿比求诸野，成书上学官。",
        "dynasty": "宋",
        "collection_info": null
    },
    {
        "title": "送曹子方福建路运判兼简运使张仲谋",
        "author": "黄庭坚",
        "content": "曹侯黄鬚便弓马，从军赋诗横槊间。\n阿瞒文武如兕虎，远孙风气犹斑斑。\n昨解弓刀丞太仆，坐看收驹十二闲。\n远方不异辇毂下，诏遣中使哀恫鳏。\n吾闻斯民病盐策，天有雨露东南干。\n谢君论河秉禹贡，诘难蠭起安如山。\n老郎不作患失计，凛然宜着侍臣冠。\n愿公不落谢君后，江湖以南尚少宽。\n百城阅人如阅马，泛驾亦要知才难。\n盐车之下有绝足，败羣勿纵为民残。\n官焙荐璧天解颜，瀹汤试春聊加餐。\n子鱼通印蚝破山，不但蕉黄荔子丹。\n道逢使者汉郎官，清溪弭节问平安。\n天子命我参卿事，奋然相对亦可欢。\n迴波一醉嘲栲栳，山驿官梅破小寒。",
        "dynasty": "宋",
        "collection_info": null
    },
    {
        "title": "戏赠曹子方家凤儿",
        "author": "黄庭坚",
        "content": "拣芽入汤狮子吼，荔子新剥女儿颊。\n凤郎但喜风土乐，不解生愁山迭迭。\n目如点漆射清扬，归时定自能文章。\n莫随闽岭三年语，转却中原万籁簧。",
        "dynasty": "宋",
        "collection_info": null
    },
    {
        "title": "次韵子瞻书黄庭经尾付蹇道士",
        "author": "黄庭坚",
        "content": "琅函绛简蕊珠篇，寸田尺宅可蕲仙。\n高真接手玉宸前，女丁来谒粲六妍。\n金籥闭欲形完坚，万物荡尽正秋天。\n使形如是何尘缘，苏李笔墨妙自然。\n万灵拱手书已传，传非其人恐飞鶱。\n当付骊龙藏九渊，蹇侯奉告请周旋，纬萧探手我不眠。",
        "dynasty": "宋",
        "collection_info": null
    },
    {
        "title": "何氏悦亭咏柏",
        "author": "黄庭坚",
        "content": "涧底长松风雨寒，冈头老柏颜色悦。\n天生草木臭味同，同盛同衰见冰雪。\n君莫爱清江百尺船，刀锯来谋岁寒节。\n千林无叶草根黄，苍髯龙吟送日月。",
        "dynasty": "宋",
        "collection_info": null
    },
    {
        "title": "次韵答少章闻雁听鸡二首  其一",
        "author": "黄庭坚",
        "content": "平生绝少分甘处，身要从师万事忘。\n霜雁叫羣倾半枕，梦回兄弟綵衣行。",
        "dynasty": "宋",
        "collection_info": null
    },
    {
        "title": "次韵答少章闻雁听鸡二首  其二",
        "author": "黄庭坚",
        "content": "朝士闻鸡常半途，朱门拥被不关渠。\n秦郎五起听三唱，残烛贪传未见书。",
        "dynasty": "宋",
        "collection_info": null
    },
    {
        "title": "伯父祖善耆老好学于所居紫阳溪后小马鞍山为放隠斋远寄诗句意欲庭坚和之幸师友同赋率尔上呈",
        "author": "黄庭坚",
        "content": "樵入千岩静，松含万籁寒。\n儿童给行李，藜莜对衣冠。\n小槛聊防虎，时来即解鞍。\n阿翁吹笛罢，怀昔泪相看。",
        "dynasty": "宋",
        "collection_info": null
    },
    {
        "title": "题李十八知常轩",
        "author": "黄庭坚",
        "content": "身心如一是知常，事不惊人味久长。\n盖世功名棋一局，藏山文字纸千张。\n无心海燕窥金屋，有意江鸥傍草堂。\n惊破南柯少时梦，新晴鼓角报斜阳。",
        "dynasty": "宋",
        "collection_info": null
    },
    {
        "title": "次韵奉答吉邻机宜",
        "author": "黄庭坚",
        "content": "黠虏乘秋屡合围，上书公独请偏师。\n庭中子弟芝兰秀，塞上威名草木知。\n千里折衝深寄此，三衙虚席看除谁。\n与公相见清班在，仁祖重来筑旧基。",
        "dynasty": "宋",
        "collection_info": null
    },
    {
        "title": "题刘氏所藏展子虔感应观音二首  其一",
        "author": "黄庭坚",
        "content": "人间犹有展生笔，佛事苍茫烟景寒。\n常恐花飞蝴蝶散，明窗一日百回看。",
        "dynasty": "宋",
        "collection_info": null
    },
    {
        "title": "题刘氏所藏展子虔感应观音二首  其二",
        "author": "黄庭坚",
        "content": "羣盗挽弓江簸船，丹青当在普通前。\n谁能与作赤挽板，老笔犹堪寿百年。",
        "dynasty": "宋",
        "collection_info": null
    },
    {
        "title": "李濠州挽词二首  其一",
        "author": "黄庭坚",
        "content": "循吏功名两汉中，平生风义最雍容。\n鱼游濠上方云乐，鵩在承尘忽告凶。\n挂剑自知吾已许，脱骖不为涕无从。\n百年穷达都归尽，淮水空围墓上松。",
        "dynasty": "宋",
        "collection_info": null
    },
    {
        "title": "李濠州挽词二首  其二",
        "author": "黄庭坚",
        "content": "礼数最优徐孺子，风流不减谢宣城。\n那知此别成千古，未信斯言隔九京。\n落日松楸阴隧道，西风箫鼓送铭旌。\n善人报施今如此，陇水长寒呜咽声。",
        "dynasty": "宋",
        "collection_info": null
    },
    {
        "title": "寄忠玉提刑",
        "author": "黄庭坚",
        "content": "市骨蕲千里，量珠买娉婷。\n驽骀参逸驾，西子泣深屏。\n吾人材高秀，胸次列渭泾。\n严能喜剧部，持节按祥刑。\n萑蒲稍衰息，郡县或空囹。\n读书头愈白，见士眼终青。\n今时斤斧地，虚次待发硎。\n早晚紫微禁，占来有使星。",
        "dynasty": "宋",
        "collection_info": null
    },
    {
        "title": "次韵元日",
        "author": "黄庭坚",
        "content": "会朝四海登图籍，绛阙清都想盛容。\n春色已知回寸草，霜威从此霁寒松。\n饮如嚼蜡初忘味，事与浮云去绝踪。\n四十九年蘧伯玉，圣人门户见重重。",
        "dynasty": "宋",
        "collection_info": null
    },
    {
        "title": "题大云仓达观台二首  其一",
        "author": "黄庭坚",
        "content": "戴郎台上镜面平，达人大观因我名。\n何时燕爵贺新屋，唤取竹枝歌月明。",
        "dynasty": "宋",
        "collection_info": null
    },
    {
        "title": "题大云仓达观台二首  其二",
        "author": "黄庭坚",
        "content": "瘦藤拄到风烟上，乞与游人眼豁开。\n不知眼界阔多少，白鸟飞尽青天回。",
        "dynasty": "宋",
        "collection_info": null
    },
    {
        "title": "送曹黔南口号",
        "author": "黄庭坚",
        "content": "摩围山色醉今朝，试问归程指斗杓。\n荔子阴成棠棣爱，竹枝歌是去思谣。\n阳关一曲悲红袖，巫峡千波怨画桡。\n归去天心承雨露，双鱼来报旧宾僚。",
        "dynasty": "宋",
        "collection_info": null
    },
    {
        "title": "十四弟归洪州赋莫如兄弟四章赠行  其一",
        "author": "黄庭坚",
        "content": "恼人自作乐，休休莫莫莫。\n相看将白头，止有不如昨。",
        "dynasty": "宋",
        "collection_info": null
    },
    {
        "title": "十四弟归洪州赋莫如兄弟四章赠行  其二",
        "author": "黄庭坚",
        "content": "北来哺慈乌，南归护尔雏。\n昨夜云飞雁，相随我不如。",
        "dynasty": "宋",
        "collection_info": null
    },
    {
        "title": "十四弟归洪州赋莫如兄弟四章赠行  其三",
        "author": "黄庭坚",
        "content": "志欲收九族，别离乃同生。\n谁能成此意，惟有孔方兄。",
        "dynasty": "宋",
        "collection_info": null
    },
    {
        "title": "十四弟归洪州赋莫如兄弟四章赠行  其四",
        "author": "黄庭坚",
        "content": "大父无恙时，刻意教子弟。\n归扫松楸下，泪我万里涕。",
        "dynasty": "宋",
        "collection_info": null
    },
    {
        "title": "以虎臂杖送李任道二首  其一",
        "author": "黄庭坚",
        "content": "走送书堂倚绛纱，瘦藤七尺走惊蛇。\n晴沙每要交头拄，寻徧渔翁野老家。",
        "dynasty": "宋",
        "collection_info": null
    },
    {
        "title": "以虎臂杖送李任道二首  其二",
        "author": "黄庭坚",
        "content": "未衰筋力先扶杖，能救衰年十二三。\n八百老彭嗟杖晚，可怜矍铄马征南。",
        "dynasty": "宋",
        "collection_info": null
    },
    {
        "title": "题王居士所藏王友画桃杏花二首  其一",
        "author": "黄庭坚",
        "content": "凌云一笑见桃花，三十年来始到家。\n从此春风春雨后，乱随流水到天涯。",
        "dynasty": "宋",
        "collection_info": null
    },
    {
        "title": "题王居士所藏王友画桃杏花二首  其二",
        "author": "黄庭坚",
        "content": "凌云见桃万事无，我见杏花心亦如。\n从此华山图籍上，更添潘阆倒骑馿。",
        "dynasty": "宋",
        "collection_info": null
    },
    {
        "title": "碾建溪第一奉邀徐天隠奉议并效建除体",
        "author": "黄庭坚",
        "content": "建溪有灵草，能蜕诗人骨。\n除草开三径，为君碾玄月。\n满瓯泛春风，诗味生牙舌。\n平斗量珠玉，以救风雅渴。\n定知胸中有，璀璨非外物。\n执虎探虎穴，斩蛟入蛟室。\n破镜挂西南，夜阑清兴发。\n危言诸公上，殊胜弄翰墨。\n成仁冒鼎镬，闻已归谏列。\n收汝救月弓，蛙腹当坼裂。\n开云照四海，黄道行尧日。\n闭门斲车轮，出门同轨辙。",
        "dynasty": "宋",
        "collection_info": null
    },
    {
        "title": "再作答徐天隠",
        "author": "黄庭坚",
        "content": "建德真乐国，万里渺中州。\n除荡俗氛尽，心如九天秋。\n满船载明月，乃可与同游。\n平生期斯人，共挟风雅辀。\n定知诗客来，夜虹贯斗牛。\n执斧修月轮，炼石补天陬。\n破的千古下，乃可泣曹刘。\n危柱鸣哀筝，知音初见求。\n成功在漏刻，尧舜去共吺。\n收此文章戏，往作活国谋。\n开纳倾万方，皇极运九畴。\n闭姦有要道，新旧随才收。",
        "dynasty": "宋",
        "collection_info": null
    },
    {
        "title": "重赠徐天隠",
        "author": "黄庭坚",
        "content": "建极临万邦，稽古陛下圣。\n除书日日下，有耳家相庆。\n满意见升平，父老扶杖听。\n平生所传闻，似仁祖德性。\n定鼎百世长，橐弓四夷静。\n执事当前朝，官冷殊未称。\n破帽风敧敧，简易不骑乘。\n危颠相扶持，泉石供嘲咏。\n成乐涧阿中，傲世似未敬。\n收潦下秋船，期公拜嘉命。\n开元贞观事，身得见全盛。\n闭门长蓬蒿，或许老夫病。",
        "dynasty": "宋",
        "collection_info": null
    },
    {
        "title": "以十扇送徐天隠",
        "author": "黄庭坚",
        "content": "人贫鹅雁聒邻墙，公贫琢诗声绕梁。\n坐客有毡吾不爱，暑榻无扇公自凉。\n党锢诸生尊孺子，建安七人先伟长。\n遣奴送箑非为好，恐有佳客或升堂。",
        "dynasty": "宋",
        "collection_info": null
    },
    {
        "title": "戏呈田子平六言",
        "author": "黄庭坚",
        "content": "茸割即非茸割，肥羊自是肥羊。\n老夫纔堪一筯，诸生赞咏甘香。\n却叹佳人纤手，晚来应废红妆。\n荆州衣冠千户，厚意独有田郎。",
        "dynasty": "宋",
        "collection_info": null
    },
    {
        "title": "荆州即事药名诗八首  其一",
        "author": "黄庭坚",
        "content": "四海无远志，一溪甘遂心。\n牵牛避洗耳，卧着桂枝阴。",
        "dynasty": "宋",
        "collection_info": null
    },
    {
        "title": "荆州即事药名诗八首  其二",
        "author": "黄庭坚",
        "content": "前湖后湖水，初夏半夏凉。\n夜阑乡梦破，一雁度衡阳。",
        "dynasty": "宋",
        "collection_info": null
    },
    {
        "title": "荆州即事药名诗八首  其三",
        "author": "黄庭坚",
        "content": "千里及归鸿，半天河影东。\n家人森户外，笑拥白头翁。",
        "dynasty": "宋",
        "collection_info": null
    },
    {
        "title": "荆州即事药名诗八首  其四",
        "author": "黄庭坚",
        "content": "天竺黄卷在，人中白髮侵。\n客至独扫榻，自然同此心。",
        "dynasty": "宋",
        "collection_info": null
    },
    {
        "title": "荆州即事药名诗八首  其五",
        "author": "黄庭坚",
        "content": "垂空青幕六，一一排风开。\n石友常思我，预知子能来。",
        "dynasty": "宋",
        "collection_info": null
    },
    {
        "title": "荆州即事药名诗八首  其六",
        "author": "黄庭坚",
        "content": "幽涧泉石绿，闭门闻啄木。\n运柴胡奴归，车前挂生鹿。",
        "dynasty": "宋",
        "collection_info": null
    },
    {
        "title": "荆州即事药名诗八首  其七",
        "author": "黄庭坚",
        "content": "雨如覆盆来，平地没牛膝。\n回望无夷陵，天南星斗湿。",
        "dynasty": "宋",
        "collection_info": null
    },
    {
        "title": "荆州即事药名诗八首  其八",
        "author": "黄庭坚",
        "content": "使君子百姓，请雨不旋復。\n守田意饱满，高壁挂龙骨。",
        "dynasty": "宋",
        "collection_info": null
    },
    {
        "title": "太平州作二首  其一",
        "author": "黄庭坚",
        "content": "欧靓腰支柳一涡，小梅催拍大梅歌。\n舞余片片梨花雨，奈此当涂风月何。",
        "dynasty": "宋",
        "collection_info": null
    },
    {
        "title": "太平州作二首  其二",
        "author": "黄庭坚",
        "content": "千古人心指下传，杨姝烟月过年年。\n不知心向谁边切，弹尽松风欲断絃。",
        "dynasty": "宋",
        "collection_info": null
    },
    {
        "title": "送昌上座归成都",
        "author": "黄庭坚",
        "content": "昭觉堂中有道人，龙吟虎啸随风云。\n雨花经席冷如铁，一縢日转十二轮。\n宝胜蓬蒿荒小院，埋没酰罗三隻眼。\n箇是江南五味禅，更往参寻莫担板。",
        "dynasty": "宋",
        "collection_info": null
    },
    {
        "title": "长沙留别",
        "author": "黄庭坚",
        "content": "折脚铛中同淡粥，曲腰桑下把离杯。\n知君不是南迁客，魑魅无情须早回。",
        "dynasty": "宋",
        "collection_info": null
    },
    {
        "title": "赠花光老",
        "author": "黄庭坚",
        "content": "浙江衲子静无尘，箇箇庄严服饰新。\n何似干明能效古，渠知北斗裏藏身。",
        "dynasty": "宋",
        "collection_info": null
    },
    {
        "title": "题花光老为曾公卷作水边梅",
        "author": "黄庭坚",
        "content": "梅蕊触人意，冒寒开雪花。\n遥怜水风晚，片片点汀沙。",
        "dynasty": "宋",
        "collection_info": null
    },
    {
        "title": "濂溪诗",
        "author": "黄庭坚",
        "content": "溪毛秀兮水清，可饭羹兮濯缨，不渔民利兮又何有于名。\n絃琴兮觞酒，写溪声兮延五老以为寿。\n蝉蜕尘埃兮玉雪自清，听潺湲兮鉴澄明。\n激贪兮敦薄，非青苹白鸥兮谁与同乐。\n津有舟兮荡有莲，胜日兮与客就閒。\n人闻拏音兮不知何处散髮醉，高荷为盖兮倚芙蓉以当伎。\n霜清水寒兮舟着平沙，八方同宇兮云月为家。\n怀连城兮佩明月，鱼鸟亲人兮野老同社而争席。\n白云蒙头兮与南山为伍，非夫人攘臂兮谁余敢侮。",
        "dynasty": "宋",
        "collection_info": null
    },
    {
        "title": "牧童",
        "author": "黄庭坚",
        "content": "骑牛远远过前村，吹笛风斜隔壠闻。\n多少长安名利客，机关用尽不如君。",
        "dynasty": "宋",
        "collection_info": null
    },
    {
        "title": "送人赴举",
        "author": "黄庭坚",
        "content": "青衫乌帽芦花鞭，送君归去明主前。\n若问旧时黄庭坚，谪在人间今八年。",
        "dynasty": "宋",
        "collection_info": null
    },
    {
        "title": "嗣深尚书弟晬日",
        "author": "黄庭坚",
        "content": "骨秀已知骐骥子，性仁端是凤凰雏。\n不腾渥水称神俊，应出岐山作瑞符。\n渐指家人知姓字，试看屏上识之无。\n乃翁断狱多阴德，径往高门待汝车。",
        "dynasty": "宋",
        "collection_info": null
    },
    {
        "title": "读谢安传",
        "author": "黄庭坚",
        "content": "倾败秦师琰与玄，矫情不顾驿书传。\n持危又幸桓温死，太傅功名亦偶然。",
        "dynasty": "宋",
        "collection_info": null
    },
    {
        "title": "酌姨母崇德君寿酒",
        "author": "黄庭坚",
        "content": "日月行当寿星纪，仙人初出阆风时。\n欲将何物献寿酒，天上千秋桂一枝。",
        "dynasty": "宋",
        "collection_info": null
    },
    {
        "title": "谢五开府番罗袄",
        "author": "黄庭坚",
        "content": "迭送香罗浅色衣，着来春色入书帷。\n到家慈母惊相问，为说王孙脱赠时。",
        "dynasty": "宋",
        "collection_info": null
    },
    {
        "title": "杂吟",
        "author": "黄庭坚",
        "content": "城中蛾眉女，珂佩响珊珊。\n鹦鹉花间弄，琵琶月下弹。\n长歌三日绕，短舞万人看。\n未必长如此，芙蓉不耐寒。",
        "dynasty": "宋",
        "collection_info": null
    },
    {
        "title": "海棠",
        "author": "黄庭坚",
        "content": "海棠院裏寻春色，日炙蔫红满院香。\n不觉风光都过了，东窗浑为读书忙。",
        "dynasty": "宋",
        "collection_info": null
    },
    {
        "title": "压沙寺梨花",
        "author": "黄庭坚",
        "content": "压沙寺后千株雪，长乐坊前十里香。\n寄语春风莫吹尽，夜深留与雪争光。",
        "dynasty": "宋",
        "collection_info": null
    },
    {
        "title": "和早秋雨中书怀呈张邓州",
        "author": "黄庭坚",
        "content": "喜闻三径被恩书，五马来歌塞里闾。\n天上日清消螮蝀，海滨风静復爰居。\n龟逢衔骨方为鹘，兰不当门亦见锄。\n已发覆盆瞻睿圣，何因犹着故溪鱼。",
        "dynasty": "宋",
        "collection_info": null
    },
    {
        "title": "绝句",
        "author": "黄庭坚",
        "content": "富贵功名茧一盆，缲车头绪正纷纷。\n肯寻冷淡做生活，定是着书扬子云。",
        "dynasty": "宋",
        "collection_info": null
    },
    {
        "title": "临河道中",
        "author": "黄庭坚",
        "content": "村南村北禾黍黄，穿林入坞岐路长。\n据鞍梦归在亲侧，弟妹妇女笑两厢。\n甥侄跳梁暮堂下，惟我小女始扶床。\n屋头扑枣烂盈斗，嬉戏欢争挽衣裳。\n觉来去家三百里，一园兔丝花气香。\n可怜此物无根本，依草着木浪自芳。\n风烟雨露非无力，年年结子飘路傍。\n不如归种秋柏实，他日随我到冰霜。",
        "dynasty": "宋",
        "collection_info": null
    },
    {
        "title": "和范廉",
        "author": "黄庭坚",
        "content": "一代功名醉，斯人尚独醒。\n风霜寒惨淡，松柏后凋零。\n岁晚虚前席，天涯作使星。\n百城同缓带，列校听横经。\n汲直非刀笔，山翁识宁馨。\n愁思理前语，祠下柳阴庭。",
        "dynasty": "宋",
        "collection_info": null
    },
    {
        "title": "从舅氏李公择将抵京辅以归江南初自淮之西犹未秋日思归",
        "author": "黄庭坚",
        "content": "归心摇摇若秋带，哀操切切如蝉吟。\n百年双鬓欲俱白，千里一书真万金。",
        "dynasty": "宋",
        "collection_info": null
    },
    {
        "title": "翌日阻雨次前韵",
        "author": "黄庭坚",
        "content": "愁云垂垂雨淫淫，野馆重赋思归吟。\n老农那问客心苦，但喜粟粒如黄金。",
        "dynasty": "宋",
        "collection_info": null
    },
    {
        "title": "五老亭",
        "author": "黄庭坚",
        "content": "白髮苍髯五老人，德虽不孤世无邻。\n松风忘味同戴舜，梅雨蒙头非避秦。\n筑亭风流二千石，此老入谒官不嗔。\n一樽相对是宾友，学得养生通治民。",
        "dynasty": "宋",
        "collection_info": null
    },
    {
        "title": "答余洪范",
        "author": "黄庭坚",
        "content": "倒海弄明月，伐山茹芝英。\n婆娑一世间，浩荡怀友生。\n佳人貂襜褕，眉宇秋江晴。\n胸怀府万物，器识谢羣英。\n赠我白雪絃，此意少人明。\n别怀数弦望，相思何时平。\n犹忆把樽酒，夜谈尽传更。",
        "dynasty": "宋",
        "collection_info": null
    },
    {
        "title": "即来",
        "author": "黄庭坚",
        "content": "先去岂长别，后来非久亲。\n新坟将旧冢，相次似鱼鳞。\n茂陵谁辨汉，骊山讵识秦。\n千里与昨日，一种併成尘。\n定知今世士，还是昔时人。\n乌用取他骨，復持埋我身。",
        "dynasty": "宋",
        "collection_info": null
    },
    {
        "title": "奉答固道",
        "author": "黄庭坚",
        "content": "平生湖海鱼竿手，强学来操制锦刀。\n末俗相看终眼白，古人不见想山高。\n未乘春水归行李，傥得閒官去坐曹。\n自是无能欲乐尔，烦君错为叹贤劳。",
        "dynasty": "宋",
        "collection_info": null
    },
    {
        "title": "奉答圣思讲论语长句",
        "author": "黄庭坚",
        "content": "簿领文书千笔秃，公庭嚚讼百虫鸣。\n时从退食须臾顷，喜听邻家讽诵声。\n观海诸君知浩渺，学山他日看崇成。\n暮堂吏退张灯火，抱取鲁论来讲评。",
        "dynasty": "宋",
        "collection_info": null
    },
    {
        "title": "题觉海寺",
        "author": "黄庭坚",
        "content": "炉香滔滔水沈肥，水遶禅床竹遶溪。\n一段秋蝉思高柳，夕阳原在竹阴西。",
        "dynasty": "宋",
        "collection_info": null
    },
    {
        "title": "梅花",
        "author": "黄庭坚",
        "content": "障羞半面依篁竹，随意淡妆窥野塘。\n飘泊风尘少滋味，一枝犹傍故人香。",
        "dynasty": "宋",
        "collection_info": null
    },
    {
        "title": "题太和南塔寺壁",
        "author": "黄庭坚",
        "content": "熏炉茶鼎暂来同，寒日鸦啼柿叶风。\n万事尽还杯酒裏，百年俱在大槐中。",
        "dynasty": "宋",
        "collection_info": null
    },
    {
        "title": "和答君庸见寄别时绝句",
        "author": "黄庭坚",
        "content": "看镜白头知我老，平生青眼为君明。\n舞姝别后閒珠履，已报丝虫网玉笙。",
        "dynasty": "宋",
        "collection_info": null
    },
    {
        "title": "寄刘泗州",
        "author": "黄庭坚",
        "content": "生天生地常为主，此事惟应作者知。\n康济小民归一臂，屈伸由我更由谁。",
        "dynasty": "宋",
        "collection_info": null
    },
    {
        "title": "平原郡斋二首  其一",
        "author": "黄庭坚",
        "content": "生平浪学不知株，江北江南去荷锄。\n窗风文字翻叶叶，犹似劝人勤读书。",
        "dynasty": "宋",
        "collection_info": null
    },
    {
        "title": "平原郡斋二首  其二",
        "author": "黄庭坚",
        "content": "成巢不处避岁鹊，得巢不安呼妇鸠。\n金钱满地无人费，一斛明珠薏苡秋。",
        "dynasty": "宋",
        "collection_info": null
    },
    {
        "title": "题邢惇夫扇",
        "author": "黄庭坚",
        "content": "黄叶委庭观九州，小虫催女献功裘。\n金钱满地无人费，百斛明珠薏苡秋。",
        "dynasty": "宋",
        "collection_info": null
    },
    {
        "title": "绝句赠初和甫",
        "author": "黄庭坚",
        "content": "处士孤怀少往还，平时一刺字多漫。\n能容着帽挥谈拂，可见高人礼数宽。",
        "dynasty": "宋",
        "collection_info": null
    },
    {
        "title": "次韵清虚同访李园",
        "author": "黄庭坚",
        "content": "年来高兴满莼丝，寒薄春风骀荡时。\n稍见燕脂开杏萼，已闻香雪烂梅枝。\n老逢乐事心犹壮，病得新诗和更迟。\n何日联镳向金谷，拟追仙翼到瑶池。",
        "dynasty": "宋",
        "collection_info": null
    },
    {
        "title": "次韵清虚",
        "author": "黄庭坚",
        "content": "地远城东得得来，正如湖畔昔衔杯。\n眼中故旧青常在，鬓上光阴绿不回。\n归去汴桥三鼓月，相思梁苑一枝梅。\n我閒时欲从君醉，为备芳醪更满罍。",
        "dynasty": "宋",
        "collection_info": null
    },
    {
        "title": "次韵清虚喜子瞻得常州",
        "author": "黄庭坚",
        "content": "喜色侵淫动搢绅，俞音下报谪仙人。\n惊回汝水间关梦，乞与江天自在春。\n罨画初游冰欲泮，浣花何处月还新。\n凉州不是人间曲，伫见君王按玉宸。",
        "dynasty": "宋",
        "collection_info": null
    },
    {
        "title": "次韵公秉子由十六夜忆清虚",
        "author": "黄庭坚",
        "content": "九陌无尘夜际天，两都风物各依然。\n车驰马逐灯方闹，地静人閒月自妍。\n佛馆醉谈怀旧岁，斋宫诗思锁今年。\n但闻公子微行去，门外骅骝立绣鞯。",
        "dynasty": "宋",
        "collection_info": null
    },
    {
        "title": "访赵君举",
        "author": "黄庭坚",
        "content": "朔风吹雪满都城，晓踏骅骝访玉京。\n相引槽头看春酒，细流三峡夜泉声。",
        "dynasty": "宋",
        "collection_info": null
    },
    {
        "title": "和王明之雪",
        "author": "黄庭坚",
        "content": "金母紫皇开寿域，炼成天地一炉沙。\n千花乱发春无耐，万井交光月未斜。\n贫巷有人衣不纩，北窗惊我眼飞花。\n歌楼处处催沽酒，谁念寒生泣白华。",
        "dynasty": "宋",
        "collection_info": null
    },
    {
        "title": "题子瞻墨竹",
        "author": "黄庭坚",
        "content": "眼入毫端写竹真，枝掀叶举是精神。\n因知幻物出无象，问取人间老斲轮。",
        "dynasty": "宋",
        "collection_info": null
    },
    {
        "title": "观秘阁苏子美题壁及中人张侯家墨迹十九纸率同舍钱才翁学士赋之",
        "author": "黄庭坚",
        "content": "仁祖康四海，本朝盛文章。\n苏郎如虎豹，孤啸翰墨场。\n风流映海岱，俊锋不可当。\n学书窥法窟，当代见崔张。\n银钩刻琬琰，虿尾回缣缃。\n擢登羣玉府，台阁自生光。\n春风吹晓雨，禁直梦沧浪。\n人声市朝远，帘影花光凉。\n秋河湔笔研，怨句挟风霜。\n不甘老天禄，试欲叫未央。\n小臣胆如斗，侏儒俸一囊。\n请提师十万，奉辞问犬羊。\n归鞍饮月支，伏背笞中行。\n人事多乖迕，南迁浮夜航。\n此时调玉烛，日行中道黄。\n柄臣似牛李，倾夺谋未臧。\n鲁酒围邯郸，老龟祸枯桑。\n兼官百郡邸，报赛用岁常。\n招延青云士，共醉椒糈觞。\n俗客避白眼，傲歌舞红裳。\n谤书动宸极，牢户繫桁杨。\n一网收冠盖，九原人走藏。\n庖丁提刀立，满志无四旁。\n论罪等饕餮，囚衣御方良。\n姑苏麋鹿畽，风月在书堂。\n永无湔祓期，山鬼共幽篁。\n万户封侯骨，今成狐兔冈。\n迩来四十年，我亦校书郎。\n雄文终脍炙，妙墨见垣墙。\n高山仰豪气，峥嵘乃不亡。\n张侯开诗卷，词意尚轩昂。\n草书十纸余，雨漏古屋廊。\n诚知千里马，不服万乘箱。\n遂令驾鼓车，此岂用其长。\n事往飞鸟过，九原色莽苍。\n敢告大钧手，才难幸扶将。",
        "dynasty": "宋",
        "collection_info": null
    },
    {
        "title": "题文潞公黄河议后",
        "author": "黄庭坚",
        "content": "澶渊不作渡河梁，由是中原府库疮。\n白首丹心一元老，归来高枕梦河隍。",
        "dynasty": "宋",
        "collection_info": null
    },
    {
        "title": "题宗室大年画二首  其一",
        "author": "黄庭坚",
        "content": "水色烟光上下寒，忘机鸥鸟恣飞还。\n年来频作江湖梦，对此身疑在故山。",
        "dynasty": "宋",
        "collection_info": null
    },
    {
        "title": "题宗室大年画二首  其二",
        "author": "黄庭坚",
        "content": "轻鸥白鹭定吾友，翠柏幽篁是可人。\n海角逢春知几度，卧游到处总伤神。",
        "dynasty": "宋",
        "collection_info": null
    },
    {
        "title": "题燕邸洋川公养浩堂画二首  其一",
        "author": "黄庭坚",
        "content": "萧寺吟双竹，秋醪荐二螯。\n破尘归骑速，横日雁行高。",
        "dynasty": "宋",
        "collection_info": null
    },
    {
        "title": "题燕邸洋川公养浩堂画二首  其二",
        "author": "黄庭坚",
        "content": "拥膝度残腊，攀条惊早春。\n陈郎浮竹叶，着我北归人。",
        "dynasty": "宋",
        "collection_info": null
    },
    {
        "title": "题刘法直诗卷",
        "author": "黄庭坚",
        "content": "往日刘随州，作诗惊诸公。\n老兵睨前辈，欺诋阮嗣宗。\n才卿望长卿，岁数未三百。\n岂其苗裔耶，诗句侵唐格。\n慨然古人风，乃作逐客篇。\n朝廷重九鼎，政欲多此贤。\n虎豹九关严，漂零落閒处。\n空余三百篇，不随夜台去。",
        "dynasty": "宋",
        "collection_info": null
    },
    {
        "title": "送莫郎中致仕归湖州",
        "author": "黄庭坚",
        "content": "霅上多高士，君今又乞身。\n中年谢事客，白日上昇人。\n静泛苕溪月，閒尝顾渚春。\n滔滔夜行者，能不愧清尘。",
        "dynasty": "宋",
        "collection_info": null
    },
    {
        "title": "杂诗",
        "author": "黄庭坚",
        "content": "迷时今日如前日，悟后今年似去年。\n随食随衣随事办，谁知佛印祖师禅。",
        "dynasty": "宋",
        "collection_info": null
    },
    {
        "title": "明叔惠示二颂  其一",
        "author": "黄庭坚",
        "content": "山川围宴坐，日月转庭隅。\n般若寻常事，如来卧起俱。\n多闻成外道，只是守凡夫。\n欲听虚空教，须弥作鼓桴。",
        "dynasty": "宋",
        "collection_info": null
    },
    {
        "title": "明叔惠示二颂  其二",
        "author": "黄庭坚",
        "content": "平生讨经论，苦行峻廉隅。\n僞契已无分，买山云自如。\n身为廊庙宰，梦作种田夫。\n欲辨身兼梦，还如鼓与桴。",
        "dynasty": "宋",
        "collection_info": null
    },
    {
        "title": "与黔倅张茂宗",
        "author": "黄庭坚",
        "content": "静居门巷似乌衣，文采风流众所归。\n别乘同来二千石，化民曾寄十三徽。\n寒香亭下方遗爱，吏隠堂中已息机。\n暂与计司参婉画，百城官吏借光辉。",
        "dynasty": "宋",
        "collection_info": null
    },
    {
        "title": "次韵任道雪中同游东皋之作",
        "author": "黄庭坚",
        "content": "四海方嗷嗷，我奔走独劳。\n停舟近北渚，扶杖步东皋。\n霜落瘦石骨，水涨腐溪毛。\n更有山阴兴，能无秦復陶。",
        "dynasty": "宋",
        "collection_info": null
    },
    {
        "title": "戏用题元上人此君轩诗韵奉答周彦起予之作病眼空花句不及律书不成字",
        "author": "黄庭坚",
        "content": "此道沈霾多历年，喜君占斗斸龙泉。\n我学渊明贫至骨，君岂有意师无絃。\n潇洒侯王非爵命，道人胸中有水镜。\n霜钟堂下明月前，枝枝雪压如悬磬。\n敝帚不扫舍人门，如愿不谒青洪君。\n来听道人写风竹，手弄霜钟看白云。\n平生窃闻公子旧，今日谁举贾生秀。\n未知束帛何当来，但有一筇相倚瘦。\n欲截老龙吟夜月，无人处为江山说。\n中郎解赏柯亭椽，玉局归时君为传。",
        "dynasty": "宋",
        "collection_info": null
    },
    {
        "title": "和蒲泰亨四首  其一",
        "author": "黄庭坚",
        "content": "我已人间无所用，鬓飘霜雪眼生花。\n东坡兄弟来虽晚，折箭堪除蚀月蛙。",
        "dynasty": "宋",
        "collection_info": null
    },
    {
        "title": "和蒲泰亨四首  其二",
        "author": "黄庭坚",
        "content": "东坡海上无消息，想见惊帆出浪花。\n三十年来世三变，几人能不变鹑蛙。",
        "dynasty": "宋",
        "collection_info": null
    },
    {
        "title": "和蒲泰亨四首  其三",
        "author": "黄庭坚",
        "content": "玉座天开旋北斗，清班鸟散落余花。\n有人难立百官上，不为庙中羔兔蛙。",
        "dynasty": "宋",
        "collection_info": null
    },
    {
        "title": "和蒲泰亨四首  其四",
        "author": "黄庭坚",
        "content": "栽竹养松人去尽，空闻道士种桃花。\n昨来一夜惊风雨，满地残红噪暮蛙。",
        "dynasty": "宋",
        "collection_info": null
    },
    {
        "title": "奉谢泰亨送酒",
        "author": "黄庭坚",
        "content": "风扫三峨山外雨，霜摧五柳宅边花。\n非君送酒添秋睡，可耐东池到晓蛙。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其一",
        "author": "黄庭坚",
        "content": "仲子霣霜杀草，风流无地寄言。\n王君攀鳞附翼，礼义端能不骞。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其二",
        "author": "黄庭坚",
        "content": "不怨子堂堂去，盖念君得得来。\n家藏会稽妙墨，晚岁喜识方回。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其三",
        "author": "黄庭坚",
        "content": "两公六字语妙，独我一双眼明。\n笔似出林鸟翼，诗如落涧泉声。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其四",
        "author": "黄庭坚",
        "content": "老忆夷门老将，当年许我忘年。\n博学似刘子政，清诗如孟浩然。",
        "dynasty": "宋",
        "collection_info": null
    },
    {
        "title": "和东坡送仲天贶王元直六言韵五首  其五",
        "author": "黄庭坚",
        "content": "天子文明浚哲，今年不次用人。\n九原埋此佳士，百草无情自春。",
        "dynasty": "宋",
        "collection_info": null
    },
    {
        "title": "元师自荣州来追送余于泸之江安绵水驿因復用旧所赋此君轩诗韵赠之并简元师法弟周彦公",
        "author": "黄庭坚",
        "content": "岁行辛巳建中年，诸公起废自林泉。\n王师侧闻陛下圣，抱琴欲奏南风絃。\n孤臣蒙恩已三命，望尧如日开金镜。\n但忧衰疾不敢前，眼前黑花耳闻磬。\n岂如道人山绕门，开轩友此岁寒君。\n能来作诗赏劲节，家有晓事扬子云。\n箨龙森森新间旧，父翁老苍孙子秀。\n但知战胜得道肥，莫问无肉令人瘦。\n是师胸中抱明月，醉翁不死起自说。\n竹影生凉到屋椽，此声可听不可传。",
        "dynasty": "宋",
        "collection_info": null
    },
    {
        "title": "木龟亭留题",
        "author": "黄庭坚",
        "content": "南台西路木龟坊，乃是灵蛙赑屃藏。\n从此改名杉蚵蚾，恐来吞月直须防。",
        "dynasty": "宋",
        "collection_info": null
    },
    {
        "title": "题罗公山古柏庵二首  其一",
        "author": "黄庭坚",
        "content": "尘埃奔走尚飘蓬，想听庵头老柏风。\n会向天阶乞衰晚，住庵长作主人翁。",
        "dynasty": "宋",
        "collection_info": null
    },
    {
        "title": "题罗公山古柏庵二首  其二",
        "author": "黄庭坚",
        "content": "千年鹿死尚精神，睡足苍龙半屈伸。\n百年妖狐住不得，箇中曾卧谪仙人。",
        "dynasty": "宋",
        "collection_info": null
    },
    {
        "title": "书东坡画郭功父壁上墨竹",
        "author": "黄庭坚",
        "content": "郭家髹屏见生竹，惜哉不见人如玉。\n凌厉中原草木春，岁晚一棋终玉局。\n巨鳌首戴蓬莱山，今在琼房第几间。",
        "dynasty": "宋",
        "collection_info": null
    },
    {
        "title": "史天休中散挽词",
        "author": "黄庭坚",
        "content": "光禄九男君独秀，赋名几与景仁班。\n淹留州县看恬默，出入风波笑险艰。\n遗爱蜀中三郡有，退身林下十年閒。\n山川英气消磨尽，昨日华堂作土山。",
        "dynasty": "宋",
        "collection_info": null
    },
    {
        "title": "宋夫人挽词",
        "author": "黄庭坚",
        "content": "往岁涂宫暗碧纱，倾城出祖路人嗟。\n松柟峰下迁华寝，雪月光中咽晓笳。\n有子今为二千石，同州才数两三家。\n儿孙满地厥衣举，不见归时桃李华。",
        "dynasty": "宋",
        "collection_info": null
    },
    {
        "title": "赠法轮齐公",
        "author": "黄庭坚",
        "content": "法轮法眷有齐公，曾探斑斑虎穴中。\n不必老夫亲到也，自然千里便同风。",
        "dynasty": "宋",
        "collection_info": null
    },
    {
        "title": "赠益阳成之主簿  其一",
        "author": "黄庭坚",
        "content": "两祖门中种阴德，名塞四海世有人。\n诸儿莫断诗书种，解有无双耸搢绅。",
        "dynasty": "宋",
        "collection_info": null
    },
    {
        "title": "赠益阳成之主簿  其二",
        "author": "黄庭坚",
        "content": "人间卿相何足道，胸次诗书要不忘。\n男儿邂逅起屠钓，何如林下日月长。",
        "dynasty": "宋",
        "collection_info": null
    },
    {
        "title": "题李亮功家周昉画美人琴阮图",
        "author": "黄庭坚",
        "content": "周昉富贵女，衣饰新旧兼。\n髻重髮根急，妆薄无意添。\n琴阮相与娱，听絃不观手。\n敷腴竹马郎，跨马欲折柳。",
        "dynasty": "宋",
        "collection_info": null
    },
    {
        "title": "信中远来相访且致今岁新茗又枉任道寄佳篇復次韵呈信中兼简任道",
        "author": "黄庭坚",
        "content": "安坐一柱观，立遣十年劳。\n玄圭于我厚，千里来江皋。\n松风转蟹眼，乳花明兔毛。\n何如浮大白，一举醉陶陶。",
        "dynasty": "宋",
        "collection_info": null
    },
    {
        "title": "和柳子玉官舍十首 心适堂",
        "author": "黄庭坚",
        "content": "一屏一榻无俗尘，左置枯桐右开易。\n重门不闭谁往还，明月清风是相识。",
        "dynasty": "宋",
        "collection_info": null
    },
    {
        "title": "和柳子玉官舍十首 思山斋",
        "author": "黄庭坚",
        "content": "吴儿心着吴山深，满目终南不开慰。\n有时蝉蜕书几边，梦到五湖千里外。",
        "dynasty": "宋",
        "collection_info": null
    },
    {
        "title": "和柳子玉官舍十首 小池",
        "author": "黄庭坚",
        "content": "清泉数斛关幽事，生见镜中鱼往来。\n浮萍蚀尽秋月面，霜为一磨如匣开。",
        "dynasty": "宋",
        "collection_info": null
    },
    {
        "title": "和柳子玉官舍十首 新泉",
        "author": "黄庭坚",
        "content": "墙根新冽寒泉眼，风廊一股来泠泠。\n灯花夜半知我喜，恰是旧山穿石声。",
        "dynasty": "宋",
        "collection_info": null
    },
    {
        "title": "和柳子玉官舍十首 竹坞",
        "author": "黄庭坚",
        "content": "笋随人意疏处生，清风如归自来去。\n虽然不与俗子期，阴过邻家亦销暑。",
        "dynasty": "宋",
        "collection_info": null
    },
    {
        "title": "和柳子玉官舍十首 土榻",
        "author": "黄庭坚",
        "content": "榻前鼓吹蛙一部，榻上古木吟风雨。\n客来相倚竹根眠，免令不解陈登去。",
        "dynasty": "宋",
        "collection_info": null
    },
    {
        "title": "和柳子玉官舍十首 怪石",
        "author": "黄庭坚",
        "content": "山阿有人着薜荔，庭下缚虎眠莓苔。\n手磨心语知许事，曾见汉唐池馆来。",
        "dynasty": "宋",
        "collection_info": null
    },
    {
        "title": "和柳子玉官舍十首 茴香",
        "author": "黄庭坚",
        "content": "邻家争插红紫归，诗人独行齅芳草。\n丛边幽蠹更不凡，蝴蝶纷纷逐花老。",
        "dynasty": "宋",
        "collection_info": null
    },
    {
        "title": "和柳子玉官舍十首 蜜蜂",
        "author": "黄庭坚",
        "content": "秋成想见香租人，菊露风胶蜜几脾。\n日日山童扫红叶，蜂衙知是主人归。",
        "dynasty": "宋",
        "collection_info": null
    },
    {
        "title": "和柳子玉官舍十首 芭蕉",
        "author": "黄庭坚",
        "content": "有底春风能好事，解持刀尺翦青天。\n知君新得草书法，旋卷碧云供小笺。",
        "dynasty": "宋",
        "collection_info": null
    },
    {
        "title": "流水  其一",
        "author": "黄庭坚",
        "content": "一溪之水，可涉而航。\n人不我直，我犹力行。",
        "dynasty": "宋",
        "collection_info": null
    },
    {
        "title": "流水  其二",
        "author": "黄庭坚",
        "content": "一溪之水，不杠而涉。\n濡首中流，汝嗟何及。",
        "dynasty": "宋",
        "collection_info": null
    },
    {
        "title": "流水  其三",
        "author": "黄庭坚",
        "content": "汤汤流水，可以休兮。\n嗟行之人，则濯足兮。",
        "dynasty": "宋",
        "collection_info": null
    },
    {
        "title": "虎号南山  其一",
        "author": "黄庭坚",
        "content": "虎号南山，北风雨雪。\n百夫莫为，其下流血。\n相彼暴政，几何不虎。\n父子相戒，是将食汝。",
        "dynasty": "宋",
        "collection_info": null
    },
    {
        "title": "虎号南山  其二",
        "author": "黄庭坚",
        "content": "伊彼大吏，易我鳏寡。\n矧彼小吏，取桎梏以舞。\n念昔先民，求民之瘼。\n今其病之，言置于壑。",
        "dynasty": "宋",
        "collection_info": null
    },
    {
        "title": "虎号南山  其三",
        "author": "黄庭坚",
        "content": "出民于水，惟夏伯禹。\n今俾我民，昏垫平土。\n岂弟君子，伊我父母。\n不念赤子，今我何怙。\n呜呼旻天，如此罪何苦。",
        "dynasty": "宋",
        "collection_info": null
    },
    {
        "title": "采菊  其一",
        "author": "黄庭坚",
        "content": "南山有菊，于采其英。\n谁从汝往，视我惸惸。\n伊时之人，谁适有比。\n不与我谋，不知其已。",
        "dynasty": "宋",
        "collection_info": null
    },
    {
        "title": "采菊  其二",
        "author": "黄庭坚",
        "content": "薄言采之，遵彼山曲。\n汝来迟迟，去我何速。\n伊时之人，谁适与同。\n不与我好，殆其觏凶。",
        "dynasty": "宋",
        "collection_info": null
    },
    {
        "title": "采菊  其三",
        "author": "黄庭坚",
        "content": "江汉滔滔，有楫有杭。\n谁以济此，中流且风。\n嗟尔君子，时处时默。\n微云反覆，无伤尔足。",
        "dynasty": "宋",
        "collection_info": null
    },
    {
        "title": "新凉示同学",
        "author": "黄庭坚",
        "content": "西风先自无消息，忽上青林报秋色。\n天高月明露泥泥，团扇已从蛛网织。\n蛩螀何苦不自聊，入我夜床鸣唧唧。\n似言冰雪催授衣，今者不乐君髮白。\n春深花落病在床，永夏过眼等虚掷。\n卷帘昨暮得新凉，空堂呼灯照几席。\n岂无熟书试一读，欲似平生不相识。\n今日明日相寻来，百年青天过鸟翼。\n夜阑叹息仰屋梁，废弃寝膳思无益。\n吾徒奈何纵嫚游，君不见禹重寸阴轻尺璧。",
        "dynasty": "宋",
        "collection_info": null
    },
    {
        "title": "宿山家效孟浩然",
        "author": "黄庭坚",
        "content": "秋阳沈山西，委照藩落下。\n雾连云气平，蒙蒙翳中野。\n空村晚无人，一二小蜗舍。\n老翁止客宿，乔木縻我马。\n松炉依稀烟，槁竹照清夜。\n幽泉抱除鸣，生涯渺潇洒。\n翁家炊黄粱，杀鸡延食罢。\n问余所从谁，庸讵学丘也。\n投身解世纷，耻问老农稼。\n予生久邅回，百累未一谢。\n斑斑吾亲髮，弟妹逼婚嫁。\n无以供甘旨，何缘敢闲暇。\n安得释此悬，相从老桑柘。",
        "dynasty": "宋",
        "collection_info": null
    },
    {
        "title": "病懒",
        "author": "黄庭坚",
        "content": "病懒不喜出，收身卧书林。\n纵观百家语，浩渺半古今。\n空蒙象外意，高大且闳深。\n闻有居覆盆，岂能逃照临。\n一马统万物，八还见真心。\n乃知善琴瑟，先欲绝絃寻。",
        "dynasty": "宋",
        "collection_info": null
    },
    {
        "title": "宿灵汤文室",
        "author": "黄庭坚",
        "content": "临池濯吾足，汲水濯吾缨。\n尘埃一谢去，神与体俱清。\n月明渐映檐东出，置枕东床夜萧瑟。\n更无俗物败人意，唯有清风入吾室。",
        "dynasty": "宋",
        "collection_info": null
    },
    {
        "title": "戏赠诸友",
        "author": "黄庭坚",
        "content": "驽骀无长涂，一月始千里。\n骅骝嘶清风，祇在一日耳。\n诗酒废书史，诸友勿自疑。\n宁为驽骀懒，当效骅骝嘶。\n疏水必有源，析薪必有理。\n不须明小辨，所贵论大体。\n生死命有制，富贵天取裁。\n傥能领真意，何有于我哉。\n讨论销白日，圣知在黄卷。\n自此宜数来，作诗情缱绻。",
        "dynasty": "宋",
        "collection_info": null
    },
    {
        "title": "午寝",
        "author": "黄庭坚",
        "content": "读书常厌烦，燕处意坐驰。\n动静两不适，尘劳败天倪。\n目昏生黟花，耳聩喧鼓鼙。\n沈忧愁五神，倦剧委四支。\n不聊终日堪，况乃久远期。\n投书曲肱卧，天游从所之。\n是身入华胥，彷佛胜初时。\n春蚕眠巨箔，夏蜩化枯枝。\n今之隠几者，岂有异子綦。\n觉寐须臾閒，良亦休我疲。\n乃知大觉梦，盖此德之归。\n谁为今日是，二十二年非。",
        "dynasty": "宋",
        "collection_info": null
    },
    {
        "title": "题徐氏姑寿安君寿梅亭",
        "author": "黄庭坚",
        "content": "大鶵衔枚来作亭，小鶵衔实来种花。\n两鶵反哺声查查，慈乌髮白尔成家。\n梅梁丹青射寒日，梅英飞雪点亲髮。\n二鶵同味如春酒，寿亲一笑宜长久。\n金玉满堂空尔为，有亲举酒世上稀。\n生育劬劳安可报，折梅倾酒着斑衣。",
        "dynasty": "宋",
        "collection_info": null
    },
    {
        "title": "次韵叔父台源歌",
        "author": "黄庭坚",
        "content": "吾家叔度天与闲，晚喜着书如漆园。\n台平旧基水发源，但闻淙淙下林峦。\n一朝斩木见万象，吞若云梦胸中宽。\n漱涤泥沙出山骨，混沌凿窍物状完。\n茶甘酒美汲双井，鱼肥稻香派百泉。\n暑风披襟着菡萏，夜月洗耳听潺湲。\n时从甥侄置樽俎，此地端正朝诸山。\n除书谤书两不到，紫烟白云深锁关。\n乡人讼争请来决，到门怀惭相与还。\n呼儿理琴荡俗气，果在巢由季孟间。",
        "dynasty": "宋",
        "collection_info": null
    },
    {
        "title": "息暑岩",
        "author": "黄庭坚",
        "content": "水墨古画山石屏，雷起龙蛇枯木藤。\n石囊嵌空自宫室，六月卷簟来曲肱。\n松风琴瑟心可写，水寒瓜李嚼明冰。\n却登夏畦视耘耔，烘颜炙背栖苍蝇。\n闻道九衢尘作雾，乌靴席帽如馈蒸。\n归尝玉粒不敢饱，高车驷马何能乘。",
        "dynasty": "宋",
        "collection_info": null
    },
    {
        "title": "博山台",
        "author": "黄庭坚",
        "content": "宫亭只说香炉峰，此地今见博山台。\n紫烟孤起丽朝日，定是海山飞得来。\n化工造物能神奇，不必惊世出蓬莱。\n千年隠沦被昭洗，博山我劝尔一杯。\n先生髮白足力强，遥思秋风醉几回。\n童儿数修扫洒职，莫使石面霑尘埃。",
        "dynasty": "宋",
        "collection_info": null
    },
    {
        "title": "浔阳江口阻风三日",
        "author": "黄庭坚",
        "content": "枯桑最知天风高，旅人更觉时序迫。\n去年解官出北门，犹缆江船依贾客。\n狙公七芧富贵天，喜四怒三俱可怜。\n湖口县前教战鼓，声到浔阳渡头船。",
        "dynasty": "宋",
        "collection_info": null
    },
    {
        "title": "过百里大夫冢",
        "author": "黄庭坚",
        "content": "行客抱忧端，况復思古人。\n何年一丘土，不见石麒麟。\n断碑略可读，大夫身霸秦。\n虞公纳垂棘，将军西问津。\n安知五羊皮，自粥千金身。\n末俗工媒糵，浮言妬道真。\n幸逢孟轲赏，不愧微子魂。",
        "dynasty": "宋",
        "collection_info": null
    },
    {
        "title": "蒲城道中寄怀伯氏",
        "author": "黄庭坚",
        "content": "北征无百里，日力不暇给。\n山重鸟影尽，露下月华湿。\n寒忆共被眠，屡成回马立。\n岂如同巢鸟，莫夜得安集。",
        "dynasty": "宋",
        "collection_info": null
    },
    {
        "title": "舟子",
        "author": "黄庭坚",
        "content": "黄须客子居水滨，水行水宿忘冬春。\n莽渺三江五湖外，短船无地不知津。\n弓弯夜月射鸣雁，舷繫晓风歌采苹。\n时望青旗沽白酒，醉煮白鱼羹紫莼。\n平生未识州县路，鸥鸟蒹葭成四邻。\n市人诱我利三倍，辍棹一出几危身。\n古来有道处渔钓，岂与荷担为儓臣。\n欲论旧业谁知者，满地车轮来往尘。\n言归明月沧波上，依旧操舟妙若神。",
        "dynasty": "宋",
        "collection_info": null
    },
    {
        "title": "思贤",
        "author": "黄庭坚",
        "content": "杨家事业绝当时，百家疏通问不疑。\n高文大册书鸿烈，润色论思禁林杰。\n堂堂司直社稷臣，谏有用否不辱身。\n劲气坐中掩虎口，忠言天上婴龙鳞。\n忍能持禄保卒岁，归去求田问四邻。\n今时此事久索漠，吾恐九原公可作。\n我来回首行路难，城郭参差夕照閒。\n风急饥乌噪乔木，孤坟牢落具茨山。",
        "dynasty": "宋",
        "collection_info": null
    },
    {
        "title": "漫尉",
        "author": "黄庭坚",
        "content": "豫章黄鲁直，既拙又狂痴。\n往在江湖南，渔樵乃其师。\n腰斧入白云，挥车棹清溪。\n虎豹不乱行，鸥鸟相与嬉。\n遇人不崖异，顺物无瑕疵。\n不知爱故厌，不悔为人欺。\n晨朝常漫出，莫夜亦漫归。\n漫尉叶公城，漫抚病余黎。\n不纂非己事，不趋非吾时。\n人駡狂痴拙，鲁直更喜之。\n或请陈漫尉，寿尉蒲萄巵。\n酒行激懦气，攘袂起哨规。\n君子守一官，乌肯苟简为。\n奈何如秋葭，信狂风离披。\n漫行恐污德，漫止将败机。\n漫默买猜谤，漫言来诟讥。\n漫尉谢答客，愿客深长思。\n漫行无轨躅，漫止无馽鞿。\n漫默怨者寡，漫言知者希。\n吾生漫叟后，不券与之齐。\n于戏独如子，因使目为眉。\n强颜不计返，干坤一酰鸡。\n昆崙视糟垤，既化不自知。\n悔吝虽万涂，直道甚坦夷。\n覆辙索孤竹，奔车求仲尼。\n以旌招虞人，贱者不肯尸。\n玉润安可涸，日光安可缁。\n斯言出繫表，当以罔象窥。\n赋分有自然，那用时世移。\n吾漫诚难改，尽醉不敢辞。",
        "dynasty": "宋",
        "collection_info": null
    },
    {
        "title": "按田",
        "author": "黄庭坚",
        "content": "河水积峥嵘，山雪晴索寞。\n幽斋怯寒威，况復出城郭。\n马为猬毛缩，人叹狐裘薄。\n淤泥虎迹交，丛社乌声乐。\n桥经野烧断，崖值天风落。\n洩云迷鸿蒙，戴石瘦荦峃。\n攀缘若登天，扶服如入橐。\n穷幽至河麋，落日更槃礴。\n新民数十家，飘寓初栖託。\n壮产无惰农，荒榛尽开凿。\n临流遣官丁，悉使呼老弱。\n恩言谕官意，鄣水陂可作。\n春秧百顷毬，秋报千仓穫。\n掉头笑应侬，吾麦自不恶。\n麦苗不为稻，诚恐非民瘼。\n不知肉食者，何必苦改作。\n我行疲鞍马，且用休羁络。\n艰难相顾叹，共道折腰错。\n势穷不得已，来自取束缚。\n月明夜萧萧，解衣宽带索。\n卧看云行天，北斗挂屋角。\n析薪爨酒鼎，兴至且相酌。",
        "dynasty": "宋",
        "collection_info": null
    },
    {
        "title": "送苏太祝归石城",
        "author": "黄庭坚",
        "content": "苏侯恃才颇跌宕，常欲立谈取将相。\n风期家世非一朝，于我今为丈人行。\n偶然把酒叶公城，胸怀披尽能谑浪。\n画烛如椽吐白虹，花枝围坐红相向。\n夜如何其不忍起，风吹日照离筵上。\n醉中一笑挥万金，眼前快意诚为当。\n仆夫结束底死催，马翻玉勒嘶归鞅。\n南驱面有千里尘，道远回首几惆怅。\n汉阳津上游女多，何日石城荡两桨。\n莫倚卢家有莫愁，便成翻手辜前赏。",
        "dynasty": "宋",
        "collection_info": null
    },
    {
        "title": "寄季张",
        "author": "黄庭坚",
        "content": "园中看笋已成竹，阶下种槐还得阴。\n出门望君车马绝，临水问信鲤鱼沈。\n赠君以匠石斸泥之利器，渊明无絃之素琴。\n此书到日可归来，思子妙质为知音。",
        "dynasty": "宋",
        "collection_info": null
    },
    {
        "title": "赠陈公益",
        "author": "黄庭坚",
        "content": "陈子善学问，正色鉏其骄。\n束身居言前，析理在意标。\n心随出处乐，性与寂寞超。\n安安而雅雅，不以行险徼。\n王良驭骥子，冉弱六辔调。\n自吾与之游，忘味如闻韶。\n志道斯近神，庄生说承蜩。\n顾恐陈子止，谁能中道要。\n我求一饭饱，黄绶强折腰。\n取舍不由己，悲哉马衔镳。\n长啸天地閒，搔首独无聊。\n雅约青山云，伊人与逍遥。\n有如渝此盟，白日尚昭昭。\n平时多英豪，楚楚在本朝。\n吾徒固长物，分当老箪瓢。",
        "dynasty": "宋",
        "collection_info": null
    },
    {
        "title": "将归叶先寄明復季常",
        "author": "黄庭坚",
        "content": "初日照屋山，好鸟咔檐角。\n卷帘吏却扫，斋舍寒萧索。\n呼儿篘春醪，期与夫子酌。\n简书驱我出，衝雪冻两脚。\n莫行星辉辉，晓起鸡喔喔。\n青烟过空村，商旅无远橐。\n岂不欲少留，王事苦敦薄。\n平生白眼人，今日折腰诺。\n可怜五斗米，夺我一溪乐。\n公等何逍遥，睥睨寄讲学。\n谈犀振清风，棋局落秋雹。\n云阴愁蒙鸿，山路险荦确。\n慎无告归轩，使我数日恶。\n羸骖逆归心，旋泞蹶霜泺。\n悲嘶惜鄣泥，短棰冷难捉。\n南征喜气动，迎面蛛丝落。\n买网鲙金橙，归偿炊黍约。",
        "dynasty": "宋",
        "collection_info": null
    },
    {
        "title": "送张仲谋",
        "author": "黄庭坚",
        "content": "竹鸡相呼泥滑滑，夜雨连明溪涨阔。\n门前马作远行嘶，乃是张侯来访别。\n入门下马未暖席，猛如秋鹰欲飞掣。\n黄花可浮惜别杯，官沽苦酸不堪设。\n张侯少年气高秀，太华孤峰带冰雪。\n袖中日日有新诗，正与秋虫同一律。\n吏曹不能弄以事，太尉家儿尽英悊。\n穷愁寂寞双鳬县，唯子可输肝胆说。\n游君宫室如芝兰，于我弟兄比瓜葛。\n相亲更觉相去难，挽断衫袖不忍诀。\n缅怀君家方盛时，乃翁屡把连城节。\n北使初随富亳州，万死弗顾探虎穴。\n煌煌忠槩奬王命，汝等于今仕朝列。\n稍开塞上秋草黄，螗螂怒臂当车辙。\n将军西拥十万师，谋士各伸三寸舌。\n胡不还家读父书，上疏论兵款天阙。\n燕然山石可磨镌，谁能御子勒勋伐。\n功业未成且自爱，早寄书来慰饥渴。",
        "dynasty": "宋",
        "collection_info": null
    },
    {
        "title": "拟君子法天运",
        "author": "黄庭坚",
        "content": "君子法天运，不言行四时。\n提提无近功，成岁乃可知。\n明窥秋毫端，耳察穴蚁争。\n羣材极为力，阴拱收视听。\n三辰从昏明，万物安性命。\n因时有更张，斟酌如斗柄。\n细人趋眼前，翻手覆手閒。\n狂风吹长林，何枝鸟能安。\n须臾诚快意，狼籍不可言。",
        "dynasty": "宋",
        "collection_info": null
    },
    {
        "title": "伤歌行四首  其一",
        "author": "黄庭坚",
        "content": "草木摇落天沉阴，蟋蟀为我商声吟。\n高明从来畏鬼瞰，贫贱不能全孝心。\n蚤知义利有轻重，积羽何翅一钩金。\n莫悲归妹无锦绣，但愿教儿和瑟琴。",
        "dynasty": "宋",
        "collection_info": null
    },
    {
        "title": "伤歌行四首  其二",
        "author": "黄庭坚",
        "content": "孟氏至诚通竹笋，姜诗纯孝感渊鱼。\n古人常欲养志意，君子不唯全髮肤。\n有妹言归奉箕帚，仰谁出力助葭莩。\n等閒亲鬓贫中白，自悔从来色养疏。",
        "dynasty": "宋",
        "collection_info": null
    },
    {
        "title": "伤歌行四首  其三",
        "author": "黄庭坚",
        "content": "诸妹欲归囊褚单，值我薄宦多艰难。\n为吏受赇恐得罪，啜菽饮水终无懽。\n永怀遂休一夜梦，谁与少缓百忧端。\n古人择婿求过寡，取妇岂为谋饥寒。",
        "dynasty": "宋",
        "collection_info": null
    },
    {
        "title": "伤歌行四首  其四",
        "author": "黄庭坚",
        "content": "伯夷不食周武粟，程婴可託赵氏孤。\n死者復生欲无愧，受遗归妹况在予。\n经营百事失本意，跬步寻常畏简书。\n人閒若有不税地，判尽筋力终年锄。",
        "dynasty": "宋",
        "collection_info": null
    },
    {
        "title": "行行重行行赠别李之仪",
        "author": "黄庭坚",
        "content": "行行重行行，我有千里适。\n亲交爱此别，劝我善眠食。\n惟君好怀抱，高义动颜色。\n赠子青琅玕，结以永弗谖。\n拭目仰盛德，洗心承妙言。\n子道甚易行，易行乃难忘。\n虚名织女星，不能成文章。\n微君好古学，尚谁发予狂。\n事亲见不足，择友知无方。\n大圣急先务，君其爱穨光。\n外将周物情，中不敦己道。\n以客从主人，辨之苦不早。\n行身居言前，悟理在意表。\n苟能领斯会，大自足诸小。\n勿念一朝患，勿忘终身忧。\n忠诚照屋漏，万物将自求。\n此道不予欺，实吾闻之丘。\n羣居行小慧，宴笑奉樽俎。\n益友来在门，疏拙不见取。\n谁不闻此风，去君鸿鹄举。",
        "dynasty": "宋",
        "collection_info": null
    },
    {
        "title": "春思",
        "author": "黄庭坚",
        "content": "花柳事权舆，东风刚作恶。\n启明动钟鼓，睡着初不觉。\n简书催秣马，行路如徇铎。\n看云野思乱，遇雨春衫薄。\n今日非昨日，过眼若飞雹。\n光阴行晼晚，吾事益落莫。\n闲寻西城道，倚杖俯墟落。\n村翁逢寒食，士女飞綵索。\n平生感节物，始悟身是客。\n搔首念江南，拏船趁鸂鶒。\n夷犹挥钓车，清波举霜鲫。\n黄尘化人衣，此计诚已错。\n百年政如此，岂更待经历。",
        "dynasty": "宋",
        "collection_info": null
    },
    {
        "title": "戏答公益春思二首  其一",
        "author": "黄庭坚",
        "content": "能狂直须狂，会意自不恶。\n蚤知筋力衰，此事属先觉。\n公诗应钟律，岂异赵人铎。\n我为折腰吏，王役政敦薄。\n文移乱似麻，期会急如雹。\n赋敛及逋逃，十九被木索。\n公思当此时，清兴何由作。\n前日东山归，花如萎莎落。\n径欲共公狂，知命知此乐。\n公家胡蜀葵，虽晚尚隠约。\n晴明好天气，蹔对亦惬适。\n妆恨朱粉轻，舞怜衫袖窄。\n衣襦相补纫，天吴乱鸂鶒。\n草茅多奇士，蓬荜有秀色。\n西施逐人眼，称心最为得。\n食鱼诚可口，何苦必鲂鲫。\n清狂力能否，人生天地客。\n不者尚能来，南窗理尘迹。\n草玄续周书，揲策定汉历。\n有意许见临，为公酤一石。",
        "dynasty": "宋",
        "collection_info": null
    },
    {
        "title": "戏答公益春思二首  其二",
        "author": "黄庭坚",
        "content": "昔人有真意，政在无美恶。\n微言见端绪，垂手延后觉。\n大声久辍响，谁继夫子铎。\n长笑二南閒，斯道公不薄。\n性怀如佩环，诗笔若陨雹。\n前篇戏调公，深井下短索。\n子云最清浄，亦动解嘲作。\n光尘贵和同，玉石尚磊落。\n众人开眼眠，公独寤此乐。\n昔在西宫游，初非朝夕约。\n邂逅二三子，蛾眉能劝客。\n坐嫌席閒疏，酒恨盏底窄。\n骊驹我先返，看朱已成碧。\n况闻公等醉，歌舞恣所索。\n舞余必缠头，歌罢皆举白。\n清狂稍稍出，应节自不错。\n譬如观俳优，谁能不一噱。\n何为苦解纷，乃似自立敌。\n人生忽远行，车马无归迹。\n黄粱一炊顷，梦尽百年历。\n弃置勿重陈，虚心待三益。",
        "dynasty": "宋",
        "collection_info": null
    },
    {
        "title": "众人观俳优",
        "author": "黄庭坚",
        "content": "众人观俳优，诚有可笑时。\n侏儒笑人后，所笑动未知。\n非桀是尧舜，诸生同一词。\n不能解其会，何笑侏儒为。\n桓公方读书，轮扁释斧凿。\n借问作书人，已归蒿里宅。\n至精固不传，所说乃糟粕。\n使道如怀珍，分我赡人贫。\n人将遗朋友，谁不献君亲。\n喁喁来噍食，泯泯去游魂。\n昭穆才弟兄，愚智已子孙。\n愚游智者笼，智受万物役。\n奔奔相后先，成则自为德。\n劳神不知疲，求所不能知。\n深心着文字，有如鸟粘黐。\n败新为故袴，何独郑人妻。\n鹄卵待啄菢，自怜非荆鸡。\n谁能起千载，化此故纸痴。",
        "dynasty": "宋",
        "collection_info": null
    },
    {
        "title": "次韵任公渐感梅花十五韵",
        "author": "黄庭坚",
        "content": "花信风来自伊洛，稍稍花光上林薄。\n经年病骨怯轻寒，裁就春衫不胜着。\n纍纍墙底卧虚樽，醉乡何处寻城郭。\n小轩假寐游华胥，万籁无声灯寂寞。\n落梅新诗入吾手，惊起诗魔如发愕。\n高文逸气天马趋，尾端尚许青蝇託。\n坐恐句芒弃我归，看花不及空紫萼。\n生前常苦不自闲，刍豢縻人受羁络。\n我嗟卒岁敝鞍鞯，风败衣裾尘满橐。\n轻裘缓带多公暇，公独奈何犹不乐。\n公言少年岂易知，凤屏翠幔愁萧索。\n蚤从琪树折春飈，每见新诗泪双落。\n劝公且共饮此酒，酒令虽严莫嗔虐。\n时翻舞袖间清歌，日荐南莼羹北酪。\n花开莫问丑与妍，随分眼前罄杯酌。\n不须憔悴减腰围，也学东阳沈侯约。",
        "dynasty": "宋",
        "collection_info": null
    },
    {
        "title": "答王晦之见寄",
        "author": "黄庭坚",
        "content": "临西风，动商歌。\n故人别来少书信，为问故人今若何。\n白云蒙蒙迷少室，明月耿耿照秋河。\n可怜此月几回缺，空城每见伤离别。\n邮筒朝解得君诗，读罢凉飈夺炎热。\n嗟乎晦之遣词，长于猛健，故意淡而孤绝。\n有如怒流云山三峡泉，乱下龙山千里雪。\n大宛天马嘶青刍，神俊照人绝世无。\n自言欲解羁衔去，不能帖耳驾盐车。\n朝登商山采三秀，暮上缑岭追双鳬。\n纷纷黄口争粟粒，君用此策固未疏。\n但恐高才必为一世用，虽有潺湲不得钓，空旷不得锄。\n西风酌酒遥劝君，好去齐飞鸾凤羣。\n穷山远水乃是我辈事，荷锄把钓听子入青云。",
        "dynasty": "宋",
        "collection_info": null
    },
    {
        "title": "寄怀蓝六在延平",
        "author": "黄庭坚",
        "content": "贫贱相知若吾友，取端于此能更求。\n德性委蛇结绿佩，文章璨烂珊瑚钩。\n与君千里共明月，思子一日如三秋。\n愿学延平两龙剑，风波际会永同游。",
        "dynasty": "宋",
        "collection_info": null
    },
    {
        "title": "送焦浚明",
        "author": "黄庭坚",
        "content": "西瞻岷山兮东望峨眉，锦江清且涟漪。\n地灵山秀诞豪杰，来入中州振羽仪。\n相如傲万物，子云穷一经。\n黄金卖赋聘私室，白头大夫不公卿。\n穷阎卜肆閒，十步一豪英。\n竟无人识李仲元，不可屈致严君平。\n四君德音闭黄壤，只今垄头松柏声。\n我住叶公城，常如井底坐。\n不谓焦夫子，闻风肯来过。\n焦子初见我，如兰生幽林。\n春风为披拂，始得香满襟。\n中怀坦夷眉宇静，外慕淡薄天机深。\n花开鸟啼昼寂寂，酒阑烛明夜沈沈。\n人皆扶牵烂漫醉，子更把书求本心。\n二年与灯火，琢子之玉炼我金。\n焦夫子，我以陋邦无人把书策，邂逅逢君得三益。\n胡为弃我忽远行，手捧嘉阳从事檄。\n焦夫子，君起为我舞，我其为君歌。\n君方跨马涉远道，湖外地少山川多。\n霜秋摇落天日远，西风翻翻水惊波。\n一筵谈笑遂相失，两地离愁各奈何。\n焦夫子，酒行君定起。\n此杯须百分，少别遂万里。\n归寻所种树，应已数千尺。\n试照嘉阳水，君髮犹未白。\n古人不朽事，所愿更勉力。\n别后相逢岂在言，拭目看君进明德。",
        "dynasty": "宋",
        "collection_info": null
    },
    {
        "title": "新寨饯南归客",
        "author": "黄庭坚",
        "content": "初更月蚀缺半璧，三更北风雪平屋。\n夜寒置酒送归客，长歌燕雁灯前落。\n故园无书已十月，目极千里云水隔。\n客方有行乃未已，归且经予江上宅。\n比邻诸老应相问，为道于今不如昔。\n新知翻手覆手閒，故人江南与江北。\n有时日高天气清，炙背南轩把书策。\n可怜斯人巧言语，今已埋没黄土陌。\n乃知生前倾意气，不用身后书竹帛。\n往在江南最少年，万事过眼如鸟翼。\n夜行南山看射虎，失脚坠入崖底黑。\n却攀荆棘上平田，何曾悔念身可惜。\n辞家上马不反顾，谈笑据鞍似无敌。\n迩来多病足忧虞，平地进寸退数尺。\n意气索然成老翁，所有鬓髮犹未白。\n闲居为妇执薪爨，宿处野人争卧席。\n昔壮今衰殆不如，吾恐未必不为福。\n寄声诸老善自爱，客行努力更强食。\n门前种柳今几长，戒儿勿令打鸂鶒。\n春晚归来踯躅间，为公置酒临江阁。",
        "dynasty": "宋",
        "collection_info": null
    },
    {
        "title": "晓起临汝",
        "author": "黄庭坚",
        "content": "缺月欲峥嵘，鸣鸡有期信。\n征人催夙驾，客梦未渠尽。\n野荒多断桥，河冻无裂璺。\n羸马踏冰翻，疑狐触林遁。\n清风荡初日，乔木啭幽韵。\n崧高忽在眼，岌峨临数郡。\n玄云默垂空，意有万里润。\n寒暗不成雨，卷怀就肤寸。\n观象思古人，动静配天运。\n物来斯一时，无得乃至顺。\n凉暄但循环，用舍谁喜愠。\n安得忘言者，与讲齐物论。",
        "dynasty": "宋",
        "collection_info": null
    },
    {
        "title": "答阎求仁",
        "author": "黄庭坚",
        "content": "暮天携手步河梁，把酒淹留斜日光。\n生当有别各异方，古人嗟此乐难当。\n大梁嬉游少年场，春风花枝啭鹂黄。\n节物谢徂岁渠央，来自江南登君堂。\n秋气欲动闻寒螀，会几何日今别长。\n与子观化言两忘，浩歌放船入莽苍。\n绿藻刺眼红蕖香，湖月夜飞衣袂凉。\n相从宴坐歌胡床，赠言锦绣邀报章。\n君心温良志则刚，不能牛下学歌商。\n欲谢世纷自翱翔，果行此策无乃良。\n昔人所学浩渺茫，海涵地负无抵当。\n弃捐其人及粃糠，帝王之功一豪芒。\n既趋世故自遐遑，何异臧谷俱亡羊。\n以生随之中道伤，止吾已知终必亡。\n我亦闻之未能行，慨今无策可伏藏。\n身随衣食叶南阳，脱身自当及康强。\n不待齿疏髮苍浪，优游濠上如惠庄，论交莫逆与子相。",
        "dynasty": "宋",
        "collection_info": null
    },
    {
        "title": "送陈季常归洛",
        "author": "黄庭坚",
        "content": "人生俱行役，何能如聚鹿。\n浮楂在江湖，邂逅一相触。\n天边数年别，故人有陈叔。\n谁云区区叶，车马肯来辱。\n清樽听夜语，常灺三四烛。\n剧谈连古今，天汉泻崖谷。\n高材叹加壮，所向动乖俗。\n我官尘土閒，强折腰不曲。\n饱饭逐人行，君来方拭目。\n汝颍无奇士，仆夫催结束。\n嗟如秋窗晖，来少去苦速。\n蚤吾接雍容，爱德心不足。\n岁晚託懿亲，清义乃愈笃。\n落日送河梁，鸣蝉度乔木。\n岁寒赠君何，唯有南溪竹。",
        "dynasty": "宋",
        "collection_info": null
    },
    {
        "title": "雨晴过石塘留宿赠大中供奉",
        "author": "黄庭坚",
        "content": "长虹垂地若篆字，晴岫插天如画屏。\n耕夫荷锄解袯襫，渔父晒网投笭箵。\n子期闻笛正怀旧，车胤当窗方聚萤。\n独卧萧斋已无月，夜深犹听读书声。",
        "dynasty": "宋",
        "collection_info": null
    },
    {
        "title": "次韵答薛乐道",
        "author": "黄庭坚",
        "content": "薛侯笔如椽，峥嵘来索敌。\n出门决一战，莫见旗鼓迹。\n令严初不动，帐下闻吹笛。\n乍奔水上军，拔帜入赵壁。\n长驱剧崩摧，百万俱辟易。\n子于风雅閒，信矣强有力。\n天材如升斗，吾恨付与窄。\n揽物能微吟，假借少储积。\n山城坐井底，闻见更苦僻。\n子非知音耶，何不指瑕谪。",
        "dynasty": "宋",
        "collection_info": null
    },
    {
        "title": "戏赠陈季张",
        "author": "黄庭坚",
        "content": "气清语不凡，郭与陈季优。\n季子有美质，明月悬高秋。\n词谈贯百家，炙毂出膏油。\n放声寄大块，肆情无去留。\n方圆付自尔，规矩为疮疣。\n当其说荒唐，众口莫能咻。\n书案鼠篆尘，衔蔬满床头。\n居不省家舍，那问犬马牛。\n吾尝观圣人，与世为献酬。\n道通众人行，智欲万物周。\n微言观季子，颇亦有意不。\n季子捧腹笑，吾岂搢绅囚。\n我将乘扶摇，南与大鹏游。\n相羊九万里，厌则下沧洲。\n黄子失所答，如耕不能耰。\n井蛙延海鼈，乐事擅一邱。\n束牲盟伯夷，固自取揶揄。\n无心以触物，爱子如虚舟。\n维楫苟不存，倾覆当谁尤。\n尚思济来者，非但自为谋。",
        "dynasty": "宋",
        "collection_info": null
    },
    {
        "title": "寄别陈氏妹",
        "author": "黄庭坚",
        "content": "西风吹天云，顷刻异秦越。\n叔子从天东，忽与同姓别。\n饯行在半涂，一食三四噎。\n遥遥马嘶断，芳草迷车辙。\n引襟满眼泪，回首寸心折。\n母氏孝且慈，爱养数毛髮。\n诸儿恩至均，如指孰可龁。\n汝今始归人，绵绵比瓜瓞。\n中畦不灌溉，芳意还销歇。\n黄鸟止桑楚，南山采薇蕨。\n择归既甚明，寡取乃为悦。\n我开贤女传，须己为汝说。\n在宋有伯姬，洁身若冰雪。\n下堂失傅母，上堂就焚爇。\n吾尝嘉惠康，有妇皆明哲。\n戮力事耦耕，甘贫至同穴。\n彼于视三公，其犹吹一吷。\n雍容二南閒，此妇真豪杰。\n男儿何有哉，今壮而善耋。\n逢时秉钧轴，邂逅把旄钺。\n富贵多祸忧，朋党相媒糵。\n等之彀中游，巧者未如拙。\n勿以贫贱故，事人不尽节。\n母仪尊圣善，妇道尚曲折。\n葛生晚萋萋，絺绤代裘褐。\n女工既有余，枕簟清烦暍。\n谁言淮蔡远，曾不以日月。\n跂予升高丘，伫望飞鸟灭。\n善怀诗所歌，行矣勿惜别。\n皇皇太史笔，期汝书英烈。",
        "dynasty": "宋",
        "collection_info": null
    },
    {
        "title": "戏赠王晦之",
        "author": "黄庭坚",
        "content": "故人迩在登封居，折腰从事意何如。\n月明曾听吹笙否，我亦未见缑山鳬。\n栖苴世上风波恶，情知不似田园乐。\n未知嵩阳禅老之一言，何似黄石仙翁之三略。",
        "dynasty": "宋",
        "collection_info": null
    },
    {
        "title": "观崇德墨竹歌",
        "author": "黄庭坚",
        "content": "夜来北风元自小，何事吹折青琅玕。\n数枝洒落高堂上，败叶萧萧烟景寒。\n乃是神工妙手欲自试，袭取天巧不作难。\n行看叹息手摩拂，落势夭矫墨未干。\n往往尘晦碧纱笼，伊人或用姓名通，未必全收俊伟功。\n有能蓺事便白首，不免身为老画工。\n岂如崇德君，学有古人风。\n挥毫李卫言神笔，弹琴蔡琰方入室。\n道韫九岁能论诗，龙女早年先悟佛。\n弈棋樵客腐柯还，吹笙仙子下缑山。\n更能遇物写形似，落笔不待施青丹。\n尤知赏异老苍节，独与长松凌岁寒。\n世俗宁知真与僞，挥霍纷纭鬼神事。\n黄尘污眼轻白日，卷轴无人得觇视。\n见我好吟爱画胜他人，直谓子美当前身。\n赠图索歌追故事，才薄岂易终斯文。\n所爱子猷发嘉兴，不可一日无此君。\n吾家书斋符青壁，手种苍琅十数百。\n一官偶仕叶公城，道远莫致心惨戚。\n我方得此兴不孤，造次卷置随琴书。\n思归才有故园梦，便可呼儿开此图。",
        "dynasty": "宋",
        "collection_info": null
    },
    {
        "title": "送陈萧县",
        "author": "黄庭坚",
        "content": "欲留君以陈遵投辖之饮，不如送君以陶令无絃之琴。\n酒嫌别后风吹醒，琴为无絃方见心。\n去夏雨余清夜醉，黄鹂不觉报春深。\n花枝柳色竞鲜好，乃是前日枯朽林。\n人生用舍四时可，壮士憔悴非独今。\n大夫黄绶领垂素，二十余年走尘土。\n盈车载书遣儿读，不悔早为文墨误。\n治声翕然先向东，古萧子国今万户。\n德性忠纯吏不欺，闺门孝友民所慕。\n麦陇童儿怜雉乳，冰天穷子兼襦袴。\n愔愔琴意如温风，乃知不必徽絃具。\n明月清河佳可游，官仓縻我不得去。\n白露为霜水一篙，秋香莲荡浮轻舠。\n此中亦有无絃意，相忆樽前把蟹螯。",
        "dynasty": "宋",
        "collection_info": null
    },
    {
        "title": "致政王殿丞逍遥亭",
        "author": "黄庭坚",
        "content": "漆园着书五十二，致意最在逍遥游。\n后来作者逐音响，百一未必知庄周。\n幽人往往泥出处，俗士不可与庄语。\n逍遥如何，一蛇一龙。\n以无为当有，以守雌为雄。\n与物无对，无内无外。\n与民成功，有物有对。\n左肘生杨观物化，右臂为鸡即时夜。\n果若乘气有待游，如何六气无穷谢。\n天之苍苍非正色，道真微妙安可得。\n利害丛中火甚多，此心寂寞谁能识。\n丈人春秋诚未高，视听聪明齿牙牢。\n所为淳拙有深越，持置酷似巨山陶。\n平生刚直折不得，目送飞鸿向宾客。\n早束衣冠林底眠，非关暮年俗眼白。\n种田百亩初为酒，买地一区今有宅。\n家人岁计不婴心，两儿长不能措画。\n迩来信己不问天，万事逍遥只眼前。\n何必读书始晓事，此翁暗合庄生意。",
        "dynasty": "宋",
        "collection_info": null
    },
    {
        "title": "送何君庸上赣石",
        "author": "黄庭坚",
        "content": "腊梅开尽欲凋年，痛饮千江壁底眠。\n江寒山瘦思亲友，归守平生二顷田。\n西昌万户深篁竹，楚国无人知白玉。\n欲附絃歌慰寂寥，絃断枯桐谁识曲。\n樽前顾曲客姓周，学问东山继先流。\n梅花恼人已落尽，真成何逊醉扬州。\n我今颔底髭半白，背世□□学春秋。\n此书百年锁蛛网，亦谓岁晚逢何休。\n荀侯画谋取垂棘，之奇贪贤无处适。\n大庾岭头烟雨中，万峰插天如剑直。\n苦怀行李冰绕须，野店酒旗可试沽。\n只今人才不易得，傥逢涤器试相如。",
        "dynasty": "宋",
        "collection_info": null
    },
    {
        "title": "寄怀赵正夫奉议",
        "author": "黄庭坚",
        "content": "春皇抚宇宙，仁气被园林。\n草木怀元宠，松栢抱常心。\n揽观万物表，有觉咏时禽。\n一劝君沽酒，一起予投簪。\n小人畏罪罟，澡雪奉官箴。\n鸡鸣风雨晦，鹤鸣涧谷阴。\n维此方寸宝，日月所照临。\n泽蒲渐绿弱，山桃破红深。\n永怀寂寞人，黄卷事幽寻。\n虚窗驰野马，宴坐醉古今。\n鸳鸯求好匹，笙磬和同音。\n何时闻笑语，清夜对横琴。",
        "dynasty": "宋",
        "collection_info": null
    },
    {
        "title": "四月丁卯对雨寄赵正夫",
        "author": "黄庭坚",
        "content": "公家常匆务，退食用寝讹。\n相思虽劳勤，书问不能多。\n时雨光万物，开云见羲和。\n干坤有美意，畎浍未盈科。\n凯风吹南荣，官槐绿婆娑。\n鷾鸸将其匹，来巢自成家。\n于物无讥嫌，人亦不谁何。\n眷言生理拙，无地牧鸡鹅。\n丈人春秋高，雏鷇勤摩挲。\n在公每怀归，安得借明驼。\n畏涂失无乡，酌海持一蠡。\n平生朱丝绳，寂寞长生窠。\n故人纍纍去，宰木上女萝。\n生存半白首，会面阻山河。\n赵侯秉金玉，不与世同波。\n从容觉差晚，鄙心寄琢磨。\n外物良难必，岁寒不改柯。",
        "dynasty": "宋",
        "collection_info": null
    },
    {
        "title": "赋陈季张北轩杏花得酒字",
        "author": "黄庭坚",
        "content": "青春不拣势薄厚，春到人家尽花柳。\n杏园主人殊未来，岂谓一枝先入手。\n天晴日暖笼紫烟，镜裏红粧犹带酒。\n江梅已尽桃李迟，此时此花即吾友。\n栏边渐满枝上空，叹息踌躇为之久。\n荣衰何异人一生，少壮蹔时成老丑。\n狂痴未解惜光阴，不饮十人常八九。\n岂如大醉升糟邱，太古干坤随处有。\n更当种子如董仙，抟米谁能问升斗。",
        "dynasty": "宋",
        "collection_info": null
    },
    {
        "title": "送蒲元礼南归",
        "author": "黄庭坚",
        "content": "元礼佳少年，俊气欲无敌。\n文章诗最豪，溟涨助笔力。\n三年叶公城，于我固多益。\n恨无荆鸡材，使君有羽翼。\n此行省亲闱，綵服耀春色。\n从容文字閒，固未旷子职。\n蕲春向鄂渚，曾不三四驿。\n吾师李武昌，金声而玉德。\n诚能勇一往，所进岂寸尺。\n江南后生秀，居多门下客。\n愿君从之游，琢磨就圭璧。\n斗酒清夜阑，缺月挂屋壁。\n鸡鸣马就辔，少别安足惜。\n人生共一世，谁能无行役。",
        "dynasty": "宋",
        "collection_info": null
    },
    {
        "title": "即席",
        "author": "黄庭坚",
        "content": "落叶不胜扫，月明树阴疏。\n亲邻二三子，樽酒相与俱。\n霜栗剥寒橐，晚菘煮青蔬。\n解官方就门，敦薄无简书。\n纯益气萧萧，未羁天马驹。\n元礼喜作诗，豪气小未除。\n大薛知力学，日来反三隅。\n小薛受善言，如以柳贯鱼。\n天民尝逸驾，近稍就橛株。\n知命虽畸人，清谈颇有余。\n阿卢快犊子，规矩尚小殊。\n不材于用少，我则涧底樗。\n会合只偶然，等闲异秦吴。\n人生一世閒，何异乐出虚。\n过耳莫省领，披怀使恢疏。\n买网尚可鲙，倒壶更遣沽。\n不当爱一醉，倒倩路人扶。",
        "dynasty": "宋",
        "collection_info": null
    },
    {
        "title": "赠李彦深",
        "author": "黄庭坚",
        "content": "琼枝虽疗渴，萱草忘人忧。\n李君气萧萧，翠竹摇清秋。\n步竹来过门，日色在帘钩。\n开云睹白雉，临水对虚舟。\n言少常造极，色夷似无求。\n醉尉厅索寞，寒泉沃茶瓯。\n四坐愁水厄，井缾犹屡投。\n斮锡碎玉札，閒荐当众羞。\n微物不足贵，且延君少留。\n行役阻相见，心如旆悠悠。\n春鱼出清涔，社酒欲胜篘。\n时来得晤语，呼客尽更筹。",
        "dynasty": "宋",
        "collection_info": null
    },
    {
        "title": "再和答张仲谋陈纯益兄弟",
        "author": "黄庭坚",
        "content": "渡江羁宦襄江北，红尘染尽春衫色。\n春畬辍耕草苒苒，瘦妻病余废组织。\n官仓得粟何常饱，清夜饥肠吟唧唧。\n西风吹梦到故乡，千里关山云水白。\n可怜夺却田园乐，何异万金输一掷。\n乱辙曾无长者车，经年不造先生席。\n张侯少年二陈俊，倾盖能如旧相识。\n凉秋夏日数来过，要与六经生羽翼。\n贫家虽无樽酒懽，小径曾鉏待三益。\n剧谈莫问井阑干，坐须山月吐半璧。",
        "dynasty": "宋",
        "collection_info": null
    },
    {
        "title": "饮城南即事",
        "author": "黄庭坚",
        "content": "阴阴花柳一百五，吹空白绵乱红雨。\n已看燕子飞入帘，未有黄鶑学人语。\n斗鸡走狗轻薄儿，衣裾相鲜气相许。\n半是墦閒醉饱人，还家骄色羞妇女。\n顾侯邀客出城南，晓蹋天街已尘土。\n春风游丝人到狂，何况客醉日当午。\n着作文章名誉早，不愧汉庭御史祖。\n元城茂宰民父母，境不飞蝗河渡虎。\n何侯家世看丰碑，墨摹万卷心奇古。\n颍阴从事江左贤，八咏楼高风月苦。\n刘郎曾眠武陵源，好在桃花迷处所。\n鄙夫漫有腹便便，懒书欲眠谁比数。\n一笑相懽自难得，看朱成碧更起舞。\n任他小儿拍手笑，插花走马及严鼓。\n顾侯三酌似已多，明日花飞奈老何。",
        "dynasty": "宋",
        "collection_info": null
    },
    {
        "title": "宣九家赋雪",
        "author": "黄庭坚",
        "content": "都城穷腊月半破，晚来雪云应朝课。\n虚檐稍闻飘瓦声，六花连空若推堕。\n翩翩恐逐歌吹来，皎皎不受尘泥涴。\n试寻高处望双阙，佳气葱葱寒贴妥。\n遥知万马驾紫宸，把烛天街听宫鏁。\n吾人岂解占丰年，但喜酒樽宜附火。\n石鼎香浮北焙茶，洪炉殻爆宣城果。\n陆珍海异厌下筯，别索百种烦烹和。\n仆奴睥睨费呼叱，主人爱客无不可。\n凭向江船问子猷，山阴夜醉何如我。\n北邻长吉最能诗，怯寒正想重裘坐。\n故遣长须屡送来，犹得王孙嘲饭颗。",
        "dynasty": "宋",
        "collection_info": null
    },
    {
        "title": "和舍弟中秋月",
        "author": "黄庭坚",
        "content": "高秋摇落四十五，清都早霜凋桂丛。\n纤尘不隔四维凈，寒光独照万象中。\n少年气与节物竞，诗豪酒圣难争锋。\n桓伊老骥思千里，尚能三弄当清风。\n广文陋儒懒于事，浩歌不眠倚梧桐。\n百忧生火作内热，何时心与此月同。\n后生晚出不勉学，从汉至今无扬雄。\n天马权奇大宛种，吾家阿熊风骨耸。\n言诗已出灵运前，行身未闻孟轲勇。\n明窗文字不取读，蜘蛛结网尘堆壅。\n少壮几时夏已秋，待而成人吾木拱。\n怜汝起予秋月篇，我衰安得笔如椽。\n但使樽中常有酒，不辞坐上更无毡。\n把诗问字为汝说，便当侯家歌舞筵。",
        "dynasty": "宋",
        "collection_info": null
    },
    {
        "title": "和世弼中秋月咏怀",
        "author": "黄庭坚",
        "content": "一年中秋最明月，也照贫家门户来。\n清光适从人意满，壶觞政为诗社开。\n秋空高明万物静，此时乃见天地性。\n广文官舍非吏曹，况得数子发嘉兴。\n千古风流有诗在，百忧坐忘知酒圣。\n露华侵衣寒耿耿，绝胜永夏处深甑。\n人生此欢良独难，夜如何其看斗柄。\n王甥俊气横九州，樽前为予商声讴。\n松烟洒落成珠玉，溪藤卷舒烂银钩。\n北门楼卤地险壮，金堤浊河天上流。\n离宫殿阁碍飞鸟，霸业池台连秃鹙。\n当日西园湛清夜，冠盖追随皆贵游。\n使臣词句高突兀，慷慨悲壮如曹刘。\n我于人閒触事懒，身世江湖一白鸥。\n空余诗酒兴不浅，尚能呻吟卧糟邱。\n偶然青衫五斗米，夺去黄柑千户侯。\n永怀丹枫树微脱，洞庭潇湘晚风休。\n晴波上下挂明镜，棹歌放船空际浮。\n不须乞灵向沈谢，清兴自与耳目谋。\n江山于人端有助，君不见至今宋玉传悲秋。\n期君异时明月夜，把酒岳阳黄鹤楼。",
        "dynasty": "宋",
        "collection_info": null
    },
    {
        "title": "次韵答常甫世弼二君不利秋官鬰鬰初不平故予诗多及君子处得失事",
        "author": "黄庭坚",
        "content": "鹏翼将图南，垂天上扶摇。\n飞飞寻常閒，深树乘风蜩。\n大观与小智，从事不同条。\n扬雄老执戟，金张珥汉貂。\n松柏有本心，蒲柳望秋凋。\n久矣结舌瘖，狂言始今朝。\n崔王两骥子，神俊万里超。\n惊人吐嘉句，拔俗振高标。\n频来草玄宅，共语清入寥。\n处己愿如舜，致君敢不尧。\n回观势利场，内热作惊潮。\n趋时愧才全，傲世乃士骄。\n二生浪许可，弹炙则求鸮。\n围棋饭后约，煨栗夜深邀。\n尔来数到门，玉趾不惮遥。\n相期淡薄处，行乐亦云聊。\n甘泉沸午鼎，茗椀方屡浇。\n昏鸦相送归，风枝撼调调。\n男儿强饮食，九鼎等一瓢。\n富贵但蹔热，名声适为妖。\n世事寒暑耳，四时旋斗杓。\n勿学怀沙赋，离魂不可招。",
        "dynasty": "宋",
        "collection_info": null
    },
    {
        "title": "送魏君俞知宿迁",
        "author": "黄庭坚",
        "content": "魏侯得名能治剧，江湖作吏声籍籍。\n人言才似鉅鹿公，诏书擢守二千石。\n前日见贤后得罪，艾封霑襟復自悔。\n牛刀割鸡不作难，看公来上宿迁最。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "黄庭坚",
        "content": "秋阴细细压茅堂，吟虫啾啾昨夜凉。\n雨开芭蕉新閒旧，风撼篔筜宫应商。\n砧声已急不可缓，檐景既短难为长。\n狐裘断缝弃墙角，岂念晏岁多繁霜。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "黄庭坚",
        "content": "茅堂索索秋风发，行遶空庭紫苔滑。\n蛙号池上晚来雨，鹊转南枝夜深月。\n翻手覆手不可期，一死一生交道绝。\n湖水无端浸白云，故人书断孤鸿没。",
        "dynasty": "宋",
        "collection_info": null
    },
    {
        "title": "和李文伯暑时五首 扇",
        "author": "黄庭坚",
        "content": "团扇如明月，动摇微风兴。\n屏去坐上热，袪逐盘中蝇。\n有用何提挈，无心分爱憎。\n炎炎虽可贵，弃置奈寒冰。",
        "dynasty": "宋",
        "collection_info": null
    },
    {
        "title": "和李文伯暑时五首 麈尾",
        "author": "黄庭坚",
        "content": "麈髦副白玉，挥弄柔毵毵。\n不独效击拂，与君为指南。\n诸生临广坐，辩口剧春蚕。\n此物为解纷，吾常见不谈。",
        "dynasty": "宋",
        "collection_info": null
    },
    {
        "title": "和李文伯暑时五首 石枕",
        "author": "黄庭坚",
        "content": "沈埋寒泉骨，成器世乃重。\n贤于曲肱乐，辗转不倾动。\n六月尘埃閒，头为涔涔痛。\n一卧洗烦劳，华胥直通梦。",
        "dynasty": "宋",
        "collection_info": null
    },
    {
        "title": "和李文伯暑时五首 蕲簟",
        "author": "黄庭坚",
        "content": "吾家笛竹簟，旧物最所惜。\n当年楚山秋，林下千金得。\n寒光不染着，夐与尘泥隔。\n落日照江波，依稀比颜色。",
        "dynasty": "宋",
        "collection_info": null
    },
    {
        "title": "和李文伯暑时五首 葛幮",
        "author": "黄庭坚",
        "content": "飞蚊远床帷，来傍青灯集。\n微凉忽透隙，如带惊雷入。\n念彼无幮者，中夜何嘆及。\n天下同安眠，西风向秋急。",
        "dynasty": "宋",
        "collection_info": null
    },
    {
        "title": "送钱一杲卿",
        "author": "黄庭坚",
        "content": "钱君佳少年，濯濯春月柳。\n开谈屡逼人，落笔若挥帚。\n鳬雁菰蒲中，英材颇时有。\n同声倾夙期，异姓接婚友。\n冷官国北门，会面始八九。\n时时过薄饭，卯坐常至酉。\n今日得休沐，方醺步兵酒。\n闻子车马南，欲饯辄掣肘。\n温风媚行色，绿浄无尘垢。\n鱼轩迎少妇，能献二亲寿。\n到家春已融，柔条可结纽。\n蔆藻蔓平湖，钓船先入手。\n南雁正北来，蚤寄诗千首。",
        "dynasty": "宋",
        "collection_info": null
    },
    {
        "title": "观道二篇  其一",
        "author": "黄庭坚",
        "content": "圣人用仁心，恻伤路傍儿。\n虎狼舐吻血，自哺胃与肌。\n同在天地閒，六凿相识知。\n父母临万物，大道甚坦夷。\n百年修不善，一日许知非。\n虎狼有悛心，还与圣人齐。",
        "dynasty": "宋",
        "collection_info": null
    },
    {
        "title": "观道二篇  其二",
        "author": "黄庭坚",
        "content": "廉蔺向千载，凛凛若生者。\n曹李虽无恙，如沈九泉下。\n短长略百年，共是过隙马。\n事来磨其锋，意气要倾泻。\n风云灭须臾，草木但春夏。\n唯此一物灵，不可藉外假。\n誉髦天下才，西伯本心化。\n君无诮斯文，可以观大雅。",
        "dynasty": "宋",
        "collection_info": null
    },
    {
        "title": "送朱贶中允宰宋城",
        "author": "黄庭坚",
        "content": "邺王台边春一空，但有雪飞杨柳风。\n我从南阳解归橐，重帘复幕坐学宫。\n酒材苦责公酿薄，欲经醉乡无路通。\n奈何当此意绪恶，僚友决去如飞鸿。\n朱侯官居邺城下，不脱辔衔秣征马。\n绿槐阴阴门对街，唯我知君少闲暇。\n新从天上拜书回，去效割鸡宋之野。\n宋城万家有和气，明府岂弟心倾写。\n愧君乞言极忠厚，安得琼瑶赠盈把。\n古来为县有盛名，不过垦田归桑柘。\n欲苏浊水頳尾鱼，舞文吏胥无假借。\n朝廷本意在治安，外论不然可惊唶。\n岂如规摹跨三代，首听官师困鳏寡。\n簿书期会可半功，区别枉直教刑中。\n杜光作刑至载割，及民无辜受笞駡。\n权衡此心坐堂奥，草木遂生虫蚁化。\n朱侯明日君定行，行李触热时已夏。\n我官雀鼠盗太仓，欲去犹须毕婚嫁。\n几时可上君政成，即买扁舟极东下。",
        "dynasty": "宋",
        "collection_info": null
    },
    {
        "title": "送醇父归蔡",
        "author": "黄庭坚",
        "content": "北风飘飘天作恶，枯木已无叶可落。\n寒溪溅溅声迫人，岁聿云莫惨不乐。\n此时陈子乃弃我，归将索绹亟乘屋。\n吾室尚潭潭，留君欲晤谈。\n掉头去不顾，明发解征骖。\n君来久相从，知我无所堪。\n好学勇如虎，读书青出蓝。\n有疑必考击，无奥不穷探。\n愧无洪钟响，十不答二三。\n慨予方食贫，予腹岂屡厌。\n藜羹稀糁芼，寒葅薄酰盐。\n虽欲苦留君，俎豆无加添。\n从来婚友閒，恩义亦云兼。\n草枯方兀兀，麦秀待渐渐。\n绿髮佳少年，回首垂白髯。\n进德失盛时，时宁为人淹。\n经纶自封植，岂不如春蚕。\n此地决矣戒童仆，归旁南陔种兰菊。\n旅床夜夜悲蛩螀，行色村中异风俗。\n青灯白酒留故人，莫爱一醉至晓角。",
        "dynasty": "宋",
        "collection_info": null
    },
    {
        "title": "次韵七兄青阳驿西阻水见寄",
        "author": "黄庭坚",
        "content": "挽船逆牵九牛尾，寸步关梁论万里。\n淮山终日只对面，与船低昂如角抵。\n水工爬涉未曾去，远者盈寻近盈咫。\n长堤夜射千丈潭，疾雷不及先掩耳。\n吾人犹困坎井泥，何算鲑虾着尘滓。\n我家诗翁坐长歌，险阻艰难实经履。\n稍寻牛豕畦疃行，始得村落鱼菜市。\n风榆雨柳愁杀人，日西月东若流水。\n忽然槌鼓催发船，入门驩甚折屐齿。\n道逢耦耕试借问，往往见谓知津矣。\n十年奔走营晓炊，家居暖席能得几。\n此行干蛊维叔父，攻苦食辛等醇醴。\n官筒之诗邺城下，孝友恳恻见表裏。\n强哦竹閒惜寡和，如以罢兵取坚垒。\n何当车马城南来，寿亲一樽开宴喜。",
        "dynasty": "宋",
        "collection_info": null
    },
    {
        "title": "酌别世弼",
        "author": "黄庭坚",
        "content": "王郎婚友平生期，学问文章过吾党。\n一见悬知白璧奇，三年未负青云赏。\n苏秦六印自多金，陶朱再相宜藏镪。\n贫贱相知乃为贵，功名所在何须枉。\n邺王城下倒清樽，子云书中羃蛛网。\n樽前惜别语万千，门外催发人三两。\n自从相见开青眼，无处会面如天上。\n倾壶倒榼驻车马，岂但呼灯照罂瓬。\n平生相从忘岁月，手足割裂诚迷惘。\n譬如旁人看疥癞，未易能去肤髮痒。\n但愿自思恩爱閒，勿以眼前剧愁想。",
        "dynasty": "宋",
        "collection_info": null
    },
    {
        "title": "庭诲惠鉅砚",
        "author": "黄庭坚",
        "content": "郭君大砚如南溟，化我霜毫作鹏翼。\n安得剡藤三千尺，书九万字无渴墨。",
        "dynasty": "宋",
        "collection_info": null
    },
    {
        "title": "叔诲宿邀湖上之游以故不果往",
        "author": "黄庭坚",
        "content": "芰荷采尽荇田田，湖光价当酒十千。\n主人邀客殊未来，西风枕簟废书眠。\n睡罢书窗翻墨汁，龙蛇起陆云雨湿。\n晚筵红袖劝倾杯，公荣坐远酌不及。\n章台柳色未知秋，折与行人鞭紫骝。\n金城手种亦如此，今日摇落令人愁。\n双飞鸳鸯一朝隻，舂鉏欲匹畏白鸥。\n风标公子诚自多，波浄月明如鵾何。",
        "dynasty": "宋",
        "collection_info": null
    },
    {
        "title": "次韵子真会灵源庙池亭",
        "author": "黄庭坚",
        "content": "繫马着堤柳，置酒临魏城。\n人贤心故乐，地旷眼为明。\n十年风烟散，邂逅集此亭。\n悲欢更世故，谈话及平生。\n折腰督邮前，勉强不见情。\n世味曾淡薄，心源留粹精。\n晴云有高意，阔水无湍声。\n谁言王安丰，定识阮东平。",
        "dynasty": "宋",
        "collection_info": null
    },
    {
        "title": "几復读庄子戏赠",
        "author": "黄庭坚",
        "content": "蜩化抢榆枋，鹏化抟扶摇。\n大椿万岁寿，粪英不重朝。\n有待于无待，定非各逍遥。\n譬如宿舂粮，所诣岂得辽。\n漆园槁项翁，闻风独参寥。\n物情本不齐，显者桀与尧。\n烈风号万窍，杂然吹籁箫。\n声随器形异，安可一律调。\n何尝用吾私，总领使同条。\n惜哉向郭误，斯文晚未昭。\n胡不弃影事，直以神理超。\n木资不才生，雁得不才死。\n投身死生中，未可优劣比。\n深藏无所用，一寓不得已。\n逍遥同我谁，岁暮于吾子。",
        "dynasty": "宋",
        "collection_info": null
    },
    {
        "title": "次韵坦夫见惠长句",
        "author": "黄庭坚",
        "content": "温风撩人随处去，欲如羶羊蚁旋慕。\n落英马前高下飞，牵挽忽与樽酒遇。\n令行如水万夫长，倾盖不减平生故。\n素衣成缁面黧黑，笑说尘沙工点污。\n王事贤劳尚有诗，自卷溪藤染霜兔。\n桃李清阴坐未移，走送雄篇疲健步。\n张侯先不露文章，十年深深豹藏雾。\n欻来听讼小棠阴，千里鸣絃舞韶濩。\n我名最落诸人后，顿使漂山由众喣。\n伐木丁丁愧友声，食苹呦呦怀野聚。\n谷阳旧垒一片春，勤我引领西南傃。\n遥知红紫能乱眼，锦衾作梦高唐赋。\n简书留句四十里，梦魂明月识归路。\n公才富比沧海宫，明珠珊瑚凡几库。\n惠连冢上麦纤纤，喜公犹得春草句。\n明朝折柳作马棰，想见杯盘咄嗟具。\n风光暂来不供翫，大似横塘过飞鹜。\n瓮面浮蛆暖更多，气味烦公卒调护。\n树头树底劝提壶，南冈北冈教脱袴。\n春衣可着惬醉眠，急觞催传莫论数。",
        "dynasty": "宋",
        "collection_info": null
    },
    {
        "title": "奉和慎思寺丞太康传舍相逢并寄扶沟程太丞尉氏孙着作二十韵",
        "author": "黄庭坚",
        "content": "扶亭大夫伯淳父，平生执鞭所欣慕。\n蚤年学问多东南，形阻江山想神遇。\n阮籍台边有一人，爱叹非为婚姻故。\n民言令君明且清，玉壶寒冰不受污。\n我从王事驱传马，落日东走骇麏兔。\n问知邻境欲过之，简书有程严寸步。\n胸怀作恶无处说，天气昏昏月含雾。\n故人如从空中落，逼耳好鸟鸣韶濩。\n野桃窈窕风剪拂，官柳低昂春燠昫。\n政由人好景亦好，烧烛续书笑言聚。\n同怀两贤孤此乐，无物可写心倾傃。\n邓侯诗成锦绣段，浣花屑玉邀我赋。\n今年病起疏酒杯，醉乡荆棘归无路。\n诗穷浄欲四壁立，奈何可当杜武库。\n不似灞桥风雪中，半臂骑馿得佳句。\n济时之才吾岂敢，樗栎初无廊庙具。\n上车不落强颜耳，伏食官仓等鸡鹜。\n只欲苦留公把酒，都畿千里勤督护。\n及得归时谷雨余，已剪轻衣换袍袴。\n春色衰从一片飞，况乃纷纷不知数。",
        "dynasty": "宋",
        "collection_info": null
    },
    {
        "title": "次韵晋之五丈赏压沙寺梨花",
        "author": "黄庭坚",
        "content": "沙头十日春，当日谁手种。\n风飘香未改，雪压枝自重。\n看花思食实，知味少人共。\n霜降百工休，把酒约宽纵。",
        "dynasty": "宋",
        "collection_info": null
    },
    {
        "title": "答王道济寺丞观许道宁山水图",
        "author": "黄庭坚",
        "content": "往逢醉许在长安，蛮溪大砚磨松烟。\n忽呼绢素翻砚水，久不下笔或经年。\n一日踏门撼门钮，巾帽欹斜犹索酒。\n举杯意气欲翻盆，倒卧虚樽将八九。\n醉拈枯笔尝墨色，势若山崩不停手。\n数尺江山万里遥，满堂风物冷萧萧。\n山僧归寺童子后，渔伯欲渡行人招。\n先君笑指溪上宅，鸬鷀白鹭如相识。\n许生再拜谢不能，乃是天机非笔力。\n自陈精力初未衰，八幅生绢作四时。\n蚤师李成最得意，什袭自藏人已知。\n贵人取去弃墙角，流落几姓知今谁。\n大梁画肆阅水墨，四图宛然当物色。\n自言早过许史门，常卖一声偶然得。\n雨雪涔涔满寺庭，四图泠落让丹青。\n往来睥睨谁比数，十万酬之观者惊。\n客还次第阅春夏，坐见岁序寒峥嵘。\n王丞来观嘆唧唧，亦如我昔初见日。\n新诗雌黄多得实，信知君家有摩诘。\n我持此图二十年，眼见绿髮皆华颠。\n许生缩手入黄泉，众史弄笔摩青天。\n君家枯松出老翟，颇似破屏有骨骼。\n一时所弃愿爱惜，不诬方将有人识。",
        "dynasty": "宋",
        "collection_info": null
    },
    {
        "title": "观王熙叔唐本草书歌",
        "author": "黄庭坚",
        "content": "少时草圣学钟王，意气欲齐韦与张。\n家藏古本数十百，千奇万怪常搜索。\n今得君家一卷书，始觉辛勤总无益。\n移灯近前拭眼看，精神高秀非人力。\n北风古树折巅崖，苍烟寒籐挂绝壁。\n逸气峥嵘驰万马，隻字千金不当价。\n想初槃礴落笔时，毫端已与心机化。\n主人知是希世奇，但见姓氏无标题。\n自非高闲怀素不能此，何必更辨当年谁。",
        "dynasty": "宋",
        "collection_info": null
    },
    {
        "title": "拟古杂言",
        "author": "黄庭坚",
        "content": "雁雁随春风，过乡县。\n烟雨昏，行不乱。\n同安乐，共忧患。\n云重重，不相见。\n日昳晡，下平湖。\n十十五五依黄芦，得粒不啄鸣相呼。\n新妇见雁怀征夫，上堂曳袑裾，四拜启阿姑。\n人言雁寄书，审能寄书无。\n阿姑语新妇，古来无此事，今安得此语。\n新妇祝雁好自去，勿学水中恋涔鱼。\n寄汝尺素上有书，塞北春寒用当襦。\n寄书与阿谁，我家苏校尉，海上牧羊儿。\n为言妾能事君母，勿负汉恩作降虏。",
        "dynasty": "宋",
        "collection_info": null
    },
    {
        "title": "古豪侠行赠魏邻几",
        "author": "黄庭坚",
        "content": "翩翩魏公子，恐是信陵君。\n高义动衰俗，孤标对层云。\n风吹棠棣花，一枝落夷门。\n俯仰少颜色，萧萧烟景昏。\n已朽朱亥骨，侯嬴无子孙。\n众中气轩昂，把臂输肺肝。\n沃之红鹦鹉，载以乌贺兰。\n门前马嘶急，我弟忽扣关。\n谓言空中落，逆旅有仁人。\n老母一解颜，万金难报恩。\n琅玕乃未赠，交好如弟昆。",
        "dynasty": "宋",
        "collection_info": null
    },
    {
        "title": "拘士笑大方",
        "author": "黄庭坚",
        "content": "拘士笑大方，俗吏缚文律。\n当其擅私智，辙覆千里失。\n鸟飞与鱼潜，明哲善因物。\n欣然领斯会，千百无十一。\n蒯缑装太阿，付驺斩刍秣。\n风雨晦冥时，中夜鸣不歇。\n张公下世久，安得叹埋没。\n齐王好吹竽，楚客善鼓瑟。\n卫妇新上车，戒御无笞服。\n教母灭竈突，徙薪始入室。\n三言至丁宁，于理盖已密。\n主人皆笑之，乃在未适节。\n庄生亦有言，外物不可必。\n无地与挥斤，眷然思郢质。",
        "dynasty": "宋",
        "collection_info": null
    },
    {
        "title": "拟古乐府长相思寄黄几復",
        "author": "黄庭坚",
        "content": "江南江北春水长，中有一人遥相望。\n字曰金兰服众芳，妙歌扬声倾满堂。\n满堂动色不入耳，四海知音能有几。\n惟予与汝交莫逆，心期那閒千万里。\n欲凭绿水之双鱼，为寄腹中之素书。\n溪回屿转恐失路，夜半不眠起踌躇。",
        "dynasty": "宋",
        "collection_info": null
    },
    {
        "title": "古乐府白纻四时歌  其一",
        "author": "黄庭坚",
        "content": "桃李欲开风雨多，笼絃束管奈春何。\n风休雨静花满地，时节去我如惊波。\n少年志愿不成就，日月星辰役昏昼。\n俟河之清未有期，斗酒聊为社公寿。",
        "dynasty": "宋",
        "collection_info": null
    },
    {
        "title": "古乐府白纻四时歌  其二",
        "author": "黄庭坚",
        "content": "日晴桑叶绿宛宛，春蚕忽忽都成茧。\n缲车宛转头绪多，相思如此心乱何。\n少年志愿不成就，故年主人且恩旧。\n及河之清八月来，斗酒聊为社公寿。",
        "dynasty": "宋",
        "collection_info": null
    },
    {
        "title": "古乐府白纻四时歌  其三",
        "author": "黄庭坚",
        "content": "络纬惊秋鸣唧唧，美人停灯中夜织。\n回文中有白头吟，人生难得相知心。\n少年志愿不成就，故年主人且恩旧。\n及河之清八月来，斗酒聊为社公寿。",
        "dynasty": "宋",
        "collection_info": null
    },
    {
        "title": "古乐府白纻四时歌  其四",
        "author": "黄庭坚",
        "content": "北风降霜松柏雕，天形惨澹光景销。\n山河夜半失故处，何地藏舟无动摇。\n少年志愿不成就，故年主人且恩旧。\n及河之清八月来，斗酒聊为社公寿。",
        "dynasty": "宋",
        "collection_info": null
    },
    {
        "title": "韩信",
        "author": "黄庭坚",
        "content": "韩生高才跨一世，刘项存亡翻手耳。\n终然不忍负沛公，颇似从容得天意。\n成皋日夜望救兵，取齐自重身已轻。\n蹑足封王能早寤，岂恨淮阴食千户。\n虽知天下有所归，独怜身与哙等齐。\n蒯通狂说不足撼，陈豨孺子胡能为。\n予尝贳酒淮阴市，韩信庙前木十围。\n千年事与浮云去，想见留侯决是非。\n丈夫出身佐明主，用舍行藏可自知。\n功名邂逅轩天地，万事当观失意时。",
        "dynasty": "宋",
        "collection_info": null
    },
    {
        "title": "淮阴侯",
        "author": "黄庭坚",
        "content": "韩生沈鸷非悍勇，笑出胯下良自重。\n滕公不斩世未知，萧相自追王始用。\n成安书生自圣贤，左仁右圣兵在咽。\n万人背水亦书意，独驱市井收万全。\n功成广武坐东向，人言将军真汉将。\n兔死狗烹姑置之，此事已足千年垂。\n君不见丞相商君用秦国，平生赵良头雪白。",
        "dynasty": "宋",
        "collection_info": null
    },
    {
        "title": "颜阖",
        "author": "黄庭坚",
        "content": "颜阖无事人，躬耕自衣食。\n翩翩鲁公子，要我从事役。\n轺轩来在门，驷马先拱璧。\n出门应使者，陇上不谋国。\n心知误将命，非敢惮行役。\n使人返锡命，户庭空履迹。\n中随卫侯书，起作太子客。\n谁能明吾心，君子蘧伯玉。",
        "dynasty": "宋",
        "collection_info": null
    },
    {
        "title": "赠希孝",
        "author": "黄庭坚",
        "content": "金玉虽满堂，一去谁能守。\n石交千秋期，程婴报杵臼。\n丝随丹青染，变态非復旧。\n竹杖寒苍苍，草木黄落后。\n匏从曲沃来，管是汶阳有。\n土性本高明，天材更浑厚。\n革之成国器，实假匠伯手。\n木平非斧斤，是事公信否。",
        "dynasty": "宋",
        "collection_info": null
    },
    {
        "title": "侯元功问讲学之意",
        "author": "黄庭坚",
        "content": "金声而玉振，从本用圣学。\n石师所未讲，赤子有先觉。\n丝直则为絃，可射可以乐。\n竹笋不成芦，白珪元抱璞。\n匏瓜不能匏，其裔犹为瓟。\n土俗颇暖姝，西笑长安乐。\n革无五声材，终然应宫角。\n木人得郢工，鼻端乃可斲。",
        "dynasty": "宋",
        "collection_info": null
    },
    {
        "title": "戏赠张叔甫",
        "author": "黄庭坚",
        "content": "团扇復团扇，因风託方便。\n衔泥巢君屋，双燕令人羡。\n张公子，时相见。\n张公一生江海客，文章献纳麒麟殿。\n文采风流今尚存，看君不合长贫贱。\n醉中往往爱逃禅，解道澄江静如练。\n淮南百宗经行处，携手落日回高宴。\n城上乌，尾毕逋。\n尘沙立暝途，惟有摩尼珠。\n云梦泽南州，更有赤须胡。\n与君歌一曲，长铗归来乎。\n出无车，食无鱼。\n不须闻此意惨怆，幸是元无免破除。\n脱吾帽，向君笑。\n有似山开万里云，论心何必先同调。\n河之水，去悠悠。\n将家就鱼米，四海一扁舟。\n头陀云外多僧气，直到湖南天尽头。\n潭府邑中甚淳古，还如何逊在扬州。\n但得长年饱吃饭，苦无官况莫来休。",
        "dynasty": "宋",
        "collection_info": null
    },
    {
        "title": "以右军书数种赠邱十四",
        "author": "黄庭坚",
        "content": "邱郎气如春景晴，风暄百果草木生。\n眼如霜鹘齿玉冰，拥书环坐爱窗明。\n松花泛砚摹真行，字身藏颖秀劲清，问谁学之果兰亭。\n我昔颇復喜墨卿，银鈎虿尾烂箱籝，赠君铺案黏曲屏。\n小字莫作痴冻蝇，乐毅论胜遗教经。\n大字无过瘗鹤铭，官奴作草欺伯英。\n随人作计终后人，自成一家始逼真。\n卿家小女名阿潜，眉目似翁有精神。\n试留此书他日学，往往不减卫夫人。",
        "dynasty": "宋",
        "collection_info": null
    },
    {
        "title": "李君贶借示其祖西台学士草圣并书帖一编二轴以诗还之",
        "author": "黄庭坚",
        "content": "当时高蹈翰墨场，江南李氏洛下杨。\n二人殁后数来者，西台唯有尚书郎。\n篆科草圣凡几家，奄有汉魏跨两唐。\n纸摹石镂见彷佛，曾未得似君家藏。\n侧釐数幅冰不及，字体欹倾墨犹湿。\n明窗棐几开卷看，坐客失床皆起立。\n新春一声雷未闻，何得龙蛇已惊蛰。\n仲将伯英无后尘，迩来此公下笔亲。\n使之早出见李卫，不独右军能逼人。\n枯林栖鸦满僧院，秀句争传两京遍。\n文工墨妙九原荒，伊洛气象今凄凉。\n夜光入手爱不得，还君復入古锦囊。\n此后临池无笔法，时时梦到君书堂。",
        "dynasty": "宋",
        "collection_info": null
    },
    {
        "title": "三至堂",
        "author": "黄庭坚",
        "content": "杨公父子孙，俱出文昌宫。\n朱轓与别驾，同最治民功。\n当年竹马儿，市上白鬓翁。\n相语府门前，郎君有家风。\n筑室俯飞鸟，我来岁仲冬。\n人烟空橘柚，梅蘤破榛丛。\n延客煮茶药，使君语雍容。\n畴昔识二父，只今天柱峰。\n故开堂北门，突兀在眼中。\n千秋万岁后，野人犹致恭。\n借问经始谁，开国华阴公。",
        "dynasty": "宋",
        "collection_info": null
    },
    {
        "title": "玉照泉而名之",
        "author": "黄庭坚",
        "content": "仙人持玉照，留在灊西峰。\n一往不返顾，尘痕废磨砻。\n想当光溢匣，云山迭万重。\n有井洌寒泉，照影互相容。\n得名未觉晚，学士古人风。\n持节按九城，乐此水一钟。\n税车束上饭，谈笑考百工。\n金瓶煮山腴，茗椀不暇攻。\n苏侯亦静者，疏凿济成功。\n排遣尘滓行，石奁清如空。\n能令水源浊，鱼虾来其中。\n生子岁月多，往往隠蛟龙。\n玉照不见影，盘桓蜗螺宫。\n一朝揭源去，枯渎草蒙茸。",
        "dynasty": "宋",
        "collection_info": null
    },
    {
        "title": "延寿寺僧小轩极萧洒予为名曰林乐取庄生所谓林乐而无形者并为赋诗",
        "author": "黄庭坚",
        "content": "积雨灵香润，晚风红药翻。\n盥手散经帙，烹茶洗睡昏。\n野僧甚淳古，养拙贲邱园。\n风怀交四境，蓬藋底百椽。\n山林皋壤欤，可为知音言。\n而我与人乐，因之名此轩。\n孟夏妪万物，正昼晦郊原。\n隔墙见牛羊，定知春笋繁。\n俄顷倒干戈，水攻仰翻盆。\n地中鸣鼓角，百万薄悬门。\n部曲伏床下，少定未寒暄。\n疾雷将雨电，破柱取蛟蚖。\n我初未知尔，宴坐潄灵根。\n谅知岑寂地，竟可安元元。",
        "dynasty": "宋",
        "collection_info": null
    },
    {
        "title": "吉老许惠李北海石室碑以诗促之",
        "author": "黄庭坚",
        "content": "往时李北海，翰墨妙天下。\n石室苍苔世未知，公独得本今无价。\n肉字不肥藏兔锋，郎官壁刊佳处同。\n愿公倒箧速持赠，免断银鈎输蠹虫。",
        "dynasty": "宋",
        "collection_info": null
    },
    {
        "title": "吉老两和示戏答",
        "author": "黄庭坚",
        "content": "欲聘石室碑，小诗委庭下。\n颇似山阴写道经，虽与羣鹅不当价。\n画沙无地觅锥锋，点勘永和书法同。\n人言外论殊不尔，勿持明冰照夏虫。",
        "dynasty": "宋",
        "collection_info": null
    },
    {
        "title": "题罗山人览辉楼",
        "author": "黄庭坚",
        "content": "凤凰山人开竹径，楼成溪山深照映。\n眉閒鬰鬰似阴功，壶中有丸续人命。\n劝君洗竹买梧桐，凤何时来驾归鸿。\n思齐大任政勤苦，来听天子歌南风。",
        "dynasty": "宋",
        "collection_info": null
    },
    {
        "title": "古风寄周元翁",
        "author": "黄庭坚",
        "content": "周元翁，古人风。\n诗书苦，作字工。\n允有德，自琢砻。\n观古人，怨慧聪。\n眼欲盲，耳欲聋。\n黄落后，期君同。",
        "dynasty": "宋",
        "collection_info": null
    },
    {
        "title": "西禅听戴道士弹琴",
        "author": "黄庭坚",
        "content": "灵宫苍烟荫老栢，风吹霜空月生魄。\n羣鸟得巢寒夜静，市井收声虚室白。\n少年抱琴为予来，乃是天台桃源未归客。\n危冠匡坐如无傍，弄絃铿铿灯烛光。\n谁言伯牙绝絃钟期死，泰山峨峨水汤汤。\n春天百鸟语撩乱，风荡杨花无畔岸。\n微霠愁猿抱山木，玄冬孤鸿度云汉。\n斧斤丁丁空谷樵，幽泉落涧夜萧萧。\n十二峰前巫峡雨，七八月后钱塘潮。\n孝子流离在中野，羁臣归来哭亡社。\n空床思妇感蟏蛸，暮年遗老依桑柘。\n人言此曲不堪听，我怜酷解写人情。\n悲歌浩叹絃欲断，翻作恬淡雍容声。\n五絃横坐岩廊静，熏风南天厚民性。\n人言帝力何有哉，凤凰麒麟舞虞咏。\n我思五代如探汤，真人指挥定四方。\n昭陵仁心及虫蚁，百蛮九译觇天光。\n极知功高乐未称，谁能持此献乐正。\n贱臣疏远安敢言，且欲空江寒滩静。\n渔艇幽人知我心悠哉，更作严陵在钓台。\n吾知之矣师且止，安得长竿入手来。",
        "dynasty": "宋",
        "collection_info": null
    },
    {
        "title": "题安石榴双叶",
        "author": "黄庭坚",
        "content": "红榴双叶元自双，谁能一朝使渠隻。\n如何陈张刎颈交，借兵相亡不余力。\n有情着物指死争，谁能有形而无情。",
        "dynasty": "宋",
        "collection_info": null
    },
    {
        "title": "绝句",
        "author": "黄庭坚",
        "content": "春风一曲花十八，拚得百醉玉东西。\n露叶烟丛见红药，犹似舞余和汗啼。",
        "dynasty": "宋",
        "collection_info": null
    },
    {
        "title": "题虔州东禅圆照师新作御书阁",
        "author": "黄庭坚",
        "content": "城东宝坊金翠重，道人修惠翦蒿蓬。\n一瓶一钵三十年，琼榱碧瓦上秋空。\n稻田磨衲拥黄髮，更筑书阁诸天中。\n三后在天遗圣墨，百神受职扶琳宫。\n文思帝泽余温润，雨露下国常年丰。\n章川贡川结襟带，梅岭桂岭来朝宗。\n参旗斗柄略栏楯，清坐耳闻河汉风。\n道人饱参口挂壁，颇喜作诗如己公。\n家风秀句刻琬琰，邀我落笔何能工。\n安得雄文压胜境，九原唤起杜陵翁。",
        "dynasty": "宋",
        "collection_info": null
    },
    {
        "title": "送权郡孙承议归宜春",
        "author": "黄庭坚",
        "content": "宜春别驾乡丈人，来假庐陵二千石。\n虚舟无事鸥与游，良贾深藏客争席。\n诸公鞭朴立威名，公独爱民如父兄。\n诸公驭吏如束湿，公使人人得尽情。\n人情居官若邮传，假守摄丞尤自便。\n忧念公家眉不开，谁能勤民废寝膳。\n赠行欲借笔如椽，公不肯留鼓催船。\n归到宜春问春事，斑斑笋竿蕨破拳。\n廖侯为邦用诗礼，府中无事多燕喜。\n看公谈笑面生春，更为乡园蓺桃李。",
        "dynasty": "宋",
        "collection_info": null
    },
    {
        "title": "戏题",
        "author": "黄庭坚",
        "content": "平生性拙触事真，醉裏笑谈多忤人。\n安得眼前只有清风与明月，美酒百船酬一春。",
        "dynasty": "宋",
        "collection_info": null
    },
    {
        "title": "戊午夜宿宝石寺视宝石戏题",
        "author": "黄庭坚",
        "content": "石形卧苍牛，屃赑古松阴。\n松风与溪月，相守历古今。\n初无廊庙姿，又不能础碪。\n呈文谢珉光，抚质愧球琳。\n金马与碧鸡，光景动照临。\n圯桥授书老，陈仓雊时禽。\n是皆为国器，不尔事陆沉。\n浮云有傥来，得名岂其心。\n谅如曲辕社，长存斧斤寻。\n智士贻美谥，自珍非世琛。\n不材以为宝，吾与汝同音。",
        "dynasty": "宋",
        "collection_info": null
    },
    {
        "title": "戏题承天寺法堂前柏",
        "author": "黄庭坚",
        "content": "树底蒲团禅老家，高僧倚坐日西斜。\n有人试问西来事，无处安排玉如意。\n方者风旛动不同，不道风幡境亦空。\n开口已非无问处，高僧不语人归去。",
        "dynasty": "宋",
        "collection_info": null
    },
    {
        "title": "陈吉老县丞同知命弟游青原谒思禅师予以簿领不得往二公雨久不归戏作百家衣一首二十韵招之",
        "author": "黄庭坚",
        "content": "天高万物肃，虚寂在川岑。\n肃此尘外轸，随山上岖嵚。\n列宿正参差，凝霜露衣襟。\n惊鸟纵横去，孤猿拥条吟。\n不睹白日景，惟睹松柏阴。\n南州实炎德，肴羞香森沈。\n芳草亦未老，黄花如散金。\n中有冥寂士，上有嘉树林。\n遗挂犹在壁，靡靡如面命。\n阿阁三重阶，旷望何高深。\n能使高兴尽，山水有清音。\n所在可游盘，春醖时献斟。\n玄云拖朱阁，小雨遂成霖。\n挟纩如怀冰，夕息忆重衾。\n瞽夫违盛观，何用慰我心。\n孤灯暧幽幔，愿言思所钦。\n良游常蹉跎，贱与老相寻。\n佳人殊未来，忽忘逝景侵。\n南荣戒其多，离思故难任。\n明月难暗投，聊欲投吾簪。",
        "dynasty": "宋",
        "collection_info": null
    },
    {
        "title": "同吉老饮清平戏作集句",
        "author": "黄庭坚",
        "content": "飞盖相追随，携手共行乐。\n我有一樽酒，聊厚不为薄。\n珍木鬰苍苍，众鸟欣有託。\n密竹使径迷，初篁包绿箨。\n有渰兴南岑，森森散雨足。\n万物生光辉，夕阳暧平陆。\n蚕月观时暇，振衣聊踯躅。\n沈迷簿领书，未尝废邱壑。\n王度日清夷，镇俗在简约。\n人生非金石，亲友多零落。\n漆园有傲吏，君平独寂寞。\n所愿从之游，逝者如可作。",
        "dynasty": "宋",
        "collection_info": null
    },
    {
        "title": "效孔文举赠柳圣功三首  其一",
        "author": "黄庭坚",
        "content": "武库五兵森森，名驹万里骎骎。\n英风爽气如林，读书凿井欲深，学道却要无心。",
        "dynasty": "宋",
        "collection_info": null
    },
    {
        "title": "效孔文举赠柳圣功三首  其二",
        "author": "黄庭坚",
        "content": "妙言玉质金相，学问日月悠长。\n良贾故要深藏，屈体下心堂堂，灰头土面辉光。",
        "dynasty": "宋",
        "collection_info": null
    },
    {
        "title": "效孔文举赠柳圣功三首  其三",
        "author": "黄庭坚",
        "content": "王良终日驰驱，曹商百乘从车。\n七芧鼓舞羣狙，学问圣处功夫，千古与我友俱。",
        "dynasty": "宋",
        "collection_info": null
    },
    {
        "title": "药名诗奉送杨十三子问省亲清江",
        "author": "黄庭坚",
        "content": "杨侯济北使君子，幕府从容理文史。\n府中无事吏早休，陟釐秋兔写银鈎。\n驼峰桂蠹樽酒绿，樗蒲黄昏唤烧烛。\n天南星移醉不归，爱君清如寒水玉。\n葳蕤韭荠煮餠香，别筵君当归故乡。\n诸公为子空青眼，天门东边虚荐章。\n为言同列当推毂，岂有妬妇反专房。\n射工含沙幸人过，水章独摇能腐肠。\n山风轰轰虎须怒，千金之子戒垂堂。\n寿亲颊如木丹色，胡麻炊饭玉为浆。\n婆娑石上舞林影，付与一世专雌黄。\n寂寥吾意立奴会，可忍冬花不尽觞。\n春阴满地肤生粟，琵琶催醉喧啄木。\n艷歌惊落梁上尘，桃叶桃根断肠曲。\n高帆驾天衝水花，湾头东风转柁牙。\n飞廉吹尽别时雨，江愁新月夜明沙。",
        "dynasty": "宋",
        "collection_info": null
    },
    {
        "title": "次韵舍弟喜雨",
        "author": "黄庭坚",
        "content": "时雨真成大有年，斯民沟壑救将然。\n麦根肥润桑叶大，春壠未鉏蚕未眠。\n奔走风雨连晓色，起寻佳句写由拳。\n李成六幅骤雨笔，挂在东南楼阁前。",
        "dynasty": "宋",
        "collection_info": null
    },
    {
        "title": "答何君表感古冢",
        "author": "黄庭坚",
        "content": "墨头万虫地上行，大钧鉅冶之化生。\n反復生没如车轸，直与岁月为将迎。\n至人独解诸物撄，炼神含嚼太和精。\n不取造化相经营，三天八景遂飞昇。\n何郎少年毛骨清，天机纯粹气坦平。\n子有青简当刊名，应知炼修未易成。\n一世危脆无坚凝，外慕掩袭真气零。\n朝花薄莫不能荣，琳官金书有丹经。\n胡不还魂游黄庭，何为临冢惋枯形，使予丹元童子惊。",
        "dynasty": "宋",
        "collection_info": null
    },
    {
        "title": "会稽竹箭为蕲春傅尉作",
        "author": "黄庭坚",
        "content": "会稽竹箭天下闻，青岭霜笴摇紫云。\n金作仆姑如鸟翼，壮士持用横三军。\n迩来场师无远虑，翦伐柔萌荐葅茹。\n人閒御武急难才，不得生民饱霜露。\n嘉瓜美果无他长，取升俎豆献壶觞。\n奈何生与此等伍，大器小用良可伤。\n吾闻先王用人力，不足有余无损益。\n硕人俣俣舞公庭，长咏国风三叹息。",
        "dynasty": "宋",
        "collection_info": null
    },
    {
        "title": "还深父同年兄诗卷",
        "author": "黄庭坚",
        "content": "四体懒不佳，百虫夜相煎。\n呼灯探床头，忽得故人编。\n一哦肺渴减，再读头风痊。\n清切如其人，石齿潄潺湲。\n园林秋郊静，桃李春昼妍。\n雍容比兴体，百物落眼前。\n仍仍愁时语，听猿三峡船。\n梅黄雨扑地，水白雁横天。\n叹息夜渠央，屋角月上弦。\n把卷着床头，我知其人贤。\n昨日河间令，横胥不顾钱。\n如臂使十指，从我伸与拳。\n淹留落闲处，坐研考二篇。\n更使有閒日，歌嘲拾兰荃。\n何时造化手，端为铸龙泉。",
        "dynasty": "宋",
        "collection_info": null
    },
    {
        "title": "次韵答宗汝为初夏见寄",
        "author": "黄庭坚",
        "content": "官蛙无时休，不知忧復乐。\n夕晖半规黄，冉冉纳暮壑。\n鸟栖松陨花，风下竹解箨。\n南箕与北斗，磊磊贯缨络。\n怀我邻邦友，贤义本不薄。\n箕斗常相望，江含雾冥漠。\n忽烹双鲤鱼，中有初夏作。\n诗词清照眼，明月丽珠箔。\n閒出句崛奇，芙蕖依绿蒻。\n雄辨简色空，韩卢逐东郭。\n终篇谈不二，自脱世缠缚。\n此道久陆沉，喜公勤博约。\n盈笼惠石芝，乌皮剥猿玃。\n野人烹嘉蔬，回首葵苋恶。\n劝盐殊未工，追呼联纆索。\n闻君欲课最，岂有不龟药。\n我民六万户，过半客栖泊。\n棘端可沐猴，且愿观其削。\n官符昼夜下，朝播责暮穫。\n射利者谁其，登陇弯繁弱。\n昨闻数邦贡，曲礼赋三错。\n恭惟廊庙上，献纳及新瘼。\n绣衣城南来，免冠谢公怍。\n归乘下泽车，绝意麒麟阁。\n田园蒙帝力，仰以万寿酢。\n公材横太阿，越砥敛霜锷。\n智囊无遗漏，胆量包空廓。\n行当治状闻，雄飞上碧落。\n我材甚不长，有地愧槃礴。\n平陆非距心，滕薛困公绰。\n看人取卿相，妄意亦馋嚼。\n终不作湘纍，憔悴吟杜若。\n一心思倾写，何时叩扃钥。",
        "dynasty": "宋",
        "collection_info": null
    },
    {
        "title": "答周德夫见寄",
        "author": "黄庭坚",
        "content": "自我官东南，久无西北书。\n周郎纵横才，欬唾落明珠。\n寄声相劳苦，敦厚不忘初。\n穷山江莽苍，胸次亦宽舒。\n念君怀白璧，故作裋褐趋。\n秋官方按剑，不与计吏俱。\n惊嗟相见晚，天子识严徐。\n想当蒐逸民，耕钓起海隅。\n鹤翎需啄饮，龟尾且泥涂。\n功名好采来，五白成一呼。\n小人邱壑心，日月半谢除。\n何时真得归，猿鸟为先驱。\n投身婴世故，葛蔓恐难图。\n相思欲写寄，滴尽玉蟾蜍。",
        "dynasty": "宋",
        "collection_info": null
    },
    {
        "title": "招隠寄李元中",
        "author": "黄庭坚",
        "content": "吾闻李元中，学为古人青出蓝。\n眉目之閒如太华，一段翠气连终南。\n我欲从之路阻长，朱颜日夜惊波往。\n苍梧玉管生蛛网，老翁忘味倾心赏。\n眼前记一不识十，谷中白驹閟音响。\n灊山南閒卧青牛，万壑松声不得游。\n愿君为阿阁之紫凤，莫作江湖之白鸥。",
        "dynasty": "宋",
        "collection_info": null
    },
    {
        "title": "送晁道夫叔侄",
        "author": "黄庭坚",
        "content": "晁氏出西鄂，世家多艺文。\n文庄和鼎实，尚书亦大门。\n简编自襁褓，簪笏到仍昆。\n向来映轩冕，颇据要路津。\n恩勤均骨肉，四海一尧民。\n无咎晚相见，实惟诸晁孙。\n智囊似内史，笔力窥漆园。\n词林少根蔕，斯人今绝伦。\n我为折腰吏，绿绮网蛛尘。\n倾心得僚友，燕及脊令原。\n嘉肴味同和，絃诵声相闻。\n如人逃空虚，见似已解颜。\n何况金石交，乃其骨肉亲。\n二年吟枫叶，忘我木索勤。\n行行不忍别，共醉古柳根。\n樽前犹讲学，夏夜众星繁。\n念当侍白髮，甘旨共兰荪。\n帆樯洒风雨，浪波出蛟鼋。\n持亲慎行李，强学加饭飧。\n革囊走官邮，寄书远相存。\n阿四去大农，六典与讨论。\n君到辇毂下，为问平生言。\n傥登邺王台，多话归参军。",
        "dynasty": "宋",
        "collection_info": null
    },
    {
        "title": "戏赠潘供奉",
        "author": "黄庭坚",
        "content": "潘郎小时如白玉，上学觅归如杜鹃。\n当年屡过乃翁家，沽酒煮蟹不论钱。\n大梁相逢初不识，黄尘渍面催挽船。\n不如去作万骑将，黑头日致青云上。",
        "dynasty": "宋",
        "collection_info": null
    },
    {
        "title": "次韵惜范生",
        "author": "黄庭坚",
        "content": "范侯躯干小，实有四海心。\n稍臞疑内热，不怒见勇沉。\n沽玉市无价，汲泉井方深。\n得失有毫末，明年斧可寻。",
        "dynasty": "宋",
        "collection_info": null
    },
    {
        "title": "和冕仲观试进士",
        "author": "黄庭坚",
        "content": "人围庙垣重，鼓作宫漏晓。\n晨门传放钥，坌入荒庭秒。\n初如求木猿，稍若安巢鸟。\n黄鑪答拜辱，月淡秋天杳。\n发题疏疑经，按剑或惊矫。\n官曹严坐起，迾卒禁纷扰。\n儇趋蚁争邱，痴坐鹭窥沼。\n江淮有名翚，专场或孤鷕。\n袖手深槃礴，乞灵颇澴绕。\n稚旄半父子，相面多中表。\n鸿将雁行□，牛舐快犊小。\n墨泓黦寒云，笔尾撼丛篠。\n雕虫寄鼻咏，攘略倾耳剽。\n剖蚌得珠难，扬沙见金少。\n遗形欹冠屦，忘味弃昫麨。\n虽挥鲁阳戈，余勇事未了。\n喧鬨遂一空，星河明木杪。",
        "dynasty": "宋",
        "collection_info": null
    },
    {
        "title": "渔父二首  其一",
        "author": "黄庭坚",
        "content": "秋风淅淅苍葭老，波浪悠悠白鬓翁。\n范子几年思狡兔，吕公何处兆非熊。\n天寒两岸识渔火，日落几家收钓筒。\n不困田租与王役，一船妻子乐无穷。",
        "dynasty": "宋",
        "collection_info": null
    },
    {
        "title": "渔父二首  其二",
        "author": "黄庭坚",
        "content": "草草生涯事不多，短船身外岂知他。\n蒹葭浩荡双蓬鬓，风雨飘零一钓蓑。\n春鲔出潜留客鲙，秋蕖遮岸和儿歌。\n莫言野父无分别，解笑沈江捐汨罗。",
        "dynasty": "宋",
        "collection_info": null
    },
    {
        "title": "古渔父",
        "author": "黄庭坚",
        "content": "穷秋漫漫蒹葭雨，裋褐休休白髮翁。\n范子归来思狡兔，吕公何意兆非熊。\n渔收亥日妻到市，醉卧水痕船信风。\n四海租庸人草草，太平长在碧波中。",
        "dynasty": "宋",
        "collection_info": null
    },
    {
        "title": "题杨道人默轩",
        "author": "黄庭坚",
        "content": "炙手权门烈火炎，冷溪寒谷反幽潜。\n轻尘不动琴横膝，万籁无声月入帘。\n秋后丝钱谁数得，春余苍竹自知添。\n客星异日乘槎去，会访成都人姓严。",
        "dynasty": "宋",
        "collection_info": null
    },
    {
        "title": "用几復韵题伯氏思堂",
        "author": "黄庭坚",
        "content": "夫子勤于蘧伯玉，洗心观道得灵龟。\n开门择友尽三益，清坐不言行四时。\n风与蛛丝游碧落，日将槐影下隆墀。\n天空地迥何处觅，岁计有余心自知。",
        "dynasty": "宋",
        "collection_info": null
    },
    {
        "title": "赠别几復",
        "author": "黄庭坚",
        "content": "风惊鹿散豫章城，邂逅相逢食楚苹。\n佳友在门忘燕寝，故人发药见平生。\n只今满坐且樽酒，后夜此堂还月明。\n契阔愁思已知处，西山影落暮江清。",
        "dynasty": "宋",
        "collection_info": null
    },
    {
        "title": "赵令许载酒见过",
        "author": "黄庭坚",
        "content": "玉马何时破紫苔，南溪水满绿徘徊。\n买鱼斫鲙须论网，扑杏供盘不数枚。\n广汉威名知讼少，平原樽俎费诗催。\n草玄寂寂下帘幙，稍得闲时公合来。",
        "dynasty": "宋",
        "collection_info": null
    },
    {
        "title": "和答赵令同前韵",
        "author": "黄庭坚",
        "content": "人生政自无闲暇，忙裏偷闲得几回。\n紫燕黄鹂驱日月，朱樱红杏落条枚。\n诗成稍觉嘉宾集，饮少先愁急板催。\n亲遣小童锄草径，鸣驺早晚出城来。",
        "dynasty": "宋",
        "collection_info": null
    },
    {
        "title": "赵令答诗约携山妓见访",
        "author": "黄庭坚",
        "content": "晴波鸂鶒漾潭隈，能使游人判不回。\n风入园林寒漠漠，日移宫殿影枚枚。\n未尝绿蚁何妨拨，宿戒红妆莫待催。\n缺月西南光景少，仍须挽取烛笼来。",
        "dynasty": "宋",
        "collection_info": null
    },
    {
        "title": "谢赵令载酒",
        "author": "黄庭坚",
        "content": "邂逅相将倒一壶，看朱成碧倩人扶。\n欲眠甚急须公去，能略陶潜醉后无。",
        "dynasty": "宋",
        "collection_info": null
    },
    {
        "title": "次韵赏梅",
        "author": "黄庭坚",
        "content": "安知宋玉在邻墙，笑立春晴照粉光。\n淡薄似能知我意，幽闲元不为人芳。\n微风拂掠生春思，小雨廉纤洗暗妆。\n只恐浓葩委泥土，谁令解合返魂香。",
        "dynasty": "宋",
        "collection_info": null
    },
    {
        "title": "次韵答李端叔",
        "author": "黄庭坚",
        "content": "喜接高谈若饮冰，风骚清兴坐来增。\n重寻伐木君何厚，欲赋骊驹我未能。\n山影北来浮汇泽，松行东望际钟陵。\n相期烂醉西楼月，缓带凭栏濯鬰蒸。",
        "dynasty": "宋",
        "collection_info": null
    },
    {
        "title": "春近四绝句  其一",
        "author": "黄庭坚",
        "content": "闰后阳和腊裏回，蒙蒙小雨暗楼台。\n柳条榆荚弄颜色，便恐入帘双燕来。",
        "dynasty": "宋",
        "collection_info": null
    },
    {
        "title": "春近四绝句  其二",
        "author": "黄庭坚",
        "content": "亭台经雨压尘沙，春近登临意气佳。\n更喜轻寒勒成雪，未春先放一城花。",
        "dynasty": "宋",
        "collection_info": null
    },
    {
        "title": "春近四绝句  其三",
        "author": "黄庭坚",
        "content": "小雪晴沙不作泥，疏帘红日弄朝晖。\n年华已伴梅梢晚，春色先从草际归。",
        "dynasty": "宋",
        "collection_info": null
    },
    {
        "title": "春近四绝句  其四",
        "author": "黄庭坚",
        "content": "梅英欲尽香无頼，草色才苏绿未匀。\n苦竹空将岁寒节，又随官柳到青春。",
        "dynasty": "宋",
        "collection_info": null
    },
    {
        "title": "戏题葆真阁",
        "author": "黄庭坚",
        "content": "真常自在如来性，肯綮修持祗益劳。\n十二因缘无妙果，三千世界起秋毫。\n有心便醉声闻酒，空手须磨般若刀。\n截断众流寻一句，不离兔角与龟毛。",
        "dynasty": "宋",
        "collection_info": null
    },
    {
        "title": "戏赠惠南禅师",
        "author": "黄庭坚",
        "content": "佛子禅心若苇林，此门无古亦无今。\n庭前柏树祖师意，竿上风幡仁者心。\n草木同霑甘露味，人天倾听海潮音。\n胡床默坐不须说，拨尽寒灰劫数深。",
        "dynasty": "宋",
        "collection_info": null
    },
    {
        "title": "寄新茶与南禅师",
        "author": "黄庭坚",
        "content": "筠焙熟香茶，能医病眼花。\n因甘野夫食，聊寄法王家。\n石钵收云液，铜缾煮露华。\n一瓯资舌本，吾欲问三车。",
        "dynasty": "宋",
        "collection_info": null
    },
    {
        "title": "读晋史",
        "author": "黄庭坚",
        "content": "天下放玄虚，谁知与道俱。\n唯余范武子，乃是晋诸儒。",
        "dynasty": "宋",
        "collection_info": null
    },
    {
        "title": "读书呈几復二首  其一",
        "author": "黄庭坚",
        "content": "身入羣经作蠹鱼，断编残简伴闲居。\n不随当世师章句，颇识扬雄善读书。",
        "dynasty": "宋",
        "collection_info": null
    },
    {
        "title": "读书呈几復二首  其二",
        "author": "黄庭坚",
        "content": "得君真似指南车，杖策方图问燕居。\n吾欲忘言观道妙，六经俱是不完书。",
        "dynasty": "宋",
        "collection_info": null
    },
    {
        "title": "阻水戏呈几復二首  其一",
        "author": "黄庭坚",
        "content": "秋风落木秋天高，月入金樽动酒豪。\n过眼衰荣等昏晓，勿嗟迟速把心劳。",
        "dynasty": "宋",
        "collection_info": null
    },
    {
        "title": "阻水戏呈几復二首  其二",
        "author": "黄庭坚",
        "content": "月明遥夜见秋高，桂影依稀数兔豪。\n散髮行歌野田上，一樽可慰百年劳。",
        "dynasty": "宋",
        "collection_info": null
    },
    {
        "title": "寄别说道",
        "author": "黄庭坚",
        "content": "数行嘉树红张锦，一派春波绿泼油。\n回望江城见归鸟，乱鸣双橹散轻鸥。\n柳条折赠经年别，芦箎吹成落日愁。\n双鲤寄书难尽信，有情江水尚回流。",
        "dynasty": "宋",
        "collection_info": null
    },
    {
        "title": "学许氏说文赠诸弟",
        "author": "黄庭坚",
        "content": "六书章句苦支离，非復黄神太古时。\n鸟迹虫纹皆有法，犹胜双陆伴儿嬉。",
        "dynasty": "宋",
        "collection_info": null
    },
    {
        "title": "李大夫招饮",
        "author": "黄庭坚",
        "content": "欲遣吟人对好山，暮天和雨醉凭栏。\n座中云气侵人湿，砌下泉声逼酒寒。\n红烛围棋生死急，清风挥麈笑谈闲。\n更筹报尽不成起，车从厌厌夜已阑。",
        "dynasty": "宋",
        "collection_info": null
    },
    {
        "title": "南康席上赠刘李二君",
        "author": "黄庭坚",
        "content": "伯伦酒德无人敌，太白诗名有古风。\n浪许薄才酬大雅，长愁小户对洪钟。\n月明如昼九江水，天静无云五老峰。\n此赏不疏真共喜，登临归兴尚谁同。",
        "dynasty": "宋",
        "collection_info": null
    },
    {
        "title": "问渔父",
        "author": "黄庭坚",
        "content": "白髮丈人持竹竿，繫船留我坐柴关。\n偶然领会一谈胜，落日使人思故山。",
        "dynasty": "宋",
        "collection_info": null
    },
    {
        "title": "光山道中",
        "author": "黄庭坚",
        "content": "客子空知行路难，中田耕者自高闲。\n柳条鶑啭清阴裏，楸树蝉嘶翠带间。\n梦幻百年随逝水，劳歌一曲对青山。\n出门捧檄羞闲友，归寿吾亲得解颜。",
        "dynasty": "宋",
        "collection_info": null
    },
    {
        "title": "过方城寻七叔祖旧题",
        "author": "黄庭坚",
        "content": "壮气南山若可排，今为野马与尘埃。\n清谈落笔一万字，白眼举觞三百杯。\n周鼎不酬康瓠价，豫章元是栋梁材。\n眷然挥涕方城路，冠盖当年向此来。",
        "dynasty": "宋",
        "collection_info": null
    },
    {
        "title": "早行",
        "author": "黄庭坚",
        "content": "失枕惊先起，人家半梦中。\n闻鸡凭早晏，占斗辨西东。\n辔湿知行露，衣单觉晓风。\n秋阳弄光影，忽吐半林红。",
        "dynasty": "宋",
        "collection_info": null
    },
    {
        "title": "新息渡淮",
        "author": "黄庭坚",
        "content": "京尘无处可轩眉，照面淮滨喜自知。\n风裏麦苗连地起，雨中杨树带烟垂。\n故林归计嗟迟暮，久客平生厌别离。\n落日江南采苹去，长歌柳恽洞庭诗。",
        "dynasty": "宋",
        "collection_info": null
    },
    {
        "title": "初望淮山",
        "author": "黄庭坚",
        "content": "风裘雪帽别家林，紫燕黄鹂已夏深。\n三釜古人干禄意，一年慈母望归心。\n劳生逆旅何休息，病眼看山力不禁。\n想见夕阳三径裏，乱蝉嘶罢柳阴阴。",
        "dynasty": "宋",
        "collection_info": null
    },
    {
        "title": "宿广惠寺",
        "author": "黄庭坚",
        "content": "鸦啼残照下层城，僧舍初寒夜气清。\n风乱竹枝垂地影，霜干桐叶落阶声。\n不遑将母伤今日，无以为家笑此生。\n都下苦无书信到，数行归雁月边横。",
        "dynasty": "宋",
        "collection_info": null
    },
    {
        "title": "初至叶县",
        "author": "黄庭坚",
        "content": "白鹤去寻王子晋，真龙得慕沈诸梁。\n千年往事如飞鸟，一日倾愁对夕阳。\n遗老能名唐郡邑，断碑犹是晋文章。\n浮云不作苞桑计，只有荒山意绪长。",
        "dynasty": "宋",
        "collection_info": null
    },
    {
        "title": "观化十五首  其一",
        "author": "黄庭坚",
        "content": "柳外花中百鸟喧，相媒相和隔春烟。\n黄昏寂寞无言语，恰似人归鏁管絃。",
        "dynasty": "宋",
        "collection_info": null
    },
    {
        "title": "观化十五首  其二",
        "author": "黄庭坚",
        "content": "生涯萧洒似吾庐，人在青山远近居。\n泉响风摇苍玉佩，月高云插水晶梳。",
        "dynasty": "宋",
        "collection_info": null
    },
    {
        "title": "观化十五首  其三",
        "author": "黄庭坚",
        "content": "山回路转水深深，欲问津头谷鸟吟。\n隔岸野花随意发，小蹊犹忆去年寻。",
        "dynasty": "宋",
        "collection_info": null
    },
    {
        "title": "观化十五首  其四",
        "author": "黄庭坚",
        "content": "风烟漠漠半阴晴，人道春归不见形。\n嫩草已侵水面绿，平芜还破烧痕青。",
        "dynasty": "宋",
        "collection_info": null
    },
    {
        "title": "观化十五首  其五",
        "author": "黄庭坚",
        "content": "一原风俗异衣裘，流落来从绵上州。\n未到清明先禁火，还依桑下繫千秋。",
        "dynasty": "宋",
        "collection_info": null
    },
    {
        "title": "观化十五首  其六",
        "author": "黄庭坚",
        "content": "故人去后绝朱絃，不报双鱼已隔年。\n邻笛风飘月中起，碧云为我作愁天。",
        "dynasty": "宋",
        "collection_info": null
    },
    {
        "title": "观化十五首  其七",
        "author": "黄庭坚",
        "content": "菰蒲短短未出水，渺渺春湖如冻云。\n安得酒船三万斛，棹歌长入白鸥羣。",
        "dynasty": "宋",
        "collection_info": null
    },
    {
        "title": "观化十五首  其八",
        "author": "黄庭坚",
        "content": "不知喜事在谁边，风结灯花何太妍。\n恐是邻家醅瓮熟，竹渠今夜滴春泉。",
        "dynasty": "宋",
        "collection_info": null
    },
    {
        "title": "观化十五首  其九",
        "author": "黄庭坚",
        "content": "柳似罗敷十五余，宫腰舞罢不胜扶。\n年年折在行人手，为问春风管得无。",
        "dynasty": "宋",
        "collection_info": null
    },
    {
        "title": "观化十五首  其一○",
        "author": "黄庭坚",
        "content": "红罗步障三十里，忆得南溪踯躅花。\n马上春风吹梦去，依稀人摘雨前茶。",
        "dynasty": "宋",
        "collection_info": null
    },
    {
        "title": "观化十五首  其一一",
        "author": "黄庭坚",
        "content": "竹笋初生黄犊角，蕨芽已作小儿拳。\n试挑野菜炊香饭，便是江南二月天。",
        "dynasty": "宋",
        "collection_info": null
    },
    {
        "title": "观化十五首  其一二",
        "author": "黄庭坚",
        "content": "身入醉乡如避秦，醒时尘事百端新。\n塞鸿过尽无家信，海燕归来思故人。",
        "dynasty": "宋",
        "collection_info": null
    },
    {
        "title": "观化十五首  其一三",
        "author": "黄庭坚",
        "content": "身前身后与谁同，花落花开毕竟空。\n千里追奔两蜗角，百年得意大槐宫。",
        "dynasty": "宋",
        "collection_info": null
    },
    {
        "title": "观化十五首  其一四",
        "author": "黄庭坚",
        "content": "淘沙邂逅得黄金，莫便沙中着意寻。\n指月向人人不会，清霄印在碧潭心。",
        "dynasty": "宋",
        "collection_info": null
    },
    {
        "title": "观化十五首  其一五",
        "author": "黄庭坚",
        "content": "花开岁岁復年年，病眼看花隔晚烟。\n春去明明红紫落，清风明月是春前。",
        "dynasty": "宋",
        "collection_info": null
    },
    {
        "title": "和答王世弼",
        "author": "黄庭坚",
        "content": "文章年少气如虹，肯爱闲曹一秃翁。\n絃上深知流水意，鼻端不怯运斤风。\n燕堂淡薄无歌舞，鲑菜清贫只韭葱。\n惭愧伯鸾留步履，好贤应与孟光同。",
        "dynasty": "宋",
        "collection_info": null
    },
    {
        "title": "朱道人下世",
        "author": "黄庭坚",
        "content": "桑户居然同物化，青灯犹在读书檠。\n身如陌上狂风过，心似夜来新月明。",
        "dynasty": "宋",
        "collection_info": null
    },
    {
        "title": "陈氏园咏竹",
        "author": "黄庭坚",
        "content": "不问主人来看竹，小溪风物似家林。\n春供馈妇几番笋，夏与行人百亩阴。\n直气虽衝云汉上，高材终恐斧斤寻。\n截竿可举北溟钓，欲赠溪翁谁姓任。",
        "dynasty": "宋",
        "collection_info": null
    },
    {
        "title": "和裴仲谋雨中自石塘归",
        "author": "黄庭坚",
        "content": "裴友西来咏古风，驱驰万象笔端空。\n尚将物色留分我，远近青山烟雨中。",
        "dynasty": "宋",
        "collection_info": null
    },
    {
        "title": "次韵裴尉过马鞍山",
        "author": "黄庭坚",
        "content": "青山如马怒盘旋，错认林花作锦鞯。\n君不据鞍朝玉帝，岂宜长作市门仙。",
        "dynasty": "宋",
        "collection_info": null
    },
    {
        "title": "题苏才翁草书壁后",
        "author": "黄庭坚",
        "content": "老松不得千年寿，何况高材傲世人。\n唯有草书三昧法，龙蛇夭矫锁黄尘。",
        "dynasty": "宋",
        "collection_info": null
    },
    {
        "title": "哀逝",
        "author": "黄庭坚",
        "content": "玉堂岑寂网蜘蛛，那復晨妆觐阿姑。\n绿髮朱颜成异物，青天白日闭黄垆。\n人间近别难期信，地下相逢果有无。\n万化途中能邂逅，可怜风烛不须臾。",
        "dynasty": "宋",
        "collection_info": null
    },
    {
        "title": "迎醇甫夫妇",
        "author": "黄庭坚",
        "content": "陈甥归约柳青初，麦陇纤纤忽可鉏。\n望子从来非一日，因人略不寄双鱼。\n园中鸟语劝沽酒，窗下日长宜读书。\n策马得行休更秣，已令僮稚割生刍。",
        "dynasty": "宋",
        "collection_info": null
    },
    {
        "title": "河舟晚饮呈陈说道",
        "author": "黄庭坚",
        "content": "西风脱叶静林柯，浅水扁舟阁半河。\n落日游鱼穿镜面，中秋明月涨金波。\n由来白髮生无种，岂似青山保不磨。\n胜事只愁樽酒尽，莫言争奈醉人何。",
        "dynasty": "宋",
        "collection_info": null
    },
    {
        "title": "次韵任君官舍秋雨",
        "author": "黄庭坚",
        "content": "墙根戢戢数蜗牛，雨长垣衣亭更幽。\n惊起归鸿不成字，辞柯落叶最知秋。\n菊花莫恨开时晚，谷穟犹思晴后收。\n独立搔头人不解，南山用取一樽酬。",
        "dynasty": "宋",
        "collection_info": null
    },
    {
        "title": "题樊侯庙二首  其一",
        "author": "黄庭坚",
        "content": "汉兴丰沛开天下，故旧因依日月明。\n拔剑一卮戏下酒，剖符千户舞阳城。\n鼓刀屠狗少时事，排闼谏君身后名。\n异日淮阴傥相见，安能鞅鞅似平生。",
        "dynasty": "宋",
        "collection_info": null
    },
    {
        "title": "题樊侯庙二首  其二",
        "author": "黄庭坚",
        "content": "门掩虚堂阴窈窈，风摇枯竹冷萧萧。\n邱虚余意谁相问，丰沛英魂我欲招。\n野老无知惟卜岁，神巫何事苦吹箫。\n人归里社黄云暮，只有哀蝉伴寂寥。",
        "dynasty": "宋",
        "collection_info": null
    },
    {
        "title": "题南寺王髯题名处",
        "author": "黄庭坚",
        "content": "日华长在红尘外，春色全归绿树中。\n花发鸟啼常走马，故人不见酒樽空。",
        "dynasty": "宋",
        "collection_info": null
    },
    {
        "title": "和答任仲微赠别",
        "author": "黄庭坚",
        "content": "任君洒墨即成诗，万物生愁困品题。\n清似钓船闻夜雨，壮如军垒动秋鼙。\n寒花篱脚飘金钿，新月天涯挂玉篦。\n更欲少留观落笔，须判一饮醉如泥。",
        "dynasty": "宋",
        "collection_info": null
    },
    {
        "title": "和仲谋夜中有感",
        "author": "黄庭坚",
        "content": "纸窗惊吹玉蹀躞，竹砌碎撼金琅珰。\n兰缸有泪风飘地，遥夜无人月上廊。\n愁思起如独绪茧，归梦不到合懽床。\n少年多事意易乱，诗律坎坎同寒螀。",
        "dynasty": "宋",
        "collection_info": null
    },
    {
        "title": "睡起二首  其一",
        "author": "黄庭坚",
        "content": "帘幕阴阴不见人，日斜窗影弄游尘。\n风和睡起鸟声乐，天地无私花柳春。",
        "dynasty": "宋",
        "collection_info": null
    },
    {
        "title": "睡起二首  其二",
        "author": "黄庭坚",
        "content": "古来志士愿不辱，少在朝廷多在山。\n寄食生涯无定止，此心长到白云间。",
        "dynasty": "宋",
        "collection_info": null
    },
    {
        "title": "书睢阳事后",
        "author": "黄庭坚",
        "content": "莫道睢阳覆我师，再兴唐祚匪公谁。\n流离颠沛义不辱，去就死生心自知。\n政使贺兰非长者，岂妨南八是男儿。\n干坤震荡风尘晦，愁绝宗臣陷贼诗。",
        "dynasty": "宋",
        "collection_info": null
    },
    {
        "title": "漫书呈仲谋",
        "author": "黄庭坚",
        "content": "漫来从宦着青衫，秣马何尝解辔衔。\n眼见人情如格五，心知外物等朝三。\n经时道上衝风雨，几日樽前得笑谈。\n頼有同僚慰羁旅，不然吾已过江南。",
        "dynasty": "宋",
        "collection_info": null
    },
    {
        "title": "登南禅寺怀裴仲谋",
        "author": "黄庭坚",
        "content": "茅亭风入葛衣轻，坐见山河表裏清。\n归燕略无三月事，残蝉犹占一枝鸣。\n天高秋树叶公邑，日暮碧云樊相城。\n别后寄诗能慰我，似逃空谷听人声。",
        "dynasty": "宋",
        "collection_info": null
    },
    {
        "title": "次韵答任仲微",
        "author": "黄庭坚",
        "content": "邂逅相逢讲世盟，诸任尊行各才名。\n交情吾子如棠棣，酒椀今秋对菊英。\n高论生风摇麈尾，新诗掷地作金声。\n文章学问嗟予晚，深信前贤畏后生。",
        "dynasty": "宋",
        "collection_info": null
    },
    {
        "title": "夏日梦伯兄寄江南",
        "author": "黄庭坚",
        "content": "故园相见略雍容，睡起南窗日射红。\n诗酒一言谈笑隔，江山千里梦魂通。\n河天月晕鱼分子，槲叶风微鹿养茸。\n几度白砂青影裏，审听嘶马自搘筇。",
        "dynasty": "宋",
        "collection_info": null
    },
    {
        "title": "同孙不愚过昆阳",
        "author": "黄庭坚",
        "content": "田园恰恰值春忙，驱马悠悠昆水阳。\n古庙藤萝穿户牖，断碑风雨碎文章。\n真人寂寞神为社，坚垒委蛇女采桑。\n拂帽村帘夸酒好，为君聊解一瓢尝。",
        "dynasty": "宋",
        "collection_info": null
    },
    {
        "title": "寄顿二主簿时在县界首部夫凿石塘河",
        "author": "黄庭坚",
        "content": "杨柳青青春向分，遥知河曲万夫屯。\n侵星部曲随金鼓，带月旌旗宿渚亹。\n畚插如云声汹汹，风埃成雾气昏昏。\n已令访问津头路，行约青帘共一樽。",
        "dynasty": "宋",
        "collection_info": null
    },
    {
        "title": "次韵答蒲元礼病起",
        "author": "黄庭坚",
        "content": "暖律温风何处饶，莫言先上绿杨条。\n梢头红糁杏花发，瓮面浮蛆酒齐销。\n吏事困人如缚虎，君诗入手似闻韶。\n直须扶病营春事，老味难将少壮调。",
        "dynasty": "宋",
        "collection_info": null
    },
    {
        "title": "春祀分得叶公庙双鳬观",
        "author": "黄庭坚",
        "content": "春将祠事出门扉，宫殿参差缭翠微。\n清晓风烟迷部曲，小蹊桃杏挂冠衣。\n叶公在昔真龙去，王令何时白鹤归。\n糟魄相传漫青史，独怀千古对容徽。",
        "dynasty": "宋",
        "collection_info": null
    },
    {
        "title": "戏招饮客解酲",
        "author": "黄庭坚",
        "content": "破卯扶头把一杯，灯前风味唤仍回。\n高阳社裏如相访，不用闲携恶客来。",
        "dynasty": "宋",
        "collection_info": null
    },
    {
        "title": "送陈氏女弟至石塘河",
        "author": "黄庭坚",
        "content": "富贵常多覆族忧，贱贫骨肉不相收。\n独乘舟去值花雨，寄得书来应麦秋。\n行李淮山三四驿，风波春水一双鸥。\n人言离别愁难遣，今日真成始欲愁。",
        "dynasty": "宋",
        "collection_info": null
    },
    {
        "title": "戏赠顿二主簿",
        "author": "黄庭坚",
        "content": "桐植客亭欣款曲，歌倾家酿勿徘徊。\n百年中半夜分去，一岁无多春蹔来。\n落日园林须秉烛，能言桃李听传杯。\n红疏绿暗明朝是，公事相过得几回。",
        "dynasty": "宋",
        "collection_info": null
    },
    {
        "title": "孙不愚引开元故事请为移春槛因而赠答",
        "author": "黄庭坚",
        "content": "南陌东城处处春，不须移槛损天真。\n鬓毛欲白休辞饮，风雨无端只误人。\n鸟语提壶元自好，酒狂惊俗未应嗔。\n稍寻绿树为诗社，更藉残红作醉茵。",
        "dynasty": "宋",
        "collection_info": null
    },
    {
        "title": "陈说道约日送菜把",
        "author": "黄庭坚",
        "content": "南山畴昔从诸父，雨甲烟苗手自鉏。\n三径就荒归计拙，溷烦僚友送园蔬。",
        "dynasty": "宋",
        "collection_info": null
    },
    {
        "title": "答和孔常父见寄",
        "author": "黄庭坚",
        "content": "孔氏文章冠古今，君家兄弟况南金。\n为官落魄人谁问，从骑雍容独见寻。\n旅馆别时无宿酒，邮筒开处得新吟。\n黄山依旧寒相对，岂有愁思附七林。",
        "dynasty": "宋",
        "collection_info": null
    },
    {
        "title": "次韵伯氏谢安石塘莲花酒",
        "author": "黄庭坚",
        "content": "花蘂芙蕖拍酒醇，浮蛆相乱菊英新。\n寒光欲涨红螺面，烂醉从歌白鹭巾。\n行乐衔杯常有意，过门问字久无人。\n王孙欲遣双壶到，如入醉乡三月春。",
        "dynasty": "宋",
        "collection_info": null
    },
    {
        "title": "题双鳬观",
        "author": "黄庭坚",
        "content": "飘萧阅世等虚舟，叹息眼前无此流。\n满地悲风盘翠竹，半丛寒日破红榴。\n青山空在衣冠古，白鹤不归宫殿秋。\n王令平生樽酒地，千年万岁想来游。",
        "dynasty": "宋",
        "collection_info": null
    },
    {
        "title": "从陈季张求竹竿引水入厨",
        "author": "黄庭坚",
        "content": "井边分水过寒厅，斩竹南溪仗友生。\n来酿百壶春酒味，怒流三峡夜泉声。\n能令官舍庖厨洁，未减君家风月清。\n挥斧直须轻放手，却愁食实凤凰惊。",
        "dynasty": "宋",
        "collection_info": null
    },
    {
        "title": "呈王明復陈季张",
        "author": "黄庭坚",
        "content": "倦客西来厌马鞍，为予休辔小长安。\n陈遵投辖情何厚，王粲登楼兴未阑。\n雪压羣山晴后白，月临千里夜深寒。\n少留待我同归去，洛下林中斫钓竿。",
        "dynasty": "宋",
        "collection_info": null
    },
    {
        "title": "晓从任大夫祖行过石桥寄粹甫",
        "author": "黄庭坚",
        "content": "令尹鸣驺过石桥，想君寒梦正飘摇。\n追思转觉年来剧，乱似春风柳万条。",
        "dynasty": "宋",
        "collection_info": null
    },
    {
        "title": "饮南禅梅下戏题",
        "author": "黄庭坚",
        "content": "新春江上使星回，不为离人寄早梅。\n爱惜幽香意如此，一樽岂是等闲来。",
        "dynasty": "宋",
        "collection_info": null
    },
    {
        "title": "次韵邵之才将流民过悬帛岭均田",
        "author": "黄庭坚",
        "content": "独贤从是出荒城，下马携筇上石层。\n幽洞寻花疑阮肇，断崖长啸想孙登。\n欲超浮世挂冠绂，未决重云抚剑棱。\n经雨晓烟寒索寞，顺风樵叟震碐磳。\n山形春到添高秀，瀑溜冰消转沸腾。\n行有流移携襁褓，坐看憔悴拾薪蒸。\n素餐每愧斯民病，改作常为法吏绳。\n官小责轻须自慰，得逢佳处几人曾。",
        "dynasty": "宋",
        "collection_info": null
    },
    {
        "title": "陈季张有蜀芙蓉长饮客至开辄剪去作诗戏之",
        "author": "黄庭坚",
        "content": "剪花莫学韩中令，投辖惟闻陈孟公。\n客兴不孤春竹叶，年华全属拒霜丛。\n玄子蹙迫三秋尽，青女摧残一夜空。\n着意留连好风景，非君谁作主人翁。",
        "dynasty": "宋",
        "collection_info": null
    },
    {
        "title": "再赠陈季张拒霜花二首  其一",
        "author": "黄庭坚",
        "content": "鼓盆庄叟赋情浓，天遣霜华慰此公。\n想见尚能迷蝶梦，移栽闻说自蚕丛。\n酒倾玉醆垂莲尽，鲙簇金盘下筯空。\n秉烛栏边连夜饮，全藤折与卖花翁。",
        "dynasty": "宋",
        "collection_info": null
    },
    {
        "title": "再赠陈季张拒霜花二首  其二",
        "author": "黄庭坚",
        "content": "倒着接䍦吾素风，当时酩酊似山公。\n且看小槛新花蘂，休泥他家晚菊丛。\n顾笑千金延客醉，解酲五斗为君空。\n欢娱尽属少年事，白髮欺人作老翁。",
        "dynasty": "宋",
        "collection_info": null
    },
    {
        "title": "送杜子卿归西淮",
        "author": "黄庭坚",
        "content": "雪意涔涔满面风，杜郎马上若征鸿。\n樽前谈笑我方惜，天外淮山谁与同。\n行望酒帘沽白蚁，醉吟诗句入丹枫。\n一时真赏无人共，尚忆江南把钓翁。",
        "dynasty": "宋",
        "collection_info": null
    },
    {
        "title": "雪中连日行役戏书简同僚",
        "author": "黄庭坚",
        "content": "简书催出似驱鸡，闻道饥寒满屋啼。\n炙背宵眠榾柮火，嚼冰晨饭萨波虀。\n风如利剑穿狐腋，雪似流沙饮马蹄。\n官小责轻聊自慰，犹胜擐甲去征西。",
        "dynasty": "宋",
        "collection_info": null
    },
    {
        "title": "离汝寄张子",
        "author": "黄庭坚",
        "content": "草枯木落晚凄凄，目断黄尘听马嘶。\n想子重行分首处，荒凉巢父井亭西。",
        "dynasty": "宋",
        "collection_info": null
    },
    {
        "title": "次韵元礼春怀十首  其一",
        "author": "黄庭坚",
        "content": "渐老春心不可言，亦如琴意在无絃。\n新花准拟千场醉，美酒经营一百船。",
        "dynasty": "宋",
        "collection_info": null
    },
    {
        "title": "次韵元礼春怀十首  其二",
        "author": "黄庭坚",
        "content": "春心分付酒杯销，勿为浮云妄动摇。\n试觅金张池馆问，几人能插侍中貂。",
        "dynasty": "宋",
        "collection_info": null
    },
    {
        "title": "次韵元礼春怀十首  其三",
        "author": "黄庭坚",
        "content": "故园春色常年早，红紫知他破几苞。\n压帽花枝如可折，折花手版直须抛。",
        "dynasty": "宋",
        "collection_info": null
    },
    {
        "title": "次韵元礼春怀十首  其四",
        "author": "黄庭坚",
        "content": "久无长者回车辙，仲蔚门墙映野蒿。\n稍觉春衣生虮蝨，南窗晴日照爬搔。",
        "dynasty": "宋",
        "collection_info": null
    },
    {
        "title": "次韵元礼春怀十首  其五",
        "author": "黄庭坚",
        "content": "春来问字有谁过，颇觉闲销日月多。\n醉裏干坤知酒圣，贫中风物似诗魔。",
        "dynasty": "宋",
        "collection_info": null
    },
    {
        "title": "次韵元礼春怀十首  其六",
        "author": "黄庭坚",
        "content": "春风也似江南早，梅与辛夷斗着花。\n自是无言桃李晚，莫嗔榆柳更萌芽。",
        "dynasty": "宋",
        "collection_info": null
    },
    {
        "title": "次韵元礼春怀十首  其七",
        "author": "黄庭坚",
        "content": "穿花蹴踏千秋索，挑菜嬉游二月晴。\n已被风光催我老，懒随儿辈遶春城。",
        "dynasty": "宋",
        "collection_info": null
    },
    {
        "title": "次韵元礼春怀十首  其八",
        "author": "黄庭坚",
        "content": "老杜当年鬓髮华，尚言春到酒须赊。\n不堪诗思相料理，恼乱街头卖酒家。",
        "dynasty": "宋",
        "collection_info": null
    },
    {
        "title": "次韵元礼春怀十首  其九",
        "author": "黄庭坚",
        "content": "冉冉光阴花柳场，红飘紫落便蔫黄。\n都无畔岸随风去，却是游丝意思长。",
        "dynasty": "宋",
        "collection_info": null
    },
    {
        "title": "次韵元礼春怀十首  其一○",
        "author": "黄庭坚",
        "content": "闻道邻家有酒缾，三更不卧叩柴扃。\n我身便是鸱夷榼，肯学离骚要独醒。",
        "dynasty": "宋",
        "collection_info": null
    },
    {
        "title": "再和元礼春怀十首  其一",
        "author": "黄庭坚",
        "content": "回肠无奈别愁煎，待得鸾胶续断絃。\n最忆钱塘风物苦，西湖月落采菱船。",
        "dynasty": "宋",
        "collection_info": null
    },
    {
        "title": "再和元礼春怀十首  其二",
        "author": "黄庭坚",
        "content": "吴中风物最娇饶，百里春风酒旆摇。\n往往贵人留骑从，少年丛裏贳金貂。",
        "dynasty": "宋",
        "collection_info": null
    },
    {
        "title": "再和元礼春怀十首  其三",
        "author": "黄庭坚",
        "content": "行云行雨迷三峡，归凤求凰振九苞。\n月白花红倾酒满，不将春色等闲抛。",
        "dynasty": "宋",
        "collection_info": null
    },
    {
        "title": "再和元礼春怀十首  其四",
        "author": "黄庭坚",
        "content": "红紫欲疏啼百劳，洞宫春色醉蟠桃。\n虚窗酒病扶头起，强取金钗痒处搔。",
        "dynasty": "宋",
        "collection_info": null
    },
    {
        "title": "再和元礼春怀十首  其五",
        "author": "黄庭坚",
        "content": "抹裙彩凤盘宫锦，插鬓真珠络贝多。\n酒恶花愁梦多魇，灵砂犀角费频魔。",
        "dynasty": "宋",
        "collection_info": null
    },
    {
        "title": "再和元礼春怀十首  其六",
        "author": "黄庭坚",
        "content": "玉壶躭躭浸晴霞，庭有三春接续花。\n准拟只无难白髮，金炉谁为煮黄芽。",
        "dynasty": "宋",
        "collection_info": null
    },
    {
        "title": "再和元礼春怀十首  其七",
        "author": "黄庭坚",
        "content": "雨余花色倍鲜明，最是春深多晚晴。\n美酒壮人如敌国，千金一笑买倾城。",
        "dynasty": "宋",
        "collection_info": null
    },
    {
        "title": "再和元礼春怀十首  其八",
        "author": "黄庭坚",
        "content": "风光琰琰动春华，回首烟波万里赊。\n山似翠屏西子国，溪如罨画越王家。",
        "dynasty": "宋",
        "collection_info": null
    },
    {
        "title": "再和元礼春怀十首  其九",
        "author": "黄庭坚",
        "content": "双盘锦带丁香结，窄袖春衫甘草黄。\n旧赠恐能开宝匣，新年时候梦残妆。",
        "dynasty": "宋",
        "collection_info": null
    },
    {
        "title": "再和元礼春怀十首  其一○",
        "author": "黄庭坚",
        "content": "滞梦停愁乱性灵，安眠灭念闭幽扃。\n体中忽觉有佳处，读易一篇如酒醒。",
        "dynasty": "宋",
        "collection_info": null
    },
    {
        "title": "次韵奉和仲谟夜话唐史",
        "author": "黄庭坚",
        "content": "贞观规摹诚远大，开元宗社半存亡。\n才闻冠盖游西蜀，又见干戈暗洛阳。\n哲妇乘时倾嫡后，大阍当国定储皇。\n伤心不忍前朝事，愿作元龟献未央。",
        "dynasty": "宋",
        "collection_info": null
    },
    {
        "title": "书舞阳西寺旧题处",
        "author": "黄庭坚",
        "content": "万事纷纷日日新，当时题壁是前身。\n寺僧物色来相访，我似昔人非昔人。",
        "dynasty": "宋",
        "collection_info": null
    },
    {
        "title": "饮李氏园三首  其一",
        "author": "黄庭坚",
        "content": "小摘来禽兴未厌，蔬畦经雨绿纤纤。\n坐分紫石蒲萄下，不怕龙须罥帽檐。",
        "dynasty": "宋",
        "collection_info": null
    },
    {
        "title": "饮李氏园三首  其二",
        "author": "黄庭坚",
        "content": "日暮凉风特特来，醉呼红烛更传杯。\n歌阑兴尽须归去，不用繁蝉抵死催。",
        "dynasty": "宋",
        "collection_info": null
    },
    {
        "title": "饮李氏园三首  其三",
        "author": "黄庭坚",
        "content": "手挼红杏醉繁香，回首春前梦一场。\n便与经营百船酒，再来应是菊花黄。",
        "dynasty": "宋",
        "collection_info": null
    },
    {
        "title": "宿黄山",
        "author": "黄庭坚",
        "content": "平时游此每雍容，掩袂今来对晚风。\n白首同归人不见，黄山依旧月明中。",
        "dynasty": "宋",
        "collection_info": null
    },
    {
        "title": "题季张竹林村",
        "author": "黄庭坚",
        "content": "百亩清阴十万竿，一溪流水四围山。\n太平无用经纶者，乞与闲身向此闲。",
        "dynasty": "宋",
        "collection_info": null
    },
    {
        "title": "次韵答邵之才",
        "author": "黄庭坚",
        "content": "文章真向古人疏，聊有孤怀与世殊。\n陋质不堪华衮赠，可能薏苡似明珠。",
        "dynasty": "宋",
        "collection_info": null
    },
    {
        "title": "呈李卿",
        "author": "黄庭坚",
        "content": "歌舞如云四散飞，东园篮轝醉归时。\n细看春色低红烛，仰折花枝坠接䍦。\n仙李回风转长袖，野桃侵雨浸燕脂。\n夜长昼短知行乐，不负君家乐府诗。",
        "dynasty": "宋",
        "collection_info": null
    },
    {
        "title": "六月闵雨",
        "author": "黄庭坚",
        "content": "汤帝咨嗟惩六事，汉庭灾异劾三公。\n圣朝罪己恩宽大，时雨愆期旱藴隆。\n东海得无冤死妇，南阳疑有卧云龙。\n传闻已减大官膳，肉食诸君合奏功。",
        "dynasty": "宋",
        "collection_info": null
    },
    {
        "title": "既作闵雨诗是夕遂澍雨夜中喜不能寐起作喜雨诗",
        "author": "黄庭坚",
        "content": "南风吹雨下田塍，田父伸眉愿力耕。\n麰麦明年应解好，帘栊今夜不胜清。\n直须洗尽焦枯意，不厌屡闻飘洒声。\n黄卷腐儒何所用，惟将歌咏报昇平。",
        "dynasty": "宋",
        "collection_info": null
    },
    {
        "title": "公益尝茶",
        "author": "黄庭坚",
        "content": "子云窗下草玄经，寒雀争喧户昼扃。\n好事应无携酒榼，相过聊欲煮茶缾。",
        "dynasty": "宋",
        "collection_info": null
    },
    {
        "title": "予既不得叶遂过洛滨醉游累日",
        "author": "黄庭坚",
        "content": "瘿民见我亦悠悠，瘿木累累满道周。\n飞舄已随王令化，真龙宁为叶公留。\n未能洗耳箕山去，且復吹笙洛浦游。\n舍故趋新归有分，令人何处欲藏舟。",
        "dynasty": "宋",
        "collection_info": null
    },
    {
        "title": "杂诗",
        "author": "黄庭坚",
        "content": "迷情淡荡不知津，老却平生梦幻身。\n满眼纷华心寂寞，长安市上酒家人。",
        "dynasty": "宋",
        "collection_info": null
    },
    {
        "title": "曹村道中",
        "author": "黄庭坚",
        "content": "嘶马萧萧苍草黄，金天云物弄微凉。\n瓜田余蔓有荒壠，梨子压枝铺短墙。\n明月风烟如梦寐，平生亲旧隔湖湘。\n行行秋兴已孤绝，不忍更临山夕阳。",
        "dynasty": "宋",
        "collection_info": null
    },
    {
        "title": "漫书呈几復三首  其一",
        "author": "黄庭坚",
        "content": "古人踽踽已先登，后学萧萧不再兴。\n顾我尪羸君勉强，百年漂忽甚风灯。",
        "dynasty": "宋",
        "collection_info": null
    },
    {
        "title": "漫书呈几復三首  其二",
        "author": "黄庭坚",
        "content": "空名不繫身轻重，此道当如命废兴。\n彷佛古人前日事，解衣扪蝨对青灯。",
        "dynasty": "宋",
        "collection_info": null
    },
    {
        "title": "漫书呈几復三首  其三",
        "author": "黄庭坚",
        "content": "秋虫振羽惊寒梦，河汉西斜夜独兴。\n欲罢不能呼子起，新凉宜近读书灯。",
        "dynasty": "宋",
        "collection_info": null
    },
    {
        "title": "留几復饮",
        "author": "黄庭坚",
        "content": "几復平生好，能来屈马蹄。\n愈风观草檄，刮膜受金篦。\n藏器时难得，忘言物已齐。\n买书聊教子，让粟不谋妻。\n碧草迷寒梦，丹枫落故溪。\n尔时千里恨，且愿醉如泥。",
        "dynasty": "宋",
        "collection_info": null
    },
    {
        "title": "再留几復",
        "author": "黄庭坚",
        "content": "客兴敝鹑衣，囊金罄褭蹄。\n羸骖多断辔，垢髮不胜篦。\n道德千年事，穷通一理齐。\n晚田犹溉种，稺子且归妻。\n径欲眠漳浦，几成访剡溪。\n鄙心须澡雪，莲藕在淤泥。",
        "dynasty": "宋",
        "collection_info": null
    },
    {
        "title": "谢陈正字送荔支三首  其一",
        "author": "黄庭坚",
        "content": "十年梨枣雪中看，想见江城荔子丹。\n赠我甘酸三百颗，稍知身作近南官。",
        "dynasty": "宋",
        "collection_info": null
    },
    {
        "title": "谢陈正字送荔支三首  其二",
        "author": "黄庭坚",
        "content": "斋余睡思生汤餠，红颗分甘惬下茶。\n如梦泊船甘柘雨，芭蕉林裏有人家。",
        "dynasty": "宋",
        "collection_info": null
    },
    {
        "title": "谢陈正字送荔支三首  其三",
        "author": "黄庭坚",
        "content": "橄榄湾南远归客，烦将嘉果送蓬门。\n红衣襞积蛮烟润，白晒丁香之子孙。",
        "dynasty": "宋",
        "collection_info": null
    },
    {
        "title": "答龙门潘秀才见寄",
        "author": "黄庭坚",
        "content": "男儿四十未全老，便入林泉真自豪。\n明月清风非俗物，轻裘肥马谢儿曹。\n山中是处有黄菊，洛下谁家无白醪。\n想得秋来常日醉，伊川清浅石楼高。",
        "dynasty": "宋",
        "collection_info": null
    },
    {
        "title": "寄张仲谋次韵",
        "author": "黄庭坚",
        "content": "风力萧萧吹短衣，茅檐霜日淡晖晖。\n天寒塞北雁行落，岁晚大梁书信稀。\n湖稻初舂云子白，家鸡正有藁头肥。\n割鲜炊黍寻前约，公事可来君不违。",
        "dynasty": "宋",
        "collection_info": null
    },
    {
        "title": "客自潭府来称明因寺僧作静照堂求予作",
        "author": "黄庭坚",
        "content": "客从潭府渡河梁，籍甚传夸静照堂。\n正苦穷年对尘土，坐令合眼梦湖湘。\n市门晓日鱼虾白，邻舍秋风橘柚黄。\n去马来舟争岁月，老僧元不下胡床。",
        "dynasty": "宋",
        "collection_info": null
    },
    {
        "title": "杂诗七首  其一",
        "author": "黄庭坚",
        "content": "此身天地一蘧庐，世事消磨绿鬓疏。\n毕竟几人真得鹿，不知终日梦为鱼。",
        "dynasty": "宋",
        "collection_info": null
    },
    {
        "title": "杂诗七首  其二",
        "author": "黄庭坚",
        "content": "营巢燕燕几时休，在处成家春復秋。\n岁岁自来还自去，主人无厌客无求。",
        "dynasty": "宋",
        "collection_info": null
    },
    {
        "title": "杂诗七首  其三",
        "author": "黄庭坚",
        "content": "馆甥宫裏叹才难，当日同朝听百官。\n光武早知尧舜事，只今那得子陵滩。",
        "dynasty": "宋",
        "collection_info": null
    },
    {
        "title": "杂诗七首  其四",
        "author": "黄庭坚",
        "content": "少年不爱万金身，歌舞寻春愁送春。\n满眼纷华心寂寞，长安市上酒家人。",
        "dynasty": "宋",
        "collection_info": null
    },
    {
        "title": "杂诗七首  其五",
        "author": "黄庭坚",
        "content": "熏炉茶鼎偶然同，晴日鸦啼柿叶风。\n万事尽还曲居士，百年常在大槐宫。",
        "dynasty": "宋",
        "collection_info": null
    },
    {
        "title": "杂诗七首  其六",
        "author": "黄庭坚",
        "content": "古屋清寒雪未消，小窗晴日展芭蕉。\n酸甘荔子尝春酒，更碾新芽荐菊苗。",
        "dynasty": "宋",
        "collection_info": null
    },
    {
        "title": "杂诗七首  其七",
        "author": "黄庭坚",
        "content": "碧窗凉簟唯便睡，露井无尘荫绿槐。\n梦入醉乡犹病渴，辘轳声到枕边来。",
        "dynasty": "宋",
        "collection_info": null
    },
    {
        "title": "饮韩三家醉后始知夜雨",
        "author": "黄庭坚",
        "content": "醉卧人家久未曾，偶然樽俎对青灯。\n兵厨欲罄浮蛆瓮，馈妇初供醒酒冰。\n只见眼前人似月，岂知帘外雨如绳。\n浮云不负青春色，未觉新诗减杜陵。",
        "dynasty": "宋",
        "collection_info": null
    },
    {
        "title": "张仲谟许送河鲤未至戏督以诗",
        "author": "黄庭坚",
        "content": "浮蛆琰琰动春醅，张仲临津许鲙材。\n盐豉欲催莼菜熟，霜鳞未贯柳条来。\n日晴鱼网应曾晒，风软河冰必暂开。\n莫误晓窗占食指，仍须持取报章回。",
        "dynasty": "宋",
        "collection_info": null
    },
    {
        "title": "和答张仲谟泛舟之诗",
        "author": "黄庭坚",
        "content": "云容天影水中摇，分坐船舷似小桥。\n联句敏于山吐月，举觞疾甚海吞潮。\n兴来活脔牛心熟，醉罢红鑪鸭脚焦。\n公子翩翩得真意，马蹄尘裏有嘉招。",
        "dynasty": "宋",
        "collection_info": null
    },
    {
        "title": "食瓜有感",
        "author": "黄庭坚",
        "content": "暑轩无物洗烦蒸，百果凡材得我憎。\n藓井筠笼浸苍玉，金盘碧筯荐寒冰。\n田中谁问不纳履，坐上适来何处蝇。\n此理一杯分付与，我思明哲在东陵。",
        "dynasty": "宋",
        "collection_info": null
    },
    {
        "title": "道中寄公寿",
        "author": "黄庭坚",
        "content": "坡陀羸马暮云昏，苦忆兔园高帝孙。\n子舍芝兰皆可佩，后房桃李总能言。\n秋韆门巷火新改，桑柘田园春向分。\n病酒相如在行役，梁王谁与共清樽。",
        "dynasty": "宋",
        "collection_info": null
    },
    {
        "title": "行迈杂篇六首  其一",
        "author": "黄庭坚",
        "content": "簇簇深红间浅红，苦才多思是春风。\n千村万落花相照，尽日经行锦绣中。",
        "dynasty": "宋",
        "collection_info": null
    },
    {
        "title": "行迈杂篇六首  其二",
        "author": "黄庭坚",
        "content": "白白红红相间开，三三五五踏青来。\n戏随胡蝶不知远，惊见行人笑却回。",
        "dynasty": "宋",
        "collection_info": null
    },
    {
        "title": "行迈杂篇六首  其三",
        "author": "黄庭坚",
        "content": "村落人家桃李枝，无言气味亦依依。\n可怜憔悴蓬蒿底，蜂蝶不知春又归。",
        "dynasty": "宋",
        "collection_info": null
    },
    {
        "title": "行迈杂篇六首  其四",
        "author": "黄庭坚",
        "content": "杏村桃坞春三月，少有人家不出游。\n一顾虽无倾国色，千金肯为使君留。",
        "dynasty": "宋",
        "collection_info": null
    },
    {
        "title": "行迈杂篇六首  其五",
        "author": "黄庭坚",
        "content": "满院青杨吐白绵，未多柳絮解漫天。\n野人岂会断优劣，只问床头沽酒钱。",
        "dynasty": "宋",
        "collection_info": null
    },
    {
        "title": "行迈杂篇六首  其六",
        "author": "黄庭坚",
        "content": "十日狂风桃柳休，常因酒尽觉春愁。\n泰山为肉酿沧海，料得人间无白头。",
        "dynasty": "宋",
        "collection_info": null
    },
    {
        "title": "去贤斋",
        "author": "黄庭坚",
        "content": "争名朝市鱼千里，观道诗书豹一班。\n末俗风波尤浩渺，古人廉陛要跻攀。\n螗螂怒臂当车辙，鹦鹉能言着鏁关。\n顾我安知贤者事，松风永日下帘间。",
        "dynasty": "宋",
        "collection_info": null
    },
    {
        "title": "粹老家隔帘听琵琶",
        "author": "黄庭坚",
        "content": "马卿劝客且无喧，请以侍儿临酒樽。\n妆罢黄昏帘隔面，曲终清夜月当轩。\n絃絃不乱拨来往，字字如闻人语言。\n千古胡沙埋妙手，岂如桃李在中园。",
        "dynasty": "宋",
        "collection_info": null
    },
    {
        "title": "江南",
        "author": "黄庭坚",
        "content": "梦寐江南未得归，清波鷠子上钩肥。\n五年身属官仓米，输与渔人坐钓矶。",
        "dynasty": "宋",
        "collection_info": null
    },
    {
        "title": "道中寄景珍兼简庾元镇",
        "author": "黄庭坚",
        "content": "传语濠州贤刺史，隔年诗债几时还。\n因循樽俎疏相见，弃掷光阴只等闲。\n心在青云故人处，身行红雨乱花间。\n遥知别后多狂醉，恼杀江南庾子山。",
        "dynasty": "宋",
        "collection_info": null
    },
    {
        "title": "次韵景珍酴醾",
        "author": "黄庭坚",
        "content": "莫惜金钱买玉英，担头春老过清明。\n天香国艷不着意，诗社酒徒空得名。\n及此一时须痛饮，已拚三日作狂酲。\n濠州园裏都开尽，肠断萧萧雨打声。",
        "dynasty": "宋",
        "collection_info": null
    },
    {
        "title": "呈马粹老范德孺",
        "author": "黄庭坚",
        "content": "颍上相逢杏始青，尔来瓜垄有新耕。\n四时为岁已中半，万物得秋将老成。\n日永清风摇麈尾，夜阑飞雹落棋枰。\n两厅未觉过从数，政以顽疏累友生。",
        "dynasty": "宋",
        "collection_info": null
    },
    {
        "title": "谢张仲谋端午送巧作",
        "author": "黄庭坚",
        "content": "君家玉女从小见，闻道如今画不成。\n翦裁似借天女手，萱草石榴偏眼明。",
        "dynasty": "宋",
        "collection_info": null
    },
    {
        "title": "送张子列茶",
        "author": "黄庭坚",
        "content": "斋余一椀是常珍，味触色香当几尘。\n借问深禅长不卧，何如官路醉眠人。",
        "dynasty": "宋",
        "collection_info": null
    },
    {
        "title": "三月壬申同尧民希孝观浄名寺经藏得弘明集中沈烱同庾肩吾诸人游明庆寺诗次韵奉呈二公",
        "author": "黄庭坚",
        "content": "秘藏开新译，天花雨旧堂。\n证经多宝塔，寝疾浄名床。\n鸟语杂歌颂，蛛丝凝篆香。\n同游得赵李，谈道过何王。",
        "dynasty": "宋",
        "collection_info": null
    },
    {
        "title": "雨过至城西苏家",
        "author": "黄庭坚",
        "content": "飘然一雨洒青春，九陌浄无车马尘。\n渐散紫烟笼帝阙，稍回晴日丽天津。\n花飞衣袖红香湿，柳拂鞍鞯绿色匀。\n管领风光唯痛饮，都城谁是得闲人。",
        "dynasty": "宋",
        "collection_info": null
    },
    {
        "title": "谢仲谋示新诗",
        "author": "黄庭坚",
        "content": "赠我新诗许指瑕，令人失喜更惊嗟。\n清于夷则初秋律，美似芙蓉八月花。\n采菲直须论下体，炼金犹欲去寒沙。\n唐朝韩老夸张籍，定有云孙作世家。",
        "dynasty": "宋",
        "collection_info": null
    },
    {
        "title": "十月十五早饭清都观逍遥堂",
        "author": "黄庭坚",
        "content": "心游魏阙鱼千里，梦觉邯郸黍一炊。\n蔬食菜羹吾亦饱，逍遥堂下叶辞枝。",
        "dynasty": "宋",
        "collection_info": null
    },
    {
        "title": "红蕉洞独宿",
        "author": "黄庭坚",
        "content": "南床高卧读逍遥，真感生来不易销。\n枕落梦魂飞蛱蝶，灯残风雨送芭蕉。\n永怀玉树埋尘土，何异蒙鸠挂苇苕。\n衣笐妆台蛛结网，可怜无以永今朝。",
        "dynasty": "宋",
        "collection_info": null
    },
    {
        "title": "春雪呈张仲谋",
        "author": "黄庭坚",
        "content": "暮雪霏霏若撒盐，须知千陇麦纤纤。\n梦阑半枕听飘瓦，晓起高堂看入帘。\n剩与月明分夜砌，即成春溜滴晴檐。\n万金一醉张公子，莫道街头酒价添。",
        "dynasty": "宋",
        "collection_info": null
    },
    {
        "title": "和答刘太博携家游庐山见寄",
        "author": "黄庭坚",
        "content": "缓辔松阴不起尘，岚光经雨一番新。\n遥知数夜寻山宿，便是全家避世人。\n落日已迷烟际路，飞花还报洞中春。\n可怜不更寻源入，若见刘郎想问秦。",
        "dynasty": "宋",
        "collection_info": null
    },
    {
        "title": "次韵伯氏戏赠韩正翁菊花开时家有美酒",
        "author": "黄庭坚",
        "content": "鬓髮斑然潘骑省，腰围瘦尽沈东阳。\n茶瓯屡煮龙山白，酒椀希逢若下黄。\n乌角巾边簪钿朵，红银杯面冻糖霜。\n会须着意怜时物，看取年华不久芳。",
        "dynasty": "宋",
        "collection_info": null
    },
    {
        "title": "答李康文",
        "author": "黄庭坚",
        "content": "才甫经年断来往，逢君车马慰秋思。\n幽兰被径闻风早，薄雾乘空见月迟。\n每接雍容端自喜，交无早晚在相知。\n深惭借问谈经地，敢屈康成入绛帏。",
        "dynasty": "宋",
        "collection_info": null
    },
    {
        "title": "送彭南阳",
        "author": "黄庭坚",
        "content": "南阳令尹振华镳，三月春风困柳条。\n携手河梁愁欲别，离魂芳草不胜招。\n壶觞调笑平民讼，宾客风流醉舞腰。\n若见贤如武侯者，为言来仕圣明朝。",
        "dynasty": "宋",
        "collection_info": null
    },
    {
        "title": "送邓慎思归长沙觐省",
        "author": "黄庭坚",
        "content": "邓侯过我解新鞿，潦倒犹能似旧时。\n西邑初除折腰尉，南陔常咏采兰诗。\n姓名已入飞龙榜，书信新传喜鹊知。\n何日家庭供一笑，绿衣便是老莱衣。",
        "dynasty": "宋",
        "collection_info": null
    },
    {
        "title": "从时中乞蒲团",
        "author": "黄庭坚",
        "content": "织蒲投我最宜寒，正欲阴风雪作团。\n方竹火炉趺坐稳，何如矍铄跨征鞍。",
        "dynasty": "宋",
        "collection_info": null
    },
    {
        "title": "戏答诸君追和予去年醉碧桃",
        "author": "黄庭坚",
        "content": "当时倒着接䍦回，不但碧桃邀我来。\n白蚁拨醅官酒满，紫绵揉色海棠开。",
        "dynasty": "宋",
        "collection_info": null
    },
    {
        "title": "雪后登南禅茅亭简张仲谋二首  其一",
        "author": "黄庭坚",
        "content": "雪后凭高望洛都，万峰遮眼白模糊。\n相将阆苑楼台上，展尽山阴水墨图。",
        "dynasty": "宋",
        "collection_info": null
    },
    {
        "title": "雪后登南禅茅亭简张仲谋二首  其二",
        "author": "黄庭坚",
        "content": "风入村墟摇酒旆，云埋行径罢樵苏。\n狐裘年少宜追猎，正有饥鹰待一呼。",
        "dynasty": "宋",
        "collection_info": null
    },
    {
        "title": "景珍太博见示旧倡和蒲萄诗因而次韵",
        "author": "黄庭坚",
        "content": "映日圆光万颗余，如观宝藏隔虾须。\n夜愁风起飘星去，晓喜天晴缀露珠。\n宫女拣枝模锦绣，论师持味比醍醐。\n欲收百斛供春酿，放出声名压酪奴。",
        "dynasty": "宋",
        "collection_info": null
    },
    {
        "title": "喜念四念八至京",
        "author": "黄庭坚",
        "content": "朔雪萧萧映薄帏，梦回空觉泪痕稀。\n惊闻庭树鸟乌乐，知我江湖鸿雁归。\n拂榻喜开姜季被，上堂先着老莱衣。\n酒樽烟火长相近，酬劝从今更不违。",
        "dynasty": "宋",
        "collection_info": null
    },
    {
        "title": "次韵伯氏寄赠盖郎中喜学老杜诗",
        "author": "黄庭坚",
        "content": "老杜文章擅一家，国风纯正不欹斜。\n帝阍悠邈开关键，虎穴深沈探爪牙。\n千古是非存史笔，百年忠义寄江花。\n潜知有意升堂室，独抱遗编校舛差。",
        "dynasty": "宋",
        "collection_info": null
    },
    {
        "title": "盖郎中惠诗有二强攻一老不战而胜之嘲次韵解之",
        "author": "黄庭坚",
        "content": "诗翁琢句玉无瑕，淡墨稀行秋雁斜。\n读罢清风生麈尾，吟余新月度檐牙。\n自知拙学无师匠，要且强言遮眼花。\n笔力有余先示怯，真成句践胜夫差。",
        "dynasty": "宋",
        "collection_info": null
    },
    {
        "title": "和吕秘丞",
        "author": "黄庭坚",
        "content": "北海樽中忘日月，南山雾裏晦文章。\n清朝不上九卿列，白髮归来三径荒。\n车辙马蹄疏市井，花光竹影照门墙。\n人间荣辱无来路，万顷风烟一草堂。",
        "dynasty": "宋",
        "collection_info": null
    },
    {
        "title": "杂诗四首  其一",
        "author": "黄庭坚",
        "content": "扁舟江上未归身，明月清风作四邻。\n观化悟来俱是妄，渐疏人事与天亲。",
        "dynasty": "宋",
        "collection_info": null
    },
    {
        "title": "杂诗四首  其二",
        "author": "黄庭坚",
        "content": "佛子身归乐国遥，至人神会碧天寥。\n劫灰沈尽还生妄，但向平沙看海潮。",
        "dynasty": "宋",
        "collection_info": null
    },
    {
        "title": "杂诗四首  其三",
        "author": "黄庭坚",
        "content": "小德有为因有累，至神无用故无功。\n须知广大精微处，不在存亡得失中。",
        "dynasty": "宋",
        "collection_info": null
    },
    {
        "title": "杂诗四首  其四",
        "author": "黄庭坚",
        "content": "黄帝炼丹求子母，神农尝药辨君臣。\n如何苦思形中事，忧患从来为有身。",
        "dynasty": "宋",
        "collection_info": null
    },
    {
        "title": "次韵子高即事",
        "author": "黄庭坚",
        "content": "诗礼不忘它日问，文章未觉古人疏。\n青云自致屠龙学，白首同归种树书。\n绿叶青阴啼鸟下，游丝飞絮落花余。\n无因常得杯中物，愿作鸱夷载属车。",
        "dynasty": "宋",
        "collection_info": null
    },
    {
        "title": "次韵寄蓝六在广陵",
        "author": "黄庭坚",
        "content": "圣学相期沧海头，当时各倚富春秋。\n班扬文字初无意，滕薛功名自不优。\n焦尾朱絃非众听，南山白石使人愁。\n传声为向扬州问，相忆犹能把酒不。",
        "dynasty": "宋",
        "collection_info": null
    },
    {
        "title": "再和寄蓝六",
        "author": "黄庭坚",
        "content": "南极一星淮上老，承家令子气横秋。\n万端只要称心耳，五鼎何如委吏优。\n海燕催归人作社，江花欲动雨含愁。\n追思二十年前会，棠棣飘零叹鄂不。",
        "dynasty": "宋",
        "collection_info": null
    },
    {
        "title": "戏书效乐天",
        "author": "黄庭坚",
        "content": "造物生成嵇叔懒，好人容纵接舆狂。\n鸟飞鱼泳随高下，蚁集蜂衙听典常。\n母惜此儿长道路，兄嗟予弟困冰霜。\n酒壶自是华胥国，一醉从他四大忙。",
        "dynasty": "宋",
        "collection_info": null
    },
    {
        "title": "余成诗",
        "author": "黄庭坚",
        "content": "丹籍生涯无列鼎，白头忠信可专城。\n自非车骑将军势，愧使王尼常作兵。",
        "dynasty": "宋",
        "collection_info": null
    },
    {
        "title": "寄张仲谋",
        "author": "黄庭坚",
        "content": "好在张公子，清秋应苦吟。\n衣穿慈母线，囊罄旅人金。\n早晚辞天阙，归来慰陆沈。\n黄花一樽酒，期与尔同斟。",
        "dynasty": "宋",
        "collection_info": null
    },
    {
        "title": "次韵春游别说道二首  其一",
        "author": "黄庭坚",
        "content": "愁眼看春色，城西醉梦中。\n柳分榆荚翠，桃上竹梢红。\n燕湿社翁雨，鶑啼花信风。\n别离感贫贱，殷子正书空。",
        "dynasty": "宋",
        "collection_info": null
    },
    {
        "title": "次韵春游别说道二首  其二",
        "author": "黄庭坚",
        "content": "青春倚江阁，万象客愁中。\n江水不胜绿，檐花无頼红。\n欹斜半帘日，留滞一帆风。\n携手离筵上，清樽不易空。",
        "dynasty": "宋",
        "collection_info": null
    },
    {
        "title": "讲武台南有感",
        "author": "黄庭坚",
        "content": "月明犹在搭衣竿，晓踏台南路屈盘。\n驺子雨中先马去，村童烟外倚墙看。\n鸦啼宰木秋风急，鹭立渔船野水干。\n花似去年堪折赠，插花人去泪阑干。",
        "dynasty": "宋",
        "collection_info": null
    },
    {
        "title": "孙不愚索饮九日酒已尽戏答一篇",
        "author": "黄庭坚",
        "content": "满眼黄花慰索贫，可怜风物逐时新。\n范丹出后尘生釜，郭泰归来雨垫巾。\n偶有清樽供寿母，遂无余沥及他人。\n年丰酒价应须贱，为子明年作好春。",
        "dynasty": "宋",
        "collection_info": null
    },
    {
        "title": "辱粹道兄弟寄书久不作报以长句谢不敏",
        "author": "黄庭坚",
        "content": "病癖无堪吾懒书，交亲情分岂能疏。\n深惭烟际两鸿雁，遗我罾中双鲤鱼。\n故国青山长极眼，今年白髮不胜梳。\n几时得计休官去，笋叶裹茶同趁虚。",
        "dynasty": "宋",
        "collection_info": null
    },
    {
        "title": "和知命招晁道夫叔侄",
        "author": "黄庭坚",
        "content": "过我诸公子，寂寥非世娱。\n茶须亲碾试，酒可倩行沽。\n日永乌皮几，窗寒竹火炉。\n不来寻翰墨，僮仆解吴歈。",
        "dynasty": "宋",
        "collection_info": null
    },
    {
        "title": "再次韵戏赠道夫",
        "author": "黄庭坚",
        "content": "名教自乐地，思君相与娱。\n囊锥见末疾，椟玉待时沽。\n雨歇鸣鸠树，熏销睡鸭炉。\n不来应梦起，子学□啼歈。",
        "dynasty": "宋",
        "collection_info": null
    },
    {
        "title": "秋思",
        "author": "黄庭坚",
        "content": "椎牛作社酒新篘，扶老将儿嬉陇头。\n木落人家见鸡犬，晓寒溪口在汀洲。\n无功可佩水苍玉，卒岁空思狐白裘。\n身到楚伧非屈宋，顾惭疏懒作悲秋。",
        "dynasty": "宋",
        "collection_info": null
    },
    {
        "title": "希仲招饮李都尉北园",
        "author": "黄庭坚",
        "content": "晓踏骅骝傍古墙，北园同繫紫游缰。\n主人情厚杯无算，别馆春深日正长。\n杨柳阴斜移坐晚，酴醾花暗染衣香。\n夜深恐触金吾禁，走马天街趁夕阳。",
        "dynasty": "宋",
        "collection_info": null
    },
    {
        "title": "过西山",
        "author": "黄庭坚",
        "content": "新春木叶未蒙笼，西望天涯几日通。\n商洛山间白云起，行歌思见采芝翁。",
        "dynasty": "宋",
        "collection_info": null
    },
    {
        "title": "夜闻邻舟崔家儿歌",
        "author": "黄庭坚",
        "content": "半夜闻歌客寝惊，空余缥缈渡江声。\n湘妃舞罢波纹冷，月欲衔山天未明。",
        "dynasty": "宋",
        "collection_info": null
    },
    {
        "title": "重答",
        "author": "黄庭坚",
        "content": "莫怪东墙掷果频，沈郎眉宇正青春。\n自言多病腰围减，依旧琼林照映人。",
        "dynasty": "宋",
        "collection_info": null
    },
    {
        "title": "鸿沟",
        "author": "黄庭坚",
        "content": "英雄并世不相容，割据山川计亦穷。\n沟水已东全入汉，淮阴谁復议元功。",
        "dynasty": "宋",
        "collection_info": null
    },
    {
        "title": "裴晋公书堂",
        "author": "黄庭坚",
        "content": "裴公入相便论兵，跃马淮西一战平。\n黄閤不须金印好，却来山下作书生。",
        "dynasty": "宋",
        "collection_info": null
    },
    {
        "title": "子产庙",
        "author": "黄庭坚",
        "content": "区区小郑多君子，谁若公孙用意深。\n监巫执节诛腹诽，不除乡校独何心。",
        "dynasty": "宋",
        "collection_info": null
    },
    {
        "title": "见二十弟倡和花字漫兴五首  其一",
        "author": "黄庭坚",
        "content": "落絮游丝三月候，风吹雨洗一城花。\n未知东郭清明酒，何似西窗谷雨茶。",
        "dynasty": "宋",
        "collection_info": null
    },
    {
        "title": "见二十弟倡和花字漫兴五首  其二",
        "author": "黄庭坚",
        "content": "官驼鸣铎逐盐车，只见风尘不见花。\n空作江南江北梦，辛夷踯躅倚山茶。",
        "dynasty": "宋",
        "collection_info": null
    },
    {
        "title": "见二十弟倡和花字漫兴五首  其三",
        "author": "黄庭坚",
        "content": "睡起草玄三亩宅，无人载酒眼昏花。\n不知谁劝路门讲，天上日长坐赐茶。",
        "dynasty": "宋",
        "collection_info": null
    },
    {
        "title": "见二十弟倡和花字漫兴五首  其四",
        "author": "黄庭坚",
        "content": "邺城也似洛城阔，□□园林学养花。\n欲把一樽随饮处，□□处处锁官茶。",
        "dynasty": "宋",
        "collection_info": null
    },
    {
        "title": "见二十弟倡和花字漫兴五首  其五",
        "author": "黄庭坚",
        "content": "池面白鱼吹落絮，□□□□退枯花。\n无因光禄赐官酒，且学潞公灌蜀茶。",
        "dynasty": "宋",
        "collection_info": null
    },
    {
        "title": "九日对菊有怀粹老在河上四首  其一",
        "author": "黄庭坚",
        "content": "月邀棋约屡登台，学省公厅只对街。\n九日菊花孤痛饮，百端人事可安排。",
        "dynasty": "宋",
        "collection_info": null
    },
    {
        "title": "九日对菊有怀粹老在河上四首  其二",
        "author": "黄庭坚",
        "content": "黄花节晚犹可惜，青眼故人殊未来。\n金蘂飞觞无计共，香钿满地始应回。",
        "dynasty": "宋",
        "collection_info": null
    },
    {
        "title": "九日对菊有怀粹老在河上四首  其三",
        "author": "黄庭坚",
        "content": "忆得旧时重九日，紫萸黄菊压梳钗。\n寒花有意催垂泪，喜鹊无端屡下阶。",
        "dynasty": "宋",
        "collection_info": null
    },
    {
        "title": "九日对菊有怀粹老在河上四首  其四",
        "author": "黄庭坚",
        "content": "碧窗闲杀春风手，古柳堤鶑几日回。\n纵有黄花堪对酒，应无红袖与传杯。",
        "dynasty": "宋",
        "collection_info": null
    },
    {
        "title": "赠谢敞王博喻",
        "author": "黄庭坚",
        "content": "高哉孔孟如秋月，万古清光仰照临。\n千里特来求骥马，两生于此敌南金。\n文章最忌随人后，道德无多只本心。\n废轸断弦尘漠漠，起予惆怅伯牙琴。",
        "dynasty": "宋",
        "collection_info": null
    },
    {
        "title": "和答郭监簿咏雪",
        "author": "黄庭坚",
        "content": "细学梅花落晚风，忽翻柳絮下春空。\n家贫无酒愿邻富，官冷有田知岁丰。\n夜听枕边飘屋瓦，梦成江上打船篷。\n觉来幽鸟语声乐，疑在白鸥寒苇中。",
        "dynasty": "宋",
        "collection_info": null
    },
    {
        "title": "直舍寄陈子惠",
        "author": "黄庭坚",
        "content": "广文宾退下帘重，凉气微生笔砚中。\n不得朱絃写流水，绿槐阴合鸟呼风。",
        "dynasty": "宋",
        "collection_info": null
    },
    {
        "title": "和庭诲雨后",
        "author": "黄庭坚",
        "content": "小霁卧观书，凉轩夏簟舒。\n天青印鸟迹，云黑卷犀渠。\n新月来高树，清风转广除。\n雨师真解事，一为洗空虚。",
        "dynasty": "宋",
        "collection_info": null
    },
    {
        "title": "和庭诲苦雨不出",
        "author": "黄庭坚",
        "content": "端居广文舍，暑服似纯绵。\n绿竹尘蒙合，红榴日炙蔫。\n披襟风入幌，洒面雨连天。\n莫借角巾垫，勤来坐马鞯。",
        "dynasty": "宋",
        "collection_info": null
    },
    {
        "title": "次韵庭诲按秋课出城",
        "author": "黄庭坚",
        "content": "风鸣落意地，露着晚瓜田。\n官道奔车气，经家煮枣烟。\n穫人歌挃挃，公子骑翩翩。\n旁舍末隠举，明秋愿有年。",
        "dynasty": "宋",
        "collection_info": null
    },
    {
        "title": "大风",
        "author": "黄庭坚",
        "content": "霜重天高日色微，颠狂红叶上阶飞。\n北风不惜江南客，更入破窗吹客衣。",
        "dynasty": "宋",
        "collection_info": null
    },
    {
        "title": "题司门李文园亭",
        "author": "黄庭坚",
        "content": "白氏草堂元自葺，陶公三径不教荒。\n青蕉雨后开书卷，黄菊霜前碎鹄裳。\n落日看山凭曲槛，清风谈道据胡床。\n此来遂得归休意，却莫翻然起相汤。",
        "dynasty": "宋",
        "collection_info": null
    },
    {
        "title": "次韵和台源诸篇九首 南屏山",
        "author": "黄庭坚",
        "content": "襞积蓝光刻削成，主人题作正南屏。\n身更万事已头白，相对百年终眼青。\n烟雨数峰当隠几，林塘一带是中庭。\n红尘车马无因到，石壁松门本不扃。",
        "dynasty": "宋",
        "collection_info": null
    },
    {
        "title": "次韵和台源诸篇九首 七台峰",
        "author": "黄庭坚",
        "content": "欲雕佳句累层峦，深愧挥斤斲鼻端。\n作者七人俱老大，昂藏却立古衣冠。\n千年避世朝市改，万籁入松溪涧寒。\n我有号钟锁蛛网，何时对汝发清弹。",
        "dynasty": "宋",
        "collection_info": null
    },
    {
        "title": "次韵和台源诸篇九首 七台溪",
        "author": "黄庭坚",
        "content": "先生行乐在清溪，满世功名对画脂。\n一道寒波随眼浄，百年高柳到天垂。\n昔人无处问谁氏，遗础有情犹旧基。\n猿鹤至今烟惨淡，贤愚俱尽水涟漪。\n四时相及漏催滴，万事不疑冰泮澌。\n聊欲烹茶羹杞菊，身如桑苎与天随。",
        "dynasty": "宋",
        "collection_info": null
    },
    {
        "title": "次韵和台源诸篇九首 迭屏岩",
        "author": "黄庭坚",
        "content": "篁竹参天无人行，来游者多蹊自成。\n石屏重迭翡翠玉，莲荡宛转芙蓉城。\n世缘遮尽不到眼，幽事相引颇关情。\n一炉沈水坐终日，唤梦鹁鸪相应鸣。",
        "dynasty": "宋",
        "collection_info": null
    },
    {
        "title": "次韵和台源诸篇九首 灵寿台",
        "author": "黄庭坚",
        "content": "藤树谁知先后生，万年相倚共枯荣。\n层台定自有天地，鼻祖已来传父兄。\n虎豹文章藏雾雨，龙蛇头角听雷声。\n何时暂取苍烟策，献与本朝优老成。",
        "dynasty": "宋",
        "collection_info": null
    },
    {
        "title": "次韵和台源诸篇九首 仙桥洞",
        "author": "黄庭坚",
        "content": "横阁晴虹渡石溪，几年钥锁镇瑶扉。\n洞中日月真长久，世上功名果是非。\n叱石元知牧羊在，烂柯应有看棋归。\n若逢白鹤来华表，识取当年丁令威。",
        "dynasty": "宋",
        "collection_info": null
    },
    {
        "title": "次韵和台源诸篇九首 灵椿台",
        "author": "黄庭坚",
        "content": "固蔕深根且一邱，少时尝恐斧斤求。\n何人比拟明堂柱，几岁经营江汉洲。\n终以不才名四海，果然无祸阅千秋。\n空山万籁月明底，安得闲眠石枕头。",
        "dynasty": "宋",
        "collection_info": null
    },
    {
        "title": "次韵和台源诸篇九首 云涛",
        "author": "黄庭坚",
        "content": "造物成形妙画工，地形咫尺远连空。\n蛟鼍出没三万顷，云雨纵横十二峰。\n清坐使人无俗气，闲来当暑起清风。\n诸山落木萧萧夜，醉梦江湖一叶中。",
        "dynasty": "宋",
        "collection_info": null
    },
    {
        "title": "次韵和台源诸篇九首 羣玉峰",
        "author": "黄庭坚",
        "content": "洞天名籍知第几，洞口诸峰苍翠堆。\n雕虎啸风斤斧去，飞廉吹雨晓烟回。\n日晴圭角升云气，月冷明珠割蚌胎。\n种玉田中饱春笋，仙人忆得早归来。",
        "dynasty": "宋",
        "collection_info": null
    },
    {
        "title": "寄题莹中野轩",
        "author": "黄庭坚",
        "content": "开轩城市如村落，人似往时陈太邱。\n暄景半窗行野马，雨寒疏竹上牵牛。\n平生江海心犹在，退食诗书吏罢休。\n□□□□□□力，必知耆旧想风流。",
        "dynasty": "宋",
        "collection_info": null
    },
    {
        "title": "观叔祖少卿奕棋",
        "author": "黄庭坚",
        "content": "世上滔滔声利间，独凭棋局老青山。\n心游万里不知远，身与一山相对闲。\n夜半解围灯寂寞，樽前翻却酒阑珊。\n因观胜负无常在，生死□□□不关。",
        "dynasty": "宋",
        "collection_info": null
    },
    {
        "title": "窗日",
        "author": "黄庭坚",
        "content": "叹息西窗过隙驹，微阳初至日光舒。\n□□□长宫中线，添得思堂一卷书。",
        "dynasty": "宋",
        "collection_info": null
    },
    {
        "title": "次韵郭明叔登县楼见思长句",
        "author": "黄庭坚",
        "content": "令尹登临多暇日，杖生芝菌笔生埃。\n溪横凤尾寒光去，山拥旌阳翠气来。\n晚市张灯明远近，□□留客舞徘徊。\n红裳珠履知多在，点检惟无□秀才。",
        "dynasty": "宋",
        "collection_info": null
    },
    {
        "title": "铜官僧舍得尚书郎赵宗闵墨竹一枝笔势妙天下为作小诗二首  其一",
        "author": "黄庭坚",
        "content": "省郎潦倒今何处，败壁风生霜竹枝。\n满世□□专翰墨，谁为真赏拂蛛丝。",
        "dynasty": "宋",
        "collection_info": null
    },
    {
        "title": "铜官僧舍得尚书郎赵宗闵墨竹一枝笔势妙天下为作小诗二首  其二",
        "author": "黄庭坚",
        "content": "独来野寺无人识，故作寒崖雪压枝。\n想得平生藏妙手，只今犹在鬓如丝。",
        "dynasty": "宋",
        "collection_info": null
    },
    {
        "title": "晓出祥符趋府",
        "author": "黄庭坚",
        "content": "朝霞藻绘舜衣裳，天碧山青认赭黄。\n忆得御炉烟直下，紫宸辞罢过宫廊。",
        "dynasty": "宋",
        "collection_info": null
    },
    {
        "title": "夜观蜀志",
        "author": "黄庭坚",
        "content": "盖世英雄不自知，暮年初志各参差。\n南阳陇底卧龙日，北固樽前失箸时。\n霸主三分割天下，宗臣十倍胜曹丕。\n寒炉夜发尘书读，似覆输筹一局棋。",
        "dynasty": "宋",
        "collection_info": null
    },
    {
        "title": "戏答龙泉余尉问禅二小诗  其一",
        "author": "黄庭坚",
        "content": "重帘复幕锁蛾眉，银烛金荷醉舞衣。\n长为扶头欠斗酒，不关禅病减腰围。",
        "dynasty": "宋",
        "collection_info": null
    },
    {
        "title": "戏答龙泉余尉问禅二小诗  其二",
        "author": "黄庭坚",
        "content": "翻头作尾掉枯藤，腊月花开更造冰。\n何似清歌倚桃李，一炉沈水醉红灯。",
        "dynasty": "宋",
        "collection_info": null
    },
    {
        "title": "戏赠元翁",
        "author": "黄庭坚",
        "content": "从来五字弄珠玑，忍负僧床锁翠微。\n传语风流三语掾，何时缀我百家衣。",
        "dynasty": "宋",
        "collection_info": null
    },
    {
        "title": "行役县西喜雨寄任公渐大夫",
        "author": "黄庭坚",
        "content": "行役劳人望县斋，心如枯井喜尘埃。\n青灯帘外萧萧雨，破梦山根殷殷雷。\n新麦欲连天际好，浓云犹傍日边来。\n田歌已有丰年意，令尹眉头想豁开。",
        "dynasty": "宋",
        "collection_info": null
    },
    {
        "title": "戏赠水牯庵",
        "author": "黄庭坚",
        "content": "水牯从来犯稼苗，着绳只要鼻穿牢。\n行须万里无寸草，卧对十方同一槽。\n租税及时王事了，云山横笛月轮高。\n华亭浪说吹毛剑，不见全牛可下刀。",
        "dynasty": "宋",
        "collection_info": null
    },
    {
        "title": "癸亥立春日煮茗于石池寺见庚戌中盛二十舅中叔为县时题名叹此寺不日而成哀县学弊而不能復",
        "author": "黄庭坚",
        "content": "中叔风流映江左，当年桃李自光辉。\n看成佛屋上云雨，不忍学宫荒蕨薇。\n人物深藏青白眼，官联曾近赭黄衣。\n蛛丝柱后惠文暗，憔悴今乘别驾归。",
        "dynasty": "宋",
        "collection_info": null
    },
    {
        "title": "招戴道士弹琴",
        "author": "黄庭坚",
        "content": "春愁如髮不胜梳，酒病绵绵困未苏。\n欲听淳音消妄想，抱琴端为一来无。",
        "dynasty": "宋",
        "collection_info": null
    },
    {
        "title": "延寿寺见红药小魏扬州号为醉西施",
        "author": "黄庭坚",
        "content": "醉红如堕珥，奈此恼人香。\n政尔无言笑，未应吴国亡。",
        "dynasty": "宋",
        "collection_info": null
    },
    {
        "title": "临江寺僧以金线猿皮蒙棐几",
        "author": "黄庭坚",
        "content": "蒙茸冒枯几，想像挂霜枝。\n永失金衣友，文章安用为。",
        "dynasty": "宋",
        "collection_info": null
    },
    {
        "title": "送君庸",
        "author": "黄庭坚",
        "content": "北风吹雨薄寒生，人与蜡梅相照明。\n恨君草草渡江去，重约归时五凤笙。",
        "dynasty": "宋",
        "collection_info": null
    },
    {
        "title": "北园步折梅寄君庸",
        "author": "黄庭坚",
        "content": "林中破笑派雪雨，不着世间笑粉尘。\n覆入晓风香满袖，无人同咏一枝春。",
        "dynasty": "宋",
        "collection_info": null
    },
    {
        "title": "一夕风雨花药都尽唯有豨莶一丛濯濯得意戏题",
        "author": "黄庭坚",
        "content": "红药山丹逐晓风，春荣分到豨莶丛。\n朱颜颇欲辞镜去，煮叶掘根傥见功。",
        "dynasty": "宋",
        "collection_info": null
    },
    {
        "title": "漫兴",
        "author": "黄庭坚",
        "content": "肉食倾人如出凡，藜羹赋我是朝三。\n晓来不倦听衙鼓，云裏捲帘山正南。",
        "dynasty": "宋",
        "collection_info": null
    },
    {
        "title": "寄刘泗州",
        "author": "黄庭坚",
        "content": "万马千艘要路津，禅翁新画两朱轮。\n行春定得忘言对，金碧浮图何姓人。",
        "dynasty": "宋",
        "collection_info": null
    },
    {
        "title": "次韵答任仲微",
        "author": "黄庭坚",
        "content": "伯氏文章足起家，雁行唯我乏芳华。\n不堪黄绶腰铜印，只合清江把钓车。\n缩项鱼肥炊稻饭，扶头酒熟卧芦花。\n吴儿何敢当伦比，或有离骚似景差。",
        "dynasty": "宋",
        "collection_info": null
    },
    {
        "title": "何主簿萧斋郎赠诗思家戏和答之",
        "author": "黄庭坚",
        "content": "善吟闺怨断人肠，二妙风流不可当。\n傅粉未归啼玉筯，吹笙无伴涩银篁。\n睡添乡梦客床冷，瘦尽腰围衣带长。\n天性少情诗亦少，羡他萧史与何郎。",
        "dynasty": "宋",
        "collection_info": null
    },
    {
        "title": "次韵和魏主簿",
        "author": "黄庭坚",
        "content": "梅蘂触人意，绕枝三四旋。\n玄冥与之笑，青帝不争权。\n帘晚寿阳醉，云深姑射眠。\n愁蛾英半落，娇靥菡初圆。\n短簿吹羌笛，诸郎宴洞天。\n官栖仇览棘，才拍翰林肩。\n风力能冰酒，霜威欲折绵。\n锦衾寒有恨，花信远难传。\n饮罢钟催晓，诗成律换年。\n余香勤管领，莫厌屡中贤。",
        "dynasty": "宋",
        "collection_info": null
    },
    {
        "title": "南安试院无酒饮周道辅自赣上携一榼时时对酌惟恐尽试毕仆夫言尚有余樽木芙蓉盛开戏呈道辅",
        "author": "黄庭坚",
        "content": "闻说君家好弟兄，穷乡相见眼俱青。\n偶同一饭论三益，颇为诸生醉六经。\n山邑已催乘传马，晓窗犹共读书萤。\n霜花留得红妆面，酌尽斋中竹叶瓶。",
        "dynasty": "宋",
        "collection_info": null
    },
    {
        "title": "赠清隠持正禅师",
        "author": "黄庭坚",
        "content": "清隠开山有胜缘，南山松竹上参天。\n擗开华岳三峰手，参得浮山九带禅。\n水鸟风林成佛事，粥鱼斋鼓到江船。\n异时折脚铛安稳，更种平湖十顷莲。",
        "dynasty": "宋",
        "collection_info": null
    },
    {
        "title": "次韵公择雨后",
        "author": "黄庭坚",
        "content": "二圣勤民损膳羞，雨余今见角田秋。\n碧酒尚堪遮眼醉，红榴不解替人愁。",
        "dynasty": "宋",
        "collection_info": null
    },
    {
        "title": "四月末天气陡然如秋遂御袷衣游北沙亭观江涨",
        "author": "黄庭坚",
        "content": "沙岸人家报急流，船官解缆正夷犹。\n震雷将雨度绝壑，远水粘天吞钓舟。\n甚欲去挥白羽箑，可堪更着紫茸裘。\n平生得意无人会，浩荡舂鉏且自由。",
        "dynasty": "宋",
        "collection_info": null
    },
    {
        "title": "同宋景瞻分题汴上行",
        "author": "黄庭坚",
        "content": "东风何时来，堤柳芳且柔。\n河冰日已销，漫漫春水流。\n寒梅未破萼，芳草绿犹稠。\n岁月不我还，念此人生浮。\n高车无完轮，积水有覆舟。\n鹿门不返者，谁得从之游。",
        "dynasty": "宋",
        "collection_info": null
    },
    {
        "title": "梨花",
        "author": "黄庭坚",
        "content": "巧解逢人笑，还能乱蝶飞。\n清风时入户，几片落新衣。",
        "dynasty": "宋",
        "collection_info": null
    },
    {
        "title": "题醒心轩",
        "author": "黄庭坚",
        "content": "尽日竹风谈法要，无人竹影又斜阳。\n他时若有相应者，莫负开轩人姓黄。",
        "dynasty": "宋",
        "collection_info": null
    },
    {
        "title": "承示中秋不见月及悯雨连作恐妨秋成奉次元韵",
        "author": "黄庭坚",
        "content": "秀稻秋风喜太平，独疑连雨未全晴。\n银蟾似亦无聊頼，默度寒宵懒吐明。",
        "dynasty": "宋",
        "collection_info": null
    },
    {
        "title": "书王氏梦锡扇",
        "author": "黄庭坚",
        "content": "压枝梅子大于钱，惭愧春光又一年。\n亭午无人初破睡，杜鹃啼在柳梢边。",
        "dynasty": "宋",
        "collection_info": null
    },
    {
        "title": "谢王炳之惠茶",
        "author": "黄庭坚",
        "content": "平生心赏建溪春，一邱风味极可人。\n香包解尽宝带胯，黑面碾出明窗尘。\n家园鹰爪改呕泠，官焙龙文常食陈。\n于公岁取壑源足，勿遣沙溪来乱真。",
        "dynasty": "宋",
        "collection_info": null
    },
    {
        "title": "和答刘中叟殿院",
        "author": "黄庭坚",
        "content": "平生刘宗正，闻有湖海气。\n黄石与兵书，雷震锁胸次。\n跨马开武溪，韔弓作文吏。\n守祧仁九族，瑑玉诏万世。\n去乘御史骢，权贵敛手避。\n时时侵谏草，颇用文章戏。\n风人託草木，骚客拾兰蕙。\n倾怀谢僚友，句法何壮丽。\n诸公游蓬壶，贱子滥末至。\n风流余翰墨，想见经行地。\n乌啼霜台柏，岑绝不可诣。\n峨峨触邪冠，此中有余事。\n医国妙药石，立朝极泾渭。\n余子蠹青简，走亦行幞被。",
        "dynasty": "宋",
        "collection_info": null
    },
    {
        "title": "伯时彭蠡春牧图",
        "author": "黄庭坚",
        "content": "岳阳楼上春已归，湖中鸿雁拍波飞。\n布帆天阔随鸟道，石林风晚吹人衣。\n春水初生及马腹，浮滩欲上西山麓。\n遥看绝岭秀云松，上有垂萝暗溪谷。\n沙眠草嚙性不骄，侧身注目鸣相招。\n林间瞥过星烁烁，原上独立风萧萧。\n君不见中原真种胡尘没，南行市骨何仓卒。\n秪收力健载征夫，肯向时危辨奇骨。\n即令贡马西北来，东西坊监屯云开。\n纷然驽骥同一秣，尔可不忧四蹄脱。",
        "dynasty": "宋",
        "collection_info": null
    },
    {
        "title": "题伯时马",
        "author": "黄庭坚",
        "content": "我观李侯作胡马，置我敕勒阴山下。\n惊沙随马欲暗天，千里绝足略眼跨。\n自当初驾沙苑丞，岂復更数将军霸。\n李侯今病发右臂，此图笔妙今无价。",
        "dynasty": "宋",
        "collection_info": null
    },
    {
        "title": "题东坡竹石",
        "author": "黄庭坚",
        "content": "怪石岑崟当路，幽篁深不见天。\n此路若逢醉客，应在万仞峰前。",
        "dynasty": "宋",
        "collection_info": null
    },
    {
        "title": "观刘永年团练画角鹰",
        "author": "黄庭坚",
        "content": "刘侯才勇世无敌，爱画工夫亦成癖。\n弄笔扫成苍角鹰，杀气棱棱动秋色。\n爪拳金钩觜屈铁，万里风云藏劲翮。\n兀立槎枒不畏人，眼看青冥有余力。\n霜飞晴空塞草白，云垂四野阴山黑。\n此时轩然盍飞去，何乃巑屼立西壁。\n祗应真骨下人世，不谓雄姿留粉墨。\n造次更无高鸟喧，等闲亦恐狐狸吓。\n旁观未必穷神妙，乃是天机贯胸臆。\n瞻相突兀摩空材，想见其人英武格。\n传闻挥毫颇容易，持以与人无甚惜。\n物逢真赏世所珍，此画他年恐难得。",
        "dynasty": "宋",
        "collection_info": null
    },
    {
        "title": "题王晋卿平远溪山幅",
        "author": "黄庭坚",
        "content": "风流子晋罢吹笙，小笔溪山刮眼明。\n相倚鸳鸯得偎暎，一川风雨断人行。",
        "dynasty": "宋",
        "collection_info": null
    },
    {
        "title": "大暑水阁听晋卿家昭华吹笛",
        "author": "黄庭坚",
        "content": "蕲竹能吟水底龙，玉人应在月明中。\n何时为洗秋空热，散作霜天落叶风。",
        "dynasty": "宋",
        "collection_info": null
    },
    {
        "title": "癸酉八月同百丈肃禅师温汤作小诗呈九仙舜公长老",
        "author": "黄庭坚",
        "content": "九仙沤和汤，浴此二水牯。\n主人无施心，冷暖各得所。\n道途开十方，瓢杓汲万古。\n欲问源从来，大雄山有虎。",
        "dynasty": "宋",
        "collection_info": null
    },
    {
        "title": "竹枝词二首  其一",
        "author": "黄庭坚",
        "content": "三峡猿声泪欲流，夔州竹枝解人愁。\n渠侬自有回天力，不学垂杨绕指柔。",
        "dynasty": "宋",
        "collection_info": null
    },
    {
        "title": "竹枝词二首  其二",
        "author": "黄庭坚",
        "content": "塞上柳枝且莫歌，夔州竹枝奈愁何。\n虚心相待莫相误，岁寒望君一来过。",
        "dynasty": "宋",
        "collection_info": null
    },
    {
        "title": "咏子舟小山丛竹",
        "author": "黄庭坚",
        "content": "病竹犹能冠丛，夏篁解箨匆匆。\n细草因依岑寂，小山紫翠嵌空。",
        "dynasty": "宋",
        "collection_info": null
    },
    {
        "title": "次韵斌老冬至书怀示子舟篇末见及之作因以赠子舟归",
        "author": "黄庭坚",
        "content": "二宗性清真，俱抱岁寒节。\n常思风云会，为国奋忠烈。\n道方沧波穨，位有豺虎窃。\n夫妇相鱼肉，关中一丈雪。\n北风夜涔涔，竹枯松栢折。\n泰来拔茅连，井收寒泉冽。\n天地復其所，我辈皆慰惬。\n何为对樽壶，似见小敌怯。\n大宗垂紫髯，贵气已森列。\n小宗新换骨，健啖颇腴悦。\n昨宵连环梦，秣马待明发。\n寒日一线长，把酒相喻说。\n人生但安乐，逢世无巧拙。\n斑衣戏亲庭，不作经年别。\n犹有未归心，远寄丁香结。",
        "dynasty": "宋",
        "collection_info": null
    },
    {
        "title": "戏题斌老所作两竹梢",
        "author": "黄庭坚",
        "content": "老竹帖妥不作奇，嫩篁翘翘动风枝。\n是中有目世不知，吾宗落笔风烟随。",
        "dynasty": "宋",
        "collection_info": null
    },
    {
        "title": "奉次斌老送瘿木棋局八韵",
        "author": "黄庭坚",
        "content": "竘工运斤斧，蟠木破权奇。\n离离稻田畦，日静波文稀。\n居然有心作，箇是偶尔为。\n正当合战地，仍有曳尾龟。\n胶漆与颜色，金铜利关机。\n抱器心自许，成功世乃知。\n吾宗为湔祓，枯木更生辉。\n背城傥借一，观我凯旋归。",
        "dynasty": "宋",
        "collection_info": null
    },
    {
        "title": "题石恪画机织图",
        "author": "黄庭坚",
        "content": "荷锄郎在田，行饷儿未返。\n终日弄鸣机，恤纬不思远。",
        "dynasty": "宋",
        "collection_info": null
    },
    {
        "title": "以皮鞋底赠石推官三首  其一",
        "author": "黄庭坚",
        "content": "道人不凋琢，万镜自明己。\n愿公勤此履，深彻法源底。",
        "dynasty": "宋",
        "collection_info": null
    },
    {
        "title": "以皮鞋底赠石推官三首  其二",
        "author": "黄庭坚",
        "content": "毗卢足趺光，照耀世界海。\n旋岚黑风起，到岸得自在。",
        "dynasty": "宋",
        "collection_info": null
    },
    {
        "title": "以皮鞋底赠石推官三首  其三",
        "author": "黄庭坚",
        "content": "鼻孔随人走，日中忽见斗。\n踏定太衝脉，壁上挂着口。",
        "dynasty": "宋",
        "collection_info": null
    },
    {
        "title": "次韵钱德循鹿苑滩舣舟有作",
        "author": "黄庭坚",
        "content": "鹿苑滩头秋月明，使君辍棹爱江清。\n尘埃一段思归路，已听荆州渔鼓鸣。",
        "dynasty": "宋",
        "collection_info": null
    },
    {
        "title": "范德孺须笔裒诸工佳者共成十枝分送",
        "author": "黄庭坚",
        "content": "临池闻道学书成，已许家鸡胜伯英。\n雪竹霜毛分一束，开包何异五侯鲭。",
        "dynasty": "宋",
        "collection_info": null
    },
    {
        "title": "予去岁在长沙数与处度元实相从把酒自过岭来不復有此乐感叹之余戏成一绝",
        "author": "黄庭坚",
        "content": "玄霜捣尽音尘绝，去作湖南万里春。\n想见山川佳绝地，落花飞絮转愁人。",
        "dynasty": "宋",
        "collection_info": null
    },
    {
        "title": "江氏家藏仁宗皇帝墨蹟赞",
        "author": "黄庭坚",
        "content": "昭陵仁圣，与天同功。\n不刻不雕，万国文明。\n日月照临，无有隠侧。\n一滴之雨，泽及万物。\n简言易从，易言易知。\n皇祖有训，信如四时。\n雷声不作，天地渊默。\n遗黎怀仁，霣泣翰墨。",
        "dynasty": "宋",
        "collection_info": null
    },
    {
        "title": "钱忠懿王画像赞",
        "author": "黄庭坚",
        "content": "文武忠懿，堂堂如春。\n中有樗里，不以示人。\n雷行八区，震惊听闻。\n提十五州，共为帝民。\n送君者自崖而反，以安乐其子孙。\n九万里则风斯在下，眇大物而成仁。",
        "dynasty": "宋",
        "collection_info": null
    },
    {
        "title": "王元之真赞",
        "author": "黄庭坚",
        "content": "天赐王公，佐我太宗。\n学问文章，致于匪躬。\n四方来庭，上稍宴衎。\n公舍瓦石，责君尧舜。\n采芝商山，以切直去。\n惟是文章，许以独步。\n白髮还朝，泣思轩辕。\n鸡犬舔鼎，群飞上天。\n真宗好文，且大用公。\n太阿出柙，公挺其锋。\n龙怒鳞逆，在廷岌岌。\n万物并流，砥柱中立。\n古之遗直，叔向以之。\n呜呼王公，其尚似之。",
        "dynasty": "宋",
        "collection_info": null
    },
    {
        "title": "东坡先生真赞三首  其一",
        "author": "黄庭坚",
        "content": "子瞻堂堂，出于峨眉，司马班扬。\n金马石渠，阅士如墙。\n上前论事，释之冯唐。\n言语以为阶，而投诸云梦之黄。\n东坡之酒，赤壁之笛。\n嬉笑怒駡，皆成文章。\n解羁而归，紫微玉堂。\n子瞻之德，未变于初尔。\n而名之曰元佑之党，放之珠厓儋耳。\n方其金马石渠，不自知其东坡赤壁也。\n及其东坡赤壁，不自意其紫微玉堂也。\n及其紫微玉堂，不自知其珠厓儋耳也。\n九州四海，知有东坡。\n东坡归矣，民笑且歌。\n一日不朝，其间容戈。\n至其一丘一壑，则无如此道人何。",
        "dynasty": "宋",
        "collection_info": null
    },
    {
        "title": "东坡先生真赞三首  其二",
        "author": "黄庭坚",
        "content": "岌岌堂堂，如山如河。\n其爱之也，引之上西掖銮坡。\n是亦一东坡，非亦一东坡。\n槁项黄馘，触时干戈。\n其恶之也，投之于鲲鲸之波。\n是亦一东坡，非亦一东坡。\n计东坡之在天下，如太仓之一稊米。\n至于临大节而不可夺，则与天地相终始。",
        "dynasty": "宋",
        "collection_info": null
    },
    {
        "title": "东坡先生真赞三首  其三",
        "author": "黄庭坚",
        "content": "眉目云开月静，文章豹蔚虎炳。\n逢世爱憎怡怡，五朝公忠炯炯。",
        "dynasty": "宋",
        "collection_info": null
    },
    {
        "title": "写真自赞五首  其一",
        "author": "黄庭坚",
        "content": "饮不过一瓢，食不过一箪。\n田夫亦不改其乐，而夫子不谓之能贤，何也。\n颜渊当首出万物，而奉以四海九州。\n而享之若是，故曰人不堪其忧。\n若余之于山泽，鱼在深藻。\n鹿得丰草，伊其野性则然。\n盖非抱陆沈之屈，怀迷邦之宝。\n既不能诗成无色之画，画出无声之诗。\n又白首而不闻道，则奚取于似摩诘为。\n若乃登山临水，喜见清扬。\n岂以优孟为孙叔敖，虎贲似蔡中郎者耶。",
        "dynasty": "宋",
        "collection_info": null
    },
    {
        "title": "写真自赞五首  其二",
        "author": "黄庭坚",
        "content": "吏能精密，里行婣恤。\n则不如兄元明，而无元明忧疑万事之敝。\n斟酌世故，铨品人物。\n则不如其弟知命，而无知命强项好胜之累。\n盖元明以寡过，而知命以傲世。\n如鲁直者，欲寡过而未能，以傲世则不敢。\n自江南乘一虚舟，又安知乘流之与遇坎者哉。",
        "dynasty": "宋",
        "collection_info": null
    },
    {
        "title": "写真自赞五首  其三",
        "author": "黄庭坚",
        "content": "或问鲁直似不似，似与不似，是何等语。\n前乎鲁直，若甲若乙，不可胜纪。\n后乎鲁直，若甲若乙，不可胜纪。\n此一时也，则鲁直而已矣。\n一以我为牛，予因以渡河而彻源底。\n一以我为马，予因以日千里计。\n鲁直之在万化，何翅太仓之一稊米。\n吏能不如赵张三王，文章不如司马班扬。\n颀颀以富贵酖毒，而酖毒不能入其城府。\n投之以世故豺虎，而豺虎无所措其爪角。\n则于数子，有一日之长。",
        "dynasty": "宋",
        "collection_info": null
    },
    {
        "title": "写真自赞五首  其四",
        "author": "黄庭坚",
        "content": "道是鲁直亦得，道不是鲁直亦得。\n是与不是，且置勿道。\n唤那箇作鲁直，若要斩截一句，藏头白海头黑。",
        "dynasty": "宋",
        "collection_info": null
    },
    {
        "title": "写真自赞五首  其五",
        "author": "黄庭坚",
        "content": "似僧有髮，似俗无尘。\n作梦中梦，见身外身。",
        "dynasty": "宋",
        "collection_info": null
    },
    {
        "title": "张大同写予真请自赞",
        "author": "黄庭坚",
        "content": "秀眉广宇，不如鲁山。\n槁项黄馘，不如漆园。\n韬光匿名，将在双井。\n谈玄说妙，热谩两川。\n枯木突兀，死灰不然。\n虚舟送物，成百漏船。",
        "dynasty": "宋",
        "collection_info": null
    },
    {
        "title": "张子谦写予真请自赞",
        "author": "黄庭坚",
        "content": "见人金玉满堂而不贪，看人凤阁鸾台而不妬。\n自疑是南岳懒瓒师，人言是前身黄叔度。",
        "dynasty": "宋",
        "collection_info": null
    },
    {
        "title": "故僰道廖君画像赞",
        "author": "黄庭坚",
        "content": "廖君朴遬，卒享五福。\n其艰其勤，天畀戬谷。\n治生之材，可以治邦。\n知子之智，可以使能。\n耋老于乡，以福孙曾。\n在尔后人，思其艰勤。\n思其好贤，维衣食之源。\n瞻像思孝，勿堕其教。",
        "dynasty": "宋",
        "collection_info": null
    },
    {
        "title": "故江阳杨君画像赞",
        "author": "黄庭坚",
        "content": "显允临邛，吏师文宗。\n能者述之，德宇恢恢。\n疏而不失，有物实之。\n于义当然，确乎不夺。\n强者屈之，爱民如子。\n曰予用威，谁其恤之。\n图像如生，虽不能言，谁敢忽之。\n其事在人，岁月其逝，勿坠失之。\n后有南董，询事考言，尚其笔之。",
        "dynasty": "宋",
        "collection_info": null
    },
    {
        "title": "故陈氏画像赞",
        "author": "黄庭坚",
        "content": "女归能妇，义止宜家。\n谁其向道，探深见遐。\n入古人室，立妙法句。\n自履实地，告人悟处。\n忽尔心疾，累岁狂痴。\n为忘我难，使人厌之。\n迨其解化，庄语告戒。\n堂堂夫人，凌郑同派。",
        "dynasty": "宋",
        "collection_info": null
    },
    {
        "title": "乔令真赞",
        "author": "黄庭坚",
        "content": "抱璞而居，其谁别玉。\n乔君不献，自尊两足。\n窥其狱户，视其邑庭。\n吏无重糈，民有颂声。\n提平如砥，持廉如水。\n观其中，公清有余。\n相其貌，固凡人耳。",
        "dynasty": "宋",
        "collection_info": null
    },
    {
        "title": "文勋真赞",
        "author": "黄庭坚",
        "content": "荣如辱如，谁丧谁得。\n萃如嗟如，不见声色。\n为吏不残，去其败羣。\n好贤喜士，黾勉而勤。\n子克家，吾税驾。\n舍几而寝，漠然即化。\n眉目在图，慰尔时思。\n蔼然粹温，似无恙时。",
        "dynasty": "宋",
        "collection_info": null
    },
    {
        "title": "李冲元真赞",
        "author": "黄庭坚",
        "content": "冶百炼之金，而中黄钟之宫。\n琢无瑕之玉，而成夜光之璧。\n可用飨帝，可用活国。\n师旷不世而无闻，韫椟藏之而无闷。\n士亦何得于山林，元勋而荩谷也故肥遯。",
        "dynasty": "宋",
        "collection_info": null
    },
    {
        "title": "宋乔年真赞",
        "author": "黄庭坚",
        "content": "士之坎壈，以其智多。\n因坎壈以为师，用其多以见己。\n相遭于功名之会，图像麒麟。\n独行于寂寞之滨，照影溪壑。\n大者四时尔，小者风雨尔，岂真我哉。",
        "dynasty": "宋",
        "collection_info": null
    },
    {
        "title": "宋宗儒真赞",
        "author": "黄庭坚",
        "content": "宋子勃窣，心有古镜。\n朝四暮三，为笑不竞。\n放一捻一，犹着禅病。\n探丸起死，味药知性。\n忧患不入乎杯中，抱胡琴而风听。\n若乃脱冠袒裼，扪蝨应客。\n目如愁胡，拊髀而呼。\n是必追橡栗于云杪，探水月于江湖，然后怏于心与。",
        "dynasty": "宋",
        "collection_info": null
    },
    {
        "title": "陶兀居士赞",
        "author": "黄庭坚",
        "content": "兀兀陶陶，借书借不得。\n陶陶兀兀，问字问不得。\n是醒是醉，佛也会不得。\n布衣簪绂，有人扶便得。",
        "dynasty": "宋",
        "collection_info": null
    },
    {
        "title": "史应之赞",
        "author": "黄庭坚",
        "content": "眉山史应之，爱酒而滑稽。\n对鄙不肖，醉眼一笑。\n司马德操，万事但好。\n东方戏嘲，惊动汉朝。\n穷则德操，达则方朔。\n天地一壶，不胶者卓。\n应之老矣，似愚不愚。\n江安食不足，江阳酒有余。",
        "dynasty": "宋",
        "collection_info": null
    },
    {
        "title": "麟趾赞",
        "author": "黄庭坚",
        "content": "麟有趾而不踶，仁哉麟哉。\n有定而不抵，仁哉麟哉。\n有角而不触，仁哉麟哉。\n今之人，一朝之忿以触人，灭身辱亲。\n呜呼，人中有兽，兽中有人。",
        "dynasty": "宋",
        "collection_info": null
    },
    {
        "title": "筇竹杖赞",
        "author": "黄庭坚",
        "content": "厉廉隅而不刿，故窃比于彭耽之寿。\n屈曲而有直体，能独立于雪霜之后。\n伯夷食薇而清，陈仲嚥李而瘦。\n涪翁昼寝，苍龙挂壁。\n涪翁履危，心如铁石。\n穷山独行，解两虎争。\n终不使卞庄乘间，而孺子成名。",
        "dynasty": "宋",
        "collection_info": null
    },
    {
        "title": "义松赞",
        "author": "黄庭坚",
        "content": "西山之松，有岁寒之质。\n怀其同气耶，既分矣復合而为一。\n涔露云雨，老大霜雪。\n匠石辍斤，樵夫叹息。\n人之同气，去本未远。\n宰上之杞，蔽芾成阴。\n有其干戈日寻，余不知其何心。",
        "dynasty": "宋",
        "collection_info": null
    },
    {
        "title": "三笑图赞",
        "author": "黄庭坚",
        "content": "二豪之所争，不满三隠之一笑。\n三隠之所笑，不解耶舍之颜。\n耶舍之印，雾锁云埋。\n九年面壁，此印方开。",
        "dynasty": "宋",
        "collection_info": null
    },
    {
        "title": "倦鹤图赞",
        "author": "黄庭坚",
        "content": "伟万里之仙骥，羾九关而天翱。\n亦倦飞而归止，矧人生之嗟劳。\n饥食北山之薇蕨，寒缉江南之落毛。\n安能作河中之桴木，宁为篱落之繫匏。",
        "dynasty": "宋",
        "collection_info": null
    },
    {
        "title": "席子泽槃礴图赞",
        "author": "黄庭坚",
        "content": "百遇毒而成医，九折臂而信道。\n慈子而长人之幼，爱亲而寿人之老。\n盖尝饮长桑之丸，而得耆域之草。\n此天地之仁气也，而席子以游方之内。\n知万化之如今，忘一世之遗我。\n临流濯足，脱帽箕坐。\n寄槁竹以孤唳，哂秋叶之惊堕。\n此天地之义气也，而席子以游方之外。\n观壑若陵，对卿若兵。\n客或箴之曰：俯仰之间，祸之橐也。\n虎不可暴，河不可乘。\n席子笑而应之曰：此天地之强阳气也，谁能以久生于是方。\n嘘竹莩，緻膜眼。\n吟弄风月，使客忘返。\n吾但怪其多能不穷，不知去方朔之近远。",
        "dynasty": "宋",
        "collection_info": null
    },
    {
        "title": "赵景仁弹琴舞鹤图赞",
        "author": "黄庭坚",
        "content": "无山而隠，不褐而禅。\n听松风以度曲，按舞鹤而忘年。\n铿尔舍琴而对吏，忽坌入而来前。\n察朱墨之如蚁，初不病其超然。",
        "dynasty": "宋",
        "collection_info": null
    },
    {
        "title": "胡逸老吴生画屏赞",
        "author": "黄庭坚",
        "content": "两虎戏搏文章露，千林号风雷欲雨。\n慎勿私斗伤爪距，豺狼野子即当路。",
        "dynasty": "宋",
        "collection_info": null
    },
    {
        "title": "易生画麞猿猴貛赞",
        "author": "黄庭坚",
        "content": "穴居木处，相安以饮食生。\n渴饥爱憎，无师而自能。\n其皮之美也，自立辟。\n其肉之肴也，故多兵。\n风林露壑，伐木丁丁。\n雄雌同声，去之远而犹鸣。\n彼其不同臭味，故眴目而相惊。\n惟虫能虫，惟虫能天。\n余是以观万物之情。",
        "dynasty": "宋",
        "collection_info": null
    },
    {
        "title": "画墨竹赞",
        "author": "黄庭坚",
        "content": "人有岁寒心，乃有岁寒节。\n何能貌不枯，虚心听霜雪。",
        "dynasty": "宋",
        "collection_info": null
    },
    {
        "title": "画牧牛赞",
        "author": "黄庭坚",
        "content": "鼻之柔也，以绳牧之。\n心之柔也，以道牧之。\n纵而不蹊人之田，其谁早服之。",
        "dynasty": "宋",
        "collection_info": null
    },
    {
        "title": "画马赞",
        "author": "黄庭坚",
        "content": "御与马相得，维予止作，万里不日而復。\n士志于学，则亦无息。\n以师友为辔策，及其至焉维尔力。",
        "dynasty": "宋",
        "collection_info": null
    },
    {
        "title": "黄庭画赞",
        "author": "黄庭坚",
        "content": "君诵黄庭内外篇，本欲洗心不求仙。\n夜视片月堕我前，黑气剥尽朝日鲜。\n一暑一寒久自坚，体中风行上通天，亭亭孤立孰旁缘。\n至哉道师昔云然，既已得之戒不传。\n知我此心未亏骞，指我婴儿藏谷渊。\n言未绝口行已旋，我记其言夜不眠。",
        "dynasty": "宋",
        "collection_info": null
    },
    {
        "title": "观世音赞六首  其一",
        "author": "黄庭坚",
        "content": "海岸孤绝补陀岩，有一众生圆正觉。\n八万四千清浄眼，见尘劳中华藏海。\n八万四千母陀臂，接引有情到彼岸。\n涅槃生死不二见，是则名为施无畏。\n八风吹播老病死，无一众生得安稳。\n心华照了十方空，即见观世音慈眼。\n设欲真见观世音，金沙滩头马郎妇。",
        "dynasty": "宋",
        "collection_info": null
    },
    {
        "title": "观世音赞六首  其二",
        "author": "黄庭坚",
        "content": "自心海岸孤绝处，戒定慧香补陀伽。\n观身实相浄圣果，自度众生大悲愿。\n一一浮沤镜本空，八万四千垂手处。\n梦时捉得水中月，亲与猕猴观古镜。",
        "dynasty": "宋",
        "collection_info": null
    },
    {
        "title": "观世音赞六首  其三",
        "author": "黄庭坚",
        "content": "圣慈悲愿观自在，海岸孤绝补陀岩。\n贯花缨络普庄严，度生如幻现微笑。\n有一众生起圆觉，即现三十二应身。\n壁立千仞无依倚，住空还以自念力。",
        "dynasty": "宋",
        "collection_info": null
    },
    {
        "title": "观世音赞六首  其四",
        "author": "黄庭坚",
        "content": "以法界印，印诸善根。\n以平等印，普印诸业。\n八万四千母陀臂，诸佛承我称提力。\n八万四千清浄眼，众生依我成正觉。\n补陀岩下白花风，月照海漩三昧底。",
        "dynasty": "宋",
        "collection_info": null
    },
    {
        "title": "观世音赞六首  其五",
        "author": "黄庭坚",
        "content": "圣慈悲愿观自在，小白花山住道场。\n海漩三昧觉澄圆，三十二应施无畏。\n有一众生发大心，愿度我身及舍识。\n万仞峰前撒手过，观音岂復异人乎。",
        "dynasty": "宋",
        "collection_info": null
    },
    {
        "title": "观世音赞六首  其六",
        "author": "黄庭坚",
        "content": "敬礼补陀，岩下水边。\n十方三世，无不现前。\n愿我亦证，空觉极圆。\n处处悲救，火中生莲。",
        "dynasty": "宋",
        "collection_info": null
    },
    {
        "title": "江南李后主梦观世音像赞",
        "author": "黄庭坚",
        "content": "补陀岩中大慈圣，沧浪石上观生死。\n南州么圣师子王，感梦白衣施无畏。\n梦回洒笔具光相，照镜还与我面同。\n当时若会照镜句，放下江南作閒客。",
        "dynasty": "宋",
        "collection_info": null
    },
    {
        "title": "了观师绣观音赞",
        "author": "黄庭坚",
        "content": "六合内外，若有不观音处。\n则此丝缕，不能坚固。\n横此三十二应，共此一光明聚。\n了观观音，自知金针落处。\n知落处，女娲补天夜夜雨。",
        "dynasty": "宋",
        "collection_info": null
    },
    {
        "title": "庞道者绣观音赞",
        "author": "黄庭坚",
        "content": "八万四千唯两臂，三十二应无来往。\n悲观一切造诸业，慈观诸业炽然住。\n清浄观时无本根，幻影重重蒙古佛。\n有能出世自观音，即受老翁无畏施。",
        "dynasty": "宋",
        "collection_info": null
    },
    {
        "title": "南山罗汉赞十六首  其一",
        "author": "黄庭坚",
        "content": "大阿罗汉宾度罗，奉持末后如来印。\n日中一钵千家饭，处处作佛事饶益。\n以我身心五分香，作光明云雨大千。\n取火燃香世界主，能遍法界唯心办。",
        "dynasty": "宋",
        "collection_info": null
    },
    {
        "title": "南山罗汉赞十六首  其二",
        "author": "黄庭坚",
        "content": "佛记一切贤圣众，皆以无为有差别。\n如来乃至阿罗汉，同入涅槃三昧海。\n二乘设不见此理，是则波旬颠倒想。\n稽首迦诺迦伐蹉，看花结印同无相。",
        "dynasty": "宋",
        "collection_info": null
    },
    {
        "title": "南山罗汉赞十六首  其三",
        "author": "黄庭坚",
        "content": "驾羊超出风火宅，跨兔求度生死河。\n者乘如来初方便，自彻海漩三昧底。\n三乘如来悲愿力，身如光影现十方。\n持经不染文字相，是名第一离欲者。",
        "dynasty": "宋",
        "collection_info": null
    },
    {
        "title": "南山罗汉赞十六首  其四",
        "author": "黄庭坚",
        "content": "斑斑之兽本山林，升堂入室作舆卫。\n小僧奉施军持水，弭耳来受救渴供。\n胸中猛虎自调服，是故异物成一家。\n我观阎浮提众生，同床猜忌若冰炭。",
        "dynasty": "宋",
        "collection_info": null
    },
    {
        "title": "南山罗汉赞十六首  其五",
        "author": "黄庭坚",
        "content": "稽首具六波罗密，稽首得无生法忍。\n稽首佛敕久住世，稽首救世不倦者。\n天上人间福田施，心无高下依佛慧。\n遍与有情作功德，故受孔雀堕尾供。",
        "dynasty": "宋",
        "collection_info": null
    },
    {
        "title": "南山罗汉赞十六首  其六",
        "author": "黄庭坚",
        "content": "能以一切声闻佛，能以法忍出世法。\n宴坐分身应十方，不取涅槃自饶益。\n伏住泥沙观止水，中有菩萨清凉月。\n无明风起作浪波，方会如来同觉海。",
        "dynasty": "宋",
        "collection_info": null
    },
    {
        "title": "南山罗汉赞十六首  其七",
        "author": "黄庭坚",
        "content": "佛光影中大杜多，八万细行灭尘劳。\n爱护有情如眼目，胡奴来供滤水囊。\n手持白拂起清风，奉持所闻佛直指。\n小根魔子欲横戈，弓折箭尽皆消霣。",
        "dynasty": "宋",
        "collection_info": null
    },
    {
        "title": "南山罗汉赞十六首  其八",
        "author": "黄庭坚",
        "content": "百和香中本无我，光透尘劳一一法。\n佛法本从空处起，炳然字义照太空。\n以此一香应发心，东方出日西方雨。\n我今稽首伐阇罗，是真离欲阿罗汉。",
        "dynasty": "宋",
        "collection_info": null
    },
    {
        "title": "南山罗汉赞十六首  其九",
        "author": "黄庭坚",
        "content": "香醉山中夏木阴，来禽磊磊承风雾。\n山鸟衝飞堕圣前，小僧澡雪羞时供。\n胡奴知是说法时，故奉金炉听时事。\n有说法相无言说，无说无闻是真说。",
        "dynasty": "宋",
        "collection_info": null
    },
    {
        "title": "南山罗汉赞十六首  其一○",
        "author": "黄庭坚",
        "content": "庞眉寂默坐空禅，万年一念无缘促。\n手珠犹作奢摩他，寄迹普贤修万行。\n梵天来献瑜伽具，问人亲见世尊来。\n拨开眉目示梵王，诸天皆得法眼浄。",
        "dynasty": "宋",
        "collection_info": null
    },
    {
        "title": "南山罗汉赞十六首  其一一",
        "author": "黄庭坚",
        "content": "一身入定多身出，屈申臂顷四天下。\n如世箧藏诸有物，及以丝缕舞工木。\n小儿赞叹或恐怖，耆老智者但袖手。\n佛说神通方便力，度脱众生具功德。",
        "dynasty": "宋",
        "collection_info": null
    },
    {
        "title": "南山罗汉赞十六首  其一二",
        "author": "黄庭坚",
        "content": "四十九年大教主，波旬请故入涅槃。\n佛身常寻法界住，非其境界故不见。\n未法众生尠福田，众魔染衣汗戒律。\n稽首那迦住世间，令我常生遇佛想。",
        "dynasty": "宋",
        "collection_info": null
    },
    {
        "title": "南山罗汉赞十六首  其一三",
        "author": "黄庭坚",
        "content": "如来宝仗降魔相，慈悲威怒震十方。\n毒龙帖耳收雷霆，逆鳞可摩若家狗。\n我法未尝恼众生，不令肆毒生恐怖。\n但以本来悲愿力，情与无情共一家。",
        "dynasty": "宋",
        "collection_info": null
    },
    {
        "title": "南山罗汉赞十六首  其一四",
        "author": "黄庭坚",
        "content": "八万四千宝浮图，不如一念心清浄。\n惟此有相擅施福，三涂八难所依怙。\n佛以一花示迦叶，笑中有刀世不解。\n而以法尽付诸人，深藏宝骨待梅里。",
        "dynasty": "宋",
        "collection_info": null
    },
    {
        "title": "南山罗汉赞十六首  其一五",
        "author": "黄庭坚",
        "content": "万山相倚碧巑岏，灵鹫一峰圣贤宅。\n如来往昔经行处，林泉鸟兽皆逆向。\n清浄眷属千五百，无日不闻钟磬音。\n阎浮提中大福田，莲花会上菩提记。",
        "dynasty": "宋",
        "collection_info": null
    },
    {
        "title": "南山罗汉赞十六首  其一六",
        "author": "黄庭坚",
        "content": "持轴山中大慈圣，普应诸供作佛事。\n虽设大铃金刚杵，如世休马櫜弓矢。\n龙女来献九渊珠，无心奉施无心受。\n清浄之众见寻常，相视还如土木偶。",
        "dynasty": "宋",
        "collection_info": null
    },
    {
        "title": "见翰林苏公马祖庞翁赞戏书",
        "author": "黄庭坚",
        "content": "一口吸尽西江水，磨却马师三尺觜。\n马驹蹋杀天下人，惊雷破浪非凡鳞。\n马祖庞公，水泄不通。\n游鯈方乐，科斗生角。",
        "dynasty": "宋",
        "collection_info": null
    },
    {
        "title": "清凉国师真赞",
        "author": "黄庭坚",
        "content": "宝月清凉，寂照法界。\n以沙门相，藏世间解。\n谷响入耳，性不可为。\n青莲出水，深不可窥。\n万象纷披，花开古锦。\n启迫羣氓，与甘露饮。\n哲人去矣，资何所参。\n即事之理，塔锁终南。",
        "dynasty": "宋",
        "collection_info": null
    },
    {
        "title": "木平和尚真赞",
        "author": "黄庭坚",
        "content": "一尺三寸汗脚，草鞋挂龙床角。\n他日清凉半座，果然未忘礼乐。\n一一沤裏木平，稽首一沤前觉。",
        "dynasty": "宋",
        "collection_info": null
    },
    {
        "title": "南安岩主大严禅师真赞",
        "author": "黄庭坚",
        "content": "石出山而韵自丘壑，松不春而骨立冰霜。\n今得云门柱杖，打破鬼窟灵床。\n其石也，将能万里出云雨。\n其松也，欲与三界作阴凉。\n此似昔人非昔人也，山中故友任商量。",
        "dynasty": "宋",
        "collection_info": null
    },
    {
        "title": "南安岩主定应大师真赞",
        "author": "黄庭坚",
        "content": "定光古佛，不显其光。\n古锥透穿，大千以为囊。\n卧像出家，西峰参道。\n亦俗亦真，一体三宝。\n彼逆我顺，彼顺我逆。\n过即追求，虚空鸟迹。\n驱使草木，教诲蛇虎。\n愁霖出日，枯旱下雨。\n无男得男，无女得女。\n法法如是，谁夺谁予。\n令君威怒，免我伽梨。\n既而释之，遂终白衣。\n白帽素履，须髮皤皤。\n寿八十二，与世同波。\n穷岩草木，枯腊风雨。\n七闽香光，家以为祖。\n萨埵御天，宋有万姓。\n乃锡象服，名曰定应。",
        "dynasty": "宋",
        "collection_info": null
    },
    {
        "title": "黄龙南禅师真赞",
        "author": "黄庭坚",
        "content": "我手何似佛手，日中见斗。\n我脚何似馿脚，锁却狗口。\n生缘在甚么处，黄茆裏走。\n乃有北溟之鲲，揭海生尘。\n以长觜鸟啄其心肝肺，乃退藏于密。\n待其化而为鹏，与之羽翼，九万里则风斯在下矣。\n自为鑪而镕凡圣之铜，乃将图南也。\n道不虚行，是谓无功之功。\n徧得其道者，一子一孙而已矣。\n得其一者，皆为万物之宗。\n工以丹墨，得皮得骨。\n我以无舌，赞水中月。",
        "dynasty": "宋",
        "collection_info": null
    },
    {
        "title": "大沩喆禅师真赞",
        "author": "黄庭坚",
        "content": "即邪是正，即药是病。\n乞水指井，乞饭与甑。\n杀人如麻，出邪命定。\n而得正命，尸罗清浄。\n而八万四千清浄，是谓毗卢遮那正法眼藏。\n以平等印封之，以僧伽梨蒙之。\n无心者来，弹指门开。\n圣凡不尽，金锁生苔。\n丹青回互，南北呈露。\n影落千江，谁知月处。",
        "dynasty": "宋",
        "collection_info": null
    },
    {
        "title": "五祖演禅师真赞",
        "author": "黄庭坚",
        "content": "问道白云端，蹋着自家底。\n无心万事禅，一月千江水。\n路逢摩登伽，石上漫浇水。\n赤土画簸箕，也有第一义。\n谁言川藞䕢，具相三十二。",
        "dynasty": "宋",
        "collection_info": null
    },
    {
        "title": "慧林中禅师真赞",
        "author": "黄庭坚",
        "content": "廓然豁尔，师不自知。\n工何能写，晬然衎尔。\n工以为真，师不谓之假。\n金然玉尔，物自宾之。\n木然石尔，孰能亲之。\n维丹青不能新之，其孰能陈之。",
        "dynasty": "宋",
        "collection_info": null
    },
    {
        "title": "法云秀禅师真赞",
        "author": "黄庭坚",
        "content": "法云大士，天骨岩岩。\n如来津梁，我实荷担。\n手捉日月，断取庄严。\n国士入此佛土，位置城南。\n有目无目，疑圣疑凡。\n击大雷霆，布洒甘露。\n大圆镜中，慈悲威怒。\n维此象法，依正法住。\n后五百岁，亦莫予敢侮。\n谁为请主，世界主女。",
        "dynasty": "宋",
        "collection_info": null
    },
    {
        "title": "泐潭干和尚真赞",
        "author": "黄庭坚",
        "content": "平常心是道，南泉只眨得眼，庵内人不见庵外事。\n赵州犹是担扳，秋毫不稳。\n方丈前万仞深坑，但到牢关柱杖子。\n天下横行，平如镜面，实如石师子。\n借问是谁，泐潭道人，萍乡老子。",
        "dynasty": "宋",
        "collection_info": null
    },
    {
        "title": "泐潭我和尚真赞",
        "author": "黄庭坚",
        "content": "枯木突兀，傲睨万物。\n顶门上眼，正法中骨。",
        "dynasty": "宋",
        "collection_info": null
    },
    {
        "title": "长芦夫和尚真赞",
        "author": "黄庭坚",
        "content": "松枯竹瘦，是其岁寒也。\n山高水深，不可犯干也。\n取多国士，庄严此土，如陶家手也。\n拂除方丈，置榻而坐，一不受也。\n首出万物，渊默雷吼，寂寥者之参也。\n若夫以法界印，印毛印海，则惊僧繇而走巫咸也。",
        "dynasty": "宋",
        "collection_info": null
    },
    {
        "title": "云盖智和尚真赞",
        "author": "黄庭坚",
        "content": "哆哆啝啝，搭猱左科。\n吃十方饭，唱快活歌。\n任疏慵，没礼数。\n赶则去，招则住。\n住似着衫，去如脱袴。\n禅徒苦口劝和光，捏聚虚空要泊路。",
        "dynasty": "宋",
        "collection_info": null
    },
    {
        "title": "仰山简和尚真赞",
        "author": "黄庭坚",
        "content": "不戒而六和恭敬，不禅而十方清浄。\n不学而文理井井，不吏而施于有政。\n寿八十余，阅人三世。\n孝于塔庙，勤力勤礼。\n百室崇成，檀者亹亹。\n齐始如终，薪穷于指。\n耋老而精明，丰肉而神清。\n和同而不浊，退屈而不陵。\n是谓大雅之士，惜乎其不发诸朝廷。",
        "dynasty": "宋",
        "collection_info": null
    },
    {
        "title": "黄龙清和尚真赞",
        "author": "黄庭坚",
        "content": "黄河彻底冻，白髮通心白。\n虽有顾陆手，百巧画不得。",
        "dynasty": "宋",
        "collection_info": null
    },
    {
        "title": "大通禅师真赞",
        "author": "黄庭坚",
        "content": "前波法涌，后波大通。\n大通法涌，彻底澄空。\n圆照愿海，千沤一实。\n圆通法流，滔天沃日。\n三世一念，十方见前。\n铜崖铁壁，不可攀缘。\n见即弹指，蹉过万千。\n大则偏圆异位，通则真假同源。\n观者着眼，是传非传。",
        "dynasty": "宋",
        "collection_info": null
    },
    {
        "title": "宝梵大师真赞",
        "author": "黄庭坚",
        "content": "穆然而肃，毗尼藏也。\n熙然而温，同尘相也。\n默然而说，法中龙象也。\n知文知武，染衣将相也。\n渊然而深，饱儒术也。\n悠然而思，入诗律也。\n钵囊如空，不受实也。\n室中生光，无长物也。\n十有七年，为法城堑也。\n五十八夏，圭璋无玷也。\n斩然而秀，出火宅也。\n漻然而化，薪火息也。\n子孙绳绳，奉承丹青。\n眸子睟明，吾观其役物之智。\n袖手微笑，人挹其临财之清。",
        "dynasty": "宋",
        "collection_info": null
    },
    {
        "title": "具茨颂",
        "author": "黄庭坚",
        "content": "帝省具茨，在国南屏。\n笃生韩公，补天子圣。\n文武韩公，其德庭方。\n靡职不宜，乃宣力四方。\n四方维则，归补我衮职。\n西羌不庭，王师濯濯。\n奏功不时，公请命行。\n公出抚师，王师矫矫。\n羌戎震惊，其薮泽是狩。\n復我王土，将筑于河之浒。\n人亦有言，功不在初，其溃于成。\n阴有齿牙，以猾覆城。\n天子圣神，知我公孔武。\n公虽归止，四方以无侮。\n京师之屏，公曰维许乐土。\n赫赫王命，北门是处。\n公治北门，有条有叶。\n夷根披节，蟊贼是伐。\n惠及鳏寡，日用饮酒。\n万有千载，乐公寿考。\n公御宴喜，乐酒温克。\n宾秩醉饱，柔嘉维则。\n维公之德，万有千岁。\n畀公遐福。\n陟彼具茨，松柏孔硕。\n若济巨川，维舟檝是度。\n瞻彼具茨，有渰其阴。\n如彼岁旱，视公作霖。\n公至北门，河润九里。\n公归本朝，万物露雨。\n帝顾具茨，公归庙堂。\n为天下师傅，于大隗有光。\n于大隗有光，公寿考无疆。",
        "dynasty": "宋",
        "collection_info": null
    },
    {
        "title": "曹侯善政颂",
        "author": "黄庭坚",
        "content": "曹侯辍耕，学于上国。\n进士起家，为吏有绩。\n虽窭人子，孔武且硕。\n我惠我威，养我如子。\n我勤我暇，不借吏史。\n虎暴人境，肆作机穽。\n侯曰彻之，病在乎政。\n惟此戾虫，乃与政通。\n风林岑蔚，征夫不逢。\n我作颂声，与民歌之。\n不诬方将，俾勿磨之。",
        "dynasty": "宋",
        "collection_info": null
    },
    {
        "title": "清闲处士颂",
        "author": "黄庭坚",
        "content": "至乐山中，嘉木之樾。\n有人天游，风云为马，鸥鹭为舟。\n有诗客李发，字之曰清閒处士。\n而蜀有豪士王当，以为盖谢敷之流。\n其清也不登市井之陇，其閒也不齅王公之鈎。\n傲睨万物，逍遥一丘。\n身与长松共老，名与北斗俱休。\n涪翁曰名之不称实也久矣，吾子何以是为哉。\n书潞则失涿，谓鹰则化鸠。\n故一以我为马，一以我为牛。\n盖有有其实而不受，亦有无其实而固求者也。\n常试为吾子道清閒之致乎。\n水之为物，甚寒而极清。\n鬰为坚冰，得温而释，遍利诸生。\n云之为物，无心而出岫穴。\n风休雨息，反一无迹。\n我观古人，以是为则。\n若夫污泥浊水，与蛙同生，不溷其清。\n自操井臼，日耕荒徼，未尝不閒。\n惟有道者能藏于天，吾子何处焉。\n清閒曰我无所用于世，而从所好。\n惟水云与之忘老，何敢以为有道。\n涪翁曰舐痔十乘，曹商自优，非君清流。\n商财计得白圭，拟国以閒为慝。\n虽然同一大梦，达者先觉。\n方在蚁垤，忧乐计校也。\n世无公孙侨孔仲尼，谁辨梦觉。\n亦曰举世溷浊，惟我独清。\n万法本閒，而人自扰扰尔。",
        "dynasty": "宋",
        "collection_info": null
    },
    {
        "title": "王厚颂二首  其一",
        "author": "黄庭坚",
        "content": "八风动摇人不闲，五羖自鬻鬓毛斑。\n文章书画当富贵，惟有如今至乐山。",
        "dynasty": "宋",
        "collection_info": null
    },
    {
        "title": "王厚颂二首  其二",
        "author": "黄庭坚",
        "content": "夕阳尽处望清闲，想见千岩细菊斑。\n人得交游是风月，天开图画即江山。",
        "dynasty": "宋",
        "collection_info": null
    },
    {
        "title": "答杨明叔送米颂",
        "author": "黄庭坚",
        "content": "买竹为我打篱，更送米来作饭。\n用此回光反照，佛事一时成办。\n不须天下求佛，问取弄臭脚汉。",
        "dynasty": "宋",
        "collection_info": null
    },
    {
        "title": "谢张宽夫送椶耳颂",
        "author": "黄庭坚",
        "content": "菜茹之品椶耳君，乖龙割耳鼈脱裙。\n张子羞我助贫餐，桑鹅楮鸡不足云。\n曲肱一饱南风熏，万事于我如浮云。",
        "dynasty": "宋",
        "collection_info": null
    },
    {
        "title": "乞笋于廖宣叔颂",
        "author": "黄庭坚",
        "content": "龙蜕骨，掉苍尾。\n余戢戢，漫蛇虺。\n弃雨中，心烂死。\n携长镵，戴篢子。\n可尽髠，馘左耳。",
        "dynasty": "宋",
        "collection_info": null
    },
    {
        "title": "奉约宣叔颂",
        "author": "黄庭坚",
        "content": "贵魁梧，贱琐尾。\n强分别，蚿怜虺。\n雨新霁，月未死。\n欲循城，将数子。\n烦置酒，摘苍耳。",
        "dynasty": "宋",
        "collection_info": null
    },
    {
        "title": "戏答宣叔颂",
        "author": "黄庭坚",
        "content": "探龙渊，履虎尾。\n别狐貉，辨蚖虺。\n头雪白，心灰死。\n老斲轮，不教子。\n君闻此，当洗耳。",
        "dynasty": "宋",
        "collection_info": null
    },
    {
        "title": "清醇酒颂",
        "author": "黄庭坚",
        "content": "清如秋江寒月，风休波静而无云。\n醇如春江永日，游丝落花之困人。\n借之以涪翁清閒，鉴此杯面渌。\n本之以李叟孝友，成此瓮中春。",
        "dynasty": "宋",
        "collection_info": null
    },
    {
        "title": "醇碧颂",
        "author": "黄庭坚",
        "content": "田子绿曲，妙在蒸蓼。\n女酒兀者，美生其手。\n挹彼而清，注兹无声。\n其香馥郁，悦可饮者。\n如春霢霂，清不病醨。\n多不疾人，谁其吐之。\n百室之醅，醇碧惟师。\n老夫不饮，评以鼻慧。",
        "dynasty": "宋",
        "collection_info": null
    },
    {
        "title": "安乐泉颂",
        "author": "黄庭坚",
        "content": "姚子雪曲，杯色争玉。\n得汤郁郁，白云生谷。\n清而不薄，厚而不浊。\n甘而不哕，辛而不螫。\n老夫手风，须此晨药。\n眼花作颂，颠倒淡墨。",
        "dynasty": "宋",
        "collection_info": null
    },
    {
        "title": "玉醴颂",
        "author": "黄庭坚",
        "content": "北郭子，竹林居。\n醖玉醴，拨浮蛆。\n味橘露，色鹅雏。\n春盎盎，想可𣂏。\n鱼枕蕉，正阙渠。\n来问字，傥借书。\n扫三径，待双鱼。",
        "dynasty": "宋",
        "collection_info": null
    },
    {
        "title": "荔支绿颂",
        "author": "黄庭坚",
        "content": "王墙东之美酒，得妙用于六物。\n三危露以为味，荔支绿以为色。\n哀白头而投裔，每倾家以继酌。\n忘螭鬽之躨触，见醉乡之城郭。\n扬大夫之拓落，陶征君之寂寞。\n惜此士之殊时，常生尘于尊勺。",
        "dynasty": "宋",
        "collection_info": null
    },
    {
        "title": "筇竹颂",
        "author": "黄庭坚",
        "content": "伟邛崃之美竹，初发迹于䍧牱。\n有山而不险，有水而无波。\n金声而玉节，故贯四时而不改其柯。\n郭子遗我，扶余涧阿。\n坐则倚胡床棐几，行则随青笠绿蓑。\n吾衰也久矣，视尔畏友。\n予琢予磨，百世以俟圣人而不惑，则涪皤不负筇竹。\n危而不扶，颠而不持，惟筇竹之负涪皤。",
        "dynasty": "宋",
        "collection_info": null
    },
    {
        "title": "澄心亭颂",
        "author": "黄庭坚",
        "content": "菩萨清凉月，游于毕究空。\n众生心水浄，菩提影现中。\n忍观伏尘劳，波澄泥着底。\n八风动地来，尘劳还復起。\n觉海性澄圆，浪时无不浑。\n即浑即澄彻，箇是涅槃门。",
        "dynasty": "宋",
        "collection_info": null
    },
    {
        "title": "白莲庵颂",
        "author": "黄庭坚",
        "content": "入泥出泥圣功，香光透尘透风。\n君看根元种性，六窗九窍玲珑。",
        "dynasty": "宋",
        "collection_info": null
    },
    {
        "title": "了了庵颂",
        "author": "黄庭坚",
        "content": "方广庵名了了，了了更着庵遮。\n又要涪翁作颂，且图锦上添花。\n若问只今了未，更须侍者煎茶。",
        "dynasty": "宋",
        "collection_info": null
    },
    {
        "title": "休堂颂",
        "author": "黄庭坚",
        "content": "头上安头，如何得休。\n杀佛杀祖，方得按堵。\n北鬰单越，西瞿耶尼。\n事同一家，吃饭着衣。\n向上一路，千圣眨眼。\n韩信打关，张良烧栈。",
        "dynasty": "宋",
        "collection_info": null
    },
    {
        "title": "退堂颂",
        "author": "黄庭坚",
        "content": "愚者日进，智士日退。\n象蹋恒河彻底过，大千世界百杂碎。\n愚人寻文弄章句，更觅中间及内外。",
        "dynasty": "宋",
        "collection_info": null
    },
    {
        "title": "拙轩颂",
        "author": "黄庭坚",
        "content": "觅巧了不可，得拙从何来。\n打破沙盆一问，狂子因此眼开。\n弄巧成拙，为蛇画足。\n何况头上安头，屋下盖屋。\n毕竟巧者有余，拙者不足。",
        "dynasty": "宋",
        "collection_info": null
    },
    {
        "title": "赠嗣直弟颂十首  其一",
        "author": "黄庭坚",
        "content": "饥渴随时用，悲欢触事真。\n十方无壁落，中有昔怨人。",
        "dynasty": "宋",
        "collection_info": null
    },
    {
        "title": "赠嗣直弟颂十首  其二",
        "author": "黄庭坚",
        "content": "去日撒手去，来时无与偕。\n若将来去看，还似不曾斋。",
        "dynasty": "宋",
        "collection_info": null
    },
    {
        "title": "赠嗣直弟颂十首  其三",
        "author": "黄庭坚",
        "content": "正观心地时，丝髮亦无有。\n却来观世间，冬后数九九。",
        "dynasty": "宋",
        "collection_info": null
    },
    {
        "title": "赠嗣直弟颂十首  其四",
        "author": "黄庭坚",
        "content": "涪陵萨埵子，且道也旁行。\n亦嚼横陈蜡，不爱孔方兄。",
        "dynasty": "宋",
        "collection_info": null
    },
    {
        "title": "赠嗣直弟颂十首  其五",
        "author": "黄庭坚",
        "content": "江南鸿雁行，人言好兄弟。\n无端风忽起，纵横不成字。",
        "dynasty": "宋",
        "collection_info": null
    },
    {
        "title": "赠嗣直弟颂十首  其六",
        "author": "黄庭坚",
        "content": "万里唯将我，回观更有谁。\n初无卓锥地，今日更无锥。",
        "dynasty": "宋",
        "collection_info": null
    },
    {
        "title": "赠嗣直弟颂十首  其七",
        "author": "黄庭坚",
        "content": "江南十兄弟，长被时一共。\n梦时各自境，独与君同梦。",
        "dynasty": "宋",
        "collection_info": null
    },
    {
        "title": "赠嗣直弟颂十首  其八",
        "author": "黄庭坚",
        "content": "虽受然灯记，不从然灯得。\n若会翻身句，弥勒真弥勒。",
        "dynasty": "宋",
        "collection_info": null
    },
    {
        "title": "赠嗣直弟颂十首  其九",
        "author": "黄庭坚",
        "content": "向上关捩子，未曾说似人。\n困来一觉睡，妙绝更通神。",
        "dynasty": "宋",
        "collection_info": null
    },
    {
        "title": "赠嗣直弟颂十首  其一○",
        "author": "黄庭坚",
        "content": "往日非今日，今年似去年。\n九关多虎豹，聊作地行仙。",
        "dynasty": "宋",
        "collection_info": null
    },
    {
        "title": "和程德裕颂五首  其一",
        "author": "黄庭坚",
        "content": "贫子还家作富儿，粪箕苕帚未曾遗。\n人人欲问草书意，怀素从来自不知。",
        "dynasty": "宋",
        "collection_info": null
    },
    {
        "title": "和程德裕颂五首  其二",
        "author": "黄庭坚",
        "content": "鹏飞逼塞满空虚，蚊睫安巢却有余。\n腊月火烧三界尽，从来灰裏拨真如。",
        "dynasty": "宋",
        "collection_info": null
    },
    {
        "title": "和程德裕颂五首  其三",
        "author": "黄庭坚",
        "content": "山河大地目前机，横按吹毛更不疑。\n万里无人无寸草，冻山亭上与谁欺。",
        "dynasty": "宋",
        "collection_info": null
    },
    {
        "title": "和程德裕颂五首  其四",
        "author": "黄庭坚",
        "content": "如来剎剎与尘尘，北斗南箕透法身。\n金粟默然轲好辩，唱歌须是帝乡人。",
        "dynasty": "宋",
        "collection_info": null
    },
    {
        "title": "和程德裕颂五首  其五",
        "author": "黄庭坚",
        "content": "石田耕种难成稻，荼蓼栽来只苦辛。\n万物一家真富贵，使君见后却清贫。",
        "dynasty": "宋",
        "collection_info": null
    },
    {
        "title": "赠刘静翁颂四首  其一",
        "author": "黄庭坚",
        "content": "念念皆空更莫疑，心王本自绝多知。\n艰勤长向途中觅，掉却甜桃摘醋梨。",
        "dynasty": "宋",
        "collection_info": null
    },
    {
        "title": "赠刘静翁颂四首  其二",
        "author": "黄庭坚",
        "content": "一瓶一钵非难办，住得山时更莫来。\n千年粪扫堆头物，优钵罗花特地开。",
        "dynasty": "宋",
        "collection_info": null
    },
    {
        "title": "赠刘静翁颂四首  其三",
        "author": "黄庭坚",
        "content": "万缘空处真如佛，八面风中不动尊。\n困便横眠饥吃饭，十方无壁又无门。",
        "dynasty": "宋",
        "collection_info": null
    },
    {
        "title": "赠刘静翁颂四首  其四",
        "author": "黄庭坚",
        "content": "浄名庞老摠垂鬚，君幸元无免破除。\n心若出家身若住，何须更觅剃头书。",
        "dynasty": "宋",
        "collection_info": null
    },
    {
        "title": "再答静翁并以筇竹一枝赠行四首  其一",
        "author": "黄庭坚",
        "content": "南鸿北雁年年客，有箇生涯主不知。\n撼动从来忧乐事，夜窗风叶响棠梨。",
        "dynasty": "宋",
        "collection_info": null
    },
    {
        "title": "再答静翁并以筇竹一枝赠行四首  其二",
        "author": "黄庭坚",
        "content": "栽松道者身先老，放下锄头好再来。\n八万四千关捩子，与公一箇锁匙开。",
        "dynasty": "宋",
        "collection_info": null
    },
    {
        "title": "再答静翁并以筇竹一枝赠行四首  其三",
        "author": "黄庭坚",
        "content": "一筇九节添行李，用得人间处处尊。\n只要上山行饱饭，莫将风雪打人门。",
        "dynasty": "宋",
        "collection_info": null
    },
    {
        "title": "再答静翁并以筇竹一枝赠行四首  其四",
        "author": "黄庭坚",
        "content": "万事实头方稳当，十分足陌莫跷除。\n困来展席日裏睡，读尽空中鸟迹书。",
        "dynasty": "宋",
        "collection_info": null
    },
    {
        "title": "再答并简康国兄弟四首  其一",
        "author": "黄庭坚",
        "content": "瞿昙不解祖师机，却许貍奴白牯知。\n道人只要贫到骨，沈却黄金卖笊离。",
        "dynasty": "宋",
        "collection_info": null
    },
    {
        "title": "再答并简康国兄弟四首  其二",
        "author": "黄庭坚",
        "content": "妙舌寒山一居士，浄居金粟几如来。\n玄关无键直须透，不得春风花不开。",
        "dynasty": "宋",
        "collection_info": null
    },
    {
        "title": "再答并简康国兄弟四首  其三",
        "author": "黄庭坚",
        "content": "须弥椎打虚空鼓，撼得毗卢海月昏。\n四海无波安乐住，陈家松下小柴门。",
        "dynasty": "宋",
        "collection_info": null
    },
    {
        "title": "再答并简康国兄弟四首  其四",
        "author": "黄庭坚",
        "content": "日中一饭蒙头睡，黄叶堆门莫扫除。\n夜半枕前师子吼，起来烧却野狐书。",
        "dynasty": "宋",
        "collection_info": null
    },
    {
        "title": "晓贤师续佛寿颂",
        "author": "黄庭坚",
        "content": "养子续佛寿，非为养色身。\n棒打石师子，只要实头人。\n出家无正因，不得正命食。\n是真出家儿，不费秋毫力。\n讲得天雨花，说得石点头。\n人人是檀越，负命者上钩。",
        "dynasty": "宋",
        "collection_info": null
    },
    {
        "title": "觉范师种竹颂",
        "author": "黄庭坚",
        "content": "往在江南住竹山，道人两岁三来访。\n听风听雨看成龙，牛羊折角入朝饷。\n简州城东刮地寒，手种檀栾三两竿。\n竹成要作无孔笛，若有灵龟一任钻。",
        "dynasty": "宋",
        "collection_info": null
    },
    {
        "title": "答雍熙光老颂",
        "author": "黄庭坚",
        "content": "独弄参军无鼓笛，右军池裏泛渔舟。\n岂知剑外雍熙老，收得黄巢折剑头。",
        "dynasty": "宋",
        "collection_info": null
    },
    {
        "title": "又答寄糖霜颂",
        "author": "黄庭坚",
        "content": "远寄蔗霜知有味，胜于崔浩水精盐。\n正宗扫地从谁说，我舌犹能及鼻尖。",
        "dynasty": "宋",
        "collection_info": null
    },
    {
        "title": "沙弥文信大悲颂",
        "author": "黄庭坚",
        "content": "通身是眼，不见自己。\n欲见自己，频掣馿耳。\n通身是手，不解着鞭。\n白牛懒惰，空打车辕。\n通身是佛，顶戴弥陀。\n头上安头，笑杀涪皤。",
        "dynasty": "宋",
        "collection_info": null
    },
    {
        "title": "铁罗汉颂",
        "author": "黄庭坚",
        "content": "人言怖魔像，非金亦非铁。\n若作世金铁，开士亦不现。\n禅坐应念往，一钵千家供。\n顺佛遗敕故，不宣示神通。\n有为中无为，火聚开莲花。\n无为中有为，甘露破诸热。\n魔子目怖畏，我无怖畏想。\n或欲坯镕之，为己富贵梯。\n頼世主慈观，虎兕失爪角。\n或得野狐书，有字不可读。\n狐涎着其心，字义皆炳然。\n却来观六经，全是颠倒想。\n今世青云士，慎莫作此解。",
        "dynasty": "宋",
        "collection_info": null
    },
    {
        "title": "枯骨颂",
        "author": "黄庭坚",
        "content": "清扬巧笑倾人城，骄气矜色增我慢。\n无始时来生死趣，八万苦业所依止。\n皮肤落尽露拴索，一切虚诳法现前。\n不见全牛可下刀，无垢光明本三昧。",
        "dynasty": "宋",
        "collection_info": null
    },
    {
        "title": "髑髅颂",
        "author": "黄庭坚",
        "content": "黄沙枯髑髅，本是桃李面。\n如今不忍看，当时恨不见。\n业风相鼓击，美目巧笑倩。\n无脚又无眼，着便成一片。",
        "dynasty": "宋",
        "collection_info": null
    },
    {
        "title": "葫芦颂",
        "author": "黄庭坚",
        "content": "大葫芦干枯，小葫芦行酤。\n一居金仙宅，一往黄公垆。\n有此通大道，无此令人老。\n不问恶与好，两葫芦俱倒。",
        "dynasty": "宋",
        "collection_info": null
    },
    {
        "title": "缺月镜颂",
        "author": "黄庭坚",
        "content": "月坠镜中，无灭无生。\n月虽缺半，影像圆成。",
        "dynasty": "宋",
        "collection_info": null
    },
    {
        "title": "还神冈圆首座戒刀颂",
        "author": "黄庭坚",
        "content": "平生受用，三尺吹毛。\n欢喜斩新，拾得孟劳。\n梦中唤起，犹自忉忉。\n我王库中，无如是刀。",
        "dynasty": "宋",
        "collection_info": null
    },
    {
        "title": "题永首座庵颂",
        "author": "黄庭坚",
        "content": "夺得胡儿马便休，休嗟李广不封侯。\n分明射得南山虎，子细看来是石头。",
        "dynasty": "宋",
        "collection_info": null
    },
    {
        "title": "劝石洞道真师染袈裟颂",
        "author": "黄庭坚",
        "content": "丈夫出家，当被坏色衣。\n蜀僧袈裟，多似苾蒭。\n轻罗绉縠，染成春柳丝。\n撩蜂引蝶，唯欠远山眉。",
        "dynasty": "宋",
        "collection_info": null
    },
    {
        "title": "赠成都六祖沙弥文信颂",
        "author": "黄庭坚",
        "content": "尘是文信，界是沙弥。\n积尘成世界，析界作微尘。\n界喻人天果，尘为有漏因。\n尘因因不实，界果果非真。\n因果皆如幻，堂堂出世人。",
        "dynasty": "宋",
        "collection_info": null
    },
    {
        "title": "寄六祖范和尚颂",
        "author": "黄庭坚",
        "content": "范公头上着枷，涪翁脚上着杻。\n且共弥勒过冬，閒坐地炉数九。",
        "dynasty": "宋",
        "collection_info": null
    },
    {
        "title": "罗汉南公升堂颂二首  其一",
        "author": "黄庭坚",
        "content": "宝积拾得漏贯钱，古佛堂前狗尿天。\n东山日出西山雨，露柱搥胸哭破船。",
        "dynasty": "宋",
        "collection_info": null
    },
    {
        "title": "罗汉南公升堂颂二首  其二",
        "author": "黄庭坚",
        "content": "黑蚁旋磨千里错，巴蛇吞象三年觉。\n日光天子转须弥，失眼众生问演若。",
        "dynasty": "宋",
        "collection_info": null
    },
    {
        "title": "罗汉南公塔颂",
        "author": "黄庭坚",
        "content": "一点墨漆，元无缝罅。\n罗汉云居，天上天下。\n出入奋迅，三界无家。\n以除恼禅，打鼓弄琵琶。\n沈却法船，留下戽斗。\n欲得不沈，戽干札漏。",
        "dynasty": "宋",
        "collection_info": null
    },
    {
        "title": "和朱宏夫真妄颂",
        "author": "黄庭坚",
        "content": "须弥说法大海听，南箕吹折北斗柄。\n蟭螟千眼照世间，保君通达真妄竟。",
        "dynasty": "宋",
        "collection_info": null
    },
    {
        "title": "答檀君送含笑花颂",
        "author": "黄庭坚",
        "content": "檀郎惠我花含笑，借问凝情笑阿谁。\n一世茫茫走声利，阎公捉定始应知。",
        "dynasty": "宋",
        "collection_info": null
    },
    {
        "title": "戏答宝胜甫长老颂",
        "author": "黄庭坚",
        "content": "易拔苍龙角，难参宝胜禅。\n林泉饱枯涩，烟月唱清绵。\n笑出黄龙手，慵扶阿卯肩。\n持刀欺寡妇，盗佛铸私钱。\n月黑踰城夜，风高放火天。\n解嗤招觉老，担屎污心田。",
        "dynasty": "宋",
        "collection_info": null
    },
    {
        "title": "和斌老悟道颂",
        "author": "黄庭坚",
        "content": "终日忙忙本圆觉，只为魔强令法弱。\n不疑更问决疑龟，无病还求除病药。\n昔人梦中见捕逐，两手无绳元自缚。\n黄鹂临梦啼一声，白日当窗始知错。",
        "dynasty": "宋",
        "collection_info": null
    },
    {
        "title": "送贤师往泸州为两驱乌乞度牒钱颂",
        "author": "黄庭坚",
        "content": "一凤将两雏，往乞五色羽。\n谁有大势力，成此拮据心。\n若无出家心，勤苦难成就。\n但令发弘誓，谁不起慈悲。",
        "dynasty": "宋",
        "collection_info": null
    },
    {
        "title": "解瞌睡颂",
        "author": "黄庭坚",
        "content": "文殊吐酒卧，观音被杻械。\n普贤盗铸钱，释迦扇鑪鞴。\n范上座杀牛，黄鲁直害癞。",
        "dynasty": "宋",
        "collection_info": null
    },
    {
        "title": "字颂",
        "author": "黄庭坚",
        "content": "斋余睡兀兀，占尽檐前日。\n不与一瓯茶，眼前黑如漆。",
        "dynasty": "宋",
        "collection_info": null
    },
    {
        "title": "为慧林冲禅师烧香颂三首  其一",
        "author": "黄庭坚",
        "content": "昨夜三更狗吠雪，东家闭门推出月。\n是渠觉海性澄圆，衲子杀人须见血。",
        "dynasty": "宋",
        "collection_info": null
    },
    {
        "title": "为慧林冲禅师烧香颂三首  其二",
        "author": "黄庭坚",
        "content": "多年破衲不胜针，一曲胡笳无古今。\n往日闻韶独忘味，守株人在月西沈。",
        "dynasty": "宋",
        "collection_info": null
    },
    {
        "title": "为慧林冲禅师烧香颂三首  其三",
        "author": "黄庭坚",
        "content": "西瞿耶尼开静，北鬰单越受粥。\n慧林也唱云门曲，去年腊月六十六。",
        "dynasty": "宋",
        "collection_info": null
    },
    {
        "title": "为黄龙心禅师烧香颂三首  其一",
        "author": "黄庭坚",
        "content": "老师身今七十六，老师心亦七十六。\n梦中沈却大法船，文殊顿足普贤哭。",
        "dynasty": "宋",
        "collection_info": null
    },
    {
        "title": "为黄龙心禅师烧香颂三首  其二",
        "author": "黄庭坚",
        "content": "一拳打破鬼门关，一笑吐却野狐涎。\n四海峥嵘龙象众，鼻头只用短绳牵。",
        "dynasty": "宋",
        "collection_info": null
    },
    {
        "title": "为黄龙心禅师烧香颂三首  其三",
        "author": "黄庭坚",
        "content": "海风吹落楞伽山，四海山徒着眼看。\n一把柳丝收不得，和风搭在玉阑干。",
        "dynasty": "宋",
        "collection_info": null
    },
    {
        "title": "雨花岩颂彭泽三岩",
        "author": "黄庭坚",
        "content": "孤峰中流分江南，马当大雷无一帆。\n波涛掀空鸟不度，天花雨我读书岩。",
        "dynasty": "宋",
        "collection_info": null
    },
    {
        "title": "伏仙岩颂",
        "author": "黄庭坚",
        "content": "生死浪中涅槃宅，与人同黑非同白。\n谁令避世作聋盲，独来寒岩伏石壁。",
        "dynasty": "宋",
        "collection_info": null
    },
    {
        "title": "补陀岩颂",
        "author": "黄庭坚",
        "content": "修罗身量等须弥，入藕丝孔逃追北。\n补陀岩下不战人，八万魔军皆解甲。",
        "dynasty": "宋",
        "collection_info": null
    },
    {
        "title": "题高节亭颂",
        "author": "黄庭坚",
        "content": "松风竹雨共谈空，楼阁参差古迭重。\n急水滩头道人住，亦如前佛在因中。",
        "dynasty": "宋",
        "collection_info": null
    },
    {
        "title": "彭女礼北斗图颂",
        "author": "黄庭坚",
        "content": "白足礼江沙，七星在云表。\n洗心无一尘，缺月西南晓。",
        "dynasty": "宋",
        "collection_info": null
    },
    {
        "title": "颂取之左右逢其原",
        "author": "黄庭坚",
        "content": "取之左右逢其原，香严腊月火烧山。\n对面谩人犹伫思，打得香严也是閒。",
        "dynasty": "宋",
        "collection_info": null
    },
    {
        "title": "书蔡秀才屏风颂四首  其一",
        "author": "黄庭坚",
        "content": "武宁县中蔡老子，能棋能酒又能诗。\n胸中百万多罗藏，不向人间说是非。",
        "dynasty": "宋",
        "collection_info": null
    },
    {
        "title": "书蔡秀才屏风颂四首  其二",
        "author": "黄庭坚",
        "content": "接人高下但唯唯，笑语相随不作难。\n此翁胸次有泾渭，事不可处执如山。",
        "dynasty": "宋",
        "collection_info": null
    },
    {
        "title": "书蔡秀才屏风颂四首  其三",
        "author": "黄庭坚",
        "content": "此翁家世印纍纍，平生俯视造物儿。\n堪笑痴人不省悞，犹说此翁真箇痴。",
        "dynasty": "宋",
        "collection_info": null
    },
    {
        "title": "书蔡秀才屏风颂四首  其四",
        "author": "黄庭坚",
        "content": "读经一字礼一拜，瘦骨棱棱心苦辛。\n看伊冷淡教人笑，定作阎浮百岁人。",
        "dynasty": "宋",
        "collection_info": null
    },
    {
        "title": "龙眠操三章赠李元中  其一",
        "author": "黄庭坚",
        "content": "吾其行乎，道渺渺兮骖弱，石岩岩兮川横。\n日月兮在上，风吹雨兮昼冥。\n吾其止乎，曲者如几，直者如矢。\n我为直兮棘余趾，我为曲兮不如其已。\n吾耕石田兮为芝，乃三岁兮报我饥。\n嗣兹穑兮则以稼，从子于耜兮龙眠之下。",
        "dynasty": "宋",
        "collection_info": null
    },
    {
        "title": "龙眠操三章赠李元中  其二",
        "author": "黄庭坚",
        "content": "螳臂美兮当车，蟹螯强兮斗虎。\n我观兮上下四方，或锡予兮以大武。\n金石兮水波，松栢兮雨霜。\n有时女兮不春，我欲筮兮同床。\n筮告予以不好，予与居兮甚妩。\n秦人同炙兮徒欺予，予和羹兮众吐之。\n南山雾兮楚氛，其在兹兮斗日月。\n扬汤兮救暍，从子休兮龙眠之樾。",
        "dynasty": "宋",
        "collection_info": null
    },
    {
        "title": "龙眠操三章赠李元中  其三",
        "author": "黄庭坚",
        "content": "朝百牢兮九饭，藜羹不糁兮共槃而笑。\n狐白裘兮豹袪，缊袍无裏兮亦见春。\n予何喜兮安乐此，曰有嘉人兮遗予履。\n发十袭兮示予，与予武兮合度。\n使羿兮隅立，使离朱兮诏之。\n若人兮无鹄，离朱茫然兮羿韔弓。\n牧牛兮于鼻，牧羊兮不歧。\n有若人兮可与归，因子问涂兮龙眠之蹊。",
        "dynasty": "宋",
        "collection_info": null
    },
    {
        "title": "王圣涂二亭歌",
        "author": "黄庭坚",
        "content": "营丘之下，有宅有田。\n梨枣兮觞豆，耘耔兮为年。\n鷄栖埘兮羊豕在牧，课儿子兮蓺松菊。\n炙背兮墙东，梦覆舟兮涛且风。\n洋之回兮可以驾，孙甥扶舆兮父老同社。\n洋之水兮可以舟入，鸥鸟兮与之游。\n一世兮蜉蚁，桑榆兮慭可收。\n从此休兮，公谁黄髮之休。\n伟长松兮卧龙蛇，阅千岁兮不改其柯。\n震雷不惊兮，谁欲休之以蜩蛭。\n下有锦石兮可用杯勺，云月供帐兮万籁奏乐。\n石子磊磊兮涧谷纵横，春月桃李兮士女倾城。\n时雨霖兮忽若海潦收，无事兮我以观万物之情。\n儿时所蓺兮桃李纤纤，随世风波兮吹而北南。\n昔去兮拱把，今归兮与天参。\n与古人兮合契，树如此兮我何以堪。\n鸿雁嗸兮或在洲渚，有心于粒兮弋者所取。\n飞冥冥兮渺万里而绝，去薮泽之罗者兮官予落羽。",
        "dynasty": "宋",
        "collection_info": null
    },
    {
        "title": "木之彬彬",
        "author": "黄庭坚",
        "content": "木之彬彬，非取异于人。\n可宫室则斩则伐，可笾豆则捋则撷。\n草之茸茸，非求显于世。\n中刍牧则刈则鉏，中医和则剥则枯。\n非以其材故耶，是非之歧，利害熏蒸。\n嗟人道之多患，彼草木尚无情。\n吾尝观于若人矣，巧于辨人，拙于自辨。\n好动乎天机，不周乎时变。\n罪莫惨于德有心，祸莫深于心有见。\n罪不在德，心其蟊贼，祸不在心。\n见其髠箝之人也，皦皦自鲜，行于众污之前。\n峣峣不让，立乎众埤之上。\n积小不当，是以亡其大当。\n悲夫！羿注矢以当物，十尝中其七八。\n引镆铘以自残，骇兕虎之窃发。\n祸集于所忽，怨栖于荣名。\n易其言则害智，用其智则害明。\n为君子则奈何，独见晓于冥冥。",
        "dynasty": "宋",
        "collection_info": null
    },
    {
        "title": "予欲金玉汝赠黄从善",
        "author": "黄庭坚",
        "content": "江山复重兮朋友失，长处幽篁兮隔离天日。\n鸟声无人兮我友来即，久矣不闻德人之言兮，为余发药。\n嘉若人兮甚好修，兰熏而时发兮，水刚德而用柔。\n有璞连城，方谟匠兮，忍其与斗筲议之。\n螫吾手而不砭兮，举百体而弃之。\n为民父母兮，灼子之肤，何能忍。\n顾白日临辰兮，臣何爱不与俱来。\n古之人偿责言兮，虽九死其犹未悔。\n虹气贯斗牛兮，岂用俗人之町畦。\n予爱兰而莫与予佩兮，曰斯其不情。\n帝关九牡兮，照下土孔明。\n予将观东海兮，蛙说予以坎井。\n盍尝视吾宝兮，兹有重于岑鼎。\n予欲金玉汝兮，汝既金玉。\n揭日月以适四方兮，殆而按剑以为戮。\n雁以不鸣烹，木以材而斲。\n天下皆羿兮，矢来无乡，惟应以无名之朴。",
        "dynasty": "宋",
        "collection_info": null
    },
    {
        "title": "明月篇赠张文潜",
        "author": "黄庭坚",
        "content": "天地具美兮生此明月，升白虹兮贯朝日。\n工师告余曰斯不可以为佩，弃捐椟中兮三岁不会。\n霜露下兮百草休，抱此耿耿兮与日星游。\n山中人兮招招，耕而食兮无恤。\n榛艾蓁蓁前吾牛兮，疻不可更扶。\n浅耕兮病岁，深耕兮石婴耜。\n登山兮临川，雉得意兮鱼乐。\n小风兮吹波，从其友兮尾尾。\n日下兮川逝，射雉兮丧余一矢。\n佳人兮洁齐，怅何所兮行媒。\n南山有葛兮葛有本，我羞餔兮以君之鉏来。",
        "dynasty": "宋",
        "collection_info": null
    },
    {
        "title": "悲秋",
        "author": "黄庭坚",
        "content": "有美一人兮，临清秋而太息。\n伤天形之缺然兮，与有足者同堂而并席。\n傥尝获罪于天兮，使而至于斯极。\n夫阴凝而阳化兮，冲气饪而为和。\n骈拇所以为少，枝指所以为多。\n谓天任汝以道兮，曾是形畸而貌独。\n天厌弃汝兮，修汝德而谓何。\n中无所考此耿耿兮，独遡风而浩歌。\n歌曰父耶母耶，人乎天乎。\n才之为祥，固不若不才之全乎。\n非天地之私兮，又非父母之愿也。\n慨伏思而不得兮，梦漂漂而行远。\n逆真人于轩台兮，请端策而征衍。\n遇水盈之坎坎兮，得山麓而为蹇。\n虽御良而马服兮，犹往蹇而来连。\n艮之初六来告休兮，艮其趾而无咎。\n如风日之过河兮，人谓守水而为耗。\n知水性之循环兮，曾何损益之足道。\n蚿百足之狂攘兮，夔踸踔以行地。\n蛇虺蔓延不自好兮，谓风蓬蓬而无似物。\n怜物之无穷兮，目尚为心之仆隶。\n夫精于形器之表兮，视四体百骸其在外。\n予将执汝手兮，游乎浩荡之会。\n凭天津而濯髮兮，揽日月以为佩。\n嗟不知去来之为我兮，天下莫予之为对。\n恐路远而多岐兮，聊赠汝以指南。\n将雍容于胜日兮，尝试为汝而妄谈。",
        "dynasty": "宋",
        "collection_info": null
    },
    {
        "title": "至乐词寄黄几復",
        "author": "黄庭坚",
        "content": "余泛观于天下兮，何者乐而谁者足忧。\n忧于窘窘不得兮，乐尽万物而无求。\n翫声色而弊形性兮，维造化之螟蠹。\n将逍遥鑪锤之外兮，尚何俛首而婴此细故。\n百年存亡得失兮，吾既视奕棋与摴蒲。\n寒暑蚤夜极则迁兮，有满则有虚。\n应龙之不拘繫乎，宁与羸马帖耳而求刍。\n云升雨降兮，上下有无。\n入与神会兮，出与化俱。\n无对于天下兮，制命在予。\n贾羣嚣而我静兮，岂其跨一世以求直。\n乃有德人相与友兮，忘我于忘言之域。\n廓宇宙以为量兮，奚自适而不通，遂风休而水释。",
        "dynasty": "宋",
        "collection_info": null
    },
    {
        "title": "录梦篇  其一",
        "author": "黄庭坚",
        "content": "春风乱思兮吹管絃，春日醉人兮昏欲眠。\n却万物而观性兮，如处幽篁之不见天。\n试纵神而不御兮，如有顺心之洒然。\n委蜩甲而去化，乘白云而上仙。\n因天倪而造适，观众妙之玄玄。\n风门阊阖而进予，帝示予以化物之甄。\n予撼玄关而去牡，帝宴笑以忘言。\n吾见万灵朝明庭兮，冠佩如云烟。\n名声毁誉之观兮，差无以异乎人间。\n息心于慕羶之蚁，会理于止水之渊。\n与我游物之初兮，曰是可以解而县。\n不知其所以得兮，而冷然似有所存。\n归占梦灵兮，盖天振吾过。\n矫心以循理兮，殆其沃水而胜火。\n故喜曲辕之栎以得祥，惊主人之雁以近祸。\n离水火而天兮，乃得使实自我。\n荡然肆志兮，又乌知可乎不可。",
        "dynasty": "宋",
        "collection_info": null
    },
    {
        "title": "录梦篇  其二",
        "author": "黄庭坚",
        "content": "乱曰：刍狗万物兮，天地不仁。\n体止而用无穷兮，播生者于迷津。\n有形而致用者之谓器，无形而用道者之谓神。\n背昭昭而起见兮，聚墨墨而生身。\n犯有形而遗大观兮，动细习于游尘。\n彼至人而神凝兮，同予梦而先觉。\n顾天下孰不学兮，乃会归于无学。\n予心之不能忘兮，将波流风靡而奈何，唯镇之以无名之朴。",
        "dynasty": "宋",
        "collection_info": null
    },
    {
        "title": "秋思",
        "author": "黄庭坚",
        "content": "柴门扃兮，牛羊下来其已久。\n四壁立兮，蛩螀太息不可听。\n夜冉冉兮斗魁委柄若授人，天寥寥兮河汉风浪西南倾。\n山川悠远兮，谁独不共此明月。\n维德人不见兮，采薇蕨于江之南。\n风露寒兮，薇蕨既老而苦涩。\n江道险难兮，不知先生之何食。\n往予窥道而见兮，俯甘井以解渴。\n天地施我生兮，先生厚我德。\n水波无津兮，既拯我舟杭。\n路微径绝兮，又翦我荆棘。\n秉道要而置对兮，一与而九夺。\n曾不更刀兮，破肯綮于胸中。\n湛湛兮如长江之吐月，霏霏兮若旋盘之落屑。\n会鉏铻于一堂兮，曾不侮予以色辞。\n星翻翻其争光兮，观北斗之运四时。\n维回首之日浅兮，又穿鼻而伏皂。\n乘流下兮，忽不自识其阙遗。\n悲去日之既往兮，爱是日之方来。\n有玉于橐兮，师以为王所之□□□□不谟献之，维令之莫予琢之。\n起望天极南兮，□□□□予马。\n恐蓍龟之远兮，入鲍肆不知其化。\n子歌犁□□余心兮，为而三叹其一和。\n微子之昌言兮，殆莫振余过。\n已矣乎，芳兰无泽兮岁遒，众芳歇兮曷予佩之求。\n绝万里兮吾以子牛，横大川兮吾以子舟。\n窃悲吾子之多暇日兮，愁嗟黄落如郢客之见秋。",
        "dynasty": "宋",
        "collection_info": null
    },
    {
        "title": "悼往",
        "author": "黄庭坚",
        "content": "西风悲兮败叶索索，照陈根兮秋日将落。\n彷佛兮梦与神遇，顾瞻九泉兮岂其可作。\n俄有悲秋之羽虫兮，自伤时去物改，拥旧柯而孤吟。\n四郊莽苍声断裂兮，久而不胜其叹音。\n平生之梗槩兮欲萧萧而去眼，将绝之言语兮忽历历而经心。\n谓逝者有知兮，何喜而弃此去也。\n谓逝无知兮，谁职为此梦也。\n凭须臾之不再得兮，哀此言之不予听。\n回廊窈窕月皓白兮，无復曩时之履声。\n擥平生之余制兮，芗泽其犹未沫。\n虽飘飘其日败兮，吾不忍改其此佩。\n愁薨薨其中予兮，如醳酒之不化。\n欻别离之几时兮，谁与此夏日冬夜。\n自我先兮一无穷，在我后兮亦一无穷。\n六七十便了一生兮，何异木末之有狂风。\n待外物而造适兮，固不若放之自得之场。\n彼庄生之一缶兮，亦何异荀氏之神伤。\n吾固知藏于天者至精，交于物者甚粗。\n饮泣为昏瞳之媒，幽忧为白髮之母。\n忧来泣下不可安排兮，如孟津之捧土。\n彼寒暑之寖化兮，天地尚不能以朝莫。\n目茕茕而不寐兮，夜亹亹而过中。\n虽来者犹不可待兮，恐不及当时之从容。",
        "dynasty": "宋",
        "collection_info": null
    },
    {
        "title": "听履霜操",
        "author": "黄庭坚",
        "content": "灵宫窈窕兮寒夜永，篁竹造天兮明月下影，木叶陨霜兮秋声动。\n我以岁莫起视夜兮，北山饮予斗柄。\n幽人拂琴而当予，曰夫子则钟期，尝试刳心而为之听。\n若有人兮亦既修，宴衽席之言兮不知其子之齐圣。\n嘉孝子之心终无已兮，不忍忘初之戒命。\n人则不语兮弦则语，客有变容而涕洟，奄不知哀之来处。\n悲乎痛哉！葛屦翦翦兮絺绤凉凉，衣则风兮车上霜，天云愁兮空山四野。\n竭九河湔涕痕兮，忽承睫其更下。\n嫠不忧其纬兮，恤楚社之不血食。\n尽子职而不我爱兮，终非父母之本心。\n天高地厚施莫报兮，固自有物以至今。\n雉雊鸡乳兮，麋鹿解角。\n天性则然兮，无有要约。\n哀号中野兮，于父母又何求。\n我行于野兮，不敢有履声。\n恐亲心为予动兮，是以有履霜之忧。\n古人之骨朽矣，匪斯今也。\n蹙然如动乎其指，浩然如生乎其心也。\n声音之发，鈎其深也。\n枯薪三尺，惟学林也。",
        "dynasty": "宋",
        "collection_info": null
    },
    {
        "title": "邹操",
        "author": "黄庭坚",
        "content": "归欤怀哉，此邦不可以游。\n眷吾车而有柅，非河浒之无舟。\n政何君而莫与，君何国而莫求。\n岁荏荏而老至，慨时运之不逑。\n洋洋乎水哉，丘之不得济也。\n昊天不弔，仁者此无罪也。\n揽国辟而家擅，几何而不殆也。\n心病不可药，手足未有害也。\n鸟覆巢于主人，凤摩天而逝也。\n求所用生丧其生，吾不忍幪此虿也。\n岂曰如之何，然后求诸蔡也。\n已乎已乎！鸟兽山林，则以食也。\n天下有道，丘不与易也。\n归我休矣，奉帝则也。\n大同至小，天地德也。\n小物自私，智之贼也。\n国无知兮，我非伤悲兮。\n驺御委辔，四牡驰兮。\n心不慊于前驱，又欲下而走兮。\n中园有林，斧所相兮。\n大厦峨峨，不谋匠兮。\n往者不可及，来者吾犹望兮。",
        "dynasty": "宋",
        "collection_info": null
    },
    {
        "title": "渡江",
        "author": "黄庭坚",
        "content": "行渡江兮吾无舟，荡荡东注兮褰裳不可以游。\n渔横舟兮不即渡，夐万里以在前兮无家反顾。\n云翳翳兮雨凄凄，不济此兮谁与归。\n行渡江兮我无楫，释吾马兮不可以涉。\n嗟行路之难兮，援琴以身忘。\n手不得于吾心兮，声久抑而不张。\n天涔涔兮又暮雨，不济此兮吾归何处。",
        "dynasty": "宋",
        "collection_info": null
    },
    {
        "title": "毁璧",
        "author": "黄庭坚",
        "content": "毁璧兮陨珠，执手者兮问过。\n爱憎兮万世一轨，居物之忌兮，固常以好为祸。\n羞桃肴兮饭汝，有席兮不嫔汝坐。\n归来兮逍遥，采云英兮御饿。\n淑善兮清明，阳春兮玉冰。\n畸于世兮天脱其撄，爱骨人兮冥冥。\n弃汝阳侯兮遇汝曾不如生，未危可以去兮殆而其雏婴，众雏羽翼兮故巢倾。\n归来兮逍遥，西山浪波何时平。\n山涔涔兮猿鹤同舍，瀑垂天兮雷霆在下。\n云月为昼兮风雨为夜，得意山川兮不可绘画。\n寂寥无朋兮去道如咫，彼生坎兮可谢。\n归来兮逍遥，增胶兮不聊此暇。",
        "dynasty": "宋",
        "collection_info": null
    },
    {
        "title": "题万松亭",
        "author": "黄庭坚",
        "content": "天柱峰无比肩，鬰鬰高松满川。\n万身苍髯老禅，刳心忘义忘年。\n说法曾无间歇，松风寺后山前。\n四海五湖衲子，更于何处参玄。\n若觅向上关捩，灵龟石下流泉。\n太平堂中老将，家活都无一钱。\n会得佛头着地，不会佛脚梢天。",
        "dynasty": "宋",
        "collection_info": null
    },
    {
        "title": "寄题钦之草堂",
        "author": "黄庭坚",
        "content": "河南有伏流，经营太行根。\n盛德不终晦，发为清济源。\n公家济源上，太行正当门。\n修竹带藩篱，百禽鸣朝暾。\n仰视浮云作，俯窥流水奔。\n相望有盘谷，李愿故居存。\n主人国之老，实惟商岩孙。\n斑行昔供奉，屡进逆耳言。\n天子色为动，群公声亦吞。\n肃肃冰霜际，不改白玉温。\n出处士所重，其微难具论。\n公勿怀草堂，朝庭待公尊。",
        "dynasty": "宋",
        "collection_info": null
    },
    {
        "title": "东坡画竹赞",
        "author": "黄庭坚",
        "content": "孤生危苦，播荡风雨。\n岁不我与，誓将寻斧。\n刳心达节，万籁中发。\n黄钟同律，伟哉造物。",
        "dynasty": "宋",
        "collection_info": null
    },
    {
        "title": "戏题戎州作余真",
        "author": "黄庭坚",
        "content": "前身寒山子，后身黄鲁直。\n颇遭俗人恼，思欲入石壁。",
        "dynasty": "宋",
        "collection_info": null
    },
    {
        "title": "峨眉真人陈图南真赞",
        "author": "黄庭坚",
        "content": "一藤出山，来正人纪。\n见艺祖太宗，曰天下定矣。\n如月在天，去来无疵。\n巍巍颀颀，为帝王师。\n圣哲肺腑，天人眉目。\n三峰遶宅，岁晚松菊。",
        "dynasty": "宋",
        "collection_info": null
    },
    {
        "title": "弥陀赞",
        "author": "黄庭坚",
        "content": "弥陀愿满众生界，众生界是本来心。\n良由自心取自心，往来西方极乐国。\n蹔时敛念门户开，处处文殊入普贤。\n亲见本身无量寿，情与无情成正觉。",
        "dynasty": "宋",
        "collection_info": null
    },
    {
        "title": "观音赞",
        "author": "黄庭坚",
        "content": "众生堕八难，身心俱丧失。\n惟有一念在，能呼观世音。\n火坑与刀山，猛兽诸毒药。\n众苦萃一身，呼者常不痛。\n何用呼菩萨，当自救痛者，不烦观音力。\n众生以二故，一身受众苦。\n若能真不二，则是观世音。\n八万四千人，同时俱起救。",
        "dynasty": "宋",
        "collection_info": null
    },
    {
        "title": "知命弟观音赞",
        "author": "黄庭坚",
        "content": "普陀岩大圣，应身三十二。\n慈悲视众生，八万四千眼。\n救一切苦难，八万四千声。\n依归观世音，是先得道者。\n南无黄居士，具足神通力。\n亦具智方便，何不自观音。\n瞿唐风浪中，归命施无畏。\n一人自归依，诸人皆解脱。",
        "dynasty": "宋",
        "collection_info": null
    },
    {
        "title": "维摩诘画赞  其一",
        "author": "黄庭坚",
        "content": "维摩无病自灼灸，不二门开休闯首。\n文殊赞叹辜负人，不如赵州放笤帚。",
        "dynasty": "宋",
        "collection_info": null
    },
    {
        "title": "维摩诘画赞  其二",
        "author": "黄庭坚",
        "content": "不二法门无别路，诸方临水不敢渡。\n鹙子怕霑天女花，花前竹外是谁家。",
        "dynasty": "宋",
        "collection_info": null
    },
    {
        "title": "翠岩玑禅师真赞",
        "author": "黄庭坚",
        "content": "一步一弥勒，一句一释迦。\n逢人虽不杀，袖裏有青蛇。\n是翠岩则二，非翠岩则别。\n弥勒下生时，亦作如是说。",
        "dynasty": "宋",
        "collection_info": null
    },
    {
        "title": "圆通玑禅师赞",
        "author": "黄庭坚",
        "content": "诸法坐处坐，诸佛行处行。\n如来无简择，清镜坦然平。\n有人借问谁家曲，眨目眉毛何似生。",
        "dynasty": "宋",
        "collection_info": null
    },
    {
        "title": "承天宝禅师赞",
        "author": "黄庭坚",
        "content": "灵山会上，得箇消息。\n达安城中，不落裷𩃫。\n黄抚路口，雪裏开花。\n九江渡头，无风起浪。",
        "dynasty": "宋",
        "collection_info": null
    },
    {
        "title": "郭功父得杨次公家金书细字经求予作赞",
        "author": "黄庭坚",
        "content": "为一□□□，□说妙莲华。\n清浄法光明，透彻十二部。\n我□□□□，□□□曾说。\n是故秘密藏，藏在微尘中。\n有大□□□，□□□□卷。\n字义皆炳然，堂堂而秘密。\n或以糅□□，□□□□□。\n以其翰墨切，微细作佛事。\n胜眼若千□，□□□□海。\n说法从心起，復以心庄严。\n非小亦非大，□□众心量。\n水牛生象牙，堕在诸佛数。",
        "dynasty": "宋",
        "collection_info": null
    },
    {
        "title": "蒲团座赞",
        "author": "黄庭坚",
        "content": "谓余轮邪，吾不随尔驰逐；谓予扇邪，吾不乱尔寒燠。\n宽燥厚缓者，老人之养安；质朴自然者，野人之无欲。\n娱尔以贝叶铜瓶，文尔以绳床筇竹。\n跏趺主人百不能，一裘一葛□□□。",
        "dynasty": "宋",
        "collection_info": null
    },
    {
        "title": "庞道者名悟超赞",
        "author": "黄庭坚",
        "content": "悟道识性，超凡入圣。\n文殊一源，普贤万行。",
        "dynasty": "宋",
        "collection_info": null
    },
    {
        "title": "芝赞",
        "author": "黄庭坚",
        "content": "不生甘泉铜池边，一茎九叶媚神天。\n伴余西去御魑魅，马湖江上看蛮船。",
        "dynasty": "宋",
        "collection_info": null
    },
    {
        "title": "画木石赞",
        "author": "黄庭坚",
        "content": "小山丛竹，到天古木。\n石下有人，定是山谷。",
        "dynasty": "宋",
        "collection_info": null
    },
    {
        "title": "题崇德君所画雀竹蜩螗图赞",
        "author": "黄庭坚",
        "content": "蒿下蹄间，斥鷃饮啄。\n争雄穹枝，竿网将作。\n蝉嘒竹间，自谓得己。\n螗螂从之，鸡鸣不已。",
        "dynasty": "宋",
        "collection_info": null
    },
    {
        "title": "绿菜赞",
        "author": "黄庭坚",
        "content": "蔡蒙之下，彼江一曲。\n有茹生之，可以为蔌。\n蛙蠙之衣，采采盈掬。\n吉蠲洗泽，不溷沙砾。\n芼以辛咸，宜酒宜餗。\n在吴则紫，在蜀则绿。\n其臭味同，远故不录。\n谁其发之，班我旨蓄。\n维女博士，史君炎玉。",
        "dynasty": "宋",
        "collection_info": null
    },
    {
        "title": "刘元辅画马扇赞",
        "author": "黄庭坚",
        "content": "天材权奇，以龙为友。\n玄黄虺隤，以脚支柱。\n与物殊绝，笔墨易取。\n至于庸庸，殆难为工。\n然后知何时有古人之风。\n观其雄雌，矜顾不进。\n庸中俊佼，驽中骏⿰马旦邪。",
        "dynasty": "宋",
        "collection_info": null
    },
    {
        "title": "禅颂",
        "author": "黄庭坚",
        "content": "自古多如此，君今独奈何。\n可来白云裏，教汝紫芝歌。",
        "dynasty": "宋",
        "collection_info": null
    },
    {
        "title": "寿禅师悟道颂",
        "author": "黄庭坚",
        "content": "朴落非他物，纵横不是尘。\n山河及大地，全露法王身。",
        "dynasty": "宋",
        "collection_info": null
    },
    {
        "title": "与六祖长老颂",
        "author": "黄庭坚",
        "content": "昨夜三更，有人点烛。\n烧尽十方，天堂地狱。\n不知是谁家之子，都无面目。\n但只向深草中藏，莫向孤峰上宿。\n斋时有饭，天明有粥。\n自然而得，山青水绿。",
        "dynasty": "宋",
        "collection_info": null
    },
    {
        "title": "慈母岩亮长老颂",
        "author": "黄庭坚",
        "content": "敕书改律为禅，意在无力宗空。\n人欲破禅作律，羣儿更助之攻。\n莫恨塞翁失马，会取楚人亡弓。\n老夫亦不掩耳，我来自听松风。",
        "dynasty": "宋",
        "collection_info": null
    },
    {
        "title": "和宣叔乞笋伽陀二颂  其一",
        "author": "黄庭坚",
        "content": "笋充庖，日百尾。\n千角鹿，九首虺。\n心生窍，浑沌死。\n搜中林，撅稚子。\n腹便便，老饕耳。",
        "dynasty": "宋",
        "collection_info": null
    },
    {
        "title": "和宣叔乞笋伽陀二颂  其二",
        "author": "黄庭坚",
        "content": "收夏筤，四月尾。\n雨斑斑，雷虺虺。\n茧栗幡，觳𧥆死。\n数持来，勤老子。\n或遭駡，墙有耳。",
        "dynasty": "宋",
        "collection_info": null
    },
    {
        "title": "戏呈峨眉僧正简之颂",
        "author": "黄庭坚",
        "content": "普贤菩萨不来，山谷老人不去。\n夜来月上胜峰，说尽萨提露布。\n惊起峨眉衲子，脚酸不到中路。\n杜鹃识甚闹忙，刚道不如归去。",
        "dynasty": "宋",
        "collection_info": null
    },
    {
        "title": "明叔惠示二颂云见七佛偈似有警觉乃是向道之端发于此故以二颂为报  其一",
        "author": "黄庭坚",
        "content": "山川围燕坐，日月转庭隅。\n般若心常是，如来卧起俱。\n多闻成外道，只守即凡夫。\n欲听虚空鼓，须弥作鼓桴。",
        "dynasty": "宋",
        "collection_info": null
    },
    {
        "title": "明叔惠示二颂云见七佛偈似有警觉乃是向道之端发于此故以二颂为报  其二",
        "author": "黄庭坚",
        "content": "平生讨经论，苦行峻廉隅。\n僞契已无分，买山云自俱。\n身为廊庙宰，梦作种田夫。\n欲辨身兼梦，还如鼓与桴。",
        "dynasty": "宋",
        "collection_info": null
    },
    {
        "title": "化毡颂",
        "author": "黄庭坚",
        "content": "夺却羣生夏衣，成得衲僧卧具。\n为伊业识茫茫，所以一夺一与。\n三百四百野狐队，中有一两箇不瞌睡。\n十方虚空百杂碎，宁不打破悭皮袋。",
        "dynasty": "宋",
        "collection_info": null
    },
    {
        "title": "失紫竹柱杖颂",
        "author": "黄庭坚",
        "content": "袁门西关失却柱杖，木平万载县裏拾得。\n恰似郑州却出曹门，何处待此左科禅客。",
        "dynasty": "宋",
        "collection_info": null
    },
    {
        "title": "竹颂",
        "author": "黄庭坚",
        "content": "深根藏器时，寸寸抱奇节。\n遭时上风云，故可傲冰雪。",
        "dynasty": "宋",
        "collection_info": null
    },
    {
        "title": "为茭桥居士作念念即佛颂",
        "author": "黄庭坚",
        "content": "诸佛心内，众生心心作佛。\n众生心中，诸佛念念证真。\n君言诸佛无相，山鬼窟裏安葬。\n即今十二时中，是谁随波逐浪。",
        "dynasty": "宋",
        "collection_info": null
    },
    {
        "title": "寄清新二禅师颂  其一",
        "author": "黄庭坚",
        "content": "石公来斲鼻端尘，无手人来斧凿亲。\n白牯貍奴心即佛，铜睛虎眼主中宾。\n自携瓶去沽村酒，幻着衫来作主人。\n万里相看如对面，死心寮裏有清新。",
        "dynasty": "宋",
        "collection_info": null
    },
    {
        "title": "寄清新二禅师颂  其二",
        "author": "黄庭坚",
        "content": "死心寮裏有清新，把断黄河塞要津。\n一段风涛惊彻底，箇中无我尔无人。\n梦惊蛇咬慞惶走，痛学寻医□有神。\n此是如来正法藏，觉来床上笑番身。",
        "dynasty": "宋",
        "collection_info": null
    },
    {
        "title": "送黄龙晓禅师住观音颂",
        "author": "黄庭坚",
        "content": "黄龙一卧十五年，搅潭惊起旧头角。\n张公搅潭是好心，但向西江起风雹。\n河阳新妇画蛾眉，老婆不可重新学。\n长连体上铺棘针，满钵饭饤铁菱角。\n有能欢喜受供养，聪明一一安排着。\n张公若问解何宗，食月虾蟆救月弓。",
        "dynasty": "宋",
        "collection_info": null
    },
    {
        "title": "云居佑禅师烧香颂",
        "author": "黄庭坚",
        "content": "一身入定千身出，云居不打这鼓笛。\n虎驮太华入高丽，波斯鼻孔撑白日。",
        "dynasty": "宋",
        "collection_info": null
    },
    {
        "title": "归宗茶堂森明轩颂",
        "author": "黄庭坚",
        "content": "万竹森然，莫非自己。\n作如是观，可谓明矣。\n菁菁翠竹，来者得眼。\n其不得者，我亦无简。\n助发此观，亦有风雨。\n若问轩名，请与竹语。",
        "dynasty": "宋",
        "collection_info": null
    },
    {
        "title": "送慧林明茶头颂",
        "author": "黄庭坚",
        "content": "慧林有一老人，恰似银瓮盛雪。\n彻底元无渗漏，旁观但知皎洁。\n有徒三百二百，木钻漫钻盘石。\n或遇东海鲤鱼，一棒令生羽翼。\n其余两两三三，归堂又要茶吃。\n上人南来云水，因行不妨掉臂。\n凤山修水东西，灵草春来满地。\n但令己事相应，归日馿驮不起。",
        "dynasty": "宋",
        "collection_info": null
    },
    {
        "title": "题般若会疏颂",
        "author": "黄庭坚",
        "content": "六祖深禅独脚，与盲抉开眼膜。\n走人天下乞钱，涪翁放过一着。",
        "dynasty": "宋",
        "collection_info": null
    },
    {
        "title": "因六祖举太和山语而成颂贵此话大行",
        "author": "黄庭坚",
        "content": "峨眉山中老，千颂自成集。\n持问太和山，鹘臭当风立。",
        "dynasty": "宋",
        "collection_info": null
    },
    {
        "title": "墨蛇颂",
        "author": "黄庭坚",
        "content": "此书惊蛇入草，书成不知绝倒。\n自疑怀素前身，今生笔法更老。",
        "dynasty": "宋",
        "collection_info": null
    },
    {
        "title": "以香烛团茶琉璃献花碗供布袋和尚颂  其一",
        "author": "黄庭坚",
        "content": "一钵千家饭，孤身万里浮。\n知音若相问，不住涅槃州。",
        "dynasty": "宋",
        "collection_info": null
    },
    {
        "title": "以香烛团茶琉璃献花碗供布袋和尚颂  其二",
        "author": "黄庭坚",
        "content": "弥勒真弥勒，分身千百亿。\n若问下生时，不打这鼓笛。",
        "dynasty": "宋",
        "collection_info": null
    },
    {
        "title": "玉泉长老不受承天衬因作颂",
        "author": "黄庭坚",
        "content": "达摩从西来，不受梁武衬。\n却面少林墙，衣钵一万贯。",
        "dynasty": "宋",
        "collection_info": null
    },
    {
        "title": "不俗轩耐閒轩颂",
        "author": "黄庭坚",
        "content": "不爱孔方乃不俗，放下利欲是耐閒。\n棒打石狮子，论实不论虚。",
        "dynasty": "宋",
        "collection_info": null
    },
    {
        "title": "东禅长老梦偈",
        "author": "黄庭坚",
        "content": "伐木丁丁斧下鸣，隔溪便应谷中声。\n不因苹末微风起，漂影溪光本自明。",
        "dynasty": "宋",
        "collection_info": null
    },
    {
        "title": "次韵奉答南山禅师二颂兼呈琦上人  其一",
        "author": "黄庭坚",
        "content": "鱼吼钟鸣索饭钱，牧牛耕种别人田。\n淮师收得祖关在，一笛操江月满船。",
        "dynasty": "宋",
        "collection_info": null
    },
    {
        "title": "次韵奉答南山禅师二颂兼呈琦上人  其二",
        "author": "黄庭坚",
        "content": "南山四至分明也，一日元来十二时。\n两箇泥牛齐着力，矛头淅米剑头炊。",
        "dynasty": "宋",
        "collection_info": null
    },
    {
        "title": "奉留楚金长老  其一",
        "author": "黄庭坚",
        "content": "长安甚闹不须惊，好与牛儿着鼻绳。\n方便把他悲愿满，斩新然佛大明灯。",
        "dynasty": "宋",
        "collection_info": null
    },
    {
        "title": "奉留楚金长老  其二",
        "author": "黄庭坚",
        "content": "但将饭向无心椀，自有人扶折脚铛。\n不用重寻旧巢穴，胡蜂窠挂万年藤。",
        "dynasty": "宋",
        "collection_info": null
    },
    {
        "title": "长短星歌",
        "author": "黄庭坚",
        "content": "正月虎，七泽阴风无避处。\n少年射杀白额归，二十一岁赐旗鼓。\n二月兔，翰墨功名归四杜。\n中山毛遂定从还，十九上客谁復数。\n三月龙，定力降来一钵中。\n昇腾便欲致云雨，十六开士观云风。\n四月蛇，九蛇相辅成晋家。\n屈原离骚二十五，不及之推死怨嗟。\n五月马，十五国风多咏写。\n汉将西极天马来，二十五城不当价。\n六月羊，十岁小儿牧道傍。\n他年叱石金华路，二十年前身姓黄。\n七月猴，恒山八命列封侯。\n当年传国二十二，想是衣冠骑土牛。\n八月鸡，二妙灵台向晓啼。\n五更风雨十八九，残月昏昏信可期。\n九月狗，三窟深坑四荒走。\n暮归得兔十六七，黄卢朱雀皆在后。\n十月猪，白头一笑献士夫。\n杀身愿为鲁津伯，申封兰王十四都。\n十一月鼠，列十二辰配龙虎。\n二十二年看仙飞，一朝化作蝙蝠去。\n十二月牛，百户椎肥醉九州。\n角端围寸二十五，良弓之材牛带牛。",
        "dynasty": "宋",
        "collection_info": null
    },
    {
        "title": "虚飘飘",
        "author": "黄庭坚",
        "content": "虚飘飘，虚飘飘，花飞不到地，虹起漫成桥。\n入梦云千迭，游空绛万条。\n蜃楼百尺耸沧海，雁字一行书绛霄。\n虚飘飘，北人生命犹坚牢。",
        "dynasty": "宋",
        "collection_info": null
    },
    {
        "title": "南浦",
        "author": "黄庭坚",
        "content": "太守俱来此西山，楼观重复半烟间。\n高僧置酒林泉处，南浦名区望没环。",
        "dynasty": "宋",
        "collection_info": null
    },
    {
        "title": "结客",
        "author": "黄庭坚",
        "content": "结客结英豪，肯同儿女曹。\n黄金粧佩剑，猛兽画旗旄。\n北极狼星落，中原王气高。\n终令贺兰贼，不着赭黄袍。",
        "dynasty": "宋",
        "collection_info": null
    },
    {
        "title": "贵耳贱目谜",
        "author": "黄庭坚",
        "content": "馿耳对轩轩，争酬价十千。\n眈眈两虎视，不值一文钱。",
        "dynasty": "宋",
        "collection_info": null
    },
    {
        "title": "禅句二首  其一",
        "author": "黄庭坚",
        "content": "牵馿饮江水，鼻吹波浪起。\n岸上蹄踏蹄，水中嘴对嘴。",
        "dynasty": "宋",
        "collection_info": null
    },
    {
        "title": "禅句二首  其二",
        "author": "黄庭坚",
        "content": "予自钓鱼船上客，偶除鬚鬓着袈裟。\n佛祖位中留不住，夜来依旧宿芦花。",
        "dynasty": "宋",
        "collection_info": null
    },
    {
        "title": "题东丁水",
        "author": "黄庭坚",
        "content": "古人题作东丁水，自古东丁直到今。\n我为改名方响洞，要知山水有清音。",
        "dynasty": "宋",
        "collection_info": null
    },
    {
        "title": "文与可尝云老僧墨竹一派近在湖州吾竹虽不及石似过之此一卷公案不可无鲁直正句因次韵",
        "author": "黄庭坚",
        "content": "东坡虽是湖州派，竹石风流各一时。\n前世画师今姓李，不妨还作辋川诗。",
        "dynasty": "宋",
        "collection_info": null
    },
    {
        "title": "出池藕花",
        "author": "黄庭坚",
        "content": "惜丝不肯织宫鞋，花月仙人谪下来。\n河伯借泥封玉腕，风神翻浪沃香腮。\n无房不许僧归宿，有盖尝令鹭自开。\n何事冤他结青女，一朝收拾付尘灰。",
        "dynasty": "宋",
        "collection_info": null
    },
    {
        "title": "题孟浩然画像",
        "author": "黄庭坚",
        "content": "先生少也隠鹿门，爽气洗尽尘埃昏。\n赋诗真可凌鲍谢，短褐岂愧公卿尊。\n故人私邀伴禁直，诵诗不顾龙鳞逆。\n风云感会虽有时，顾此定知毋枉尺。\n襄江渺渺泛清流，梅残腊月年年愁。\n先生一往今几秋，后来谁復钓槎头。",
        "dynasty": "宋",
        "collection_info": null
    },
    {
        "title": "咏萍",
        "author": "黄庭坚",
        "content": "白髮已侵残梦境，绿苔应忆旧渔矶。\n桃源鸡犬尘凡隔，韦曲桑麻念想归。",
        "dynasty": "宋",
        "collection_info": null
    },
    {
        "title": "钱塘旧游",
        "author": "黄庭坚",
        "content": "薄宦飘然笑漫郎，瑟洲花草弄幽芳。\n莫教景物添春色，转觉山川是异乡。\n南北峰岩空入梦，短长亭舍自相望。\n湖边山寺清明后，相见兰开禊水香。",
        "dynasty": "宋",
        "collection_info": null
    },
    {
        "title": "中秋",
        "author": "黄庭坚",
        "content": "灏气才中兔魄圆，众躔韬彩独娟娟。\n魏宫乌绕空枝上，汉苑桐凋露井前。\n金液万重涵渤海，玉沙千里对江边。\n遥知此夕多情思，三级萧台枕碧涟。",
        "dynasty": "宋",
        "collection_info": null
    },
    {
        "title": "和孙莘老",
        "author": "黄庭坚",
        "content": "上帝羣玉府，道家蓬莱山。\n延阁排霄起，图书擅荣观。\n宫槐绿葱葱，岑绝非世间。\n王度日修饬，文章丽朝班。\n国器攻杞梓，珍羣揜孔鸾。\n中台省符移，僚属礼数宽。\n品藻开英鉴，赏音发清弹。\n儒林数耆旧，少监髮新斑。",
        "dynasty": "宋",
        "collection_info": null
    },
    {
        "title": "宿钱塘尉廨",
        "author": "黄庭坚",
        "content": "平湖绕舍山无盗，官事长闲俸有金。\n安得终身为御寇，不辞儿女作吴音。",
        "dynasty": "宋",
        "collection_info": null
    },
    {
        "title": "吊死心禅师偈",
        "author": "黄庭坚",
        "content": "海风吹落楞伽山，四海禅徒着眼看。\n一把柳丝收不得，和烟搭在玉栏干。",
        "dynasty": "宋",
        "collection_info": null
    },
    {
        "title": "衡山",
        "author": "黄庭坚",
        "content": "万丈融峰插紫霄，路当穷处架仙桥。\n上观碧落星辰近，下视红尘世界遥。\n螺簇山低青点点，线拖远水白迢迢。\n当门老桧枝难长，绝顶寒松叶不雕。\n纔到秋初霜已降，每逢春尽雪方消。\n猥岩老衲针常把，度夏禅僧扇懒摇。\n雷向池中兴雨泽，鸟于窗外奏箫韶。\n游人未必长居此，暂借禅房宿两宵。",
        "dynasty": "宋",
        "collection_info": null
    },
    {
        "title": "清心院双清轩",
        "author": "黄庭坚",
        "content": "万劫千峰绕座隅，一泓澄澈见游鱼。\n谁家栏槛烟云裏，坐我潇湘水墨图。\n人物度桥疑海市，楼台拍水信蓬壶。\n潺湲枕底催乡梦，双井溪头有旧庐。",
        "dynasty": "宋",
        "collection_info": null
    },
    {
        "title": "香炉峰",
        "author": "黄庭坚",
        "content": "香炉不铸石陶甄，鼻不闻香眼见烟。\n上有文殊师利塔，好将一瓣此中燃。",
        "dynasty": "宋",
        "collection_info": null
    },
    {
        "title": "白鹤观",
        "author": "黄庭坚",
        "content": "复殿重楼堕杳冥，故基乔木尚峥嵘。\n银河不改三千尺，铁马曾经十万兵。\n华表故应终化鹤，谪仙未解独骑鲸。\n林泉一二儿童旧，白髮衰颜只自惊。",
        "dynasty": "宋",
        "collection_info": null
    },
    {
        "title": "游张公洞",
        "author": "黄庭坚",
        "content": "古洞深沉白昼间，烟霞出没绝尘寰。\n落红满地花初歇，啼鸟一声春自閒。\n丹竈苔荒仙去远，松坛月冷鹤飞还。\n我来几欲重登眺，削壁题诗兴不悭。",
        "dynasty": "宋",
        "collection_info": null
    },
    {
        "title": "东林寺二首  其一",
        "author": "黄庭坚",
        "content": "白莲种出凈无尘，千古风流社裏人。\n禅律定知谁束缚，过溪沽酒见天真。",
        "dynasty": "宋",
        "collection_info": null
    },
    {
        "title": "东林寺二首  其二",
        "author": "黄庭坚",
        "content": "胜地东林十八公，庐山千古一清风。\n渊明岂是难拘束，正与白莲出处同。",
        "dynasty": "宋",
        "collection_info": null
    },
    {
        "title": "玉笥山",
        "author": "黄庭坚",
        "content": "上天下地似探梯，怪石巉岩衬马蹄。\n拟是客程行不得，隔林犹听杜鹃啼。",
        "dynasty": "宋",
        "collection_info": null
    },
    {
        "title": "诗一首",
        "author": "黄庭坚",
        "content": "石磴层层鸟道斜，仙家楼阁锁烟霞。\n丹砂已化黄金鼎，玉洞犹开白鹤花。\n铁简有云神永护，金钟无韵鬼曾楂。\n洞天福地阴阳合，胜事留传岂浪夸。",
        "dynasty": "宋",
        "collection_info": null
    },
    {
        "title": "秀江亭",
        "author": "黄庭坚",
        "content": "因循不到此江头，匹马黄埃三十秋。\n旧舍只今人共老，清波常与月分流。\n羡君潇洒成佳趣，感我凄凉念旧游。\n沽酒买鱼终不负，何时相与泛扁舟。",
        "dynasty": "宋",
        "collection_info": null
    },
    {
        "title": "大秀宫",
        "author": "黄庭坚",
        "content": "玉笥山前大白峰，望仙桥下水溶溶。\n前溪流水后溪月，五步白云三步松。\n半夜佩环朝上阙，插天楼阁度疏钟。\n梦余彷佛钧天奏，如在蓬莱第几重。",
        "dynasty": "宋",
        "collection_info": null
    },
    {
        "title": "全州双松堂",
        "author": "黄庭坚",
        "content": "文殊堂下松，永日如鸣琴。\n我登双松堂，时步双松阴。\n中有寂莫人，安禅无古今。",
        "dynasty": "宋",
        "collection_info": null
    },
    {
        "title": "古意",
        "author": "黄庭坚",
        "content": "太华峰头玉井莲，开花十丈藕如船。\n冷比雪霜甘比蜜，一片入口沉痾痊。\n我欲求之不惮远，青壁无路难夤缘。\n安得长梯上摘食，下种七泽根株连。",
        "dynasty": "宋",
        "collection_info": null
    },
    {
        "title": "塞上曲",
        "author": "黄庭坚",
        "content": "十月北风燕草黄，燕人马肥弓力强。\n虎皮裁鞍鵰羽箭，射杀山阴双白狼。\n青毡帐高雪不湿，击鼓传觞令行急。\n戎王半醉拥貂裘，昭君犹抱琵琶泣。",
        "dynasty": "宋",
        "collection_info": null
    },
    {
        "title": "次韵谢借观五老图",
        "author": "黄庭坚",
        "content": "五老天然一会閒，太平时节振儒冠。\n相君于理回天诏，辅国驱夷立塞桓。\n妖术图奸梁木坏，党碑雷震雹冰寒。\n丹心忠厚来安泰，惠泽垂流仰止看。",
        "dynasty": "宋",
        "collection_info": null
    },
    {
        "title": "杨凝式行书",
        "author": "黄庭坚",
        "content": "俗书祇识兰亭面，欲换凡骨无金丹。\n谁知洛阳杨风子，下笔便到乌丝阑。",
        "dynasty": "宋",
        "collection_info": null
    },
    {
        "title": "法语",
        "author": "黄庭坚",
        "content": "兀然无事无改换，无事何须论一段。\n真心无散乱，他事不须断。\n过去已过去，未来何用算。\n兀然无事何曾有，人唤向外觅工夫，总是痴顽汉。\n粮不蓄一粒，逢饭但知駡。\n世间多事，人事相趁。\n浑不及我，不乐生天，亦不受福田。\n饥来一钵饭，困来展脚眠。\n愚人以为笑，智者谓之然。\n非愚亦非智，不是玄中玄。\n要去如是去，要住如是住。\n身披一破衲，脚着娘生袴。\n多言復多语，由来反相误。\n若欲度众生，无过且自度。\n莫漫求真佛，真佛不可见。\n妙性及灵台，何曾受熏炼。\n心是无事心，面是娘生面。\n劫石可动摇，箇中无改变。\n无事何须读文字，削除人我本，冥合箇中意。\n种种劳筋骨，不如林下睡兀兀。\n举头见日出，乞饭从头𢫫。\n将功用功，展转冥蒙。\n取即不得，不取自通。\n吾有一言，绝虑忘缘，巧说不得用心传。\n更有一语，无过直与。\n细极毫末，大无方所。\n本自圆成，不劳机杼。\n世事悠悠，不如山丘。\n青松蔽日，碧涧常秋。\n山云当幕，夜月为鈎。\n卧藤萝下，块石枕头。\n不朝天子，岂羡王侯。\n生死无虑，更復何忧。\n月水无形，我常只宁。\n万法皆尔，本自无生。\n兀然无事坐，春来草自青。",
        "dynasty": "宋",
        "collection_info": null
    },
    {
        "title": "慈竹",
        "author": "黄庭坚",
        "content": "门中何物灵，有竹慈为名。\n一丛涧数步，森森数十茎。\n长茎覆短茎，枝叶不峥嵘。\n去年笋已长，今年笋又生。\n高低相倚向，浑如长幼情。\n孝子侍父立，顺孙随祖行。\n居然抱慈孝，根底信天成。\n吾闻唐之人，孝行常欣欣。\n郓州张公艺，九代同一门。\n大帝闻其名，衡茅降至尊。\n冯宿丱岁时，随父庐祖坟。\n父子相随孝，灵芝特地春。\n北海吕元简，四世同家主。\n以至牛马羊，异母皆相乳。\n虞乡董公直，鞠养诸孤遗。\n鸜鹆与鸦鹊，同巢而共枝。\n孝行动天壤，鸟兽皆随时。\n又闻猓𤡮兽，死不相弃离。\n𧑒蝎与蛟鱼，子母长相随。\n兽面而人心，此兽信有之。\n兽心而人面，其人诚可悲。\n李钧为侍御，弃母在□州。\n母因殍饿死，世□何悠悠。\n光禄李□者，亦是斯人流。\n有母不侍养，异居经千秋。\n唐家法网宽，贷死流遐陬。\n崔湜为侍郎，天子赐瓜香。\n携归与爱妻，老母不得尝。\n一旦恶贯盈，杀之于路傍。\n越公钟绍京，至孝何殊常。\n小时得瓜果，先解进高堂。\n长大遇玄宗，一夕登岩廊。\n孝者名长新，逆者污人伦。\n人既不如竹，乃是一埃尘。\n夫为人子者，莫若事尊亲。\n夫为人父者，莫若训儿孙。\n积善与仁孝，可以立于身。\n我愿移此竹，栽于率土滨。\n使彼行人见，皆为慈孝人。\n樵童见此竹，且莫伐我薪。",
        "dynasty": "宋",
        "collection_info": null
    },
    {
        "title": "三言二首  其一",
        "author": "黄庭坚",
        "content": "寄岳云，安九夏。\n无间绿，实潇洒。\n碧溪头，古松下。\n卧槃陀，昼復夜。",
        "dynasty": "宋",
        "collection_info": null
    },
    {
        "title": "三言二首  其二",
        "author": "黄庭坚",
        "content": "八德水，清且美。\n荡精神，浸牙齿。\n乱云根，众峰裏。\n掬与斟，随器尔。",
        "dynasty": "宋",
        "collection_info": null
    },
    {
        "title": "头陀赞",
        "author": "黄庭坚",
        "content": "梵语头陀，华言抖擞。\n浄一真心，振三毒垢。\n如来亲试，迦叶称首。\n圣教推崇，哲人遵守。\n衣三食四，住处五名。\n曰十二行，对治修行。\n十三或八，要以三并。\n练磨三境，摄化三乘。\n起四欢喜，行四圣种。\n以戒为基，止观相踵。\n大矩崇规，炼金烹矿。\n号菩萨僧，志惟坚勇。\n知足少欲，伏我受根。\n无取无着，情绝所存。\n若有讚者，同讚世尊。\n续佛慧命，开佛正门。\n在昔能仁，嘱付弥勒。\n守护三宝，后五百岁。\n弥勒称扬，此行为最。\n适当其时，应身出世。\n阿兰若处，作众依归。\n则先贤轨，髮薙肩垂。\n白麻劫贝，不随染衣。\n表如玉雪，不受尘泥。\n心寂为禅，心浄为教。\n内外相应，方名修道。\n事贵简严，理惟幽奥。\n不具信根，玄关莫造。\n祈生兜率，天乐非贪。\n菩提熏种，慈氏言参。\n其或超越，罔假司南。\n十方法界，同我伽蓝。",
        "dynasty": "宋",
        "collection_info": null
    },
    {
        "title": "绝句",
        "author": "黄庭坚",
        "content": "花气熏人欲破禅，心情其实过中年。\n春来诗思何所似，八节滩头上水船。",
        "dynasty": "宋",
        "collection_info": null
    },
    {
        "title": "题襄阳米芾祠  其一",
        "author": "黄庭坚",
        "content": "千峰映碧湘，真叟此中藏。\n饭不着石吃，眉应似髮长。\n枫梩搘酒瓮，鸐风落琴床。\n强效忘机者，斯人尚未忘。",
        "dynasty": "宋",
        "collection_info": null
    },
    {
        "title": "题襄阳米芾祠  其二",
        "author": "黄庭坚",
        "content": "万里莓苔地，不见驱驰踪。\n唯开文字窗，时写日月容。\n竹韵漫萧屑，草花徒织茸。\n披霜入众木，独自识青松。",
        "dynasty": "宋",
        "collection_info": null
    },
    {
        "title": "次韵梨花",
        "author": "黄庭坚",
        "content": "桃花人面各相红，不及天然玉作容。\n总向风尘尘莫染，轻轻笼月倚墙东。",
        "dynasty": "宋",
        "collection_info": null
    },
    {
        "title": "戒杀诗",
        "author": "黄庭坚",
        "content": "我肉众生肉，名殊体不殊。\n原同一种性，只是别形躯。\n苦恼从他受，肥甘为我须。\n莫教阎老断，自揣应何如。",
        "dynasty": "宋",
        "collection_info": null
    },
    {
        "title": "句  其一",
        "author": "黄庭坚",
        "content": "百家传本略相似，如月行天见诸水。",
        "dynasty": "宋",
        "collection_info": null
    },
    {
        "title": "句  其二",
        "author": "黄庭坚",
        "content": "拙者窃钩辄斩趾。",
        "dynasty": "宋",
        "collection_info": null
    },
    {
        "title": "句  其四",
        "author": "黄庭坚",
        "content": "清鑑风流归贺八，飞扬跋扈付朱三。",
        "dynasty": "宋",
        "collection_info": null
    },
    {
        "title": "句  其五",
        "author": "黄庭坚",
        "content": "风外竹斜行。",
        "dynasty": "宋",
        "collection_info": null
    },
    {
        "title": "句  其六",
        "author": "黄庭坚",
        "content": "为君写就黄庭了，不博山阴道士鹅。",
        "dynasty": "宋",
        "collection_info": null
    },
    {
        "title": "句  其七",
        "author": "黄庭坚",
        "content": "琳琅触目路人惊。",
        "dynasty": "宋",
        "collection_info": null
    },
    {
        "title": "句  其八",
        "author": "黄庭坚",
        "content": "邻谈喧五更。",
        "dynasty": "宋",
        "collection_info": null
    },
    {
        "title": "句  其九",
        "author": "黄庭坚",
        "content": "语妙何妨石作肠。",
        "dynasty": "宋",
        "collection_info": null
    },
    {
        "title": "句  其一○",
        "author": "黄庭坚",
        "content": "春将国艷熏花骨，日借黄金缕水纹。",
        "dynasty": "宋",
        "collection_info": null
    },
    {
        "title": "句  其一一",
        "author": "黄庭坚",
        "content": "浴泉秦虢流丹粉，临渚娥英冷佩衣。",
        "dynasty": "宋",
        "collection_info": null
    },
    {
        "title": "句  其一二",
        "author": "黄庭坚",
        "content": "不夸西子锦为幄，肯道太真云想衣。",
        "dynasty": "宋",
        "collection_info": null
    },
    {
        "title": "句  其一三",
        "author": "黄庭坚",
        "content": "吾闻调羹槿，异味及粉榆。",
        "dynasty": "宋",
        "collection_info": null
    },
    {
        "title": "句  其一四",
        "author": "黄庭坚",
        "content": "日颗曝干红玉软，风枝台动练罗鲜。",
        "dynasty": "宋",
        "collection_info": null
    },
    {
        "title": "句  其一五",
        "author": "黄庭坚",
        "content": "辰日宜种瓜。",
        "dynasty": "宋",
        "collection_info": null
    },
    {
        "title": "句  其一六",
        "author": "黄庭坚",
        "content": "便令脱帽管城公，小试玉堂挥翰手。",
        "dynasty": "宋",
        "collection_info": null
    },
    {
        "title": "句  其一七",
        "author": "黄庭坚",
        "content": "虎头食肉何足夸，阴德由来报宜奢。\n丹竈功成无跃兔，玉函方秘缘青蛇。",
        "dynasty": "宋",
        "collection_info": null
    },
    {
        "title": "句  其一八",
        "author": "黄庭坚",
        "content": "孔庙虞书贞观刻，千两黄金那购得。",
        "dynasty": "宋",
        "collection_info": null
    },
    {
        "title": "题馿瘦岭马铺",
        "author": "黄叔达",
        "content": "老马饥嘶馿瘦岭，病人生入鬼门关。\n病人甘作五溪卧，老马犹思十二闲。",
        "dynasty": "宋",
        "collection_info": null
    },
    {
        "title": "行次巫山宋懋宗遣骑送折花厨醖",
        "author": "黄叔达",
        "content": "攻许愁城终不开，青州从事斩关来。\n唤得巫山强项令，插花倾酒对阳台。",
        "dynasty": "宋",
        "collection_info": null
    },
    {
        "title": "次韵懋宗送别二首  其一",
        "author": "黄叔达",
        "content": "一百八盘天上路，去年明日送流人。\n小诗话别堪垂泪，却道情亲不得亲。",
        "dynasty": "宋",
        "collection_info": null
    },
    {
        "title": "次韵懋宗送别二首  其二",
        "author": "黄叔达",
        "content": "别驾柴门闭一春，艰难颠沛不忘君。\n何时幽谷回天日，教保余生出瘴云。",
        "dynasty": "宋",
        "collection_info": null
    },
    {
        "title": "戏答刘文学",
        "author": "黄叔达",
        "content": "人鲊瓮中危万死，鬼门关外更千岑。\n问君底事向前去，要试平生铁石心。",
        "dynasty": "宋",
        "collection_info": null
    },
    {
        "title": "外侄李光祖往见尚垂髫今观寄嗣直小诗已可爱因次韵",
        "author": "黄叔达",
        "content": "昔别长安未裹头，如今诗句可消愁。\n外家未觉风流远，他日相期到益州。",
        "dynasty": "宋",
        "collection_info": null
    },
    {
        "title": "上南陵坡",
        "author": "黄叔达",
        "content": "风餐水宿六十里，蛇退猿啼百八盘。\n上得坡来总欢喜，摩围依约见峰峦。",
        "dynasty": "宋",
        "collection_info": null
    },
    {
        "title": "题小猿叫驿",
        "author": "黄叔达",
        "content": "大猿叫罢小猿啼，箐裏行人白昼迷。\n恶藤牵头石啮足，妪牵儿随泪录续，我亦下行莫啼哭。",
        "dynasty": "宋",
        "collection_info": null
    },
    {
        "title": "马上口号呈建始李令",
        "author": "黄叔达",
        "content": "驿亭新似眼波明，箐路开如掌样平。\n谁与长官歌美政，风摇松竹是欢声。",
        "dynasty": "宋",
        "collection_info": null
    },
    {
        "title": "次浮塘驿见张施州小诗次其韵",
        "author": "黄叔达",
        "content": "叹息施州成老丑，当年玉雪莹相照。\n旧时去天一尺五，今日万里听猿叫。",
        "dynasty": "宋",
        "collection_info": null
    },
    {
        "title": "将次施州先寄张十九使君三首  其一",
        "author": "黄叔达",
        "content": "书来日日觉情亲，今信施州是故人。\n许我投名重入社，放狂作恼未应嗔。",
        "dynasty": "宋",
        "collection_info": null
    },
    {
        "title": "将次施州先寄张十九使君三首  其二",
        "author": "黄叔达",
        "content": "收拾从来古锦囊，今知老将敌难当。\n囊中尚有毛锥子，花底樽前作战场。",
        "dynasty": "宋",
        "collection_info": null
    },
    {
        "title": "将次施州先寄张十九使君三首  其三",
        "author": "黄叔达",
        "content": "一别施州向十霜，传闻佳句望风降。\n空弮不易当坚敌，振臂犹思起病创。",
        "dynasty": "宋",
        "collection_info": null
    },
    {
        "title": "和张仲谋送别二首  其一",
        "author": "黄叔达",
        "content": "夜郎自古流迁客，圣世初投第一人。\n不是施州肯回首，五溪三峡更谁亲。",
        "dynasty": "宋",
        "collection_info": null
    },
    {
        "title": "和张仲谋送别二首  其二",
        "author": "黄叔达",
        "content": "五溪三峡漫经春，百病千愁逢故人。\n何处看君岁寒后，欲将儿女更论亲。",
        "dynasty": "宋",
        "collection_info": null
    },
    {
        "title": "次韵答清江主簿赵彦成",
        "author": "黄叔达",
        "content": "日转溪山几百遭，厌闻虎啸与猿号。\n笙歌忽把二天酒，风雨犹惊三峡涛。\n已作齐民寻要术，安能痛饮读离骚。\n看君自是青田质，清唳犹堪彻九皋。",
        "dynasty": "宋",
        "collection_info": null
    },
    {
        "title": "答宋懋宗寄夔州五十诗三首  其一",
        "author": "黄叔达",
        "content": "五十清诗是碎金，试教掷地有余音。\n方今台阁称多士，且傍江山好处吟。",
        "dynasty": "宋",
        "collection_info": null
    },
    {
        "title": "答宋懋宗寄夔州五十诗三首  其二",
        "author": "黄叔达",
        "content": "五十清诗一段冰，持来恰得慰愁生。\n自张壁间行坐看，更教儿诵醉时听。",
        "dynasty": "宋",
        "collection_info": null
    },
    {
        "title": "答宋懋宗寄夔州五十诗三首  其三",
        "author": "黄叔达",
        "content": "碑同岘首千年石，诗到夔州十绝歌。\n他日巴人怀叔子，时时解着手摩挲。",
        "dynasty": "宋",
        "collection_info": null
    },
    {
        "title": "句",
        "author": "黄叔达",
        "content": "山头日日风和雨，行人归来石应语。",
        "dynasty": "宋",
        "collection_info": null
    },
    {
        "title": "吕子进知睦州予追送累日别后寄之",
        "author": "张举",
        "content": "篱鷃云鹏各有程，匆匆相别未忘情。\n恨君不在篷笼底，共听萧萧夜雨声。",
        "dynasty": "宋",
        "collection_info": null
    },
    {
        "title": "梦中作",
        "author": "张举",
        "content": "楚峡云娇宋玉愁，月明溪浄印银鈎。\n襄王定是思前梦，又抱霞衾上玉楼。",
        "dynasty": "宋",
        "collection_info": null
    },
    {
        "title": "游山寺",
        "author": "张举",
        "content": "冻仆堆堆依竈燎，山僧草草具盘飧。\n井丹已厌尝葱叶，庾亮何劳借薤根。",
        "dynasty": "宋",
        "collection_info": null
    },
    {
        "title": "句  其一",
        "author": "张举",
        "content": "无限寒鸦冒雨飞，红树高高出粉墙。",
        "dynasty": "宋",
        "collection_info": null
    },
    {
        "title": "句  其二",
        "author": "张举",
        "content": "苦厌尘沙随马足，却思风浪拍船头。",
        "dynasty": "宋",
        "collection_info": null
    },
    {
        "title": "题胜业寺",
        "author": "释文政",
        "content": "山鸟无凡音，山云无俗状。\n引得白头僧，时时倚藜杖。",
        "dynasty": "宋",
        "collection_info": null
    },
    {
        "title": "送王棫",
        "author": "王崇拯",
        "content": "渭城杨柳已青青，强住行人听渭城。\n不问使车归路远，且从樽酒满杯倾。\n相逢洮塞休兵后，此去秦州照眼明。\n若立螭头借前箸，且教充国事春耕。",
        "dynasty": "宋",
        "collection_info": null
    },
    {
        "title": "诗一首",
        "author": "方泽",
        "content": "大帝仙乡列圣曹，蓬山分命镇波涛。\n瑶台影蘸天心冷，贝阙光浮海面高。\n五色灵霜浮玉籁，九清明月射金鰲。\n东方曼倩曾来此，偷折林中数颗桃。",
        "dynasty": "宋",
        "collection_info": null
    },
    {
        "title": "斯美堂",
        "author": "方泽",
        "content": "丹雘鲜鲜郡郭西，檐牙高啄翠云齐。\n地形旧压重城峻，天势初围迭嶂低。\n晚市浮烟生万瓦，晓窗寒日度双溪。\n庭前更有青松路，岂似桃源使客迷。",
        "dynasty": "宋",
        "collection_info": null
    },
    {
        "title": "句  其一",
        "author": "张轸",
        "content": "山晓月初上，江鸣潮欲来。",
        "dynasty": "宋",
        "collection_info": null
    },
    {
        "title": "句  其二",
        "author": "张轸",
        "content": "不辨越王台。",
        "dynasty": "宋",
        "collection_info": null
    },
    {
        "title": "句",
        "author": "李秉彝",
        "content": "朋也老无能，淡如云水僧。",
        "dynasty": "宋",
        "collection_info": null
    },
    {
        "title": "句",
        "author": "李师聃",
        "content": "江边闲𫇢济川舟。",
        "dynasty": "宋",
        "collection_info": null
    },
    {
        "title": "寄黄鲁直",
        "author": "释灵源",
        "content": "昔日对面隔千里，如今万里弥相亲。\n寂寥滋味同斋粥，快恬谈谐契主宾。\n室内许谁参化女，眼中休去觅瞳人。\n东西南北难藏处，金色头陀笑转新。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释灵源",
        "content": "无地无锥彻骨贫，利生深媿乏余珍。\n廛中大施门难启，乞与青山养病身。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释灵源",
        "content": "东坡笑说吃龙肉，舌底那知已嚥津。\n能省嚥津真有味，会言龙肉不为珍。",
        "dynasty": "宋",
        "collection_info": null
    },
    {
        "title": "偈三首  其四",
        "author": "释灵源",
        "content": "何知龙肉即猪肉，细语粗言尽入神。\n惜彼当年老居士，大机曾未脱根尘。",
        "dynasty": "宋",
        "collection_info": null
    },
    {
        "title": "咏月",
        "author": "释灵源",
        "content": "玉兔步虚碧，冰轮碾太清。\n广寒宫有路，桂子落无声。",
        "dynasty": "宋",
        "collection_info": null
    },
    {
        "title": "书旅邸壁",
        "author": "王谹",
        "content": "雁外无书为客久，蛩边有梦到家多。\n画堂玉佩萦云响，不及桃源欵乃歌。",
        "dynasty": "宋",
        "collection_info": null
    },
    {
        "title": "句",
        "author": "王谹",
        "content": "水清居士涧，景好天王剎。",
        "dynasty": "宋",
        "collection_info": null
    },
    {
        "title": "江西泊舟后作",
        "author": "李才",
        "content": "江水冥冥沙石阴，一舸行尽春已深。\n浪花绿蔓曳锦带，短芦刺水抽玉簪。\n饥鱼未沈波面筒，小舫正横溪上风。\n清辉濯尽远山碧，白鸟飞入苍烟丛。",
        "dynasty": "宋",
        "collection_info": null
    },
    {
        "title": "题雪窦和尚亲书偈卷",
        "author": "徐文",
        "content": "老子休去歇去，遗墨今传古传。\n□见本来面目，不离堂处湛然。",
        "dynasty": "宋",
        "collection_info": null
    },
    {
        "title": "句",
        "author": "李康年",
        "content": "可笑幽航载归梦，迟明身在武昌城。",
        "dynasty": "宋",
        "collection_info": null
    },
    {
        "title": "玉笥山",
        "author": "杨琳",
        "content": "亭扁江西太史诗，名垂诗逸几经时。\n聿来芹泮三章古，成此花封一段奇。\n翠琰影磨峰崒嵂，英辞光动水涟漪。\n先生多少凭栏思，寄径蓬山与凤池。",
        "dynasty": "宋",
        "collection_info": null
    },
    {
        "title": "句  其一",
        "author": "杨琳",
        "content": "涪翁句摘江山胜，赵令亭高星斗寒。",
        "dynasty": "宋",
        "collection_info": null
    },
    {
        "title": "句  其二",
        "author": "杨琳",
        "content": "宦情莫莫云生岫，诗思萧萧月满川。",
        "dynasty": "宋",
        "collection_info": null
    },
    {
        "title": "句  其三",
        "author": "杨琳",
        "content": "万迭远山青未了，一江流水意无穷。",
        "dynasty": "宋",
        "collection_info": null
    },
    {
        "title": "句  其四",
        "author": "杨琳",
        "content": "夜添风月无尽景，晓起烟云皆助诗。",
        "dynasty": "宋",
        "collection_info": null
    },
    {
        "title": "句  其五",
        "author": "杨琳",
        "content": "水似人清光滴眼，山随天远翠浮眉。",
        "dynasty": "宋",
        "collection_info": null
    },
    {
        "title": "感时事作",
        "author": "晁载之",
        "content": "森森月裏栽丹桂，历历天边种白榆。\n虽未乘槎上霄汉，会须沈网取珊瑚。",
        "dynasty": "宋",
        "collection_info": null
    },
    {
        "title": "昭灵夫人祠",
        "author": "晁载之",
        "content": "杀翁分我一杯羹，龙种由来事杳冥。\n安用生儿作刘季，暮年无骨葬昭灵。",
        "dynasty": "宋",
        "collection_info": null
    },
    {
        "title": "北郊",
        "author": "吕大临",
        "content": "村北硗田久废耕，试投嘉谷望秋成。\n天时地力难前料，万粒须期一粒生。",
        "dynasty": "宋",
        "collection_info": null
    },
    {
        "title": "送刘户曹",
        "author": "吕大临",
        "content": "学如元凯方成癖，文似相如反类俳。\n独立孔门无一事，惟传颜氏得心斋。",
        "dynasty": "宋",
        "collection_info": null
    },
    {
        "title": "南溪淡真阁閒望",
        "author": "吕大临",
        "content": "栏外溪光溪外峰，重重平远杳连空。\n长将两眼安高处，扰扰都归俯视中。",
        "dynasty": "宋",
        "collection_info": null
    },
    {
        "title": "春静",
        "author": "吕大临",
        "content": "花气自来深户裏，鸟声长在远林中。\n班班叶影垂新荫，曳曳丝光入素空。",
        "dynasty": "宋",
        "collection_info": null
    },
    {
        "title": "探春",
        "author": "吕大临",
        "content": "摇曳风头欲振枯，柳梢垂髮不胜梳。\n从来轻薄纔先发，谁记秋霜坠叶初。",
        "dynasty": "宋",
        "collection_info": null
    },
    {
        "title": "礼",
        "author": "吕大临",
        "content": "礼仪三百復三千，酬酢天机理必然。\n寒即加衣饥即食，孰为末后孰为先。",
        "dynasty": "宋",
        "collection_info": null
    },
    {
        "title": "寒食道中",
        "author": "吕大临",
        "content": "漠漠云浓阴欲坠，迢迢远路马行迟。\n春风境界无边畔，花下游人恐未知。",
        "dynasty": "宋",
        "collection_info": null
    },
    {
        "title": "蓝田",
        "author": "吕大临",
        "content": "背负肩任几百斤，山蹊寸进仅容身。\n先难后获应如是，重愧端居饱食人。",
        "dynasty": "宋",
        "collection_info": null
    },
    {
        "title": "克己",
        "author": "吕大临",
        "content": "克己功夫未肯加，吝骄封闭缩如蜗。\n试于清夜深思省，剖破藩篱即大家。",
        "dynasty": "宋",
        "collection_info": null
    },
    {
        "title": "经筵大雪不罢讲  其一",
        "author": "吕大临",
        "content": "水晶宫殿玉花零，点缀宫槐卧素屏。\n特敕下帘延墨客，不因风雪废谈经。",
        "dynasty": "宋",
        "collection_info": null
    },
    {
        "title": "经筵大雪不罢讲  其二",
        "author": "吕大临",
        "content": "强记师承道古先，无穷新意出尘编。\n一言有补天颜动，全胜三军贺凯旋。",
        "dynasty": "宋",
        "collection_info": null
    },
    {
        "title": "效尧夫体寄仲兄",
        "author": "吕大临",
        "content": "治非知务功何有，见必先几义始精。\n饭放不应论齿决，水来安可病渠成。\n高才况自当名世，大业终期至太平。\n可惜良时难再得，东山应不负苍生。",
        "dynasty": "宋",
        "collection_info": null
    },
    {
        "title": "三山阁",
        "author": "许敦仁",
        "content": "蓬莱方丈与瀛洲，东引长江欲尽头。\n几处坛场浑得道，万家楼阁半封侯。\n名□荔子尝三熟，负郭潮田插两收。\n七百年来遗谶事，钓台沙合瑞烟浮。",
        "dynasty": "宋",
        "collection_info": null
    },
    {
        "title": "句",
        "author": "范纯粹",
        "content": "惯处贱贫知世态，饱谙迁谪见家风。",
        "dynasty": "宋",
        "collection_info": null
    },
    {
        "title": "刘仙岩和曹辅韵",
        "author": "梁子美",
        "content": "神仙灵异古今传，穷理修真本自然。\n遗址宛存疑谷口，苍崖乔木耸青天。",
        "dynasty": "宋",
        "collection_info": null
    },
    {
        "title": "县斋 弦歌堂",
        "author": "朱之纯",
        "content": "洋洋百里起呕吟，惠化熏陶谷水阴。\n明月诗函三岛秀，清风曲奏一堂深。\n武城浪说言游道，单父休夸子贱音。\n政敏谁知过齐国，想君真得古人心。",
        "dynasty": "宋",
        "collection_info": null
    },
    {
        "title": "县斋 三山亭",
        "author": "朱之纯",
        "content": "俗易风移古道还，县斋迭石作三山。\n因怜席上红尘少，赢得壶中白日闲。\n想见六鳌擎水下，坐看双鹤落云间。\n何须更叩黄金阙，只此幽亭是玉关。",
        "dynasty": "宋",
        "collection_info": null
    },
    {
        "title": "县斋 艮阁",
        "author": "朱之纯",
        "content": "画阁峨然冠翠峦，更占艮地特巑岏。\n晓窗高揖东风暖，夜幕低垂北斗寒。\n突兀状惊青蜃吐，徘徊势若老龙蟠。\n嗟予劲节非徐子，那得陈侯一榻看。",
        "dynasty": "宋",
        "collection_info": null
    },
    {
        "title": "思吴堂",
        "author": "朱之纯",
        "content": "画堂重构一湖中，更述民思渤海公。\n自昔三年留惠政，至今百里诵清风。\n波间𨺗觉欢声别，陌上新传乐事同。\n从此邦人转怀德，悠悠谷水几时穷。",
        "dynasty": "宋",
        "collection_info": null
    },
    {
        "title": "湖斋",
        "author": "朱之纯",
        "content": "平湖十顷水汪洋，得意茅斋且屈藏。\n园种小桃今结子，池栽翠芰更闻香。\n六龟已兆千年瑞，双鹤看呈八月祥。\n居此倏然忘世味，此心尤懒去龙阳。",
        "dynasty": "宋",
        "collection_info": null
    },
    {
        "title": "客宛陵遇乡人作集句",
        "author": "王吉甫",
        "content": "扬子江头杨柳春，衣冠南渡多崩奔。\n柳条弄色不忍见，东西南北更堪论。\n谁谓他乡各异县，岂知流落復相见。\n青春作伴好还乡，为问淮南米贵贱。",
        "dynasty": "宋",
        "collection_info": null
    },
    {
        "title": "送罗正之年兄出使二浙",
        "author": "范钺",
        "content": "紫泥封诏出蓬莱，且指东南倚宪台。\n千里忽惊霜斧去，百城争望锦衣来。\n淛江气象心先到，吴俗姦偷胆欲摧。\n天姥旧山还好在，应寻乡老一裴徊。",
        "dynasty": "宋",
        "collection_info": null
    },
    {
        "title": "碧光亭",
        "author": "程之邵",
        "content": "寺压高台最上头，一亭新就得清游。\n天连远岫交相碧，地枕长江分外幽。\n烟际晴光浑不断，望中诗思浩难收。\n公余幸有宾朋乐，聊把狂篇索唱酬。",
        "dynasty": "宋",
        "collection_info": null
    },
    {
        "title": "遇雪偶书",
        "author": "程之邵",
        "content": "三伏登途彻盛寒，客程犹未解征鞍。\n明时用舍皆公道，自是非才进路难。",
        "dynasty": "宋",
        "collection_info": null
    },
    {
        "title": "游碧落洞",
        "author": "陈履",
        "content": "碧落传闻久，兹来列彦同。\n草沾游士屐，台挹大王风。\n一涧流元始，双崖凿混蒙。\n天然自奇绝，不惜五丁功。",
        "dynasty": "宋",
        "collection_info": null
    },
    {
        "title": "句",
        "author": "廖蒙",
        "content": "迭嶂秋光浅，寒松古韵清。",
        "dynasty": "宋",
        "collection_info": null
    },
    {
        "title": "崇宁乙酉元巳率同僚修禊于七星岩",
        "author": "张渐",
        "content": "妙意其谁运大钧，玲珑奥室闢天真。\n斗临北地精初结，龙去丹霄穴未湮。\n洪造故教虚待物，良辰赢得乐同民。\n我来禊有自然兴，岂羡兰亭曲水滨。",
        "dynasty": "宋",
        "collection_info": null
    },
    {
        "title": "句",
        "author": "上官彝",
        "content": "虎头峭立何巉巉，下有百本松与杉。",
        "dynasty": "宋",
        "collection_info": null
    },
    {
        "title": "题方氏清芬阁",
        "author": "朱彦",
        "content": "干戈唐季风尘中，一代文章扫地空。\n先生诗鸣最晚出，句法未减元和工。\n玉壶藏冰不受垢，卜隠宛蹈严陵踪。\n至今名字照人目，直与山水为无穷。\n我舟南纪坐烦促，接岁风波仍转蓬。\n缅怀先生酌溪水，梅花如霰落晚风。\n清芬筑室家有法，亦见裔孙白云翁。\n叔今策得待三接，仲也昔跨御史骢。\n乃翁归来三十载，语笑但觉朱颜红。\n翁不见东飞百劳西飞燕，南飞乌鹊北飞鸿。\n人生游宦正如此，我欲买田归江东。",
        "dynasty": "宋",
        "collection_info": null
    },
    {
        "title": "题严子陵钓台",
        "author": "朱彦",
        "content": "泊舟钓台侧，敬谒严子陵。\n碧山如佩环，水作锵然声。\n定知千载后，尚復有遗灵。\n长啸明月下，缅怀今古情。\n世利浊于酒，末俗遭尘冥。\n毫髮不一直，戈矛岂相争。\n先生得高蹈，万钧独可轻。\n持钓偶自适，潜鱼不吞醒。\n清风在人耳，凛凛见典刑。\n不如台下水，方可濯尘缨。",
        "dynasty": "宋",
        "collection_info": null
    },
    {
        "title": "寒光阁",
        "author": "朱彦",
        "content": "驾舟掠杭越，小泊清溪门。\n平生江令尹，邀我溪南园。\n丹碧气成霞，楼疏何鬰盘。\n江城春事起，腊候已向残。\n的皪小梅花，暗香媚山樊。\n冰髯绝可爱，青士联苍官。\n君家艺兰畹，岁久兰有荪。\n我生真漫浪，嗜好无一存。\n尚作山水想，十年劳梦魂。\n历眼沧洲趣，兹盟那可寒。\n他年钓竿手，来傍沈郎滩。",
        "dynasty": "宋",
        "collection_info": null
    },
    {
        "title": "麻姑山",
        "author": "朱彦",
        "content": "羽驾龙车旧宅，金炉玉简幽宫。\n双练亭前秋水，七星杉下春风。\n莲沼何年变白，桃源几度翻红。\n明月清阴轩上，星冠羽褐髯翁。\n一弄瑶池新曲，夜寒风入霜松。",
        "dynasty": "宋",
        "collection_info": null
    },
    {
        "title": "江楼",
        "author": "朱彦",
        "content": "麻源山压盱江水，江楼迥对江山起。\n波平月满千里空，金斗栏干露如洗。\n此时想见一尊开，杳杳征帆破浪来。\n挥毫写尽江山景，何有飘零庾信哀。\n自怜久作红尘客，梦断江南烟水白。\n会歌黄鹄赋前溪，不作区区吟越舄。",
        "dynasty": "宋",
        "collection_info": null
    },
    {
        "title": "安仁寺",
        "author": "朱彦",
        "content": "一洞寒云锁翠虬，水声长遶影边流。\n令人坐忆南泉路，满目春山几万秋。",
        "dynasty": "宋",
        "collection_info": null
    },
    {
        "title": "游黄山",
        "author": "朱彦",
        "content": "三十六峰高插天，瑶台琼宇贮神僊。\n嵩阳若与黄山并，犹欠灵砂一道泉。",
        "dynasty": "宋",
        "collection_info": null
    },
    {
        "title": "读齐云院碑有感",
        "author": "朱彦",
        "content": "玉像传香火，金钟警旦昏。\n建蓝知有自，种德岂无门。\n善力归慈母，余波到远孙。\n拂碑今日泪，挥洒旧松根。",
        "dynasty": "宋",
        "collection_info": null
    },
    {
        "title": "寄弟迪",
        "author": "徐遘",
        "content": "杜云姜被每相思，物换星移又一期。\n知汝再寻鹦鹉赋，起予深念鹡鸰诗。\n山寒久厌猿啼苦，水阔那堪雁到迟。\n好约春风共携手，玉壶沽酒繫青丝。",
        "dynasty": "宋",
        "collection_info": null
    },
    {
        "title": "题李公麟画归去来图",
        "author": "陈师锡",
        "content": "百中神锋夸妙手，当时破敌祗因机。\n余花堕裓无人见，半偈流传岂易知。",
        "dynasty": "宋",
        "collection_info": null
    },
    {
        "title": "句  其一",
        "author": "陈师锡",
        "content": "金马旧游三学士，玉麟交政两诸侯。",
        "dynasty": "宋",
        "collection_info": null
    },
    {
        "title": "句  其二",
        "author": "陈师锡",
        "content": "溪门寂寞无人到，只有清风独自来。",
        "dynasty": "宋",
        "collection_info": null
    },
    {
        "title": "剑池",
        "author": "徐辅",
        "content": "剑去池空水自寒，游人到此凭栏桿。\n年来自是销磨尽，只有青山好静看。",
        "dynasty": "宋",
        "collection_info": null
    },
    {
        "title": "朱氏天和堂",
        "author": "徐铎",
        "content": "先生晦迹谷水东，志趣不与晋贤同。\n遥听鹤唳笑二陆，巢倾穴碎非为工。\n浩然养素远声利，脱去羁束离樊笼。\n醉隠亭中三十载，桃红李白摇春风。\n感时啸咏聊自适，谁知富贵为穷通。\n羡君高操超流俗，直疑变姓称朱公。",
        "dynasty": "宋",
        "collection_info": null
    },
    {
        "title": "咏东溪碧波亭",
        "author": "姚孳",
        "content": "頼简池台两蜀夸，东溪别是一仙家。\n令人却忆康王谷，坐看珠帘溅雨花。",
        "dynasty": "宋",
        "collection_info": null
    },
    {
        "title": "金鸡关",
        "author": "姚孳",
        "content": "甘露灵根不老，尔朱丹竈空存。\n三十六蒙好处，倚栏役破诗魂。",
        "dynasty": "宋",
        "collection_info": null
    },
    {
        "title": "石桥",
        "author": "姚孳",
        "content": "万派铿鞫走电车，跨岩蚴蟉玉虹斜。\n灵禽飞下传消息，五百瓯心结茗花。",
        "dynasty": "宋",
        "collection_info": null
    },
    {
        "title": "国清寺",
        "author": "姚孳",
        "content": "梵宫四面五峰巑，兜率台高倚翠峦。\n会有寒山重到此，倩谁试与问丰干。",
        "dynasty": "宋",
        "collection_info": null
    },
    {
        "title": "鸣山岩",
        "author": "林豫",
        "content": "青山招隠桂丛高，五十年来姓字逃。\n春雨晴时星欲洗，晚雷殷处水生涛。\n关门不锁空玄室，花径无媒自碧桃。\n安得飘飖尘外事，胡麻白日饭吾曹。",
        "dynasty": "宋",
        "collection_info": null
    },
    {
        "title": "冷泉",
        "author": "林稹",
        "content": "一泓清可沁诗脾，冷暖年来只自知。\n流向西湖载歌舞，回头不似在山时。",
        "dynasty": "宋",
        "collection_info": null
    },
    {
        "title": "石桥",
        "author": "楼光",
        "content": "溪流长卷千重玉，茗碗齐开五百花。\n方广只留方寸地，不须辛苦上仙槎。",
        "dynasty": "宋",
        "collection_info": null
    },
    {
        "title": "过临淄",
        "author": "李格非",
        "content": "击鼓吹竽七百年，临淄城阙尚依然。\n如今只有耕耘者，曾得当时九府钱。",
        "dynasty": "宋",
        "collection_info": null
    },
    {
        "title": "试院",
        "author": "李格非",
        "content": "斗暄成小疾，亦稍败吾勤。\n定是朱衣吏，乘时欲舞文。",
        "dynasty": "宋",
        "collection_info": null
    },
    {
        "title": "初至象郡  其一",
        "author": "李格非",
        "content": "裨海环□□，□□□□国。\n世人持两足，遽欲穷畛域。\n心知禹分土，未尽舜所涉。\n吾迁桂岭外，仰亦见斗极。\n升高临大路，邮传数南北。\n山川来时经，草树略已识。\n枝床归梦长，乡堠行历历。",
        "dynasty": "宋",
        "collection_info": null
    },
    {
        "title": "初至象郡  其二",
        "author": "李格非",
        "content": "去日有近远，寒暑乃不同。\n手捉而喙饮，嗜慾南北通。\n是邦亦洙泗，人可牛与弓。\n良知尽虚市，妙质老耕农。\n彼时张曲江，此时余襄公。\n二子稍颖脱，一洗凡马空。\n斯文隔裔土，后生昧华风。\n闽中要常衮，剑外须文翁。",
        "dynasty": "宋",
        "collection_info": null
    },
    {
        "title": "初至象郡  其三",
        "author": "李格非",
        "content": "秦扁不南游，医方略岚嶂。\n茅黄秋两淫，与疟盖同状。\n咒师乌能神，适市半扶杖。\n吾欲养黄婆，母壮子亦王。\n妙药只眼前，乞汝保无恙。",
        "dynasty": "宋",
        "collection_info": null
    },
    {
        "title": "初至象郡  其四",
        "author": "李格非",
        "content": "居近城南楼，步月时散策。\n小市早收灯，空山晚吹笛。\n儿呼翁可归，恐我意惨戚。\n从来坚道念，老去倦形役。\n天其卒相予，休以南荒谪。\n宴坐及此时，聊观鼻端白。",
        "dynasty": "宋",
        "collection_info": null
    },
    {
        "title": "绝句  其一",
        "author": "李格非",
        "content": "步履江村雾雨寒，竹间门巷繫黄团。\n犹嫌骯脏惊鱼鸟，父老相呼拥道看。",
        "dynasty": "宋",
        "collection_info": null
    },
    {
        "title": "绝句  其二",
        "author": "李格非",
        "content": "八尺方床织白藤，含风漪裏睡瞢腾。\n若无万里还家梦，便是三湘退院僧。",
        "dynasty": "宋",
        "collection_info": null
    },
    {
        "title": "驾幸太学倡和",
        "author": "李格非",
        "content": "日月天回十二章，诏移清跸幸胶庠。\n六龙稳转桥门曲，多士横穿锦仗行。\n俎豆威仪瞻阙里，东西风教自周王。\n太平谁谓初无象，四海形容在一堂。",
        "dynasty": "宋",
        "collection_info": null
    },
    {
        "title": "句  其一",
        "author": "李格非",
        "content": "邴吉勋劳犹未报，卫公精爽仅能归。",
        "dynasty": "宋",
        "collection_info": null
    },
    {
        "title": "句  其二",
        "author": "李格非",
        "content": "鲁直今已矣，平生作小诗。",
        "dynasty": "宋",
        "collection_info": null
    },
    {
        "title": "武夷山昇真洞",
        "author": "陈觉民",
        "content": "昇真洞口接天门，灵草丹桃日日春。\n听说列仙来瑞世，三朝德业在斯民。",
        "dynasty": "宋",
        "collection_info": null
    },
    {
        "title": "五仙观",
        "author": "陈觉民",
        "content": "古木修篁绝世间，越王台殿作仙坛。\n白羊常在玉虚远，玄鹤不来金井寒。",
        "dynasty": "宋",
        "collection_info": null
    },
    {
        "title": "寄米元章二首  其一",
        "author": "陈觉民",
        "content": "汩汩尘埃阅岁华，青山相见认空花。\n清淮风月元无价，凭仗诗翁为我赊。",
        "dynasty": "宋",
        "collection_info": null
    },
    {
        "title": "寄米元章二首  其二",
        "author": "陈觉民",
        "content": "长淮千古自流东，六月城头日日风。\n天际玉潢无少处，夜山图在明月中。",
        "dynasty": "宋",
        "collection_info": null
    },
    {
        "title": "句  其一",
        "author": "陈觉民",
        "content": "却忆当年江处士，辞言秋色蔼人家。",
        "dynasty": "宋",
        "collection_info": null
    },
    {
        "title": "句  其二",
        "author": "陈觉民",
        "content": "弔江为处士。",
        "dynasty": "宋",
        "collection_info": null
    },
    {
        "title": "偶题雪窦和尚亲书偈卷",
        "author": "周仲仁",
        "content": "道人诗句从梁老，笔意峥嵘自一家。\n谁会林间相见事，莫都错看乱飘花。",
        "dynasty": "宋",
        "collection_info": null
    },
    {
        "title": "句",
        "author": "梁立曦",
        "content": "遗像梁朝佛。",
        "dynasty": "宋",
        "collection_info": null
    },
    {
        "title": "句",
        "author": "广州部人",
        "content": "三年清似镜。",
        "dynasty": "宋",
        "collection_info": null
    },
    {
        "title": "贞女峡",
        "author": "欧阳经",
        "content": "退之雄文露天巧，梦得清诗挥秀格。\n迨今声名三百年，文字山水相辉赫。",
        "dynasty": "宋",
        "collection_info": null
    },
    {
        "title": "句  其一",
        "author": "欧阳经",
        "content": "林青乍听鶑声唤，花嫩初笼日影迟。",
        "dynasty": "宋",
        "collection_info": null
    },
    {
        "title": "句  其二",
        "author": "欧阳经",
        "content": "峰头华创占瓌奇，下视湖山迤逦卑。",
        "dynasty": "宋",
        "collection_info": null
    },
    {
        "title": "句  其三",
        "author": "欧阳经",
        "content": "小桃斜映绿杨丝，激水泠泠漾日晖。",
        "dynasty": "宋",
        "collection_info": null
    },
    {
        "title": "登幼山",
        "author": "罗畸",
        "content": "殿角纔余一握天，我来神骨自飘然。\n影移隠隠烟霞裏，身在亭亭日月边。\n脚底拥青寒树杪，面前凝翠乱峰颠。",
        "dynasty": "宋",
        "collection_info": null
    },
    {
        "title": "句  其一",
        "author": "罗畸",
        "content": "几疑银汉余波溢，浪衮黄金砌畔泉。",
        "dynasty": "宋",
        "collection_info": null
    },
    {
        "title": "句  其二",
        "author": "罗畸",
        "content": "山围碧玉神仙岛，地涌黄金宰相沙。\n丹荔熟时堆锦绣，翠榕空裏起龙蛇。",
        "dynasty": "宋",
        "collection_info": null
    },
    {
        "title": "句",
        "author": "李宋卿",
        "content": "潮来潮退东西渚，云起云收前后山。",
        "dynasty": "宋",
        "collection_info": null
    },
    {
        "title": "蛇首岩",
        "author": "求仲弓",
        "content": "石如蛇首隠林端，未得风雷且蛰蟠。\n俗眼莫嫌无变化，待生头角始堪观。",
        "dynasty": "宋",
        "collection_info": null
    },
    {
        "title": "灵龟潭",
        "author": "求仲弓",
        "content": "江湖虽阔多罾网，幽涧清虚且勉旃。\n待我功成买双鹤，归来伴汝一千年。",
        "dynasty": "宋",
        "collection_info": null
    },
    {
        "title": "江渎泛舟和吴中復韵",
        "author": "雍方知",
        "content": "火老金柔尚伏藏，快风收雨送新凉。\n人随竹马来方盛，酒入莲筩特地香。\n春草与谁占梦句，白云空自颂觥觞。\n欲知此日公之乐，正喜西城息亢阳。",
        "dynasty": "宋",
        "collection_info": null
    },
    {
        "title": "句  其一",
        "author": "施子安",
        "content": "蝉唤翠阴声断续，鸟藏红叶响啁啾。",
        "dynasty": "宋",
        "collection_info": null
    },
    {
        "title": "句  其二",
        "author": "施子安",
        "content": "陇云飘软玉，江月洗寒金。",
        "dynasty": "宋",
        "collection_info": null
    },
    {
        "title": "北山隠居",
        "author": "王拙",
        "content": "负郭萧然筑短墙，北山隠几意悠长。\n静看青草随时换，笑问白云何事忙。\n范蠡浮家终觉晚，刘伶荷锸信非狂。\n楮冠布褐安吾分，那有移文到草堂。",
        "dynasty": "宋",
        "collection_info": null
    },
    {
        "title": "送向综通判桂州",
        "author": "张镆",
        "content": "百里常淹展骥材，除书远自九天来。\n绿油车上扬旌去，画鹢舟中迭鼓催。\n桂岭花光纷似雪，荔江波色渌如苔。\n讼庭尘满无留事，惟伴登临燕席开。",
        "dynasty": "宋",
        "collection_info": null
    },
    {
        "title": "娇娘行",
        "author": "孙次翁",
        "content": "楚宫女儿身姓孙，十五绿鬓堆浓云。\n脸花歌笑艷杏发，肌玉纔近红琼温。\n仙源曾引刘郎悟，天教谪下风尘去。\n策金堤上起青楼，照水花间开绣户。\n山阳天下居要衝，春行处处皆香风。\n花名乐府三千辈，惟君第一娇姿容。\n画舫骄马日过门，过者知名求见君。\n侍君颜色肯一顾，方肯延入罗芳樽。\n遏云数声贯珠善，惊鸿舞态流风转。\n不是当朝朱紫人，歌舞筵中难得见。\n朝英国士相欢久，学诗染翰颜兼柳。\n卫尉卿男号富儿，黄金满载来见之。\n朝欢夕宴奉歌酒，春去秋来情愈厚。\n青丝偷剪结郎心，暗发深诚誓婚偶。\n深更不与家人露，藏头掩面随郎去。\n千里相从人不知，鸳鸯比翼凌云飞。\n帝城风物正春色，与郎遍赏游芳菲。\n郎去高堂负父意，父亲惜子情难制。\n六礼安排迎入门，且图继嗣延家世。\n铨行补吏任忠州，整袖长江同泝流。\n瞿塘滟滪遍经历，二年惟爱居蛮陬。\n解官入京重调转，空闺独坐居京辇。\n伤离感疾时召医，无何楚客皆闻知。\n急具高堂报阿母，母怒大发如风雨。\n来见娇娘大嗟怨，怒声肆駡千千遍。\n扶夺上马去如飞，争奈郎踪相去远。\n回到娘家三四春，双眸盈疾愁见人。\n蕙心兰性欲枯死，盘金匣玉都埃尘。\n阿母养身今已报，从今所得多金宝。\n誓心不嫁待郎音，烟波万里难寻耗。\n迩来泛迹渡金陵，住近仪真江外亭。\n北提征辔过花院，分明认得娇娘面。\n旧家云鬓慵理妆，泪裹罗襟金缕溅。\n灯前相顾问行年，一别音容何杳然。\n君今三十未为老，昔时青髮今华颠。\n君容若入襄王梦，我才曾试光明殿。\n秋江夜醉话平生，坐抱琵琶船上宴。\n娇娘娇娘真可惜，自小情多好风格。\n只恐情多悞尔身，休把身心乱抛掷。\n君不见乐天井底引银瓶，瓶沉簪折争奈何。",
        "dynasty": "宋",
        "collection_info": null
    },
    {
        "title": "句",
        "author": "石处雄",
        "content": "巨区形胜甲江东，可见全吴泽国雄。",
        "dynasty": "宋",
        "collection_info": null
    },
    {
        "title": "题招题院静照堂",
        "author": "任恬",
        "content": "门掩世喧外，幽栖向此堂。\n一心能自尽，万事即都忘。\n尘冷孤蟾白，庭空异草香。\n何须隠林壑，处处可韬光。",
        "dynasty": "宋",
        "collection_info": null
    },
    {
        "title": "题招题院静照堂",
        "author": "牟景先",
        "content": "金色成千界，毫光独万缘。\n堂名斯拟象，法眼示通圆。\n座踞轩楹内，明观善恶前。\n吾当除滞见，清信奉周旋。",
        "dynasty": "宋",
        "collection_info": null
    },
    {
        "title": "东溪",
        "author": "朱正民",
        "content": "阳安多胜概，刘子卜郊居。\n江流清牖户，山列围庭衢。",
        "dynasty": "宋",
        "collection_info": null
    },
    {
        "title": "忆秦望照湖二境",
        "author": "吴径",
        "content": "东南山水古驰名，合与骚人养性灵。\n秋色欲归云转白，潮痕不到草常青。\n岩房避暑堪长往，桂楫浮春几度经。\n何事深思无暇日，宿猨崖近狎鸥汀。",
        "dynasty": "宋",
        "collection_info": null
    },
    {
        "title": "雁荡山",
        "author": "释惟一",
        "content": "四海名山曾过目，就中此景难图录。\n山前向见白头翁，自道一生看不足。",
        "dynasty": "宋",
        "collection_info": null
    },
    {
        "title": "仙鱼驿",
        "author": "李处讷",
        "content": "少年常诵少陵诗，寤寐城南天下稀。\n锦屏山色行看远，阆苑风光愿与违。\n回首玉台山下路，黄粱初熟梦成非。",
        "dynasty": "宋",
        "collection_info": null
    },
    {
        "title": "和王微之使君齐山怀古韵",
        "author": "曹仁海",
        "content": "临风眺远夕阳开，雁阵横江一送哀。\n为感千秋森棨戟，不知何处是蓬莱。\n谪仙豪放空余韵，小杜风流擅治才。\n数点烟波今古思，尊前黄菊几低徊。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "罗登",
        "content": "诗礼当年学此亭，先生题作义方名。\n岂知天诏加褒美，冥合君言被宠荣。\n银组郎曹新进秩，綵衣子舍贵专城。\n一门忠孝谁能继，官荫恩先及弟兄。",
        "dynasty": "宋",
        "collection_info": null
    },
    {
        "title": "题楼观南楼",
        "author": "王工部",
        "content": "常恨闲行少，匆匆忽解鞍。\n秋风尹家宅，更得暂盘桓。",
        "dynasty": "宋",
        "collection_info": null
    },
    {
        "title": "至楼观作",
        "author": "王工部",
        "content": "罢归关令存遗宅，羽驾真人有旧丘。\n水石自含仙气爽，烟云常许世人游。\n悠悠天道推终始，扰扰尘缨滞去留。\n君看一官容易舍，老来栖止占山陬。",
        "dynasty": "宋",
        "collection_info": null
    },
    {
        "title": "句",
        "author": "张献图",
        "content": "吾今为奉职，子莫怨鸾孤。",
        "dynasty": "宋",
        "collection_info": null
    },
    {
        "title": "句  其一",
        "author": "陈智夫",
        "content": "花笑似留客，鸟啼如唤人。",
        "dynasty": "宋",
        "collection_info": null
    },
    {
        "title": "句  其二",
        "author": "陈智夫",
        "content": "野花临水数枝恨，芳草连天千里情。",
        "dynasty": "宋",
        "collection_info": null
    },
    {
        "title": "谐谑",
        "author": "刘郛",
        "content": "坐上若有一点红，斗筲之器成千钟。\n坐上若无油木梳，烹龙庖凤皆成虚。",
        "dynasty": "宋",
        "collection_info": null
    },
    {
        "title": "夜宿仙都山闻松声作",
        "author": "胡志道",
        "content": "仙都古洞天，云阙高嵲嵲。\n新宫欣然成，碧瓦灿鳞列。\n我时宿{王禁}房，六月失烦热。\n松声起中夜，梦枕忽惊辍。\n天籁鸣虚徐，玉箫递泠彻。\n凤歌谐律吕，鹤舞想应节。\n安知非群仙，宴罢摇佩玦。\n从来筝笛耳，一洗万想灭。",
        "dynasty": "宋",
        "collection_info": null
    },
    {
        "title": "黄帝祠宇",
        "author": "胡志道",
        "content": "李侯神仙才，宇宙在其手。\n古篆夸雄奇，铁柱贯金钮。\n标榜黄帝祠，字画气浑厚。\n想当落笔时，云梦吞八九。\n每传风雨夜，蜿蜿龙蛇走。\n光怪发岩窦，草木润不朽。\n鬼物烦撝诃，一旦忽失守。\n随烟遽飞腾，无復世间有。\n因访山中人，石刻尚仍旧。\n谁能一新之，易若运诸肘。",
        "dynasty": "宋",
        "collection_info": null
    },
    {
        "title": "隠真堂",
        "author": "胡志道",
        "content": "休说神仙事眇茫，出游尘世且和光。\n谁知今日真栖地，便是他年羽化乡。\n朝罢玉坛云满袖，梦回金阙月侵廊。\n兹游似觉青冥上，隠隠微闻咏洞章。",
        "dynasty": "宋",
        "collection_info": null
    },
    {
        "title": "望雪阁",
        "author": "胡志道",
        "content": "黄帝乘云至帝乡，空留辙迹锁穹苍。\n茫茫丹鼎知何在，曳曳霓旌不可望。\n乞得溪山增气象，真成草木被恩光。\n我来睇目凭栏久，是可无情忆楚襄。",
        "dynasty": "宋",
        "collection_info": null
    },
    {
        "title": "可理室",
        "author": "胡志道",
        "content": "百年日月马上过，赢得闲中可理生。\n绛阙清都非渺漠，寸田尺宅得经营。\n默存长使三宫在，急守须防五岳倾。\n他日功成定仙去，愿随风驭到蓬瀛。",
        "dynasty": "宋",
        "collection_info": null
    },
    {
        "title": "竞秀轩",
        "author": "胡志道",
        "content": "几年困尘鞿，厥状浸成俗。\n比来梦魂清，胜赏得林麓。\n群峰绾烟鬟，炯炯皆在目。\n寒碧冷相射，秀气还可掬。\n哦诗三伏中，清风起幽谷。\n只恐吹我衣，化为云锦服。\n汗流籍湜辈，上下相追逐。",
        "dynasty": "宋",
        "collection_info": null
    },
    {
        "title": "撷芳轩",
        "author": "胡志道",
        "content": "仙家日月迟，春物长芳菲。\n欲撷琼瑶英，咀嚼云腴肥。\n只恐花雾深，香气湿我衣。\n坐哦心未惬，归梦遶岩扉。",
        "dynasty": "宋",
        "collection_info": null
    },
    {
        "title": "练玉轩",
        "author": "胡志道",
        "content": "晓诵黄庭经，暮歌紫芝曲。\n若欲童子颜，轩中勤练玉。\n羽衣络霞青，云鬓颓鬒绿。\n功用信如许，庶可追妙躅。",
        "dynasty": "宋",
        "collection_info": null
    },
    {
        "title": "焕照室",
        "author": "胡志道",
        "content": "门外无俗驾，眼中有余清。\n上登峣峣阙，八窗皆虚明。\n三光焕尔照，万象无隠情。\n试观弄丹笔，云篆俱天成。",
        "dynasty": "宋",
        "collection_info": null
    },
    {
        "title": "仙水洞",
        "author": "胡志道",
        "content": "升巍蹑层巅，云陛近百尺。\n平生尘土足，到此还几历。\n有岩中枵然，斧凿若天划。\n玉泉出石罅，雨点散寒碧。\n我来供茗事，松鼎煮琼液。\n余甘生齿颊，可以醒醉魄。\n永怀鹤髮翁，四顾但空壁。\n似闻便仙去，山间谩留舄。",
        "dynasty": "宋",
        "collection_info": null
    },
    {
        "title": "忘归洞",
        "author": "胡志道",
        "content": "好山如故人，欣然见眉宇。\n又如梳晓鬟，红绿相媚妩。\n况兹爱山者，握笔喜临赋。\n有岩巉然开，欲陟纵蹇步。\n清游亦不恶，胜境得饱饫。\n扫石坐晚凉，浓翠湿冠屦。\n好花续春迟，纷纷杂红雾。\n仙家在何许，恐入桃源误。\n竟为弥日留，直待山月吐。\n谩寻流水归，不记来时路。",
        "dynasty": "宋",
        "collection_info": null
    },
    {
        "title": "初旸谷",
        "author": "胡志道",
        "content": "山岚鬰苍苍，溪水流浩浩。\n纷然世上人，换易如秋草。\n奇哉三洞天，连路极深窈。\n阳崖射朝曦，先见扶桑晓。\n谁能餐九华，颜色端使好。\n仙翁蝉蜕去，遗迹不可考。\n我来惬登临，幽事费寻讨。\n悲啸闻涧猿，啁哳听啼鸟。\n平生愤懑臆，到此始一扫。\n行将袖手版，汗漫游八表。",
        "dynasty": "宋",
        "collection_info": null
    },
    {
        "title": "龙泓洞",
        "author": "胡志道",
        "content": "兹山何巍巍，欲上扪萝茑。\n怪石虎踞蹲，老枿虬夭矫。\n中有古洞天，劖然若天造。\n爰从开闢来，日月自昏晓。\n神龙此蛰蟠，雷玉吐淼淼。\n每逢岁旱干，山老必见祷。\n顾盼层云生，撖舞百川倒。\n何时谢鱼虾，昂雷腾浩渺。",
        "dynasty": "宋",
        "collection_info": null
    },
    {
        "title": "宝林寺",
        "author": "申屠炯",
        "content": "欲共高僧话，幽寻入宝林。\n途分喧寂境，座息是非心。\n老鹤栖巢稳，灵鳗蛰井深。\n山中饶胜迹，岁月几登临。",
        "dynasty": "宋",
        "collection_info": null
    },
    {
        "title": "题钱知监东皋别业",
        "author": "封万里",
        "content": "别墅连城郭，超然远垢氛。\n蚌明宵阁见，鹤唳晓堂闻。\n翠滴阶前露，红铺水上云。\n悠悠持禄者，应媿不如君。",
        "dynasty": "宋",
        "collection_info": null
    },
    {
        "title": "题巫山神女庙",
        "author": "唐耜",
        "content": "楚泽隠巫山，翠壁开鸿蒙。\n万流束长峡，怒浪日簸舂。\n朝晖澹高唐，岩阿閟彤宫。\n罘罳散烟雾，荣光绕长虹。\n恭闻云华君，少阴体冲融。\n受道紫清阙，飞化凌三空。\n徜徉江海上，千骑驰苍龙。\n羽节回天津，央央弭层峰。\n悽恻下土人，昏垫无所容。\n宝书授神禹，百灵倏奔从。\n蛟螭委鞭策，山川奠西东。\n九州免为鱼，遂成万世功。\n嗟余晚闻道，蓬心蔽倥侗。\n维舟垂崖边，再拜望遗踪。\n嶙峋山头石，云衣尚溶溶。\n缥缈玉瑛台，如在指顾中。\n童律不可问，至言谁击蒙。\n仰首天坛下，松柏悲回首。",
        "dynasty": "宋",
        "collection_info": null
    },
    {
        "title": "十忆 忆行",
        "author": "李元膺",
        "content": "屏帐腰支出洞房，花枝窣地领巾长。\n裙边遮定鸳鸯小，只有金莲步步香。",
        "dynasty": "宋",
        "collection_info": null
    },
    {
        "title": "十忆 忆坐",
        "author": "李元膺",
        "content": "椅上藤花阚面平，绣裙斜绰茜罗轻。\n踏青姊妹频来唤，鸳履贪弓不意行。",
        "dynasty": "宋",
        "collection_info": null
    },
    {
        "title": "十忆 忆饮",
        "author": "李元膺",
        "content": "绿蚁频催未厌多，帕罗香软衬金荷。\n从教弄酒春衫涴，别有风流上眼波。",
        "dynasty": "宋",
        "collection_info": null
    },
    {
        "title": "十忆 忆歌",
        "author": "李元膺",
        "content": "一串红牙碎玉敲，碧云无力驻晴霄。\n也知唱到关情处，缓按余声眼色招。",
        "dynasty": "宋",
        "collection_info": null
    },
    {
        "title": "十忆 忆书",
        "author": "李元膺",
        "content": "纤玉参差象管轻，蜀笺小研碧窗明。\n袖纱密掩嗔郎看，学写鸳鸯字未成。",
        "dynasty": "宋",
        "collection_info": null
    },
    {
        "title": "十忆 忆博",
        "author": "李元膺",
        "content": "小阁争筹画烛低，锦茵围坐玉相欹。\n娇羞惯被诸郎戏，袖映春葱出注迟。",
        "dynasty": "宋",
        "collection_info": null
    },
    {
        "title": "十忆 忆颦",
        "author": "李元膺",
        "content": "漫注横波无语处，轻拢小板欲歌时。\n千愁万恨关心曲，却使眉尖学别离。",
        "dynasty": "宋",
        "collection_info": null
    },
    {
        "title": "十忆 忆笑",
        "author": "李元膺",
        "content": "从来题目值千金，无事羞多始见心。\n乍向客前犹掩敛，不知已觉钿窝深。",
        "dynasty": "宋",
        "collection_info": null
    },
    {
        "title": "十忆 忆眠",
        "author": "李元膺",
        "content": "泥娇成困日初长，暂卸轻裙玉簟凉。\n漠漠帐烟笼玉枕，粉肌生汗白莲香。",
        "dynasty": "宋",
        "collection_info": null
    },
    {
        "title": "十忆 忆妆",
        "author": "李元膺",
        "content": "宫样梳儿金缕犀，钗梁水玉刻蛟螭。\n眉间要点双心事，不管萧郎只画眉。",
        "dynasty": "宋",
        "collection_info": null
    },
    {
        "title": "观前古美人图",
        "author": "李元膺",
        "content": "璧月尘昏琼树秋，无从百媚一回眸。\n荼蘼香度梅妆冷，鹦鹉声低玉笛幽。\n吐袖但能知祸水，逢春辄莫上迷楼。\n归来安守无盐女，不宠无惊共白头。",
        "dynasty": "宋",
        "collection_info": null
    },
    {
        "title": "折杨柳",
        "author": "李元膺",
        "content": "东风来何时，百花已飘零。\n独有堤上柳，惨淡含春荣。\n扁舟復何适，延客江上亭。\n顾无青玉案，何以送子行。\n攀条欲相赠，上有双流鶑。\n流鶑正求友，奈此离别情。",
        "dynasty": "宋",
        "collection_info": null
    },
    {
        "title": "句  其一",
        "author": "李元膺",
        "content": "夹道桃花三月暮，马蹄无处避残红。",
        "dynasty": "宋",
        "collection_info": null
    },
    {
        "title": "句  其二",
        "author": "李元膺",
        "content": "蓼花无数入船窗。",
        "dynasty": "宋",
        "collection_info": null
    },
    {
        "title": "邛徕关",
        "author": "朱绂",
        "content": "九折先驱叱驭行，此心岂是不思亲。\n忠臣孝子元同道，可是王阳独爱身。",
        "dynasty": "宋",
        "collection_info": null
    },
    {
        "title": "题南华竹轩",
        "author": "葛敏修",
        "content": "不用山僧供帐迎，世间无此竹风清。\n独拳一手支颐卧，偷眼看云生未生。",
        "dynasty": "宋",
        "collection_info": null
    },
    {
        "title": "罗仙观",
        "author": "葛敏修",
        "content": "罗仙一去二百载，马迹飞桥今尚存。\n鹤驭不为缑氏岭，桃花空出武陵源。\n千年光景驰驹隙，三级波涛透禹门。\n欲见此翁论此事，夜深无梦入庄魂。",
        "dynasty": "宋",
        "collection_info": null
    },
    {
        "title": "句  其一",
        "author": "葛敏修",
        "content": "一泻三百里，列为十八滩。",
        "dynasty": "宋",
        "collection_info": null
    },
    {
        "title": "句  其二",
        "author": "葛敏修",
        "content": "从今益勉为忠义，一噎如何便废餐。",
        "dynasty": "宋",
        "collection_info": null
    },
    {
        "title": "句  其三",
        "author": "葛敏修",
        "content": "章江来自西，贡水东其源。\n合流虎头下，共注鳖口村。",
        "dynasty": "宋",
        "collection_info": null
    },
    {
        "title": "奉借子进接䍦",
        "author": "欧阳棐",
        "content": "奉借山公旧接䍦，最宜筇杖与荷衣。\n习家池上花初盛，醉后多应倒载归。",
        "dynasty": "宋",
        "collection_info": null
    },
    {
        "title": "述怀",
        "author": "任伯雨",
        "content": "元符庚辰岁，孟冬十二日。\n任子丞大宗，碌碌奉朝籍。\n圣主访落初，听言劳日昃。\n谏路员有阙，求人恐不及。\n谁谓方遴选，邂逅首疏逖。\n诏旨忽中授，闻命旦夕惕。\n不是忧不合，爱君忧失职。\n既忧亦復喜，不是贪禄秩。\n平生慕古人，素愿或可毕。\n精神倍疏瀹，激昂登文石。\n青云开九天，清光亲咫尺。\n每见情益交，肝胆尽剖析。\n敬承丁宁训，重许以忠直。\n自喜千载遇，奋身遑他恤。\n志欲收主威，力先排巨室。\n切齿愤钦永，刻意望夔稷。\n不数千羊皮，岂让一狐腋。\n勤勤履霜戒，不復虑不密。\n问夜欲自劳，百疏意何益。\n哀哉爱君心，不能当众嫉。\n投湘为独醒，得罪因怀璧。\n尚頼天德广，阅岁已再谪。\n仇人意未厌，穷荒必投斥。\n转海仅万里，艰危备经历。\n有时遭飓风，天地如抹漆。\n雪浪山崩颓，轰豗飞霹雳。\n扁舟甚桔槔，俯仰颠倒立。\n双樯捲欲折，绳断水蘸席。\n鲸鳄口垂涎，喷咤烟雨集。\n万怪竞周章，腥臊助嘘吸。\n平生仗忠信，安敢保瞬息。\n寅缘脱鱼腹，岛屿稍登陟。\n天气鬰欲流，土色焦成赤。\n草木蒸氛雾，亭午日未出。\n荒径少人行，窸窣走虺蜴。\n居民傍溪浒，横崖户百十。\n矮屋尽棚栏，臭秽如圈枥。\n家家啖菜粥，杂米无十一。\n小鱼与细虾，相尚珍鼎食。\n鸟言纷嘲哳，卉服坌蒙羃。\n颜色尽黄肿，太半抱瘴疾。\n其风贪以淫，其俗拙以僻。\n殆非人间世，宜尔太荒閴。\n我生本匹夫，赋性自真率。\n雅有江海志，仕宦特牵迫。\n一日偶遭际，用舍何敢必。\n但思忠邪分，于国繫休戚。\n周嫠不恤纬，我意何穷极。\n漆女倚门啸，我情第堙鬰。\n呜呼谋身者，所宜念阴隲。",
        "dynasty": "宋",
        "collection_info": null
    },
    {
        "title": "元日",
        "author": "任伯雨",
        "content": "忆昔东班贺紫宸，和风佳气浄无尘。\n龙墀初下觚棱日，雉扇齐开玉座春。\n接武九霄曾近侍，投荒三载作流人。\n穷通忤合虽天理，俯仰寻思不为身。",
        "dynasty": "宋",
        "collection_info": null
    },
    {
        "title": "自叹",
        "author": "任伯雨",
        "content": "当年言路亦逡巡，白简青蒲十一人。\n半斥炎荒半除籍，而今无一预朝绅。",
        "dynasty": "宋",
        "collection_info": null
    },
    {
        "title": "感古二首  其一",
        "author": "任伯雨",
        "content": "一言借谕资钟会，意在张华亦已深。\n大抵知言由养气，可怜晋武有蓬心。",
        "dynasty": "宋",
        "collection_info": null
    },
    {
        "title": "感古二首  其二",
        "author": "任伯雨",
        "content": "指鹿姦谋岂偶然，都缘人事不由天。\n要知左右皆言马，只为当时杀正先。",
        "dynasty": "宋",
        "collection_info": null
    },
    {
        "title": "宿西轩",
        "author": "任伯雨",
        "content": "茅檐不动晚风微，独对炉烟枕半欹。\n惟有多情沙上月，依然青琐照人时。",
        "dynasty": "宋",
        "collection_info": null
    },
    {
        "title": "焚香有感",
        "author": "任伯雨",
        "content": "扫地焚香开竹扉，轻烟郁郁閒朝晖。\n却思昔日延和殿，对罢曾携满袖归。",
        "dynasty": "宋",
        "collection_info": null
    },
    {
        "title": "独坐",
        "author": "任伯雨",
        "content": "得丧荣枯事，悠悠过耳风。\n此身犹是幻，何物不为空。\n酒圣心常醉，诗穷语更工。\n小轩搔首坐，斜日满窗红。",
        "dynasty": "宋",
        "collection_info": null
    },
    {
        "title": "登狼山",
        "author": "任伯雨",
        "content": "狼山青青迹已陈，惟余楼阁向南熏。\n蓬瀛气象群峰在，吴楚封疆一水分。\n野色西南平接日，潮声东北怒穿云。\n登临更有超然兴，回首尘埃不足云。",
        "dynasty": "宋",
        "collection_info": null
    },
    {
        "title": "句",
        "author": "任伯雨",
        "content": "身投魑魅家何在，泽逮昆虫罪未除。",
        "dynasty": "宋",
        "collection_info": null
    },
    {
        "title": "句",
        "author": "李夔",
        "content": "紫微风韵谪仙身，曾此徘徊今几春。",
        "dynasty": "宋",
        "collection_info": null
    },
    {
        "title": "题仁乐亭",
        "author": "吕南公",
        "content": "真山蓄幽奇，僞山逞瑰怪。\n峰峦纷变现，座席疑广大。\n未穿披云屐，对此亦清快。",
        "dynasty": "宋",
        "collection_info": null
    },
    {
        "title": "虎泉",
        "author": "吕南公",
        "content": "昔闻孤女子，遇虎斯泉侧。\n高僧为追诃，弭耳不敢食。\n岁月几何时，称谈如宿夕。\n故知事可传，岂限涔泓窄。",
        "dynasty": "宋",
        "collection_info": null
    },
    {
        "title": "虚假行",
        "author": "吕南公",
        "content": "虚假復虚假，名陶不知瓦。\n养子役于人，不如生犬马。\n公私严忌讳，势利关取舍。\n奉生既疏违，丧死更苟且。\n苴麻不敢服，桐竹何由把。\n未得久哀呼，方当勤唯喏。\n百年闻罔极，一瞬经庐下。\n岂不近冠裳，驱牵到乖寡。\n沾沾荷锄子，言动只山野。\n终制负凶缞，兴辞泪如泻。\n诸儒论鄙俗，不若都人雅。\n请问雨间民，谁为称情者。",
        "dynasty": "宋",
        "collection_info": null
    },
    {
        "title": "游子篇",
        "author": "吕南公",
        "content": "游子朱门儿，行乐畏不足。\n遐方寒苦士，自赞乞随逐。\n朝驰锦鞯末，夕讌凤屏曲。\n雄豪弃残剩，声色化耳目。\n来时布素衣，羞耻见罗縠。\n几许膏粱味，嗜好讳水菽。\n劳劳车马尘，苒苒岁月速。\n家书懒拆封，旧业废编牍。\n间尝梦故国，惊觉如被辱。\n安知惬快余，穷愁入皮肉。\n趋承偶踰节，况味稍𨃪跼。\n长年倚恩辉，积渐致轻渎。\n因逢故人语，始叹误程躅。\n都城名利场，岂不多所欲。\n从前入关客，无虑共贫毒。\n商鄽聚珍赀，科举仰廪禄。\n神乎夺我魄，而独迷所属。\n何人不谋身，计虑自不淑。\n寄声风尘子，哀恨吾已酷。\n当知帝里游，有祸亦有福。",
        "dynasty": "宋",
        "collection_info": null
    },
    {
        "title": "莓莓原上田",
        "author": "吕南公",
        "content": "莓莓原上田，春至早已种。\n墢墢樊间圃，蔬好亦培壅。\n农家乐地利，倚此拟微俸。\n依随节序停，领略儿孙众。\n徒耕有讙语，各息无愁梦。\n冷看里诸生，焦心望乡贡。",
        "dynasty": "宋",
        "collection_info": null
    },
    {
        "title": "和道先从义同过张掾梅花下饮",
        "author": "吕南公",
        "content": "山人如寒松，无可媚鶑蝶。\n谅非清峻契，谁肯略顾接。\n春城偶来至，豪士懒举睫。\n幽幽法曹厅，一往乃敢辄。\n主人虽壮齿，酷爱文字业。\n相看论古书，术不计勇怯。\n陈家俊公子，德义敦庆叶。\n闻我适过从，逢衣遽披摄。\n老成北扉掾，喜客若渔猎。\n招呼倒清樽，促迫信重迭。\n梅花香树下，共醉死牛胁。\n勿忧侵暮冷，坐我有毡㲲。\n飞飞落梅英，绕座不待折。\n煌煌画蜡蠋，未夜已戒设。\n征诗为罚令，献白作饮节。\n谭高衡或争，笑猛倒还绝。\n李侯解县印，心注象魏阙。\n座中惜分袂，劝酒更酷烈。\n春先显父笋，冬外尹吉鼈。\n肴佳俎未竟，酒美壶频竭。\n更筹屡闻转，归乘不许谒。\n谁能避酩酊，但恨落角月。",
        "dynasty": "宋",
        "collection_info": null
    },
    {
        "title": "渠中水",
        "author": "吕南公",
        "content": "咨尔渠中水，源流本何许。\n特无停滀分，得此奔逝苦。\n过村秽濯溉，合涧浑沙土。\n还当归海日，亦助云涛巨。",
        "dynasty": "宋",
        "collection_info": null
    },
    {
        "title": "野翠堂",
        "author": "吕南公",
        "content": "重城似郊垧，接眼尽苍翠。\n无復见枯疏，共疑春每至。\n丘樊岂少此，野叟不自贵。",
        "dynasty": "宋",
        "collection_info": null
    },
    {
        "title": "鸦声",
        "author": "吕南公",
        "content": "鸦声譟人凶，听者知惨然。\n忠言论祸福，受之如不闻。\n禽口不可缄，人言因义发。\n畏禽而忽人，使我心如割。",
        "dynasty": "宋",
        "collection_info": null
    },
    {
        "title": "小虫",
        "author": "吕南公",
        "content": "大螾身尺余，辉彩盈首尾。\n小虫未知名，长不过半指。\n相遭篱畔草，错愕杂忧喜。\n孤征有令凶，忿斗莫我止。\n交攻久腾突，反覆召倾毁。\n螾跳欲忘生，虫怒乃抵死。\n奔衝彻心腹，劫捷沸唇觜。\n方磨雨痕沙，又堕足迹水。\n肥无敏才智，短有毒牙齿。\n吾豪且深侵，彼困漫决起。\n壮躯俄奄奄，恨血稍泚泚。\n虫休遂驰归，少顷復临𦧇。\n安详衔螾鼻，拖攃绕篱阯。\n却纳幽穴中，其将食之矣。\n人间有胜负，不在校形体。\n楼兰虽雄王，命尽傅介子。\n新家巨无霸，一战亦为鬼。\n苟惟性资悍，端可制魁伟。\n君看小虫威，何独畏封豕。",
        "dynasty": "宋",
        "collection_info": null
    },
    {
        "title": "有虫",
        "author": "吕南公",
        "content": "堂阴阚曲沼，其浸可滥觞。\n有虫宅其间，游息能自将。\n名号乱龟鼈，形躯亚蜣蜋。\n何知一生微，颇以气调张。\n秋风七八月，泓浸稍减常。\n低回尚飘然，未若谋穴藏。\n十月水泉竭，泥沙暴枯霜。\n迷迷旧坻堮，影迹类已藏。\n延绵盈昃多，天雨断霈霶。\n皆言此虫绝，躯殻应碎殭。\n咨嗟亦含气，所託异慨慷。\n迩来节令改，泰卦直春阳。\n甘霖一夕飞，灌注成濊汪。\n凌晨沼面涨，虫辈早奋扬。\n上下逞风操，同形喜相望。\n如知出处时，故以偪仄忘。\n余尝舍其侧，终始得瞻相。\n因思物理深，未易草草量。\n江海非不大，其鱼每屠伤。\n此沼固褊浅，其虫乃灵长。\n浮生短与修，有命不可襄。\n运数苟未尽，忧悲岂其戕。\n安危与时俱，穷达须预防。\n所以真至人，如往皆暇遑。",
        "dynasty": "宋",
        "collection_info": null
    },
    {
        "title": "胜因院",
        "author": "吕南公",
        "content": "庄严起何代，幽佚惟天与。\n有众倚耕桑，无人叹寒暑。\n岚氛蠹金碧，谷响酬钟鼓。\n白昼方丈西，犹眠听经虎。",
        "dynasty": "宋",
        "collection_info": null
    },
    {
        "title": "招豫亭饮",
        "author": "吕南公",
        "content": "爱酒不日醉，多为病相妨。\n饥虚或伤脾，饮过亦腐肠。\n略困尚举白，既颓方卧床。\n沈迷剧淹旬，得疾岂可禳。\n呕泄憎膳食，乖慵岂冠裳。\n愁醒甫旦朝，衰苶还慨慷。\n已復念倾倒，咨呼问瓶缸。\n妻儿恶吾贫，诫我以死亡。\n载读伯伦传，懦𮕪更强梁。\n与其忧百年，孰若夭醉乡。\n家酿苦屡竭，市沽乏钱囊。\n进歌五柳陶，聊美天禄扬。\n幸近豫亭叟，其人固同方。\n有田百顷肥，秫稌岁益仓。\n怜我数寂寞，招邀共深觞。\n醒往酩酊归，不悟日月长。\n有或致酬酢，肴蔬杂矜张。\n叟来坐酣酣，肯问味恶良。\n我蹇嗜坟史，叟豪乐笙簧。\n相殊不相关，对酌即两忘。\n如此粗适矣，谁犹辨低昂。\n宁须卖菜佣，岂俟白面郎。\n今日又得酒，忍为独沽尝。\n泔鱼取芳鲜，煮狗到烂香。\n及我未病困，𣂏斟足相当。\n亟来勿踟蹰，午影上北廊。",
        "dynasty": "宋",
        "collection_info": null
    },
    {
        "title": "济道过饮偶成长句",
        "author": "吕南公",
        "content": "酤酒榷吏杓，买鱼市儿篮。\n虽非烂肠宴，亦知足一酣。\n冬景忽卓午，晴云丧昙昙。\n室庐绝丝竹，文字入笑谈。\n以此称出俗，相看庶无惭。\n解衫挂前楹，岂问布与蓝。\n追讲石陂会，秋霜正黄柑。\n傅翁最后至，啸咏能交参。\n题诗庑东阁，醉卧堂西庵。\n论子赴官职，可余老耕蚕。\n俱为乐榆枋，非效溪壑贪。\n掺袂歌慷慨，暌离各情含。\n寄书建水涯，年历满四三。\n不虑復见日，乃于郡楼南。\n子为赤髯叟，我有学语男。\n问讯养生具，仅能无一簪。\n固知寒儒分，未易过石甔。\n弃置且勿道，行觞趣空壜。\n将来难预期，既往已备谙。\n聊尽酩酊兴，安能每忧惔。",
        "dynasty": "宋",
        "collection_info": null
    },
    {
        "title": "畴昔",
        "author": "吕南公",
        "content": "畴昔林野居，布絮不粗完。\n及为羁旅人，被服乃绮纨。\n何以出胜处，为君究其端。\n篱苏不馥郁，传自故老言。\n鲁邦无君子，子贱岂所伦。\n东方足文史，得饱在长安。\n苏秦主父偃，亦各有后叹。\n况乎今异古，而本无一廛。\n自非稍激昂，何以脱饥寒。\n辞乡挈囊书，岂敢言王官。\n苟免沟壑祸，微生已成全。\n文章盖有力，温燠此其源。\n遂离厮养科，首尾只十年。\n箧衣亦何者，聊足覆衰残。\n有破得纫补，有新得缝刓。\n因嗟为短诗，所以记初难。",
        "dynasty": "宋",
        "collection_info": null
    },
    {
        "title": "粟熟二首  其一",
        "author": "吕南公",
        "content": "昨者小麦熟，野人稍相宽。\n新粟今又黄，喜闻不青干。\n补助復几许，久饥情所难。\n譬如辙间鱼，勺水亦暂安。\n泽国农事苦，无功及丘樊。\n方与三日晴，湖岸车已喧。\n所以终岁勤，不能离薄田。\n里豪多旷土，徒用养茅菅。\n虽有愿耕手，赋收重夷蛮。\n秪今二种利，稀若管中斑。\n偶秽可劝后，必荒谁继前。\n幸哉雨露仁，副此倚望欢。",
        "dynasty": "宋",
        "collection_info": null
    },
    {
        "title": "粟熟二首  其二",
        "author": "吕南公",
        "content": "种田亦耕山，投隙若避殴。\n辛勤望成熟，得慰饥歉口。\n彼豪岂知苦，踞坐科秉籔。\n憯刻以诛收，奇赢復何有。\n尚喜不荒空，呼邻买杯酒。",
        "dynasty": "宋",
        "collection_info": null
    },
    {
        "title": "宿凌云山中留寄元礼",
        "author": "吕南公",
        "content": "凌云山下村，逆旅路旁宅。\n南征为吾归，寄卧偶一夕。\n无人伴幽语，孤咏到平昔。\n瞻怀此山人，曾是同砚席。\n萧萧古破屋，文字堆四壁。\n青灯照题评，皎月论肝膈。\n为诗有盈卷，饮酒无剩滴。\n携筇绕平坡，班草尚遥碧。\n栽松此山上，共看徧冈脊。\n要约过人长，俱来荫芳色。\n羁踪忽分袂，不啻十载隔。\n世故日纷纭，旧游空想忆。\n今来此山下，松老似百尺。\n欲访松主人，其车已他适。\n徘徊重咨叹，辗转对窗隙。\n晨鸡一何慵，倾听久不得。\n春风吹残月，半夜屋角白。\n难眠却求衣，起望河汉仄。\n寄声岩扃去，华髮勿强摘。\n善醉真良图，高谈尽痴策。\n云泉与朝市，处处堪偃息。\n桑榆景可量，名利不足识。\n无因接清话，趁晓拊征轭。\n已度滕家桥，回头更悽恻。",
        "dynasty": "宋",
        "collection_info": null
    },
    {
        "title": "哭刘郎中  其一",
        "author": "吕南公",
        "content": "谷风拂层冰，万冻倏忽流。\n阳晖照积雪，寸片不得留。\n郎中冰雪人，清洁映北州。\n谁令司命家，速以风日收。\n得非峻节士，地下亦急求。\n哀哉吴隠之，已矣公仪休。\n众皆殖货利，我独嫉贪牟。\n众皆似芳春，我独如霜秋。\n多藏岂不裕，害义固所羞。\n谋身岂不急，有命其何忧。\n辛勤洛宋倅，明白盱郡侯。\n未知居此官，数有斯人不。\n孤耿一德性，纷纶万揶揄。\n呜呼五十年，平步落九幽。\n象阙方肃肃，铭旌遽悠悠。\n吁嗟高论儒，何以示素修。",
        "dynasty": "宋",
        "collection_info": null
    },
    {
        "title": "哭刘郎中  其二",
        "author": "吕南公",
        "content": "仕则慕贵显，贫仍忧子孙。\n阳穷诈恬淡，此道久满门。\n嗟乎郎中心，违众辄十分。\n登科未弱冠，白首两朱轓。\n笑谈倾一坐，绝口势利言。\n遥闻朱顿流，索水洗耳根。\n服不至布絮，食不辞羔豚。\n自然清白行，皎皎不可昏。\n杳杳浚郊县，萧萧栢林原。\n节士今已矣，谁表三尺坟。",
        "dynasty": "宋",
        "collection_info": null
    },
    {
        "title": "初酿",
        "author": "吕南公",
        "content": "岁稔谷价卑，家家有新酿。\n诸邻皆屡醉，吾舍只空盎。\n封书乞余米，故旧不我相。\n淹旬乃分酬，如惫始赐杖。\n搔然且湛炽，督迫薪火旺。\n衰迟念杯觞，伺立久骯脏。\n夜闻觱沸韵，侧枕屡欣畅。\n朝来见浮蛆，喜气愈豪壮。\n槽端乍流沥，指面已淫漾。\n肴蔬故稀荒，被服稍质当。\n无宾与酬酢，引满自东向。\n须臾就醺酣，岂藉红粉唱。\n人生但能醉，此外何足望。\n忧勤欲奚为，一誉抵千谤。\n瓶罂幸未竭，吾盏且频康。\n迴思冷醒时，愁寂可惩创。\n隔墙闻酨气，涎活復嗟怅。\n非无毕公心，坚壁讵窥傍。\n如今粗沾给，后得戒初丧。\n太息富贵间，平生易遗忘。",
        "dynasty": "宋",
        "collection_info": null
    },
    {
        "title": "杂兴",
        "author": "吕南公",
        "content": "时情岂不脆，转若轮行车。\n昨日仆役儿，今朝宾友徒。\n问之何因尔，势利已相如。\n福禄固足骇，流品胡能拘。\n浅草有孱兔，污渊无瘦鱼。\n宜矣洁介士，望望成远疏。",
        "dynasty": "宋",
        "collection_info": null
    },
    {
        "title": "题迎宾亭",
        "author": "吕南公",
        "content": "僧閒有余日，怜客寻幽隈。\n开亭翠冈腹，延竚心徘徊。\n年年车马多，谁是思山来。",
        "dynasty": "宋",
        "collection_info": null
    },
    {
        "title": "绿凈桥",
        "author": "吕南公",
        "content": "涵虚正深明，扶槛跨空阔。\n共喜云退避，更憎鱼拨剌。\n相从有文酒，讙快到夜月。",
        "dynasty": "宋",
        "collection_info": null
    },
    {
        "title": "为子举杯酒",
        "author": "吕南公",
        "content": "为子举杯酒，轩然放吟声。\n岂无哀噫调，不尽幽鬰情。\n念此高简器，早为贫绪萦。\n迷阳乞衣食，拍拍岁月更。\n人生负意气，曷不怀光晶。\n譬如坚贞松，岂为霜霰生。\n永惭苟活迹，胸府针芒并。",
        "dynasty": "宋",
        "collection_info": null
    },
    {
        "title": "独夜",
        "author": "吕南公",
        "content": "悠悠此世路，窘窘诸生业。\n究竟非所宜，俱为谬参涉。\n三年就羁旅，万事转拘劫。\n故山归无月，独夜梦黄叶。",
        "dynasty": "宋",
        "collection_info": null
    },
    {
        "title": "尘埃",
        "author": "吕南公",
        "content": "尘埃倚风日，放荡乘空飞。\n既瞇驰者目，亦缁游子衣。\n雨汁忽散漫，低徊化污泥。\n憧憧要歧路，致困在轮蹄。\n六合局万有，成存各从宜。\n升沉俱害物，咄此其天姿。",
        "dynasty": "宋",
        "collection_info": null
    },
    {
        "title": "邓夫子",
        "author": "吕南公",
        "content": "吾交邓夫子，富有免俗气。\n包含吉人道，混协时辈事。\n读书三十年，恬寞无所嗜。\n物古少明眼，声希难侧耳。\n自同昆冈石，坚厚保英粹。\n不畏埃𡏖染，非求霖露渍。\n幽姿审如此，镌错安得致。\n余生尠谐合，幸此蒙羼厕。\n上岳眺高远，趋涛玩滂濞。\n由来魏王瓠，不在惠施弃。",
        "dynasty": "宋",
        "collection_info": null
    },
    {
        "title": "戏作数目诗",
        "author": "吕南公",
        "content": "一廛徒自受，想象圣人甿。\n二耜惭沮溺，疲羸不善耕。\n三时徒饱食，何力助戎兵。\n四部虽该涉，心非太学生。\n五噫聊慷慨，那復慕光荣。\n六逸如堪继，相邀且倒倾。\n七弦休抚弄，里耳悦铿轰。\n八杀宾宜惧，过门岂敢迎。\n九年储莫望，吟醉但忘情。\n十室论忠信，吾穷或有名。",
        "dynasty": "宋",
        "collection_info": null
    },
    {
        "title": "南干水",
        "author": "吕南公",
        "content": "清泚南干水，北至白石角。\n中间所经过，左右恣衝搏。\n来当高岸破，去復新田作。\n洲碛几渊潭，湾涡或垠堮。\n余思二十载，更易见已数。\n唯此盘陀矶，愈潄愈坚确。\n不然矶阴地，何足化溪壑。\n固知制变材，可健不可弱。",
        "dynasty": "宋",
        "collection_info": null
    },
    {
        "title": "上山",
        "author": "吕南公",
        "content": "行临鸟径前，下马理屐齿。\n林风清不彻，石路晴如洗。\n何处是招提，东峰薄云起。",
        "dynasty": "宋",
        "collection_info": null
    },
    {
        "title": "夜听车舍哀歌有感而作  其一",
        "author": "吕南公",
        "content": "昼歌蝉焦焦，夜歌蚊洒洒。\n随牛绕轮转，浊污常满把。\n虽歌未尝乐，至苦不敢舍。\n岂知清凉屋，中有悲酸者。",
        "dynasty": "宋",
        "collection_info": null
    },
    {
        "title": "夜听车舍哀歌有感而作  其二",
        "author": "吕南公",
        "content": "甘雨不肯降，吾车几时休。\n温风忽喷然，调苦声更愁。\n仰视河汉转，天星愈繁稠。\n寄言击壤人，与尔非同流。",
        "dynasty": "宋",
        "collection_info": null
    },
    {
        "title": "蝇骥",
        "author": "吕南公",
        "content": "超超飞骥尾，猎猎苍蝇翼。\n託止如雅素，主之无避色。\n相从辄腾蹋，稳望千里益。\n朝刍雁田粟，夕饮龙渊液。\n天山峻杳缭，过若影撩隙。\n神官下旁闯，展折形叹惜。\n为言螴蜳类，命自臭秽得。\n胡然谬携载，浼尔云天骼。\n是时决骤次，何莫怀辟易。\n骎骎骅骝前，拟越穷髮北。\n仙风响琳琅，忽遇九方伯。\n殷勤致羁绊，审按题肉力。\n咨嗟绝尘足，恨乏轶群德。\n悲此中道骥，愤死秀冈侧。\n苍蝇试回首，海雾光圛圛。\n进途当此穷，退路安可识。\n寄声人间世，远致毋近测。\n栖翔度材分，勿妄希彩色。\n永鉴蝇骥穷，无妨每相择。",
        "dynasty": "宋",
        "collection_info": null
    },
    {
        "title": "鱼虾",
        "author": "吕南公",
        "content": "神龙在重渊，羣鱼喜回环。\n自矜龙族类，安佚无后艰。\n晓戏腥浪余，暮游浮沫间。\n轻则远拂渚，深之下穷湾。\n或掉其尾萃，或昂其首颁。\n或扬鬣锋锐，或耀鳞文斑。\n众虾亦恣睢，不虑器质孱。\n跳骹弄牙鬚，翕习事狠顽。\n渔师畏龙威，不敢数往还。\n操舟变色过，战汗常盈颜。\n虽有网与矢，岂容垂且弯。\n鱼虾尚忿愠，出没如嫉姦。\n一朝风雷动，波荡若银山。\n神龙舍渊去，恍惚达九关。\n鱼虾不自喻，固欲严追攀。\n奔衝竞上击，细大不肯閒。\n须臾云雾息，堕落如见删。\n或委顿砂砾，或摧伤草菅。\n里儿争择拾，穷血弥望殷。\n渔师啸其徒，气貌特愉憪。\n漉渊尽取之，不復计锊锾。\n鱼虾虽有悔，已死谁悲潸。",
        "dynasty": "宋",
        "collection_info": null
    },
    {
        "title": "忆亨甫",
        "author": "吕南公",
        "content": "诗老海上去，三年断音尘。\n初非乘桴行，正以廪食勤。\n梦想不悟远，声容藐难亲。\n忍无一纸书，不寄故国人。\n昨日见其子，来归自东滨。\n能言别后意，憔悴不可闻。\n一被吏责绕，心肠载愁轮。\n忘餐蹑偷党，阅月驰空村。\n劳事欲歌咏，匆匆未成文。\n遂于笔砚间，章句绝所陈。\n亦復病肺渴，寻常废清樽。\n唯余满颔鬚，增进玉雪痕。\n伊昔坐学舍，萧条恨长贫。\n题诗日数首，大醉必继旬。\n仰望官禄户，谓如隔天云。\n岂思曳尾龟，胜却居槛猿。\n不肯空谷卧，愿为监绶奔。\n毫釐一失差，千里岂得论。\n嗟我实蹇拙，平生畏侯门。\n乃无诗老愁，何耻鸟兽羣。",
        "dynasty": "宋",
        "collection_info": null
    },
    {
        "title": "寄朱九",
        "author": "吕南公",
        "content": "北风吹寒声，切烈催岁暮。\n中岁楚人怨，愁绝不忍赋。\n念子太学居，辛勤即谁愬。\n阴炉拥文火，败袄感陈絮。\n无钱买酒醪，醒坐若酣酗。\n三年诂训艺，一月江淮路。\n归梦识亲庭，都城非屺岵。\n干时无好命，费力效章句。\n堆箱纂织辞，何以贸泉布。\n男儿营养意，汲汲水东注。\n三釜若后时，万钟犹不顾。\n勉思豹变义，勿守株下兔。",
        "dynasty": "宋",
        "collection_info": null
    },
    {
        "title": "道傍见乞士捕蝨",
        "author": "吕南公",
        "content": "夕阳拂西冈，黄淡映古道。\n晚风吹高林，病叶落如扫。\n饥人瘦于伞，俛默坐沙草。\n扶危犹强兴，力备辄反倒。\n还持蓝缕缝，委曲捕蝨蚤。\n视荒数抽空，杀缓或失脑。\n悠然不能罢，似欲锐鈎考。\n宁思百骸间，羣蚁即入保。\n傍行笑相顾，慧悟信难早。\n噆伤乃知嫌，馁死岂谓好。\n方为大销灭，而畏小苦恼。\n何有就薪蒸，先愁稍枯槁。\n衣青嗔駡贱，髮白讳呼老。\n与尔不同年，谁能共怀抱。",
        "dynasty": "宋",
        "collection_info": null
    },
    {
        "title": "麻姑山诗 初入东麓岭路",
        "author": "吕南公",
        "content": "调笑背南关，虚徐梦榛梗。\n稍穷田上路，一蓦云间岭。\n身高气渐逸，步疾神方骋。\n倾盖叹红尘，满身松桧影。",
        "dynasty": "宋",
        "collection_info": null
    },
    {
        "title": "麻姑山诗 息羽驾亭下",
        "author": "吕南公",
        "content": "仙官不日见，羽驾今谁识。\n漫向岭松阴，掀掀对名额。\n蓬莱旌节到，夜半麟羞擗。\n箫韵沸寒空，山人初鼾息。",
        "dynasty": "宋",
        "collection_info": null
    },
    {
        "title": "麻姑山诗 至瀑布崖前",
        "author": "吕南公",
        "content": "忽过乱峰曲，隔林闻水声。\n止车问樵夫，知是飞瀑鸣。\n下步入幽径，萧然觅澎渹。\n仰看百尺崖，倒泻霜雪明。\n乍近骨肉健，久留毛髮惊。\n疑身是雷仙，满耳鼓不停。\n六月地赤渴，平川露干汀。\n此源一何长，奔注常淫盈。\n利泽固不浅，邦人昧嗟矜。\n徒闻晏豫时，相与怜凄清。",
        "dynasty": "宋",
        "collection_info": null
    },
    {
        "title": "麻姑山诗 至憩车亭",
        "author": "吕南公",
        "content": "东冈十里险，游客未尝畏。\n竞爱仙都名，岂知林下意。\n道人亦良苦，冠简日延迟。\n渐近金龙潭，轩车且停憩。",
        "dynasty": "宋",
        "collection_info": null
    },
    {
        "title": "麻姑山诗 观金龙潭",
        "author": "吕南公",
        "content": "鸣泉潄石出，湍压东崖落。\n崄石困衝撞，穿中若深镬。\n轰如怒雷斗，清响振林薄。\n行人每惊窥，心骨共矍索。\n传言天宝帝，龙以黄金作。\n并投白玉简，敕使临渊壑。\n应云启灵祉，可不忧旱虐。\n岂思嵯峨间，雨雾长所託。\n宁须藏象物，乃以致滂博。\n茫茫八纮内，至理参冥漠。\n祈禳有旧文，千载引穿凿。\n扬雄去不返，董相诬难削。\n勿怪洞中云，阴森护纤蠖。",
        "dynasty": "宋",
        "collection_info": null
    },
    {
        "title": "麻姑山诗 过忘归桥",
        "author": "吕南公",
        "content": "朱栏跨略彴，孤绝东山口。\n不见客忘归，华标字如斗。\n轩轩六龙辔，不醉云间酒。\n何以赠游人，松声杂鸣溜。",
        "dynasty": "宋",
        "collection_info": null
    },
    {
        "title": "麻姑山诗 至碧莲池",
        "author": "吕南公",
        "content": "青红变芙蓉，各是天然色。\n时情苦贱眼，每叹今非昔。\n人心与物态，自古有更易。\n只使碧莲开，游人果何得。",
        "dynasty": "宋",
        "collection_info": null
    },
    {
        "title": "麻姑山诗 上葛仙坛",
        "author": "吕南公",
        "content": "南峰枕崇坂，径路荆榛稠。\n遗坛在其巅，名为仙翁留。\n石角已剥泐，林芳自春秋。\n谁无骨中尘，来继冲霄游。",
        "dynasty": "宋",
        "collection_info": null
    },
    {
        "title": "麻姑山诗 寻炼丹井",
        "author": "吕南公",
        "content": "何年炼金丹，旧井穴田腹。\n飞昇谁羽翼，腐尽贪人肉。\n幽草蘸寒泉，田禽时下浴。",
        "dynasty": "宋",
        "collection_info": null
    },
    {
        "title": "麻姑山诗 游流杯池",
        "author": "吕南公",
        "content": "灵仙心无累，会合祗偶然。\n当时玉酒杯，放旷随清涟。\n不知枯池上，遂有无穷传。",
        "dynasty": "宋",
        "collection_info": null
    },
    {
        "title": "麻姑山诗 宿仙都观",
        "author": "吕南公",
        "content": "仙山古秀拔，百里见遭匝。\n楼殿出其中，鼓钟日镗鞳。\n𠴳𠴳云间鹤，下取芝菌噆。\n道人锄药归，月色满畚锸。\n夜眠依松槛，清思逼睡榻。\n起咏步虚声，倾觞煮蔬甲。\n事有属外念，寄之以评商。\n何由使我心，浩浩上羲皇。",
        "dynasty": "宋",
        "collection_info": null
    },
    {
        "title": "麻姑山诗 读李邕天师碣文",
        "author": "吕南公",
        "content": "腾腾六尺碣，标置羽客坟。\n龟螭尚坚完，字画稍破分。\n道士惜故物，编扶使长存。\n前已三百年，后当几何春。\n昔诵八哀咏，颇推李邕文。\n披襟喜此逢，再读目愈昏。\n道固难洞达，辞犹不雄浑。\n岂殊沸鸣蛙，见谓鼓吹繁。\n惜哉开元盛，乃乏史笔人。\n復疑少陵翁，赏识或失真。\n凡例竟何有，占招仅成言。\n当时干谒儿，误听一走门。\n富贵世所擅，文章我知论。\n忼慨韩柳思，不返撰述魂。",
        "dynasty": "宋",
        "collection_info": null
    },
    {
        "title": "麻姑山诗 谒真君殿",
        "author": "吕南公",
        "content": "稽首香案下，索火续新烟。\n徘徊想功行，缅尽千载前。\n念昔魏晋间，士流罕身全。\n高人乐遗世，学者习虚玄。\n往往迷至道，琅琅漫清言。\n真君当此时，岂以口吻贤。\n独持济众术，敢论名后先。\n阴隲竟感格，飞昇遂联翩。\n严严白玉京，侍从皆羣仙。\n旧宅入祀典，列祠更他巅。\n平生岂有意，德在名自传。\n浩浩一气游，萧萧诸象专。\n孰能知真君，庸俗但告虔。",
        "dynasty": "宋",
        "collection_info": null
    },
    {
        "title": "麻姑山诗 三清殿西庑见穆质题名石刻",
        "author": "吕南公",
        "content": "香像坏已久，虚名在金石。\n深知无穷传，须以託文墨。\n穆卿刚直者，公论触权戚。\n至于祸福间，亦有随俗迹。\n端知守财虏，倚此销罪慝。\n秪今蚩蚩流，持论能引掖。\n凭谁致我语，解彼蚩蚩惑。\n欲慕穆卿贤，当充穆卿德。\n区区建香像，是乃卿瑕讁。\n用此而希卿，何殊以耳食。",
        "dynasty": "宋",
        "collection_info": null
    },
    {
        "title": "麻姑山诗 殿后七星杉",
        "author": "吕南公",
        "content": "岩岩寥阳殿，东有蔽牛杉。\n下无萝薜拘，上有云雾参。\n灵根不纳老，秀色长如天。\n已据烟霞都，更带星斗衔。\n成名在图籍，匠手安得芟。\n由来非自谋，时值本不凡。\n鸾鹤岂无侣，栖翔倚䰐鬖。\n讵知高古林，大用有所堪。",
        "dynasty": "宋",
        "collection_info": null
    },
    {
        "title": "麻姑山诗 上齐云峰",
        "author": "吕南公",
        "content": "人言此峰峻，谓与浮云齐。\n浮云虽满空，势自有高低。\n惊名不察实，世论所以迷。\n为君上峰头，旷望穷东西。\n杳缭城下涧，遥遥线环堤。\n人烟众邑屋，蒙密乱町畦。\n想彼平地眠，仰如遇昏鸡。\n应论峰头人，已尽天路梯。\n古士说高广，中州扺仓稊。\n岂尝骇嵚岑，隘若坐一闺。\n安得千尺翼，翻身逐飞霓。\n扶摇过丹山，饱听鸣凤嘶。",
        "dynasty": "宋",
        "collection_info": null
    },
    {
        "title": "麻姑山诗 道法堂检点三帝御书",
        "author": "吕南公",
        "content": "日脚退前楹，崇堂豁明凈。\n缣缃出百函，翰墨睹三圣。\n舒张溢墙壁，灿烂累籤㡠。\n鸾龙交飞翻，金石避坚硬。\n毫无半分弱，大至袤丈劲。\n真行体兼精，篆籀法毕正。\n篇章入题写，作者一何幸。\n伟哉天纵能，岂谓学成性。\n名山徧藏蓄，终古得辉映。\n墨客徒醉心，黄冠荷覃庆。\n尝思八世主，覆焘足仁政。\n诗书所敷扬，乃独蔑此命。\n将非史官略，纪叙非尽併。\n不然天日资，肯特记名姓。\n或应淳古治，不以余艺竞。\n肤浅难考评，随羣但称盛。",
        "dynasty": "宋",
        "collection_info": null
    },
    {
        "title": "麻姑山诗 无为阁见杨杰记仙都花",
        "author": "吕南公",
        "content": "山风吹春来，仙花靓如面。\n芳馨岂不美，俗耳未肯贱。\n吾闻西州地，薪以牡丹爨。\n何嫌此中花，开落无人看。",
        "dynasty": "宋",
        "collection_info": null
    },
    {
        "title": "麻姑山诗 望秦人峰",
        "author": "吕南公",
        "content": "此地去秦中，赢粮每三月。\n秦人不厌远，期以一死脱。\n何言幸可数，久竟各存活。\n得非潜逃心，世爱多洗割。\n迥然深林岭，云气长不灭。\n避俗可成仙，斯言盖疏阔。\n余来翠峰地，把酒望深樾。\n不见云霞身，山禽但惊聒。",
        "dynasty": "宋",
        "collection_info": null
    },
    {
        "title": "麻姑山诗 三门桥望五星峰",
        "author": "吕南公",
        "content": "弄水石桥西，退荫百尺松。\n看山同羽人，初问五星峰。\n为我袖手指，当前秀蒙笼。\n平排五青尖，似拱寥阳宫。\n自外虽峛崺，其高莫能同。\n固知天下名，有以形类通。\n不然天精纬，讵或聚此中。\n他山冈阜名，顿拔亦俊雄。\n民耕牛羊践，称谓谁与宗。\n维此古洞府，羣仙屡从容。\n烟霞庇草木，题号更峻崇。\n融结俱土石，灵凡异遭蒙。\n想当有初物，岂自知所从。\n嗟嗟蓬荜士，何用羡帝公。",
        "dynasty": "宋",
        "collection_info": null
    },
    {
        "title": "麻姑山诗 问玳瑁石所出",
        "author": "吕南公",
        "content": "陂陀土中石，含彩若龟贝。\n伊谁攻取之，传玩诧奇怪。\n山家厌搜凿，养草事蔽盖。\n閒名偶流闻，尚自困酬对。\n咨嗟人间世，岂直文为害。\n大有可用姿，难能免侵败。\n他山石不美，粗杂等顽块。\n奈何亦争求，烂漫入磨扢。\n情知既有物，顺以除恶爱。\n不然悠悠生，孰在形器外。",
        "dynasty": "宋",
        "collection_info": null
    },
    {
        "title": "麻姑山诗 观虎跑泉",
        "author": "吕南公",
        "content": "名山一境镇，水土本深厚。\n谁令虎来跑，应爪泉飞透。\n吾知变化物，持气异羣畜。\n惭愧刚猛身，堂堂负文绣。\n仙乡既游历，不忍无所就。\n怒掌发灵踪，山祇助喷溜。\n干坤任陈故，称号长芬富。\n叹息泯泯人，平生不如兽。",
        "dynasty": "宋",
        "collection_info": null
    },
    {
        "title": "麻姑山诗 入丹霞洞",
        "author": "吕南公",
        "content": "霞光满西山，古洞在其下。\n石老只嵌空，泉寒亦飞泻。\n有居容冠褐，无路纵车马。\n游人务周徧，强往不敢舍。\n森森南荣树，飘叶扑香灺。\n过尽去来人，谁为爱閒者。",
        "dynasty": "宋",
        "collection_info": null
    },
    {
        "title": "麻姑山诗 出山有感",
        "author": "吕南公",
        "content": "偶随爱山客，亦赋看山诗。\n方为昔日登，又作今日归。\n劳生竟何有，清赏不可期。\n故惭康乐侯，万里穷攀跻。",
        "dynasty": "宋",
        "collection_info": null
    },
    {
        "title": "答道先难交困新知二首  其一",
        "author": "吕南公",
        "content": "难交困新知，触事得晚悔。\n人方趋势富，我独居老大。\n悠悠强衰颜，耿耿堕末界。\n岂无相于迹，襟腑殊恶爱。\n羞同復多嫌，乐与翻自坏。\n谭高递互笑，饮勇周旋怪。\n嘉荣徒染濡，程孔肯倾盖。\n闭门当止矣，非敢事閒退。",
        "dynasty": "宋",
        "collection_info": null
    },
    {
        "title": "答道先难交困新知二首  其二",
        "author": "吕南公",
        "content": "孤坐念平昔，悽然垂涕洟。\n他乡二十游，故里四十归。\n父老略已尽，后来异襟期。\n卑躬揖我进，反顾问我谁。\n譬彼古器物，形模漫瑰奇。\n尧冠落战国，不贵理亦宜。\n嘿塞习蹇吃，迟徊避横飞。\n秋风吹我鬚，萧飒近素丝。\n多感属暮齿，难交困新知。",
        "dynasty": "宋",
        "collection_info": null
    },
    {
        "title": "道先贤良以南公出山愆期示诗见促谨依来韵奉答",
        "author": "吕南公",
        "content": "为农岂非天，归计恨不早。\n业已入犁锄，谋惟在粱稻。\n春霜久不解，干渴满耕隩。\n布谷彼何心，声声似相报。\n不知兰台聚，安用樊间老。\n定许叩铃斋，柴居就长道。",
        "dynasty": "宋",
        "collection_info": null
    },
    {
        "title": "以双井茶寄道先从以长句",
        "author": "吕南公",
        "content": "园公嗜慾浅，所好杯中物。\n有田在荒村，半以种糯秫。\n居然成醖酿，不復畏法律。\n客至启柴扉，甆瓯等閒出。\n春蔬间菘韭，秋果杂梨栗。\n取次得宽怀，何曾计余日。\n山栖经五载，此兴殊不失。\n独有醒觉时，追伤往年屈。\n羁游住破屋，愁寂靠𨧱銊。\n仰望步兵厨，优如上公秩。\n无钱输榷吏，穷素又畏咄。\n太息苏源明，仁襟信奇倔。\n低徊怜郑老，长使醉兀兀。\n发我感古人，何缘希彷佛。\n粤从归村后，夙恨亿万毕。\n耕稼虽自劳，醺酣不他乞。\n亲朋或知我，问讯俱委悉。\n亦有赠助恩，无非佳纸笔。\n邻家世耝耰，窃笑事儒术。\n故故送樽壶，端为鹞欺鹘。\n披襟忍辞拒，对案倾倒讫。\n特是今叚乖，遭承极纡鬰。\n遥遥海南尉，悯我卧蓬荜。\n寄以累幅书，封题附邮驿。\n慇懃屡存赐，颇以照萧瑟。\n乃惠双井茶，云腴品居一。\n人间有馈遗，宜用彼所必。\n牙栉奉戎王，鸮鸱取侮忽。\n藜羹予饿士，荷德到身没。\n惊嗟石上英，于我系搪突。\n迴思西山阁，其主异俗匹。\n喜醉復喜醒，其胸抵溟渤。\n今当议移献，不更嫌草率。\n再拜写私诚，庶几无废茀。\n银锅焚蟹眼，金匕搅云骨。\n陆叟片无三，卢翁碗论七。\n能希击节赏，且勉按剑叱。\n纵被睡魔嗔，吾豪不应恤。",
        "dynasty": "宋",
        "collection_info": null
    },
    {
        "title": "谢邻翁",
        "author": "吕南公",
        "content": "穷秋我何事，岁计聊支准。\n割稻三万斤，栽松二千本。\n辛勤完廪庾，颠倒粪畦畛。\n为有空腹忧，能忘此时谨。\n菘肥竞垂阴，稻美方联稛。\n自喜在丘园，年衰且优稳。\n天功偶不助，人力翻为窘。\n弥月雨连淫，交冬霜不陨。\n蔬长煮有綫，谷湿舂多粉。\n厚望乃无聊，萧如被宫膑。\n今朝二十九，看历惊秋尽。\n去腊都几何，阳乌尚高隠。\n邻翁巧谭话，念我频嗟愤。\n杖插肯经过，单辞稍牵引。\n上论穹昊意，窅嘿难裁忖。\n下说倚伏端，回环恒切近。\n熙宁大丞相，周孔登台衮。\n手运道德枢，生灵藉鍼诊。\n劳神十五载，坐许无遗恨。\n归卧睫未交，纷纭见矛盾。\n推称忽排毁，歌咏俄咍哂。\n蔼蔼攀附人，层霄堕污溷。\n前愚初是智，昔禹今成鲧。\n譬彼羹涴衣，仓黄可潄抆。\n问君官际会，何似农藨蔉。\n而以望小乖，便同身大疢。\n飘风将暴雨，自古称豪敏。\n邂逅不崇朝，谁嫌类荣槿。\n羲和与青女，会见驱辀轸。\n昼暖夜严凝，安知不相趁。\n低徊向翁谢，老语真明允。\n惭愧失路贤，吾贫固当忍。",
        "dynasty": "宋",
        "collection_info": null
    },
    {
        "title": "寄济道",
        "author": "吕南公",
        "content": "有田山陂间，年历六七过。\n买园丘墓侧，畎亩十丈大。\n于焉拟柴荆，垂就又垂破。\n岂无速成意，煎逼少财货。\n淹留寄他门，一跌防百蹉。\n诗书相娱老，儿女既翦鬌。\n何必随羁游，无屋覆高卧。\n昨来钱可贷，似有鬼阴佐。\n乡闾喜吾归，惊咤竞告譒。\n一茅曾未结，羣盗忽譀𧬱。\n旌旗蔽枌榆，弓箭拥篱舍。\n连甍被焚荡，万室逃斫剉。\n吾衰当此时，林下若为坐。\n苍茫依井邑，买舍宁敢惰。\n迎家郡楼南，庭户困堀堁。\n庇风惟古壁，容足乏高座。\n平生灌园心，一旦入顿挫。\n譬如千钧弩，激发不中埻。\n力穷坠泥沙，岂免埃𡏖涴。\n浮沉非所善，耿介诵楚些。\n邻叟异吾徒，轩咍不垂和。\n慇懃怀我友，契阔似弃播。\n早以声气同，中为章服裹。\n牛刀到芥羽，蜀锦拭奴唾。\n虽云不等閒，无虑系轗轲。\n能无挂冠计，尚却采薇饿。\n低回颇贤劳，自比蚁行磨。\n闽州富风物，盈轴积文课。\n时时寄吾庐，恨不共制作。\n相思匪朝夕，饥渴各无奈。\n忽闻有归期，忻快亟自贺。\n呼童治盆瓮，醖醷忻秋稬。\n支持醉梯媒，伤弔俗类䌴。\n仁人不吾诳，早晚应沃輠。\n延颈望东桥，何当见绅拖。",
        "dynasty": "宋",
        "collection_info": null
    },
    {
        "title": "寄子发",
        "author": "吕南公",
        "content": "后事喜乖初，劳生拟何禀。\n思山有藏市，愿起或成寝。\n交声违本心，叹恨只愈甚。\n听君东堂言，去计非苒荏。\n外危速官谤，内迫将母稔。\n不能效飞鸿，为悔比拾渖。\n寒乡有旧隠，秔稌岁充廪。\n及此挂吾冠，逍遥适衾衽。\n咨余方问舍，期就指冬凛。\n相邀林野娱，高咏略宋沈。\n闽蛮忽煽虐，白刃万胸修。\n惊奔託城闉，默若鱼在槮。\n问君归来信，延伫久纔审。\n亟闻漕台公，推待过流品。\n縻留不许退，谗口亦旋噤。\n古人制行藏，缓走不为𧾏。\n况今羣盗炽，岩谷岂安枕。\n秋风又开菊，庭砌铺故锦。\n江鲈鲙丝肥，蔬果具丰稔。\n相思东堂远，努力文字饮。",
        "dynasty": "宋",
        "collection_info": null
    },
    {
        "title": "中山感怀",
        "author": "吕南公",
        "content": "西村灌园生，好尚只坟史。\n偶为冻馁驱，放浪离桑梓。\n初谋旅人食，岁月涒滩纪。\n城西谒郎官，辞业入惊喜。\n题门辱皇甫，啖炙烦周顗。\n积渐近攀援，依稀召訾毁。\n郴阳不果往，刘馆聊凄倚。\n俛仰秋夏交，飘然动行李。\n凌云古空谷，中卧幽真士。\n寄书使来前，得共考经旨。\n依从得所好，不分严霜委。\n宵话酒干樽，朝游屐磨齿。\n春风忽浩荡，客兴又迁徙。\n邑里有名卿，相寻走函纸。\n淮南官未赴，盱上船犹舣。\n禄廪见剩余，羁栖请依止。\n萧条出门去，四月大江水。\n荏苒向枞山，愔沉傍书几。\n侯鲭岂无味，旅疾或多鬼。\n讽诵难呻呼，辛勤一朞矣。\n天书问乡贡，侮角士争起。\n却治举场文，归参白襕子。\n征鞍遂南首，故园衝炎晷。\n把卷诣棘闱，骈罗聚千趾。\n文章虽草草，论荐亦舋舋。\n还与同籍公，西行望旒扆。\n于时冰雪恶，进步忧披靡。\n迤逦达浚郊，徘徊经腊祀。\n春官未相识，退作暴顋鲤。\n惆怅问乡程，东随汴波驶。\n南京𢗳懆饮，泗郡崩奔泚。\n稍赴建康城，筋骸倦如死。\n故人能俯接，未许论亨否。\n到得爽气严，艅艎始东拟。\n悠悠豫章岸，速至日无几。\n进叩凌云扉，图谋备驱使。\n同心颍川友，曾共长安米。\n解榻苦招延，幽轩为余启。\n归来坐高馆，两见柳垂蘂。\n出有冯讙车，居多穆生醴。\n为文万许卷，共学十余第。\n放论逼玄虚，摛辞谢狂斐。\n邦君颇投分，巨室能更视。\n师友足成名，贫穷岂常耻。\n虽怀招隠咏，敢废事君礼。\n况乏一廛家，宁忘抱关仕。\n须眉保方秀，时命固当俟。\n蚖肆伏神龙，山梁叹雌雉。\n徜徉亦何者，游衍姑从尔。\n篮舆走仙都，皂盖绕仙寺。\n掀呀赤松笑，穨塌豫亭醉。\n极有挽袖情，非无送鈎戏。\n神锋正轩揭，贤诏已蒙被。\n辞学属吾徒，天衢合伊迩。\n败军犹鼓勇，韬略助轻恃。\n自负七札豪，旌麾必摩垒。\n高心不虞祸，羣吠忽满耳。\n绛灌怒如雷，魋仓众于蚁。\n纷纭莫沮遏，回避但嗟唏。\n大暑北路尘，匆匆二千里。\n仓皇忍饥渴，迫若畏流矢。\n又见朱雀桥，重寻保康市。\n追随国庠试，玉石混臧否。\n皆谓连城珍，无劳病瑰玮。\n谁援周宣手，反弃中乡芑。\n颠沛翅便垂，思山对蟾胐。\n迢遥马鞍峡，滂湃虎林涘。\n倍道怯粮空，逢人类囚罢。\n朝天两朱阖，寂寞徒还篚。\n无数弔唁声，伤怀泪如洗。\n时情看成败，自昔有冰毁。\n将军匿风棱，县尉乃凌抵。\n云泉岂不好，消息视天理。\n即速肥遁装，劳君屡牵褫。\n宾筵堕盈昃，卦气尽壬癸。\n虽往省松楸，仍来仰盆锜。\n人皆贱屑越，己独念摩揣。\n会得卜终焉，尤难在轻只。\n赍咨灌园业，早晚工力庀。\n譬彼蒙笼枝，初培就根柢。\n求田阔陂侧，问舍长林尾。\n此计或有涯，成家倍为美。\n侵寻见冬暮，我马议驾彼。\n请婚无高堂，授室藉媒氏。\n风流愧王谢，族望惭昭芉。\n尚恃五噫才，诸余庶忘弭。\n人伦喜修正，鳏党成离仳。\n驩快见芳时，承前语惉懘。\n啼鹃聒窗户，野思兼耘耔。\n计较理锄耰，踌躇背床笫。\n栖迟抚州路，独復操尺棰。\n却整半老容，临泉照清泚。\n比邻旧时叟，相见意不菲。\n儿孙喜诗书，扬簸借糠粃。\n潭潭翠冈下，其屋亦佌佌。\n虚徐事毛锥，脱略辍金耜。\n盘飧得笋蕨，满腹餍青紫。\n或酌山泉醪，醇香溢吟觜。\n逍遥度晨夕，次第遗轩陛。\n秪欲养疏慵，谁能论钦企。\n柴薪渐营度，且阅灌园技。\n必可了余生，功名付尘滓。\n安排聚鸡栅，编织钓鱼䉂。\n刬草种篔筜，扶栏栽枸杞。\n多年此谋熟，愿与尺鷃比。\n平昔侥倖非，从今定休已。\n书边夜来酌，酩酊乱终始。\n夜半睡魄醒，追惟到前此。\n悲哉二千日，倏忽象转跬。\n中间事变繁，何啻亿及秭。\n讙愉漫颜面，愁痛彻骨髓。\n若不悔先迷，将何异虫豸。\n向来与君住，成熟至汝尔。\n计成合初终，三回倒吾指。\n当时盍簪辈，今者隔彼己。\n朱张既分明，陈夏浪同轨。\n咨余逼衰晚，谋望只寻咫。\n打併矜衒名，都卢让辽豕。\n吾生大魂梦，世路万疮痏。\n作诗解君颐，恨少月露体。",
        "dynasty": "宋",
        "collection_info": null
    },
    {
        "title": "壬戌岁归治西村居奉答次道见寄长句",
        "author": "吕南公",
        "content": "肃肃白虎殿，潭潭承明庐。\n人皆通籍游，我独老饭蔬。\n譬彼兽啖土，岂其恶甘腴。\n道穷吾何之，只得归荷锄。\n盛夏督耘耔，先春理陂渠。\n低徊居未宁，倏忽岁又除。\n但怯簿有债，谁羞门少车。\n载歌裹饭辞，谒酒聊自娱。\n念子早奋拔，声华系名驹。\n谁云破青衫，罪谤更勃如。\n朝野固异分，知安尽夷途。\n牛衣与樵歌，各是对妻孥。",
        "dynasty": "宋",
        "collection_info": null
    },
    {
        "title": "烟雨",
        "author": "吕南公",
        "content": "朝来烟雨重，天与平田接。\n轻风更萧萧，清快绕我睫。\n开扉觅高岭，没若隔世劫。\n不见苍翠颜，徘徊坐搘颊。\n农夫一何乐，羣辈聚稠迭。\n移秧塞塍圈，狼籍衣不摄。\n諠阗交野语，蹲踞就晨馌。\n台笠映扉蓬，端能胜经笈。\n人生慕温饱，万趣归一惬。\n何必少髭颏，区区羡长鬣。\n吾村有荒圃，吾屋葺未辍。\n早晚画度全，方将事农业。\n耕耘党既入，歌笑声可蹑。\n虽欲着新书，无妨理锹锸。",
        "dynasty": "宋",
        "collection_info": null
    },
    {
        "title": "傍湖行观",
        "author": "吕南公",
        "content": "十日不出门，厌闻水车声。\n昨来新雨足，耳外忽晏清。\n步屧踏初霁，舒徐绕塍行。\n向时荼蓼处，荒秽略殄平。\n青秧渐瀰漫，黑手益纵横。\n固知农趋时，岂特劝督明。\n下士能致力，高天得无情。\n愿言成岁丰，庶免寇盗惊。",
        "dynasty": "宋",
        "collection_info": null
    },
    {
        "title": "覆船山",
        "author": "吕南公",
        "content": "峨峨覆船山，特起秀蟠勃。\n当前百十里，已见青突兀。\n行瞻渐详谛，依约认毫忽。\n西峰自排列，俨若魁健卒。\n羣阜復东迴，钦如搢珪笏。\n横冈挺戈剑，坚重不可杌。\n峻岭扰騧骊，豪雄欲相揬。\n或宽侔放荡，或迫类{甚乍}{甚卒}。\n或象喜纡余，或同怒诟咄。\n林高盛巾帼，畬破露鬝秃。\n有险状饥癯，有坌似壮腯。\n伟哉形态众，尽叙难以猝。\n忆随游览后，深入禅宅窟。\n樵径坦復崎，遥村现还没。\n是时五月晦，寒气尚切骨。\n汲泉煮茶云，石鼎沸鬻雪。\n夜垂纸帐卧，疑近鬼窸窣。\n晓引杖屦行，岩峦徧缘踤。\n幽坡兽跳𮛬，佳树鸟咽嗢。\n飞瀑下层崖，铿清断污淈。\n分流浃田壤，千里利耕搰。\n爱此爽洒都，拟咏屡蹇讷。\n何由结庐舍，静取蔬茹捽。\n梦想空洞灵，孤云动飙𩖨。",
        "dynasty": "宋",
        "collection_info": null
    },
    {
        "title": "奉和内翰太中城南放鱼",
        "author": "吕南公",
        "content": "沾沾水中鱼，生死岂有知。\n成形四气中，积渐长鳞鬐。\n但喜藻可依，未谙龙可随。\n茫洋天地间，寄命此郡西。\n岁有竭泽例，肯纵舍者谁。\n秋潦走海去，荒壕已愁饥。\n方将赴烹芼，逃避计若为。\n万里雷雨解，一时离兑暌。\n夫何遇仁贤，顾盼成嗟嘻。\n载悯口腹累，鲜能毫髮遗。\n支川以三千，此独数亩池。\n脱尔仓猝急，吾其亡肉糜。\n呼舟送中流，狡吏敢挟私。\n曾是溃烂势，忽称太平时。\n波澜网罟多，要在慎所之。\n香饵不足爱，古言未应非。\n丙寅元佑年，内相守楚夷。\n恺悌见篇咏，鱼乎尔恩斯。",
        "dynasty": "宋",
        "collection_info": null
    },
    {
        "title": "偶游僊都道先以长句见寄依韵奉答",
        "author": "吕南公",
        "content": "吹灯染小帖，借马忤廐人。\n岂其事朝参，强欲观云泉。\n盥栉具袍带，超遥石桥间。\n同征二十蹄，驽骏乱后先。\n朝曦遽突兀，送我溢背温。\n乐郊民何知，桃李自满园。\n逶迤松下路，不践已八年。\n道翁喜吾来，煮茗巨石根。\n导我復勉我，攀跻绕巑岏。\n依依梦中游，忽得惊觉魂。\n一听钟鼓响，载惭尘土昏。\n顾兹清泚流，照洗憔悴颜。\n曀曀金碧光，嘈嘈杉桧喧。\n楼台有新增，碑版多旧观。\n啸客徧厢闼，周爰讯黄冠。\n白头师灵仙，不免归丘坟。\n太息五浊士，凭痴待飞翻。\n譬持数寸胶，拟救九曲浑。\n往者不肯说，来乎付谁怨。\n唯当悟至真，可入了世论。\n崔嵬黄守庵，本是刘伶裈。\n忆我初借卧，嗒焉过西曛。\n踏黑叩归户，仓忙遭駡言。\n宁知復来时，邂逅乃见尊。\n中从鲍兄至，三岁四五番。\n题诗不知我，命酌戒醒还。\n丹霞所未识，西望久目存。\n畏雨我独止，于今负长嘆。\n鲍去死令长，无人辨龙蚖。\n我穷羞白襕，引分逃山樊。\n俛仰十五载，恍如毕晨餐。\n方为此日游，忽计后戚懽。\n何以遣孤愤，随鞍有残樽。\n焚鱼濯甆瓯，浩荡临前轩。\n适举共悄嘿，屡觞渐纷纭。\n步兵俄鼎来，四座惊欲奔。\n授我大纸卷，捧承疑未安。\n披张纵眼力，审是陈侯篇。\n上序天质坏，借余尽情文。\n下伤素交稀，庆快末契敦。\n忧我困跋履，且令慎盘飧。\n平生惯众憎，读罢肠轮囷。\n引笔欲作报，停杯类含酸。\n人间有义好，蕲嚮异辙辕。\n权势之所在，万夫呈肺肝。\n风云苟不至，亲戚争弃捐。\n此谬匪朝夕，期谁反狂澜。\n余龄既蹉跎，乃得逸驾攀。\n感槩舍酒去，衝烟下耕村。\n黎明候铃斋，再拜以谢闻。",
        "dynasty": "宋",
        "collection_info": null
    },
    {
        "title": "蔡翁",
        "author": "吕南公",
        "content": "蔡翁高古士，终始素践清。\n晓然不欺心，可抵日月明。\n二十弄赋笔，周流教诸生。\n四十背辞场，归来闭柴荆。\n长子力近利，旨甘足谋营。\n次男治诗书，庭户弦歌声。\n居止在城邑，身如隠林垧。\n旧交势富门，十载不一登。\n稼穑有凶稔，翁无田可耕。\n闾阎多是非，翁耳不为倾。\n萧条一亩宅，裕若据八纮。\n书囊配酒樽，此外毫髮轻。\n晚醉有瘿枕，朝饥有藜羹。\n未知穷与通，何者当达情。\n维彼九章衮，暖外未觉荣。\n维彼八味珍，饱来无足矜。\n妻子亦垂白，息孙初习行。\n讙愉同百年，世患安得撄。\n嗟我稍濩落，晚能慕幽贞。\n何由似吾翁，坦坦寄余龄。",
        "dynasty": "宋",
        "collection_info": null
    },
    {
        "title": "早穫",
        "author": "吕南公",
        "content": "温风扇炎节，高壤见新稻。\n苍黄色犹杂，鎌担力已到。\n时当艰食久，不暇论赢耗。\n奔奔竭顷亩，翕翕资釜竈。\n蒸炊防碎折，焙煏取干燥。\n乡邻自齐同，早暮谁讽告。\n老翁操匕筯，一食九嗟懊。\n岂凶存后忧，饱饫偶今暴。\n骄阳有炕暵，积雨或淹涝。\n未是安眠人，儿童但嬉譟。",
        "dynasty": "宋",
        "collection_info": null
    },
    {
        "title": "穷鬼",
        "author": "吕南公",
        "content": "穷鬼断去志，送之岂无文。\n譬如衢路埃，屡归已復新。\n随我三十载，间关不辞勤。\n诱我上债台，为我拥愁根。\n羁旅风雨夕，空庐冰雪晨。\n赞成蹇拙谋，谨守冷静门。\n遇酒或略避，见钱辄生嗔。\n亦憎富贵儿，永矢不失身。\n昨者试羣士，閴亡忽连旬。\n谓其舍我行，忍不许我闻。\n乃復跳篱棘，诪张幻司阍。\n吹沙众官眼，使视玉为珉。\n诡计动有效，更谁评正真。\n归来只康然，知我耻奏论。\n忆昔熙宁初，与子俱食贫。\n相语厌此鬼，多方愿崩分。\n宗伯正愦惑，委其制风云。\n仓黄刖我足，置我寂寞滨。\n子脱白布衣，鬼颜愁不欣。\n自子有官守，辞乡八青春。\n坐想廪俸优，宁復鬼敢亲。\n今者枉书札，无财亦云云。\n信哉此鬼多，不限吴楚闽。\n阴灵虽叵测，要自有婚姻。\n族党各生子，子嫔又生孙。\n宗支遶天下，焉往不见存。\n子行改京官，途辙异凡民。\n闺房渐珠翠，盘桉溢羶荤。\n万一鬼不喜，乖离在逡巡。\n顾我惯与君，应来合朋羣。\n益五以为十，其徒日滋蕃。\n吾文虽极高，鬼去无沿因。",
        "dynasty": "宋",
        "collection_info": null
    },
    {
        "title": "读东方朔传",
        "author": "吕南公",
        "content": "武皇肆荒惑，公卿噤忠龈。\n先生有直舌，谈笑开吾君。\n董偃不敢怨，寿王谁与伸。\n堂堂补衮心，不厌犯怒频。\n岂不顾仕养，崇卑位泥云。\n耻同高论儒，瑟缩忧烹焚。\n贤人事昏主，献替视所因。\n不尔朝野间，谁非爱其身。\n彼哉下世士，所见异吾闻。\n丑谬无不为，乃思谤遗尘。\n国风歌善戏，孔圣许狂人。\n何嫌班孟坚，区区记余芬。",
        "dynasty": "宋",
        "collection_info": null
    },
    {
        "title": "过巫师步",
        "author": "吕南公",
        "content": "还过巫师步，竚立想平昔。\n不见旧门闾，苍苍但榛棘。\n当时修竹圃，十里认浓碧。\n佳树鬰珑璁，高能百余尺。\n连甍覆多瓦，厚堑迭坚甓。\n生计具安恬，邻人总驩适。\n非无四时乐，乃预五等籍。\n不知九载间，刬灭自谁力。\n或尤近川水，川水岂其蹙。\n堤岸尽民庐，何斯最崩析。\n有疑沿鬼道，浮诞致淫慝。\n僻术固欺人，穷祆盖伤德。\n不然当合会，大数名终极。\n幽玄竟难量，理意浪参测。\n忆初羁角岁，文字未深识。\n此地事遨嬉，随羣惯经历。\n波澜浇暑汗，略彴骋霜屐。\n逗晓集围鱼，连宵按传觋。\n走听铙鼓动，就视符箓敕。\n座轧歌神儿，盘分受釐食。\n中家馈牲果，豪屋送金帛。\n弟子争聚藏，巫师坐欣怿。\n顾余方𦕈弱，比众似岐嶷。\n抚省更呼留，慇懃赐遮扼。\n持杯劝醇酒，引堮指香腊。\n牵袖索吟哦，嗟天赏英特。\n其将雪侵鬓，见庆云路翼。\n童稚喜矜称，徘徊重低嘿。\n岂图专轗轲，所望壹差忒。\n荏苒至巾冠，奔驰为甔石。\n光阴与愁度，肝胆遭事役。\n文藻漫雄浑，途程转迤塞。\n翦翎看远举，蹀足羡横击。\n何以副乡评，徒能冠经席。\n虚声渐凌厉，谤口遂压积。\n辞山寄他州，封纸问故国。\n惊心存没异，刺耳荣谢亟。\n偶尔跨归鞍，萧然又行客。\n凄凉到今日，憔悴对遗迹。\n磵影冷茫茫，塍泥新拍拍。\n春风吹骀荡，夜月照岑寂。\n曾是祸福场，翻为马牛陌。\n谁能逃死丧，乃独久酸恻。\n无处沥余觞，空思咏渐麦。\n人间屡兴废，世路真阻阨。\n惬快一难逢，睽违千易得。\n布衣甘我老，耕耒非上逼。\n饱暖即逍遥，功名可抛掷。\n虽惭巫师语，且免荷篠责。\n自作好诗书，宁须位侯伯。",
        "dynasty": "宋",
        "collection_info": null
    },
    {
        "title": "过辞归岭",
        "author": "吕南公",
        "content": "老翁爱园庐，未省越邻坞。\n婚姻挽他乡，送客犯修阻。\n委蛇上高岭，四顾异吾土。\n相揖遽辞归，惊如避豺虎。\n漂浮千世下，出意能近古。\n游子笑安居，相传入名谱。\n黄尘压碎石，岁月知何许。\n但有鬰苍松，亭亭待斤斧。\n秋风吹我马，路向此山取。\n因名重徘徊，不独行役苦。",
        "dynasty": "宋",
        "collection_info": null
    },
    {
        "title": "过忧劫岭",
        "author": "吕南公",
        "content": "强步已半日，前冈更悠悠。\n下如趋龙宫，上若登云楼。\n不见人舍宅，但闻鸟喧啾。\n我行只空囊，盗劫谁知忧。",
        "dynasty": "宋",
        "collection_info": null
    },
    {
        "title": "五月二十五日三陂桥晚眺",
        "author": "吕南公",
        "content": "涨水久已退，擎泥草扶疏。\n平畴极我目，一来施犁锄。\n九夏行过六，尚忧復污潴。\n哀咨此乡民，耕力岂踌躇。\n地势苦卑薄，况无古川渠。\n愁潦惧熯干，不可保终初。\n昨者多暑雨，洪波日凌虚。\n新来满旬晴，渗涸类灌蒩。\n垂秋且当莳，到否知何如。\n摇摇众农心，凛若畏简书。\n远瞻来南山，其壤似郊墟。\n依微绿秀间，浮白略散舒。\n间喜早稻吐，因高得纡余。\n幸无风早催，聊济升斗储。\n天下有大福，唯民乐田庐。\n乐哉俟丰登，快我羁旅居。",
        "dynasty": "宋",
        "collection_info": null
    },
    {
        "title": "咏榴花",
        "author": "吕南公",
        "content": "敷敷英乍含，春尽叶已碧。\n垂垂实稍残，秋晚花尚拆。\n鲜妍谁造化，迟暮我彩色。\n方託晨露滋，何知早霜烈。\n天时岂顾望，生理自溢逼。\n根柢或未衰，芳葩肯无益。\n徐孃老情重，武后善涂泽。\n所美出虚疏，其殃乃穷极。\n参差共冲气，窈窕负灵识。\n草木可毋讥，吾伤在人德。",
        "dynasty": "宋",
        "collection_info": null
    },
    {
        "title": "俗士",
        "author": "吕南公",
        "content": "俗士各何在，来登盖徒然。\n彼其见湖山，乃特论价钱。\n为此可径绝，阴梯阻狙猨。\n当有诗酒豪，相将快留连。\n一醉抵万宝，高吟对遥天。\n下视阛阓儿，污埃尽痴年。\n嗟我濩落手，平生负云烟。\n题诗不放纵，或似摹印圈。\n安得冰雪才，同联座中篇。",
        "dynasty": "宋",
        "collection_info": null
    },
    {
        "title": "岁除感旧",
        "author": "吕南公",
        "content": "旧德无路报，衰年又增多。\n平生感激心，恐惧成蹉跎。\n幽幽黄钟原，总角便经过。\n一饭倚从母，徘徊类媕婀。\n学书随羣童，讙叫抵雁鹅。\n相逞知字画，勇于渴寻河。\n羞耻道赵壹，矜夸有甘罗。\n岂云幼慇懃，乃取晚坎轲。\n荏苒三十载，万千穷祟魔。\n旧游不得寻，听问徒悲歌。\n秋霜压芳兰，岂復异径莎。\n愿见故根畹，邈如隔岷峨。\n老穷怯脂韦，趣尚近笠簑。\n此恨长不没，安能辨蒿峨。",
        "dynasty": "宋",
        "collection_info": null
    },
    {
        "title": "偶题北轩",
        "author": "吕南公",
        "content": "说儒论四方，以北为背明。\n盖言幽阴位，有嚮即非亨。\n遂令口耳儿，恶北如近刑。\n安知壬癸交，于此兆万灵。\n天元气始降，坎水首五行。\n理数渐推迁，至兑乃秋成。\n余阴与初阳，分此朔易庭。\n故为始终地，变化容可轻。\n不但天道尔，人为亦该并。\n帝王宅九垓，辅相罗贤英。\n德虽若伊周，稽首为公卿。\n如其恶北面，谁以臣庶称。\n吾知讲析师，苟以巧自矜。\n何能乱达识，止可欺愚冥。\n吾来坐书屋，轩楹有北名。\n题诗非赋咏，聊以说儒憎。",
        "dynasty": "宋",
        "collection_info": null
    },
    {
        "title": "初游投子山",
        "author": "吕南公",
        "content": "东山未尝到，兴言往游观。\n寻幽味已淡，全胜交凡官。\n扬鞭遂出郭，樵路行萦弯。\n遇险辄舍马，听松频侧冠。\n霜天正枵寥，野吹何萧酸。\n强步且数里，犹在荒林间。\n峰回得古寺，一叩云中关。\n高僧夺睡出，迎对如嗔烦。\n解榻迸伏鼠，煮茶爆新泉。\n东亭一何高，岌若崖临渊。\n西庵更爽亢，基与堂甍班。\n延缘徧登坐，共羡閒人閒。\n同游二三子，取酒醺吾颜。\n约略修市果，横斜列山盘。\n饮语快不彻，望睫张无端。\n曦光忽衔西，归思攻余欢。\n撩樵洒醉毫，拂壁罗矛干。\n调笑下前坂，暮色凄漫漫。\n行矣重回首，林凹数声猨。",
        "dynasty": "宋",
        "collection_info": null
    },
    {
        "title": "答济道",
        "author": "吕南公",
        "content": "外物不可必，一官非我心。\n荣生在适分，素愿乃山林。\n知恩已三年，趣幕不觉深。\n因君累幅书，更激浩叹音。\n衮衮旦復暮，劳劳古犹今。\n其谁有功名，不顾忧患侵。\n富贵岂不欲，才力视所任。\n长鲸舞天渊，寸鲋安牛涔。\n性亦各得耳，何为辨差参。\n夫子方得路，未应弃光阴。\n咨余厌卑摧，谋望止尺寻。\n誓买五亩宅，归休以浮沉。\n耕渔入程途，文字亦所钦。\n看子展云翼，腾凌和熏琴。\n还将草堂书，敌子朱与金。",
        "dynasty": "宋",
        "collection_info": null
    },
    {
        "title": "答陈公美",
        "author": "吕南公",
        "content": "少壮事已远，旧文良可怀。\n百年能几何，十载不得偕。\n念昔居乡里，游处了无猜。\n饮食不相舍，谈笑久所陪。\n拜君以为兄，分密谁敢开。\n齿髮俱未老，未至衰与颓。\n我子在襁褓，君犹无婴孩。\n君后独舍去，为吏天一涯。\n我又厌奔走，远引不復来。\n岁月杳难恃，区区老吾侪。\n况从与君别，多事岁若排。\n心力不能究，衰病侵筋骸。\n二子皆已冠，如吾苦无才。\n君亦已有嗣，眉目秀且佳。\n人事知几变，会合终不谐。\n昨者本不出，豪杰苦见咍。\n鬰鬰自不乐，谁为予悲哀。\n幡然感其说，东走凌巅崖。\n不意君在此，得奉笑与诙。\n君颜蔚如故，大噱飞尘灰。\n我老应可怪，白髭生两顋。\n新句辱先赠，古诗许见推。\n贤俊非独少，故旧每所乖。\n作诗报嘉贶，亦聊以相催。",
        "dynasty": "宋",
        "collection_info": null
    },
    {
        "title": "拟古  其一",
        "author": "吕南公",
        "content": "仲尼鲁司寇，官职亦已优。\n从祭肉不及，戴冕奔诸侯。\n当时不之知，为肉诚可羞。\n君子意有在，众人但愆尤。\n置之待后世，皎皎无足忧。",
        "dynasty": "宋",
        "collection_info": null
    },
    {
        "title": "拟古  其二",
        "author": "吕南公",
        "content": "仲尼为羣婢，一走四十年。\n荀卿老不出，五十犹力田。\n顾彼二夫子，岂其陷狂颠。\n出处固无定，不失称圣贤。\n彼亦诚自信，谁能恤多言。",
        "dynasty": "宋",
        "collection_info": null
    },
    {
        "title": "拟古  其三",
        "author": "吕南公",
        "content": "公孙昔放逐，牧羊沧海滨。\n勉强听乡里，垂老西游秦。\n自顾未为壮，徒为久辛勤。\n君子岂必隠，孔子皆旅人。",
        "dynasty": "宋",
        "collection_info": null
    },
    {
        "title": "竹榻",
        "author": "吕南公",
        "content": "竹榻破坏久，隅棱类绳桥。\n扶身轻坐之，不敢直我腰。\n动小响已大，搘严势仍摇。\n铺毡蔽其颜，倚以度晨宵。\n醉卧稍安贴，如舟乍停桡。\n愁醒辗转多，似泛八月潮。\n欲下必以缓，将登未尝跳。\n奴僮为我忧，疑我或怅怊。\n讶我合改置，我心岂其遥。\n所嗟成与亏，本以材用招。\n念此苍翠干，初非愿枯焦。\n唯难逃匠手，遂与岁月凋。\n物固不求旧，人贫自无聊。\n怜强弃其衰，此志亦已恌。\n我有四壁宅，尘书映空瓢。\n何嫌此榻存，且以异贵骄。",
        "dynasty": "宋",
        "collection_info": null
    },
    {
        "title": "寄陈道先",
        "author": "吕南公",
        "content": "寄声西山阁，知我新近否。\n病嗽辄弥旬，无钱雇医叟。\n夫何稍除去，乃自得醇酒。\n美味既沾肠，清甘更悦口。\n适从耕垄上，杯醆不在手。\n坎坎遂连传，諠如击盆缶。\n清秋田舍事，秫糯或稀有。\n倾渴圣贤心，囊空欲狂走。\n思君綵衣次，与我异好丑。\n病少官壶多，何因到衰朽。\n古人说天道，高下常更受。\n此语傥可征，丰荒竟谁久。",
        "dynasty": "宋",
        "collection_info": null
    },
    {
        "title": "慈济塔",
        "author": "吕南公",
        "content": "僧说姦雄人，亦发归依愿。\n秪今慈济塔，乃自张崇建。\n云空土石干，碑倒龟龙断。\n悠长香火事，岂以非夫贱。",
        "dynasty": "宋",
        "collection_info": null
    },
    {
        "title": "一日復一日",
        "author": "吕南公",
        "content": "一日復一日，夜眠復朝兴。\n不见事物穷，但觉忧患增。\n千虑不必免，不思亦如恒。\n未知此世间，有用智与能。\n少壮怯鬰屈，衰残念轩腾。\n方如夏中蝉，忽若秋后蝇。\n非誉等毫丝，善恶计合升。\n可醉且勿道，云来譬高曾。",
        "dynasty": "宋",
        "collection_info": null
    },
    {
        "title": "理髮",
        "author": "吕南公",
        "content": "我髮日以少，我梳未尝频。\n过旬一理之，每理愁欠伸。\n壮长足痒屑，奔驰更埃尘。\n搔爬不觉劳，垢结类组紃。\n虽復强栉沐，惮如负千钧。\n钩牵就平直，流汗益苦辛。\n当时结似拳，渐细效梅榛。\n悬知又十载，几许及变银。\n万物有盛衰，吾何为喜嗔。\n借令但两鬓，岂害有冠巾。\n人言髮既凋，乃稍异痴民。\n题诗且自贺，渐系老成人。",
        "dynasty": "宋",
        "collection_info": null
    },
    {
        "title": "宿熯塘村",
        "author": "吕南公",
        "content": "尽日绕冈岭，孤征凌险巇。\n春风处处豪，游子行安之。\n过午或未饭，人烟信遐稀。\n暮投熯塘村，正见牛羊归。\n黯黯乱山腹，茅庐压笆篱。\n阳光向余霞，畏虎先掩扉。\n繫马就屋尾，解冠挂门眉。\n怡声问前程，乞火照寝衣。\n夜半雨忽恶，长雷撼坤维。\n奴仆亦睡觉，雨泻百箭驰。\n草草卷席避，倚墙愿晨鸡。\n故园岂无情，一梦不可期。\n我有三亩宅，比邻勇鉏犁。\n何曾问三旌，自足了四时。\n不肯卧寂寂，亦来走栖栖。\n幸无王事驱，或是奇鬼欺。\n咄咄復咄咄，生平笑狂痴。\n明朝遇清溪，莫洗脚上泥。",
        "dynasty": "宋",
        "collection_info": null
    },
    {
        "title": "西村",
        "author": "吕南公",
        "content": "东村岂不佳，南村自清幽。\n北村亦可居，俗悍不易投。\n维此兑岭曲，陂陀遶川流。\n桑麻有青园，耕稼有绿畴。\n云峰十里外，足举旷望头。\n本无车马喧，岂有声利愁。\n伊我先君子，故家待增修。\n还当起楹檐，此志敢不求。\n开闢三处径，疏通四前沟。\n有轩列琴书，有室贮锄耰。\n压曲拟长醉，藏刍待肥牛。\n超然了余生，不问万户侯。\n我策久已决，我身强悠悠。\n安能荷篠翁，不以意相收。",
        "dynasty": "宋",
        "collection_info": null
    },
    {
        "title": "镜镊",
        "author": "吕南公",
        "content": "镜镊亦何功，铿铿漫从事。\n助人饰形骸，初若逞意思。\n须毛何足简，尘垢何足薙。\n端为儿女怀，丰靓以言贵。\n余家在农亩，耘耔当传世。\n朝犁泥糊糊，暮耨草翳翳。\n风搔日暴炙，姿状难妩媚。\n百年寄託身，颠倒皆顺利。\n颜红黑何害，髮黑白亦是。\n谁能妄去取，屑屑论姿致。\n深村拟三径，岁月治去计。\n带经以随牛，镜镊成相弃。",
        "dynasty": "宋",
        "collection_info": null
    },
    {
        "title": "秋色",
        "author": "吕南公",
        "content": "秋色今又动，凄然悟衰残。\n筠床读书轩，一卧八九叹。\n少壮非所惜，尘劳苦间关。\n端为智虑倾，得此悄悄颜。\n筋骨众疾劫，肺肝百忧攒。\n还当节律迁，刺促惊痟酸。\n夜眠却明烛，晓脾拒坚餐。\n从文未终篇，腰脊益痹顽。\n太息造物宰，劳余岂其偏。\n宁分无穷悲，直窘有限年。\n想彼向荣木，萧森望云端。\n虽无瘿蠹亏，久竟归朽干。\n万化有尽极，一身何足安。\n方当委顺之，不必专愦烦。\n起坐仰星斗，环行绕檐栏。\n西风穿我怀，肃若临矛干。\n世故属无谓，悠悠谅何言。\n唯应就枕时，旷荡如山樊。",
        "dynasty": "宋",
        "collection_info": null
    },
    {
        "title": "岁寒亭",
        "author": "吕南公",
        "content": "北风搔长林，万叶各穷屈。\n爱此清秀干，高寒色如一。\n虽无化石验，自是后凋质。",
        "dynasty": "宋",
        "collection_info": null
    },
    {
        "title": "送傅亨父",
        "author": "吕南公",
        "content": "相公坐东府，简拔无留才。\n贤良得帅权，志与冯赵偕。\n以策屈羣力，勃如飞蚊来。\n河湟多新田，陇渭少惊埃。\n壮矣功利举，趣时各贤哉。\n谁言夫子喙，不在此日开。\n手把经纶书，想望黄金台。\n相期衢道亨，纸墨皆云雷。\n腊雪拍马睫，朔风穿仆怀。\n虽云行路难，足免壮士哀。\n去去合利见，少微近三台。\n得志亦遄归，我有贺酒杯。",
        "dynasty": "宋",
        "collection_info": null
    },
    {
        "title": "和得茶杂韵",
        "author": "吕南公",
        "content": "衰翁脾病怯饮茶，不但嗜酒成雄夸。\n夜长昼短读书苦，伫待鸡鸣愁日斜。\n秋蔬搜肠酒正恶，踏炉火慢煎双脚。\n偶然接得西安角，险欲衝尘送高阁。\n沉吟却忆陈公子，惯在京华看贡篚。\n蒙山顾渚建溪春，花乳清泠徧知味。\n今来下国深秋景，酒厚花稀心未醒。\n盱水中泠亦试烹，岂须奔走扬州井。",
        "dynasty": "宋",
        "collection_info": null
    },
    {
        "title": "延陵行",
        "author": "吕南公",
        "content": "莫爱倾城名，名高祸将作。\n莫嫁多才郎，才多情义薄。\n君不见季伦不保绿珠命，长卿终负文君託。\n岂如延陵庑下赁舂人，无色无才贫且乐。",
        "dynasty": "宋",
        "collection_info": null
    },
    {
        "title": "乌翩翩行",
        "author": "吕南公",
        "content": "乌翩翩，鱼漉漉，陂湖漫漫浮穷肉。\n贫民疫死尸且坏，冢儿忍看熏墙屋。\n桐棺一寸无钱置，亦可躶埋难乞地。\n绳挛箦载肩负{扌舁}，暮夜间关来此弃。\n哀号数声泪淋沥，归掩柴荆邻寂寂。\n官家政令如文王，日月不为盆下光。",
        "dynasty": "宋",
        "collection_info": null
    },
    {
        "title": "黄茅行",
        "author": "吕南公",
        "content": "黄茅飒飒天垂雺，夜宿野亭行旅共。\n看看灯火问他乡，听说艰虞各悲痛。\n早年转货河东北，亦熟淄青涉梁宋。\n民生富裕利源宽，所至如家忘勒鞚。\n晚来凶札作饥馑，首尾七春荒播种。\n已知人物俱流亡，秖有室庐齐歇空。\n迴旋却走嚮淮浙，併值纷纷叹饥冻。\n积尸狼籍臭相兼，无异烂鱼藏暑瓮。\n去秋关陕谷将稔，践嚼忽惊黄鼠众。\n正忧飞輓负洮岷，敢论仓箱稀食用。\n昨闻王师又南伐，熊罴十万临诸洞。\n荆潭五岭皆宿兵，日费千金谁运送。\n闽州旁助早成乏，何况匹夫图窃弄。\n三川迢递未得归，悬想讵能余赋贡。\n独称江国久丰足，游历如今愁更重。\n旱伤水剥疫疠频，何处商廛犹佚纵。\n囷京少食但萧屑，寇盗乘虚还扇动。\n一宵此地漫安身，万里故园难入梦。\n喓喓鸡唱侵枕脚，淡淡晓光穿屋缝。\n去矣东西勿復言，文臣方献昇平颂。",
        "dynasty": "宋",
        "collection_info": null
    },
    {
        "title": "迟晚行",
        "author": "吕南公",
        "content": "少年踊跃希卿宰，迟晚徒思老江海。\n吾道淹衰髮渐凋，壮图销铄田今买。\n文苑锋铓稍收戢，醉乡朋旧多携解。\n唯有愤世嫉邪心，自计终天不能改。",
        "dynasty": "宋",
        "collection_info": null
    },
    {
        "title": "呜呼行为闽寇屡动州郡无兵而作",
        "author": "吕南公",
        "content": "君不见熙宁宰相经纶苦，不肯养兵累神武。\n多时州郡罢招军，欲责耕民为战伍。\n诏书一日下九天，守令宣布周乡田。\n十家嗟吁百家和，父子握手悲残年。\n干戈不与锄耰杂，此道几迴轮历甲。\n未能井牧似三王，何用匆匆谋混合。\n舆情有幸闻旒扆，敛鼓收旗防怨谤。\n尔来下国稍自安，其奈兵防已颓毁。\n大城有兵不千百，小城更少几许力。\n一夫窃发数县惊，坐恐饥癯皆盗贼。\n承平久矣称繁富，儒生枉被高谈误。\n同声敷奏尽哀矜，引手施行皆耗蠹。\n居不得宁辑，财安能充裕。\n呜呼，争得略如开元姚宋之民人，万里东南开夜户。",
        "dynasty": "宋",
        "collection_info": null
    },
    {
        "title": "别离  其一",
        "author": "吕南公",
        "content": "东家卖儿价何卑，西家弃妇声更悲。\n得钱未足三日饱，既别岂有归来时。\n山如高城路如线，迴首难言泪盈面。\n蝼蚁沟渠处处同，短长不復能相见。",
        "dynasty": "宋",
        "collection_info": null
    },
    {
        "title": "别离  其二",
        "author": "吕南公",
        "content": "死别离，未如生别苦。\n绸缪恩意无穷处，忽作乖违成陌路。\n非缘官诛与私劫，忍令弃置随童妾。\n夷齐不可人人学，争得腹空无悚慑。\n生别苦，此苦无尽期，百年泉下亦衔悲。\n娶归养儿畏不早，何知此日难相保。",
        "dynasty": "宋",
        "collection_info": null
    },
    {
        "title": "贫妇叹",
        "author": "吕南公",
        "content": "昨日良人死穷独，粮空子幼身自哭。\n卖衣葬罢急谋嫁，富翁立待封居屋。\n夫妻寒贱恩亦深，缞麻终制非无心。\n饥肠雷鸣无可奈，礼法虽存何足頼。",
        "dynasty": "宋",
        "collection_info": null
    },
    {
        "title": "教学叹",
        "author": "吕南公",
        "content": "卑卑穷生无令图，偶开浊眼窥字书。\n村田子弟念笔札，邀请禀访同师儒。\n远防斗讼习诡讦，近就财利评侵渔。\n行身便事世所幸，先王教道徒迂疏。\n君不见官家设庠校，俊士罗冠裾。\n亦工细丽苟荣禄，谁復高远稽坟谟。\n本期教学敦风俗，今如附子充饥腹。",
        "dynasty": "宋",
        "collection_info": null
    },
    {
        "title": "勿愿寿",
        "author": "吕南公",
        "content": "勿愿寿，寿不利贫袛利富。\n君不见生平龌龊南邻翁，绮纨合杂歌鼓雄。\n子孙奢华百事便，死后祭葬如王公。\n西家老人晓稼穑，白髮空多缺衣食。\n儿孱妻病盆甑干，静卧藜床冷无席。",
        "dynasty": "宋",
        "collection_info": null
    },
    {
        "title": "壮士胆歌",
        "author": "吕南公",
        "content": "非灾非祥何所出，迴天转地成慌惚。\n蓬莱金曜急食昴，矫矫霜虹横贯日。\n帝尊万乘勿致威，大兵如火无所施。\n擒龙扼虎无所克，手引存亡纔顷刻。\n事无今古用则灵，用时天下毛髮惊。\n能将义勇发至诚，壮士之胆君勿轻。",
        "dynasty": "宋",
        "collection_info": null
    },
    {
        "title": "恩雠必报歌",
        "author": "吕南公",
        "content": "苏相东归施不妄，栾公得位言何壮。\n恩雠必报真丈夫，不苟而已焉知余。\n浮生百岁飘风速，胡为顾慕甘侵辱。\n道之至实先吾身，纷纷毁誉何足闻。",
        "dynasty": "宋",
        "collection_info": null
    },
    {
        "title": "西风",
        "author": "吕南公",
        "content": "西风一夜飕飕动，冷触病身增疾痛。\n卧听促织不成眠，起望明星还内讼。\n十年客路过秋色，五亩故园停岁种。\n学如观海祗自奇，文似屠龙竟谁用。\n情知至足在饱暖，何事低心随荐贡。\n桀溺从初岂有官，接舆却是能歌凤。\n今虽未借邯郸枕，昔曾屡叹南柯梦。\n哿矣归哉有近期，会将物我分轻重。",
        "dynasty": "宋",
        "collection_info": null
    },
    {
        "title": "渴虎",
        "author": "吕南公",
        "content": "九月十月霜漫漫，圹埌南野如羣边。\n东风已作冻未解，日月晓望皆璚田。\n冈陵焦枯涧壑竭，草木性命俱沈绵。\n彪家于时若为处，掩拥败叶方閒眠。\n阳辉中天穴户暖，起坐嘿毣喉方涎。\n虚肠未充多谮士，怒掌久敛悲盗泉。\n黄河泰山深且茂，恨不休止蕲安全。\n熬然宅此取饥渴，焉用武勇声名传。\n侧闻近便长松坞，十顷池塘停滀古。\n不胜积润在鳞虫，浩有余波沾畎亩。\n尾摇伊昔讳凶槛，腹满愿今同鼹鼠。\n世间遇合无必然，平行静视皎日前。\n嗟来恳恻尚不就，避逐刺促渠为贤。\n主人若不开文籞，归卧幽林待天雨。",
        "dynasty": "宋",
        "collection_info": null
    },
    {
        "title": "乞士歌",
        "author": "吕南公",
        "content": "天下大辱无过乞，忍能饿死不终日。\n空瓢曲杖行復嗟，高楹厚壁他人家。\n风蓬蓬，雨臿臿，夜投野庙眠枯叶。\n世上艰难有此时，强颜岂是相师法。\n从来诟駡多言乞，僮客受之犹噎鬰。\n今日同行富者孙，末年祸福谁能必。",
        "dynasty": "宋",
        "collection_info": null
    },
    {
        "title": "关关春树鶑",
        "author": "吕南公",
        "content": "关关春树鶑，晨咔不知久。\n似欣融和景，乐得飞鸣友。\n可怜天性喜朋类，肯念同羣杂誉咎。\n年年日暖风暄时，园林无处无芳菲。\n高翔俛啄足自适，焉用戚促勤追随。\n君不见花间柳下纷纭后，擘弹挥丸少年手。\n蒙笼枝上惊急来，不及吚嘤已分首。\n世间利害难预期，尠少德义多姦欺。\n雁奴伤损雉媒饱，侪辈岂不交倾危。\n古人恶热曾吹虀，莫近王丹墓畔啼。",
        "dynasty": "宋",
        "collection_info": null
    },
    {
        "title": "读文冢铭",
        "author": "吕南公",
        "content": "长沙进士何襟灵，辞源浩瀚如翻倾。\n十五年间聚文藁，得三千纸封为茔。\n自怜意气颇足惜，题作文冢仍镵铭。\n富哉言章有如此，恨不尽见空传名。\n吾闻人文乃儒效，用之佐治王化成。\n五帝三王实推济，孔孟忧世存书经。\n真儒不作世已异，文士所说非所行。\n趋时治己两不振，奋笔多是图生荣。\n唐文旧录二万卷，于今大半归漂零。\n昌黎河东幸存显，自外寸片谁与称。\n故知辞藻贵遭遇，身后纸札皆劳形。\n当年不用更埋聚，伤嗟此似秦儒坑。",
        "dynasty": "宋",
        "collection_info": null
    },
    {
        "title": "石井大雨",
        "author": "吕南公",
        "content": "云垂四山泼墨浓，风怒发屋茅遮空。\n征人不安纸盖下，猛雨迸射邮亭中。\n厩兵色动牵马出，惟恐摧压伤仪同。\n吾衣敝薄未免湿，今夜何处还张烘。",
        "dynasty": "宋",
        "collection_info": null
    },
    {
        "title": "古人",
        "author": "吕南公",
        "content": "古人已往知无奈，犹被后人兴蠹颣。\n前亦人焉后亦人，患自口强心不逮。\n扬雄比孟必有辨，马卿慕蔺良足怪。\n未充志气徒好名，醇醪岂不因糟胾。",
        "dynasty": "宋",
        "collection_info": null
    },
    {
        "title": "君益惠竹杖",
        "author": "吕南公",
        "content": "衰来病众难推荡，日觉筋骸非壮长。\n百亩锄耘致苦辛，万端应接皆牵强。\n稀曾起处钟漏尽，多是归时星月朗。\n满腹经纶一意閒，垦田头绪重新讲。\n偶逢过客语文字，突兀破坏如梦想。\n太息诸书不救饥，几曾货利微能仿。\n故人怜我晚愁瘁，委曲相宽三復两。\n卒岁尝分蔽骭衣，方春又赠扶身杖。\n修飂一竹信瑰特，知自何山精产养。\n数节包絣鹤胫连，碎花黝纠彪皮爽。\n提携宛胜冰玉滑，顿卓便同金石响。\n野老生看每问名，耕儿熟见仍私奬。\n未谙黄钺端许制，久惯青藜饶俗状。\n灵寿杖坚负曳劳，朱藤饰僞功程枉。\n何如得此清峭干，本与雪霜争气象。\n旧谷遗根未陆沉，末年遇主成真赏。\n已将蜡屐作游伴，更共文簦为静党。\n测渡无忧石涧淹，助跳肯畏泥坑广。\n时修疆畎便指画，自牧鸡豚谁放荡。\n差可攓蓬讯髑髅，岂徒闢野披榛莽。\n倾危屡济功转积，安稳利征吾滥享。\n辄莫飞飞向葛陂，要当受侮敲原壤。\n古人五十徇乡礼，我为困穷聊早上。\n画戟彤弓且勿思，苍颜荷篠西村丈。",
        "dynasty": "宋",
        "collection_info": null
    },
    {
        "title": "代木工言",
        "author": "吕南公",
        "content": "愿君勿斲木工手，请斲财户眼与心。\n时平力赡侈不彻，有见必欲相摹临。\n试言贱工目所击，窃窃富室清溪浔。\n偶来公府证讻讼，适见栋宇雄深沉。\n归损多赀换堂室，唯恐壮丽微差参。\n逡巡子弟到京国，新值器服夸如今。\n买真购法不议价，持还逞诧争歌吟。\n一家矜尚一乡慕，自此籍籍师奢淫。\n当时溪西鄙朴老，颇出厉语聊讥侵。\n为言人生倚衣食，繁手未必加淳音。\n百年荣落岂易保，身后志业须胜任。\n华榱不可孕金谷，盛服几许忘釜鬵。\n不见声容赫赫家，晚来衰谢无遗簪。\n乃公营求嗣孙毁，弓剑往往同芒针。\n人情护近不庇远，厉语一出争诟擒。\n况我孱微食技业，得不骩靡依余阴。\n区区小材盖如此，天下谁与制尺寻。\n安得高梯切阊阖，上叩帝膝敷诚忱。\n尽取人间富财户，免使僭偪难𣂏斟。\n工手何辜可毋斲，自然风定无惊林。",
        "dynasty": "宋",
        "collection_info": null
    },
    {
        "title": "奉和内翰太中腊雪出郊长句",
        "author": "吕南公",
        "content": "冬风虽饕少霜霰，一雪偶严飘腊旦。\n初惊云物稍悽惨，更觉天威能变换。\n翰林太守方出郊，去指登高作荣观。\n崩腾逼眼忽无尽，皎洁映怀成极绚。\n从前温燠自迷舛，到此雱凉谁计算。\n下看平路尚稀微，远望诸峰先片段。\n虎头岩侧山腰半，羃䍥薄烟占午爨。\n传声宾从暂纡余，命酌圣贤同款缓。\n飞花满席不须拂，小大入肠宁復乱。\n山阴安道今在否，更欲扁舟破瀰漫。",
        "dynasty": "宋",
        "collection_info": null
    },
    {
        "title": "立春雪冻有怀道先贤良展诵腊除见寄长篇辄反其韵为诗奉寄",
        "author": "吕南公",
        "content": "先春一雪何易消，南山骤见青岧峣。\n余寒忽作雨冰怪，似有阴沴相呼招。\n第堂晨兴乍出户，畏冷须鬓不敢撩。\n还归书边拥鑪坐，想像悠远情慅忉。\n念君幽怀绕嵩少，如镜对物皎莫逃。\n乘高北望三十六，只见衰朽连平皋。\n心随归雁身欲去，又写佳句传鸣嗸。\n缣图遥遥郡阁迥，高咏尽日行周遭。\n无人属和卷自满，蚊蚋讵可冠灵鳌。\n自来耕野寄病叟，珠玉偶许麻囊韬。\n空山寂历时一讽，爽爽不觉惊骨毛。\n当年只是说苏李，后此岂復论刘曹。\n嗟乎步武已误高，蹄涔不录沧海涛。\n东风浩荡官酎饶，不善酩酊亏二豪。",
        "dynasty": "宋",
        "collection_info": null
    },
    {
        "title": "和道先南城逢相工",
        "author": "吕南公",
        "content": "古人往矣说可传，显以悟者其为贤。\n周侯树立囹圄饿，蔡泽饱足四十年。\n知之穷通信已妙，降此抵乞食与钱。\n贪谀末俗满吻涎，一中百否纷可怜。\n吾徒自断休问天，书册读尽头苍然。\n功名分比橐裏弦，且饮美酒饲豚肩。",
        "dynasty": "宋",
        "collection_info": null
    },
    {
        "title": "和次道村田歌",
        "author": "吕南公",
        "content": "蚕蛾已撒明年卵，蚕妇乍閒嫌夜短。\n圃柘无端长宿根，潭芦不住抽新管。\n时哉乐矣犁锄伴，箬笠团团麻袴软。\n日出离家日入归，岂论步武如轮转。\n强丁屡叹牵车远，稚子或诃鸣犊缓。\n暴雨晴雨忽蓊然，相惊不觉耕皋晚。\n老翁踞坐抵掌谈，奬借专勤讥懒散。\n草众当争第一耘，塍高勿厌重新刬。\n中天节近香醅绽，篘面色如人面𧹞。\n里巷齐歌竞渡声，人人钱在鸡巢满。",
        "dynasty": "宋",
        "collection_info": null
    },
    {
        "title": "卖帚翁",
        "author": "吕南公",
        "content": "霜日倒芒梢，{篦刂}筠劳束勒。\n断送山野村，参陪尘土役。\n价卑徒易售，用贵安可得。\n人间粪秽日以多，翁负帚秃当奈何。",
        "dynasty": "宋",
        "collection_info": null
    },
    {
        "title": "老樵",
        "author": "吕南公",
        "content": "何山老翁鬓垂雪，担负樵苏清晓发。\n城门在望来路长，樵重身羸如跛鼈。\n皮枯亦復汗淋沥，步强遥闻气呜咽。\n同行壮俊常后追，体倦心烦未容歇。\n街东少年殊傲岸，和袖高扉厉声唤。\n低眉索价退听言，移刻纔蒙酬与半。\n纳樵收直不敢缓，病妇倚门待朝爨。",
        "dynasty": "宋",
        "collection_info": null
    },
    {
        "title": "山中即事寄上知县宣德",
        "author": "吕南公",
        "content": "一钱重丘山，斗粟轻粪土。\n昔闻丰年乐，今识丰年苦。\n东家米粒白如银，西家稻束大于鼓。\n再三入市又负归，慇懃减价无售主。\n刀机纵在屠伯瘦，杯勺长閒垆妇去。\n了无蹊径近甘肥，只有呻吟厌寒暑。\n相传城邑尚牢落，村野萧然安足数。\n鄙夫自分为儒生，坎壈薄佑来蚕耕。\n言章自昔枉用力，债簿几许能除名。\n连旬暴露颜面黑，弥月菜茹肠肚青。\n原田常恐不遇岁，及此遇矣当何成。\n昨日邻翁咨种播，相与竹下团团坐。\n共嗟衰暮值艰难，未觉丰登胜饥饿。\n望天窅邈叵致诘，得令贤明聊尔贺。\n不驰干隶扰租输，更秉公心悯盐课。\n何乡巨恶不手敛，有处宿姦皆胆破。\n且勿恤失得，且毋论福祸。\n但愿令尹住三年，钱重物轻犹可过。",
        "dynasty": "宋",
        "collection_info": null
    },
    {
        "title": "麻姑道中",
        "author": "吕南公",
        "content": "山翁种树不差择，桃李无穷杂松柏。\n风吹阳和入芳根，万白千红映苍碧。\n猴藏鸟啄人恣窥，桃李实熟无完枝。\n由来未可论坚脆，松柏材成斧斤至。",
        "dynasty": "宋",
        "collection_info": null
    },
    {
        "title": "道先贤良寄示长篇辄此酬和略希一笑",
        "author": "吕南公",
        "content": "闭门却埽未足高，遇酒辄醉岂其豪。\n穷山终岁拥书坐，涧谷曷日兴云涛。\n浮沉非工俗子恶，只与笔砚为朋曹。\n流年侵寻路婉娩，镜裏已復惊苍毛。\n作为文章世不用，似对妇女论钤韬。\n欲陈肝胆自荐进，恐类众蚁观连鳌。\n尝闻声气有求应，此日寂寞谁相遭。\n当歌无和亦已矣，岂意或有怜悲嗸。\n陈侯嵩丘降灵士，传世事业师夔皋。\n有官未得断国论，昭代尚把浮名逃。\n陔兰芳香月桂老，静卧感古成忧忉。\n题诗远寄巧及我，稍比陈敌轻兵撩。\n庞涓疏软孙膑锐，胜负不待明占招。\n惟当释耒往共饮，不必皎洁分桀尧。",
        "dynasty": "宋",
        "collection_info": null
    },
    {
        "title": "夜闻",
        "author": "吕南公",
        "content": "夜闻黥徒叹行苦，传檄驰符渺无数。\n霜晨雨夕常疾驱，鬼魅豺虎何山无。\n寝兴顺时岂不欲，简书可畏鞭刑毒。\n儒讥冗食知谓谁，我非浪费官家粟。",
        "dynasty": "宋",
        "collection_info": null
    },
    {
        "title": "内翰太中以某伏谒郡斋特赐长句谨和拜酬",
        "author": "吕南公",
        "content": "寒人气象寒于冰，闻有嘉运无由乘。\n阳和吹嘘品彙生，燕谷冻瘁漠未惊。\n年华四十盱畔城，惯处涸竭忘流盈。\n六张五角长合并，百虑一得嗟何曾。\n鸣悲自昔起不平，苦调往往抽毫成。\n穷衰到处难得朋，坐使见笑苍蝇声。\n心知俗誉不足荣，分死枯槁羞逢迎。\n由来极晦亦小明，不在壹鬰居蛮荆。\n翰林先生天下名，风裁如鑑初无情。\n偶然误许筳与楹，重言既出众懦兴。\n譬彼卧蛰因雷醒，恩文抚接曲尽诚。\n更剡荐牍辨玖琼，匹夫有获万口称。\n此世不復投清泠，正恐疏阔如樊英。",
        "dynasty": "宋",
        "collection_info": null
    },
    {
        "title": "送何斋郎赴选",
        "author": "吕南公",
        "content": "书堂四顾皆苍山，禽鱼树石烟云间。\n纸编屡绝笔屡{髟/闻}，十载一瞬忘青纶。\n谁令忽忆南熏关，尽棰打马鸣镳镮。\n春风桃李纷妖嫺，辞家大笑涕不潸。\n由来磊落羞穷跧，下位亦足惠寡鳏。\n乘田委吏不敢閒，以日自爱维孔颜。\n当今俊杰登朝班，拔擢杞梓披榛菅。\n君能忼慨露豹斑，岂比嘿嘿贪食孱。\n果哉往矣步勿䟂，仕以行义贤可攀。\n仆姑百中初满弯，书堂静坐尻狂癫。",
        "dynasty": "宋",
        "collection_info": null
    },
    {
        "title": "过界山馆",
        "author": "吕南公",
        "content": "界山馆下平街路，行客无穷朝接暮。\n十年二十四迴过，每觉人烟不如故。\n初寻此地谒高士，廛里讙愉忘迫遽。\n固嫌饿子辱闾阎，乃有善人尸管库。\n歌声酒气等閒满，鱼尾彘肩容易具。\n半无宾客味羣书，盈耳只闻论富庶。\n一来奔走绕淮汴，高士亦趋城市去。\n南蹄北辙不可留，虽有暂经难久住。\n前冬适自故园出，忽见疮痍变其处。\n岂能糠粃保黄台，乃忍沟渠迭童孺。\n官条既改驿亭破，儒者不存书屋蠹。\n萧然巷陌但荒埃，听说流亡不知数。\n昨朝又自剑池返，遭值故人车马驻。\n相看问讯十年间，涕泪沾襟如水注。\n当时饱腹今半殍，近岁朱颜多已腐。\n一杯虽举屡噫鸣，永夜不眠犹恟惧。\n哀哉天运不易识，安得各齐金石固。\n凌晨復过高士门，迴首荆榛带霜露。",
        "dynasty": "宋",
        "collection_info": null
    },
    {
        "title": "信眼",
        "author": "吕南公",
        "content": "信眼成吟步，虚廊遶几回。\n见云侵月去，闻雨趁风来。\n羣动悄已息，烦襟相次开。\n慇懃谢凉气，少为挫蚊雷。",
        "dynasty": "宋",
        "collection_info": null
    },
    {
        "title": "急雨",
        "author": "吕南公",
        "content": "急雨抛砂响，惊风伐鼓过。\n漏从孤馆永，愁入病身多。\n辗转思乡井，依稀梦薜萝。\n得他庄叟罪，忧焰日焚和。",
        "dynasty": "宋",
        "collection_info": null
    },
    {
        "title": "平云阁",
        "author": "吕南公",
        "content": "高阁与云平，超如近玉京。\n未须论峻绝，聊用压峥嵘。\n看雨诸村白，乘风百里清。\n途人岂知此，拍额望丹楹。",
        "dynasty": "宋",
        "collection_info": null
    },
    {
        "title": "寄微之",
        "author": "吕南公",
        "content": "末俗矜乡举，先生尚滞淹。\n门人能颂述，羣小或憎嫌。\n旧学时方用，新书日以添。\n阴霾虽拍拍，会解见圆蟾。",
        "dynasty": "宋",
        "collection_info": null
    },
    {
        "title": "和酬道先雪中见寄",
        "author": "吕南公",
        "content": "空馆雪霏霏，孤怀不可为。\n绨袍正蓝缕，布褐强参随。\n想望垆间酒，支持席上诗。\n念君将远适，宛转万重思。",
        "dynasty": "宋",
        "collection_info": null
    },
    {
        "title": "岁宴  其一",
        "author": "吕南公",
        "content": "岁宴仍迁徙，萧然背客堂。\n听鸡吹宿火，骑马踏晨霜。\n世味宁皆恶，吾生有底忙。\n奴僮亦相笑，归计只他乡。",
        "dynasty": "宋",
        "collection_info": null
    },
    {
        "title": "岁宴  其二",
        "author": "吕南公",
        "content": "岁宴知何事，低徊恋醉乡。\n衰残三十老，岑寂五更长。\n识字初无益，医愁未有方。\n一杯寅卯举，天下又兼忘。",
        "dynasty": "宋",
        "collection_info": null
    },
    {
        "title": "小港书事三首  其一",
        "author": "吕南公",
        "content": "破屋照山垧，山民问笔耕。\n日无宾接戏，夜厌鼠横行。\n被服烟埃色，呻吟老病身。\n不知齐鲁士，甘此欲何成。",
        "dynasty": "宋",
        "collection_info": null
    },
    {
        "title": "小港书事三首  其二",
        "author": "吕南公",
        "content": "沟涧横三面，冈峦匝四隅。\n满门牛宿留，刺耳鸟喧呼。\n造请难通谒，经过易失途。\n锄犁有余暇，歌鼓宴官奴。",
        "dynasty": "宋",
        "collection_info": null
    },
    {
        "title": "小港书事三首  其三",
        "author": "吕南公",
        "content": "梦想惊冠盖，糟糠继祖孙。\n多财新得友，善讼旧成婚。\n策士吞并说，门风楚挞痕。\n饮酣尤壮浪，潜听亦消魂。",
        "dynasty": "宋",
        "collection_info": null
    },
    {
        "title": "向火",
        "author": "吕南公",
        "content": "八月淮南地，轻寒已中人。\n病夫嫌冷褐，敲火乞乌薪。\n体畅宁须酒，神和不让春。\n养生聊自适，何必问时辰。",
        "dynasty": "宋",
        "collection_info": null
    },
    {
        "title": "送及之丞公",
        "author": "吕南公",
        "content": "先朝贤御史，风彩九州钦。\n嗣子传家法，孤芳映士林。\n忠良常在我，便佞不关心。\n得庆宜蒙福，时清岂陆沉。",
        "dynasty": "宋",
        "collection_info": null
    },
    {
        "title": "金秀才归",
        "author": "吕南公",
        "content": "书来动乡思，归兴偶幡然。\n故国轻一别，綵衣閒八年。\n星霜亲鬓上，文字客灯前。\n此意终难诘，西风满耳蝉。",
        "dynasty": "宋",
        "collection_info": null
    },
    {
        "title": "日日",
        "author": "吕南公",
        "content": "日日听铙鼓，坊衢送死频。\n岂能悲此事，争愿作归人。\n邑屋儿孙众，山坟草树新。\n去来应迭代，渠独泪沾巾。",
        "dynasty": "宋",
        "collection_info": null
    },
    {
        "title": "渊老",
        "author": "吕南公",
        "content": "渊老真高简，能逃世外禅。\n青山如故友，白髮任流年。\n邛竹五六节，梵文三四编。\n无人知此味，冷坐小窗前。",
        "dynasty": "宋",
        "collection_info": null
    },
    {
        "title": "邻老  其一",
        "author": "吕南公",
        "content": "邻老今亡矣，谁犹辨短长。\n隙驹沈迅影，石火掩孤光。\n错寞悲新事，凄迷想旧狂。\n朔风原上草，归梦见松霜。",
        "dynasty": "宋",
        "collection_info": null
    },
    {
        "title": "邻老  其二",
        "author": "吕南公",
        "content": "气槩平生事，耝耰滞故林。\n得无尊道性，长有贵儒心。\n躁暴村田酒，粗疏欵乃吟。\n暮年乖此约，谁使永差参。",
        "dynasty": "宋",
        "collection_info": null
    },
    {
        "title": "送人游边二首  其一",
        "author": "吕南公",
        "content": "六月洮河上，惊飈雹似拳。\n游人方仗策，元帅已开边。\n京观酋豪肉，军储府藏钱。\n参谋如有取，常武在周篇。",
        "dynasty": "宋",
        "collection_info": null
    },
    {
        "title": "送人游边二首  其二",
        "author": "吕南公",
        "content": "我爱王忠嗣，兵威万里横。\n只知精士马，不忍幸功名。\n四印无矜色，三边有肃声。\n未知谁愿此，徒用送君行。",
        "dynasty": "宋",
        "collection_info": null
    },
    {
        "title": "病起  其一",
        "author": "吕南公",
        "content": "病起兴萧萧，余魂次第招。\n悽酸攻意气，衰朽入风标。\n纳带惊腰缓，移梳恨髮凋。\n何心希此世，只合顺无聊。",
        "dynasty": "宋",
        "collection_info": null
    },
    {
        "title": "病起  其二",
        "author": "吕南公",
        "content": "病起南荣下，初寒仰日温。\n坐顽知力困，视慢觉神昏。\n避俗无长策，沉思到故园。\n人生乃如此，微处共谁言。",
        "dynasty": "宋",
        "collection_info": null
    },
    {
        "title": "衰病",
        "author": "吕南公",
        "content": "衰病相侵卑，劳生得意迟。\n两腓初瘦后，左耳半聋时。\n已取世上苦，强将天下知。\n只宜收散质，偷惰学支离。",
        "dynasty": "宋",
        "collection_info": null
    },
    {
        "title": "赠白",
        "author": "吕南公",
        "content": "成童即学佛，五十始披缁。\n去髮有先后，悟空无速迟。\n游云经过雨，淙瀑到清漪。\n此意分明否，人间不可思。",
        "dynasty": "宋",
        "collection_info": null
    },
    {
        "title": "留题罗汉院愚轩",
        "author": "吕南公",
        "content": "纷纷僞饰日，愚者乃贤欤。\n好丑知谁论，文章亦漫书。\n蚁来方弃智，匠去莫寻樗。\n秪有閒风月，经过未忍疏。",
        "dynasty": "宋",
        "collection_info": null
    },
    {
        "title": "奉和内翰太中残春口占二首  其一",
        "author": "吕南公",
        "content": "久次萧条郡，高情奈乐何。\n鶑花三月促，风雨一春多。\n野寺携筇到，幽溪饮禊过。\n四郊田水暖，驻节问新禾。",
        "dynasty": "宋",
        "collection_info": null
    },
    {
        "title": "奉和内翰太中残春口占二首  其二",
        "author": "吕南公",
        "content": "绿阴槐柳院，白日静寥寥。\n有句方高咏，无宾可屡邀。\n独眠闻漏转，纵步看丝飘。\n结束东州计，诗编问酒瓢。",
        "dynasty": "宋",
        "collection_info": null
    },
    {
        "title": "晓作",
        "author": "吕南公",
        "content": "雨恶天光淡，风高晚气清。\n四檐喧急溜，一枕厌寒声。\n世虑漫沉想，此心还不平。\n搔捞下书榻，坐对纸窗明。",
        "dynasty": "宋",
        "collection_info": null
    },
    {
        "title": "同俊和赋禅悦长老此君轩",
        "author": "吕南公",
        "content": "祇园无俗物，轩为此君开。\n但未为龙去，何妨引凤来。\n法中常住境，天下后凋材。\n岂復如迁客，慇懃到处栽。",
        "dynasty": "宋",
        "collection_info": null
    },
    {
        "title": "笋蕨",
        "author": "吕南公",
        "content": "笋蕨吾山味，风埃旅馆心。\n杯盘感时节，魂梦解参寻。\n烂漫销青紫，横斜破玉金。\n平生疏淡意，饱足望家林。",
        "dynasty": "宋",
        "collection_info": null
    },
    {
        "title": "赠亨父次温伯韵",
        "author": "吕南公",
        "content": "老未上青云，谁论德行纯。\n有名传郡国，无食给冬春。\n惯见官征债，多应鬼笑贫。\n岂能逃俗口，坐作解嘲人。",
        "dynasty": "宋",
        "collection_info": null
    },
    {
        "title": "卧疾",
        "author": "吕南公",
        "content": "卧疾动淹旬，搔爬满爪尘。\n已能忘饭食，聊復畏冠巾。\n风雨惊新岁，鶑花待早春。\n便无游览分，樽酒幸相亲。",
        "dynasty": "宋",
        "collection_info": null
    },
    {
        "title": "足疾",
        "author": "吕南公",
        "content": "足疾在中年，萧衰只自怜。\n徐行如敬长，顽坐似逃禅。\n欲适求新履，相忘任故鞯。\n思山徒有兴，登顿岂能前。",
        "dynasty": "宋",
        "collection_info": null
    },
    {
        "title": "亨父录示山斋即事五篇索和遂次其韵  其一",
        "author": "吕南公",
        "content": "斋阁得山栖，萧然万虑遗。\n此心终异俗，吾道更同谁。\n好意凭琴写，衰颜取镜窥。\n穷通殊未定，幽独欲何之。",
        "dynasty": "宋",
        "collection_info": null
    },
    {
        "title": "亨父录示山斋即事五篇索和遂次其韵  其二",
        "author": "吕南公",
        "content": "有红杯面酒，无白鬓间毛。\n合世心虽淡，论文气转豪。\n迂疏怜野叟，萧散敌儿曹。\n免被南华笑，忧时两目蒿。",
        "dynasty": "宋",
        "collection_info": null
    },
    {
        "title": "亨父录示山斋即事五篇索和遂次其韵  其三",
        "author": "吕南公",
        "content": "荣利机关拙，云泉兴味多。\n岂同愚士窘，自合圣人和。\n敛敛青毡旧，酣酣白石歌。\n故应消息有，贫独奈余何。",
        "dynasty": "宋",
        "collection_info": null
    },
    {
        "title": "亨父录示山斋即事五篇索和遂次其韵  其四",
        "author": "吕南公",
        "content": "啸傲村田景，巾裾得所从。\n壮图因酒动，睡思向书浓。\n坐见云归岫，吟闻雨溅篷。\n但无诗准备，何以谢情悰。",
        "dynasty": "宋",
        "collection_info": null
    },
    {
        "title": "亨父录示山斋即事五篇索和遂次其韵  其五",
        "author": "吕南公",
        "content": "榻为庸儿挂，轩因好月开。\n清风知晓暮，往事付尘埃。\n喜燕长褰幕，嫌蛙屡洒灰。\n山中乐如此，肠莫等閒迴。",
        "dynasty": "宋",
        "collection_info": null
    },
    {
        "title": "呈知府内翰即次原韵  其一",
        "author": "吕南公",
        "content": "山人何事忽伸眉，新得陈王七步诗。\n题是船斋高咏后，开当寒谷带经时。\n仁风坐使羣心动，健笔潜将暖律移。\n砚席久荒青案乏，报酬非称更惭迟。",
        "dynasty": "宋",
        "collection_info": null
    },
    {
        "title": "呈知府内翰即次原韵  其二",
        "author": "吕南公",
        "content": "忧来无处寄深思，也拟春秋也作诗。\n空役肺肠添故纸，有何勋烈补明时。\n身唯蓬荜行将老，志似嵩丘永不移。\n谁使翰林东道主，肯敷余论悯衰迟。",
        "dynasty": "宋",
        "collection_info": null
    },
    {
        "title": "重游松溪偶题八句示升卿",
        "author": "吕南公",
        "content": "七年前已到松溪，不虑重经有此时。\n寒苦惯为穷进士，清高长羡病禅师。\n云山契分输今日，香火因缘叹夙期。\n庭栢森森秋实在，向来尘想误多疑。",
        "dynasty": "宋",
        "collection_info": null
    },
    {
        "title": "梦寐",
        "author": "吕南公",
        "content": "偶入重城坐客堂，年年风味只荒凉。\n春花秋月各无味，晚鼓晓钟俱断肠。\n别恨不堪诗控引，高情犹頼酒分张。\n着书耕钓平生事，梦寐西村五亩桑。",
        "dynasty": "宋",
        "collection_info": null
    },
    {
        "title": "送傅济道之漳浦尉",
        "author": "吕南公",
        "content": "河梁东度送征鞭，屈指闽荒路二千。\n难向解携无一语，再思重见尚三年。\n高堂上寿今谁及，白屋青衫合自怜。\n努力官箴莫轻堕，清时无善不登延。",
        "dynasty": "宋",
        "collection_info": null
    },
    {
        "title": "送刘贤甫之余干尉",
        "author": "吕南公",
        "content": "太学诸生初入官，绿衣新尉古余干。\n科场得志已容易，下邑徒劳不足难。\n萑泽察姦行缭绕，缿厅参论坐盘桓。\n羽仪更养文章去，他日云天见孔鸾。",
        "dynasty": "宋",
        "collection_info": null
    },
    {
        "title": "出蔡州",
        "author": "吕南公",
        "content": "奉天桥下水汤汤，桥上征人破晓光。\n秋色稍能禁暑气，客愁终欲害离肠。\n遭逢未入千年会，穷苦犹为此日忙。\n笑杀壶公祠畔路，又随尘土过仙乡。",
        "dynasty": "宋",
        "collection_info": null
    },
    {
        "title": "奉酬纯父浚都病起见寄",
        "author": "吕南公",
        "content": "建康学士註鱼虫，枹罕兵官策守攻。\n此日精勤徒有得，异时荣盛各成空。\n吾能委曲谋田上，君乃呻吟厌旅中。\n故国他乡俱未快，劳生何事不齐同。",
        "dynasty": "宋",
        "collection_info": null
    },
    {
        "title": "奉别道先",
        "author": "吕南公",
        "content": "邂逅过从两载强，诗书存问满藜床。\n光荣得路谁非友，道义心知独不忘。\n圣代君才多勉勉，中年吾髮已苍苍。\n牙弦自此聊停缓，万里穷山隔帝乡。",
        "dynasty": "宋",
        "collection_info": null
    },
    {
        "title": "桐城与曾唐杰话别",
        "author": "吕南公",
        "content": "事物无穷世路长，人生聚散亦堪伤。\n寒暄旦暮年年急，尘土风波处处忙。\n我马欲衝梁苑雪，君帆先犯楚天霜。\n交情若是存悠久，定有音书入帝乡。",
        "dynasty": "宋",
        "collection_info": null
    },
    {
        "title": "宿青绥铺",
        "author": "吕南公",
        "content": "两槛中间风脚横，解衣铺簟近南荣。\n曦光欲堕已睡熟，斗柄转斜纔梦惊。\n方恨此时无月色，未知何处有蚊声。\n尘埃恶热明朝路，会为今宵动旅情。",
        "dynasty": "宋",
        "collection_info": null
    },
    {
        "title": "过洪州",
        "author": "吕南公",
        "content": "未定荣华与退休，三年四度过洪州。\n红尘白日知何得，西去东归不自由。\n一带好山谁旧隠，百端閒事我新忧。\n可能石马亭边路，见客区区到白头。",
        "dynasty": "宋",
        "collection_info": null
    },
    {
        "title": "道先游仙都至李尊师故居见余早岁题赠拙句存于屋壁辄寄四韵重相叹赏谨有赓酬",
        "author": "吕南公",
        "content": "仙李枝条万国分，陇西旧望道家孙。\n曾经二十载还往，忽过七千余晓昏。\n人落九泉无可奈，诗存古壁更休论。\n困穷辞气君偏爱，太息南征返北辕。",
        "dynasty": "宋",
        "collection_info": null
    },
    {
        "title": "十月二十日过陈二表民追讲昔年同学事迹慨然赠之以诗",
        "author": "吕南公",
        "content": "西斋共学昔辛勤，一别侵寻十四春。\n此日科场还似梦，旧时书屋已成尘。\n文章不斗钱财福，贫病长依寂寞滨。\n相值酒边当取醉，大家忘却困穷身。",
        "dynasty": "宋",
        "collection_info": null
    },
    {
        "title": "百年",
        "author": "吕南公",
        "content": "百年长短有愁兼，世味如今岂足沾。\n客路无聊贫苒苒，春风相值病厌厌。\n辞章漫与前贤并，气调终遭俗士嫌。\n安得一廛閒散去，耕桑吟醉似陶潜。",
        "dynasty": "宋",
        "collection_info": null
    },
    {
        "title": "晓陪内翰步至北园",
        "author": "吕南公",
        "content": "晓风吹雨北园开，追逐双旌踏翠苔。\n芍药一栏霞上锦，嫩荷千片玉流杯。\n多年架阁游春兴，此日关防感物才。\n花不能言草成恨，故应知我偶然来。",
        "dynasty": "宋",
        "collection_info": null
    },
    {
        "title": "次韵显翁幽居即事",
        "author": "吕南公",
        "content": "文高只合论钱神，屈膝须防望贵尘。\n轩冕未来应有命，丘园随分亦安身。\n山樵水钓心常逸，夜坐朝耕乐更均。\n嗟我久怀农圃计，何时操耒即相亲。",
        "dynasty": "宋",
        "collection_info": null
    },
    {
        "title": "送唐杰重过金陵",
        "author": "吕南公",
        "content": "金陵春水解归舟，重到金陵恰仲秋。\n世路已衔奔走恨，风光更引别离愁。\n支持事变何由办，叹息安閒不易求。\n只有北山长好在，为余频上冶城头。",
        "dynasty": "宋",
        "collection_info": null
    },
    {
        "title": "寄赠张县丞",
        "author": "吕南公",
        "content": "二年来往南丰路，饱听乡民说县丞。\n刚果已如秋汉鹗，洁清仍似玉壶水。\n室无姦吏纵横入，门有书生旦暮登。\n何事廉车帷幕厚，不将高位待贤能。",
        "dynasty": "宋",
        "collection_info": null
    },
    {
        "title": "熙宁五年归至旧山伤己感时作诗奉呈升卿黄丈  其一",
        "author": "吕南公",
        "content": "几年奔走背农桑，半世归来只感伤。\n蛇足画成曾失酒，古书看遍却亡羊。\n一廛席屦何从受，三径园庐已就荒。\n犹頼比邻贤父老，许同飞鸒贼余粮。",
        "dynasty": "宋",
        "collection_info": null
    },
    {
        "title": "熙宁五年归至旧山伤己感时作诗奉呈升卿黄丈  其二",
        "author": "吕南公",
        "content": "彬树湖前流水远，石城街左乱山苍。\n滩深潭浅无由问，竹秀松枯不可常。\n物理自应随变动，道心聊欲寄存亡。\n唯君坐占忘言境，珍重诗编与酒觞。",
        "dynasty": "宋",
        "collection_info": null
    },
    {
        "title": "再和呈二首  其一",
        "author": "吕南公",
        "content": "五亩之园未种桑，自怜疏懒致财伤。\n稻粱只是同鷄鹜，皮鞟徒劳胜犬羊。\n敢羡苏秦终富贵，正忧郗鉴遇饥荒。\n遭承若值开元日，何恤东南万里粮。",
        "dynasty": "宋",
        "collection_info": null
    },
    {
        "title": "再和呈二首  其二",
        "author": "吕南公",
        "content": "茂林修竹旧时乡，争得安閒两鬓苍。\n长忆樵渔有山涧，岂论勋业到旗常。\n儿童好在今初见，故旧寻来半已亡。\n此意不堪频念虑，便倾襟抱付深觞。",
        "dynasty": "宋",
        "collection_info": null
    },
    {
        "title": "再用前韵奉赠升卿三十一丈  其一",
        "author": "吕南公",
        "content": "百年此地有维桑，后庆唯公免物伤。\n早岁懿文如鸑鷟，一生纯德似羔羊。\n人推奥学追三箧，自许宽巾贮八荒。\n冷笑村田诸父老，满胸茅塞只赀粮。",
        "dynasty": "宋",
        "collection_info": null
    },
    {
        "title": "再用前韵奉赠升卿三十一丈  其二",
        "author": "吕南公",
        "content": "好德年高富且康，就中多福荷穹苍。\n吟哦有得能千首，议论无穷只五常。\n此日乡闾获矜式，异时风化免销亡。\n嗟余欲买西邻住，岁为先生祝寿觞。",
        "dynasty": "宋",
        "collection_info": null
    },
    {
        "title": "金陵递中示到亨父老丈去年秋初见寄诗书捧咏无穷之意不胜私感因成四韵奉呈",
        "author": "吕南公",
        "content": "邮籤初发去年书，嘆息贫穷未破除。\n乞食君方如槛虎，贼粮我亦似卑居。\n有求自恨伤生酷，多难谁能虑事疏。\n同病相忧古来语，此情今日好欷歔。",
        "dynasty": "宋",
        "collection_info": null
    },
    {
        "title": "九月一日口号奉呈显翁文叔",
        "author": "吕南公",
        "content": "九秋未尽六秋穷，露冷风高爽气雄。\n无事日成多事过，故乡身与异乡同。\n心随酒盏归愁外，眼对时花到梦中。\n鸿雁已南吾渐北，自怜安稳愧庞公。",
        "dynasty": "宋",
        "collection_info": null
    },
    {
        "title": "次韵酬朱推官",
        "author": "吕南公",
        "content": "上国辉光不许观，故园岑寂且閒眠。\n无心自可齐穷达，有口皆能论圣贤。\n百本柔桑绕茅屋，一陂清水灌沙田。\n余生饱暖聊依此，岂有高风远市廛。",
        "dynasty": "宋",
        "collection_info": null
    },
    {
        "title": "寄酒伴唐彦君益",
        "author": "吕南公",
        "content": "门外水渠鸣漉漉，屋头桐叶落翩翩。\n向来苦旱难寻井，及此愁霖易怨天。\n数盏旧藏真糯液，一盘初烂壮牛肩。\n故人忙迫城隍远，独息书床又醉眠。",
        "dynasty": "宋",
        "collection_info": null
    },
    {
        "title": "得乡信",
        "author": "吕南公",
        "content": "乡信迢迢出旧山，琴心先落断弦间。\n数行文字传新事，几段悲欢破客颜。\n闻喜竹林经雪好，想怜溪水逐年閒。\n征衫有泪归无计，一夜穷魂趁梦还。",
        "dynasty": "宋",
        "collection_info": null
    },
    {
        "title": "过聂彦伦故宅",
        "author": "吕南公",
        "content": "彦伦门外旧城墙，雉堞崩销草木荒。\n人物已成尘土去，风烟犹与岁时长。\n绿衫科第何曾贵，白髮诗书不可常。\n平昔往还吾亦预，经过此日倍凄凉。",
        "dynasty": "宋",
        "collection_info": null
    },
    {
        "title": "范十七司理见问岁除鳅蔬夜饮之约新春愆爽以八句答之",
        "author": "吕南公",
        "content": "田泥涣烂鳅怀子，圃垄肥腴菜长心。\n僧镬纵然忘忌讳，书刀何忍屡残淫。\n村渔不逊财难动，澍雨无端草易深。\n拘束学官懒復懒，坐愁佳约未能寻。",
        "dynasty": "宋",
        "collection_info": null
    },
    {
        "title": "出都",
        "author": "吕南公",
        "content": "霜风吹背出皇都，大笑回头谢酒垆。\n楚国但闻悲弃璞，鲁门那復辨真儒。\n百年风槩文终在，一世光荣意已无。\n乞得耕桑了疏野，太平何害有潜夫。",
        "dynasty": "宋",
        "collection_info": null
    },
    {
        "title": "稚女",
        "author": "吕南公",
        "content": "衣无罗绮且贫清，口有诗书亦性灵。\n论客鬚多如反寇，笑爷帽破似穷伶。\n园中果熟心先动，案上杯传眼更青。\n钗拟荆枝裙拟布，暮年吾活正凋零。",
        "dynasty": "宋",
        "collection_info": null
    },
    {
        "title": "寄李居士",
        "author": "吕南公",
        "content": "三月山城叹旅穷，冷看豪士振浇风。\n送花盘上春情重，卖酒垆前醉魄雄。\n钟鼓聒眠崇佛庙，绮罗争路拜神宫。\n此怀若向林泉说，又落仙翁大笑中。",
        "dynasty": "宋",
        "collection_info": null
    },
    {
        "title": "奉答顾言见寄新句二首  其一",
        "author": "吕南公",
        "content": "早年辛苦待飞翻，翅折无因达九关。\n更使襟灵憎市井，足知缘分在云山。\n谁怜古学长无用，自幸余生且就閒。\n多谢鹿鸣筵上友，解传诗句慰衰颜。",
        "dynasty": "宋",
        "collection_info": null
    },
    {
        "title": "奉答顾言见寄新句二首  其二",
        "author": "吕南公",
        "content": "羡君肝胆壮难攀，不厌长安出入关。\n探穴定期收虎子，采薇宁暇顾西山。\n盱衡自庆千年运，冷笑人求一日閒。\n乃肯题诗寄空谷，的于游旧有温颜。",
        "dynasty": "宋",
        "collection_info": null
    },
    {
        "title": "和酬道先贤良见寄新句",
        "author": "吕南公",
        "content": "中林独往寡襟期，祗与耕桑治町畦。\n迟晚识君真幸会，生平于世似分携。\n未能捧履师黄石，且欲同歌效紫溪。\n郡阁郊园遥百里，未妨怀寄屡封题。",
        "dynasty": "宋",
        "collection_info": null
    },
    {
        "title": "池口阻风奉寄唐杰",
        "author": "吕南公",
        "content": "贵池亭下浪如山，触拨愁根阻檝间。\n眼为故人成北望，梦知乡路数东还。\n此生太半沦忧患，万事何时脱险艰。\n不敢临流更窥影，便疑秋鬓已斑斑。",
        "dynasty": "宋",
        "collection_info": null
    },
    {
        "title": "子发移令上高",
        "author": "吕南公",
        "content": "两州三载屈参卿，百里初来福困甿。\n无处不思逃浊暗，此邦何幸得贤明。\n后生智足科防密，凶岁财伤性命轻。\n能为爱人忘富贵，岂徒循吏有佳声。",
        "dynasty": "宋",
        "collection_info": null
    },
    {
        "title": "有怀溪斋奉寄微之",
        "author": "吕南公",
        "content": "溪光清媚四山稠，十五年前记薄游。\n茆屋读书风满座，野桥寻酒月当头。\n身名不分轻如梦，甲历谁令过若流。\n此地主人相问否，一廛今带百端忧。",
        "dynasty": "宋",
        "collection_info": null
    },
    {
        "title": "题陶集",
        "author": "吕南公",
        "content": "未读陶诗已爱閒，自从能读转思山。\n烟霞合定徘徊分，尘土刚侵勉强颜。\n伊昔有人安白屋，祗今何事慕青纶。\n披簑戴笠终当去，更在规谋俛仰间。",
        "dynasty": "宋",
        "collection_info": null
    },
    {
        "title": "豫章城",
        "author": "吕南公",
        "content": "西山东下古池隍，增饰依稀问晚唐。\n平世但严民筦钥，乱时曾是贼金汤。\n春归旧堞多芳草，鸟聚荒陴正夕阳。\n也欲登临赋风物，自怜才笔厌忧伤。",
        "dynasty": "宋",
        "collection_info": null
    },
    {
        "title": "晓过城隍街马上看木芙蓉",
        "author": "吕南公",
        "content": "秋来风味苦阑珊，偶为繁红略据鞍。\n何处更期征雁过，祗今聊作故人看。\n三冬已至休争气，九月将残未觉寒。\n自有荣华趁时节，免将憔悴惜幽兰。",
        "dynasty": "宋",
        "collection_info": null
    },
    {
        "title": "八月十四夜小雨",
        "author": "吕南公",
        "content": "小雨遮空意未迴，轻风迎夜势初来。\n青楼月好人何在，锦帐灯寒扇自开。\n四七功名真土芥，一千期运亦烟埃。\n会须放纵云雷手，不到人间有剩才。",
        "dynasty": "宋",
        "collection_info": null
    },
    {
        "title": "高赋亭二首  其一",
        "author": "吕南公",
        "content": "耳外蜩螗响切纔，眼前冈麓秀环迴。\n曦光堕地收风尽，云脚遮山送雨来。\n长恐易成多事恨，可怜难见绝尘才。\n何由上得昆崙顶，试使烦襟磊落开。",
        "dynasty": "宋",
        "collection_info": null
    },
    {
        "title": "高赋亭二首  其二",
        "author": "吕南公",
        "content": "事变纷纷不可防，祇应人世恶忧伤。\n高情易与时风背，远虑空为智士忙。\n感古有怀成戚戚，就书图活得遑遑。\n贫穷到处乖悰况，不但他乡异故乡。",
        "dynasty": "宋",
        "collection_info": null
    },
    {
        "title": "将归南城留别高赋亭二首  其一",
        "author": "吕南公",
        "content": "一上高亭一惨然，飘流无状见风烟。\n林泉本是侬家分，衣食刚为此世牵。\n流水岭云能自得，樵歌谷响远相连。\n来时祇恐禽鱼笑，掩敛南华第一篇。",
        "dynasty": "宋",
        "collection_info": null
    },
    {
        "title": "将归南城留别高赋亭二首  其二",
        "author": "吕南公",
        "content": "寄食官斋过一期，登临容易此阶梯。\n四时光景非无乐，千里忧伤却自迷。\n旷望可能舒感慨，幽吟长是写酸嘶。\n从今风物多清暇，免被书生掩泪题。",
        "dynasty": "宋",
        "collection_info": null
    },
    {
        "title": "清明日再题高赋亭",
        "author": "吕南公",
        "content": "二年来作旅行人，节物相逢但感情。\n彭蠡湖边看竞渡，摐阳山畔过清明。\n游神杳默皆愁意，倾耳寻常得恨声。\n若有桑麻三亩地，肯将高迹学蓬萍。",
        "dynasty": "宋",
        "collection_info": null
    },
    {
        "title": "送子发赴江州司理",
        "author": "吕南公",
        "content": "湓江湛湛照闉阇，庐岳蟠蟠荫郭郛。\n此地一官虽鬰屈，异人当日亦踟蹰。\n元规楼下随红旆，居易祠前看白鬚。\n才调似君真不薄，有诗无吝寄云夫。",
        "dynasty": "宋",
        "collection_info": null
    },
    {
        "title": "寄范司理",
        "author": "吕南公",
        "content": "郡南郡北叫呼间，砚席相望聚首难。\n笑我性灵偏忍饿，怜君风韵似无官。\n傥来富贵能多与，不朽文章倍好看。\n莫怪参寻颇疏缓，鞋穿衣薄怯霜寒。",
        "dynasty": "宋",
        "collection_info": null
    },
    {
        "title": "送张司理",
        "author": "吕南公",
        "content": "三年频说狱空虚，叹息贤才治有余。\n晓踏府尘铃窅眇，夜吟庭月树扶疏。\n尚微官职人皆有，已大精神众不如。\n努力无忘建功业，秃毫他日为君书。",
        "dynasty": "宋",
        "collection_info": null
    },
    {
        "title": "感怀奉呈纯父",
        "author": "吕南公",
        "content": "去年三月出京关，汴水东奔不可宽。\n今岁此时还逆旅，牡丹开尽未曾看。\n春风祇管添鬚髮，世事争来触肺肝。\n传语百忧休恣横，已因泉石着南冠。",
        "dynasty": "宋",
        "collection_info": null
    },
    {
        "title": "次韵彦臣感怀",
        "author": "吕南公",
        "content": "不得经纶辅太平，枉于天地荷生成。\n少如贾谊频垂涕，老似樊须请学耕。\n醉舞或将猴共势，饥吟时与蚓同声。\n若教眼底不识字，应已脱除穷困名。",
        "dynasty": "宋",
        "collection_info": null
    },
    {
        "title": "过湖口",
        "author": "吕南公",
        "content": "野客西来意绪劳，为停征棹到亭皋。\n湖山气象皆清旷，名利襟怀自鬰陶。\n晓市鱼多腥万鼻，晚波风健趁千艘。\n高情未有分张处，愁诵山移一两遭。",
        "dynasty": "宋",
        "collection_info": null
    },
    {
        "title": "偶书所怀",
        "author": "吕南公",
        "content": "凤凰亭上倚层轩，桃李分香到几筵。\n曾与故人同一饮，试思前事已三年。\n歌懽旧兴知何在，衰飒新愁祇自怜。\n纵使春风容病迹，亦贪窗下枕书眠。",
        "dynasty": "宋",
        "collection_info": null
    },
    {
        "title": "奉和内翰太中建昌三见梅花",
        "author": "吕南公",
        "content": "三见梅花似故人，楚乡春是洛阳春。\n蘸杯酒意枝枝重，入笔诗情处处新。\n南野幽林寻去远，西园高树绕来频。\n无心草木穷山裏，还解遭逢侍从臣。",
        "dynasty": "宋",
        "collection_info": null
    },
    {
        "title": "登滕王阁",
        "author": "吕南公",
        "content": "韦君德政满洪州，去后无人更讲求。\n帝子骄奢起高阁，到今连岁为增修。\n座中箫鼓来无定，槛外帆樯过不休。\n惆怅幽怀谁与问，水长山远总关愁。",
        "dynasty": "宋",
        "collection_info": null
    },
    {
        "title": "书边",
        "author": "吕南公",
        "content": "劳佚由来命不同，悠悠身事几时穷。\n学能爱日终无补，愁解迎春却有功。\n千虑漫游言语外，寸心常在苦辛中。\n故应樽酒怜顦顇，会借书边醉颊红。",
        "dynasty": "宋",
        "collection_info": null
    },
    {
        "title": "风雨",
        "author": "吕南公",
        "content": "春来未苦狂风雨，初见云雷气象豪。\n合杂忽如乔岳倒，迷冥不辨九天高。\n林峦偃亚传雄韵，沟涧苍茫起怒涛。\n花卉一空何足问，且欣余润入耕皋。",
        "dynasty": "宋",
        "collection_info": null
    },
    {
        "title": "哭邓氏女兄  其一",
        "author": "吕南公",
        "content": "东田嶂下古荒村，又向荆榛占一坟。\n寒苦到今初是了，荣枯从此更休分。\n棺旁乳女随遗褓，膝下亡男恨白云。\n共系人间酸鼻事，欲言聊復泪纷纷。",
        "dynasty": "宋",
        "collection_info": null
    },
    {
        "title": "哭邓氏女兄  其二",
        "author": "吕南公",
        "content": "凄凉三十六青春，叹息从人只累身。\n内外诸门方破碎，初终两姓却沉沦。\n平生尚未谙奢泰，已病犹能强补纫。\n便向夜台逢考妣，应传同气各邅迍。",
        "dynasty": "宋",
        "collection_info": null
    },
    {
        "title": "答道先寄酒柴荆",
        "author": "吕南公",
        "content": "江州双酎到篱东，快杀陶家寂寞翁。\n田野放怀容易老，篇章写意敢言工。\n渐生耳外熏烘热，转觉杯间潋滟空。\n何必篮舆依五柳，久来身世醉乡中。",
        "dynasty": "宋",
        "collection_info": null
    },
    {
        "title": "己未上元宿崇相山寺",
        "author": "吕南公",
        "content": "七十年华已半除，新春犹復感穷途。\n肠便酒味虽如旧，眼对花枝只似无。\n计画但求閒次第，文章知是枉功夫。\n满城灯火笙歌沸，独访东山宿佛图。",
        "dynasty": "宋",
        "collection_info": null
    },
    {
        "title": "陪道先兄游麻源辄赋二小诗  其一",
        "author": "吕南公",
        "content": "借得篮舆便出城，山光门外望西行。\n昨宵偶雨路尘少，今日好风林霭轻。\n有竹人家庭院秀，避驺樵客面颜生。\n溪田桥北驼鞍岭，犹记当年志未平。",
        "dynasty": "宋",
        "collection_info": null
    },
    {
        "title": "陪道先兄游麻源辄赋二小诗  其二",
        "author": "吕南公",
        "content": "十五年前胆气麤，拟将文字换金珠。\n科场委顿成何事，耕稼辛勤落晚途。\n累岁不曾言石磴，居山空道有茅庐。\n今朝碧涧潺湲响，若不因公得听无。",
        "dynasty": "宋",
        "collection_info": null
    },
    {
        "title": "永定东轩望浄土芭蕉",
        "author": "吕南公",
        "content": "高丛猎猎画檐西，曾听寒声惨淡吹。\n午枕有怀疏雨后，夜灯无语恶风时。\n二年成别应多恨，此日凭高动所思。\n人世不堪谋虑远，眼前容易得伤悲。",
        "dynasty": "宋",
        "collection_info": null
    },
    {
        "title": "过游源驿",
        "author": "吕南公",
        "content": "游源驿裏壁间诗，去岁经过一览时。\n客子面皮真铁铸，閒人公论是灵旗。\n有谁谑浪慵开口，只我哀怜为敛眉。\n多谢县侯新荡涤，从今莫恨放行迟。",
        "dynasty": "宋",
        "collection_info": null
    },
    {
        "title": "池塘",
        "author": "吕南公",
        "content": "池塘春草夏仍多，更照层林发翠波。\n到处风光长好在，座中愁客奈情何。\n眼随高鸟寻乡思，手把閒书养睡魔。\n谁使早蝉能触拨，新声来与断肠和。",
        "dynasty": "宋",
        "collection_info": null
    },
    {
        "title": "次韵济道见寄  其一",
        "author": "吕南公",
        "content": "君作王官效众儒，尚逢廊庙有为初。\n尘中白日虽牵逼，笔下清风肯破除。\n欲去定成贤者隠，未归尝与俗流疏。\n人生到处随荣愿，何必江湖胜漆沮。",
        "dynasty": "宋",
        "collection_info": null
    },
    {
        "title": "次韵济道见寄  其二",
        "author": "吕南公",
        "content": "追送城东但立谈，当时惜别恨騑骖。\n一封消息难频到，千里倾思只坐谙。\n知有才谋当奋发，岂于州县却悲惭。\n为文尚喜多余暇，寄我新诗似渭南。",
        "dynasty": "宋",
        "collection_info": null
    },
    {
        "title": "过庄子祠堂",
        "author": "吕南公",
        "content": "客过蒙城日欲曛，更寻祠馆拜遗真。\n文章昔已悲衰世，香火今谁望俗人。\n诸子异端争土苴，千秋余乱见缘因。\n祗应叔夜轻狂辈，未是先生入室宾。",
        "dynasty": "宋",
        "collection_info": null
    },
    {
        "title": "奉寄芜湖征局都曹",
        "author": "吕南公",
        "content": "不见铜陵唱和翁，相望三度叹秋风。\n商量难得樽罍共，存问空烦简札通。\n馿上阆仙邀苦思，草中田子建微功。\n明年官满当携手，未定韩郎耳便聋。",
        "dynasty": "宋",
        "collection_info": null
    },
    {
        "title": "梳头见白髮",
        "author": "吕南公",
        "content": "未老先斑岂自由，可怜蒲柳易惊秋。\n不缘迁染应非俗，若有梯媒必是愁。\n老蝨纵嫌相间别，素丝何害共风流。\n尘劳兴味吾谙尽，肯似豪人讳白头。",
        "dynasty": "宋",
        "collection_info": null
    },
    {
        "title": "黄九游河州",
        "author": "吕南公",
        "content": "黄河东背贺兰山，迴望尘沙万里宽。\n土地久传戎种姓，人民还笑汉衣冠。\n军中意气谁先得，史上功名我惯看。\n何日归来谈将略，转吾愁面入忻懽。",
        "dynasty": "宋",
        "collection_info": null
    },
    {
        "title": "六月二十七日醉书普安院壁",
        "author": "吕南公",
        "content": "酉寻行甫戌已见，夜候显翁朝乃来。\n隔树鸣蝉休聒耳，满樽浮蚁且衔杯。\n多忧莫道无由解，一醉从初不用催。\n传语羣书未乖间，只今相忆尚须迴。",
        "dynasty": "宋",
        "collection_info": null
    },
    {
        "title": "题河源诸兄壁",
        "author": "吕南公",
        "content": "不见诸兄十载稀，重来问事只伤悲。\n一家未有中兴地，两地皆成永感时。\n道在莫亏清白业，力微空赋鹡鸰诗。\n吾门旧庆天如报，会向层霄得桂枝。",
        "dynasty": "宋",
        "collection_info": null
    },
    {
        "title": "将离东洲书社留题屋壁",
        "author": "吕南公",
        "content": "偶向林间寄病躯，七看圆缺印蟾蜍。\n何言雾隠南山豹，只得人怜涸辙鱼。\n衮衮光阴添一梦，劳劳精干落羣书。\n扬雄若有閒名在，此地曾经寂寞居。",
        "dynasty": "宋",
        "collection_info": null
    },
    {
        "title": "将归南城书内乐堂壁",
        "author": "吕南公",
        "content": "野客辞乡道转孤，祗于愁上进工夫。\n乞衣借食亏豪气，弄笔翻书滞壮图。\n三径未成真隠约，五穷争现主人迂。\n南归漫过庚桑国，不得留参鞅掌徒。",
        "dynasty": "宋",
        "collection_info": null
    },
    {
        "title": "己酉岁归省松楸过武陵翁所居留书屋壁",
        "author": "吕南公",
        "content": "千里归来尽苦辛，见君依旧自由身。\n始知绝学无文者，胜却翻书弄笔人。\n案上方经閒白日，门前车马漫红尘。\n半轩风竹一樽酒，冷笑世途争富贫。",
        "dynasty": "宋",
        "collection_info": null
    },
    {
        "title": "忆西村",
        "author": "吕南公",
        "content": "东冈西下古墩头，草木风烟事事幽。\n畦壠弯环延果菜，笭箵参互献鱼鳅。\n常开夜户夸无寇，竞拨香醅贺有秋。\n愿定此居犹未得，岂堪侥倖望公侯。",
        "dynasty": "宋",
        "collection_info": null
    },
    {
        "title": "钟南平祠像",
        "author": "吕南公",
        "content": "天禄空虚土运崩，匹夫徒手起欃枪。\n还将有限骁雄力，换得无穷跋扈名。\n已是用心贪祸乱，尚何颜面见昇平。\n丹青此日凝埃色，尚似忧惭问罪兵。",
        "dynasty": "宋",
        "collection_info": null
    },
    {
        "title": "寄黄梦授机宜",
        "author": "吕南公",
        "content": "少年秋赋险横飞，晚去从军脱布衣。\n只见乡评推孝行，岂知俗效在兵机。\n黄云古渭边烽断，春草临洮战马肥。\n了取功名上麟阁，莫因昼锦苦思归。",
        "dynasty": "宋",
        "collection_info": null
    },
    {
        "title": "得唐彦迴篇再寄",
        "author": "吕南公",
        "content": "手把封题又惨然，坐惊新句俊翩翩。\n穷通可是俱关命，聚散由来亦繫天。\n此日未逃衰俗口，几时真及古人肩。\n一樽酩酊难频共，况望青绫被底眠。",
        "dynasty": "宋",
        "collection_info": null
    },
    {
        "title": "闻唐彦君益作计相过先以此寄用前韵",
        "author": "吕南公",
        "content": "见说东征计决然，梦魂迎马去翩翩。\n遥怜迢递荒村路，幸对温和此日天。\n意厚但青贫友眼，装轻肯赤仆夫肩。\n书编酒盏蒲团坐，预拟中宵未放眠。",
        "dynasty": "宋",
        "collection_info": null
    },
    {
        "title": "缄题道先诗句尚多未和酬者因书短律奉寄",
        "author": "吕南公",
        "content": "已作醉乡贫户限，更逢诗匠恶穿裁。\n王弘一酎何曾送，崔立千篇不住来。\n枕上精神难託梦，床头卷轴易成堆。\n贺兰溪上如归去，省得衰翁合勺才。",
        "dynasty": "宋",
        "collection_info": null
    },
    {
        "title": "寄邓师厚二首  其一",
        "author": "吕南公",
        "content": "茅屋分携但偶然，蟾光今已十回圆。\n自存交分长长在，不用音书迭迭传。\n无术入时犹是命，有身多病岂非天。\n倦游已作南归计，只待槐梢沸早蝉。",
        "dynasty": "宋",
        "collection_info": null
    },
    {
        "title": "寄邓师厚二首  其二",
        "author": "吕南公",
        "content": "庾岭前头梅散漫，灊山东下水漼溰。\n二年时节俱为客，千里家山各未归。\n俛睫游从真丑谬，方头言论易乖违。\n人间胜事知多少，专把凄凉属布衣。",
        "dynasty": "宋",
        "collection_info": null
    },
    {
        "title": "金陵寄示亨父",
        "author": "吕南公",
        "content": "东游西上但差参，寒饿催躯失本心。\n多难有言悲运命，厌贫无意惜光阴。\n穷通未定功名主，疾病能将少壮侵。\n故国渔樵应可入，寄声先为问云林。",
        "dynasty": "宋",
        "collection_info": null
    },
    {
        "title": "寄亨父",
        "author": "吕南公",
        "content": "当年勇慕古人风，坎壈无由到泽宫。\n力命不容相斗竞，光阴从此便和同。\n身如孟氏兼三乐，家似昌黎厌五穷。\n莫为明时颇惆怅，着书亦是济时功。",
        "dynasty": "宋",
        "collection_info": null
    },
    {
        "title": "再寄亨父",
        "author": "吕南公",
        "content": "匹马辞家腊雪初，二年名姓入铨书。\n熊罴帅府招韩愈，邑里经筵失仲舒。\n稳把声荣收雨露，冷看交旧厌沟渠。\n蓝衣定有夸乡日，为到耕村问溺沮。",
        "dynasty": "宋",
        "collection_info": null
    },
    {
        "title": "奉寄子发  其一",
        "author": "吕南公",
        "content": "春雷动地竹牙生，社雨淋冈蕨臂擎。\n田野杯盘容我饱，牛羊鼎俎为谁荣。\n能无智虑随天转，未有工夫与俗争。\n苦忆南园江健令，解于忙处用閒情。",
        "dynasty": "宋",
        "collection_info": null
    },
    {
        "title": "奉寄子发  其二",
        "author": "吕南公",
        "content": "解于忙处用閒情，绝口多财与美名。\n剥啄至门方就枕，毕逋归树却催耕。\n烧香事佛人俱佞，曳屣歌诗我亦清。\n笋蕨又芳春酒冽，相思何计可同倾。",
        "dynasty": "宋",
        "collection_info": null
    },
    {
        "title": "戏题白鹤观",
        "author": "吕南公",
        "content": "辽海沈沈信息稀，苍松枯尽草侵扉。\n楼台有字知年岁，城郭无人辨是非。\n像座风轻蛛作网，醮坛春老藓成围。\n道翁久蓄瑶琴意，莫为閒名取次挥。",
        "dynasty": "宋",
        "collection_info": null
    },
    {
        "title": "南丰道中口占",
        "author": "吕南公",
        "content": "冷雨迷蒙懒举头，望中恐得故乡愁。\n梅经旧腊香犹在，水被东风冻已收。\n鸟喜春和纷格磔，马嫌泥滑转夷犹。\n人生祇有安居好，可奈安居不易求。",
        "dynasty": "宋",
        "collection_info": null
    },
    {
        "title": "野菜",
        "author": "吕南公",
        "content": "采采新英出远冈，生香不断冷垂浆。\n地神手老皮先紫，山鬼肠饥色更苍。\n野馔自宜清品味，世情谁识淡馨香。\n旧林春草盘飧惯，忆共邻翁踞坐尝。",
        "dynasty": "宋",
        "collection_info": null
    },
    {
        "title": "秋堂",
        "author": "吕南公",
        "content": "秋堂灯烛夜辉辉，照我书边泪湿衣。\n何术更堪图惬快，平生已是足乖违。\n悠悠客路和愁往，杳杳青山借梦归。\n虫响风鸣俱有恨，惊残二十七年非。",
        "dynasty": "宋",
        "collection_info": null
    },
    {
        "title": "过列岫轩辄题小诗",
        "author": "吕南公",
        "content": "槛前清沼一奁披，墙外横山百马肥。\n长使座中知爽气，岂烦天际问修眉。\n留宾出酒人皆喜，不语看云众未知。\n饶借俗儒谭尔雅，主公偏重谢家诗。",
        "dynasty": "宋",
        "collection_info": null
    },
    {
        "title": "赠叔宪",
        "author": "吕南公",
        "content": "轩昂不肯事雕锼，放却名缰已十秋。\n举世有为皆负累，百年无闷更何求。\n长驱好意归吟笔，笑领真风贮酒瓯。\n嫌我生涯非濩落，纸编寒夜困灯油。",
        "dynasty": "宋",
        "collection_info": null
    },
    {
        "title": "赠王九",
        "author": "吕南公",
        "content": "李杜是非张相国，曹刘忌惮吕将军。\n异时各有凌人气，此日何妨负我文。\n议谕当如山顶石，光荣会似雨余云。\n恨君不悔邯郸步，希世功夫枉十分。",
        "dynasty": "宋",
        "collection_info": null
    },
    {
        "title": "尘土",
        "author": "吕南公",
        "content": "尘土营营自满城，此间赏望四时清。\n朝看云树吟天末，夜对溪光醉月明。\n只见渔樵真气象，岂知廛市细纷争。\n座中更挂庸儿榻，未识冰壶有旧名。",
        "dynasty": "宋",
        "collection_info": null
    },
    {
        "title": "道卿上人新作塔亭准拟寿终乞余题诗",
        "author": "吕南公",
        "content": "道人八十转康宁，却效浮屠起竁亭。\n日月无穷终繫数，干坤有坏亦因形。\n未张云鹤萧萧影，先养松楸鬰鬰青。\n究竟会应逢逸少，为师重勒雁门铭。",
        "dynasty": "宋",
        "collection_info": null
    },
    {
        "title": "寄观上人",
        "author": "吕南公",
        "content": "袈裟初带帝城尘，便咏南陔望白云。\n贾岛未为穷主簿，汤休何事小参军。\n古书似我閒千卷，山酒从谁尽十分。\n正是诸生薄韩柳，劝师绝口莫言文。",
        "dynasty": "宋",
        "collection_info": null
    },
    {
        "title": "寄上山阳太守屯田",
        "author": "吕南公",
        "content": "故国无田只一瓢，儒冠相误感萍漂。\n虞翻骨相终迍滞，许劭题评漫借饶。\n已养道心忘贵贱，故应荣分任渔樵。\n文章解颂贤人业，更坐看君立九霄。",
        "dynasty": "宋",
        "collection_info": null
    },
    {
        "title": "献翰林太守",
        "author": "吕南公",
        "content": "欲辞铃阁重徘徊，世路无人计实材。\n宾榻少因高士下，醴樽多向俗儒开。\n孤踪此日叨余论，直笔他年倚上台。\n召节不迟天陛远，辍耕朝夕为公来。",
        "dynasty": "宋",
        "collection_info": null
    },
    {
        "title": "和酬道先高秋见寄之句",
        "author": "吕南公",
        "content": "眼看金菊木芙蓉，想见严城此景同。\n儒术凋零归故纸，岁华催趁入衰翁。\n千秋治乱三钟酒，万里关河一亩宫。\n南鹞北鹰方得志，更谁迂阔问哀鸿。",
        "dynasty": "宋",
        "collection_info": null
    },
    {
        "title": "晚出寿春",
        "author": "吕南公",
        "content": "马足迟迟破晓霜，朔风迎袖过川梁。\n帘栊几处迷醒魄，烟霭满空含曙光。\n已是途程规进取，可能怀抱似鸿荒。\n平沙莽莽兵戈地，却为千秋起弔伤。",
        "dynasty": "宋",
        "collection_info": null
    },
    {
        "title": "书斋春日",
        "author": "吕南公",
        "content": "花困蜂鶑柳困风，年年春恨渺无穷。\n已添病格忧诗债，未破愁城忆酒功。\n日月正居劳苦上，山川长在梦魂中。\n游鞍赏席今多少，想见浓阴替乱红。",
        "dynasty": "宋",
        "collection_info": null
    },
    {
        "title": "和酬李宣德二首  其一",
        "author": "吕南公",
        "content": "销閒堂上日何思，或弄鸣琴或赋诗。\n声正只传心静处，篇成不待烛残时。\n隆中有客吟梁甫，洛下无人说克儿。\n此日余音到逋客，定如医药蓄青芝。",
        "dynasty": "宋",
        "collection_info": null
    },
    {
        "title": "和酬李宣德二首  其二",
        "author": "吕南公",
        "content": "临邛大邑少鸿生，初敬多辞马长卿。\n几许分财来涤器，不如收迹去躬耕。\n生前遇主无高位，死后遗文有盛名。\n毕竟负他贤令意，被人传说是闲情。",
        "dynasty": "宋",
        "collection_info": null
    },
    {
        "title": "次韵辉卿感春  其一",
        "author": "吕南公",
        "content": "日日春阴共惨然，愁怀不称艷阳天。\n已从鲁酒迷醒枕，更向瑶琴怯武弦。\n往事自惊千里梦，胜游谁犯五更烟。\n因君解道花如锦，始为芳菲忆去年。",
        "dynasty": "宋",
        "collection_info": null
    },
    {
        "title": "次韵辉卿感春  其二",
        "author": "吕南公",
        "content": "欲写春愁上粉笺，只凝幽思恨遥天。\n尘埃漫蠹霞书字，日月终亏锦瑟弦。\n夜听子规欹醉枕，晓看新燕立疏烟。\n冷灰残烛相遭惯，触拨东风不记年。",
        "dynasty": "宋",
        "collection_info": null
    },
    {
        "title": "次韵辉卿感春  其三",
        "author": "吕南公",
        "content": "闻说羣芳初满园，未能寻赏恨参天。\n风豪雨横伤鶑蝶，酒冷诗荒负管弦。\n屐齿有时临藓径，马头何日破晴烟。\n谁何赠我宽怀语，每道新年似旧年。",
        "dynasty": "宋",
        "collection_info": null
    },
    {
        "title": "熙宁六年再至邓氏北轩感而书壁",
        "author": "吕南公",
        "content": "窗扉暮阖晓还开，乞食寒儒去復来。\n土木不妨人冷落，诗书能使客低徊。\n言如鹦鹉今徒尔，宿似夫不亦得哉。\n但识浮生皆寄託，莫从河汉论涓埃。",
        "dynasty": "宋",
        "collection_info": null
    },
    {
        "title": "寄从义法曹教授",
        "author": "吕南公",
        "content": "军学先生骨气清，每嫌杯酒乱襟灵。\n讥排只是攻三雅，熟烂除非是六经。\n榴榼日虚尘拂拂，兔毫宵运烛荧荧。\n俸钱添得真何用，好赠荥阳买绿醽。",
        "dynasty": "宋",
        "collection_info": null
    },
    {
        "title": "奉酬范十七见寄二首  其一",
        "author": "吕南公",
        "content": "接人坐语送人行，两饭逡巡晚鼓鸣。\n遇社有何欢次第，过春多是病心情。\n消磨白日无云补，计算流年但暗惊。\n苦雨寂寥还一醉，梦魂依旧背严城。",
        "dynasty": "宋",
        "collection_info": null
    },
    {
        "title": "奉酬范十七见寄二首  其二",
        "author": "吕南公",
        "content": "一纸新诗入北城，起予聊復醉魂惊。\n低心苦淡吾徒事，转眼炎凉此世情。\n六月未须论止息，三年方看大飞鸣。\n锱铢社肉休过问，幸有鳅蔬且烂羹。",
        "dynasty": "宋",
        "collection_info": null
    },
    {
        "title": "再和  其一",
        "author": "吕南公",
        "content": "浮桁门外树如城，归路迢迢梦易惊。\n嗟我衰迟从旅食，感君存问有诗情。\n牡丹不在儒宫种，杜宇偏当静夜鸣。\n劳费主公怜苦淡，驼蹄时劝一杯羹。",
        "dynasty": "宋",
        "collection_info": null
    },
    {
        "title": "再和  其二",
        "author": "吕南公",
        "content": "几欲相寻出郭行，念君家雁不能鸣。\n逢杯得醉常常事，渐老多慈种种情。\n荏苒又闻寒食近，牵缠空作暮春惊。\n祇应已入东风笑，愁思长于万里城。",
        "dynasty": "宋",
        "collection_info": null
    },
    {
        "title": "次韵酬亨父见寄",
        "author": "吕南公",
        "content": "醉墨淋灕诗屡酬，浮蛆上下酒新篘。\n人生有此自可乐，世事无穷何足忧。\n端是览辉同鸑鷟，不应专宿效夫不。\n嗟予久负思山兴，空得公诗展復讴。",
        "dynasty": "宋",
        "collection_info": null
    },
    {
        "title": "和酬天休",
        "author": "吕南公",
        "content": "故人邂逅早鶑时，一别经秋燕尽归。\n已是苦贫看客懒，更堪长病出门稀。\n何曾富贵来如梦，但觉光阴去似飞。\n欲酌清樽相解释，莫嫌穷巷瓦杯微。",
        "dynasty": "宋",
        "collection_info": null
    },
    {
        "title": "酬何威中",
        "author": "吕南公",
        "content": "十年经画凿坏逃，只为乖违不为高。\n尽力未能成饱暖，致身那解立勋劳。\n已从酒盏忘千虑，羞看贪人校一毛。\n游旧惟君尚相记，每将新句访耕皋。",
        "dynasty": "宋",
        "collection_info": null
    },
    {
        "title": "和酬伯华",
        "author": "吕南公",
        "content": "襄阳耆旧足高风，不识州城有德公。\n器业我应居众后，姓名今耻达宸聪。\n文章末技知何用，衣食残年嘆屡空。\n朋友赠言当儆戒，恨君虚美一篇中。",
        "dynasty": "宋",
        "collection_info": null
    },
    {
        "title": "道先贤良以其到郡未及相见遽寄四韵谨以酬之",
        "author": "吕南公",
        "content": "山人还是入闉阇，自笑穷心失本初。\n郑相旧怜穷御寇，秦王新伏勇相如。\n衣裘破敝身谋拙，齿髮凋残世味疏。\n人正弃捐吾独取，似君风谊更谁欤。",
        "dynasty": "宋",
        "collection_info": null
    },
    {
        "title": "酬次道京还见寄诗二首  其一",
        "author": "吕南公",
        "content": "会得吾生只泛浮，莫将耕钓异公侯。\n文章高去乃青史，富贵极来皆白头。\n至乐如今惟强饮，最贤从古是无求。\n荷源磜上枫林叶，又过元丰第六秋。",
        "dynasty": "宋",
        "collection_info": null
    },
    {
        "title": "酬次道京还见寄诗二首  其二",
        "author": "吕南公",
        "content": "平昔贤他马少游，有官何必至封侯。\n天如大雨当挥手，命合高眠亦到头。\n幽涧鱼肥堪煮炙，丰年酒贱易追求。\n恨君门馆无酣伴，枉共痴儿对一秋。",
        "dynasty": "宋",
        "collection_info": null
    },
    {
        "title": "酬西阁书事",
        "author": "吕南公",
        "content": "西山阁上綵衣人，过得三冬似九春。\n长恨作诗无客和，更缘中酒被妻嗔。\n有官未入功名境，多暇仍思寂寞滨。\n文雅一时传万世，却应能此是荣亲。",
        "dynasty": "宋",
        "collection_info": null
    },
    {
        "title": "朝曦阁诗为李道正赋",
        "author": "吕南公",
        "content": "道人开阁破东厢，惯看朝曦亦坐忘。\n但见长时似车盖，不知何处是扶桑。\n云归后崦阴无迹，水过前渠响自忙。\n雨露纵然能恶作，未妨微白到书床。",
        "dynasty": "宋",
        "collection_info": null
    },
    {
        "title": "至凌云山却寄平仲",
        "author": "吕南公",
        "content": "建业归来路二千，一舟轻借死梯缘。\n贵池亭下风如鼓，采石江头浪拍天。\n险与阳侯成愤友，幸从鱼腹脱腥涎。\n只今亲旧知怜否，尚有余生亦偶然。",
        "dynasty": "宋",
        "collection_info": null
    },
    {
        "title": "九月七日偶书",
        "author": "吕南公",
        "content": "愁裏光阴不觉忙，忽闻时节近重阳。\n绝无閒药拟衰疾，纔检旧衣防早霜。\n未必此生专冷落，漫因往事巧思量。\n呼僮閒赏篱边菊，併括忧端付一觞。",
        "dynasty": "宋",
        "collection_info": null
    },
    {
        "title": "伏睹教场后庭新移梅树辄赋小诗呈献内翰太中",
        "author": "吕南公",
        "content": "中庭移植气萧萧，无数芳华压翠条。\n田地纵然非旧壤，冰霜犹可见孤标。\n人间岁月何曾老，物外馨香猝未销。\n故有明年佳实在，铏羹滋味看和调。",
        "dynasty": "宋",
        "collection_info": null
    },
    {
        "title": "闻仙都李道士下世  其一",
        "author": "吕南公",
        "content": "布褐毛冠七十秋，为谁浮泛为谁休。\n但曾计日防三鬼，不惯携琴谒五侯。\n诗卷在前聊养目，酒尊从此罢销忧。\n七星杉下朝曦阁，香火应教弟子修。",
        "dynasty": "宋",
        "collection_info": null
    },
    {
        "title": "闻仙都李道士下世  其二",
        "author": "吕南公",
        "content": "长忆初能戴幅巾，仙都门外学游人。\n科场未数金门赋，襟袖空余紫陌尘。\n平世选贤终法令，暮年如我但寒贫。\n惟师不信文章误，只道遭逢有屈伸。",
        "dynasty": "宋",
        "collection_info": null
    },
    {
        "title": "闻仙都李道士下世  其三",
        "author": "吕南公",
        "content": "九月霪霖谷欲登，稻芽连穗水漫塍。\n无方解我心愁寂，更欲闻师近寝兴。\n纸尾忽传成异物，棺中还恐已飞昇。\n羲和睡熟泥涂恶，絮酒寻浇叹未能。",
        "dynasty": "宋",
        "collection_info": null
    },
    {
        "title": "寄江州沈尊师",
        "author": "吕南公",
        "content": "洞天一别七春风，长梦桃花烂漫红。\n不得云雷相借助，且因文学守贫穷。\n曾寻物外无穷意，已觉人间万事空。\n便作野夫纔是分，祇嗟凡骨误仙翁。",
        "dynasty": "宋",
        "collection_info": null
    },
    {
        "title": "橘林居士题载溪馆壁",
        "author": "吕南公",
        "content": "云冻月笼影，风生水涩寒。\n故人真似雪，何必到门阑。",
        "dynasty": "宋",
        "collection_info": null
    },
    {
        "title": "寄茶李侍禁",
        "author": "吕南公",
        "content": "东塞将军日月閒，五兵不试坐云间。\n却因睡思侵书卷，送与茶瓯解壮颜。",
        "dynasty": "宋",
        "collection_info": null
    },
    {
        "title": "过虎林渡",
        "author": "吕南公",
        "content": "淮南行尽到江南，野渡风高送晚帆。\n五五长亭莫迴首，向来穷泪已盈衫。",
        "dynasty": "宋",
        "collection_info": null
    },
    {
        "title": "戏题白鹤观",
        "author": "吕南公",
        "content": "八月风高宇宙清，银河秋浪到天声。\n门前合有仙槎过，会待参随上玉京。",
        "dynasty": "宋",
        "collection_info": null
    },
    {
        "title": "戏题妙灵观怪松",
        "author": "吕南公",
        "content": "二十年前看怒龙，鳞鬐半已召雷风。\n至今未拂层霄去，可是怀文与我同。",
        "dynasty": "宋",
        "collection_info": null
    },
    {
        "title": "晓雨",
        "author": "吕南公",
        "content": "晓雨彭彭发旧泥，田家拆壁备朝炊。\n无数星辰一轮月，夜来空似欲晴时。",
        "dynasty": "宋",
        "collection_info": null
    },
    {
        "title": "重过福兴院  其一",
        "author": "吕南公",
        "content": "重过山寺借床眠，屈指前游已七年。\n文字转工身转困，被僧相问却悽然。",
        "dynasty": "宋",
        "collection_info": null
    },
    {
        "title": "重过福兴院  其二",
        "author": "吕南公",
        "content": "乞钱谋食总悠悠，两事平生话亦羞。\n何意茂林修竹下，今年还得一迴游。",
        "dynasty": "宋",
        "collection_info": null
    },
    {
        "title": "和道先雨中栽花  其一",
        "author": "吕南公",
        "content": "二月前头雨意迴，移花趁雨破青苔。\n芳根得地春工敏，定有新英次第开。",
        "dynasty": "宋",
        "collection_info": null
    },
    {
        "title": "和道先雨中栽花  其二",
        "author": "吕南公",
        "content": "旋封旋筑带霏微，赢得浇瓶不用携。\n众草自今常避地，主人来绕渐成蹊。",
        "dynasty": "宋",
        "collection_info": null
    },
    {
        "title": "题药录",
        "author": "吕南公",
        "content": "华佗气绝钓台侧，扁鹊坟荒浚水边。\n末俗好财无妙智，此书何日似鱼筌。",
        "dynasty": "宋",
        "collection_info": null
    },
    {
        "title": "茶铛",
        "author": "吕南公",
        "content": "宾榻萧萧午户开，松枝火尽半寒灰。\n主人欲就游仙梦，休愿煎茶醒睡来。",
        "dynasty": "宋",
        "collection_info": null
    },
    {
        "title": "风雨",
        "author": "吕南公",
        "content": "风雨萧萧夜漏沈，北窗灯影见伤心。\n从今莫更言沧海，只合思量此恨深。",
        "dynasty": "宋",
        "collection_info": null
    },
    {
        "title": "有见",
        "author": "吕南公",
        "content": "卖药诸生体调狂，尘埃空助老来忙。\n壶中自少閒天地，岂是今无费长房。",
        "dynasty": "宋",
        "collection_info": null
    },
    {
        "title": "晓日",
        "author": "吕南公",
        "content": "晓日曈曈上纸窗，小炉文火近缣缃。\n衝愁满盏扶头酒，笑杀医师第一方。",
        "dynasty": "宋",
        "collection_info": null
    },
    {
        "title": "咏白髮  其一",
        "author": "吕南公",
        "content": "人言华髮是愁功，不分悲伤得老翁。\n亦有不愁头自白，可怜功过略相同。",
        "dynasty": "宋",
        "collection_info": null
    },
    {
        "title": "咏白髮  其二",
        "author": "吕南公",
        "content": "已任萧衰潜似雪，何须轻脱便随梳。\n不及穷愁索长远，一生相逐未相疏。",
        "dynasty": "宋",
        "collection_info": null
    },
    {
        "title": "偶成",
        "author": "吕南公",
        "content": "苒苒新青上草头，小庭春色强悠悠。\n酒缾虚卧琴弦暗，眼见风光似九秋。",
        "dynasty": "宋",
        "collection_info": null
    },
    {
        "title": "新室",
        "author": "吕南公",
        "content": "为姦只是疑王涉，至死何曾识杜吴。\n四体早知成散漫，前年悔更染閒鬚。",
        "dynasty": "宋",
        "collection_info": null
    },
    {
        "title": "魏勃",
        "author": "吕南公",
        "content": "虽发齐兵未不臣，问时何用便销魂。\n一生才勇都纤小，可怪区区扫相门。",
        "dynasty": "宋",
        "collection_info": null
    },
    {
        "title": "祢衡",
        "author": "吕南公",
        "content": "世乱无人及祢衡，眼看豺虎似蚊蝇。\n乔玄荀彧皆儒雅，至死何曾晓爱憎。",
        "dynasty": "宋",
        "collection_info": null
    },
    {
        "title": "覆船山",
        "author": "吕南公",
        "content": "山似舟航压众坡，静为平地动为波。\n桅樯不藉瞻乌首，争奈风帆百尺何。",
        "dynasty": "宋",
        "collection_info": null
    },
    {
        "title": "过武陵翁题其屋壁  其一",
        "author": "吕南公",
        "content": "十年骑马走红尘，非敢求为富贵人。\n只愿似他龚处士，不余不欠一閒身。",
        "dynasty": "宋",
        "collection_info": null
    },
    {
        "title": "过武陵翁题其屋壁  其二",
        "author": "吕南公",
        "content": "绿竹林边白髮翁，面颜犹似壮时红。\n朝来卖药钱多少，又闪閒愁入醉中。",
        "dynasty": "宋",
        "collection_info": null
    },
    {
        "title": "废井",
        "author": "吕南公",
        "content": "清不能常浊有余，辘轳音绝甃苔枯。\n荒凉欲就羣蛙问，今有观天坐客无。",
        "dynasty": "宋",
        "collection_info": null
    },
    {
        "title": "见广度院紫荆一株先开",
        "author": "吕南公",
        "content": "满树新英待发时，东风先动向阳枝。\n同根若是生疑怪，为道开迟谢亦迟。",
        "dynasty": "宋",
        "collection_info": null
    },
    {
        "title": "兰溪驿",
        "author": "吕南公",
        "content": "驿亭何处近兰溪，行尽莲华日暮时。\n春雨发香无分见，断肠频诵杜郎诗。",
        "dynasty": "宋",
        "collection_info": null
    },
    {
        "title": "恶客",
        "author": "吕南公",
        "content": "恶客无端舍旧山，坐令千虑险相关。\n青灯白日贫兼病，听着农桑更厚颜。",
        "dynasty": "宋",
        "collection_info": null
    },
    {
        "title": "野客",
        "author": "吕南公",
        "content": "野客来过洞府门，天风吹断去时魂。\n得归应被乡人笑，衣上云霞有异痕。",
        "dynasty": "宋",
        "collection_info": null
    },
    {
        "title": "酒客",
        "author": "吕南公",
        "content": "酒客胸襟亦自贤，平生不断醉因缘。\n望见青帘涎已活，谁能顾惜杖头钱。",
        "dynasty": "宋",
        "collection_info": null
    },
    {
        "title": "夜拟李义山四更四点",
        "author": "吕南公",
        "content": "四更四点露成霜，箇裏愁人暗断肠。\n鼓角未喧闻鼻鼾，北风窗户月荒凉。",
        "dynasty": "宋",
        "collection_info": null
    },
    {
        "title": "反李义山人欲篇",
        "author": "吕南公",
        "content": "药囊易中荆卿背，匕首难伤赵政胸。\n燕国无辜竟鱼肉，可能人欲有天从。",
        "dynasty": "宋",
        "collection_info": null
    },
    {
        "title": "题圆上人宴静轩",
        "author": "吕南公",
        "content": "宴安深静属居僧，一炷檀烟万虑清。\n犹自笑他檐外铎，风来未免斗鸣声。",
        "dynasty": "宋",
        "collection_info": null
    },
    {
        "title": "客到",
        "author": "吕南公",
        "content": "客到空斋说早春，嫩红轻绿渐纷纷。\n寒人不预寻芳品，多谢东风许听闻。",
        "dynasty": "宋",
        "collection_info": null
    },
    {
        "title": "答内翰太中观插稻见寄",
        "author": "吕南公",
        "content": "睡过春深一月余，绿秧黄犊负村居。\n东风似恨归耕晚，故遣藜床日枕书。",
        "dynasty": "宋",
        "collection_info": null
    },
    {
        "title": "杨朱",
        "author": "吕南公",
        "content": "战国功名尺寸劳，先生持论异吾曹。\n孟轲解辩承三圣，后世谁曾拔一毛。",
        "dynasty": "宋",
        "collection_info": null
    },
    {
        "title": "陈都曹座中出示诸公曲词以四句酬之",
        "author": "吕南公",
        "content": "看尽新词听尽声，未能高和耳徒倾。\n聋身纵作岐山老，争得闻他彩凤鸣。",
        "dynasty": "宋",
        "collection_info": null
    },
    {
        "title": "真辉阁",
        "author": "吕南公",
        "content": "会得真时真亦空，光辉何足更流通。\n劝师不用严标榜，瞀者逢灯与暗同。",
        "dynasty": "宋",
        "collection_info": null
    },
    {
        "title": "安昌县侯",
        "author": "吕南公",
        "content": "能说齐论与鲁论，世儒希合便纷纷。\n何曾后学皆传信，祇有姦名万古闻。",
        "dynasty": "宋",
        "collection_info": null
    },
    {
        "title": "小槛",
        "author": "吕南公",
        "content": "小槛幽花已破香，此心无处避韶光。\n年年恶作伤春客，稳为东风细断肠。",
        "dynasty": "宋",
        "collection_info": null
    },
    {
        "title": "杨八送笋以四句谢之时在湖口",
        "author": "吕南公",
        "content": "杀却卢家十五龙，野人盘馔当时丰。\n湖干少得中林味，此日乡心转不同。",
        "dynasty": "宋",
        "collection_info": null
    },
    {
        "title": "读白司马江州诗",
        "author": "吕南公",
        "content": "四年司马滞江边，几杖茅堂自说闲。\n倘使金銮不迁谪，知君未暇爱庐山。",
        "dynasty": "宋",
        "collection_info": null
    },
    {
        "title": "献陈和叔内翰",
        "author": "吕南公",
        "content": "留滞周南事可嗟，东风三度见梅花。\n岩廊未引经纶手，山国频听早晚衙。\n酒为忧民倾日月，诗从思退写烟霞。\n宾筹更有林中士，谁及船斋太守家。",
        "dynasty": "宋",
        "collection_info": null
    },
    {
        "title": "九月二十三日过黄家岭望行春门有感",
        "author": "吕南公",
        "content": "閒云泛淡水浮浮，秋色阴时刺眼愁。\n十载未成三窟计，一身长带百年忧。\n逢人语笑非良味，洒面尘埃岂自由。\n望见故山归不得，小栏高槛更迴头。",
        "dynasty": "宋",
        "collection_info": null
    },
    {
        "title": "五贤堂",
        "author": "吕南公",
        "content": "汉唐相望向千年，此地追崇祇五贤。\n器业不同流俗浅，声容终得后人传。\n壁间碑版敲新墨，砌下莓苔长野钱。\n何似淫祠专祸福，歌吹士女日諠阗。",
        "dynasty": "宋",
        "collection_info": null
    },
    {
        "title": "句",
        "author": "吕南公",
        "content": "溪田桥畔驼鞍岭，犹记当年志未平。",
        "dynasty": "宋",
        "collection_info": null
    },
    {
        "title": "太父太师密国公赋诗江楼世称名笔从侄子绩得之以居肇缅思祖德且爱绩之能继志也为赋一首",
        "author": "曾肇",
        "content": "当年太史谪仙翁，笔落江楼气吐虹。\n无復琴樽对鸥鸟，空遗松栢几秋风。\n由来兰玉生台下，重见溪山入坐中。\n顾我岂能绳祖武，倚阑归思附冥鸿。",
        "dynasty": "宋",
        "collection_info": null
    },
    {
        "title": "次兄子宣先生作高阳众乐园成被命金陵易镇韵",
        "author": "曾肇",
        "content": "文物河间信可嘉，风流江左亦堪夸。\n水南水北千竿竹，山后山前二月花。\n久愧迂儒怀郡绂，聊须隽老驻军牙。\n两州耆旧无多怪，鲁卫从来是一家。",
        "dynasty": "宋",
        "collection_info": null
    },
    {
        "title": "游石仙岩次兄子宣公韵",
        "author": "曾肇",
        "content": "尘埃华髮换朱颜，十载重来款故关。\n天下楼台春寂寂，洞中鷄犬昼闲闲。\n苔深尚识曾题石，木老难寻旧戏环。\n未断凡心却归去，他年飞鸟会知还。",
        "dynasty": "宋",
        "collection_info": null
    },
    {
        "title": "族兄山庄",
        "author": "曾肇",
        "content": "宦路崎岖寄此身，羡君筑室离嚣尘。\n能将孝谨传家法，何用声名动世人。\n桑落百壶宁惜醉，竹竿千亩不忧贫。\n求田更欲依丘壠，来往他时愿卜邻。",
        "dynasty": "宋",
        "collection_info": null
    },
    {
        "title": "出门寄家",
        "author": "曾肇",
        "content": "出门日日念归期，恐过归期未得归。\n画角数声来别浦，孤帆一点背斜晖。\n行逢山树秋前落，坐见江云水上飞。\n尽是南人好风景，客心惊此却依依。",
        "dynasty": "宋",
        "collection_info": null
    },
    {
        "title": "寄吕南公",
        "author": "曾肇",
        "content": "主人第一河南守，之子无双江夏才。\n会见吹嘘上云汉，可能憔悴隠蒿莱。\n风骚寓兴垂金薤，翰墨传家富玉杯。\n倾盖相知胜白首，扁舟临别重徘徊。",
        "dynasty": "宋",
        "collection_info": null
    },
    {
        "title": "淮南道中",
        "author": "曾肇",
        "content": "四山蓊鬰气朝隮，晚雨廉纤未有泥。\n鸭绿几寻塘水浸，鹅黄一段稻秧齐。\n幽花布地金钱小，野蔓萦林翠幄低。\n满目淮南风景好，不堪时听子规啼。",
        "dynasty": "宋",
        "collection_info": null
    },
    {
        "title": "海陵春雨日",
        "author": "曾肇",
        "content": "公事无多使客稀，雨时衙退吏人归。\n沉烟一炷春阴重，画角三声晚照微。\n桑雉未驯惭报政，海鸥相近信忘机。\n只将宴坐收心念，懒向人间问是非。",
        "dynasty": "宋",
        "collection_info": null
    },
    {
        "title": "南郭隠居",
        "author": "曾肇",
        "content": "南郭萧条居士家，断垣荒堑翳蓬麻。\n篔筜映水千竿直，略彴当门一径斜。\n老有图书忘世界，贫无杯酌送生涯。\n倘来轩冕何须贵，未胜牛衣驾鹿车。",
        "dynasty": "宋",
        "collection_info": null
    },
    {
        "title": "次后山陈师道见寄韵",
        "author": "曾肇",
        "content": "故人南北嘆乖离，忽把清诗慰所思。\n松茂雪霜无改色，鷄鸣风雨不愆时。\n着书子已通蝌蚪，窃食吾方逐鸒斯。\n便欲去为林下友，懒随年少乐新知。",
        "dynasty": "宋",
        "collection_info": null
    },
    {
        "title": "京口甘露寺",
        "author": "曾肇",
        "content": "屈曲危楼倚半空，诗情无限景无穷。\n江声逆顺潮来往，山色有无烟淡浓。\n风月满楼供一览，干坤万里豁双瞳。\n片云迥逐斜阳去，知落淮山第几重。",
        "dynasty": "宋",
        "collection_info": null
    },
    {
        "title": "元佑六年十月庚午驾自景陵宫移仗谒先圣孔子祠入门降辇步就小次由东阶以升奠爵再拜礼官告成礼然后退幸太学诏博士皆升堂坐诸生两庑下命国子祭酒丰稷讲书无逸终篇因又幸武成王庙而还左丞相吕大防右丞相刘挚率百官皆从于是丞相赋诗以形容上德诸在位者皆属和肇以礼官忝从诸大夫之后谨和诗一章",
        "author": "曾肇",
        "content": "琳馆陪祠日未央，隆儒诏跸至胶庠。\n桥门亿万衣冠集，阙里三千弟子行。\n降辇横经尊往圣，垂裳论道法前王。\n宗公归美清风诵，穆若赓酬出庙堂。",
        "dynasty": "宋",
        "collection_info": null
    },
    {
        "title": "武夷山天柱峰",
        "author": "曾肇",
        "content": "燕越相望路八千，忽惊天柱落樽前。\n何如乞我双鳬舄，飞上峰头访列仙。",
        "dynasty": "宋",
        "collection_info": null
    },
    {
        "title": "南昌绣谷山幽谷亭",
        "author": "曾肇",
        "content": "行尽车马尘，踏见水石环。\n谁为千家县，正在清华间。",
        "dynasty": "宋",
        "collection_info": null
    },
    {
        "title": "滁州琅玡山茶仙亭",
        "author": "曾肇",
        "content": "山僧独好事，为我结茅茨。\n茶仙榜亭中，颇宗樊川诗。",
        "dynasty": "宋",
        "collection_info": null
    },
    {
        "title": "灵寿同年兄再以杞屑分惠復成小诗以代善谑",
        "author": "曾肇",
        "content": "场屋十年长，铃斋一笑欢。\n微言师水薤，交分託金兰。\n腹饱仙人杖，心存姹女丹。\n他时玉京路，同缀侍宸官。",
        "dynasty": "宋",
        "collection_info": null
    },
    {
        "title": "上王荆公墓",
        "author": "曾肇",
        "content": "天上龙胡断，人间鵩鸟来。\n未应淮水竭，所惜泰山颓。\n华屋今非昔，佳城闭不开。\n白头门下士，怅望有余哀。",
        "dynasty": "宋",
        "collection_info": null
    },
    {
        "title": "河间",
        "author": "曾肇",
        "content": "南北车书久混同，河间今有楚人风。\n独惭太守非何武，已见州闾出两龚。",
        "dynasty": "宋",
        "collection_info": null
    },
    {
        "title": "二贤堂  其一",
        "author": "曾肇",
        "content": "天骥精神凤羽仪，青云天路此委蛇。\n由来道谊千钧重，不独文章一世师。\n史牒已传三黜赋，骚人谁继八哀诗。\n有时无命非今日，从古长沙贾傅悲。",
        "dynasty": "宋",
        "collection_info": null
    },
    {
        "title": "二贤堂  其二",
        "author": "曾肇",
        "content": "万壑千岩花草香，醉翁此地昔徜徉。\n不闻燕雀知鸿鹄，但见鸱枭笑凤凰。\n平日声名追屈贾，暮年勋业佐虞唐。\n神清洞府今何处，故事空留楚天傍。",
        "dynasty": "宋",
        "collection_info": null
    },
    {
        "title": "凤凰台",
        "author": "曾肇",
        "content": "箫声无復到层台，画栋空余燕雀来。\n我是凤凰池上客，等闲汀鹭莫相猜。",
        "dynasty": "宋",
        "collection_info": null
    },
    {
        "title": "凌霄花",
        "author": "曾肇",
        "content": "凌波条体纤，柔枝叶上缀。\n青青乱松树，直干遭蒙蔽。\n不有严霜威，焉能辨坚脆。",
        "dynasty": "宋",
        "collection_info": null
    },
    {
        "title": "紫薇花  其一",
        "author": "曾肇",
        "content": "堂前紫薇花，堂下红药砌。\n繁华天上春，偪仄人间世。",
        "dynasty": "宋",
        "collection_info": null
    },
    {
        "title": "紫薇花  其二",
        "author": "曾肇",
        "content": "明丽碧天霞，千茸紫绶花。\n香开荀令宅，艷入孝王家。\n几岁自荣辱，高情方嘆嗟。\n有人移上苑，犹足占年华。",
        "dynasty": "宋",
        "collection_info": null
    },
    {
        "title": "灵寿木",
        "author": "曾肇",
        "content": "滇池藤赤人难到，太乙青藜事近诬。\n林下搘来供燕息，省中携去宠师儒。",
        "dynasty": "宋",
        "collection_info": null
    },
    {
        "title": "薝卜花",
        "author": "曾肇",
        "content": "林兰擅孤芳，性与凡木异。\n不受雪霰侵，自足中和气。\n欲知清凈身，即此林间是。",
        "dynasty": "宋",
        "collection_info": null
    },
    {
        "title": "南丰军山庙碑",
        "author": "曾肇",
        "content": "土膏起兮，泉流驶兮。\n牧徂于田，偕妇子兮。\n既耕且艺，耘且耔兮。\n一岁之功，在勤始兮。\n野无蟊螟，塘有水兮。\n非神之力，其谁使兮。\n我苞盈兮，我实成兮。\n挥镰铚铚，风雨声兮。\n囷仓露积，如坻京兮。\n遗𥟱滞穗，富鳏茕兮。\n饮食劝酬，销忿争兮。\n傥非神助，岁莫登兮。\n我有室家，神所佑兮。\n我有旌倪，神所寿兮。\n神之惠我，维其旧兮。\n上之报神，亦云厚兮。\n酾酒刑牲，殽杯丰兮。\n吹箫考鼓，声逢逢兮。\n我民荐献，无终穷兮。\n千秋万岁，保斯宫兮。",
        "dynasty": "宋",
        "collection_info": null
    },
    {
        "title": "题王晋卿所藏郑虔着色山水图",
        "author": "曾肇",
        "content": "曾访江南鸟爪仙，误随尘网落人间。\n红泉碧涧春风里，尚记麻源谷口山。",
        "dynasty": "宋",
        "collection_info": null
    },
    {
        "title": "迩英阁侍读筵作",
        "author": "曾肇",
        "content": "二阁从容访古今，诸儒葵藿但倾心。\n君臣相对疑宾客，谁识昭陵用意深。",
        "dynasty": "宋",
        "collection_info": null
    },
    {
        "title": "迩英阁前槐后竹双槐极高而柯叶拂地状如龙蛇或谓之凤尾槐",
        "author": "曾肇",
        "content": "凤尾扶疏槐影寒，龙吟萧瑟竹声干。\n汉皇恭默尊儒学，不似公孙见不冠。",
        "dynasty": "宋",
        "collection_info": null
    },
    {
        "title": "句  其一",
        "author": "曾肇",
        "content": "岩岩九门深，日举费十万。\n忽于泥滓中，得列方丈案。\n腥咸置齿牙，光彩生顾眄。\n从此辱虚名，岁先包橘献。\n微生知几何，得丧孰真贋。\n玉食有云补，刳肠非所患。",
        "dynasty": "宋",
        "collection_info": null
    },
    {
        "title": "句  其二",
        "author": "曾肇",
        "content": "蜜云新样尤可喜，名出元丰圣天子。",
        "dynasty": "宋",
        "collection_info": null
    },
    {
        "title": "句  其三",
        "author": "曾肇",
        "content": "鼎湖弓剑仙游远，渭水衣冠辇路新。",
        "dynasty": "宋",
        "collection_info": null
    },
    {
        "title": "句  其四",
        "author": "曾肇",
        "content": "阶除翠色迷宫草，殿阁清阴老禁槐。",
        "dynasty": "宋",
        "collection_info": null
    },
    {
        "title": "句  其五",
        "author": "曾肇",
        "content": "夜雨暗添西涧水，春风开遍北楼花。",
        "dynasty": "宋",
        "collection_info": null
    },
    {
        "title": "句  其六",
        "author": "曾肇",
        "content": "饮罢流连未归去，更来花下捧茶瓯。",
        "dynasty": "宋",
        "collection_info": null
    },
    {
        "title": "句  其七",
        "author": "曾肇",
        "content": "紫蒂黄苞破腊寒，清香旋逐角声残。",
        "dynasty": "宋",
        "collection_info": null
    },
    {
        "title": "句  其八",
        "author": "曾肇",
        "content": "一片朝云粉面干，雨余仍带泪阑干。",
        "dynasty": "宋",
        "collection_info": null
    },
    {
        "title": "句  其九",
        "author": "曾肇",
        "content": "团团桂丛孤，枝叶寒更媚。\n托根庭宇间，自有幽人致。\n何必问嫦娥，青云借余地。",
        "dynasty": "宋",
        "collection_info": null
    },
    {
        "title": "句  其一○",
        "author": "曾肇",
        "content": "国艷宁施粉，天香自染衣。",
        "dynasty": "宋",
        "collection_info": null
    },
    {
        "title": "句  其一一",
        "author": "曾肇",
        "content": "风雨离披枝叶瘦，可怜终不减清香。",
        "dynasty": "宋",
        "collection_info": null
    },
    {
        "title": "句  其一二",
        "author": "曾肇",
        "content": "春兰抱幽姿，无意生蒿艾。",
        "dynasty": "宋",
        "collection_info": null
    },
    {
        "title": "句  其一三",
        "author": "曾肇",
        "content": "文园渴疾正如酲，谁念流涎向侧生。",
        "dynasty": "宋",
        "collection_info": null
    },
    {
        "title": "句  其一四",
        "author": "曾肇",
        "content": "兰蕙香浮衿解后，雪冰肤在酒酣间。",
        "dynasty": "宋",
        "collection_info": null
    },
    {
        "title": "句  其一五",
        "author": "曾肇",
        "content": "童童双棕榈，葱蒨两车盖。",
        "dynasty": "宋",
        "collection_info": null
    },
    {
        "title": "句  其一六",
        "author": "曾肇",
        "content": "虽非百尺材，岁晚好颜色。",
        "dynasty": "宋",
        "collection_info": null
    },
    {
        "title": "句  其一七",
        "author": "曾肇",
        "content": "婆娑两佳木，生长在岩石。\n移植君子堂，初因醉翁识。",
        "dynasty": "宋",
        "collection_info": null
    },
    {
        "title": "句  其一八",
        "author": "曾肇",
        "content": "查侯得灵药，言自八公来。\n当时云中犬，千岁伏陈荄。",
        "dynasty": "宋",
        "collection_info": null
    },
    {
        "title": "句  其一九",
        "author": "曾肇",
        "content": "君不见莆阳学士蓬莱仙，制成月团飞上天。\n南北自此俱岁贡，寸璧往往人间传。",
        "dynasty": "宋",
        "collection_info": null
    },
    {
        "title": "句  其二○",
        "author": "曾肇",
        "content": "蘼芜有香叶，采采乘清旦。\n山头去妇思，堂下骚人怨。\n使君亦何为，烹茶奉閒燕。",
        "dynasty": "宋",
        "collection_info": null
    },
    {
        "title": "鸡鸣行",
        "author": "毕仲游",
        "content": "鸡鸣问路行，挟马渡溱洧。\n老树势突兀，指点疑山觜。\n茅茨渐分明，牛马犹昏翳。\n霜落路四平，星沉天若水。\n小民幸安乐，朝廷多贤士。\n食禄乃强颜，流连为妻子。\n吾闻嵇阮辈，放荡形骸弛。\n而我小县中，区区又何理。",
        "dynasty": "宋",
        "collection_info": null
    },
    {
        "title": "自罗山入信阳再过金关道中作",
        "author": "毕仲游",
        "content": "阴林寂无风，鬼火自明灭。\n山泉怨何事，耳声入呜咽。\n青泥溅马腹，黄叶沾人髮。\n半夜渡前溪，昏昏水中月。",
        "dynasty": "宋",
        "collection_info": null
    },
    {
        "title": "自山阳还至寿春道中有感",
        "author": "毕仲游",
        "content": "寒风切人骨，晴日淡无色。\n千里今又还，何时许安宅。\n此身方龃龉，此地尤反侧。\n安得羽翼生，高飞离楚泽。",
        "dynasty": "宋",
        "collection_info": null
    },
    {
        "title": "颍河夜泛",
        "author": "毕仲游",
        "content": "提携俯清流，自适固閒燕。\n深行岂不好，路远怯萦转。\n撑舟上孤渚，星月灿水面。\n目力不自收，随波起花眩。\n谁家种禾黍，绿色压秋甸。\n树密云更深，云昏山不见。\n杯盘任狼籍，起坐有余恋。\n幸偶东山儒，况逢京国彦。\n何人发高咏，满坐清风遍。\n顾我童子吟，奚能愧雕篆。",
        "dynasty": "宋",
        "collection_info": null
    },
    {
        "title": "从范龙图月下泛舟",
        "author": "毕仲游",
        "content": "年丰闾里安，岁晚生事歇。\n官池公载酒，痛饮消日月。\n迫冬上青林，山气凋人髮。\n坐若江海游，楼船中夜发。\n冷光飞太虚，照我盘中蕨。\n清影落潭心，逃遁蛟龙没。\n如穷河源邈，相见昆崙崒。\n怪石鈎我衣，嵌空尽山骨。\n上宾富佳咏，音动鼋鼍窟。\n涌溢词有源，倒恐三江竭。\n公怀沧洲趣，一夕梦南越。\n别有谏诤姿，屹如韦补阙。",
        "dynasty": "宋",
        "collection_info": null
    },
    {
        "title": "五更",
        "author": "毕仲游",
        "content": "五更不成梦，起坐倚东壁。\n晓月下中天，照我西屋白。\n路行相衝衝，林宿闻哑哑。\n便欲就巾冠，巾冠正狼籍。",
        "dynasty": "宋",
        "collection_info": null
    },
    {
        "title": "自灵泉晚过崇因寺口占",
        "author": "毕仲游",
        "content": "前峰竦而嵬，后峰屹且峨。\n冷月射溪水，紧风平野火。\n同游独无语，此意谁知我。\n虎避无情人，出门不须锁。",
        "dynasty": "宋",
        "collection_info": null
    },
    {
        "title": "宿崇因寺十韵",
        "author": "毕仲游",
        "content": "山大石岩岩，平川沙莽莽。\n深崖忽有路，一寺何高敞。\n彼僧胡为知，迎我共攀上。\n夜深眺前峰，百里如指掌。\n诗翁旋沽酒，欲得咏今曩。\n下笔皆珠玑，嗟予岂能仰。\n往来气益乘，欲敌不敢往。\n回笑尘埃人，何殊在罗网。\n吟哦不自制，逸韵弥清响。\n便可书壁东，留为异时赏。",
        "dynasty": "宋",
        "collection_info": null
    },
    {
        "title": "和子思舅氏晚出崇因之什",
        "author": "毕仲游",
        "content": "烟花寒已凝，风色寒犹恶。\n路雪爱萦绵，檐澌讶垂箨。\n途行想前事，数岁只如昨。\n渐欲过阴崖，愁看冰凿凿。",
        "dynasty": "宋",
        "collection_info": null
    },
    {
        "title": "留别陈子思舅",
        "author": "毕仲游",
        "content": "三载岂不长，回念如转烛。\n南行在今夕，何以图款曲。\n朱轮走岐路，夫子驾牛犊。\n权门聚冠裳，夫子偃空谷。\n甘贫分始定，乐道心乃足。\n自怪离别间，悽然悲满目。\n欲为商声操，操变不可復。\n欲为秦声吟，吟短不可续。\n杯行竟无语，慷慨遶空屋。\n别后两如何，祇应保饘粥。",
        "dynasty": "宋",
        "collection_info": null
    },
    {
        "title": "佳辰",
        "author": "毕仲游",
        "content": "春风雪中来，吹我堂上茵。\n斑衣次命服，左右如卿云。\n芳樽洗復酌，再拜属吾亲。\n亲年如大家，四子十二孙。\n子孙亦何事，忠孝而能文。\n请看今世愿，不必辞贱贫。\n三牲苦易得，轩冕祇荣身。\n愿以五百岁，献母为一春。",
        "dynasty": "宋",
        "collection_info": null
    },
    {
        "title": "再至兖州简晁十二子履",
        "author": "毕仲游",
        "content": "送客客未至，自作河梁游。\n清澜浴晓日，烂漫黄金浮。\n苹藻飘不断，怅望莲亭幽。\n忆君古堞诗，八月如转头。",
        "dynasty": "宋",
        "collection_info": null
    },
    {
        "title": "静胜轩",
        "author": "毕仲游",
        "content": "官居背西墉，有居惟蔀室。\n川原在其外，指掌千里隔。\n李侯富天巧，凿壁盗山色。\n清风洒面至，竹荫横西北。\n坐令方丈地，万古遗胜蹟。\n管氏南州来，谓侯有静德。\n朱轮走岐路，夫子驾牛轭。\n权门聚冠盖，夫子偃空壁。\n甘贫分始定，乐道心乃得。\n自怪尘土人，兹焉憩行役。\n欲为居士操，声淡不可识。\n欲学幽人吟，词野不可易。\n忘怀古今混，问道干坤窄。\n此意竟如何，青灯夜方寂。",
        "dynasty": "宋",
        "collection_info": null
    },
    {
        "title": "古寺",
        "author": "毕仲游",
        "content": "崎岖五六州，夏行今欲雪。\n乱山出已尽，平地心目豁。\n晴日午未温，霜云晚如泼。\n萧疏秦树远，旷荡周原阔。\n径竹掩招提，门庭苦凄飒。\n廊低不可步，壁朽何堪剳。\n岁月惊转头，是非纷若栉。\n行归聊可悲，再出尤凛冽。\n用此免饥寒，谋生一何拙。",
        "dynasty": "宋",
        "collection_info": null
    },
    {
        "title": "城中见山",
        "author": "毕仲游",
        "content": "尘埃埋马足，人事如鼎沸。\n朝餔尚不厌，何暇论身计。\n北山十里近，云色带阴翳。\n日日在目前，无由谢城市。",
        "dynasty": "宋",
        "collection_info": null
    },
    {
        "title": "曹南席上分题警鹤",
        "author": "毕仲游",
        "content": "清风来九皋，月出寒夜永。\n故人闻鹤唳，惊起同引领。\n山遥声有怨，树暗飞无影。\n不若君子言，诗书日相警。",
        "dynasty": "宋",
        "collection_info": null
    },
    {
        "title": "熙州蒋颖叔侍郎席上",
        "author": "毕仲游",
        "content": "仗钺出金门，投壶开玉帐。\n高秋沸箫鼓，万迭环青嶂。\n白云衬湖底，舟行若天上。\n绝胜后将军，峡中惟四望。",
        "dynasty": "宋",
        "collection_info": null
    },
    {
        "title": "蒙晁美叔秘监召观书帖继示长句次韵",
        "author": "毕仲游",
        "content": "作官在閒地，而我不得閒。\n有怀南阳书，三载愿未还。\n驾言觐中郎，踊跃心桓桓。\n软言慰孤寂，芳樽洁晨餐。\n词妙编简动，理惬心意安。\n期为高人知，匪效男女欢。\n珍怪渐倾写，宝墨来三韩。\n内愧无衣裾，腼面依门阑。\n元匪白眉者，谬作青眼看。\n古书罗异代，千百犹未殚。\n如何二王迹，到今纸墨完。\n若获摩尼珠，寘在承露盘。\n开缄龙蛇踊，偃蹇风涛宽。\n熟视已收卷，爱惜还重观。\n笔意不可尽，始知学书难。\n永惭出纳卑，敢近华省观。\n珍重难再觌，出门犹据鞍。",
        "dynasty": "宋",
        "collection_info": null
    },
    {
        "title": "感兴简欧阳仲纯兄弟",
        "author": "毕仲游",
        "content": "昔我来颍州，繫马西湖滨。\n颍州绝褊小，所爱民心淳。\n中间入南国，八载寄寿春。\n去颍无十舍，土风已顽羣。\n从兹重所处，不敢择要津。\n迁徙虽未固，常愿为颍民。\n今者伯氏来，得官邑相邻。\n民愚少斗讼，所讯由饥贫。\n吏戆不识字，况復能舞文。\n惟有租与贷，未免劳躬亲。\n而我无官事，独得颐精神。\n日高偃空房，睡足方欠伸。\n日暮近灯烛，诵书忘冠巾。\n懒来起復坐，自在如閒云。\n忆昨游京师，交友千百羣。\n贤否未可辨，正直惟仲纯。\n仲纯年始壮，气概雄三军。\n文章不待学，下笔如千钧。\n饮酒或一醉，万物如埃尘。\n近过颍州见，颜色弥清醇。\n兄弟亦相遇，磊落皆奇人。\n邀我上书堂，为我拂素茵。\n呼奴正大案，食饮罗甘辛。\n论议不惜口，彼此从天真。\n夜川月色黑，笑语犹相闻。\n丈夫各有志，大者思经纶。\n其志苟未得，不如安其身。\n何时买锄犁，耕凿颍水垠。\n颍鲤如可钓，持竿就漪沦。\n相逢俟头白，不復思淮濒。",
        "dynasty": "宋",
        "collection_info": null
    },
    {
        "title": "送王君仪北归",
        "author": "毕仲游",
        "content": "不能送君行，强题送君诗。\n诗中有鄙语，不是离别辞。\n君长不五尺，气若千丈蜺。\n谈经掩众口，论道惊羣儿。\n况君擅才华，文若老吏为。\n刚肠乏软语，面折不我随。\n人尝论君材，照坐珊瑚枝。\n畴能论君心，清静如摩尼。\n奈何三十六，未免州县卑。\n君装赴国门，仆瘦病马羸。\n太仓幸可籴，穷达慎所之。\n儒冠易感慨，华屋难伸眉。\n纷纷儿女曹，足令壮士悲。\n工部贪采药，汉老甘茹芝。\n不逢方外人，勿吐胸中奇。",
        "dynasty": "宋",
        "collection_info": null
    },
    {
        "title": "赠卢砺",
        "author": "毕仲游",
        "content": "东风吹大河，北客思故乡。\n门前车且留，念此道路长。\n子服儒衣冠，其家有禁方。\n非徒学之精，而又心术良。\n闻声辨生死，易臂知阴阳。\n救瘵先闾里，懒上王公堂。\n子来视余疾，反侧方在床。\n头风应手愈，珍重不敢忘。\n遗我刀匕药，三年用康强。\n我家乏黄金，我才非庾郎。\n赠子不成礼，秃笔题药囊。",
        "dynasty": "宋",
        "collection_info": null
    },
    {
        "title": "和孔毅夫学士题小阁",
        "author": "毕仲游",
        "content": "共坐既云隘，出也欲何之。\n晴窗日可负，此地猜瑠璃。\n朝衣虽已穿，襥被亦已迟。\n缅思庐霍胜，入手当何时。",
        "dynasty": "宋",
        "collection_info": null
    },
    {
        "title": "和孔毅夫省宿",
        "author": "毕仲游",
        "content": "拙学如拙商，欲益翻折阅。\n壮心消已尽，况復形羸苶。\n君年虽不少，面目犹冰雪。\n汉署夜如何，青灯兼白月。",
        "dynasty": "宋",
        "collection_info": null
    },
    {
        "title": "再和孔毅夫省宿",
        "author": "毕仲游",
        "content": "吾懒不阅书，知书不我阅。\n双瞳瞀仍眵，四体病如苶。\n黑鬚忽已苍，但未头如雪。\n空食竟何裨，留连惊岁月。",
        "dynasty": "宋",
        "collection_info": null
    },
    {
        "title": "和晁秘校",
        "author": "毕仲游",
        "content": "墙湿生野蒿，檐低胁嘉树。\n凉飈屋上过，故以逃大暑。\n念彼远戍人，荷戈事军旅。\n而我幸安宁，尚愧林泉主。",
        "dynasty": "宋",
        "collection_info": null
    },
    {
        "title": "和僧圆益题灵泉",
        "author": "毕仲游",
        "content": "我思灵泉游，不免去闾里。\n山寒景更清，触目皆可喜。\n兹泉何潺潺，宛若云雾起。\n酌之无浅深，那再问泥滓。\n盘盘山为腹，凿凿石为齿。\n喷薄无四时，其灵止如此。\n斯言闻于人，岂得尽其理。\n更唤山老来，烦师问初始。",
        "dynasty": "宋",
        "collection_info": null
    },
    {
        "title": "寿李少卿",
        "author": "毕仲游",
        "content": "佳辰遡中元，大第罗燕席。\n今岁共兹日，冠盖合佳客。\n中堂上寿迟，喜气生四壁。\n男女燕雁行，樽俎皆润泽。\n惟公台省旧，况是文章伯。\n明星在中天，五福阴有力。\n惟兹基本厚，未止家万石。\n共揖庙堂尊，苍生日安宅。\n南园椿已大，悠久与之敌。\n长看堂上儿，白头衣五色。",
        "dynasty": "宋",
        "collection_info": null
    },
    {
        "title": "希鲁奉议四兄生日",
        "author": "毕仲游",
        "content": "画工画青松，惨淡千年姿。\n辽鹤俛不啄，又有龟如綦。\n丈人坐中间，白髮衣帔𢂹。\n云是东方宿，来为寿者师。\n再拜致此图，惟兄能似之。\n骨强老于松，心静灵于龟。\n形健瘦于鹤，自与长年期。\n从来事丹竈，得道今已迟。\n定应图上人，适照生之时。\n富贵虽常情，在兄奚足为。\n王侯金满堂，不义乃滓泥。\n岂如食旧德，朝冠与朝衣。\n况復源流远，后昆未可知。\n好看学行者，恐是麒麟儿。",
        "dynasty": "宋",
        "collection_info": null
    },
    {
        "title": "读县父诗榜",
        "author": "毕仲游",
        "content": "县地苦迫窄，县亭乃荒凉。\n胡为君子来，到此成诗章。\n上陈图史乐，次道为政方。\n终焉戒易足，俾尔能自强。\n荒亭实何幸，得此人不忘。\n年深粉墨剥，辞意弥激昂。\n谁云官冗小，会有真龙藏。\n其珠在人家，门户常有光。\n余来诵反覆，感叹鸣中肠。\n临风亟欲和，把笔犹彷徨。\n安得杜陵翁，为我题屋梁。",
        "dynasty": "宋",
        "collection_info": null
    },
    {
        "title": "读于濆诗",
        "author": "毕仲游",
        "content": "于濆诗不多，遗藁数千叶。\n缅观作者意，重叹今人拙。\n雅辞清我骨，劲气喷壁裂。\n感激生乱亡，辛酸更愁绝。\n长城句最苦，三读泪流血。\n莫学蒙将军，功高家国灭。",
        "dynasty": "宋",
        "collection_info": null
    },
    {
        "title": "伤春",
        "author": "毕仲游",
        "content": "人伤春色老，我伤春色深。\n桃花未肯落，半月羁吾心。\n有酒且斟酒，无酒将奚斟。\n有诗谩吟诗，无诗将奚吟。\n诗酒两不得，坐媿桃花林。\n咄嗟富家儿，满堂收黄金。",
        "dynasty": "宋",
        "collection_info": null
    },
    {
        "title": "苦雨",
        "author": "毕仲游",
        "content": "阴云藏雨来，风吼如海潮。\n乖龙喜当路，下雨连三霄。\n平河忽瀰漫，不见城东桥。\n蛰者灌其穴，飞者飘其巢。\n惟有鱼与鼈，得势饶腥臊。\n虽闻雷霆震，若有鬼神号。\n禾丰不得敛，穗湿依生苗。\n农家堵户叹，始觉虚勤劳。\n乖龙莫之悟，自谓膏泽饶。\n始知旱魃虐，未得如雨妖。",
        "dynasty": "宋",
        "collection_info": null
    },
    {
        "title": "自罗山入信阳过金关道中作",
        "author": "毕仲游",
        "content": "村南闻鷄在村北，土垡如堪竹臲卼。\n野蒿诛尽露溪漘，山树烧残空石骨。\n疾风吹蓬如卷裘，河水夜冻凌割舟。\n但愿黄堂贺新雪，单衣布袜非吾忧。",
        "dynasty": "宋",
        "collection_info": null
    },
    {
        "title": "济阴",
        "author": "毕仲游",
        "content": "东州女儿年十七，身在风尘如在室。\n红腮绿领巧相宜，露浥海棠娇滴沥。\n态浓意远画不尽，对客无言却真实。\n济阴县令为留连，樽俎相逢復相失。\n我读古人书，又爱斯人美。\n既未能忘情，亦未能忘礼。\n以情败礼礼之贼，以礼约情情有止。\n上不与汝碍崆峒之山，下不与汝隔沧浪之水。\n无山无水有城市，咫尺青楼三万里。\n东家酒香喷兰芷，对客醉歌而已矣。\n君不见鲁国有男子，拒户不开宁老死。",
        "dynasty": "宋",
        "collection_info": null
    },
    {
        "title": "送范德孺使辽",
        "author": "毕仲游",
        "content": "都门冠盖如云多，马头匼匝金盘陀。\n平明三节出城去，使华已过桑干河。\n桑干地寒毡作屋，冰霜满野飞鸿鹄。\n道旁箫鼓动地迎，铁面蕃儿皆拭目。\n金玦装成宝刀利，银鞍半露貂裘燠。\n日高宾馆驻前旌，馈客往来随酪粥。\n河间未弛新亭障，山后犹存旧风俗。\n幽燕妇女白如脂，露面来觇汉冠服。\n边风吹雪罨毡城，毡城在处为屯营。\n黄沙行尽到靴淀，新年下马单于庭。\n庭中之人识汉事，而公赫赫传家声。\n君臣把酒重相劝，知有从来忠孝名。\n好言天子神圣武，际天接地皆王土。\n桑麻万里富中原，制作千年还太古。\n白日亲观丹凤翔，黄河近报神鱼舞。\n不须铁甲屯大荒，坐见长城倚天宇。\n况君总髮怀刚肠，往年司直中书堂。\n单骑走马绝瀚海，而今復使天一方。\n平时出入虽故事，男儿举足安可量。\n鄙人再拜赠公语，北边射猎云雪冈。\n平安烽火三万日，羽林超距閒金汤。\n年年蕃马输汉地，后车碨礧牵玄黄。\n愿持成效献天子，归来跃出尚书郎。\n归来跃出尚书郎，锵金鸣玉趋明光。",
        "dynasty": "宋",
        "collection_info": null
    },
    {
        "title": "送朱彦文通直从庆阳辟命",
        "author": "毕仲游",
        "content": "洛阳之人秀眉宇，束髮从军心自许。\n南彻梁江西瀚海，万里相从旧宾主。\n庆州之险山作城，青冈路狭如斗鼠。\n我尝与君驰大漠，夜掘黄沙枕冰土。\n君今重行计安出，羽檄搀枪待君处。\n去年天狗堕地鸣，今年拟破灵盐城。\n男儿鞍马是常事，髀肉消尽须重生。\n况君到日春风发，行云夜闭沙场月。\n战马沾泥不用嫌，功成便浴雠人血。\n君不见高平范公庆历时，往筑大顺人不知。\n千金散士得死力，横山可取犹提携。\n至今塞下呼老子，关中使者公之儿。\n当年议奏千万语，攻守二策真可师。\n勿云近事不足道，狄青之辈为偏裨。",
        "dynasty": "宋",
        "collection_info": null
    },
    {
        "title": "送田百里归唐",
        "author": "毕仲游",
        "content": "田百里，飘泊如云心似水，我每思之中夜起。\n忽来访我黄河涘，抵掌欣欣不能已。\n身形虽么么，胆大无与比。\n兹行若过汝水濆，为寄新诗与陈子。",
        "dynasty": "宋",
        "collection_info": null
    },
    {
        "title": "次韵和欧阳季默观书纪事之作",
        "author": "毕仲游",
        "content": "欧阳季默年三十，处世虽艰心地吉。\n居于颓垣坏屋偪仄之巷，而有倜傥慷慨汪洋之美质。\n高才横骛若飞走，横野腾山漫罝毕。\n吾懒居家病益生，絮帽蒙头造君室。\n儿童惊窥前復后，笑我衰迟见风栗。\n升堂发箧数百纸，烂锦繁华照初日。\n怒生风云与神会，怪走龙蛇堪股栗。\n奇踪虽在人已亡，今也源流苦萧瑟。\n吾家绨囊亦三四，纵有名书未充实。\n妻孥饥饿谓无用，谇语如蛩常唧唧。\n黄籤青缥纔数种，若比君家百无一。\n后会慇懃定若何，人生聚散胡能必。",
        "dynasty": "宋",
        "collection_info": null
    },
    {
        "title": "次韵和晁秘校招饮",
        "author": "毕仲游",
        "content": "侯门公子桃花色，岐路书生情反侧。\n羡君脱洒心坦平，交友如林真少得。\n怀中有疏未肯上，乡里小儿空太息。\n黄粱甑冷且沽酒，为客典衣无顾惜。\n淳于道旧釂五斗，倒载不辞门户隔。\n共约他年江海游，醉斩鲸鱼寻李白。",
        "dynasty": "宋",
        "collection_info": null
    },
    {
        "title": "依韵和祖休承议",
        "author": "毕仲游",
        "content": "吾闻明霞之绮良工造，若比君诗工不到。\n掷地方知作者神，补天非是常人巧。\n放怀似觉干坤小，名节虽高心事少。\n君不见汉阴有丈夫，脚踏空山树芝草。",
        "dynasty": "宋",
        "collection_info": null
    },
    {
        "title": "盖公堂歌",
        "author": "毕仲游",
        "content": "胶西丈人头皓白，避世不作诸侯客。\n黄帝老子是其师，短褐补肩人不识。\n呜呼相国起文吏，能解干戈谋社稷。\n诸田喋血腥未已，封裹疮痍与休息。\n三齐儒生多说士，强读诗书谈治国。\n席间众口乱如髮，乡饮明堂尽陈迹。\n丈人西来貌甚野，杖藜柴车面黧黑。\n坐言治道本无事，要尔苍生自安适。\n尔能高卧知大体，男子耕耘女蚕织。\n用之天下如掌上，况尔区区城七十。\n相君再拜受其教，舍以高堂奉颜色。\n相君已死君不来，千五百年人叹息。\n眈眈新堂作者谁，密州太守文章伯。\n太守高吟醉太白，年谷常丰无盗贼。\n三牛倒曳九仙木，大斤截落琅琊石。\n修梁巨柱屹如涌，磊落巍峨称公德。\n太守思公公不见，闢户张筵望南北。\n诗成鬼神相对泣，文就龙蛇惊辟易。\n公今存亡讵可问，况今自有神仙骨。\n五嶷山高近城郭，太守有堂奚不宅。\n我欲写公之意于鸣琴，又欲画公之容于四壁，太守胡不置我于其侧。\n我欲奋飞无羽翼，注目高歌泪沾臆。",
        "dynasty": "宋",
        "collection_info": null
    },
    {
        "title": "鸿蒙歌",
        "author": "毕仲游",
        "content": "山川鸿蒙火未流，祝融羽卫行九州。\n南方有气缠斗牛，乃生之人宜公侯。\n谏书十上辞不留，绣衣夜过咸阳楼。\n清谈玉帐羌戎羞，羽林超距閒貔貅。\n单车弭节浉岸游，世间万事公无求。\n兹辰歌舞良燕休，满堂宾客来曹刘。\n再拜酌酒交献酬，文彩照耀珊瑚鈎。\n愿公寿考踰山丘，以八千岁为春秋。",
        "dynasty": "宋",
        "collection_info": null
    },
    {
        "title": "海内",
        "author": "毕仲游",
        "content": "海内儒生十七万，日诵诗书头白半。\n中有成名当路人，却视诗书犹弊券。\n犹弊券，可奈何。\n劝君收泪莫零落，古往今来此辈多。",
        "dynasty": "宋",
        "collection_info": null
    },
    {
        "title": "古冢行",
        "author": "毕仲游",
        "content": "朝行古冢东，暮行古冢西。\n冢中古人骨已朽，冢外游子今何之。\n朝食古道南，暮食古道北。\n道傍古迹不可见，道上行人常役役。\n古人居今人必爱，今有古人人不识。\n面前和好儿女颜，背后往往张弓射。\n拂衣归去非不会，无宅无田归未得。\n长靴短笏随众人，敛首低颜为俗客。\n深居晏坐尚恐喧，平路缓行犹恐蹶。\n口中有声未尝吐，嚥入喉咙化为血。\n君不见谷口郑子真，又不见蜀中扬子云。\n子真老死耕岩石，子云嗜酒惟醺醺。\n丈夫穷达皆有命，万事得失非由人。\n街头沽贩味虽薄，犹可赊来倾入唇。",
        "dynasty": "宋",
        "collection_info": null
    },
    {
        "title": "提葫芦行",
        "author": "毕仲游",
        "content": "提葫芦，竹丛裏鸣。\n昔尝见人学，今乃闻尔声。\n草深山远径路狭，春尽日长花竹明。\n往来行人竟何事，足茧縢穿千里行。\n离家去国已牢落，况復饥渴贪前程。\n是时闻尔劝沽酒，下马解带留长亭。",
        "dynasty": "宋",
        "collection_info": null
    },
    {
        "title": "花溪四松",
        "author": "毕仲游",
        "content": "君不见吾植四松树，多植六松非溢数。\n高织筠笼避猛风，频挑壤穴防根蠹。\n直干清音已可怜，短长尺寸诗可传。\n草堂旧客今安在，锦里花溪四百年。",
        "dynasty": "宋",
        "collection_info": null
    },
    {
        "title": "观文与可学士画枯木",
        "author": "毕仲游",
        "content": "韦偃树石名天下，后日良工无及者。\n任侯借我枯木图，石气苍茫若唐画。\n画时只用床头笔，与可亲题是真蹟。\n霜皮合抱隠不彰，老盖支离存半壁。\n梢摧骨朽心已穿，干烂龙鳞体犹瘠。\n生意虽休根柢在，崛强杈牙倚天黑。\n胶流断节文理深，笋枝剥落如针直。\n坐久疑行古塞外，凌空惨淡千年色。\n起身就视觉有神，不见笔痕惟淡墨。\n岂徒挥洒无人似，苦节清风贫到死。\n任侯珍重竟何如，不独画好心君子。\n若使与可为俗流，枯木虽佳侯不收。",
        "dynasty": "宋",
        "collection_info": null
    },
    {
        "title": "杨照承议芦雁枕屏",
        "author": "毕仲游",
        "content": "画师不肯传风蝶，故作枯干逞奇绝。\n清秋未合结繁阴，深户何曾洒飞雪。\n雪裏鸭儿苦耐寒，眠沙枕浦白云团。\n黄芦槭槭枝叶干，江头鸣鸭恰飞起，恍如身到潇湘间。\n潇湘洞庭云水隔，山路坡阤断行客。\n从来冬景画已难，况有翎毛似鹤白。\n已觉冰漫稻粱少，更疑水宿溪垠窄。\n生平有道付沧洲，今日床头行动色。\n屏风主人家近便，我昔曾过浔阳县，田芦野雁尝亲见。\n出门解榻定相逢，借我江乡今对面。",
        "dynasty": "宋",
        "collection_info": null
    },
    {
        "title": "出郊",
        "author": "毕仲游",
        "content": "出郊虽未远，已似恶尘埃。\n径稳车先到，门閒客自开。\n花从今日见，会是隔年来。\n载酒无知数，挥金可快哉。",
        "dynasty": "宋",
        "collection_info": null
    },
    {
        "title": "索马",
        "author": "毕仲游",
        "content": "索马周冈寺，鸟鸣问去程。\n顽风入衣冷，寒日带霜清。\n朝市心虽懒，江湖计未成。\n因循已三十，真恐悞生平。",
        "dynasty": "宋",
        "collection_info": null
    },
    {
        "title": "信阳道中避暑",
        "author": "毕仲游",
        "content": "下马汤家市，前村数里赊。\n败篱瓜少蔓，簇舍豆先花。\n放袖从风入，停鞍待日斜。\n欲知为客恨，更久不成家。",
        "dynasty": "宋",
        "collection_info": null
    },
    {
        "title": "郾城道中阻雨",
        "author": "毕仲游",
        "content": "秋雨连三昼，羸骖驱不前。\n气昏吁可怕，云断復相连。\n风急时翻盖，泥暄懒着鞭。\n穷途不须问，吾道付高天。",
        "dynasty": "宋",
        "collection_info": null
    },
    {
        "title": "许田道中雨止",
        "author": "毕仲游",
        "content": "索索风回阵，晖晖日弄晴。\n扫门收石润，走马觉身轻。\n路阔车添辙，泥干仆问程。\n暮川行客远，云气自昏明。",
        "dynasty": "宋",
        "collection_info": null
    },
    {
        "title": "虞城病中遣怀",
        "author": "毕仲游",
        "content": "本作看书室，翻成捣药堂。\n心违经岁月，病久怯风霜。\n未数囊中帙，先论肘后方。\n喜闻临贺守，鼓枻过湘江。",
        "dynasty": "宋",
        "collection_info": null
    },
    {
        "title": "望王屋",
        "author": "毕仲游",
        "content": "感激愚公事，传从太古时。\n伏中犹积雪，雨上见朝曦。\n气与扶桑接，心疑峻极卑。\n天坛如可至，吾欲摘参旗。",
        "dynasty": "宋",
        "collection_info": null
    },
    {
        "title": "过朱僊驿",
        "author": "毕仲游",
        "content": "气象皇州近，川原暮霭中。\n沙平千里白，日入半城红。\n出处形容改，驱驰岁月同。\n身名行可料，天地一衰翁。",
        "dynasty": "宋",
        "collection_info": null
    },
    {
        "title": "迁居颍谷",
        "author": "毕仲游",
        "content": "渐入深山处，都无客到来。\n轻裘胜挟纩，渴饮当衔杯。\n得失情何预，閒忙老共催。\n清风一披拂，安坐兴悠哉。",
        "dynasty": "宋",
        "collection_info": null
    },
    {
        "title": "定居",
        "author": "毕仲游",
        "content": "腊尽风霜急，东城始定居。\n豫抄新岁酒，却读少年书。\n好事心浑懒，谈空病未除。\n转头成四十，吾道竟何如。",
        "dynasty": "宋",
        "collection_info": null
    },
    {
        "title": "赠修颙上人",
        "author": "毕仲游",
        "content": "巾钵来何所，茅斋近竹林。\n能谈高士传，会得祖师心。\n我识诗情苦，公求理性深。\n三年居颍水，谁復是知音。",
        "dynasty": "宋",
        "collection_info": null
    },
    {
        "title": "留别损之大士",
        "author": "毕仲游",
        "content": "去去南州远，无人可问禅。\n牵怀从此日，聚首在何年。\n水落城东路，风清淮上船。\n我心须自写，弹断古琴弦。",
        "dynasty": "宋",
        "collection_info": null
    },
    {
        "title": "河阳閒居",
        "author": "毕仲游",
        "content": "飘泊成留滞，河阳见五春。\n坏池无过路，委巷作比邻。\n粝食稀留客，肩舆懒倩人。\n临流休照面，自合鬓如银。",
        "dynasty": "宋",
        "collection_info": null
    },
    {
        "title": "河阳重九",
        "author": "毕仲游",
        "content": "佳辰虽可重，无客共登高。\n蒸粉随粗饭，挼花对浊醪。\n放歌元不解，拟赋亦徒劳。\n坐听儿童语，悠悠愧尔曹。",
        "dynasty": "宋",
        "collection_info": null
    },
    {
        "title": "献寿二首  其一",
        "author": "毕仲游",
        "content": "庆日三阳近，高门附帝居。\n迎祥春入暮，献寿晚连裾。\n中子今持节，诸孙日诵书。\n始知题万石，未足大吾闾。",
        "dynasty": "宋",
        "collection_info": null
    },
    {
        "title": "献寿二首  其二",
        "author": "毕仲游",
        "content": "家近黄金阙，筵供白玉船。\n两孙今应诏，一子日朝天。\n寿酒如鳞次，斑衣作阵圆。\n梦龄人试数，从此更千年。",
        "dynasty": "宋",
        "collection_info": null
    },
    {
        "title": "佳辰二首  其一",
        "author": "毕仲游",
        "content": "傍腊春犹远，佳辰气自和。\n慈颜亲事少，寿相比人多。\n姊妹新为会，儿童预作歌。\n莱衣容醉倒，始奈锦茵何。",
        "dynasty": "宋",
        "collection_info": null
    },
    {
        "title": "佳辰二首  其二",
        "author": "毕仲游",
        "content": "户内三千口，谁为第一樽。\n清风传旧族，阴德助吾门。\n阿母神仙降，班姑法度存。\n他年堂上燕，侍立见玄孙。",
        "dynasty": "宋",
        "collection_info": null
    },
    {
        "title": "侄马子试晬",
        "author": "毕仲游",
        "content": "去岁当今日，儿生在北堂。\n眉疏才必秀，耳大寿应长。\n乳骥蹄犹小，冥鸿翼未张。\n吾门如可大，藉汝志强梁。",
        "dynasty": "宋",
        "collection_info": null
    },
    {
        "title": "早赴城西仓即事呈诸同志",
        "author": "毕仲游",
        "content": "上马鸡鸣后，都门四望中。\n晓光欺月色，和气挟春风。\n计拙功名远，官閒况味同。\n醉乡如可入，相率慰飘蓬。",
        "dynasty": "宋",
        "collection_info": null
    },
    {
        "title": "就南排岸谒宋成伯不值而还蒙诗见赠次韵",
        "author": "毕仲游",
        "content": "懒作青门客，来寻隠吏居。\n上堂谁解榻，窥户却还车。\n似怕临池驿，空翻插架书。\n生涯知有地，共学灌园蔬。",
        "dynasty": "宋",
        "collection_info": null
    },
    {
        "title": "乙亥岁八月十五日夜同景叔知府少卿翼道提举大夫望月于河中之名阃堂兼简襄守欧三叔弼虢守孙八元忠二首  其一",
        "author": "毕仲游",
        "content": "上楼初照席，条华渐分明。\n佳节三秋半，前期一雨晴。\n冷光天外散，高会世间清。\n坐久疑轻举，微风习习生。",
        "dynasty": "宋",
        "collection_info": null
    },
    {
        "title": "乙亥岁八月十五日夜同景叔知府少卿翼道提举大夫望月于河中之名阃堂兼简襄守欧三叔弼虢守孙八元忠二首  其二",
        "author": "毕仲游",
        "content": "秋深仍雨过，望月宴高城。\n列岫呈中夜，微云避太清。\n星沉天若扫，林迥野无声。\n故友知强健，应同醉五更。",
        "dynasty": "宋",
        "collection_info": null
    },
    {
        "title": "陪蒲守景叔学士会畅家园",
        "author": "毕仲游",
        "content": "亭幽宜更酌，树近合频行。\n蒲剑槮槮长，荷钱迭迭生。\n隔林千岫踊，带郭一川横。\n共选寻山屐，无心更濯缨。",
        "dynasty": "宋",
        "collection_info": null
    },
    {
        "title": "沈丘县遇冬至夜会夷仲明叔",
        "author": "毕仲游",
        "content": "佳节无佳句，留连小县城。\n客来炉火着，人静佛灯明。\n把酒随时俗，高吟属弟兄。\n令人惊岁月，屈指是新正。",
        "dynasty": "宋",
        "collection_info": null
    },
    {
        "title": "次韵和宋宁道太祝许氏园席上",
        "author": "毕仲游",
        "content": "雅宴属才华，清诗自一家。\n高谈落风雨，醉目傲烟霞。\n席地疏林隔，传杯小径斜。\n再来春已老，犹得醉残花。",
        "dynasty": "宋",
        "collection_info": null
    },
    {
        "title": "次韵席上",
        "author": "毕仲游",
        "content": "无寥情易感，多病酒先除。\n城影落平地，月光飞太虚。\n高吟空有调，倦思本无余。\n读罢传三鼓，披衣归我庐。",
        "dynasty": "宋",
        "collection_info": null
    },
    {
        "title": "夜宿崇因寺述怀奉呈诸公",
        "author": "毕仲游",
        "content": "月老庭除白，火明山顶高。\n酒容无俗客，诗兴任吾曹。\n促席暂讙谑，思家还鬰陶。\n坐闻钟磬响，那免话离骚。",
        "dynasty": "宋",
        "collection_info": null
    },
    {
        "title": "寓宿乐明之殿直家戏作",
        "author": "毕仲游",
        "content": "地狭开炉小，门深掩径斜。\n雨寒冰裹木，风怒雪翻车。\n北第频留客，南园欲探花。\n我身无定所，酒到是吾家。",
        "dynasty": "宋",
        "collection_info": null
    },
    {
        "title": "会草堂尝酒戏成四十字呈子思舅",
        "author": "毕仲游",
        "content": "白酒旋开封，身如鸟出笼。\n愁肠先抹倒，醉眼任蒙松。\n瓮近那妨就，杯寒且更烘。\n翁居镇如此，我马又西东。",
        "dynasty": "宋",
        "collection_info": null
    },
    {
        "title": "酒后",
        "author": "毕仲游",
        "content": "为尔题诗句，诗成莫浪传。\n避人那是怯，劝酒自知妍。\n翠袖身如削，清歌喉未圆。\n良宵谁与并，明月共婵娟。",
        "dynasty": "宋",
        "collection_info": null
    },
    {
        "title": "次韵子思舅",
        "author": "毕仲游",
        "content": "幽居山雾合，日色晓相交。\n冻马空嘶枥，痴鸦不离巢。\n旧醅澄绿沫，新橘破朱苞。\n我岂扬雄比，无须苦客嘲。",
        "dynasty": "宋",
        "collection_info": null
    },
    {
        "title": "读子思诗二首  其一",
        "author": "毕仲游",
        "content": "子思诗二百，开卷泪沾衣。\n今世识者少，古人能亦稀。\n当年出咳唾，此日成珠玑。\n谁怜盛名后，妻子贫无衣。",
        "dynasty": "宋",
        "collection_info": null
    },
    {
        "title": "读子思诗二首  其二",
        "author": "毕仲游",
        "content": "子思诗句好，当日少知音。\n不作苏梅体，犹胜庾鲍吟。\n郏城山不改，清颍水犹深。\n试问安良事，流传直至今。",
        "dynasty": "宋",
        "collection_info": null
    },
    {
        "title": "次韵李成之待制见寄",
        "author": "毕仲游",
        "content": "有客昔遭遇，郎官帅秦川。\n得閒欣燕处，佳句出天然。\n羽翼九万里，功名三十年。\n诗成传万口，世俗累都捐。",
        "dynasty": "宋",
        "collection_info": null
    },
    {
        "title": "次韵和子夷秘校见惠之作",
        "author": "毕仲游",
        "content": "启函如会面，怀抱为君开。\n昔有风骚主，今为伯仲才。\n士风门外辙，生计掌中杯。\n早晚依闾巷，乌巾恣往来。",
        "dynasty": "宋",
        "collection_info": null
    },
    {
        "title": "次韵杨久中阻雨",
        "author": "毕仲游",
        "content": "鸡鸣虽不改，人病自添慵。\n地滑泥无迹，檐疏瓦有松。\n天低浑似幕，云怒不成峰。\n欲决繁阴破，惭无利剑锋。",
        "dynasty": "宋",
        "collection_info": null
    },
    {
        "title": "次韵和越州监酒酇令七兄见寄",
        "author": "毕仲游",
        "content": "去国悲新垄，还乡曳故裾。\n涧寒迷路晚，花落度关初。\n计拙家无补，官閒睡有余。\n生儿如可教，早晚大吾闾。",
        "dynasty": "宋",
        "collection_info": null
    },
    {
        "title": "读将叔弟送路帅诗",
        "author": "毕仲游",
        "content": "定州诗刻好，模寄比南金。\n道尽行人意，堪论作者心。\n边城归盛事，雅道付知音。\n珍重吾将叔，当时亦苦吟。",
        "dynasty": "宋",
        "collection_info": null
    },
    {
        "title": "和宋成伯",
        "author": "毕仲游",
        "content": "度日门长掩，寻春事已非。\n鹊惊随吏散，燕熟傍人飞。\n手拙裁书懒，头昏漉酒稀。\n坐来空咄咄，不是悟禅机。",
        "dynasty": "宋",
        "collection_info": null
    },
    {
        "title": "蕨涧曹正叔有诗见寄因以答谢",
        "author": "毕仲游",
        "content": "子学有余力，我生无定居。\n与人常不合，谋己一何疏。\n酒熟同谁酌，诗成懒自书。\n会须还颍水，高枕闭吾庐。",
        "dynasty": "宋",
        "collection_info": null
    },
    {
        "title": "得来书有感因成四十字呈夷仲宣仲",
        "author": "毕仲游",
        "content": "独坐长如醉，书来意暂醒。\n未能论会合，犹且慰零丁。\n客少庭稀扫，人回户又扃。\n归期试閒卜，见说紫姑灵。",
        "dynasty": "宋",
        "collection_info": null
    },
    {
        "title": "寄南斋诸君兼简牧之公远",
        "author": "毕仲游",
        "content": "寄语生平友，暌违情若何。\n每斟樽内酒，常忆醉时歌。\n大赋相如巧，新诗子建多。\n幸烦传数纸，且欲恣吟哦。",
        "dynasty": "宋",
        "collection_info": null
    },
    {
        "title": "寄郑介夫",
        "author": "毕仲游",
        "content": "郑子安强否，梅花万里春。\n如何投虎穴，直欲犯龙鳞。\n北阙今无数，南方信有人。\n可怜妻子在，年少不谋身。",
        "dynasty": "宋",
        "collection_info": null
    },
    {
        "title": "次十五里店寄交代杨十七判官",
        "author": "毕仲游",
        "content": "世事元无定，吾今得已多。\n转头新岁月，开眼旧山河。\n蹭蹬如君少，因循奈我何。\n此生深会得，不用接舆歌。",
        "dynasty": "宋",
        "collection_info": null
    },
    {
        "title": "和李善初会张范二公",
        "author": "毕仲游",
        "content": "会面虽难得，亲情岂易忘。\n定须留客醉，应话老夫忙。\n地去朝门远，身依古寺凉。\n相逢拚一醉，千日未为长。",
        "dynasty": "宋",
        "collection_info": null
    },
    {
        "title": "从军还京赠罗适正之奉议",
        "author": "毕仲游",
        "content": "一别书浑废，相逢老可嗟。\n免为边地鬼，还宿故人家。\n塞路风霜恶，京尘岁月赊。\n衰颜不重少，儿戏炼丹砂。",
        "dynasty": "宋",
        "collection_info": null
    },
    {
        "title": "出巡河东与徐勋宣德",
        "author": "毕仲游",
        "content": "防敌无时节，论兵有是非。\n屯营蕃马健，部落汉人稀。\n土屋穿寒月，毡裘护铁衣。\n相逢一樽酒，分首雪中归。",
        "dynasty": "宋",
        "collection_info": null
    },
    {
        "title": "送寅亮宣义赴明州",
        "author": "毕仲游",
        "content": "随分之官好，舟行不计程。\n江山新入梦，风物旧知名。\n客馆离人醉，宾筵楚士清。\n须知今夜月，近海更分明。",
        "dynasty": "宋",
        "collection_info": null
    },
    {
        "title": "罢淮漕归汝",
        "author": "毕仲游",
        "content": "任拙因成懒，求閒偶得归。\n前途纯可料，往事尽成非。\n汝岸瓜田薄，风川藋径微。\n终须一迁徙，知有泺鱼肥。",
        "dynasty": "宋",
        "collection_info": null
    },
    {
        "title": "至郑州望故陈子思灵泉旧居怆然有感诗以述怀",
        "author": "毕仲游",
        "content": "夫子尝招隠，鸡鸣汝上川。\n饮徒随手散，诗草任人传。\n甥舅元相好，妻儿也可怜。\n有魂招不得，呜咽问灵泉。",
        "dynasty": "宋",
        "collection_info": null
    },
    {
        "title": "忤俗",
        "author": "毕仲游",
        "content": "忤俗真堪笑，谋生又不能。\n放怀衣落拓，高卧髮鬅鬙。\n面垢常挥汗，牙衰怕嚼冰。\n床头鬃拂弊，不会逐青蝇。",
        "dynasty": "宋",
        "collection_info": null
    },
    {
        "title": "书怀",
        "author": "毕仲游",
        "content": "高城垒修竹，小舍似山居。\n痛饮谋身懒，高歌与世疏。\n拂衣惭国士，买钓梦江鱼。\n可笑虞卿老，穷愁强着书。",
        "dynasty": "宋",
        "collection_info": null
    },
    {
        "title": "永日",
        "author": "毕仲游",
        "content": "永日梅空发，夜眠分作题。\n不因怀北客，未折向南枝。\n渡岭朝云断，缘江春路迟。\n如何梦中作，常胜觉来诗。",
        "dynasty": "宋",
        "collection_info": null
    },
    {
        "title": "秋风",
        "author": "毕仲游",
        "content": "天地东南远，秋风万里来。\n青云如漫语，白日会相催。\n头带千茎雪，心阑一寸灰。\n说归归未得，江海路悠哉。",
        "dynasty": "宋",
        "collection_info": null
    },
    {
        "title": "夜雨",
        "author": "毕仲游",
        "content": "夜雨洗残暑，秋风应候来。\n庭柯色未减，黄菊意将开。\n布被已思夹，霜钟渐欲催。\n岁华空向晚，心事日成灰。",
        "dynasty": "宋",
        "collection_info": null
    },
    {
        "title": "破屋",
        "author": "毕仲游",
        "content": "破屋风千穴，櫺疏日一竿。\n长巾笼短髮，旧褐怯新寒。\n道路形容改，悲啼骨髓干。\n干坤非不大，无地得閒官。",
        "dynasty": "宋",
        "collection_info": null
    },
    {
        "title": "疏檐",
        "author": "毕仲游",
        "content": "疏檐团鸟雀，画壁饱风霜。\n汲水三村远，诛茅半亩强。\n斋钱随客意，佛事寄僧堂。\n月落人相对，阴阴塔影长。",
        "dynasty": "宋",
        "collection_info": null
    },
    {
        "title": "早起",
        "author": "毕仲游",
        "content": "起作南楼望，山河在我傍。\n春风入河济，晓雾合嵩行。\n带郭名园少，穿云古岸长。\n留连成皓首，何处是吾乡。",
        "dynasty": "宋",
        "collection_info": null
    },
    {
        "title": "策杖",
        "author": "毕仲游",
        "content": "策杖西原上，东风意浩然。\n山河思旧隠，日月换新年。\n径曲穿林巧，樽移席地偏。\n野花谁饤饾，故故簇平川。",
        "dynasty": "宋",
        "collection_info": null
    },
    {
        "title": "乱水二首  其一",
        "author": "毕仲游",
        "content": "乱水号新港，颓云蘸古城。\n山楼遥出没，野日自昏明。\n树冷禽声灭，霜高鹘翅轻。\n梦归今未得，寂寞寸心惊。",
        "dynasty": "宋",
        "collection_info": null
    },
    {
        "title": "乱水二首  其二",
        "author": "毕仲游",
        "content": "水落芙蕖老，山高薜荔长。\n野云吹不断，晚雨气先凉。\n信笔题诗逸，停杯漉酒忙。\n酣歌露双足，有意濯沧浪。",
        "dynasty": "宋",
        "collection_info": null
    },
    {
        "title": "恭輓神宗皇帝二首  其一",
        "author": "毕仲游",
        "content": "御极三宸正，调元一气淳。\n铜台漳水夜，玉匣汉陵春。\n地拓山河旧，天升日月新。\n自今遗老内，有是四朝人。",
        "dynasty": "宋",
        "collection_info": null
    },
    {
        "title": "恭輓神宗皇帝二首  其二",
        "author": "毕仲游",
        "content": "北极迴天象，西陵法帝居。\n松门黄道直，帐殿紫宸虚。\n宴罢千秋节，哀缠六尺舆。\n御诗兼手诏，新见睿思书。",
        "dynasty": "宋",
        "collection_info": null
    },
    {
        "title": "恭輓哲宗皇帝二首  其一",
        "author": "毕仲游",
        "content": "徧覆仁无外，尊居道可名。\n就尧方日出，过杞忽天倾。\n海阔金鳬下，宫开玉鏁鸣。\n早知龙竟去，铸鼎不须成。",
        "dynasty": "宋",
        "collection_info": null
    },
    {
        "title": "恭輓哲宗皇帝二首  其二",
        "author": "毕仲游",
        "content": "容卫千官出，攀号万国同。\n新名西下垒，空定北郊宫。\n天泣时零雨，神游恐御风。\n孤臣如在列，应许抱遗弓。",
        "dynasty": "宋",
        "collection_info": null
    },
    {
        "title": "恭輓宣仁圣烈太皇太后四首  其一",
        "author": "毕仲游",
        "content": "受遗开嗣圣，约礼避前人。\n听览从公议，艰难付老臣。\n宫车闾阖晚，帐殿巩原春。\n似待吾君长，云轩即上宾。",
        "dynasty": "宋",
        "collection_info": null
    },
    {
        "title": "恭輓宣仁圣烈太皇太后四首  其二",
        "author": "毕仲游",
        "content": "听朝惊屡辍，端拱异平居。\n垂殿帘初彻，因山道已除。\n书遗长乐记，音断濯龙车。\n诰下犹加惠，华夷定宴如。",
        "dynasty": "宋",
        "collection_info": null
    },
    {
        "title": "恭輓宣仁圣烈太皇太后四首  其三",
        "author": "毕仲游",
        "content": "因革功兼至，权宜道可称。\n力扶天步稳，端拱太阳升。\n椒寝移彤管，泉关付漆灯。\n须知天子孝，不独改园陵。",
        "dynasty": "宋",
        "collection_info": null
    },
    {
        "title": "恭輓宣仁圣烈太皇太后四首  其四",
        "author": "毕仲游",
        "content": "勋业三朝盛，哀荣万国同。\n人疑无外戚，家不选中宫。\n天泣时零雨，神游恐御风。\n忧劳如治水，九载亦成功。",
        "dynasty": "宋",
        "collection_info": null
    },
    {
        "title": "恭輓钦圣宪肃皇太后二首  其一",
        "author": "毕仲游",
        "content": "维昔艰难际，安危属母慈。\n元龟犹不豫，大策更谁咨。\n搴雾云方合，当空月遽迷。\n圣君常泣慕，常以舜为师。",
        "dynasty": "宋",
        "collection_info": null
    },
    {
        "title": "恭輓钦圣宪肃皇太后二首  其二",
        "author": "毕仲游",
        "content": "嗣圣当天日，权宜道不居。\n力明当辟事，豫下撤帘书。\n备物端门远，神游武帐虚。\n不知任与姒，较德定何如。",
        "dynasty": "宋",
        "collection_info": null
    },
    {
        "title": "恭輓钦慈皇后二首  其一",
        "author": "毕仲游",
        "content": "神考当天日，宫闱祝燕禖。\n日符元有感，坤轴欻先摧。\n追册音容閟，攀号吉葬哀。\n行知九虞祭，钦圣仗同迴。",
        "dynasty": "宋",
        "collection_info": null
    },
    {
        "title": "恭輓钦慈皇后二首  其二",
        "author": "毕仲游",
        "content": "缅怀章懿事，圣孝代相传。\n比上钦慈册，还同明道年。\n玉衣晨不整，帐殿日相连。\n闻说词多感，哀容可动天。",
        "dynasty": "宋",
        "collection_info": null
    },
    {
        "title": "輓司马温国公丞相二首  其一",
        "author": "毕仲游",
        "content": "黄髮来虽暮，丹心病未休。\n艰难天下事，际会老臣谋。\n似觉浮风返，空嗟白日留。\n定知名汹汹，万岁与千秋。",
        "dynasty": "宋",
        "collection_info": null
    },
    {
        "title": "輓司马温国公丞相二首  其二",
        "author": "毕仲游",
        "content": "礼绝非因贵，哀深却有荣。\n世间都画像，海外亦闻声。\n后事虽从老，前贤是友生。\n故应房魏辈，泉下定交情。",
        "dynasty": "宋",
        "collection_info": null
    },
    {
        "title": "輓范丞相忠宣公六首  其一",
        "author": "毕仲游",
        "content": "曳杖三朝老，持衡一品尊。\n忽同秦逐客，几见楚冤魂。\n公衮方还第，輀车已及门。\n遗言不须记，一一表中存。",
        "dynasty": "宋",
        "collection_info": null
    },
    {
        "title": "輓范丞相忠宣公六首  其二",
        "author": "毕仲游",
        "content": "出处从来定，荣华取次休。\n尝看居相府，只似在安州。\n不事千金产，能捐万户侯。\n哀哉天报施，仅免葬江流。",
        "dynasty": "宋",
        "collection_info": null
    },
    {
        "title": "輓范丞相忠宣公六首  其三",
        "author": "毕仲游",
        "content": "伏枕言虽少，遗书志可哀。\n尚谋裨国事，犹欲尽人材。\n白日空垂照，悲风亦自来。\n更惊诸老尽，吾道信悠哉。",
        "dynasty": "宋",
        "collection_info": null
    },
    {
        "title": "輓范丞相忠宣公六首  其四",
        "author": "毕仲游",
        "content": "大节谁堪拟，危言每可惊。\n不牵身外物，宁向泽边行。\n近阙官皆復，还家没亦荣。\n升堂谁恸哭，知是老门生。",
        "dynasty": "宋",
        "collection_info": null
    },
    {
        "title": "輓范丞相忠宣公六首  其五",
        "author": "毕仲游",
        "content": "忠义传三世，衣冠盛百年。\n功名富贵地，父子弟兄贤。\n被放长如往，生归岂偶然。\n至家还不起，无处问苍天。",
        "dynasty": "宋",
        "collection_info": null
    },
    {
        "title": "輓范丞相忠宣公六首  其六",
        "author": "毕仲游",
        "content": "挥泪西原上，晴云为我阴。\n谁知如望岁，竟不復为霖。\n主圣空撝己，民思未绝吟。\n已休还一恸，非但哭知音。",
        "dynasty": "宋",
        "collection_info": null
    },
    {
        "title": "輓司空申国吕公六首  其一",
        "author": "毕仲游",
        "content": "浩荡风云地，哀荣属老臣。\n两朝尊柱石，三世擅经纶。\n际会看前辈，安宁付后人。\n不须论制作，风俗近还淳。",
        "dynasty": "宋",
        "collection_info": null
    },
    {
        "title": "輓司空申国吕公六首  其二",
        "author": "毕仲游",
        "content": "骑吹西城晓，衣冠一望中。\n尚疑归郑国，还似葬温公。\n道在民先定，兵销岁自丰。\n故知伊吕事，千载有遗风。",
        "dynasty": "宋",
        "collection_info": null
    },
    {
        "title": "輓司空申国吕公六首  其三",
        "author": "毕仲游",
        "content": "试论司空事，还如庆历年。\n盐梅虽国论，衣绣是家傅。\n二圣知人望，三公託世贤。\n奚须论燕处，无事不超然。",
        "dynasty": "宋",
        "collection_info": null
    },
    {
        "title": "輓司空申国吕公六首  其四",
        "author": "毕仲游",
        "content": "岁月还箕尾，风云暗上台。\n定超三界外，元自九天来。\n冰木逡巡合，泉门飒沓开。\n太平虽已见，吾道亦悠哉。",
        "dynasty": "宋",
        "collection_info": null
    },
    {
        "title": "輓司空申国吕公六首  其五",
        "author": "毕仲游",
        "content": "位与诸公绝，恩逾上相尊。\n朝廷惟再拜，论道掩诸昆。\n体貌传三世，光华聚一门。\n苍天苦难料，端坐读招魂。",
        "dynasty": "宋",
        "collection_info": null
    },
    {
        "title": "輓司空申国吕公六首  其六",
        "author": "毕仲游",
        "content": "道继三贤后，名成六相齐。\n气摩南斗直，功盖北山低。\n背日衣冠祖，穿云卤簿迷。\n道旁谁白首，坚卧作儿啼。",
        "dynasty": "宋",
        "collection_info": null
    },
    {
        "title": "輓王元之相公二首  其一",
        "author": "毕仲游",
        "content": "门风清可尚，有道付陶甄。\n旧载传家榜，新承顾命篇。\n遗文星转斗，定策日升天。\n东府功名地，安居十五年。",
        "dynasty": "宋",
        "collection_info": null
    },
    {
        "title": "輓王元之相公二首  其二",
        "author": "毕仲游",
        "content": "道与风云会，思留雨露滋。\n小心黄阁老，大手白麻词。\n家有衣冠盛，朝无故旧私。\n不须三寸舌，终号帝王师。",
        "dynasty": "宋",
        "collection_info": null
    },
    {
        "title": "輓欧阳伯和三首  其一",
        "author": "毕仲游",
        "content": "不起斯人疾，哀歌未是哀。\n泪流千点血，心死一团灰。\n白日空垂照，悲风亦自来。\n半涂成永诀，天道信悠哉。",
        "dynasty": "宋",
        "collection_info": null
    },
    {
        "title": "輓欧阳伯和三首  其二",
        "author": "毕仲游",
        "content": "恸哭西原迥，晴云为我阴。\n山河一长剑，生死两知心。\n世谱传来久，天文验自今。\n此名埋不得，未信九原深。",
        "dynasty": "宋",
        "collection_info": null
    },
    {
        "title": "輓欧阳伯和三首  其三",
        "author": "毕仲游",
        "content": "纯孝慈颜感，悲啼令季伤。\n鳬飞元傍母，雁少不成双。\n寿夭从开闢，贤愚竟渺茫。\n不须论甲子，未省鬓毛苍。",
        "dynasty": "宋",
        "collection_info": null
    },
    {
        "title": "輓履中学士二首  其一",
        "author": "毕仲游",
        "content": "孝悌由家法，词章亦世传。\n婚姻甥舅好，门户弟兄贤。\n问疾犹樽俎，遗文谩简篇。\n平生惟一辙，何事不长年。",
        "dynasty": "宋",
        "collection_info": null
    },
    {
        "title": "輓履中学士二首  其二",
        "author": "毕仲游",
        "content": "漫向蓬丘老，都无一遣车。\n家人新买道，弔客旧通书。\n乐事生来少，兼官病后除。\n苍苍吾欲问，生理竟何如。",
        "dynasty": "宋",
        "collection_info": null
    },
    {
        "title": "輓晁端友着作二首  其一",
        "author": "毕仲游",
        "content": "好学五车富，轻财四壁贫。\n风流汉家令，文物晋诗人。\n门户青毡旧，穷途白髮新。\n招魂谁解意，惭愧屈灵均。",
        "dynasty": "宋",
        "collection_info": null
    },
    {
        "title": "輓晁端友着作二首  其二",
        "author": "毕仲游",
        "content": "试问生何事，清诗七百余。\n父兄无旧产，妻子有遗书。\n散诞谋生懒，高情与世疏。\n苍天高莫问，长短竟何如。",
        "dynasty": "宋",
        "collection_info": null
    },
    {
        "title": "輓李成之待制六丈三首  其一",
        "author": "毕仲游",
        "content": "高论嵇中散，行吟楚大夫。\n笑谈虽自若，放逐竟何辜。\n浮世终难料，苍天不可呼。\n莫论身后事，忠义付诸孤。",
        "dynasty": "宋",
        "collection_info": null
    },
    {
        "title": "輓李成之待制六丈三首  其二",
        "author": "毕仲游",
        "content": "西帅旌幢旧，东州几杖新。\n偏裨尝破胆，徒弟盍书绅。\n雄略浑无敌，沈机妙若神。\n不须锄盗贼，公在本良民。",
        "dynasty": "宋",
        "collection_info": null
    },
    {
        "title": "輓李成之待制六丈三首  其三",
        "author": "毕仲游",
        "content": "道孤存白眼，骨朽任黄泉。\n不与今人合，空为后世怜。\n文章还误己，穷达竟归天。\n遗藁知犹在，应容手自传。",
        "dynasty": "宋",
        "collection_info": null
    },
    {
        "title": "輓卢革通议三首  其一",
        "author": "毕仲游",
        "content": "耆宿今多少，惟公景德人。\n家邻吴市卒，名重汉庭臣。\n路在犹耕月，门閒似送春。\n纔知图画好，时见旧精神。",
        "dynasty": "宋",
        "collection_info": null
    },
    {
        "title": "輓卢革通议三首  其二",
        "author": "毕仲游",
        "content": "教子生前贵，休官物外荣。\n居家金节重，开户玉棺轻。\n江水元如旧，松林长未成。\n祗应山鸟憾，长向壠头鸣。",
        "dynasty": "宋",
        "collection_info": null
    },
    {
        "title": "輓卢革通议三首  其三",
        "author": "毕仲游",
        "content": "谁记先生事，声名五十年。\n素风人不及，阴德世相传。\n气与名流合，官随子舍迁。\n阖门宾客散，怅望白云天。",
        "dynasty": "宋",
        "collection_info": null
    },
    {
        "title": "代范忠宣輓中散某公三首  其一",
        "author": "毕仲游",
        "content": "平日书生贵，中年使者尊。\n绣衣虽去国，珠履会填门。\n奏疏皆民事，遗言为国恩。\n哭君无好句，端坐独招魂。",
        "dynasty": "宋",
        "collection_info": null
    },
    {
        "title": "代范忠宣輓中散某公三首  其二",
        "author": "毕仲游",
        "content": "宿昔函关路，游人作上官。\n鷄鸣轩盖入，马到吏民安。\n苦节摧头白，清名过齿寒。\n生平弹与挂，只是一朝冠。",
        "dynasty": "宋",
        "collection_info": null
    },
    {
        "title": "代范忠宣輓中散某公三首  其三",
        "author": "毕仲游",
        "content": "解组将安适，无何乃故乡。\n门庭虽取次，诗酒是寻常。\n车过音犹在，琴閒调已亡。\n因居悟生理，天地只茫茫。",
        "dynasty": "宋",
        "collection_info": null
    },
    {
        "title": "代范德孺輓李稷运使四首  其一",
        "author": "毕仲游",
        "content": "倥偬军中事，飞腾使者尊。\n龙冈虽有地，马革返无门。\n未见朝廷诔，空遗子弟恩。\n不如行楚泽，先自作招魂。",
        "dynasty": "宋",
        "collection_info": null
    },
    {
        "title": "代范德孺輓李稷运使四首  其二",
        "author": "毕仲游",
        "content": "万里魂应返，沙场血未干。\n幽明新雨露，恩怨旧衣冠。\n声作虞歌易，词赓楚些难。\n莫怜归骨晚，弔奠只空棺。",
        "dynasty": "宋",
        "collection_info": null
    },
    {
        "title": "代范德孺輓李稷运使四首  其三",
        "author": "毕仲游",
        "content": "吾道何伸屈，斯人忽已亡。\n梦妖非二竖，风变哭三良。\n室有千言记，尘无一窖藏。\n举头天色在，今古自苍苍。",
        "dynasty": "宋",
        "collection_info": null
    },
    {
        "title": "代范德孺輓李稷运使四首  其四",
        "author": "毕仲游",
        "content": "遗札何堪问，知无封禅书。\n杀身今已矣，报国事何如。\n人去衣冠在，魂来户牖虚。\n应同广川记，惟见玉蟾蜍。",
        "dynasty": "宋",
        "collection_info": null
    },
    {
        "title": "送太师潞国文公致仕赴阙朝觐归洛",
        "author": "毕仲游",
        "content": "事业观前辈，河汾出异人。\n擎天为柱石，盖代服经纶。\n早岁登黄阁，羣公会紫宸。\n指挥平大盗，咳唾福生民。\n契合由天意，威行静塞尘。\n饱闻鸣鸑鷟，久已画麒麟。\n阴德归宗社，昌言启圣神。\n功成绝能口，道在不谋身。\n自昔规模定，于今风俗淳。\n立廷山不动，容物海无津。\n文力挥南斗，台光拱北宸。\n英姿元岌嶪，雄略只逡巡。\n慷慨遗轩冕，光华被缙绅。\n十年三册命，四海一师臣。\n贵极多齐物，名高却任真。\n气完神洒落，骨老石嶙峋。\n正殿需云合，初筵醴酒淳。\n异恩非故事，全美劝朝伦。\n高卧鹓鸿集，忘怀鸟雀驯。\n鬻熊心益壮，尚父德逾新。\n行色严舟御，荣光照席珍。\n二疏翻小节，九老尽佳宾。\n坐上文章士，田间道义邻。\n曹刘不难致，园绮会相亲。\n颖脱居尘外，逍遥占水滨。\n孔光灵寿杖，山简接䍦巾。\n贱子登门晚，微官侍坐频。\n倦游心落拓，多难骨酸辛。\n怀古悲寥廓，低颜任屈伸。\n邹裾羞扫地，墨突自营薪。\n饿死犹思洛，当年偶过秦。\n填沟知幸免，弹铗更何因。\n宦况淳于贱，交情鲍叔贫。\n废书顽度日，逃饮病酬春。\n请谒衣冠弊，留连体貌均。\n不堪名碌碌，尚辱诲谆谆。\n器小甘无用，词繁耻重陈。\n綵衣围鹤氅，寿酒吹鱼鳞。\n江海新归计，干坤旧化均。\n终篇怀感激，肝胆觉轮囷。",
        "dynasty": "宋",
        "collection_info": null
    },
    {
        "title": "送交代杨应之判官归洛",
        "author": "毕仲游",
        "content": "借问杨夫子，还家洛浦春。\n两为黄绶吏，双健白头亲。\n乌帽斜欹面，斑衣稳称身。\n鹊灵方报喜，龟梦久方神。\n高卧今贤相，居閒旧老臣。\n上堂从隠几，侍坐好书绅。\n存没空怀感，交游素耐贫。\n先生坟上泪，御史甑中尘。\n嵩顶饶穿屐，伊流惯幅巾。\n直弦歌太尉，曲学笑平津。\n自滞心元懒，偷閒味却真。\n折腰陶靖节，散髮屈灵均。\n王屋风鸣籁，龙门月漾银。\n白芽烹涧水，绿笋当江莼。\n折鹿诸儒喜，骑馿大尹嗔。\n赠人袍已弊，赊酒券常新。\n小子元疏放，忘归任屈伸。\n马肝嗟屡食，犬吠脱无因。\n文史惭方朔，形骸谢伯伦。\n耻同珠履客，宁作醉乡人。\n瓜熟叨为代，情亲愿卜邻。\n乞笺金踯躅，试研玉麒麟。\n祖道无供帐，停车有吐茵。\n心胸两倾倒，轇轕动星辰。",
        "dynasty": "宋",
        "collection_info": null
    },
    {
        "title": "送郓州杨子安教授由京归洛",
        "author": "毕仲游",
        "content": "好去嵩阳客，清河稳放船。\n东州新学校，南郭富林泉。\n悟道先生敏，为文子弟传。\n乌皮常隠几，黄绢动成篇。\n太尉风流在，裴休理性玄。\n老松生干直，大海得珠圆。\n肆笔君房好，论才贾傅传。\n尚书行给札，博士久虚员。\n献策诸公喜，谈经众手编。\n长鲸鳞鬣就，仪凤羽毛鲜。\n小子甘环堵，穷途懒着鞭。\n家贫门外辙，酒价杖头钱。\n官冷虽知命，身閒学问禅。\n功名看异日，交契懒同年。\n明月行梁苑，凉风度颍川。\n叫阍宜上疏，负郭莫归田。\n散饮杯投地，更阑斗挂天。\n离怀吟不足，弹断古琴弦。",
        "dynasty": "宋",
        "collection_info": null
    },
    {
        "title": "早寒",
        "author": "毕仲游",
        "content": "十月清宵永，空斋已怯寒。\n霜篱飞叶密，风案拂沙干。\n晏叔狐裘稳，公孙布被完。\n檐澌方缀瓦，井冻渐封干。\n饱食留鹰距，虚惊落雁翰。\n谁来沽酒饮，自笑典衣难。\n想望存心曲，嘻吟恣笔端。\n河冰思泽国，路雪寄长安。\n邑邑炉灰冷，荧荧烛烬阑。\n门前生计在，苇席称车单。",
        "dynasty": "宋",
        "collection_info": null
    },
    {
        "title": "兴龙节",
        "author": "毕仲游",
        "content": "簪笏千官拱帝宸，四方同日燕君恩。\n五弦度曲南风应，万寿称觞北极尊。\n金奏无譁覃雨露，瑶图有算比干坤。\n愿为善颂赓天保，如日如山万子孙。",
        "dynasty": "宋",
        "collection_info": null
    },
    {
        "title": "罗山即事",
        "author": "毕仲游",
        "content": "吏情临老盍偷閒，异县人风倦往还。\n古屋半摧元是冢，重冈相带不成山。\n昇平是处容餬口，应接非心祗强颜。\n早晚骑鲸跨沧海，欲抛簪笏寄人间。",
        "dynasty": "宋",
        "collection_info": null
    },
    {
        "title": "信阳军筵设乐口号二首  其一",
        "author": "毕仲游",
        "content": "谈笑西州塞上春，归来不薄两朱轮。\n功名致主期三代，忠孝传家第一人。\n御史平生能许国，将军未老肯谋身。\n义阳今与淮阳比，汲孺当年亦谏臣。",
        "dynasty": "宋",
        "collection_info": null
    },
    {
        "title": "信阳军筵设乐口号二首  其二",
        "author": "毕仲游",
        "content": "曾将行事着成书，前世尝闻近世无。\n帝阙天门辞禁近，蜀山秦塞任崎岖。\n殿帷昔用书囊染，皮几今随道帽乌。\n忠孝成名生计懒，义田十顷近苏湖。",
        "dynasty": "宋",
        "collection_info": null
    },
    {
        "title": "至曹州值罗正之着作部夫河上有阻会合以诗见意",
        "author": "毕仲游",
        "content": "百里传书浪有期，到头樽俎恰相违。\n春回通沇花争发，冰泮明河客未归。\n年老无成今世有，身閒不饮古人稀。\n诸公怜我如相问，为道因循未拂衣。",
        "dynasty": "宋",
        "collection_info": null
    },
    {
        "title": "内中考进士",
        "author": "毕仲游",
        "content": "北风吹雪舞长廊，束带三千笔阵忙。\n地色不通金琐涩，天香未散玉炉光。\n龙墀暴涨词源涌，鹤驾迷空羽卫翔。\n三月汉庭重射策，几人弹帻待王阳。",
        "dynasty": "宋",
        "collection_info": null
    },
    {
        "title": "入内考进士同考官唱和三首  其一",
        "author": "毕仲游",
        "content": "早岁成名地已尊，徘徊五十始乘轩。\n官同长孺宁居后，疏似王阳独上言。\n道气鬰纡灊岭秀，词源浩瀚峡江浑。\n研朱共较公孙策，坐觉文风似建元。",
        "dynasty": "宋",
        "collection_info": null
    },
    {
        "title": "入内考进士同考官唱和三首  其二",
        "author": "毕仲游",
        "content": "未得还家意不忙，日斜人散傍修廊。\n白头已向新吟懒，青眼相逢旧话长。\n高阁无声沉昼漏，侧门有路想天章。\n闻公自谓忘怀者，今日情怀岂易忘。",
        "dynasty": "宋",
        "collection_info": null
    },
    {
        "title": "入内考进士同考官唱和三首  其三",
        "author": "毕仲游",
        "content": "明光寓直偶然同，八百儒衣度汉宫。\n下笔春雷从地起，举头帝座在天中。\n条陈不啻三千牍，品藻今惟六七公。\n况是篇章容易得，好令编集附唐风。",
        "dynasty": "宋",
        "collection_info": null
    },
    {
        "title": "登瀛阁",
        "author": "毕仲游",
        "content": "穿池引水事清幽，水有寒鱼钓艇浮。\n惯识蓬莱好风月，装成沧海旧汀洲。\n波涵弱柳双行影，露裛衰荷半顷秋。\n从此东州富宾客，非才先得从公游。",
        "dynasty": "宋",
        "collection_info": null
    },
    {
        "title": "余除铸钱使者居厚除尚书郎俄皆销印即事二首呈居厚  其一",
        "author": "毕仲游",
        "content": "出处平生大致同，中间得失等鸡虫。\n髠髦昔似晋羣谢，华髮今成楚两龙。\n握有兰香为子祟，御无铜臭坐余穷。\n善和旧宅残书卷，只合连床听晓钟。",
        "dynasty": "宋",
        "collection_info": null
    },
    {
        "title": "余除铸钱使者居厚除尚书郎俄皆销印即事二首呈居厚  其二",
        "author": "毕仲游",
        "content": "病鸿垂翅噤无声，惯见虚弦莫浪惊。\n二仲卜邻元不恶，两生坚壁未尝行。\n出关谁识为周史，入社犹堪伴洛英。\n都把首阳山占断，采薇到老没人争。",
        "dynasty": "宋",
        "collection_info": null
    },
    {
        "title": "秦州道中",
        "author": "毕仲游",
        "content": "单车五月使西州，行入秦关鸟鼠秋。\n苏季金多纔过洛，子房功大愿封留。\n新诗欲报难开口，旧物閒思若转头。\n边戍移书谢妻子，捣衣相寄不须愁。",
        "dynasty": "宋",
        "collection_info": null
    },
    {
        "title": "别从事",
        "author": "毕仲游",
        "content": "从事归来半白头，吾今便欲别南州。\n穿花载酒知难得，散髮行歌且自由。\n官小恰为黄绶吏，兴浓思共赤松游。\n莫嫌颍上生涯少，会向焦陂买钓舟。",
        "dynasty": "宋",
        "collection_info": null
    },
    {
        "title": "颍州道中有感",
        "author": "毕仲游",
        "content": "异乡闻说颍人贤，我到常疑地使然。\n江泛五程无险岸，马行千里尽平川。\n新禾狼籍团团穟，远树婆娑簇簇烟。\n寄语汝阴官长道，会须日上泛湖船。",
        "dynasty": "宋",
        "collection_info": null
    },
    {
        "title": "临颍道中值雨",
        "author": "毕仲游",
        "content": "野气寒云漫不收，飘风送雨冷飕飕。\n路长马怯惊蹄滑，巢湿鸦飞打树稠。\n计拙甘为黄绶吏，途穷空敝黑貂裘。\n闭门坐卧真安稳，吾道东西不自由。",
        "dynasty": "宋",
        "collection_info": null
    },
    {
        "title": "暂居河上获从致政丈朝请之游仰慕高风因成拙句",
        "author": "毕仲游",
        "content": "葛巾欹侧鬓毛疏，安稳扬雄宅一区。\n纵酒偶然因客至，行歌浑不用人扶。\n秾花嫩蕊何曾歇，小榭幽亭亦胜无。\n春日出郊惟跨马，牡丹纔发到西都。",
        "dynasty": "宋",
        "collection_info": null
    },
    {
        "title": "清河閒居",
        "author": "毕仲游",
        "content": "书囊药笈付妻孥，解语娇儿戏坐隅。\n几浄饱看新印史，壁高亲挂旧山图。\n待凭风月招佳客，岂有功名属腐儒。\n小睡接䍦巾自落，未甘散髮号狂夫。",
        "dynasty": "宋",
        "collection_info": null
    },
    {
        "title": "望春宋公第",
        "author": "毕仲游",
        "content": "宋公池馆旧相招，人比青松更后凋。\n但怪麒麟犹素壁，不知祥凤已丹霄。\n宾筵揖让虽分散，儒馆风流未寂寥。\n不比填门并拥篲，百年纔过即声销。",
        "dynasty": "宋",
        "collection_info": null
    },
    {
        "title": "题崇因寺",
        "author": "毕仲游",
        "content": "閒游偶此共攀缘，胜事谁能为我传。\n山鸟无巢任来往，溪流有石更潺湲。\n路迷空谷寒生雾，目极平林远自烟。\n便是瀛洲与方丈，不知何处有飞仙。",
        "dynasty": "宋",
        "collection_info": null
    },
    {
        "title": "过天清寺",
        "author": "毕仲游",
        "content": "收拾閒官作伴来，百年怀抱为君开。\n高标不数慈恩塔，迥眺如登单父台。\n料有神明扶岌嶪，恍疑星斗接崔嵬。\n不妨痛饮相牵率，待把生涯付酒杯。",
        "dynasty": "宋",
        "collection_info": null
    },
    {
        "title": "曹南贡父学士席上",
        "author": "毕仲游",
        "content": "真珠花小帖腮垂，不分苏州说杜韦。\n汉殿香新初着体，楚宫腰怯未胜衣。\n风林巢稳鶑雏嫩，水阁梁高燕子飞。\n欲作清诗答清唱，恨无清思敌玄晖。",
        "dynasty": "宋",
        "collection_info": null
    },
    {
        "title": "贺吕子进舍人告谢",
        "author": "毕仲游",
        "content": "金殿移班再拜归，门庭未冷又光辉。\n百年相府风流在，三世词臣际会稀。\n应復异时当化笔，莫留同甲弊朝衣。\n似观天上三阶正，又有文星入紫微。",
        "dynasty": "宋",
        "collection_info": null
    },
    {
        "title": "次韵和子思舅",
        "author": "毕仲游",
        "content": "闻说幽居傍北溪，莫将归思作新诗。\n未为野客随翁去，应被山僧笑我痴。\n近日病中为酒敌，他年物外得禅师。\n林泉漫有花开约，借马相从能几时。",
        "dynasty": "宋",
        "collection_info": null
    },
    {
        "title": "和陈子思舅探梅",
        "author": "毕仲游",
        "content": "晓过东堂探早梅，山翁指处一枝开。\n只怜旧路无人到，谁为新诗有意裁。\n晚雪欺凌空自怨，春风吹拂似相猜。\n更须催问今朝客，有酒有花宜早来。",
        "dynasty": "宋",
        "collection_info": null
    },
    {
        "title": "次韵苏子瞻内翰入直锁院赐官烛法酒",
        "author": "毕仲游",
        "content": "兼金作带玉为郎，夜步花砖拜赐忙。\n绛蜡持来元未点，黄封纔破已闻香。\n星随烬落花犹在，霜送杯深味更长。\n乞晓却穿丹凤入，白麻宣对殿中央。",
        "dynasty": "宋",
        "collection_info": null
    },
    {
        "title": "和赵达夫入试院",
        "author": "毕仲游",
        "content": "不带书来倦日长，诗传新语似襄阳。\n工夫不比唐风集，气味如闻汉着香。\n醉酒典衣吾已老，赐袍夺锦子行将。\n凭诗更作骚人体，为说幽兰静处芳。",
        "dynasty": "宋",
        "collection_info": null
    },
    {
        "title": "和赵尧夫晨起",
        "author": "毕仲游",
        "content": "留连夜色城中月，造作秋声雨后桐。\n残烛有花非目眩，宿酲无病似头风。\n未从丹竈游方外，且对黄粱说梦中。\n三十万家天欲晓，非烟非雾气葱葱。",
        "dynasty": "宋",
        "collection_info": null
    },
    {
        "title": "次韵和应之判官宠示之作",
        "author": "毕仲游",
        "content": "青衫补绽髮鬅松，未信无文可送穷。\n醉入南山题石虎，梦回西洛赋惊鸿。\n君才特起如秋鹗，我病微吟若夏虫。\n场屋旧游都老大，可怜乐事转头空。",
        "dynasty": "宋",
        "collection_info": null
    },
    {
        "title": "和吕纪常奉使契丹",
        "author": "毕仲游",
        "content": "雪压胡沙老上庭，春华虽减使华增。\n且看意气并人物，未说文章与吏能。\n靴淀早行围晓月，滹沱还渡坼春冰。\n红牙新下都司诰，异日应须五色绫。",
        "dynasty": "宋",
        "collection_info": null
    },
    {
        "title": "次韵和钱穆父提刑九日登郓州乐郊",
        "author": "毕仲游",
        "content": "酒面吹花点客衣，茱萸采尽叶离离。\n苍苔不扫迷三径，绿竹长生任四时。\n文会难逢嗟已散，清欢易失却成悲。\n北垣龛石皆陈迹，頼有曹南慰我思。",
        "dynasty": "宋",
        "collection_info": null
    },
    {
        "title": "和钱穆父舍人",
        "author": "毕仲游",
        "content": "簪笏三人共一班，仙凡回首不相关。\n连名花判围宫砚，隔坐香焚暗博山。\n红药对开阶两畔，紫宸入侍殿中间。\n更知外省文书少，草罢词头阁老閒。",
        "dynasty": "宋",
        "collection_info": null
    },
    {
        "title": "寄郓州李常武兼简王希才先生须城王敦夫",
        "author": "毕仲游",
        "content": "胡髯洛面少知音，会爱清閒忙至今。\n负郭买田元有意，上书论事已无心。\n参军近日诗情老，居士从来理性深。\n若见须城王令尹，为言憔悴白头吟。",
        "dynasty": "宋",
        "collection_info": null
    },
    {
        "title": "寄欧蔡二家兄弟",
        "author": "毕仲游",
        "content": "人静身閒日月迟，酒来谁共倒玻璃。\n吟如岘首山前过，醉似武陵溪畔迷。\n新梦未曾离颍上，旧交长是忆淮西。\n郡城到处频行乐，驷马馿车理却齐。",
        "dynasty": "宋",
        "collection_info": null
    },
    {
        "title": "和夷仲寄仲纯叔弼",
        "author": "毕仲游",
        "content": "流水无声冻未销，故人何日许相招。\n霜花开徧城头树，月色应添淮上桥。\n十载尘埃身碌碌，百年杯酒意飘飘。\n弟兄已有东归意，早晚同来采药苗。",
        "dynasty": "宋",
        "collection_info": null
    },
    {
        "title": "和河南尹上清宫祈雪",
        "author": "毕仲游",
        "content": "旌旄十里驻邙山，夜醮琳宫太古坛。\n宝殿降真方隠隠，大田弥望已漫漫。\n抚封和气通为润，载路欢谣不避寒。\n琼苑玉楼扃大内，惟瞻银阙在云端。",
        "dynasty": "宋",
        "collection_info": null
    },
    {
        "title": "和董十二司户见寄",
        "author": "毕仲游",
        "content": "官居破屋两三间，佳客留连我厚颜。\n一月俸余纔有酒，十分地僻却无山。\n折腰州县慵来久，散髮江湖愿未还。\n不是清朝甘吏隠，偶因多病伏安闲。",
        "dynasty": "宋",
        "collection_info": null
    },
    {
        "title": "次韵魏承议",
        "author": "毕仲游",
        "content": "翠柏相交夹路深，闭门憔悴白头吟。\n晓风驾月粘天去，宿雨堆云接地阴。\n酒伴留连非北道，交情珍重比南金。\n近来髮落牙仍缺，惟有如丹一寸心。",
        "dynasty": "宋",
        "collection_info": null
    },
    {
        "title": "次韵和贡父学士游左山归泛北湖",
        "author": "毕仲游",
        "content": "带郭湖山归故丘，使君把作醉乡游。\n僧轩爱客长开户，沙鸟迎人不避舟。\n一塔清风来处远，三楼寒月影相留。\n酣歌想见江南路，野客溪禽好在不。",
        "dynasty": "宋",
        "collection_info": null
    },
    {
        "title": "次韵和裴士杰库部对棋上贡父学士",
        "author": "毕仲游",
        "content": "吏散公堂讼已平，东轩一局晚窗明。\n风云不动星辰灿，樽俎无声玉石争。\n意外死生由巧拙，手中舒卷乍阴晴。\n自怜小数非秋格，坐久惟闻鸿鹄声。",
        "dynasty": "宋",
        "collection_info": null
    },
    {
        "title": "次韵和褚恕通察推淮上有感",
        "author": "毕仲游",
        "content": "小床高枕卧书空，节物凄凉岁岁同。\n钱在杖头尝自醉，花开门外为谁红。\n君閒好事棋成癖，我病裁诗句不工。\n故国欲归归未得，东风随梦去匆匆。",
        "dynasty": "宋",
        "collection_info": null
    },
    {
        "title": "和梅德充见寄",
        "author": "毕仲游",
        "content": "前年离陕宴溪傍，白髮苍颜各老郎。\n亲意百年杨仲武，友情千里晋真长。\n论诗手出都官藁，好事家传侍读香。\n书到并州何处觅，柳溪高会正传觞。",
        "dynasty": "宋",
        "collection_info": null
    },
    {
        "title": "和欧阳伯和见寄",
        "author": "毕仲游",
        "content": "自笑无能与世疏，此身疑作野人居。\n穿花载酒虽难得，散髮行歌许自如。\n頼有儿童守门户，不妨宾客到阶除。\n会须拂拭乌皮几，准拟虞卿共着书。",
        "dynasty": "宋",
        "collection_info": null
    },
    {
        "title": "和李文叔寄虢州孙元忠学士",
        "author": "毕仲游",
        "content": "病懒逢春不似春，已衰心力未閒身。\n入关胜迹都题汉，度陇方言漫计秦。\n人会一时亲贾马，交情千里属雷陈。\n渐知归计无多事，只待男婚女嫁人。",
        "dynasty": "宋",
        "collection_info": null
    },
    {
        "title": "次韵和谷熟徐仲元着作监仓之什",
        "author": "毕仲游",
        "content": "行见东州山外山，却回河上醉春寒。\n新诗点检留心苦，旧事寻思觉鼻酸。\n上疏未能同主父，带经犹得学倪宽。\n只今欲作归休计，淮上田园累岁干。",
        "dynasty": "宋",
        "collection_info": null
    },
    {
        "title": "奉呈中叔仙翁觊永光和",
        "author": "毕仲游",
        "content": "两君相得富家声，书字题诗别有名。\n健笔九分张长史，苦吟再产谢宣城。\n门閒掩月居人少，木老凌风直舍清。\n顾我菲才空有愿，愿同吏隠过昇平。",
        "dynasty": "宋",
        "collection_info": null
    },
    {
        "title": "和希鲁四兄奉议陪蒲守景叔学士宴名阃堂书事",
        "author": "毕仲游",
        "content": "大栋修梁城北楼，使君冠盖簇楼头。\n左山右水足清会，弔古怀贤非俗流。\n月出长天犹未夕，风来大暑顿成秋。\n登高能赋真吾事，未及相如死不休。",
        "dynasty": "宋",
        "collection_info": null
    },
    {
        "title": "和宋开叔韵游风穴山白云寺",
        "author": "毕仲游",
        "content": "人去人来半日间，徘徊绝顶觉身閒。\n风云不动心犹恐，星斗相辉手可攀。\n皂盖远如天上至，篮舆曾记月中还。\n防身一剑今谁倚，何必崆峒始是山。",
        "dynasty": "宋",
        "collection_info": null
    },
    {
        "title": "和僧圆益晚归三峰",
        "author": "毕仲游",
        "content": "昨朝分路指溪泉，今日怜师寄一篇。\n归去且看松径绿，重来应见杏花妍。\n风吹林杪声初闹，日晒墙阴影渐延。\n待得青春夜如昼，却烦相唤咏婵娟。",
        "dynasty": "宋",
        "collection_info": null
    },
    {
        "title": "和夷仲兄嵩山岳寺会宿",
        "author": "毕仲游",
        "content": "相迎终日踏泥沙，行过山南路更赊。\n虽有风光堪共赏，自怜诗酒属吾家。\n野僧好事招题壁，稚子无端爱折花。\n官冷囊空不须问，此身强健自生涯。",
        "dynasty": "宋",
        "collection_info": null
    },
    {
        "title": "悲陈子思",
        "author": "毕仲游",
        "content": "别后悲伤今已休，相逢泪散不能收。\n遗书欲问难开口，往事寻思若转头。\n李白才华都是梦，渊明牢落几经秋。\n草堂故地今存否，留作生祠记旧游。",
        "dynasty": "宋",
        "collection_info": null
    },
    {
        "title": "輓欧阳文忠公三首  其一",
        "author": "毕仲游",
        "content": "夜梦钧天去不还，送车千乘出长安。\n醉翁亭远名空在，会老堂深壁未干。\n墓草荒凉秋日暗，松林萧索晚风寒。\n北山有石谁能取，四十年名不易刊。",
        "dynasty": "宋",
        "collection_info": null
    },
    {
        "title": "輓欧阳文忠公三首  其二",
        "author": "毕仲游",
        "content": "少师盛德书生服，居士高名数岁余。\n清颍归来人事近，白云乘去夜堂虚。\n累朝旧籍刊成史，集古新编满载车。\n闻说使星来已晚，茂陵应復进遗书。",
        "dynasty": "宋",
        "collection_info": null
    },
    {
        "title": "輓欧阳文忠公三首  其三",
        "author": "毕仲游",
        "content": "冠冕魁梧二府尊，义缘宗社不谋身。\n生前事业成三主，天下文章无两人。\n志与经纶埋厚地，道怀正直作明神。\n未年七十身先退，再使人间风俗淳。",
        "dynasty": "宋",
        "collection_info": null
    },
    {
        "title": "和陈子思游灵泉山",
        "author": "毕仲游",
        "content": "婆娑盘石大，狼籍野云多。\n借问山中客，桃源路几何。",
        "dynasty": "宋",
        "collection_info": null
    },
    {
        "title": "和十一舅题金虾蟆",
        "author": "毕仲游",
        "content": "石窟昔藏金，蟾光射百寻。\n今朝在何处，山景正阴阴。",
        "dynasty": "宋",
        "collection_info": null
    },
    {
        "title": "和希之",
        "author": "毕仲游",
        "content": "幽禅吾不学，静处岂无心。\n日转眠双树，风和散两襟。",
        "dynasty": "宋",
        "collection_info": null
    },
    {
        "title": "月没",
        "author": "毕仲游",
        "content": "月没云生障，风和雪压沙。\n居家尝似客，行路却如家。",
        "dynasty": "宋",
        "collection_info": null
    },
    {
        "title": "过泗州赠同行",
        "author": "毕仲游",
        "content": "往来不绝千竿伞，头尾相衔两岸船。\n安得楼高三万丈，与君直上看云烟。",
        "dynasty": "宋",
        "collection_info": null
    },
    {
        "title": "将次六邑读子美诗有感",
        "author": "毕仲游",
        "content": "苏岚背日千盘曲，淝渚迎风四面吹。\n此水此山吾有恨，杜陵才子不同时。",
        "dynasty": "宋",
        "collection_info": null
    },
    {
        "title": "从霍丘赴六邑道中即事",
        "author": "毕仲游",
        "content": "野塘无渡水潺潺，五月凉于八月间。\n传语弟兄今好在，有声相唤即西还。",
        "dynasty": "宋",
        "collection_info": null
    },
    {
        "title": "与信阳王君仪司理约游首山寺不遂",
        "author": "毕仲游",
        "content": "渡河五里列南山，僧阁连延半岭间。\n岁暮相招春晚去，出城风雨又空还。",
        "dynasty": "宋",
        "collection_info": null
    },
    {
        "title": "杜家溪",
        "author": "毕仲游",
        "content": "入山先到杜家溪，溪水长流不住泥。\n好作清新纪秋色，竹林深处为君题。",
        "dynasty": "宋",
        "collection_info": null
    },
    {
        "title": "江行",
        "author": "毕仲游",
        "content": "长航驾浪入烟空，大醉高吟天地中。\n快事平生未曾有，渡江才得一帆风。",
        "dynasty": "宋",
        "collection_info": null
    },
    {
        "title": "枫桥寺读张佑诗碑云长洲苑外草萧萧却忆相从岁月遥惟有别时应不忘暮烟疏雨过枫桥是夜与温老语殊可人翼日又邂逅程梦良二人相送寺门因留一章纪事",
        "author": "毕仲游",
        "content": "茂苑春归花信空，黄梅渐熟麦摇风。\n今朝门外分携处，还是枫桥烟雨中。",
        "dynasty": "宋",
        "collection_info": null
    },
    {
        "title": "和陈子思谢见过",
        "author": "毕仲游",
        "content": "入城那復得逍遥，酒熟花开却见招。\n从此相思不须说，只将诗句写无聊。",
        "dynasty": "宋",
        "collection_info": null
    },
    {
        "title": "和陈子思宿陈家寺",
        "author": "毕仲游",
        "content": "诗老才多又好奇，吟来直欲压玄晖。\n帷子不奈思家意，梦逐山云一夜归。",
        "dynasty": "宋",
        "collection_info": null
    },
    {
        "title": "和陈子思晚出崇因",
        "author": "毕仲游",
        "content": "两山夹路鬰崔嵬，云缕飞空似剪裁。\n此日定须相别去，瓮中残酒待谁开。",
        "dynasty": "宋",
        "collection_info": null
    },
    {
        "title": "和陈子思马上口占令益师携茶纸赴会之作二首  其一",
        "author": "毕仲游",
        "content": "几时曾买建溪芽，小箧深藏品必嘉。\n豫约今朝狂醉后，须烦同泛一瓯花。",
        "dynasty": "宋",
        "collection_info": null
    },
    {
        "title": "和陈子思马上口占令益师携茶纸赴会之作二首  其二",
        "author": "毕仲游",
        "content": "早携数幅过山隅，明日诗情各有余。\n案上罗文如已少，金花银叶也堪书。",
        "dynasty": "宋",
        "collection_info": null
    },
    {
        "title": "次韵陈子思",
        "author": "毕仲游",
        "content": "每到题诗偏得趣，自怜把酒不能歌。\n他时若有相思意，寄我千篇不是多。",
        "dynasty": "宋",
        "collection_info": null
    },
    {
        "title": "和陈子仪",
        "author": "毕仲游",
        "content": "临行又探北园芳，且欲相延伴酒觞。\n不似春花少颜色，只看蜂蝶逐风狂。",
        "dynasty": "宋",
        "collection_info": null
    },
    {
        "title": "次韵陈子思留别",
        "author": "毕仲游",
        "content": "上马同寻旧路行，风林日暖自无声。\n此时话别难为语，山水淙淙聒耳鸣。",
        "dynasty": "宋",
        "collection_info": null
    },
    {
        "title": "次韵十一舅留别",
        "author": "毕仲游",
        "content": "莫说他时招我易，须知此日别翁难。\n还家何似偏相忆，却检残书独自看。",
        "dynasty": "宋",
        "collection_info": null
    },
    {
        "title": "和子瞻题文周翰郭熙平远图二首  其一",
        "author": "毕仲游",
        "content": "窗间咫尺似天边，不识应言小辋川。\n闻说平居心目倦，暂开黄卷即醒然。",
        "dynasty": "宋",
        "collection_info": null
    },
    {
        "title": "和子瞻题文周翰郭熙平远图二首  其二",
        "author": "毕仲游",
        "content": "木落山空九月秋，画时应欲遣人愁。\n因思梦泽经由处，二十年间若转头。",
        "dynasty": "宋",
        "collection_info": null
    },
    {
        "title": "和宋开叔监簿解榜",
        "author": "毕仲游",
        "content": "衣冠相见虽甥舅，场屋同游若弟兄。\n今日青云皆有意，他时白首见功名。",
        "dynasty": "宋",
        "collection_info": null
    },
    {
        "title": "和夷仲兄舟次苍陵",
        "author": "毕仲游",
        "content": "苍陵每过怯舟还，闻说蛟龙在水间。\n今我到来都不问，一声鸣橹见青山。",
        "dynasty": "宋",
        "collection_info": null
    },
    {
        "title": "和宋宁道太祝简陈济翁",
        "author": "毕仲游",
        "content": "从吾坦率任吾真，每到花时得意新。\n但恐诗人足离别，此生何处不逢春。",
        "dynasty": "宋",
        "collection_info": null
    },
    {
        "title": "某在洛中蒙朝请惠书促归兼录示赏家园芍药两绝比离洛中芍药已阑矣因次元韵追和二首  其一",
        "author": "毕仲游",
        "content": "花开次第剪繁枝，先后争妍各是时。\n谩和新篇随尺素，何须亲见始题诗。",
        "dynasty": "宋",
        "collection_info": null
    },
    {
        "title": "某在洛中蒙朝请惠书促归兼录示赏家园芍药两绝比离洛中芍药已阑矣因次元韵追和二首  其二",
        "author": "毕仲游",
        "content": "看花不觉过花时，香草才余十数枝。\n闻说残樽犹可倒，晓风吹袖已披披。",
        "dynasty": "宋",
        "collection_info": null
    },
    {
        "title": "次韵和魏圣源",
        "author": "毕仲游",
        "content": "市朝虽近是閒官，诗句清新酒量宽。\n料得还家霜满地，赠袍应有故人寒。",
        "dynasty": "宋",
        "collection_info": null
    },
    {
        "title": "寄颍川欧阳仲纯兄弟",
        "author": "毕仲游",
        "content": "早来檐雨泻空阶，投晚阴云四向开。\n最好西湖今夜月，不知谁在女郎台。",
        "dynasty": "宋",
        "collection_info": null
    },
    {
        "title": "寄蔡州欧阳仲纯",
        "author": "毕仲游",
        "content": "东西相去若比邻，肥马轻裘有故人。\n美酒如霞花似锦，莫令辜负汝阳春。",
        "dynasty": "宋",
        "collection_info": null
    },
    {
        "title": "寄成都宇文裘",
        "author": "毕仲游",
        "content": "春深相别已秋深，日戴乌巾遶竹林。\n斫得鱼竿长十丈，无由同钓锦江心。",
        "dynasty": "宋",
        "collection_info": null
    },
    {
        "title": "次韵答杨二十器之简后见贻之作",
        "author": "毕仲游",
        "content": "门外曾留长者车，醉如白也骑鲸鱼。\n恨无车骑堪生计，不得长安买酒垆。",
        "dynasty": "宋",
        "collection_info": null
    },
    {
        "title": "再次韵",
        "author": "毕仲游",
        "content": "散髮行歌意自如，不须身作蠹书鱼。\n相逢酌酒弹棋外，共杵丹砂试药垆。",
        "dynasty": "宋",
        "collection_info": null
    },
    {
        "title": "戏赠济阴令罗正之",
        "author": "毕仲游",
        "content": "饮酒不论彭泽令，草书浑学右将军。\n更知近日诗为苦，未及襄阳有几分。",
        "dynasty": "宋",
        "collection_info": null
    },
    {
        "title": "和僧圆益",
        "author": "毕仲游",
        "content": "山峰望处人难到，草径行来马自知。\n多谢山僧扫尘壁，我今有意不能题。",
        "dynasty": "宋",
        "collection_info": null
    },
    {
        "title": "戏留僧圆益",
        "author": "毕仲游",
        "content": "城头云景晓漫漫，未雪先惊特地寒。\n明夜若能沽美酒，诗僧应不问归鞍。",
        "dynasty": "宋",
        "collection_info": null
    },
    {
        "title": "和僧圆益先到灵泉",
        "author": "毕仲游",
        "content": "无烟远数三千嶂，有马同驱十二蹄。\n却喜山前堪洗耳，水声激激听寒溪。",
        "dynasty": "宋",
        "collection_info": null
    },
    {
        "title": "飞泉",
        "author": "毕仲游",
        "content": "飞泉喷薄万珠圆，宛似骊山十月间。\n好作汤池浴寒月，醒人心处是潺潺。",
        "dynasty": "宋",
        "collection_info": null
    },
    {
        "title": "神泉",
        "author": "毕仲游",
        "content": "神泉题字若鱼鳞，短句长篇数十人。\n试向壁间寻作者，李师中后有黄莘。",
        "dynasty": "宋",
        "collection_info": null
    },
    {
        "title": "书轩",
        "author": "毕仲游",
        "content": "书轩东向木栏干，寒食相招对酒盘。\n日色带阴春竟晚，幽花未落蝶成团。",
        "dynasty": "宋",
        "collection_info": null
    },
    {
        "title": "即事二首  其一",
        "author": "毕仲游",
        "content": "屋破风斜漏不休，布衾无裏卧穷秋。\n贫家未说田家苦，狼籍残书湿自收。",
        "dynasty": "宋",
        "collection_info": null
    },
    {
        "title": "即事二首  其二",
        "author": "毕仲游",
        "content": "溪迴带树弯弯绿，山远迎人步步高。\n春水满塘颓岸去，也如江上见风涛。",
        "dynasty": "宋",
        "collection_info": null
    },
    {
        "title": "偶题",
        "author": "毕仲游",
        "content": "拄杖行行去路遥，城荒树老色萧条。\n颍州寺裏僧知否，夜梦常游飞盖桥。",
        "dynasty": "宋",
        "collection_info": null
    },
    {
        "title": "自嘲",
        "author": "毕仲游",
        "content": "箸下尝来新蟹美，瓮中篘得旧醅浑。\n只今醉倒君休笑，便是当时吏部孙。",
        "dynasty": "宋",
        "collection_info": null
    },
    {
        "title": "自怜",
        "author": "毕仲游",
        "content": "自怜贫病也为儒，灯火相亲十岁余。\n昔作儿童今已老，案头犹有未看书。",
        "dynasty": "宋",
        "collection_info": null
    },
    {
        "title": "病中",
        "author": "毕仲游",
        "content": "閒后题诗醉后歌，身名官业任蹉跎。\n不知老境何形状，但觉新来病痛多。",
        "dynasty": "宋",
        "collection_info": null
    },
    {
        "title": "五更有感",
        "author": "毕仲游",
        "content": "杯酒虽同兴自殊，夜来不寤自嘻吁。\n五更月落窗还暗，愁听山禽叫勃姑。",
        "dynasty": "宋",
        "collection_info": null
    },
    {
        "title": "放鱼",
        "author": "毕仲游",
        "content": "续缦沉鈎钓水滨，众鱼拨拨锦为鳞。\n却将鲜鲤池中放，待倩传书付远人。",
        "dynasty": "宋",
        "collection_info": null
    },
    {
        "title": "社鼓",
        "author": "毕仲游",
        "content": "社鼓冬冬南北村，老人相倚话柴门。\n自从嘉佑初年后，直至元丰有稻孙。",
        "dynasty": "宋",
        "collection_info": null
    },
    {
        "title": "天磨石",
        "author": "毕仲游",
        "content": "玉京传诏下南山，镌凿高崖使转旋。\n大匠不知人世用，未施轮轴便升天。",
        "dynasty": "宋",
        "collection_info": null
    },
    {
        "title": "金错刀",
        "author": "毕仲游",
        "content": "倾囊倒箧皆珍怪，中有如刀两大钱。\n不是美新能制作，为怜今近一千年。",
        "dynasty": "宋",
        "collection_info": null
    },
    {
        "title": "玉刀",
        "author": "毕仲游",
        "content": "镜台杵臼昔尝有，何人更以玉为刀。\n已觉空堂走魑魅，却缄虹气授儿曹。",
        "dynasty": "宋",
        "collection_info": null
    },
    {
        "title": "离蒲中简游景叔知府少卿",
        "author": "毕仲游",
        "content": "经岁思归偶得归，清歌未彻醉如泥。\n篮舆径遂西城过，鹳鹊楼高不及题。",
        "dynasty": "宋",
        "collection_info": null
    },
    {
        "title": "芭蕉",
        "author": "毕仲游",
        "content": "水痕天影淡相宜，露坐秋凉乍快时。\n桐叶芭蕉最多事，晓昏风雨报人知。",
        "dynasty": "宋",
        "collection_info": null
    },
    {
        "title": "句",
        "author": "毕仲游",
        "content": "都无俗到来。",
        "dynasty": "宋",
        "collection_info": null
    },
    {
        "title": "和李白水西诗韵",
        "author": "释守讷",
        "content": "泾水秋更清，清波照城郭。\n谓言寻胜游，步蹑秋霜阁。\n诗人昔仙游，江左苦飘泊。\n壮志负青云，浩气横碧落。\n邈矣不可追，苔封辨遗作。\n珠玉湛冰壶，琅玕脱锦箨。\n千载挹清风，万虑都空廓。\n长啸寄幽怀，山灵亦然诺。",
        "dynasty": "宋",
        "collection_info": null
    },
    {
        "title": "句",
        "author": "释守讷",
        "content": "野夫生长仁皇世，再见仁皇御太平。",
        "dynasty": "宋",
        "collection_info": null
    },
    {
        "title": "题御制听琴图",
        "author": "蔡京",
        "content": "吟征调商竈下桐，松间疑有入松风。\n仰窥低审含情客，似听无弦一弄中。",
        "dynasty": "宋",
        "collection_info": null
    },
    {
        "title": "诏赐南园示亲党",
        "author": "蔡京",
        "content": "八年帷幄竟何为，更赐南园宠退师。\n堪笑当时王学士，功名未有便吟诗。",
        "dynasty": "宋",
        "collection_info": null
    },
    {
        "title": "答童师敏",
        "author": "蔡京",
        "content": "闻说羣花烂漫开，知君醉赏不能来。\n临风对酒空惆怅，不得相从把一杯。",
        "dynasty": "宋",
        "collection_info": null
    },
    {
        "title": "与范谦叔饮西园",
        "author": "蔡京",
        "content": "一日趋朝四日閒，荒园薄酒愿交驩。\n三峰崛起无平地，二派争流有激湍。\n极目榛芜惟野蔓，忘忧鱼鸟自波澜。\n满船载得圭璋重，更掬珠玑洗眼看。",
        "dynasty": "宋",
        "collection_info": null
    },
    {
        "title": "送蔡攸征燕",
        "author": "蔡京",
        "content": "老懒身心不自由，封书寄与泪横流。\n百年信誓当深念，三伏征涂盍少休。\n目送旌旗如昨梦，心存关塞起新愁。\n缁衣堂下清风满，早早归来醉一瓯。",
        "dynasty": "宋",
        "collection_info": null
    },
    {
        "title": "别宠姬",
        "author": "蔡京",
        "content": "为爱桃花三树红，年年岁岁惹东风。\n如今去逐它人手，谁復尊前念老翁。",
        "dynasty": "宋",
        "collection_info": null
    },
    {
        "title": "恭和御制己亥十一月十三日南郊祭天斋宫即事赐诗  其一",
        "author": "蔡京",
        "content": "雪晴至日日初南，帝举明禋祀事严。\n万瓦沟中寒色在，一轮空外晓光暹。\n云和龙轸开冰辙，风暖鸾旗拂冻檐。\n共喜天心扶圣德，珠玑更误宠恩霑。",
        "dynasty": "宋",
        "collection_info": null
    },
    {
        "title": "恭和御制己亥十一月十三日南郊祭天斋宫即事赐诗  其二",
        "author": "蔡京",
        "content": "展采齐明拱面南，浓云深入夜更严。\n风和不放琼英落，日暖高随玉漏暹。\n照地神光临午陛，鸣皋仙羽下重檐。\n五门回仗如天上，看举鸡竿雨露霑。",
        "dynasty": "宋",
        "collection_info": null
    },
    {
        "title": "恭和御制己亥十一月十三日南郊祭天斋宫即事赐诗  其三",
        "author": "蔡京",
        "content": "衮龙朱履午阶南，大辇鸾鸣羽卫严。\n玉轸乍回黄道稳，金乌初上白云暹。\n五门晓吹开旗尾，万骑花光入帽檐。\n已见神光昭感格，鹤书恩下万邦霑。",
        "dynasty": "宋",
        "collection_info": null
    },
    {
        "title": "恭和御制己亥十一月十三日南郊祭天斋宫即事赐诗  其四",
        "author": "蔡京",
        "content": "饮福初回八陛南，凝旒裒对百神严。\n睍消尘入康衢润，神应光随北陆暹。\n丹槛雉开中扇影，朱绳鹤下五门檐。\n羣生鼓舞明禋毕，却忆花飞舞袖霑。",
        "dynasty": "宋",
        "collection_info": null
    },
    {
        "title": "题神霄宫  其一",
        "author": "蔡京",
        "content": "下马神霄第一回，晴空宫殿九秋开。\n月中桂子看时落，云外仙軿特地来。",
        "dynasty": "宋",
        "collection_info": null
    },
    {
        "title": "题神霄宫  其二",
        "author": "蔡京",
        "content": "参差碧瓦切昭回，绣户云輀次第开。\n仙伯九霄曾付託，得随真主下天来。",
        "dynasty": "宋",
        "collection_info": null
    },
    {
        "title": "留题保和殿壁",
        "author": "蔡京",
        "content": "琼瑶错落密成林，桧竹交加午有阴。\n恩许尘凡时纵步，不知身在五云深。",
        "dynasty": "宋",
        "collection_info": null
    },
    {
        "title": "至玉真轩奉诏赓补",
        "author": "蔡京",
        "content": "保和新殿丽秋晖，诏许尘凡到绮闱。\n雅燕酒酣添逸兴，玉真轩内看安妃。",
        "dynasty": "宋",
        "collection_info": null
    },
    {
        "title": "见安妃像",
        "author": "蔡京",
        "content": "玉真轩槛暖如春，只见丹青未有人。\n月裏常娥终有恨，鑑中姑射未应真。",
        "dynasty": "宋",
        "collection_info": null
    },
    {
        "title": "绍圣春宴口号  其一",
        "author": "蔡京",
        "content": "牙牌晓奏集英班，日照云龙下九关。\n红蜡青烟寒食后，翠华黄屋太微间。",
        "dynasty": "宋",
        "collection_info": null
    },
    {
        "title": "绍圣春宴口号  其二",
        "author": "蔡京",
        "content": "三春乐奏三春曲，万岁声连万岁山。\n欲识君臣同乐意，天威咫尺不违颜。",
        "dynasty": "宋",
        "collection_info": null
    },
    {
        "title": "句  其一",
        "author": "蔡京",
        "content": "三十六宫人第一，玉楼深处梦熊罴。",
        "dynasty": "宋",
        "collection_info": null
    },
    {
        "title": "句  其二",
        "author": "蔡京",
        "content": "龙烛影中犹是腊，凤箫声裏已吹春。",
        "dynasty": "宋",
        "collection_info": null
    },
    {
        "title": "句  其三",
        "author": "蔡京",
        "content": "人主主人翁。",
        "dynasty": "宋",
        "collection_info": null
    },
    {
        "title": "句  其四",
        "author": "蔡京",
        "content": "万镒黄金手化铁，五色綵云神授丹。",
        "dynasty": "宋",
        "collection_info": null
    },
    {
        "title": "句  其五",
        "author": "蔡京",
        "content": "菊英九日万龄黄。",
        "dynasty": "宋",
        "collection_info": null
    },
    {
        "title": "句  其六",
        "author": "蔡京",
        "content": "君臣燕衎昇平际，属句论文乐未央。",
        "dynasty": "宋",
        "collection_info": null
    },
    {
        "title": "句  其七",
        "author": "蔡京",
        "content": "姑射神仙犹饮露，龟台王母未忘桃。",
        "dynasty": "宋",
        "collection_info": null
    },
    {
        "title": "潭岚院",
        "author": "李孝博",
        "content": "堆积岚光照碧潭，山前一寺号潭岚。\n四时想见无穷景，借问老僧能尽谈。",
        "dynasty": "宋",
        "collection_info": null
    },
    {
        "title": "次蒋颖叔韵",
        "author": "李孝博",
        "content": "维舟亭下号三湾，万迭青山一水间。\n偏爱澄江照天碧，飞来几片白云闲。",
        "dynasty": "宋",
        "collection_info": null
    },
    {
        "title": "别惠山赠璋山主",
        "author": "萧渊",
        "content": "三年爱山来几回，携筇蹑履真悠哉。\n片石可枕云可偎，愆期不到萦吾怀。\n中藉高僧还有才，能与佳胜为良媒。\n汲泉煮茗何欢咍，松边竹下容琴杯。\n我嗟官满今还台，欲去不忍须重来。\n慇懃慇懃孰与偕，寒猿老鹤声相哀。\n山有情兮韫琼瑰，愿泉无穷兮滋九垓。\n它时再赏登崔嵬，约师把手忘形骸。",
        "dynasty": "宋",
        "collection_info": null
    },
    {
        "title": "题共乐堂",
        "author": "柳安道",
        "content": "平波数顷万峰前，一片丹青画不全。\n幽榭小桥横翠水，茂林修竹锁轻烟。\n绮罗弦管追欢地，雪月风花烂醉天。\n争奈及瓜归觐去，湖山无復苦留连。",
        "dynasty": "宋",
        "collection_info": null
    },
    {
        "title": "送程给事知越州",
        "author": "谢慥",
        "content": "越山岝㟯凌苍穹，北山独秀夸卧龙。\n集贤学士辞青琐，高牙新拥千骑雄。\n昼看卧龙峰，夕隠蓬莱宫。\n双旌倒影射日红，心闲不厌来山中。\n排虚屏障环四封，翠积琉璃千万重。\n乍见烟霞西復东，倏听海鼓鸣冬冬。\n照湖一望光悠溶，寒波百里秋瞳眬。\n茂林修竹交青葱，峥嵘楼阁疑天通。\n使君况復气摩空，高吟万字才不穷。\n醉倒犹索黄金钟，下笔凛凛生清风。\n幸当圣世民俗丰，莫惜樽俎频雍容。\n但忧政成被追锋，白云幽鸟不得长相从。",
        "dynasty": "宋",
        "collection_info": null
    },
    {
        "title": "句  其一",
        "author": "毕仲愈",
        "content": "徘徊幽兴尽。",
        "dynasty": "宋",
        "collection_info": null
    },
    {
        "title": "句  其二",
        "author": "毕仲愈",
        "content": "已招明月移歌扇，更倩春风试舞腰。",
        "dynasty": "宋",
        "collection_info": null
    },
    {
        "title": "句  其三",
        "author": "毕仲愈",
        "content": "明灯数点林中见，横笛一声烟外闻。",
        "dynasty": "宋",
        "collection_info": null
    },
    {
        "title": "句",
        "author": "李籍",
        "content": "三公历拜皆无敌，二府更居贵莫伦。",
        "dynasty": "宋",
        "collection_info": null
    },
    {
        "title": "句",
        "author": "王鲸",
        "content": "时闢西湖作胜游，使君元是济川舟。",
        "dynasty": "宋",
        "collection_info": null
    },
    {
        "title": "题忠烈侯庙",
        "author": "万规",
        "content": "王事多艰险不移，委身先敌大江湄。\n临危授命生前勇，列爵封侯死后祠。\n龚寇已随湍下没，子规无復夜深悲。\n欲知幽显存忠义，勋业重光两石碑。",
        "dynasty": "宋",
        "collection_info": null
    },
    {
        "title": "题双瀑亭",
        "author": "万规",
        "content": "万斛珠玑泻碧空，几年含蓄在龙宫。\n春秋未断纵横势，南北曾奔次第雄。\n莫向寒岩长漱石，好归沧海共成功。\n曾看清夜陪明月，影破朝阳凤入桐。",
        "dynasty": "宋",
        "collection_info": null
    },
    {
        "title": "访曹副宫不遇留题",
        "author": "李陶真",
        "content": "一别仙标历四春，神霄今復又相亲。\n炉中气候丹初熟，匣裏光芒剑有神。\n未驾鸾舆朝碧落，且将踪迹傲红尘。\n乘风暂过羌庐去，异日相期拜紫宸。",
        "dynasty": "宋",
        "collection_info": null
    },
    {
        "title": "留诗别众",
        "author": "李陶真",
        "content": "毛竹森森自翦裁，试吹一曲下瑶台。\n当途不遇知音者，拂袖白云归去来。",
        "dynasty": "宋",
        "collection_info": null
    },
    {
        "title": "孔林",
        "author": "范正民",
        "content": "汉陵玉匣尽，秦山银海空。\n干戈百世后，独完先圣宫。\n树有千年色，门无数仞崇。\n盛德包覆载，遂顺因所宗。\n坐若颜闵后，颇闻邹鲁风。\n抚膺感遗言，零落涕沾胸。",
        "dynasty": "宋",
        "collection_info": null
    },
    {
        "title": "季颜师颜谪齐州以诗寄之",
        "author": "范正民",
        "content": "历下故人今何在，音书久已隔寒暄。\n多年别后纷纷事，何日罇前细细论。\n忍见风霜摧羽翮，空教江汉泻词源。\n圣朝宽大超前古，即有恩光照覆盆。",
        "dynasty": "宋",
        "collection_info": null
    },
    {
        "title": "吴江太湖笠泽虹桥",
        "author": "江汝明",
        "content": "地据东吴胜，江从震泽连。\n万家临一水，千古得三贤。",
        "dynasty": "宋",
        "collection_info": null
    },
    {
        "title": "送张邦基母  其一",
        "author": "陈氏",
        "content": "念别每惊魂，流年多病身。\n惟我延陵子，情真意更亲。\n分携无泪尽，望远更愁新。\n老眼将何暖，音书不厌频。",
        "dynasty": "宋",
        "collection_info": null
    },
    {
        "title": "送张邦基母  其二",
        "author": "陈氏",
        "content": "雪意乱江云，江梅渐放春。\n雁归人去后，愁与岁华新。\n荣路君方振，园居我岂贫。\n惟余忧我念，相忆莫沾巾。",
        "dynasty": "宋",
        "collection_info": null
    },
    {
        "title": "合肥书怀",
        "author": "朱服",
        "content": "历尽风波老境侵，一麾重寄蜀山阴。\n时清不復崇诗禁，更向淮西续旧吟。",
        "dynasty": "宋",
        "collection_info": null
    },
    {
        "title": "庐州三首  其一",
        "author": "朱服",
        "content": "晴湖列远岫，万迭来骏奔。\n横入小蜀冈，金友依玉昆。",
        "dynasty": "宋",
        "collection_info": null
    },
    {
        "title": "庐州三首  其二",
        "author": "朱服",
        "content": "将军荡寇力能任，陈迹依然得重寻。\n血绕楼船龙战息，水摇城堞雉飞深。",
        "dynasty": "宋",
        "collection_info": null
    },
    {
        "title": "庐州三首  其三",
        "author": "朱服",
        "content": "肥川胜赏冠他州，浦口扬舲得俊游。\n梅雨正迷江国路，萍风未破洞庭秋。",
        "dynasty": "宋",
        "collection_info": null
    },
    {
        "title": "巢湖",
        "author": "朱服",
        "content": "平湖压郡境，血食等灵媪。\n岂无升斗水，活此车中薧。",
        "dynasty": "宋",
        "collection_info": null
    },
    {
        "title": "过庐州",
        "author": "朱服",
        "content": "昔年吴魏交兵地，今日承平会府开。\n沃壤欲包淮甸尽，坚城犹抱蜀山迴。\n柳塘春水藏舟浦，兰若秋风教弩台。\n独有无情原上草，青青还入烧痕来。",
        "dynasty": "宋",
        "collection_info": null
    },
    {
        "title": "九日",
        "author": "朱服",
        "content": "一见黄花只自羞，萧然短髮不禁秋。\n谁人为整乌纱帽，独倚西风满眼愁。",
        "dynasty": "宋",
        "collection_info": null
    },
    {
        "title": "柳絮",
        "author": "朱服",
        "content": "随风逐浪事轻狷，巧占人间欲夏天。\n只恐障空飞似雪，从教糁径白于绵。",
        "dynasty": "宋",
        "collection_info": null
    },
    {
        "title": "次韵桃花菊",
        "author": "朱服",
        "content": "篱边不语自成蹊，红入秋丛见亦稀。\n乱插乌巾酬老健，轻浮白酒惜春归。\n刘郎一去花何晚，陶令重来色已非。\n蝶散蜂藏无足怪，冷香寒艷不堪依。",
        "dynasty": "宋",
        "collection_info": null
    },
    {
        "title": "梅花",
        "author": "朱服",
        "content": "幽香淡淡影疏疏，雪虐风飞亦自如。\n正是花中巢许辈，人间富贵不关渠。",
        "dynasty": "宋",
        "collection_info": null
    },
    {
        "title": "元丰盛事",
        "author": "朱服",
        "content": "冠带桥门路，雍容俊士关。\n微言尊噩噩，小道屏閒閒。\n礼乐高千古，诗书到百蛮。\n斯文知未泯，璧水尚如环。",
        "dynasty": "宋",
        "collection_info": null
    },
    {
        "title": "汨罗弔屈原",
        "author": "朱服",
        "content": "委命仇雠事可知，章华荆棘国人悲。\n恨公无寿如金石，不见秦婴繫颈时。",
        "dynasty": "宋",
        "collection_info": null
    },
    {
        "title": "题东老庵",
        "author": "朱服",
        "content": "收拾精神归卷内，了无非誉入怀中。\n祇因庭树藏春色，更有琴书继古风。\n学道固非原宪病，好贤谁信孟尝穷。\n清尊犹剩回仙酒，万家悠然一醉空。",
        "dynasty": "宋",
        "collection_info": null
    },
    {
        "title": "句  其一",
        "author": "朱服",
        "content": "孤臣正泣龙髯草，游子空簪凤尾花。",
        "dynasty": "宋",
        "collection_info": null
    },
    {
        "title": "句  其二",
        "author": "朱服",
        "content": "相逢尽欲倾家酿，久客谁能散橐金。",
        "dynasty": "宋",
        "collection_info": null
    },
    {
        "title": "句  其三",
        "author": "朱服",
        "content": "水无涓滴不为用，山到崔嵬犹力耕。",
        "dynasty": "宋",
        "collection_info": null
    },
    {
        "title": "句  其四",
        "author": "朱服",
        "content": "鷄鸣分水绕肥城。",
        "dynasty": "宋",
        "collection_info": null
    },
    {
        "title": "句  其五",
        "author": "朱服",
        "content": "琉璃十顷浸旻苍，此境淮南自少双。",
        "dynasty": "宋",
        "collection_info": null
    },
    {
        "title": "句  其六",
        "author": "朱服",
        "content": "睠恋肥城讵忍还，每贪公退枕书眠。",
        "dynasty": "宋",
        "collection_info": null
    },
    {
        "title": "句  其七",
        "author": "朱服",
        "content": "九韶先幸舜，五岭后通秦。",
        "dynasty": "宋",
        "collection_info": null
    },
    {
        "title": "句  其八",
        "author": "朱服",
        "content": "遥看一树凌霜叶，好似衰颜醉裏红。",
        "dynasty": "宋",
        "collection_info": null
    },
    {
        "title": "句  其九",
        "author": "朱服",
        "content": "西清迩英阁，密勿侍经筵。\n昼漏逾三鼓，宸居近玉砖。\n多闻资学殖，清问发真筌。",
        "dynasty": "宋",
        "collection_info": null
    },
    {
        "title": "子瞻和予致斋诗有端向瓮间寻吏部老来惟欲醉为乡之句因送薄酒兼成斐章冀发笑也",
        "author": "赵令铄",
        "content": "古人醉以酒，盖亦有所寓。\n一饮百忧忘，陶陶朝復暮。\n公欲醉为乡，瓮间寻吏部。\n惜取青铜钱，浊醪安足酤。\n敢窃好事名，聊资子云具。\n巧手斧鼻端，此情知有素。",
        "dynasty": "宋",
        "collection_info": null
    },
    {
        "title": "子瞻辞免起居之命令铄復用前韵一首以勉之",
        "author": "赵令铄",
        "content": "登州与仪曹，到官如旅寓。\n螭陛凤凰池，翱翱未云暮。\n冰雪照人清，黄色盈中部。\n譬如千日酿，一宿陋清酤。\n载笔无多时，公真济时具。\n叹息贺德基，犹知我尸素。",
        "dynasty": "宋",
        "collection_info": null
    },
    {
        "title": "游紫麟峰",
        "author": "赵令松",
        "content": "千仞奇峰薄上清，葛洪于此尚留名。\n紫麟瑞霭春风暖，白虎丹成夜月明。\n点点苍苔空有迹，菲菲芳草不闻声。\n高踪回首今何在，山水犹含万古情。",
        "dynasty": "宋",
        "collection_info": null
    },
    {
        "title": "赐秦国大长公主挽词三首  其一",
        "author": "宋神宗",
        "content": "海阔三山路，香轮定不归。\n帐深空翡翠，佩冷失珠玑。\n明月留歌扇，残霞散舞衣。\n都门送车返，宿草自春菲。",
        "dynasty": "宋",
        "collection_info": null
    },
    {
        "title": "赐秦国大长公主挽词三首  其二",
        "author": "宋神宗",
        "content": "晓发城西道，灵车望更遥。\n春风空鲁馆，明月断秦箫。\n尘入罗衣暗，香随玉篆销。\n芳魂飞北渚，那復可为招。",
        "dynasty": "宋",
        "collection_info": null
    },
    {
        "title": "赐秦国大长公主挽词三首  其三",
        "author": "宋神宗",
        "content": "庆自天源发，恩从国爱申。\n歌钟虽在馆，桃李不成春。\n水折空还沁，楼高已隔秦。\n区区会稽市，无復献珠人。",
        "dynasty": "宋",
        "collection_info": null
    },
    {
        "title": "四言诗一章",
        "author": "宋神宗",
        "content": "五季失图，猃狁孔炽。\n艺祖造邦，意有惩艾。\n爰设内府，基以募士。\n曾孙保之，敢忘厥志。",
        "dynasty": "宋",
        "collection_info": null
    },
    {
        "title": "题封桩库",
        "author": "宋神宗",
        "content": "每虔夕惕心，妄意遵遗业。\n顾予不武资，何以成戎捷。",
        "dynasty": "宋",
        "collection_info": null
    },
    {
        "title": "赐大理丞梁士基横州宅生连理荔枝",
        "author": "宋神宗",
        "content": "横浦江南岸，梁家闻世贤。\n一株连理木，五月荔枝天。",
        "dynasty": "宋",
        "collection_info": null
    },
    {
        "title": "赐太师文彦博",
        "author": "宋神宗",
        "content": "四纪忠劳着，三朝闻望隆。\n享兹难老祉，报在不言功。\n富矣勋弥大，居焉貌甚冲。\n西都旧士女，白首竚瞻公。",
        "dynasty": "宋",
        "collection_info": null
    },
    {
        "title": "句  其一",
        "author": "宋神宗",
        "content": "一方文武魁天下，万里英雄入彀中。",
        "dynasty": "宋",
        "collection_info": null
    },
    {
        "title": "句  其二",
        "author": "宋神宗",
        "content": "燕翼功参九，安荣世历三。\n轩辉虽揜北，风教自存南。",
        "dynasty": "宋",
        "collection_info": null
    },
    {
        "title": "句",
        "author": "袁百之",
        "content": "长江雪浪过樊口，西山翠插天崔嵬。",
        "dynasty": "宋",
        "collection_info": null
    },
    {
        "title": "句",
        "author": "陆惟忠",
        "content": "投醪谷董羹锅内，掘窖盘游饭碗中。",
        "dynasty": "宋",
        "collection_info": null
    },
    {
        "title": "赠贾仲武",
        "author": "刘弇",
        "content": "贾侯器宇何轩昂，下视龊龊真秕糠。\n眉分八字髭根黄，自许忠胆铁石刚。\n雕弓一挽一石强，锦臂错出虬青苍。\n匣剑排射星斗光，壮心飞过祁连傍。\n架鹰朝按血染裳，铁骢骑出辔闹装。\n健儿前呵檛列行，捷矢齐指云中鸧。\n岂惟武力称擅场，亦有文价腾焜煌。\n新诗字字古锦囊，清论洒落飞天潢。\n险韵千百敢独当，管锋落纸铿琳琅。\n古文探讨屋壁藏，史传山岳遗毫芒。\n酒酣往往歌慨慷，连卷大白鲸吞航。\n自云畴昔富文章，家在冀北边一方。\n天书屡膺贡州乡，云衢卜日横骞翔。\n中间落泊志不偿，武科拉取如截肪。\n况有豪气十丈长，蟠蛰仅类绊骕骦。\n苦恨天骄久颉颃，抚臂便觉大袂攘。\n坐縻岁月耗囷仓，口厌醇酿饱肉粱。\n吾非斯人可相望，要且报国真不忘。\n我来自东甫春阳，邂逅绀宇同一觞。\n幅巾轻蓰追徜徉，促膝调笑初无妨。\n自知投分出泛常，豁如馁腹得糗粻。\n短长不復置形相，落去䁹睨决壅防。\n嵇生转觉嗜锻忙，高阳还因酒发狂。\n漫叟戏规祇搅肠，㗦嘈不减笛弄羌。\n截竹岳顶掀沧浪，拨云春茗夸头汤。\n爽齿旋復行蔗浆，黄金大颗披橘穰。\n插首往往罗幽芳，顷兹行乐殊未央。\n更辱邀我临山冈，大壶载酒冽鼻香。\n果饤梨栗庖麏麞，韩刘黄胡狄与张。\n一一潇洒杂佩珩，高谈终日佛老庄。\n妙理密契矢插房，绝倒顿足争跄踉。\n罢去追惜成悢悢，谁谓夫君气特扬。\n投以大句尤加详，启函惬兴剧爬疡。\n忽疑写睇临望羊，高跻欲斧李杜吭。\n麟凤自是品物祥，邀予属和驰缣缃。\n直取夷险分驽良，九牛犒师始落铓。\n正喜先获大脔尝，洪河下涌淼沛滂。\n囚屯众鬼纳大荒，脱走束缚投桁杨，泞郎瞰临获与臧。\n满注羿矢连九旸，沉魂夜泣青女霜。\n此来继辱厚意将，殆欲引辙观怒螗。\n狗尾续貂弥足伤，雕胡未易加糠䵃。\n抟空方见一鹗扬，短翮便可枪榆枋。\n咄嗟岂得不知量，区区琐碎久嗜菖。\n食鱼谁敢期大鲂，尚欲勉强牵牛箱。\n无盐弄姿映康庄，难工祗益羞姬姜。\n聊将瓦砾酬琮璜，终愧后乘非腾骧。",
        "dynasty": "宋",
        "collection_info": null
    },
    {
        "title": "元丰辛酉七月九夜大风四十韵",
        "author": "刘弇",
        "content": "海傍七月无好天，顽云夜半争纠缠。\n雷公轰车电操帜，如以墨汁当空湔。\n门阑刺眼不见地，逼塞四野可筑拳。\n须臾霾风赑屃起，便觉怒窍呺喧阗。\n茫茫平地驾轣辘，礧石杂下丽谯颠。\n训狐投隅狗走窦，拔木僵仆踵不旋。\n铿轰时闻掷飘瓦，汹沸错以池羹煎。\n藩垣卷去甚撤幙，屋壁如受众挻挻。\n戞空飞砾正激射，况復急雨筛涌泉。\n初疑昆阳遁猛兽，又讶伏弩攒庞涓。\n黔头豹裈健肘髀，剖拆囊袋椎钤键。\n天吴助强马衔舞，鼯鼬嘷啸尸阴权。\n呼声过于赴赵日，烈势更甚焚昆前。\n酣奔剧骤砉未已，阵马沓奏摩双鞬。\n蚩尤歼师洒腥血，驱驾山岳挥秦鞭。\n海涛撞舂万鼙震，岌嶪直恐三山骞。\n林椒宿鸟乱投坠，胁息岂间乌与鸢。\n虾蟆何知妄嘈囋，似为得意惊翩翾。\n流萤迸草戢光耀，啾蚓缩穴愁踆跧。\n泓窊往往走湍濑，卧内直可浮长鳣。\n伊余竟夕不成寐，纵有短炬谁復然。\n屋如漏釜直下注，坐取渗漉攒两肩。\n羸童叩鼻卧东壁，噤不譁骇如束毡。\n黎明下堂踏新淖，祗觉抚髀成怃然。\n平时里闬悉倾陊，饥民塞窦突不烟。\n田苗畦甲披殆尽，草木岂復根株连。\n蔕钟堕檐相乌折，苙豕逸泽如遭畋。\n我闻大块初噫气，蓄泄盖亦有节宣。\n助天挠物着自易，标为玉烛存礼篇。\n条无鸣声瑞盛世，反禾宛在隆周年。\n厥惟反此是为戾，标落下土灾所缘。\n尧罹长风衅滋甚，縻以大缴尸诸鄽。\n飞虫蔽空廪君怼，一昔崛起操戈鋋。\n往时大旱几赤地，韩子讼藁于今传。\n诗人或以况威虐，歌沛自是所见偏。\n尔来暴旱亦时有，孰与掀屋扬楣枅。\n小家破荡大家耗，饮泣茹恨肩相骈。\n胡为斯民罹此患，孰任咎责当尤愆。\n我将羾天吐愤懑，坐使百怪成拘挛。\n是非曲直当有辨，略举大较归吾编。\n飞廉谴诛丰隆斥，庶几復使斯民痊。",
        "dynasty": "宋",
        "collection_info": null
    },
    {
        "title": "同朱彦周游元阳洞兼示文吴二羽人",
        "author": "刘弇",
        "content": "穷西三湘邻，奔迫万岑会。\n盘拏崩腾根，疑此先草昧。\n不周迁大荒，势落烛龙外。\n远征混沌凿，晚怵大块噫。\n平疏一注玉，宽削四隅黛。\n前崖岌初豪，傍窦戢如块。\n暗蹊青鮎卧，侧足得无殆。\n霜蕤拥凝液，衣缀倚空盖。\n危呀傲天顽，九地一疡溃。\n鬰然崷崒姿，似与石廊配。\n间闻赫幽光，吹作雷雨解。\n石鼓形似余，击考亦砰磕。\n阴阴隆冬户，塞向真琐碎。\n鸿蒙挹气母，茫昧超物怪。\n不应私开闢，曾是阅成坏。\n黄熊非鲧化，九肋蕃硕大。\n蹒跚舞阴机，无乃羞主宰。\n肉芝桂纯白，仙物今故在。\n云烟更斐亹，巧弄非一态。\n篔筜下萧摵，往往到竽籁。\n片桃仙凡隔，愁绝止飞濑。\n谁为篝火游，邈叩无底界。\n世传元崇隠，兹事或虚采。\n骄阳五月竟，客子短辕迈。\n火铃掷奔曦，酷势捎林荟。\n追随邦闾彦，及此洗长慨。\n俯窥层冰拆，蓐收借泠汰。\n孤清凛毛髮，生意自百倍。\n清绝两羽人，惊我凤翰铩。\n扫开数寻天，援挽觅幽隘。\n啸俦欣鱼贯，诣极愁鹢退。\n仙者如可作，庶或乔松頼。\n咄嗟早衰身，樊笼信谁罪。\n便可冥三奔，吞漱驻童彩。\n收摄自煎明，兹焉迹长晦。",
        "dynasty": "宋",
        "collection_info": null
    },
    {
        "title": "仪真吕明父席中观新曲",
        "author": "刘弇",
        "content": "有客扬楚舲，归欤汩吾事。\n波神悭东涨，吞遏限修螮。\n转头雕岁阴，蓬行变匏繫。\n一逢金銮人，穆我若清吹。\n挽置十尺床，渊襟扫苛细。\n壶封拆初黄，露液攒沸蚁。\n老实侑脧紫，枯螯嚼霜渍。\n坐有豪爽宾，譁譁睨云骥。\n屯云刮痴白，有如拥天篲。\n疏櫺炯萧森，北固决遥眦。\n半酣大轴出，鲸窟咀甘饴。\n当中倾玄圃，琚瑀纷百缀。\n物愁殚眇情，神妬夺孤閟。\n快魂疏泠泠，大叱回熟寐。\n况復仪真曲，不减铜堤思。\n凄清激吴音，皓齿曾未愧。\n辛咸皆可口，卷舌得真意。\n初如严冬逼，肃物有余惴。\n末似阳春回，怳入众骨醉。\n将坛凛先登，乐府仍一洗。\n吕侯斯人望，胸中弔古气。\n二十佩青纶，三十清间侍。\n高缠见腾踏，茂渥擅褒贲。\n顷来笑画脂，无补当身寄。\n卜筑傲园绮，秋蜩一官蜕。\n大笔横利槊，兴来即摩垒。\n非如骚些徒，冗语酿愁悱。\n珍重白玉船，虹吞楚狂子。",
        "dynasty": "宋",
        "collection_info": null
    },
    {
        "title": "送方绚解元赴试南宫用桂林一枝荆山片玉为韵八首  其一",
        "author": "刘弇",
        "content": "纷纷束书儿，穿穴蠹栖桂。\n及当千人军，往往出下计。\n谁如冠军豪，飘扬选锋锐。\n刺手拔鲸牙，洒落见孤诣。\n更看抉重关，喜色动春袂。",
        "dynasty": "宋",
        "collection_info": null
    },
    {
        "title": "送方绚解元赴试南宫用桂林一枝荆山片玉为韵八首  其二",
        "author": "刘弇",
        "content": "人言蜀道难，历井如扪参。\n何如棘围裏，对面横霜镡。\n声价一日中，不数双南金。\n秋风大情生，半入潇洒襟。\n袖有百炼骨，跃马辞家林。",
        "dynasty": "宋",
        "collection_info": null
    },
    {
        "title": "送方绚解元赴试南宫用桂林一枝荆山片玉为韵八首  其三",
        "author": "刘弇",
        "content": "马家白眉良，由来罕俦匹。\n谁谐虞帝音，贵在得夔一。\n颟顸康乐后，况有阿连出。\n春留棣萼好，影厕鸰原密。\n定是金华游，羊边起高叱。",
        "dynasty": "宋",
        "collection_info": null
    },
    {
        "title": "送方绚解元赴试南宫用桂林一枝荆山片玉为韵八首  其四",
        "author": "刘弇",
        "content": "君王十二闲，一一登权奇。\n饱之青玉刍，络以黄金羁。\n南宫旧冀北，杂沓追风姿。\n骕骦固神物，岂病孙阳嗤。\n如闻有桂约，暗满秋风枝。",
        "dynasty": "宋",
        "collection_info": null
    },
    {
        "title": "送方绚解元赴试南宫用桂林一枝荆山片玉为韵八首  其五",
        "author": "刘弇",
        "content": "我来莆之阳，与子初班荆。\n岩岩太古镜，中有不蚀明。\n青缃无留赏，理到刃必迎。\n雎盱腐儒后，数见胸胆横。\n诗哦逼振绮，酒吸摧奔鲸。\n君看老雄变，冠距将而鸣。",
        "dynasty": "宋",
        "collection_info": null
    },
    {
        "title": "送方绚解元赴试南宫用桂林一枝荆山片玉为韵八首  其六",
        "author": "刘弇",
        "content": "病夫亦何有，愧彼小酉山。\n頼君不佁儗，拔揵扪吾关。\n意丰报逾俭，叩迫出益悭。\n经郛榛莱翦，圣海波澜闲。\n兹人不易得，坐使幽怀删。",
        "dynasty": "宋",
        "collection_info": null
    },
    {
        "title": "送方绚解元赴试南宫用桂林一枝荆山片玉为韵八首  其七",
        "author": "刘弇",
        "content": "天王坐明堂，温诏飞赤县。\n家家鲁儒生，羣星会头弁。\n坐愁谷驹空，岂直罩鱼擅。\n子行殊未央，去逐淮云片。\n神锋正吹毛，愿看长鲸剸。",
        "dynasty": "宋",
        "collection_info": null
    },
    {
        "title": "送方绚解元赴试南宫用桂林一枝荆山片玉为韵八首  其八",
        "author": "刘弇",
        "content": "女床固饶凤，方流亦生玉。\n百年海邦莆，文雅殆成俗。\n之人卷鲸波，浩汗寄高躅。\n飜笑洴澼子，长年事皲瘃。\n唾手拾壮图，未负春颠绿。",
        "dynasty": "宋",
        "collection_info": null
    },
    {
        "title": "古风谢汪都讲示惜惜吟",
        "author": "刘弇",
        "content": "番阳先生万人敌，少来翻书始成癖。\n风前白眼望青天，笑捉短鬚吟惜惜。\n地祇关铁掣临贺，天家宝场正中划。\n万空扶坎觅坤苗，凿尽顽阴冶清液。\n锲磨镵鑢归高手，养水工夫价连璧。\n别斲圆虚费钴鉧，粉白黛绿低真色。\n传看代北青氍毹，一泓几动春消息。\n无论丞相戒扑满，先许司空炽然石。\n楚萍赫赤浪传甘，秦缶模糊徒荐客。\n由来此秘似未睹，琐琐搔爬嗤美炙。\n先生早茂椿松姿，道韵仙风方日逼。\n胡麻青䭀饭调饥，夜榻抱弓跧七尺。\n粉闱聊当襥被游，赍携不靳胡奴力。\n大鼾酣酣动蛰雷，霜飈涩尽铜壶滴。\n青螺仙女暮成炊，绿竹夫人寒卧壁。\n兴来活笔卷天潢，南国小巫阴褫魄。\n悠悠万物何亲疏，新故终缘世情隔。\n夏裘秋箑竟谁负，寝庙偃溲转身易。\n昨布东皇九十春，融冶一番浮绮席。\n莫学长檠换短檠，惜惜鸱夷两抛掷。",
        "dynasty": "宋",
        "collection_info": null
    },
    {
        "title": "癸酉岁暮寿春道中五首  其一",
        "author": "刘弇",
        "content": "有城有城半芜没，倔强当年开狡窟。\n青缰白马成底事，魏得其狗空凌突。\n清淮不洗饕利魄，石马崔嵬化英物。\n据鞍浩叹为踟蹰，但有悲风起蓬勃。",
        "dynasty": "宋",
        "collection_info": null
    },
    {
        "title": "癸酉岁暮寿春道中五首  其二",
        "author": "刘弇",
        "content": "有鸟有鸟高飞鸿，哀鸣嗷嗷隻影东。\n枯声策策霜后叶，狂态骚骚空际蓬。\n秋毫不碍挂天斗，一气正在胚腪中。\n客邪中饥乱心曲，短裘垢袜催衰癃。",
        "dynasty": "宋",
        "collection_info": null
    },
    {
        "title": "癸酉岁暮寿春道中五首  其三",
        "author": "刘弇",
        "content": "有渡有渡背北城，凌排驾淮吹暮声。\n邮程未央岂病涉，寄汝一檝推生平。\n古来豪士重感概，车下未乏宵衣征。\n出处任天幸无苦，有如此水吾其行。",
        "dynasty": "宋",
        "collection_info": null
    },
    {
        "title": "癸酉岁暮寿春道中五首  其四",
        "author": "刘弇",
        "content": "有叟有叟皤两颠，杖藜道周傲天年。\n怀颜发笑挽行子，胡乃惫为忘舍旃。\n吾侪小人敢不勉，孔孟卷辙如趋然。\n男儿秃胫乃始已，非尔所知徒怃然。",
        "dynasty": "宋",
        "collection_info": null
    },
    {
        "title": "癸酉岁暮寿春道中五首  其五",
        "author": "刘弇",
        "content": "有客有客垢髮鬚，羹魁挂鞍无宿储。\n翘心北阙比寒藿，它日南山抛旧庐。\n逆旅丈人真脆意，揖我下床邀踞垆。\n悠悠高门击鲜子，萍匏殊根勿诮渠。",
        "dynasty": "宋",
        "collection_info": null
    },
    {
        "title": "建阳县二首  其一",
        "author": "刘弇",
        "content": "东瓯消沉故王日，俗号剽轻如故实。\n挟策不数应门儿，雅尚儒人邹鲁匹。\n顷来官长稍自安，市里颇闻浮诉窒。\n陈侯健者吾故人，坐致岂康得无术。",
        "dynasty": "宋",
        "collection_info": null
    },
    {
        "title": "建阳县二首  其二",
        "author": "刘弇",
        "content": "纱民趁商市日高，红女机杼仍分曹。\n双桥卧虹上下水，石脊瘦龙狂斗牢。\n穑登尔场俗丰乐，匹马北客方滔滔。\n转将身挂利名网，掷此故岁如腾猱。",
        "dynasty": "宋",
        "collection_info": null
    },
    {
        "title": "赠相掌文廖生一首",
        "author": "刘弇",
        "content": "廖生术天与，如鑑挂高墀。\n能以祸福语，感动诸奔驰。\n至有不旋踵，坐获百万赀。\n推排鬼气夺，摈斥海岳移。\n自云前十年，负术骧螺湄。\n闹中出双掌，得子如沙披。\n乃今十年后，所契了不疑。\n况有远大语，未易论铢锱。\n曾闻物外偿，不若君家诗。\n吾谓廖生曰，一诗何补为。\n生云等诗尔，我则如渴饥。\n一诗固不惜，为生试言之。\n天地有文理，俯仰自可推。\n有文在其掌，乃晋鲁婴儿。\n方其表异态，览者初亦痴。\n生当千年后，把握论蓍龟。\n顾生勿轻许，角立非生谁。",
        "dynasty": "宋",
        "collection_info": null
    },
    {
        "title": "赠廖相手一首",
        "author": "刘弇",
        "content": "廖生得掌诀，初自庞眉缁。\n束身事觇矕，羞为不情儿。\n力持祸福语，倾动诸奔驰。\n所至饷自倍，如贾操赢奇。\n衡从辨侵射，侧正分隆庳。\n天缄砉初閟，鬼觑悭幽披。\n环环太史氏，抱珥司浑仪。\n台舆与侯王，初不论何谁。\n写照阿堵中，唯生鼓颔颐。\n自云前十年，挟术骧螺湄。\n伸缩殆万肘，较量但肥羸。\n最晚得子掌，决眦逾灼龟。\n九方揖孤骏，神睹归心师。\n子姑诘奇中，曩言宁肆欺。\n今者非他须，子盍偿吾诗。\n冀因拂衣还，松丸染高楣。\n我闻囿形质，至文从可推。\n悬象丽霄极，川岳罗坤维。\n逸兽别彪炳，激水生涟漪。\n上饰右缯绮，高甍纷楶栭。\n石鼓贵刻画，汾鼎珍陆离。\n鑑灵不漫理，节焕饶丰蕤。\n器敝缘有舋，玉捐因见疵。\n况当筋骸束，前构了不疑。\n纵理口尚验，万字胸犹宜。\n握钩瑞宣父，方蓐识鲁姬。\n洒壁亦公耳，刻文徒帝为。\n妙寄斲轮外，如生信天资。\n秋高摵万木，客竈倦孤炊。\n径棹直东臂，喜动云林姿。\n赠言愧非泽，聊以当瓢赍。",
        "dynasty": "宋",
        "collection_info": null
    },
    {
        "title": "走笔答郭子隆勾稽",
        "author": "刘弇",
        "content": "春归几何时，绿树阴已满。\n萧条子云巷，谁借吹嘘暖。\n常日双柴扉，深扃类休澣。\n稚燕掠翩翾，疏蝉弄凄断。\n撷芳聊自娱，併食习成懒。\n嶷嶷栖鸾郎，蜗居间三款。\n儿童惮逢迎，应客事谩诞。\n谢绝高轩荣，祗增鼯鼠短。\n頼君不吾靳，尚復斗筲算。\n南熏破笑语，慇懃接誾侃。\n酸然梅雨天，烦襟斗湔浣。\n波澜信苦孔，风力到微管。\n加有建安作，大轴舒愤懑。\n力关神臂弓，传以青玉笴。\n自宜造英茎，岂直骈组纂。\n居然肤寸毫，搜刔入稀罕。\n讽疾颊涡飞，把持手争盥。\n索然贫窭家，连挹茂陵碗。\n久矣吾衰颓，占数还鄙酇。\n长年苦中干，更事筋驽缓。\n比雁自不材，方木宜登散。\n赫如千尺光，旁烁幽隘窾。\n处此得无猜，神观迷町疃。\n谁如富青箱，利器未施䂎。\n匹马青螺城，戢束聊授馆。\n愧无青田核，相与申燕衎。\n曾是翻瓦瓯，掇疏仍瀹卵。\n虽非夸雕俎，犹喜从跣袒。\n吾人重解携，兹游未应缵。\n行看赤骥驹，万里修程坦。",
        "dynasty": "宋",
        "collection_info": null
    },
    {
        "title": "送李侯朝散还任一首",
        "author": "刘弇",
        "content": "西山阅今昔，章水弄清泚。\n云陴插天半，滕阁中隠起。\n青鸳千万家，湖光豁如洗。\n钟陵一都会，信亦非偶尔。\n君来无几何，所得已倍蓰。\n笑谈送白日，慷慨拾遐轨。\n成诗殆百篇，天籁落凡耳。\n秋摽拔孤峰，阴胆掉百鬼。\n顾我佁儗人，晚乃识君子。\n未漫祢生刺，先倒蔡公屣。\n清扬舞眉间，秀语屑琼蘂。\n囊间锥立见，公今无乃是。\n柰何迫归欤，笑把吴云指。\n六月江南天，烦抱剧含滓。\n轻篙下鲵浪，画槊摇翚尾。\n高怀傲匡庐，醉眼宽彭蠡。\n山长楚甸转，駃席抉空紫。\n珠玑纷满箧，银鈎赫蹏纸。\n野蔌饶掇英，水豢足緍鲤。\n人生不知他，安与乐而已。\n行行勿滞淫，吴中古来美。\n一官虽翕翼，焉往不为仕。\n洞庭五湖间，明月清可跐。\n盐豉夸未下，莼羹贵千里。\n由来张翰兴，今復见松水。\n吴儿洗眼看，吾岂倦游士。\n九月秋风高，缇骑迎携李。",
        "dynasty": "宋",
        "collection_info": null
    },
    {
        "title": "寄李彦弼端臣",
        "author": "刘弇",
        "content": "吾生本何为，笔墨代耨耒。\n拂衣辞云林，偶与寸禄会。\n随翔俗子后，如垢不时靧。\n几欲临紫虚，摽身飞鸟外。\n时哉不吾与，岁晚怵颠沛。\n炯炯平生心，谁与论梗槩。\n李侯西南秀，胸腹无留碍。\n表表起孤韵，迴飙写苍桧。\n笔挫三千英，壮甚敌王忾。\n高搴若木枝，直抚灵鰲戴。\n前年帝王州，晤语早倾盖。\n欣逢妙年客，良愧晼晚态。\n谓我文字工，超起到前辈。\n去年清漳浒，经从不辞再。\n高谈破三鼓，阴胆掉百怪。\n是时方穷冬，瑟缩寂万籁。\n滕阁挂星斗，嵌根眇江带。\n惭非徐孺榻，仅饱吴儿鲙。\n忍为鸱夷笑，恃有太白在。\n四驺驰颓年，遗迹扫茫昧。\n君今规壮图，吾辕方未改。\n青原心欲折，合散几烟霭。\n空怀简书畏，未卜簪裾对。\n翻思谢客吟，拾月弄云海。",
        "dynasty": "宋",
        "collection_info": null
    },
    {
        "title": "石廊洞",
        "author": "刘弇",
        "content": "君不见仙家三十六洞天，西南大半盘苍巅。\n此外元阳擅崭绝，况有石廊人喜传。\n碧莲参差隅地涌，徙倚危梯飞螮蝀。\n阴阴洞户半空开，一缕联凹愁寄种。\n万钧崔嵬挂礧石，吁可怪兮若飞动。\n天然湫面寻丈间，寒掬初悭媪神捧。\n紫崖蒙茸瑶草秀，悬泉涓涓挹天酒。\n淑灵岂即干坤私，窟宅宛是神仙旧。\n飞鸟点影阳光回，游子履深惊殷雷。\n九夏三冬自回斡，雨旸寒燠争喧豗。\n神物奄有似无谓，突兀古庙当岩隈。\n鼪鼯笑舞助怪变，落日愁绝松风哀。\n瞰临一方殆天意，累露之疑此其是。\n仙乎仙乎胡不归，忍使秋燐泣阴鬼。",
        "dynasty": "宋",
        "collection_info": null
    },
    {
        "title": "同杨方士弭楫圆潭漩因赋诗即事",
        "author": "刘弇",
        "content": "媪神臂阴关，一水下辰卯。\n青玉走万岑，收来不容稍。\n荡为无涯津，谽谺究深窅。\n谁乎张嚵咽，吞嚼争一饱。\n復疑刺秦魄，环柱怒方拗。\n直前孰长驱，横骛孰侵钞。\n或来浩无旁，或去削如剽。\n长年雷车轰，尽心转蓬扫。\n舂容送日月，汩𣹜乱昏晓。\n老蛟非无须，一掬擅囷窌。\n鳊鲂杂鳅鰕，嬉沫佐阴傲。\n翩彼晋高真，羽驾殄遗狡。\n直下锢三泉，所补决非小。\n今无垂涎忧，过者色犹愀。\n苍波耆旧空，断石风烟老。\n琳宫跨崚嶒，像设俨缃缥。\n尔来南北帆，坐阅几飞鸟。\n我作六月游，未觉烦暑到。\n抚旧感徂迁，商功愧论报。\n方寸洗濯心，得君此同调。",
        "dynasty": "宋",
        "collection_info": null
    },
    {
        "title": "次韵和毛正仲胡潜画鹤歌",
        "author": "刘弇",
        "content": "青田有仙物，脱略众凡外。\n驾彼轻举人，邈与五云会。\n一朝羽羣空，谁识真意态。\n有客笔气捎云庄，写以全体翩低昂。\n月栖宛是隻清影，露警似许声圆吭。\n旧传蝉雀傅轻箑，末技枉奏真孱凉。\n非如楚绡削秋水，迹未拔陆心先翔。\n叔宝踞瘦骨，巢父洗尘恋。\n屋壁擅新夸，巾縢揜余玩。\n展疑洞天逼，缄恐神物怨。\n因舞成赋良未真，缘相作经那足神。\n万黄金轻寸毫重，剑术岂啻移裴旻。\n薛公鹤手高唐世，其人已逐东波逝。\n傥得胡生肖似归，古人未必今人非。",
        "dynasty": "宋",
        "collection_info": null
    },
    {
        "title": "李宰新成假山",
        "author": "刘弇",
        "content": "夫子绝俗姿，趣尚豁云海。\n花移洛下品，池割天潢派。\n中间迭嵯峨，石手纷磊磊。\n功侔一篑始，正尔临爽垲。\n罗浮穷南势，迎目出巧怪。\n洗昏新罅发，秘匿若有待。\n骞腾天吴揖，耸削虬尾摆。\n当头七八峰，缥缈散青霭。\n直下三四溪，何年取东汇。\n洞指白鹿迷，路认桃源改。\n时时攻冥烦，潇洒递天籁。\n得非缘夜半，提挈有真宰。\n俗物卑培塿，高标想衡岱。\n我家香垆傍，登蹑素心在。\n一从羁官缀，未省识𡾋嵬。\n俯窥搀云骨，逸兴几十倍。\n无为议真假，自可蠲尘浼。\n何日升君堂，把酒取一快。",
        "dynasty": "宋",
        "collection_info": null
    },
    {
        "title": "游浮洲寺寒林亭",
        "author": "刘弇",
        "content": "吴牛喘月齿髮颓，晚阴阁雨杂殷雷。\n一番重酿熨人暑，径欲濯涧扪崔嵬。\n潭潭招提此亭在，鸥鹭惯客无惊猜。\n番君故国号潇洒，巨浸沃日西南来。\n别为瀰茫浩汗之沼沚，中有晶荧照耀金碧之楼台。\n钱塘未应邈，北顾真悠哉。\n饮牛之津斡星渚，一色蓝英玉奁贮。\n连冈十里卧晴虹，近竹远松如抹堵。\n就追神观所得多，清风为我生曾波。\n有生弔暑乃天性，独快疏櫺亦吾病。\n无论承露盘，未议清凉境。\n安得大地变广寒，相与一世振絺屏箑缨头冠。",
        "dynasty": "宋",
        "collection_info": null
    },
    {
        "title": "黄鱼鲊寄狄復之因佐以诗",
        "author": "刘弇",
        "content": "鱼有健且修，供庖厥名鳣。\n纷纷水豢中，嗜者贪肥鲜。\n颔根束短喙，鮎皮突鱏肩。\n十月天风高，三櫺潦声干。\n修蛇列长罛，猎猎排晓湍。\n鱼师顿舣䑰，柔鬐挂鈎竿。\n小固不足数，大或斤盈千。\n丹肤染霜锷，疏鳞脱连钱。\n吴侬喜健噉，日取充羞盘。\n我食幸有余，鲊法得新传。\n姜芹间红糁，渍以春醅澜。\n置暖恐后熟，羃尘防弗蠲。\n兴来发新坩，正喜供馋咽。\n琼蕤附骨脆，黄腊丰脂团。\n麋臡信非工，岂復数蚳蝝。\n醢马试何事，屠虹祇夸谩。\n福州罂如斗，密覆恨不宽。\n勤勤寄我友，持以敌琅玕。\n君识茂先比，举脔知所然。\n此味胜他味，勿作等閒看。",
        "dynasty": "宋",
        "collection_info": null
    },
    {
        "title": "石港高侯见遗雏鹤辄成十五韵",
        "author": "刘弇",
        "content": "我生好鹤乃天性，得自高侯非所祈。\n啄插锥芒初颖脱，顶埋丹颗未依稀。\n亲携窃笑髠笼返，细看恐先乔舄飞。\n三岛梦魂迷晓色，九秋舞影怯霜威。\n长哦自异晨乌啅，瘦骨全胜野雀肥。\n无迹可寻华表旧，有程应想洞天归。\n精神潇洒元非俗，饮喙安閒似见几。\n载以画船休觖望，浴之野水好生辉。\n汉宫旧拂仙入掌，辽海今看羽客衣。\n勿为稻粱生健羡，第令鷄鹜许投依。\n鸣皋不隔高骞志，截胫初忘过分讥。\n夜砌行闻清露警，午窗终伴醉棋围。\n右军鹅谩夸真赏，海客鸥空骇暗机。\n烟月此生真不负，蓬茅他日肯相违。\n片心便拟成高谢，骑去扬州弄晚晖。",
        "dynasty": "宋",
        "collection_info": null
    },
    {
        "title": "送李令如堤上部夫",
        "author": "刘弇",
        "content": "东风日作催花计，减去年来大半春。\n未省春归向何许，真成等閒愁杀人。\n我欲揖君空酒樽，君刺野航朝涉津。\n翩然挥手谢春去，我欲留之良苦辛。\n沙堤漫漫失故处，下有清海涛头奔。\n涛头奔，可奈何，江淮由来水事多。\n田家遣丁纔取具，吴歈行劝不烦诃。\n蜗牛小庐乱云锸，梓土把草夷陂阤。\n我闻神禹乂九土，息壤能蛰千丈波。\n独坐败堤去民吏，翻笑王尊御浊河。\n李侯方精强，程督宜有科。\n民事不可缓，田畴久滂沱。\n嗷嗷老将稚，意在却蛟鼍。\n无为坐叹息，劳事非蹉跎。\n山肤杂水豢，强饭时吟哦。\n暮归泊烦促，不厌玉颜酡。\n他时解看官门北，千里长虹卧软莎。",
        "dynasty": "宋",
        "collection_info": null
    },
    {
        "title": "忆昨",
        "author": "刘弇",
        "content": "忆昨年甫壮，弄翰白玉京。\n自许稍不凡，笑谈揖公卿。\n蟾蠩贮书滴，彩笔当桉横。\n束琴推隻弹，后出笑商声。\n搴芝得孤秀，濯茧抽繁萦。\n时时骑箕尾，儓儗诸儒生。\n断经谨谁何，森罗护千兵。\n白袷照青春，绿鬓彯华缨。\n步兵卒独驾，祢衡有虚名。\n写怀紫菌阁，指日迈西清。\n短翮无逸飞，顾与俚俗并。\n七年甫一第，脱籍纔白丁。\n簿书聊牵强，短褐戒徂征。\n十月扬澜浦，千里海陵城。\n风涛寸心逼，节物两毛惊。\n茂陵饶渴肺，临淄少宦情。\n掣肘亦奚补，随翔终少成。\n有如蛄䗐虫，蠹米取腹盈。\n丹经徒虚语，欲仙骨不轻。\n颓年负壮图，白日阻丹诚。\n邓禹解笑人，斯言良未平。",
        "dynasty": "宋",
        "collection_info": null
    },
    {
        "title": "人日",
        "author": "刘弇",
        "content": "去年人日螺江边，今年人日在通川。\n故家浩荡五千里，客子骚屑心茫然。\n霜芦尽解故时叶，生意斗尔归兰荃。\n海风如刀冰塞渡，欲航野水雪暗天。\n它乡信美非吾土，香草悦魂真浪传。\n南冠故声祇操楚，刘章雅志惟歌田。\n五秉如单费廪粟，一囊就尽持餐钱。\n颠毛冉冉不吾与，齿根浮动轻于翾。\n小雀谁言畏死鹞，未肯屈折同桮桊。\n章贡直西三径在，尔来望眼欲成穿。\n科桑洗竹真吾事，孰使龊龊纔充员。\n何时解得无拘束，归钓潭头枫叶鳊。",
        "dynasty": "宋",
        "collection_info": null
    },
    {
        "title": "同李端臣游荐福寺禅院",
        "author": "刘弇",
        "content": "相期采真游，骤得青莲界。\n戴公旧栖隠，缔构化祇裓。\n古老张祖乘，参儿走巾瓶。\n百年沸鱼鼓，牡□联青冥。\n白门三面水，天末苹风起。\n衣重褰湿云，苔幽凉屐齿。\n南来双舂锄，干雪点晴湖。\n怜渠足闲淡，怳欲与之俱。\n蟹眼课谷汲，分饷云腴泣。\n落日转金绳，林暝归鸟急。\n束身事幽讨，税驾苦不早。\n及兹一冁然，微君孰颠倒。",
        "dynasty": "宋",
        "collection_info": null
    },
    {
        "title": "叙旧赠董承君",
        "author": "刘弇",
        "content": "摇摇不根舟，瀰漫随所适。\n朝辞吕梁险，暮骇瞿塘迫。\n长波送日月，漭与云海隔。\n晚从天末归，良愧故人识。\n夫子吾土杰，久任词翰责。\n刺手翻天浆，洒作弔古墨。\n班班出素藴，想见豹姿泽。\n忆昨长淮壖，半面欣相得。\n君时天涯官，我亦西风客。\n熏弦破愁颜，爽抱洗连璧。\n吴岑刻玉瘦，吟对挹佳色。\n颓年瞥眼过，十见溪草碧。\n钟陵旅学子，官况秋蝉翼。\n彯撇愧西崦，弔影心恻恻。\n{鬼夔}魖竞揶揄，甚者得鸱吓。\n由来次公狂，仅免陈遵谪。\n敢意今者见，依然得江国。\n乡情比重裘，暖气回肘腋。\n南闾与东阡，间蹑车马迹。\n古人重交契，远有千里忆。\n连墙彼何人，老死不相觌。\n张陈汩势利，光初竟何益。\n青原秀撞天，螺水蓝膏擘。\n襟期方未央，更约浮我白。",
        "dynasty": "宋",
        "collection_info": null
    },
    {
        "title": "送邢清臣赴左选",
        "author": "刘弇",
        "content": "泊舟梅林浦，解缆墨潭湾。\n层波日日生，双桨那得閒。\n庞眉青翰客，相与春风还。\n江梅吹欲尽，江柳未胜攀。\n无以持赠君，对君成强颜。\n官况斩新好，晚步非间关。\n直北清梦多，半落夷门山。\n慇懃尺素语，毋为鱼鸿悭。",
        "dynasty": "宋",
        "collection_info": null
    },
    {
        "title": "送真藏主赴泐潭干老会中",
        "author": "刘弇",
        "content": "昔别大仰巅，今逢章江滨。\n浮云限南北，岁月一欠伸。\n上人邦闾秀，落髮早辞亲。\n沧浪浴日月，初不点垢氛。\n问师顷何事，学佛苦宾宾。\n纳踵不辍屦，无乃大劳神。\n自云吾西儿，腹宝殊不贫。\n是身难再得，所惜剧飈轮。\n十年跻楚峤，六见匡山春。\n总佑迁秀晋，谁疏復谁亲。\n束身从之游，骊颔一一扪。\n如疲得熟歇，似笑回孤嗔。\n近闻邑别境，宝峰插高旻。\n中有拔俗老，疑马驹后身。\n餐风了不制，痒兴如爬皴。\n闹绿稍暗地，梅雨吹南云。\n轻于凉风翮，笠首携筇孙。\n男儿贵决裂，勉哉行问津。",
        "dynasty": "宋",
        "collection_info": null
    },
    {
        "title": "赠前住瑞竹寔禅师",
        "author": "刘弇",
        "content": "清矑上人四十余，二十爰祝髮与鬚。\n惟桑与梓旧螺水，四维陁典卧起俱。\n阳岐有嫡嗣曰勇，得法殆亦西佛如。\n昂昂出世建业寺，譬土囊口纳众嘘。\n金耏子有吼物志，卷钵摄筇重趼趋。\n玄契妙悟似不偶，得未曾有才斯须。\n生平学解一朝尽，贰负臣忽脱帝拘。\n无端梅柳漏春信，成蹊桃李言略无。\n顷抛瑞竹依章浒，埋照接衽最下徒。\n楮衾菅席聊卒岁，末俗未觉谁龙猪。\n苍岑白涧谢人境，南若楚岳旁匡庐。\n斜幅绕胫凑初学，蝉联大剎知几区。\n又其甚者控阛阓，金碧烂日倾国都。\n如师不使正法席，笑众释子何朱愚。\n玉虎蛰音久不吐，是使一世狻猊虚。\n陋禅趁块揜孤唱，何啻鸡跖堤江湖。\n泸川南子素狂直，为不平者有矣夫。\n虽师理自无固必，欲得垂手可后乎。\n由来世事多反覆，使我北望长嗟吁。",
        "dynasty": "宋",
        "collection_info": null
    },
    {
        "title": "丫头岩",
        "author": "刘弇",
        "content": "弋阳之东当古道，有石突兀号丫头。\n苔侵藓剥风雨蚀，骨干耸削如镵锼。\n不知何冤上诉帝，叫阍之势难稽留。\n草木焦秃仅比髮，独瞰平皋疑秀发。\n浅深丹颊耀晴霞，彷佛琼梳掠初月。\n行人踌躇眸子眩，痴女垂羊亦何别。\n惜哉僞态苦冒真，土俗传夸疑有神。\n阴崖黝黑崩胁腹，石眼六七流嵌根。\n君不见望夫崭崭亦顽石，似不徒然肖真魄。\n颟顸庙食尔何补，登进鸡豚始乘隙。\n安得掷置八荒外，化作膏腴丰稼穑。",
        "dynasty": "宋",
        "collection_info": null
    },
    {
        "title": "车盘岭",
        "author": "刘弇",
        "content": "去年踏雪车盘去，今年执热车盘来。\n去年险涩自其分，车盘于我何有哉。\n道傍飞砾如积糁，幽蔓缘崖不盈揽。\n悬知到此客胫酸，愁绝云舒与烟惨。\n半山栖匦擎华藏，旋觉阴机万钧壮。\n钟梵时闻一两声，妙界还疑落天上。\n短褐头陀揖我言，此途诘曲知何年。\n名情利态过万计，未闻厌者仍纷然。\n造物驱人不留瞬，车盘有尽人无尽。\n劝君莫歌行路难，令人未老华双鬓。",
        "dynasty": "宋",
        "collection_info": null
    },
    {
        "title": "过紫溪驿读黄安中中丞留题",
        "author": "刘弇",
        "content": "金銮天仙才，渗漉肤寸管。\n由来风骚将，要出江谢远。\n一生忠孝心，伦匹世所罕。\n曩闻奉安舆，驾言得兹馆。\n喜先行辀动，荣入綵衣暖。\n他年逝波痛，故国松楸眼。\n春晖草心尽，日力乌哺短。\n银鈎壁间字，刺落归粉板。\n捉衿来孰復，如渴釂斝琖。\n顾我幺么姿，辱公披沙拣。\n波澜泝沿阔，藻火止觇矕。\n公今青云上，功业壮图满。\n此诗落人间，鼎味纔一脔。",
        "dynasty": "宋",
        "collection_info": null
    },
    {
        "title": "宿孙彦傃舍居",
        "author": "刘弇",
        "content": "先生绿髮隠，为己得能多。\n瘠田止三棱，藷蔗纷阳坡。\n自言世情确，冰火相戛磨。\n刺身一不售，瞥去扃随和。\n尔来人累轻，但起归欤歌。\n青冥遥鸿宾，纷纷空雀罗。\n我来卧松檐，斗酒客颜酡。\n挥手势利徒，寄之相谐呵。\n黎明又南首，其如梁鸿何。",
        "dynasty": "宋",
        "collection_info": null
    },
    {
        "title": "宿法藏禅院二首  其一",
        "author": "刘弇",
        "content": "斜河左界悬朱提，冷烬掠天萤糁飞。\n高梧泣液凉参差，前村后村乌夜啼。\n雕甍绣栱绝坤维，知自在世张禅扉。\n有睆释子庞两眉，清梵一声捎翠微。\n乱我心曲天之涯，寂历故感迎新悲。\n归欤谁是真忘机，独鹿水深愁浊泥。",
        "dynasty": "宋",
        "collection_info": null
    },
    {
        "title": "宿法藏禅院二首  其二",
        "author": "刘弇",
        "content": "白汗泣珠霍如洗，桔槹声噤松风死。\n班如匹马客戾止，化人之宫矗天起。\n错寞形骸宽一寄，天涯特地悲身世。\n龃龉由来真博齿，白头区区忘男子。\n跋狼之胡疐狼尾，世路伤哉涩如砥。",
        "dynasty": "宋",
        "collection_info": null
    },
    {
        "title": "清思",
        "author": "刘弇",
        "content": "羲和日车说其辐，白雨洗天泊烦促。\n绿蒲紫荇媚回塘，摇摇瘦青环橚矗。\n景长台榭翳復明，百尺虹腰粘浄渌。\n神观翛然物外归，一簪斑箨动凉飔。\n天上广寒之宫不足羡，人间缥清百斛真吾师。",
        "dynasty": "宋",
        "collection_info": null
    },
    {
        "title": "忆黄天倪",
        "author": "刘弇",
        "content": "游丝罥空生别愁，我车欲驾羌无辀。\n惊风吹花溅红雨，白日西注僚丸投。\n青春九十行过半，天脚空随江水流。\n思君度日倚高阁，时把长怀寄寥廓。\n古人不愿身后名，但愿即时一杯乐。\n安得此身生羽翰，高鶱便似追飞鹤。",
        "dynasty": "宋",
        "collection_info": null
    },
    {
        "title": "村南",
        "author": "刘弇",
        "content": "村南行吟踏新场，马乘款段壶悬浆。\n稼如浓云穟含黄，柿叶亚枝收趁霜。\n腊团鷄髀盘餚香，箫鼓下神巫正狂。\n呼儿往问当垆娘，清美何如顾建康。",
        "dynasty": "宋",
        "collection_info": null
    },
    {
        "title": "安成道中作六首  其一",
        "author": "刘弇",
        "content": "故家楚尾邻三湘，粗有晴地麻与桑，利机未判身轻尝。\n生涯寄将一叶上，归钓赪尾秋沧浪。",
        "dynasty": "宋",
        "collection_info": null
    },
    {
        "title": "安成道中作六首  其二",
        "author": "刘弇",
        "content": "翠篠娟娟栖暗芳，半隠半见谁门墙，分曹戏儿嶷雁行。\n今我垂垂老境逼，竹马鸠车怜汝狂。",
        "dynasty": "宋",
        "collection_info": null
    },
    {
        "title": "安成道中作六首  其三",
        "author": "刘弇",
        "content": "波面掷鳞银作刀，波裏陟釐纷暗□，清秋驶艑吴儿操。\n会待长风十万里，跃入云海翻惊涛。",
        "dynasty": "宋",
        "collection_info": null
    },
    {
        "title": "安成道中作六首  其四",
        "author": "刘弇",
        "content": "愚智纷纷同一朽，翦断愁根莫如酒，谁是瓢赍不离手。\n但令秋秫登我场，不应它日羞牛后。",
        "dynasty": "宋",
        "collection_info": null
    },
    {
        "title": "安成道中作六首  其五",
        "author": "刘弇",
        "content": "新里当南义枥北，一水中飞抹山帛，吴歈楚俚愁狂客。\n十年仍作𡾰嵼游，羞拾灵蓍问通塞。",
        "dynasty": "宋",
        "collection_info": null
    },
    {
        "title": "安成道中作六首  其六",
        "author": "刘弇",
        "content": "酸然软雨吹空蒙，忽挂万丈横霄虹，阴晴回互倏翕中。\n由来天意不可测，惜哉庶物终鞠穷。",
        "dynasty": "宋",
        "collection_info": null
    },
    {
        "title": "夜叹",
        "author": "刘弇",
        "content": "丹鸟白鸟争吞吐，还云去云无定度。\n不无夏簟工熨体，况有秋螀竞扶户。\n一嘅三叹讵如许，客思纷纷野烟缕。\n宵明景晏挂斜河，丛萱苒蒻团清露。\n有美一人在西方，白玉佩环珠两珰，明眸皓齿艷朝阳。\n企予望汝涕泗滂，安得捉汝罗衣裳。",
        "dynasty": "宋",
        "collection_info": null
    },
    {
        "title": "送曾该",
        "author": "刘弇",
        "content": "纷纷夸毗子，什伯罗秦缶。\n击考非无声，顾出俗物后。\n曾侯西昌来，颖拔殆天就。\n等閒发秀语，飒洒如振垢。\n渠黄为世生，骏骨谢前朽。\n整顿万里足，往矣擅天厩。",
        "dynasty": "宋",
        "collection_info": null
    },
    {
        "title": "畏日三首  其一",
        "author": "刘弇",
        "content": "畏日杲杲天东隅，盘餐逆旅进山肤。\n岑崟远岫不知数，磊落近松如有须。\n旅人琐琐信物役，逝者滔滔皆利徒。\n目送长云藉平隰，赤骥正愁青玉刍。",
        "dynasty": "宋",
        "collection_info": null
    },
    {
        "title": "畏日三首  其二",
        "author": "刘弇",
        "content": "畏日赫赫天南隅，漫漫白道盘鬰纡。\n过蛇摇毒宿莽死，阴崖发赭悬泉枯。\n沉迷未省招楚些，激越可是歌吴趋。\n目送长云指萋蒨，辙鲋愁绝西江濡。",
        "dynasty": "宋",
        "collection_info": null
    },
    {
        "title": "畏日三首  其三",
        "author": "刘弇",
        "content": "畏日燥燥天西隅，半规衔山我仆痡。\n招提访寻数里近，牛羊断续前村孤。\n扬尘动满垢腻爪，好风不借清凉躯。\n目送长云下碕礒，鷔𩾐愁对陂阴鳬。",
        "dynasty": "宋",
        "collection_info": null
    },
    {
        "title": "杉溪驿",
        "author": "刘弇",
        "content": "竹岩杉溪道路长，道边古驿开苍茫。\n分流溪水薄枉渚，挨石人家环上方。\n王程星火惧将恐，霜冬草树芸其黄。\n去来今昔几男子，姓字喧传两女郎。",
        "dynasty": "宋",
        "collection_info": null
    },
    {
        "title": "送席延昌奉议",
        "author": "刘弇",
        "content": "章水如有情，为君生层波。\n匡南万岑玉，遥知清兴多。\n四年一官去，掷此岁月梭。\n恨无青田核，遣君韶颜酡。",
        "dynasty": "宋",
        "collection_info": null
    },
    {
        "title": "赠法云守光上人",
        "author": "刘弇",
        "content": "日边开神皋，古剎面青嶂。\n寂寥千年后，凛凛发孤壮。\n上人薝卜英，绝轫超性相。\n独鹤嶷瘦姿，层冰烂清尚。\n云游始丁年，自副乃盂杖。\n鞭羊去智害，尽垩契郢匠。\n喉呀般若音，浩汗卷溟涨。\n衢尊洒法味，如取赤子饷。\n九夏天无云，暑风浊于酿。\n汩吾眇西征，挥汗迷背项。\n耽耽清凉境，一榻岌相向。\n屦满宁嫌猜，目击自张王。\n禅场推选锋，宛是喑呜将。\n洗我苦空语，尽决蒙羃盎。\n兜罗辞铦棘，何有挂诸妄。\n露地非端倪，洒洒白牛放。\n惜哉功名误，未尔寄物当。\n它日虎溪傍，还期杖藜访。",
        "dynasty": "宋",
        "collection_info": null
    },
    {
        "title": "黄洴",
        "author": "刘弇",
        "content": "不出东城隅三月，今者忽作黄併游。\n浑浑大江刮海窟，黄併一水学潮头。\n潮去潮来朝復暮，萧索千里空沧洲。\n沙咿土唧乱人眼，分曹岂啻鱼虾稠。\n蠹粉飘霜萦折木，着水冻云银簏簌。\n老渔钓蟺踏新淀，嫠妇绩草当空屋。\n总辔愁闻路人语，新年已非故年熟。\n故年麰麦破分收，新年未省饱饘粥。\n保丁催科不贷人，行且税桑卖黄犊。\n向秋但无恶风涛，舍北相将拾穜稑。",
        "dynasty": "宋",
        "collection_info": null
    },
    {
        "title": "北禅水阁走笔",
        "author": "刘弇",
        "content": "西风凉客衣，弭檝沧江浔。\n晚吾事潇洒，聊復此登临。\n云容不碍秋，清樾有余阴。\n烦心洗东波，寸目明遥岑。\n樊笼脱鸟窘，摇落弔蛩吟。\n莽墟阅今昔，长慨抚孤镡。\n故楚冠剑尽，物情几浮沉。\n怀哉岁将月，无为空滞淫。\n持语朱陵翁，须矣吾抽簪。",
        "dynasty": "宋",
        "collection_info": null
    },
    {
        "title": "感寓二十首  其一",
        "author": "刘弇",
        "content": "岁月忽其除，飒焉悲凛秋。\n商飙号晨林，脱叶舞梧楸。\n鸟边下白道，木末扬寒流。\n闺人促幽杼，客子怅远游。\n云阔眇天半，俯景独迟留。\n阴霾扫不得，千古空沧洲。",
        "dynasty": "宋",
        "collection_info": null
    },
    {
        "title": "感寓二十首  其二",
        "author": "刘弇",
        "content": "西方有佳人，弱龄三春兰。\n一顾迷下蔡，再笑倾邯郸。\n青楼十二曲，密睟胜广寒。\n寸玉耿孤抱，时时寄哀弹。\n孟娵久不作，宿瘤骋朱丹。\n世道终如此，美恶随所观。\n吞声勿復道，留与蹇修看。",
        "dynasty": "宋",
        "collection_info": null
    },
    {
        "title": "感寓二十首  其三",
        "author": "刘弇",
        "content": "日月跳双丸，阴阳驰四驺。\n海水復清浅，万古信悠悠。\n咄哉世俗子，真如貉一丘。\n三楚冠剑尽，空看逝波流。\n悲来俯长剑，沾臆泪不收。\n何事马蹄间，非夫良足羞。\n终恐邓禹笑，三十未封侯。",
        "dynasty": "宋",
        "collection_info": null
    },
    {
        "title": "感寓二十首  其四",
        "author": "刘弇",
        "content": "庐山何崔嵬，直上九千尺。\n藤萝翳苍茫，猿鸟阅今昔。\n䆗窱飞甍开，了与尘垢隔。\n三十六腾虬，琼扉挂空迹。\n中有墨渍翁，不饮亦不食。\n文鳐为之使，侍卫罗白额。\n遗我一卷书，生平所不识。\n小儿其无忽，持以永朝夕。\n湔掌受翁赐，怳若吸月液。\n吾将税椒丘，帔霓挥八极。",
        "dynasty": "宋",
        "collection_info": null
    },
    {
        "title": "感寓二十首  其五",
        "author": "刘弇",
        "content": "㛹娟谁家子，粲粲生辉光。\n弄姿俯春兰，临风振微芳。\n秋水扬清矑，白玉双明珰。\n问渠家何许，笑指南山阳。\n去去不辍轨，怳若游云翔。\n遥看入缥缈，明月断人肠。",
        "dynasty": "宋",
        "collection_info": null
    },
    {
        "title": "感寓二十首  其六",
        "author": "刘弇",
        "content": "蓬莱三神山，夜梦游其藩。\n岧峣黄金阙，白玉罗九阍。\n正见王子乔，卧把肘书翻。\n顾谓方瞳人，持我谒羡门。\n挥觞清露滋，行庖屑玙璠。\n一酌祛滞念，再酌洗冥昏。\n三酌陵紫烟，列宿已可扪。\n下观人间世，参差舞丘樊。\n有客抚云璈，长离眇飞翻。\n送我若有情，徂镳俨长鲲。\n怅望不得留，东窗已朝暾。",
        "dynasty": "宋",
        "collection_info": null
    },
    {
        "title": "感寓二十首  其七",
        "author": "刘弇",
        "content": "我慕徐孺子，飘然不繫踪。\n屡辟竟不起，三府为一空。\n当时坐支党，商飙扫萍蓬。\n或横取钳釱，或逃为雅舂。\n南州卑薄地，斯人出其中。\n一丘与一壑，自谓过诸公。\n坐榻解陈蕃，生刍弔林宗。\n维颠非一绳，何独识污隆。\n至今清章湄，千载扬高风。\n写怀寄白社，寂寞吾焉从。",
        "dynasty": "宋",
        "collection_info": null
    },
    {
        "title": "感寓二十首  其八",
        "author": "刘弇",
        "content": "西山有灵丸，五色发光耀。\n饵之生羽翰，可以后天老。\n庄杨掷斗筲，宇宙决笼罩。\n往逢洪崖生，揖我顾我笑。\n手披真形图，持杵剖丹竈。\n竦身跂云烟，一息仅不到。\n终为俗骨累，凛凛惊头葆。\n咄嗟魏文帝，空悲迹如扫。",
        "dynasty": "宋",
        "collection_info": null
    },
    {
        "title": "感寓二十首  其九",
        "author": "刘弇",
        "content": "士也方蹭蹬，愀怆不得官。\n得官无几何，日刷陵风翰。\n九衢无閒尘，畅毂走朱丹。\n一为辙迹误，翻身落波澜。\n愁来歌黄鹄，凄感入脾肝。\n千载上东门，尔来谁挂冠。\n犬遗上蔡恨，鹤起华亭叹。\n冢间与林下，疏傅正蹒跚。",
        "dynasty": "宋",
        "collection_info": null
    },
    {
        "title": "感寓二十首  其一○",
        "author": "刘弇",
        "content": "驱车出郭门，四顾心茫茫。\n玄蝉不知愁，十百号枯桑。\n东北有故宫，云是许旌阳。\n旌阳昔仙去，鸡犬亦随翔。\n云何夸毗子，干没走康庄。\n徂年不可挽，绿髮忽已苍。\n我欲拂衣垢，驻景吸晨光。\n驾言从朱陵，荒兮其未央。",
        "dynasty": "宋",
        "collection_info": null
    },
    {
        "title": "感寓二十首  其一一",
        "author": "刘弇",
        "content": "郑谓璞为玉，周谓璞为鼠。\n处物无定形，公议归何许。\n子都斥弗御，世或贵嫫母。\n弃鼎宝康瓠，楚客非虚语。\n纫彼荃与蘅，临风结双组。\n吾将驾西昆，拾玉老悬圃。",
        "dynasty": "宋",
        "collection_info": null
    },
    {
        "title": "感寓二十首  其一二",
        "author": "刘弇",
        "content": "富贵苦不常，忽则辄易人。\n青门聚瓜客，曾是故侯身。\n金镜失秦家，中原骇烟焚。\n屠狗贩缯子，闾阎排氤氲。\n一逢泗水公，濯鳞清沧滨。\n信知天地间，虚橐鼓游尘。\n冥中有巨力，呼吸旋峨岷。\n肘股不辍弄，挈故还趋新。\n得失定有寄，无为丧吾真。",
        "dynasty": "宋",
        "collection_info": null
    },
    {
        "title": "感寓二十首  其一三",
        "author": "刘弇",
        "content": "穆满骋八骏，濯濯万里足。\n朝宾王母家，暮抵胥飦宿。\n挥觞谣白云，拥雪歌黄竹。\n归来七萃空，一举亡漠曲。\n其乐安在哉，祸胎真瞬目。\n荒矣秦汉君，睢盱究前躅。\n射蛟长江波，写涕之罘麓。\n弥年沧海傍，神仙杳难属。\n颓年寄西崦，未必不为福。",
        "dynasty": "宋",
        "collection_info": null
    },
    {
        "title": "感寓二十首  其一四",
        "author": "刘弇",
        "content": "翩翩外黄儿，片玉驻青春。\n鏖兵彼项籍，菅艾视吾民。\n从容出谈笑，桑梓脱沉堙。\n翻咄蹈海客，胡为苦逃秦。\n射戟与弄丸，解粉竟劳神。\n生子不蚤慧，惜哉襄城人。",
        "dynasty": "宋",
        "collection_info": null
    },
    {
        "title": "感寓二十首  其一五",
        "author": "刘弇",
        "content": "神器不可为，天下乃大物。\n唐尧禅虞舜，兹谓能事毕。\n奈何燕之哙，智诈穷晚出。\n子丕代衰汉，真情愈难诘。\n切云镂丰碑，豪夸洒雄笔。\n当时许昌事，埋没十六七。\n那知石勒笑，正在骋欺术。\n茫茫千载间，高光竟谁匹。",
        "dynasty": "宋",
        "collection_info": null
    },
    {
        "title": "感寓二十首  其一六",
        "author": "刘弇",
        "content": "芒砀彼真人，元是赤帝子。\n游氛决秦余，最后项籍死。\n青云跻高衢，侯王兴壮士。\n咸阳初置酒，猜似从中起。\n罇俎化胡越，对面邈千里。\n君王忽天赞，顾谓封雍齿。\n军中相与言，事故易了耳。\n雍齿今且侯，吾属无患矣。\n炎炎四百秋，安堵从此始。",
        "dynasty": "宋",
        "collection_info": null
    },
    {
        "title": "感寓二十首  其一七",
        "author": "刘弇",
        "content": "我闻迷涂说，未远胜不还。\n云何之楚客，北首骛燕山。\n山魈独足笑，短尾阴狐鸾。\n荆棘与风波，平地乃等闲。\n君平反初役，无为跌其间。\n步兵足长恸，杨朱雕泣颜。\n经涂有九轨，聊以慰跻攀。",
        "dynasty": "宋",
        "collection_info": null
    },
    {
        "title": "感寓二十首  其一八",
        "author": "刘弇",
        "content": "昔人泣昆崙，泣使变清流。\n嫠妇不恤纬，琐琐悲宗周。\n薄蚀叔辄号，负阻愚公愁。\n曾无百年身，浪自遗私忧。\n野马袭日观，蚍蜉控岑楼。\n齐客有高蹈，箕山无辍耰。\n足己不累物，一毛轻九牛。\n寄言悠悠子，毋贻尸祝羞。",
        "dynasty": "宋",
        "collection_info": null
    },
    {
        "title": "感寓二十首  其一九",
        "author": "刘弇",
        "content": "快牛为犊时，数能破人车。\n駃騠生七日，超母每有余。\n经奇本自天，岂直循斯须。\n里社有病樗，黔南有駮馿。\n一生便凡散，嗤彼众所俱。\n下愚与上智，此理信不诬。",
        "dynasty": "宋",
        "collection_info": null
    },
    {
        "title": "感寓二十首  其二○",
        "author": "刘弇",
        "content": "疾雷疑车音，出门乃知非。\n抱影长自明，流萤点霜帏。\n罗带翦秋水，黄金缕春衣。\n持看清夜阑，愁无故时辉。\n食葵心知倾，茹腊肠虚肥。\n纂纂枣下歌，惜此岁月违。\n因声劝语侬，忽復迟迟归。",
        "dynasty": "宋",
        "collection_info": null
    },
    {
        "title": "秋日仪真即事十首  其一",
        "author": "刘弇",
        "content": "秋风来从越天末，痛洗玻璃出明月。\n云陴隠起玉龙眠，下有舂容万涛雪。\n独茧之纶欹一叶，半酣老渔棹歌发。\n客心寸许了无多，底事临风吹欲折。",
        "dynasty": "宋",
        "collection_info": null
    },
    {
        "title": "秋日仪真即事十首  其二",
        "author": "刘弇",
        "content": "野云堕姿浑贴江，过雨罥风闹斜行。\n秋声夜半洗辽廓，十万屋瓦浮青鸯。\n楼头缥缈下箫鼓，罗繻绮䙱暗行觞。\n纷纷伧楚不足数，更甚吴侬来去忙。",
        "dynasty": "宋",
        "collection_info": null
    },
    {
        "title": "秋日仪真即事十首  其三",
        "author": "刘弇",
        "content": "两两飞来江上鸥，颜色自欲逼人头。\n梦如一雨过畴昔，身似五铢轻转流。\n纷披苇白狂不彻，纠结蓼红娇欲浮。\n五朐之脯一坩鲊，笑问鸱夷干得不。",
        "dynasty": "宋",
        "collection_info": null
    },
    {
        "title": "秋日仪真即事十首  其四",
        "author": "刘弇",
        "content": "湖海有士豪不除，坐客下床初若无。\n霜澜洗出不埋魄，十里但见陈公湖。\n英雄身外亦何有，要使憎勿迁储胥。\n彼羞杖晚唾远者，似不名与天年俱。",
        "dynasty": "宋",
        "collection_info": null
    },
    {
        "title": "秋日仪真即事十首  其五",
        "author": "刘弇",
        "content": "丁字河头文锦翼，似是东园故鸂鶒。\n天风萧萧吹汝急，遣汝周章无好色。\n江蓠羃䍥过行人，一顾为之三叹息。\n我愿舴艋从溪翁，双舂鉏边作幽客。",
        "dynasty": "宋",
        "collection_info": null
    },
    {
        "title": "秋日仪真即事十首  其六",
        "author": "刘弇",
        "content": "秋入前山瘦如刻，楚弄吴吹沸江国。\n鱼龙爵马安在哉，粉白黛黑埋真色。\n迎銮谁是当时人，胚胎黄金仍扫迹。\n飞来蜀冈尔何事，似欲撞空争岝峉。",
        "dynasty": "宋",
        "collection_info": null
    },
    {
        "title": "秋日仪真即事十首  其七",
        "author": "刘弇",
        "content": "客从南来一何癯，乌纱不屋非缦胡。\n散堆乱帙觇午{釒厯}，穿穴殚残真蠹鱼。\n寻橦虽工亦未计，立仗不鸣甘豆刍。\n昔人举肥我今尔，安得外泽如瓠壶。",
        "dynasty": "宋",
        "collection_info": null
    },
    {
        "title": "秋日仪真即事十首  其八",
        "author": "刘弇",
        "content": "艾宣芦雁天下知，顷闻东园颇有之。\n萧萧自含风雨韵，一一对峙江湖姿。\n隶丘呵护脱不谨，剥蚀挽裂遗松楣。\n由来艺固不逮德，突兀但有文忠碑。",
        "dynasty": "宋",
        "collection_info": null
    },
    {
        "title": "秋日仪真即事十首  其九",
        "author": "刘弇",
        "content": "无根涛头万瑶垤，曾是随风起生灭。\n不应散裂汜人绡，大似半吞广寒月。\n纷纷何用辨马牛，皖皖相矜笑蛙鼈。\n会得秋时买野航，别看吴儿舞狂雪。",
        "dynasty": "宋",
        "collection_info": null
    },
    {
        "title": "秋日仪真即事十首  其一○",
        "author": "刘弇",
        "content": "曲堤贯鱼衔万艘，户有轻薄千金豪。\n瓦瓯一引径舍去，客主似独心相高。\n利机舞眉手摇穽，鼠子干没穷铢毫。\n只今大门尽溪壑，死不盈厌宁此曹。",
        "dynasty": "宋",
        "collection_info": null
    },
    {
        "title": "过东流圣感寺",
        "author": "刘弇",
        "content": "客从西南来，明发倦流徙。\n寅缘泊烦促，羁鳬染寒水。\n祇园开阳方，百年此经始。\n陂陀一水去，腾蹴数峰峙。\n轩楹仍东闢，晚秀皖如洗。\n物随眄睐移，一息间三起。\n僧閒神自定，童野髮不理。\n平生腐儒计，鞍肉蚀两髀。\n眼力耗蝇头，半豁缀旒齿。\n崖涧饱所经，兹乃形性侈。\n疾走影不休，兼忘竟何是。",
        "dynasty": "宋",
        "collection_info": null
    },
    {
        "title": "按田行",
        "author": "刘弇",
        "content": "野鸢蹲枯桑，白日忽西注。\n一水东南奔，惊雷洩涛怒。\n越闻凄凉弄，滞念剧攒蠹。\n岁时倦客身，云窅前村路。\n应门白痴子，觇矕窃指顾。\n强黠笑官人，弥年此来去。\n田家不讳穷，谁者当丰阜。\n摘刔岂吾心，宽攸惟尔故。\n行矣渠未央，遑恤儿女语。",
        "dynasty": "宋",
        "collection_info": null
    },
    {
        "title": "持钓",
        "author": "刘弇",
        "content": "艇子悠扬打雨来，袅丝越箭青玫瑰。\n昨闻古湫新雨足，涨波泛入西溪来。\n西溪两岸行人少，白鹭对翘佳客陪。\n低云弄娇不成去，半与枉渚相萦回。\n藻间赪尾厕银鲫，正尔作羣争曝腮。\n故应沈饵得所置，行醉瓮间新熟醅。",
        "dynasty": "宋",
        "collection_info": null
    },
    {
        "title": "宿长山寺二首  其一",
        "author": "刘弇",
        "content": "苍山两蟠虬，杰势分夭矫。\n不缘事幽寻，兹地终难到。\n破暝紫烟生，写谷清樾好。\n村长下牛羊，云绽入归鸟。\n松风卷孤磬，夜半秋声小。\n客怀方未央，千里漫白道。\n庭树一鸟惊，愁看楚天晓。",
        "dynasty": "宋",
        "collection_info": null
    },
    {
        "title": "宿长山寺二首  其二",
        "author": "刘弇",
        "content": "客心秋萤点，更觉永夜孤。\n庞眉彼上人，主礼良渠渠。\n揖我顾我笑，坐我庭之隅。\n饮我叶家白，怳与颢气俱。\n玉露下金井，缺月低云衢。\n扰扰百年身，终惭窘囚拘。\n黎明掉尘鞅，毕景真良图。",
        "dynasty": "宋",
        "collection_info": null
    },
    {
        "title": "游麻姑观用黄道士韵",
        "author": "刘弇",
        "content": "鸟道参差挂空白，云林曾是飞昇迹。\n谁论沧海復扬尘，已识秋杉老岑寂。\n玉驾班龙飞九色，古殿崔巍遗石刻。\n会须揖彼丹丘人，掇拾颓年兹偃息。",
        "dynasty": "宋",
        "collection_info": null
    },
    {
        "title": "夜泊玉湖口",
        "author": "刘弇",
        "content": "流溪一泻惊磨垢，夜繫蒙衝玉湖口。\n青灯明外稍知村，白鸟飞边初辨斗。\n风死波闲坐来久，短髮欲搔慵着手。\n一泓清泪堕吴云，横管叫秋龙子瘦。",
        "dynasty": "宋",
        "collection_info": null
    },
    {
        "title": "桃叶行",
        "author": "刘弇",
        "content": "君如秋菊英，妾心流萤光。\n拟吐方寸照，明月终相妨。\n桃叶声亦苦，千秋断人肠。\n渡江不用楫，遗谶乃在梁。\n报言青春子，慎勿学轻狂。",
        "dynasty": "宋",
        "collection_info": null
    },
    {
        "title": "何塘精舍",
        "author": "刘弇",
        "content": "松闲竹淡清午阴，金地少尘门更深。\n忽从褷褵出重阁，飞梯十尺下瞰临。\n有客触热来自东，汗媿鵩暑悭天风。\n赪龙扬鬐日辔缓，碧椀先愁井丝短。",
        "dynasty": "宋",
        "collection_info": null
    },
    {
        "title": "永新法云上方",
        "author": "刘弇",
        "content": "石廊西头物色好，别有浄界擎青莲。\n玉虹挂门一水割，碧云差径千家连。\n浩歌流年客尊酒，高卧白日僧华颠。\n夜凉散髮弄明月，更欲挽驾青翰仙。",
        "dynasty": "宋",
        "collection_info": null
    },
    {
        "title": "发庐陵",
        "author": "刘弇",
        "content": "不作钉根桑，翻为凌飙蓬。\n五年三羁旅，羞哭畏途穷。\n今者人事缚，宛然游羿弓。\n谁尸造物柄，鼓我吹嘘中。\n云航闹急桨，势夺编蒲风。\n黄洲转头失，旋指墨潭东。\n旅雁声其俦，四五翩书空。\n暝色天水接，俯仰双青铜。\n幽情随岸惬，眇与鱼鸟通。\n酒力秋后叶，扶衰借霜红。\n诗敌千蛇矛，稍取别愁攻。\n男儿贵健决，吾岂专栖雄。",
        "dynasty": "宋",
        "collection_info": null
    },
    {
        "title": "铁柱观",
        "author": "刘弇",
        "content": "铁柱闻故老，蛰根长江幽。\n高真此翩跹，疮痏吾人忧。\n纯钩推三尺，斩蛟白涛头。\n功成去人间，鸡犬不得留。\n班龙驾九色，一别忽千秋。\n迭构开琳琅，夜坛空斗牛。\n寒梢碎凉月，缛綵灿文髹。\n纷吾感遗事，写涕东南流。\n麻姑行老大，海变绕蛇丘。\n逝将理荃桡，弄睨眺沧洲。",
        "dynasty": "宋",
        "collection_info": null
    },
    {
        "title": "舟次生米值风作",
        "author": "刘弇",
        "content": "东北有云如搜墨，舟子熟视无人色。\n忽然白气变飞翻，拗怒波神起乘隙。\n初从下游架玉垒，须臾一望熬酥白。\n琳宫苍茫失向背，野鸟高飞避渐翼。\n纷纷翻舞殊未酣，万马跃入朝周客。\n阳侯睢盱推选锋，势欲尽取奔鲸磔。\n崩腾岂啻陵谷改，刷涤似病津涯窄。\n大舟踉跄愁失踞，小舟呼天手加额。\n间于盘涡拆腥沫，疑课鲛鱼助奔掷。\n泸川病客簸欲僵，頼是絙縻逃不测。\n等閒覼缕或衣襦，仓卒何功补沦溺。\n晚来风死回安澜，由自漫空认飞砾。\n咄嗟鸿毛寄微命，一朝滨死真儿剧。\n明知屏翳不吾欺，何堪失便垂涎得。",
        "dynasty": "宋",
        "collection_info": null
    },
    {
        "title": "大孤山",
        "author": "刘弇",
        "content": "章贡西南来，银涛白浮天。\n扬澜开泛滥，如剖大腹然。\n兹山遥相望，盘薄知何年。\n海风一何高，吹落蓬莱巅。\n浮根袭气母，弄影白日边。\n赴渴夸父奔，阔蓦踵不旋。\n轩轩执法臣，立当天子前。\n穹螺出佛髻，青跗带秋莲。\n瑠璃千丈簪，忽与冰箔连。\n鸣榔岩腹雨，挂席浦外烟。\n鹤驾控不返，空遗紫芝田。\n香垆初争豪，落星纔一拳。\n擢秀苍梧云，发彩翼轸躔。\n上窥杳冥无极之层霄，下控瀰茫不测之重渊。\n松萝参天岁月老，清澜泛沫鱼龙閒。\n中有神朅临，䁹睨舟往还。\n流俗谓女子，彯缨来此山。\n香脂间绡缯，鹅猪捧羞盘。\n至以孤为姑，考究初无端。\n可怜俗好怪，此语良大漫。\n神固不可诬，何得正以女子观。\n吾言庶几为不妄，不然兹山徒与望夫、女几争巑岏。",
        "dynasty": "宋",
        "collection_info": null
    },
    {
        "title": "赠知训上人",
        "author": "刘弇",
        "content": "英英商颜芝，远在青苍岑。\n云烟适有寄，为瑞本非心。\n往闻攀缘人，纡轸恣所寻。\n一落城市间，苾蒭护萧森。\n鲸鱼叩蒲牢，大吼洪钟音。\n岩岩清冰骨，外垢不得侵。\n试从古人求，绛钵中支林。\n定香发远涘，慧剑韬长镡。\n招提始尝聆凑泊，尘端驶辨秋黄落。\n一见知非佁儗人，惩躁雪烦真刮膜。\n赤髭由来号该洽，况有新诗堪发药。\n俊如骁壶辈中出，秀甚巉巉麟一角。\n卑枝雨过结留荑，曲汜萍开窥哺殻。\n紫茸缉春柔，轻屣不蹑跟。\n白迭拥方袍，皖如崆峒云。\n时时好事者，巾屦喜及门。\n随缘缀香火，高谢乃世纷。\n齿先众一饭，独傲倾羲轮。\n顾我纷纷何所为，年来病眼欲成眵。\n风情落莫非故时，未适弃去唯应诗。\n辱师勤请过六七，独恨琐琐无经奇。\n强颜终篇使持去，着足成累庸非师。",
        "dynasty": "宋",
        "collection_info": null
    },
    {
        "title": "寄李知章",
        "author": "刘弇",
        "content": "文章盛自元和间，谁其杰者柳与韩。\n二公秋鹗擅神俊，天使侧翅摧夸谩。\n卷收万象付寂默，神怪鬼篡皆殚残。\n诗书并驰可终古，岂止唐世论不刊。\n陋儒睢盱百年后，掺笔仡仡愁脾肝。\n问津谁当语博望，初步竟笑非邯郸。\n纷纷缃缥洒飞砾，埋没理诣非一端。\n之子清才如振绮，绿髮照春容激丹。\n乡评旧许擅螺水，文战曾是鏖桑干。\n自云从事二公者，用意能到众所难。\n新诗遗我章江曲，百首洗出青琅玕。\n苍梧云生逼齿润，溟海月借吹衣寒。\n由来青萍止三尺，天末斗牛曾上干。\n流尘不隔自为快，宁与折铁论凄酸。\n何由鞭鲸肃吾驾，看子切云重整冠。",
        "dynasty": "宋",
        "collection_info": null
    },
    {
        "title": "赠善懽禅师",
        "author": "刘弇",
        "content": "劫尘吹冥冥，人乃万物一。\n流浪苦趣中，奚啻燋豕蝨。\n爰有勇猛子，间以捷胫出。\n一念得西证，兹谓能事毕。\n谁其秀开士，懽也早奇崛。\n亲更药病师，熟寐惊孤叱。\n祖关决重键，法肆躏通术。\n颜颜空王臣，排嶂方山屹。\n又如富儿曹，百宝烂私室。\n况有清整姿，宛是青田匹。\n忆昨螺水曲，冁然契微密。\n眉宇殊津津，襟期洞无窒。\n诗成泣神姦，濉涣涌新帙。\n长驱笔阵闲，坐讽秋蛩唧。\n萧条昼公后，微子吾几失。\n方期汗漫游，怅别念兹日。\n孤云尔锡驻，过鸟吾帆疾。\n聊作鱼相忘，无多嗤蚌鹬。",
        "dynasty": "宋",
        "collection_info": null
    },
    {
        "title": "送哲公禅老二首  其一",
        "author": "刘弇",
        "content": "有鹤青田来，骨傲九秋老。\n羽毛鷄鹜间，不復故时好。\n吴霜割清梦，一夕落幽岛。\n哲乎开士秀，佛路着鞭早。\n世累糊空云，一以凉飙扫。\n往闻琅琊觉，禅海卷狂潦。\n纷纷方袍子，未易艖䑰到。\n师如健噉儿，把握攫梨枣。\n尔来三十年，方寸不赀宝。\n鲸钟人谁识，聊徇众击考。\n又作云山行，方将同木槁。\n勿学断缘人，时寄新诗藁。",
        "dynasty": "宋",
        "collection_info": null
    },
    {
        "title": "送哲公禅老二首  其二",
        "author": "刘弇",
        "content": "我闻豫章境，势胜所至生。\n山皆撞空活，水有照骨清。\n其间佛老宫，往往联飞甍。\n人王邑一隅，古屋纔数楹。\n尘点自不到，日饱松风声。\n十丈挂溪影，虹桥插峥嵘。\n揶揄下{鬼夔}魖，踉跄笑麏麖。\n师方得所欲，振锡了不撄。\n非如入流子，横计多余赢。\n秋畦蹲鸱老，昼饭宜香秔。\n由来介石身，忽作归云轻。",
        "dynasty": "宋",
        "collection_info": null
    },
    {
        "title": "次韵酬萧器之朝奉",
        "author": "刘弇",
        "content": "弇也培塿姿，狭识谢崇崛。\n策疲迷津梁，忧患醉心骨。\n鲁酒笑薄围，商声惭后出。\n曾微剸犀效，涩铁但缄室。\n滥纡元丰诏，经名挂千佛。\n中间困齑盐，晚復椽丹笔。\n同时籋云英，大半空冀匹。\n郑卫正啾耳，冷落女娲瑟。\n劳生一瓢壶，风波信浮没。\n几欲定蜗居，归欤访葱蔚。\n甘齿婆娑民，庶可老缣帙。\n恩波从天倾，随器到丰溢。\n例当荐员收，殆不止夔一。\n春根聊拨陈，敢议得偿失。\n积薪无踰材，鱼须暂囊笏。\n持此岁月閒，尚冀补终讫。\n萧侯朝闺彦，怜我升斗秩。\n洗以古襟期，如鬯发新鬰。\n青天方睹乐，些语剧招屈。\n倒持珠玑囊，一写非所恤。\n泠然蠲幽抱，海若发瓠窒。\n巴歈迫新赓，芹暄羞献术。\n得丧双腾虬，未易婴长异。\n薄言遵醉乡，庶我遨永日。\n幸无孔颜悔，妙外论越轶。",
        "dynasty": "宋",
        "collection_info": null
    },
    {
        "title": "次韵和贾仲武同诸公游狼山",
        "author": "刘弇",
        "content": "寒林羡朝暾，裸壤渴膏霂。\n昔闻三神山，喷薄擅疑独。\n忽从六鳌顶，角起连天麓。\n我欲追幽寻，筇龙跨飞竹。\n呼吸沆瀣滋，六合归蹂䠞。\n苦恨弱羽短，弥年胸愤蓄。\n朅来兹山游，快甚焦得沃。\n幽岐纚修带，僵木披刳腹。\n桐萼莹圭姿，槐青收兔目。\n兰风递孤爽，天半落芬馥。\n扪萝蹑飞蹬，轻屣捷驰陆。\n穷探初未已，肯惮冈岑复。\n直欲驻颓阳，揽驾还若木。\n主人山南公，白面鬓双绿。\n载酒邀我行，璀璨挥觥玉。\n雄夸倚马白，高谢言诗卜。\n狄侯士林秀，智敏纷灸毂。\n江夏拔俗标，天骥脱羁束。\n合匝四座宾，匠手谁甘缩。\n嗟予早不偶，投足祗取黩。\n卑飞得海角，若畏官谤速。\n樊笼一洒濯，便觉荣愿足。\n滥当新诗酬，奏雅惭终曲。\n行将秣予马，更约相追逐。",
        "dynasty": "宋",
        "collection_info": null
    },
    {
        "title": "再和贾仲武游狼山",
        "author": "刘弇",
        "content": "寻春古原头，林梢过朝霂。\n狼山连东南，擅美此其独。\n抟鹏岌骇势，泼黛森孤麓。\n宜樵叶堆松，供茹萌抽竹。\n区区介丘北，回视一何䠞。\n浑疑杳霭中，爽气每先蓄。\n掬泉弄幽清，渴肺初欣沃。\n嘘云出羽盖，入鸟洞胸腹。\n茫茫宇宙间，千里得寸目。\n照髮射冷翠，袭裳来远馥。\n根株吐干坤，要会控水陆。\n高跻顶初绝，却转道弥复。\n楩楠间桐槠，干霄非一木。\n覃覃闢宝构，殿阁辉丹绿。\n禅客稻饵珠，骚人楮留玉。\n游嫌后时追，赏贵前期卜。\n睠彼市井徒，干没走丹毂。\n老死不一到，动辍取挛束。\n谁知吾辈游，趣尚非搐缩。\n拂衣便成往，握手不嫌黩。\n句外气争豪，禅中机斗速。\n无为苦役役，坐自绊驰足。\n纷纷簿领间，与物商直曲。\n会须摆红尘，更着轻鞭逐。",
        "dynasty": "宋",
        "collection_info": null
    },
    {
        "title": "赠雪峰长老守超",
        "author": "刘弇",
        "content": "仰窥玉奁天面窄，顽碧颠青自天掷。\n祖禅不管地祇悭，十五百徒此其宅。\n流水声中换今昔，粉抹頳糊老椽壁。\n枯木庵回旧日春，难提塔示重来坼。\n超公最后法席张，全机扑落辊毬场。\n曾令天花倏飘坠，况有庭橘符青黄。\n乌藤横膝傲佛祖，熟识眉宇瞬且扬。\n天吴吹澜洗霾垢，方诸挹月来清凉。\n东瓯万剎尽金布，咋舌谁堪论妙悟。\n赚杀参儿走衲云，高枕无乃林泉负。\n庐峰南远真西材，叩寂丈室惭宗雷。\n秀巅庞眉逼人爽，反疑不自尘中来。\n由来山兴復不薄，畏途何计挥尘缚。\n诘朝匹马汗羞颜，又作杨花无止泊。",
        "dynasty": "宋",
        "collection_info": null
    },
    {
        "title": "和仲武苦雨见寄",
        "author": "刘弇",
        "content": "君来通川居，朱门荫重屼。\n近闻值霖雨，匝舍野水淙。\n平地忽浩瀚，顿足疑涉江。\n猛风利如刀，触纸无完窗。\n朝釜鱼头生，飘注旋抆缸。\n仰收堕案书，俯拾短焰釭。\n痴儿临缺湫，往往骇影双。\n我亦有此患，漏榻遶屋扛。\n块如失羣鹄，感愤愁眉庞。\n孤膺纷填噎，更甚两肘撞。\n辱君大句投，华旗揭修杠。\n直欲却以心，不容苟且降。\n森披汉殿戟，缥缈梵天幢。\n苍惶短兵接，岂暇辄淬鏦。\n区区苦吏役，展骥曾非庬。\n强亦歌巴歈，跛鼈惭骊駹。",
        "dynasty": "宋",
        "collection_info": null
    },
    {
        "title": "晚晴",
        "author": "刘弇",
        "content": "翔飙拂层阴，孤镜挂天脚。\n幽姿媚澄塘，俊活扶秋岳。\n饥乌下木末，啅雀喧檐角。\n落日衔半规，逗翳如新濯。\n海涛晚声收，万里卷冰箔。\n微飔袭疏櫺，轻霭躐丛薄。\n蛛丝袅如狂，虚隙野马跃。\n病躯得惬适，更甚解挛缚。\n潇洒万籁并，冲融百飞却。\n熊经与鸟申，彷佛犹能学。\n萧萧寒砧弄，天半哀音落。\n客愁转如蓬，万绪入冥寞。\n不无临风想，晒目归领略。\n茹蔬味新腴，把酒蘸沉粕。\n明朝踏新泥，已有跻攀约。",
        "dynasty": "宋",
        "collection_info": null
    },
    {
        "title": "赠黄成伯仇览",
        "author": "刘弇",
        "content": "翔风搅客心，烂熳不可收。\n隻舲扬层波，益信生计浮。\n沧洲涩归迹，飘撇惭吴鸥。\n若人求自东，卓荦欣啸俦。\n揖我暮川涘，疏明炯天球。\n掀髯藉芳草，閒则数鱼鳅。\n诗书见孤诣，盘丸走轲丘。\n况有扫围笔，可擅岐阳异。\n阴湖六尺轝，初恨不少留。\n梅根跃高樯，笑我仍回头。\n绳床列短炬，相与枯春蒭。\n清狂到诙诽，券内嗤蜉蝣。\n女床无凡羽，渭曲皆清流。\n嘉实自弥望，直未敛以揫。\n须矣策高衢，稽句宁公羞。",
        "dynasty": "宋",
        "collection_info": null
    },
    {
        "title": "有诏遣移局实录院因成古诗奉别同舍学士诸公聊佐一笑",
        "author": "刘弇",
        "content": "春秋谨严书，百史兹考信。\n晚周驾而东，弱鲁犹足训。\n低昂心权衡，与夺管肤寸。\n包罗三八祀，诬始盖其慎。\n一言开惨舒，九地迴斧衮。\n密虽异鲲鲕，宽亦漏鲸蜃。\n姦魂负芒羞，忠骨盖棺奋。\n肉角死西郊，风味一朝尽。\n千秋圣人经，寂寞风雨烬。\n三子豪未除，巧语终不近。\n早时迁固俦，雄夸掠秋隼。\n斧凿谢前规，沙场出孤骏。\n森严虽时乏，犹足傲拘窘。\n黠儿何厚诬，乞米诳髫齓。\n至今汗青手，缩袖赍痛愤。\n此道竟寂寥，斯文有遗恨。\n于皇宋七世，辉赫到禹舜。\n起𧽼下祥祉，郁穆起声闻。\n载祀盈十六，铲涤无垢衅。\n斯民被醇和，沦浃酣九醖。\n冠剑趋夔皋，戈鋋老廉蔺。\n君臣不朽计，邈与事功运。\n龙催鼎湖去，墨燥螭凹润。\n际会风云收，刀尺光景迅。\n肧腪归太史，承乏乃顽钝。\n诏遣陪青箱，随宜课程趁。\n攀缘赤霄堮，飒洒尘土鬓。\n嗟我佁儗人，机杼终不韵。\n早负江湖心，晚繇道山进。\n幺么亦胡为，陪蹑滥英俊。\n扪奎星辰逼，飞辩球琳振。\n计工蠹鱼上，三载真一瞬。\n今者联结束，如发千里轫。\n鹪鹩巢新林，末似枯枝稳。\n赪鲤定自劳，何取名赤鯶。\n酒徒谢知章，诗敌抛何逊。\n徒劳门户成，惭愧上车问。\n犹幸亲切连，勿负时通讯。",
        "dynasty": "宋",
        "collection_info": null
    },
    {
        "title": "送李尧咨赴官山阳",
        "author": "刘弇",
        "content": "长离飞从丹穴傍，刷羽渤澥赍扶桑。\n旦经昆崙莫砥柱，玉山之黍聊充肠。\n历览五都遍九土，一朝翩然归女床。\n夫子故家本山阳，憔悴一官纔故乡。\n时人等闲得重糈，君家扑满无余藏。\n相逢海上真偶尔，毕趣论心良慨慷。\n不无幅巾迟萧散，况有逸爵挥淋浪。\n酒酣调笑不嫌靳，共指{鼠鸟}{众鸟}饥鸢翔。\n萧晨八月渚红香，水风泛入客衣凉。\n溪头艇子送急桨，轻赍谁识王阳装。\n恨无佳设缀行色，匣剑欲解惭非良。\n淮山刻作秋来瘦，淮水刮眼清如霜。\n谢公何日东南下，别浦应寻临汝郎。",
        "dynasty": "宋",
        "collection_info": null
    },
    {
        "title": "送陈师益还建安",
        "author": "刘弇",
        "content": "南来海舶浮云涛，上有游子千金豪。\n闽山左转七千里，挂席六月天风号。\n俯窥虞渊弄白日，彤霞下烁波欲熬。\n阳侯啸澜罔象舞，出没金背嬉鲸鳌。\n等閒推徙失向背，往往三山随所遭。\n我欲惩幽验荒忽，脱非值子终徒劳。\n吴牛喘月玉斗摇，金井芙蓉啼桔槹。\n一缘竹叶泛归梦，别兴斗与淮云高。\n青苹送客凄凉地，节物骎骎惊两毛。\n家园柿栗行可拾，况有䆉稏蟠东皋。\n鲁连蹈海徒虚语，尼父乘槎安所逃。\n它时作底投快便，与子去作沧波遨。",
        "dynasty": "宋",
        "collection_info": null
    },
    {
        "title": "送曾灵永赴举",
        "author": "刘弇",
        "content": "孟荀久不作，吾道竟茫茫。\n滔滔天下人，生死名利缰。\n夸儿骋新学，剽窜摸青黄。\n爬罗尽砂砾，气焰苦不扬。\n初如拆袜线，那復一条长。\n又如抄选客，十九为琳琅。\n埋没太古音，啾耳纷蜩螗。\n曾郎春不如，阔印眉间堂。\n十年读书史，一日胸胆张。\n兴来洒酣笔，落纸松丸香。\n摧颓鹙鸧间，识此雏凤凰。\n梅天暑气湿，江东潦声狂。\n辞我归袂拥，霜蒲挂高樯。\n飘翩不可留，横槊赴文场。\n期子勿苟作，琼瑶撷新芳。\n莫学下俚曲，黄花间折杨。\n由来玉山粒，梗涩在粃糠。\n河虽一掬波，曾是九秋潢。\n行行事斯语，看子摩天翔。",
        "dynasty": "宋",
        "collection_info": null
    },
    {
        "title": "送新淦余宰虞卿",
        "author": "刘弇",
        "content": "时平循良用，墨绶纷委蛇。\n夫子西南英，三十朝绅拕。\n爰来慈众儿，一掬芝眉和。\n里闾无愁嘆，卒岁知婆娑。\n牛解等是刃，恩染谁非波。\n神闲略朱墨，日永余弦歌。\n及瓜赋归欤，去去可奈何。\n舂容云涛裏，一叶翩经过。\n羹鱼饭香籼，凉衣送长哦。\n三年种桃李，留得春阴多。\n邓挽徒虚语，祢翮方云摩。\n行哉尚良食，吾君正卷阿。",
        "dynasty": "宋",
        "collection_info": null
    },
    {
        "title": "留题王公谟",
        "author": "刘弇",
        "content": "檐牙排青冥，眺听脱蒙昧。\n居然人境宽，鱼贯出万态。\n坐疑天机缄，发露穷琐碎。\n圆清入鸟咔，萧洒送客慨。\n脱巾晚吾来，静称一榻对。\n睨云发高兴，勇欲决猨荟。\n胡为淫书史，剩若嗜炙脍。\n长年马如狗，埃𡏖颠毛改。\n兹趣恐长负，踽踽依侪辈。\n何当拾颓龄，相与寄耨耒。\n挽君醉乡衣，枯肺时一溉。",
        "dynasty": "宋",
        "collection_info": null
    },
    {
        "title": "赠王隠居适中",
        "author": "刘弇",
        "content": "樗翁卧南郭，宛是逍遥乡。\n朝餐止半菽，暮偃仍绳床。\n如松生硗陵，不害材资良。\n少也顿绝羁，骎骎躞云庄。\n十出九不售，髭根半秋霜。\n他时转蓬子，顽嬉过其傍。\n那知胸腹中，固自储琳琅。\n我曾耳清警，洒落皆天潢。\n谓宜神明相，衎衎臻乐康。\n胡为乞刀圭，弥年对清漳。\n曼容隠成僻，照邻废堪伤。\n睡虎与蛰虬，儿童勿轻尝。",
        "dynasty": "宋",
        "collection_info": null
    },
    {
        "title": "送元举宫苑秀州钤辖",
        "author": "刘弇",
        "content": "插犀头角何峥嵘，紫棠色照长弓骍。\n不学蠹鱼只浪死，聊因跃马酬生平。\n奏书明光觅自试，臣有胆武前无勍。\n俞音一朝九天下，莹膏瘦铁虬铿鸣。\n坐上少年勿遽起，请听此日吴趋行。\n吴中风物妙绝杀，槜李髹碧辉连甍。\n紫崖阴洞泄神秘，霓旌羽帔嬉仙灵。\n鲈肥閟滑匕筯好，鸥眠鳬浴波澜明。\n突烟昼恬夜柝死，元戎退案休千兵。\n诗成青天送白眼，由拳洒作千鸦惊。\n金船烂漫贮春色，叶底数花余几英。\n吴酸挨肠去宿滞，楚舞挑客留瘦情。\n功名成就付偶尔，要是行乐宽吾龄。\n迢迢汴水滴油驶，暖烟画鹢酣双旌。\n回头应笑东方生，胡为索米长安城。",
        "dynasty": "宋",
        "collection_info": null
    },
    {
        "title": "再继权之严韵二首  其一",
        "author": "刘弇",
        "content": "庭椿摘初黄，畦韭翦柔绿。\n春盘巧饤饾，一堮生理足。\n今者鸣啾肠，饥花到双目。\n终惭短豆恋，谁转紫芝瞩。\n青烟扑九衢，碧瓦酣万屋。\n朝来好龙客，义动重裘燠。\n慇懃斗酒约，豪健赛杨仆。\n吹回麯车梦，鸨羽正肃肃。\n九天真龙飞，万物弹冠沐。\n萧短草木姿，窭贱衾裯宿。\n叨逾太官粟，敢计功利速。\n惟应杯中物，可仗诗筒趋。",
        "dynasty": "宋",
        "collection_info": null
    },
    {
        "title": "再继权之严韵二首  其二",
        "author": "刘弇",
        "content": "东风入颠毛，非復故时绿。\n生涯蠹蟫裏，术智谩蛇足。\n晚作芸香游，颇復窥丛目。\n干坤开清明，物色洗瞻瞩。\n谬当匠石寄，楹桷翰夏屋。\n追随金闺彦，怀抱邹律燠。\n新诗閒模写，勇若驱妾仆。\n千秋赤壁后，英爽得瑜肃。\n朝来墙头花，皖皖弄膏沐。\n归期莽难求，不啻襥被宿。\n端成心赏违，谁念客当速。\n听取提壶声，勿负慇懃趣。",
        "dynasty": "宋",
        "collection_info": null
    },
    {
        "title": "送贯之县丞解官还寿春",
        "author": "刘弇",
        "content": "西江客袂春风老，吹得归心乱如草。\n鲵浪三篙下晚艎，去程不学寒蓬扫。\n淮山苍苍淮水长，千里一官归故乡。\n举世由来青眼少，孟剩破黛嫫母狂。\n缇巾十袭尽燕石，埋蚀太半双明珰。\n干霄自是男儿气，遭与不遭真偶尔。\n人非田文莫弹铗，世有伯喈须倒屣。\n君其行矣重问津，蹀月騊駼宁绊死。",
        "dynasty": "宋",
        "collection_info": null
    },
    {
        "title": "次韵和彭道原元夕",
        "author": "刘弇",
        "content": "搀云幄幕张流苏，华辀夹道青氍毹。\n黄昏天公下种榆，百万星点成须臾。\n赤帝鞭车堕云衢，烛龙骈头浦还珠。\n竞随丹豹膏凤雏，麟鬚拂蛾间数疏。\n弦嘈管唳声鬰纡，栉比百戏罗侏儒。\n轻纨绣履踏艷姝，灼灼巧笑联芙蕖。\n有客年来倦着书，囊钱囷粟索无余。\n短钗列桉拥弊襦，未看行乐夸睢盱。\n大奴听响仆屋隅，小女行卜迎紫姑。\n子云门巷正萧疏，谁者载酒论区区。",
        "dynasty": "宋",
        "collection_info": null
    },
    {
        "title": "书新兴罗汉室",
        "author": "刘弇",
        "content": "应真檀施者谁子，僧云福堂陇西李。\n亘无穷尽理则那，明明善根此其始。",
        "dynasty": "宋",
        "collection_info": null
    },
    {
        "title": "次韵林锡远食蜂儿之句",
        "author": "刘弇",
        "content": "世人嗜食心，专甚鼓记里。\n刳磔供嚼啮，谁计物生死。\n纷纷螷蠃蚳，晚亦列甘旨。\n况如兹蜂者，捃拾纔蠢尔。\n八月阴崖昏，戢戢若攒指。\n老房脱枯莲，荐右方物美。\n翻嗟甘口鼠，横使童角毁。\n吴蚕徒自僵，商贾斯远矣。\n我思天地间，材死举相似。\n鸟殪在泽羽，象焚缘插齿。\n梢梢挠云干，虸锯入仪轨。\n豹胎及驼峰，日饱馋咽子。\n人方怀此忧，何暇多议彼。\n异时佳设张，更饷勿余鄙。",
        "dynasty": "宋",
        "collection_info": null
    },
    {
        "title": "题远上人休老庵",
        "author": "刘弇",
        "content": "上人丛林秀，襟期支许越。\n往从湖山游，发轫无留辙。\n转身浮云空，归兴飞鸟豁。\n故乡得青海，下瞰鲸灿窟。\n结庐纔蜗牛，胜践喧卑脱。\n丛残翦荆棘，泪敝栖楣埒。\n兰苕纷被径，关锁昼不掣。\n由来大慷生，卓锡果清绝。\n菅茅席三径，虚榻扫凉月。\n不持一钱居，未省香火歇。\n鹤骨老亦轻，田衣故仍洁。\n高舂一饭过，野荈供嚼啮。\n笑作疮剜肉，荐语畏饶舌。\n阳冈藷蔗稠，乳窦春泉冽。\n行当揽俗驾，滞念论一吷。",
        "dynasty": "宋",
        "collection_info": null
    },
    {
        "title": "酒家逢徐逸人",
        "author": "刘弇",
        "content": "咙唿马子踏落花，落花尽头逢酒家。\n酒翁破颜迎墨客，五云冰浆发青帊。\n丹丘羽人笑揖我，饷我碧海云琅芽。\n食之奇光袭两腋，小哉天地自幕席。\n眼底不辨骊与騧，冷风时能借一快，便欲搴芝凌紫霞。\n且唱蹋铜污，莫歌白浮鸠。\n跃沫寄颓年，阴阴驰四驺。\n云璈驾阆风，兹约竟悠悠。\n却忆东皋醉乡记，翻笑三闾非所忧。\n安得乌孙青田核，下变春江万斛流。",
        "dynasty": "宋",
        "collection_info": null
    },
    {
        "title": "志雁",
        "author": "刘弇",
        "content": "东道出海陵，储水得故泺。\n野雁若烟海，于焉避缯缴。\n去来迷春冬，唼喋识领略。\n于时腊将残，篝火彼童弱。\n霜葭扬飞熛，敦迫海风恶。\n昆陵卷大地，电笑牵霆搏。\n翩翩随阳侣，照影起虚愕。\n呜呼犯蓬勃，腾践剧殒雹。\n捎捎青云翮，寒㶼谢寥廓。\n莫知孰奴王，百万归一爝。\n有叟家青溪，三日举不涸。\n赤肉罗冈陵，腥血洒丛薄。\n商人争行钱，烟艇纷飘泊。\n蓬茨未改故，十倍富前昨。\n翻笑任公子，钓鲸沧海角。",
        "dynasty": "宋",
        "collection_info": null
    },
    {
        "title": "海门故城",
        "author": "刘弇",
        "content": "故城邑东南，盘盘蛰修蛇。\n借问经始人，云是司徒家。\n唐季遭闵凶，羣盗纷如麻。\n淮海尤剽轻，时时起邀遮。\n甚者控壤地，相错临犬牙。\n斯人何为者，寻兵啸麏䴥。\n擅此一抔土，仅侔国于蜗。\n鍖锧稽天诛，至以功爵加。\n百年去随手，遗陼临汀沙。\n牛羊阅朝昏，草木自萌芽。\n谁非化黄壤，此独遗鷄笯。\n停骖一回首，浩叹空歌巴。",
        "dynasty": "宋",
        "collection_info": null
    },
    {
        "title": "夜饮留李圣咨法曹走笔",
        "author": "刘弇",
        "content": "君不见东皋酒狂能放怀，醉乡着家身去来。\n又不见昔时西晋把螯客，隻手敌以黄金罍。\n流年惊鸿瞥眼过，为君特地柴门开。\n鹅雏转黄吹瓮醅，紫蒲白薤杂芋魁。\n始知有神王欢伯，解卷霢霂苏愁荄。\n玉绳挂阁爽气回，乌树不惊萤点苔。\n热耳未厌鸡声催，玉山好约斜河颓。\n枯肠一掬君勿负，蓬行丸转真悠哉。",
        "dynasty": "宋",
        "collection_info": null
    },
    {
        "title": "我行",
        "author": "刘弇",
        "content": "我行适东陂，野色若可搴。\n问津初无从，强驱良苦鞭。\n三𤃩贮客潦，冉冉吞吴天。\n故垒何峥嵘，荒凉非昔年。\n虹腰截海堰，蜃气嘘窑烟。\n霜封百草干，回风时飙然。\n狐兔死欲尽，饥鹰空老拳。\n村深行人稀，落日下乌鸢。\n败荷古毳衲，野菊金连钱。\n羁怀自骚屑，节物惊徂迁。\n投暮僧舍中，谁者同留连。",
        "dynasty": "宋",
        "collection_info": null
    },
    {
        "title": "雷塘",
        "author": "刘弇",
        "content": "盘嬉截长淮，闻自隋天子。\n运丁大业末，役跨辽东始。\n汹涌沟浊河，赤血洗千里。\n江都天东南，岁阅翠华指。\n锦帆抹非烟，迭鼓蓬蓬起。\n紫幰朱丝络，百万罗卫士。\n璇房贮彩女，灼灼艷芳李。\n虞公正逢恶，何稠甘没齿。\n一从水调奏，便识还声已。\n浪传遭閟春，不悟羊无尾。\n雷塘一掬土，仅足掩冠履。\n行人为伤心，清泪堕如水。\n池荒九曲春，尚想迷楼倚。\n落日注芜城，牛羊下坡觜。",
        "dynasty": "宋",
        "collection_info": null
    },
    {
        "title": "依师小轩独酌",
        "author": "刘弇",
        "content": "东篱粲佳英，依约圆钱帖。\n西渚傲霜篔，潇洒狻猊鬣。\n居然容膝地，况与蓬丘接。\n始余供烦使，浪谓素意惬。\n一当骇物机，局缩如跧摺。\n客尘不制人，脱去苦不捷。\n谁谓一日间，堮倚发蹀躞。\n椒浆泪玉沥，蠹简披往牒。\n兀尔自忘怀，少復进专辄。\n流年苦蹉跎，念咎真脱叶。\n皤皤彼禅客，趋尚未易蹑。\n正应发再驾，万念兹一摄。",
        "dynasty": "宋",
        "collection_info": null
    },
    {
        "title": "早发临川经回龙寺少刻因观李供奉壁画须菩提",
        "author": "刘弇",
        "content": "黎明出故垒，得此空王宫。\n结庐知何年，十里峦冈重。\n居然谢埃𡏖，䆗窱开房栊。\n簁篱漏初日，云木凉高风。\n直疑天边秋，六月到此中。\n壁端故时笔，磊落空生容。\n诈言竺干客，燕坐长年逢。\n我来偶拭目，滞念为一空。\n野僧强留连，稻饭延高舂。\n王程迫星火，持语勿恼憹。\n方惭简书畏，何计栖狂蓬。",
        "dynasty": "宋",
        "collection_info": null
    },
    {
        "title": "留题疏山白云禅院因呈长老秀公",
        "author": "刘弇",
        "content": "白云去不还，空留白云额。\n至今飞山颜，片片尽秋色。\n萧萧事盘纡，刳石转欹仄。\n觚棱骞古殿，粉墨昏绝壁。\n有客倦归艎，潇洒寄一适。\n松萝青鸟咔，江影卷余白。\n始时开山人，真意非无得。\n百年惊一吷，节物变今昔。\n谁是云无心，翛然彼禅伯。",
        "dynasty": "宋",
        "collection_info": null
    },
    {
        "title": "过昆阳城",
        "author": "刘弇",
        "content": "古聚少，荒蹊多，枯湟十尺余陂陀。\n绛霄南来赤龙子，叱咤此地扬天戈。\n虎据乃其始，鹊起宁须时。\n坐令刘宗半天下，寻邑百万徒尔为。\n今来玉垒半荆棘，但见苍烟白日嬉樵儿。\n愁来商歌涉长道，泽国秋兰紫茎老。\n九原蓬颗日益多，世事茫茫一飞鸟。",
        "dynasty": "宋",
        "collection_info": null
    },
    {
        "title": "鄱阳湖四十韵",
        "author": "刘弇",
        "content": "巨浸连吴越，高躔直斗牛。\n玄冥开别府，江伯汇支流。\n象纬元精逼，神姦秘怪裒。\n番君疏带砺，彭蠡壮襟喉。\n赴隙如无地，凭壖忽有州。\n津涯逾写润，窟宅定刳幽。\n岛认瀛鳌戴，涛疑阵马异。\n珠跳怜雨驶，镜滑识风收。\n树带乔枝隠，山余短碧浮。\n窥觇波罔象，睥睨忲阳侯。\n漾月都迷皓，蒸云间作油。\n涵濡均藻荇，冗长到虾鳅。\n蜃幻晴嘘阁，龙腥夜拔湫。\n万寻悬圃玉，一带洞庭秋。\n盈缩知谁纪，吞并似力揫。\n鲤矜封赤鯶，龟笑斥朱眸。\n嵌窦扶桑啮，珍文匠石锼。\n鸥羣驯野客，蚖肆傲潜虬。\n罟数筐零霰，樯轻弩激遶。\n孰分浮瓠澨，或讶绕蛇丘。\n弦索延商妇，舽艭送莫愁。\n陶朱诚得策，神禹想遗忧。\n端称潺湲弄，非无隠伏搜。\n豆分高下渚，苇视去来舟。\n血脉干坤活，疮痍稼穑瘳。\n披猖包息壤，琐碎落浮沤。\n莲女婵娟棹，渔郎芼燥瓯。\n有人搴绣被，无客傲鹴裘。\n货贝穷干没，醪羞肃丐求。\n束枯论沃釜，戒覆比倾辀。\n众水杯盂外，他年吐纳尤。\n鹊填功未议，鲸吸志应酬。\n何事轻思济，吾防果未周。\n阽危心骨醉，飘泊面颜羞。\n敢计乘桴去，何知戴笠游。\n片帆真扰扰，隻影转悠悠。\n卑湿{口羞}梁傅，星霜挂魏牟。\n劳歌惭孺子，破簏付平头。\n乌豉缘莼置，黄粻为鲙谋。\n清螺取归日，稳棹听夷犹。",
        "dynasty": "宋",
        "collection_info": null
    },
    {
        "title": "蒋沙庄居十首  其一",
        "author": "刘弇",
        "content": "他日蓬蒿地，吾庐瓦数沟。\n井泉甘胜乳，庭竹冷先秋。\n村落时情淡，田畴岁计优。\n荆扉轮日掩，最喜近松楸。",
        "dynasty": "宋",
        "collection_info": null
    },
    {
        "title": "蒋沙庄居十首  其二",
        "author": "刘弇",
        "content": "黄岭虹腰抱，鳌山食案横。\n中非避世士，稍亦畏时名。\n傍晚浇慵酒，寻春濯足行。\n鸡雏娇底死，犊子健能生。",
        "dynasty": "宋",
        "collection_info": null
    },
    {
        "title": "蒋沙庄居十首  其三",
        "author": "刘弇",
        "content": "翳翳柔桑活，辉辉野水宽。\n艺蔬苍芥甲，延客白蒲团。\n点缀花粘蔓，稀疏粉束竿。\n家风纔茗饮，一室听冰寒。",
        "dynasty": "宋",
        "collection_info": null
    },
    {
        "title": "蒋沙庄居十首  其四",
        "author": "刘弇",
        "content": "软滑香籼颗，肥长紫蕨苗。\n盘餐殊不恶，邻叟亦时邀。\n潘岳萧条鬓，陶潜颉颃腰。\n巢枝得安稳，万物一鹪鹩。",
        "dynasty": "宋",
        "collection_info": null
    },
    {
        "title": "蒋沙庄居十首  其五",
        "author": "刘弇",
        "content": "晴屋鸣鸠妇，春陂翳雉媒。\n堮头甘野蔌，锄力到陈荄。\n掠水千艘健，横风一笛哀。\n最怜双白鸟，解事等閒来。",
        "dynasty": "宋",
        "collection_info": null
    },
    {
        "title": "蒋沙庄居十首  其六",
        "author": "刘弇",
        "content": "十里蛇原近，宜閟一亩金。\n乱酲眠暗术，娇碧拥云林。\n早晚归欤计，因循愧此心。\n江南吾土乐，应得慰消沉。",
        "dynasty": "宋",
        "collection_info": null
    },
    {
        "title": "蒋沙庄居十首  其七",
        "author": "刘弇",
        "content": "松种龙蛇子，栽培近着行。\n有时窥北榻，不日暗东冈。\n泪落终含韵，轮囷未竟长。\n故应容足地，投老慰荒凉。",
        "dynasty": "宋",
        "collection_info": null
    },
    {
        "title": "蒋沙庄居十首  其八",
        "author": "刘弇",
        "content": "羊栈鸡埘接，蔬畦麦壠傍。\n蜗涎书老壁，苔阵涩高厢。\n家有青缃学，儿传急就章。\n未甘骑瘦马，跳蚤事干忙。",
        "dynasty": "宋",
        "collection_info": null
    },
    {
        "title": "蒋沙庄居十首  其九",
        "author": "刘弇",
        "content": "名愧周繁弱，材非鲁孟劳。\n蛙仍当鼓吹，径任没蓬蒿。\n紫芋新厨味，黄枨馥鲙刀。\n业诗何水部，耽酒阮兵曹。",
        "dynasty": "宋",
        "collection_info": null
    },
    {
        "title": "蒋沙庄居十首  其一○",
        "author": "刘弇",
        "content": "刘宗坟墓国，金水眇萦回。\n飐飐鸦巢覆，疏疏槿户开。\n春风持赠柳，腊雪试妆梅。\n欲识尘埃少，元无俗物来。",
        "dynasty": "宋",
        "collection_info": null
    },
    {
        "title": "莆田杂诗二十首  其一",
        "author": "刘弇",
        "content": "清樾陂陀外，春深四五家。\n丛祠下箫鼓，平楚暗桑麻。\n水国潜虬傲，天程去鸟赊。\n仙山仍在目，潇洒送生涯。",
        "dynasty": "宋",
        "collection_info": null
    },
    {
        "title": "莆田杂诗二十首  其二",
        "author": "刘弇",
        "content": "梅雨催农镈，痴风泣海樯。\n鱼龙波浪阔，燕雀户庭凉。\n鳐柱春刳玉，蚝山夜凿霜。\n家园两痕泪，早晚促吾装。",
        "dynasty": "宋",
        "collection_info": null
    },
    {
        "title": "莆田杂诗二十首  其三",
        "author": "刘弇",
        "content": "南北分双剎，公私限五塘。\n蚶祠开锁碎，蟹井幕荒凉。\n酒熟传红泛，抢珍异墨黄。\n飘零晋耆旧，冠剑几星霜。",
        "dynasty": "宋",
        "collection_info": null
    },
    {
        "title": "莆田杂诗二十首  其四",
        "author": "刘弇",
        "content": "梅井经疏凿，如闻自昔人。\n玉奁深贮月，云乳暖藏春。\n桐叶谁新汲，葵芽好问津。\n端堪事杯酌，泠汰客襟尘。",
        "dynasty": "宋",
        "collection_info": null
    },
    {
        "title": "莆田杂诗二十首  其五",
        "author": "刘弇",
        "content": "末丽娟娟妬，山丹灼灼姝。\n暖烟岩养璞，沉碧凤将雏。\n刀尺文章拙，巾㡚礼数迂。\n课成鸥鹭想，片梦落江湖。",
        "dynasty": "宋",
        "collection_info": null
    },
    {
        "title": "莆田杂诗二十首  其六",
        "author": "刘弇",
        "content": "十里壶公庙，喧传像逼真。\n斧斤刳洞骨，风雨涩松鳞。\n气象干坤豁，涵濡草木春。\n的应云闹处，藏得武陵人。",
        "dynasty": "宋",
        "collection_info": null
    },
    {
        "title": "莆田杂诗二十首  其七",
        "author": "刘弇",
        "content": "鶗鴂青春晏，遶鼩白社骄。\n掠风雏燕翼，界雨晚虹腰。\n醥醁银床沥，蘴茸紫涧苗。\n到家幸无苦，浦溆有回潮。",
        "dynasty": "宋",
        "collection_info": null
    },
    {
        "title": "莆田杂诗二十首  其八",
        "author": "刘弇",
        "content": "饱闻何氏子，遗迹在仙山。\n节拥三清绛，龙骑九色班。\n曲屏明猨荟，哀玉走潺湲。\n好刷摩天翮，徂镳试一攀。",
        "dynasty": "宋",
        "collection_info": null
    },
    {
        "title": "莆田杂诗二十首  其九",
        "author": "刘弇",
        "content": "香忆传岩号，龟曾得寺名。\n禽巢多越思，海错尽南烹。\n接食乌儿堕，漫冈犊子狞。\n正怜杯酒贱，醉叟日纵横。",
        "dynasty": "宋",
        "collection_info": null
    },
    {
        "title": "莆田杂诗二十首  其一○",
        "author": "刘弇",
        "content": "鹤唳归云急，龙移过雨腥。\n桂清飘月岫，槎老卧烟汀。\n洞失壶公旧，雩传妙应灵。\n不缘幽事隔，小復理篂箳。",
        "dynasty": "宋",
        "collection_info": null
    },
    {
        "title": "莆田杂诗二十首  其一一",
        "author": "刘弇",
        "content": "共乐超然构，跻攀一气边。\n苍茫云水国，清润李梅天。\n碎白淙崖瀑，孤青煮海烟。\n三神山自邈，何至苦求旃。",
        "dynasty": "宋",
        "collection_info": null
    },
    {
        "title": "莆田杂诗二十首  其一二",
        "author": "刘弇",
        "content": "蟏蛸当户缀，络纬拥莎吟。\n诗魄干霄上，棋魔搅海深。\n忘机一飞鸟，藏拙万黄金。\n昨有逃虚慰，支郎下北岑。",
        "dynasty": "宋",
        "collection_info": null
    },
    {
        "title": "莆田杂诗二十首  其一三",
        "author": "刘弇",
        "content": "直东无际海，万水自朝宗。\n沃日纔分爝，浮天亦荡胸。\n吐吞何楚越，冗长到鱼龙。\n好在乘桴客，吾安议适从。",
        "dynasty": "宋",
        "collection_info": null
    },
    {
        "title": "莆田杂诗二十首  其一四",
        "author": "刘弇",
        "content": "远寺梢清梵，孤城咽晚笳。\n稻畦眠堮渌，榕径愕悬蛇。\n尊俎辉琮璧，诗书蛰镆铘。\n家家余岁计，吉贝与蒸纱。",
        "dynasty": "宋",
        "collection_info": null
    },
    {
        "title": "莆田杂诗二十首  其一五",
        "author": "刘弇",
        "content": "当日山南寺，层楼插蔽亏。\n龙蛇缄柳笔，风雨舛唐碑。\n游浅云吞液，山稀海衬眉。\n杖藜搘瘦鹤，白髮茂林缁。",
        "dynasty": "宋",
        "collection_info": null
    },
    {
        "title": "莆田杂诗二十首  其一六",
        "author": "刘弇",
        "content": "功名惭鹗瞬，龟组困鸠佻。\n元结郎终漫，刘安隠孰招。\n客尘关簿领，生计负渔樵。\n頼足尊中物，时将块磊浇。",
        "dynasty": "宋",
        "collection_info": null
    },
    {
        "title": "莆田杂诗二十首  其一七",
        "author": "刘弇",
        "content": "傍海千塍稻，由来䆉稏蟠。\n异时更虐飓，中夕舞惊澜。\n竟使鱼鼈有，不堪蛙黾讙。\n嗟吾无急策，坐视汝凋残。",
        "dynasty": "宋",
        "collection_info": null
    },
    {
        "title": "莆田杂诗二十首  其一八",
        "author": "刘弇",
        "content": "荔子绡囊搐，蕉花玉糁骈。\n紫髯牵腰袅，绀{糹宪}走婵娟。\n萧寺千家幕，兰盆七月天。\n壶公仙日月，乞汝送流年。",
        "dynasty": "宋",
        "collection_info": null
    },
    {
        "title": "莆田杂诗二十首  其一九",
        "author": "刘弇",
        "content": "三县圜扉閴，全闽道院传。\n夜涛悭梦寐，晡食厌腥羶。\n家塾儒风旧，牢盆利孔偏。\n尘埃如拂得，定作海乡仙。",
        "dynasty": "宋",
        "collection_info": null
    },
    {
        "title": "莆田杂诗二十首  其二○",
        "author": "刘弇",
        "content": "雨露萧茅浃，干坤燕雀微。\n草莱鞭懒蛰，廊庙集横飞。\n今者诚何补，吾其孰与归。\n夜来天直北，剑魄绕星辉。",
        "dynasty": "宋",
        "collection_info": null
    },
    {
        "title": "早发赴蒙县二首  其一",
        "author": "刘弇",
        "content": "草露垂垂白，溪泥脚脚深。\n槿篱藏吠犬，桑蘙漏栖禽。\n食匕惊浮世，鞭梢度寸阴。\n利名幺么得，会是死灰心。",
        "dynasty": "宋",
        "collection_info": null
    },
    {
        "title": "早发赴蒙县二首  其二",
        "author": "刘弇",
        "content": "摇落秋无頼，追随月结缘。\n褐衣寒未授，枥马老先颠。\n客思淮云远，乡魂越鸟边。\n荒唐故时叟，曳尾想遗阡。",
        "dynasty": "宋",
        "collection_info": null
    },
    {
        "title": "赠谢民师",
        "author": "刘弇",
        "content": "三语君为掾，百罹吾厌生。\n江山共乡思，兰桂敌交情。\n黄卷真无负，龙渊恐不平。\n何当改初服，别约纽荃蘅。",
        "dynasty": "宋",
        "collection_info": null
    },
    {
        "title": "临江",
        "author": "刘弇",
        "content": "居然两福地，首尾限清江。\n䆗窱芦州抱，晶荧石涧淙。\n泼云秋䆉稏，割雨晓舽艭。\n愁绝村南舍，驯鸡对小窗。",
        "dynasty": "宋",
        "collection_info": null
    },
    {
        "title": "赠李子从三十韵",
        "author": "刘弇",
        "content": "落落将家子，堂堂儒者宗。\n虹蜺蟠志气，天地贮心胸。\n骨秀霜含树，神清瀑挂峰。\n才应过八斗，业已足三冬。\n灯壁曾闻凿，萤纱屡听缝。\n书从蒲叶写，诗向锦囊封。\n醉把干坤揖，吟将风月供。\n挥毫珠错落，吐论玉铮鏦。\n逐逐儒林虎，昂昂墨海龙。\n文踰韩吏部，学切郑司农。\n雨露恩将及，风云运正逢。\n海深鲲定化，霄远鹤须冲。\n汝乃今王粲，予非昔蔡邕。\n敬蒙修客刺，特辱造宾墉。\n遂闢膺门纳，因施孺榻容。\n礼贤台再筑，待客黍频舂。\n磨讲诗千首，欢谐酒一钟。\n笑谈风对起，论难剑交锋。\n篇什回环数，缄题往復重。\n共将诸子探，同把异端攻。\n闻见输君博，赓酬愧我慵。\n便当思阁笔，何敢更撞钟。\n堂舍经宵会，琴堂累日从。\n并行花县密，同坐柳阴浓。\n出处汉四皓，情怀楚两龚。\n淡闻君子水，久见大夫松。\n正喜陪谈柄，应难别去踪。\n短亭情黯黯，南浦恨匆匆。\n负笈游洙泗，担簦往辟雍。\n相如行有日，非久客临邛。",
        "dynasty": "宋",
        "collection_info": null
    },
    {
        "title": "伤段谦叔失意二十八韵",
        "author": "刘弇",
        "content": "场屋遗才日，英雄失意秋。\n荐贤无北海，削迹有东丘。\n未遂图南志，先贻败北忧。\n旷弦多误奏，卞玉却轻投。\n西逐惭秦客，南冠愧楚囚。\n天亡非战罪，道丧是吾羞。\n命薄闻歌凤，时穷见叩牛。\n丹山摧鸑鷟，虞阪困骅骝。\n落日千行泪，西风万古愁。\n壮图沉草莽，归思动沧洲。\n是理皆前定，非人可豫谋。\n闷来宜自遣，势去不须尤。\n消日棋千局，忘怀酒一瓯。\n更宜思破釜，莫便欲乘桴。\n豹匪终藏雾，鲸非可在沟。\n此生如富贵，未死合公侯。\n子况才华妙，身兼学业优。\n文章思顿进，志意素加修。\n禹穴书曾探，嵩山涧亦搜。\n纱萤频见聚，邻烛屡闻偷。\n默记迹三箧，疏通贯九流。\n赋才肩贾马，诗格驾曹刘。\n肯向清时废，须膺紫诏求。\n不当三径隠，未可五湖游。\n啮臂盟须復，题桥志必酬。\n宁终葬鱼腹，诚合跨龙头。\n早弄书生笔，当焚败将舟。\n也知男子志，未肯死前休。",
        "dynasty": "宋",
        "collection_info": null
    },
    {
        "title": "伤蔡文仲秋闱失意四十韵",
        "author": "刘弇",
        "content": "侧听秋闱榜，君名又不传。\n病龙频失水，倦鸟久惊弦。\n有意期行道，无人肯荐贤。\n长沙伤鵩日，西狩获麟年。\n失意应常理，嗟君最可怜。\n双亲堂上老，三釜养中偏。\n鬚有千茎雪，家无二顷田。\n甑中尘屡起，囊乏磬长悬。\n草木荒三径，埃氛满一廛。\n鹑衣伤子夏，蜗舍病焦先。\n雪冷袁安卧，风清靖节眠。\n谩夸五色笔，不及一囊钱。\n抱玉冤谁雪，沉舟恨自牵。\n翼摧云外鹄，身绊驾头鹯。\n愤气高冲斗，悲号下入泉。\n未甘为败将，犹拟奋空拳。\n文丧思投笔，胶稀欲绝弦。\n悲弹三尺剑，闷钓五湖船。\n迁摈当修史，雄闲合草玄。\n张衡四愁什，杜甫八哀篇。\n膑刖兵书作，丘穷易道编。\n文人从坎坷，才子本迍邅。\n得失诚由命，穷通莫怨天。\n不须吟泽畔，何用饿山巅。\n豹匪终藏雾，龙非久在渊。\n鹄侯高定中，杨叶细须穿。\n子况千人敌，身仍百善全。\n平生于传癖，终日被书癫。\n容貌堂堂也，胸襟落落然。\n文章追贾马，德行继渊骞。\n吐论昆崙决，挥毫组绣联。\n字奇称草圣，句巧号诗仙。\n身瘦文弥古，家贫节更坚。\n士流瞻若斗，学者慕如羶。\n自合升朝右，宁终死道边。\n此来虽蠖屈，前去定鶑迁。\n邹黍当重秀，韩灰决復燃。\n焚舟收后效，破釜雪前愆。\n诚愿穷犹斗，何甘废中权。\n未应豪杰士，憔悴老螺川。",
        "dynasty": "宋",
        "collection_info": null
    },
    {
        "title": "伤友人潘镇之失意七十韵",
        "author": "刘弇",
        "content": "念子多屯踬，秋闱又背驰。\n南阳龙卧久，东鲁凤何衰。\n刖足冤谁雪，伤弓翅已垂。\n有文须夺席，无地可容锥。\n破落三间屋，荒凉四壁篱。\n平生萍荡漾，活计叶离披。\n磬挂囊多乏，尘生甑少炊。\n饥寒妻拟弃，憔悴嫂贻嗤。\n行古时稀合，身孤世早知。\n尽应嫌学僻，无不笑书痴。\n读已周千卷，攀犹滞一枝。\n鹢因风紧退，兰为雪深萎。\n卞璞羞空献，齐竽嘆失吹。\n未为横荐鹗，又作曳泥龟。\n东国频遭黜，西山独忍饥。\n皇皇行泽畔，寂寂卧漳湄。\n应下伤麟泪，还牵感鵩悲。\n着成孤愤传，吟就八哀诗。\n道丧谁开眼，愁来自皱眉。\n迍邅真命也，险阻屡尝之。\n清庙含三嘆，明时动五噫。\n野歌成匪虎，矶钓本非罴。\n事故多如此，心休苦怨咨。\n都缘名是累，须用道为医。\n破闷无如酒，消忧莫若棋。\n勿同杨泣路，休效墨悲丝。\n得失皆由分，穷通自有时。\n海深鲲化早，天远鹤冲迟。\n子况多能者，身怀可致资。\n九河流剧辩，万马走雄辞。\n学似钩龙巧，文如吐凤奇。\n五车书并览，三箧记无余。\n解辨鲁鱼惑，能分亥豕疑。\n博闻探禹穴，多见识曹碑。\n行止珪无玷，周流玉不缁。\n经明人尽仰，才大士争师。\n名价关西振，儒风稷下移。\n生徒居若市，来者被成帷。\n天道如将復，人文未丧斯。\n定伸膏泽志，入侍帝王墀。\n豹匪终藏雾，蛟非久在池。\n青云如借路，蹇步足通逵。\n定补千裘腋，宁由五羖皮。\n冠弹思贡禹，舌在忆张仪。\n已往虽非悔，方来尚可追。\n此生当富贵，未死属男儿。\n顾我诚荒斐，蒙君爱保持。\n杏坛齐出处，槐里久参随。\n情荷椒兰契，言蒙药石规。\n琢磨朝切切，讲诲夜孜孜。\n小大钟容叩，高低仞许窥。\n开谈发吾覆，飞辩解人颐。\n较艺思焚砚，交锋拟树旗。\n奚斯睎考甫，子贡服宣尼。\n共有亨途约，俱怀远到期。\n精诚甚胶漆，酬唱越埙箎。\n本谓同游处，何图有别离。\n身从来岭表，音逐隔天涯。\n荏苒年光换，回还气候推。\n暗惊时倏忽，屡见月盈亏。\n故国书迢递，他乡路崄巇。\n登高魂欲断，眺望力应疲。\n侧望魁乡荐，夫何摈有司。\n临风心恻怛，开榜泪淋漓。\n场屋非收子，文闱更荐谁。\n主盟宁至当，提掖岂无私。\n尽指珠多颣，咸疑玉有疵。\n叩天身患远，叫帝泣嗟卑。\n写恨凭精卫，声冤付子规。\n彼苍不可问，徒积故人思。",
        "dynasty": "宋",
        "collection_info": null
    },
    {
        "title": "题仰山二十韵",
        "author": "刘弇",
        "content": "维南斗牛下，万仞耸崔嵬。\n日上光先占，江盘势却迴。\n一方蒙雨露，几处对楼台。\n不逐秦鞭去，曾经禹载来。\n云生风惨淡，冰泮谷喧豗。\n险外烟岚变，深中洞府开。\n岩花春灼烁，溪鸟暖毰毸。\n飞瀑含清籁，乖龙走疾雷。\n平川萧庙閟，半腹邓坛摧。\n精缊琼瑰宝，奇钟杞梓材。\n僧轩宜薜荔，樵径怯莓苔。\n旁睨龙洲橘，前瞻庾岭梅。\n仙经饶地脉，赋笔让天台。\n神物多灵贶，农田少旱灾。\n隠居须独行，吟咏亦难才。\n何客能依止，伊余敢语哉。\n一麾成繫滞，四友阻游陪。\n未脱红尘累，徒嗟白髮催。\n梦频生枕席，赏每倒罇罍。\n预恐瓜时代，图归作醉媒。",
        "dynasty": "宋",
        "collection_info": null
    },
    {
        "title": "览唐元成诗因而有赠",
        "author": "刘弇",
        "content": "欲识君诗格，飘然人所难。\n清风生玉宇，白露滴金盘。\n吟嚼充肠冷，披开遶坐寒。\n迥无脂粉气，字字是琅玕。",
        "dynasty": "宋",
        "collection_info": null
    },
    {
        "title": "春日舟中即事",
        "author": "刘弇",
        "content": "墨绶蛮乡去，青春瘴海行。\n陋篷愁暴雨，小艇畏长鲸。\n滩恶舟难渡，风狂浪易生。\n不堪江上笛，时送两三声。",
        "dynasty": "宋",
        "collection_info": null
    },
    {
        "title": "读汪都讲邵宫教拟试赋三十韵",
        "author": "刘弇",
        "content": "文效追前日，词科急俊民。\n儒风穆汉殿，家璞走荆珍。\n汪邵推高手，卿云想后身。\n争移初律暖，竞拨老根陈。\n睥睨三都上，吹嘘七子邻。\n龙蛇开蛰户，河汉洗天津。\n堂室谁升入，诗书迭主宾。\n剸犀锋自倍，彻札手弥亲。\n鼓吹丘轲外，波澜屈宋新。\n巴歌徒里耳，燕石谩缇巾。\n美观圭联璧，和声鼓间錞。\n骎骎新历块，喔喔旧司晨。\n爽实嗤乌有，阿时陋剧秦。\n凿愁神秘露，搜恐物华贫。\n楚剑双干斗，吴娃几学颦。\n飞扬逼场屋，旁午动簪绅。\n伧父几焚砚，修家旧有人。\n珠惊对还浦，角岂独推麟。\n价比千琼玖，文成一欠呻。\n鼻端论妙斲，使外得周询。\n布瑞云歊鼎，连深鲤挂缗。\n岂徒矜羽猎，直可绚郊禋。\n宛是隋唐旧，何分雅颂真。\n两眸宽病客，一气到洪钧。\n捉卷时湔掌，沿涯屡耗神。\n爰居泣韶濩，嫫姆骇蛾螓。\n惬兴谁爬背，长哦独哆唇。\n传夸归有恃，羞缩死将滨。\n雠校三千士，蹉跎九十春。\n岐周双鸑鷟，不省至何因。",
        "dynasty": "宋",
        "collection_info": null
    },
    {
        "title": "次韵奉酬邵美中奉议示同舍",
        "author": "刘弇",
        "content": "真太忙生苟一时，野情幽事每交驰。\n同舟济者聊倾盖，吾党归欤盍指期。\n风日频开友颜笑，珠玑间出洗愁诗。\n小儒坐耗大官食，羞学饥猿嗛两颐。",
        "dynasty": "宋",
        "collection_info": null
    },
    {
        "title": "览邵美中拟试赋出诗三十韵纪之邵有诗谢復次其韵",
        "author": "刘弇",
        "content": "重棘初无课最书，春风破卷得三都。\n千寻杰气千霄上，一片降心免胄趋。\n藏室森罗公柱史，附庸幺么我颛臾。\n正缘好语遥推借，跋扈犹能特百夫。",
        "dynasty": "宋",
        "collection_info": null
    },
    {
        "title": "试院次韵奉酬赵达夫记室惜春之什  其一",
        "author": "刘弇",
        "content": "风酣雨软袅檐丝，端负吾人痛饮师。\n使者岭梅传信远，王孙芳草怨归迟。\n酿成紫府无端梦，开到朱栏第几枝。\n欲问东君挽流转，颠狂好在曲江诗。",
        "dynasty": "宋",
        "collection_info": null
    },
    {
        "title": "试院次韵奉酬赵达夫记室惜春之什  其二",
        "author": "刘弇",
        "content": "酷爱春如蜂蝶迷，还忧青帝学班师。\n愁城恨垒挨排到，酒约花期赌当迟。\n端负江湖归去棹，最关桃李别来枝。\n松丸暖动蟾蠩滴，消杀风光盍付诗。",
        "dynasty": "宋",
        "collection_info": null
    },
    {
        "title": "次韵酬朱充仁示同舍",
        "author": "刘弇",
        "content": "絮扑花然钥靓深，物华看即满曾阴。\n鲁鱼是正成何补，鶑燕勾牵着底禁。\n声迹汾雎连汉鼎，报投绿绮间南金。\n到家禊事应非晚，孤剑悬知出水心。",
        "dynasty": "宋",
        "collection_info": null
    },
    {
        "title": "张寿翁朝散有诗纪同舍名衔录次其韵",
        "author": "刘弇",
        "content": "柳茸无力杏烧红，春入愁肠不散穷。\n千佛经惭名姓入，一尊酒惬笑言同。\n写成悬圃新联璧，分与秋风旧转蓬。\n好样醉乡抛掷却，百钱输与杖头翁。",
        "dynasty": "宋",
        "collection_info": null
    },
    {
        "title": "贡院奏号奉呈同舍诸公",
        "author": "刘弇",
        "content": "朝来甲乙去闻天，喜色胚腪淡墨前。\n干斗已应千剑跃，抟风谁是一鹏骞。\n路歧稳步青霄近，闾里倾心古语传。\n收拾春光终未晚，烂游端属绿衣鞭。",
        "dynasty": "宋",
        "collection_info": null
    },
    {
        "title": "晋之太博同舍常怆六世外祖郑氏苗裔中绝曩访得丘墓所在岁时享祀不辍乡里化之因有诗纪其事谋弇属和云",
        "author": "刘弇",
        "content": "绸缪霜露他时感，零落昆云几叶孙。\n原上有封吞马鬣，道边无石认羊蹲。\n黄粱暗换尘劳世，白草重归血食魂。\n未论纷纷悲往逝，的应凛凛愧生存。",
        "dynasty": "宋",
        "collection_info": null
    },
    {
        "title": "次韵和汪道济都讲惜惜吟",
        "author": "刘弇",
        "content": "温柔乡定虚言耳，鑪火功真长物哉。\n疑别有天春不老，知谁为雨夜曾来。\n满移妃子三汤梦，暗夺仙家一息胎。\n燕玉浪传思暖老，箇中消歇几沉煤。",
        "dynasty": "宋",
        "collection_info": null
    },
    {
        "title": "题福州黄蘗山确禅师息老堂",
        "author": "刘弇",
        "content": "顷来法席如师少，老去生涯似此无。\n直寄天年谩龟鹤，聊收化日到桑榆。\n苍环作抱三台壮，缟带明空一水纡。\n时拂东斋坏云衲，更开南粤隠居图。\n买山支遁初无费，示疾维摩本不徒。\n夜雨龙腥飞别涧，昼烟禽咔落高梧。\n斋余短捉清生麈，坐久柔团暖称蒲。\n三乐荣期犹俗物，二毛潘岳信拘儒。\n禅林彪虎新眠熟，觉海乌藤旧搅枯。\n不学昔人悲唾远，已将兹世脱鱼濡。",
        "dynasty": "宋",
        "collection_info": null
    },
    {
        "title": "送林锡远帐勾罢官北引二首  其一",
        "author": "刘弇",
        "content": "五月角黍江南天，骊驹送客黄金船。\n悠悠别思不足道，去去宦情如欲仙。\n青萍由来异死铁，绿绮未易论胶弦。\n强怀为君歌短什，壮图辄勿轻流年。",
        "dynasty": "宋",
        "collection_info": null
    },
    {
        "title": "送林锡远帐勾罢官北引二首  其二",
        "author": "刘弇",
        "content": "由来不敌是清才，尚喜相逢契此怀。\n直把唯阿平笑语，更将尔汝外形骸。\n吾身方愧猿拘槛，君事何疑箭插靫。\n天子圣明思急策，试论弊事决阴霾。",
        "dynasty": "宋",
        "collection_info": null
    },
    {
        "title": "招季山还家",
        "author": "刘弇",
        "content": "萧条门巷未足愧，晼晚岁时胡不归。\n绿葵白芋故园老，黄颔赪尾前溪肥。\n浮名莫羡风过耳，久客可憎尘满衣。\n约君对拥当户榻，聊割一亩秋蟾辉。",
        "dynasty": "宋",
        "collection_info": null
    },
    {
        "title": "早发襄邑",
        "author": "刘弇",
        "content": "迢迢汴水吞窈冥，白榆多于天上星。\n林梢碎漏月痕白，草头冷泣萤腰青。\n云霄九重近在目，鹓鹭百翮谁趋庭。\n鸡声马蹄正立敌，断送垢褐疲吾形。",
        "dynasty": "宋",
        "collection_info": null
    },
    {
        "title": "夜泊建溪丰乐驿前三首  其一",
        "author": "刘弇",
        "content": "坐看云叶洗昭回，磴束天仙玉宇开。\n水染东瓯清到骨，客伤南浦酽于醅。\n雪萌正荐浇酲笋，粉色浑藏艷眼梅。\n稍觅暗芳窥熠耀，更从白石认毰毸。",
        "dynasty": "宋",
        "collection_info": null
    },
    {
        "title": "夜泊建溪丰乐驿前三首  其二",
        "author": "刘弇",
        "content": "鬖鬖彪弁吹颓鬓，戢戢悬鹑戒早寒。\n漂泊昔游堪冷笑，悠扬短梦迫惊湍。\n霜潭傲险苍虬啸，月碛牵波翠篠团。\n十载南冠欹一叶，背人功业底无端。",
        "dynasty": "宋",
        "collection_info": null
    },
    {
        "title": "夜泊建溪丰乐驿前三首  其三",
        "author": "刘弇",
        "content": "溪灵觅罅吹滩声，削木刺波舟逆行。\n问津候馆得丰乐，回首洞天无玉清。\n愁看迮缆迭石子，快是隔篷眠水晶。\n儿曹灯间动喜色，甑有滑白长腰粳。",
        "dynasty": "宋",
        "collection_info": null
    },
    {
        "title": "赠邑宰詹志行长官",
        "author": "刘弇",
        "content": "头骨插犀冰照颜，胸襟元自涨清澜。\n吏归申午缘无事，民卧田闾识以宽。\n晤语早倾程子盖，评诗尤逼杜公坛。\n如论妙誉无留赏，合向骁壶作倚竿。",
        "dynasty": "宋",
        "collection_info": null
    },
    {
        "title": "清真观步翠阁",
        "author": "刘弇",
        "content": "飞梯倒插玉螮蝀，危槛别刻青芙蕖。\n送凉野水旧涵竹，借色春山拟滴裾。\n王乔过鳬可坐揖，萧史鸣凤徒纷如。\n眸子欲酸跂予望，弔世清泪横方诸。",
        "dynasty": "宋",
        "collection_info": null
    },
    {
        "title": "清真观清轩",
        "author": "刘弇",
        "content": "向背仙宫总闢琳，兹轩仍出古城阴。\n千年曾史长存魄，一片巢由不染心。\n秋阔雨高天洗翳，夜凉风软月吹金。\n冰壶早讶贮人世，况復隔溪葱蒨深。",
        "dynasty": "宋",
        "collection_info": null
    },
    {
        "title": "清真观斋轩",
        "author": "刘弇",
        "content": "物理相悬能几何，是非得丧了无多。\n仙家日月闲庭户，人世浮沉寄唯阿。\n矗橚晓声来杂佩，涟漪春脉涨青罗。\n箇中故有天倪在，持语流光任掷梭。",
        "dynasty": "宋",
        "collection_info": null
    },
    {
        "title": "月波楼",
        "author": "刘弇",
        "content": "玉魄冰魂万顷连，曲栏仍在斗魁边。\n浮天自作通津去，洗客终疑爽气偏。\n不比寻常闲水墨，最宜三五好婵娟。\n翚飞稳蘸明河接，更拟凭虚逼岛仙。",
        "dynasty": "宋",
        "collection_info": null
    },
    {
        "title": "贺氏怡轩",
        "author": "刘弇",
        "content": "盘薄檐牙紫翠间，正缘天属得恬安。\n已闻名教兼三乐，况有家声到二难。\n棠棣萼留春色好，鹡鸰原占洞天宽。\n友于谁復知真适，拾穗荣期似太漫。",
        "dynasty": "宋",
        "collection_info": null
    },
    {
        "title": "建德县作",
        "author": "刘弇",
        "content": "铜官南部号无事，烟火萧条数百家。\n令尹印章希搭纸，里胥邦赋半催茶。\n山稠别限番君国，潦暗疑通海客槎。\n石磴落当萧寺面，怜渠清绝好生涯。",
        "dynasty": "宋",
        "collection_info": null
    },
    {
        "title": "新开湖诗  其一",
        "author": "刘弇",
        "content": "输写由来未易穷，浑疑天作水仙宫。\n浩无边际蓝吞野，散作霑濡雨卷空。\n末口潦收秋涨缩，污沟波泛暮潮通。\n会当挥楫乘高兴，尽把尘缨濯此中。",
        "dynasty": "宋",
        "collection_info": null
    },
    {
        "title": "新开湖诗  其二",
        "author": "刘弇",
        "content": "平铺绉縠几千寻，潇洒由来爽客襟。\n天借月华来海上，地蒸云气出波心。\n鱼虾泽国抛残玉，灯火船窗点碎金。\n闻说蚌胎无颣颗，又凭风力舞秋阴。",
        "dynasty": "宋",
        "collection_info": null
    },
    {
        "title": "送廷允决曹解官舟行赴阙    其一",
        "author": "刘弇",
        "content": "由来佳掾推三语，故有能名擅一方。\n投分稠人期李郭，平心他日到于张。\n囹扉尽洗沉冤魄，贯索时分入夜光。\n举世谩嗟岐路涩，只今腾踏见飞黄。",
        "dynasty": "宋",
        "collection_info": null
    },
    {
        "title": "送廷允决曹解官舟行赴阙    其二",
        "author": "刘弇",
        "content": "春江活碧染衣浓，闹橹初挨鹢首东。\n岸柳跃丝金稍重，渚梅收糁玉全空。\n腐儒糟粕迂疏后，上客风云感慨中。\n好访瀛洲缀仙客，家山无苦梦壶公。",
        "dynasty": "宋",
        "collection_info": null
    },
    {
        "title": "次韵酬",
        "author": "刘弇",
        "content": "束书归伴鹤头游，赢得髭根未雪如。\n春甽有田皆杜鄠，晓窗无岫不衡庐。\n糟床最与天真近，鱼沫何妨世态疏。\n鞹足龟腰负芝朮，因君特地愧三余。",
        "dynasty": "宋",
        "collection_info": null
    },
    {
        "title": "次韵表民偶作",
        "author": "刘弇",
        "content": "纷纷仪覆与秦倾，何者竟为吾道行。\n物外金朱犹土梗，兴来诗酒亦功名。\n梦同秋栈萦纡入，分比春兰馥郁生。\n他日未宜轻感慨，劝人归是子规声。",
        "dynasty": "宋",
        "collection_info": null
    },
    {
        "title": "赠致政曾宣德十二韵",
        "author": "刘弇",
        "content": "自得逍遥物外情，肯将冠冕谩劳形。\n门前始种先生柳，斗下重添处士星。\n文豹雾中谁逐逐，飞鸿天外自冥冥。\n最怜孤竹人高卧，却讶三闾客独醒。\n放旷七贤林下洞，栖迟六逸水边亭。\n和烟买得花栽润，带雨移来药颗馨。\n鳬舄印残苍藓绿，蜗庐筑破远山青。\n消磨日月棋千局，笑傲云霞酒一瓶。\n隠几旋成招隠句，披衣新看养生经。\n小轩静把琴开匣，幽苑深将鹤剪翎。\n明月有时来竹坞，红尘无路到松扃。\n几多九老图中景，都为丹青入障屏。",
        "dynasty": "宋",
        "collection_info": null
    },
    {
        "title": "上金陵黄尚书安中二首  其一",
        "author": "刘弇",
        "content": "南来踽踽拜前尘，雅睠仍从辙鲋新。\n四照色温初似玉，一时恩到总成春。\n非如学者论糟粕，须信人间得凤麟。\n况有珠玑长满把，冥搜终恐物华贫。",
        "dynasty": "宋",
        "collection_info": null
    },
    {
        "title": "上金陵黄尚书安中二首  其二",
        "author": "刘弇",
        "content": "千毫回斡自无旁，逸劲仍闻饮石梁。\n黄卷素心因事见，空门真味与閒长。\n扁舟尚录袁临汝，清酒无论顾建康。\n五载转头归一瞬，门阑依旧笑羝羊。",
        "dynasty": "宋",
        "collection_info": null
    },
    {
        "title": "和安中东楼会饮",
        "author": "刘弇",
        "content": "岧峣飞观决层云，主意全倾合坐宾。\n谈笑龙冈下白日，衣冠麟阁识功臣。\n欲穷人目逢山好，未老秋容到酒醇。\n忍对南鸿问寥廓，沉冥谁是蜀庄珍。",
        "dynasty": "宋",
        "collection_info": null
    },
    {
        "title": "和安中铁柱留题",
        "author": "刘弇",
        "content": "隠然平地起嶙峋，千古舂波此与濒。\n九牧贡金殊夏后，三泉下锢笑秦人。\n力回坤轴阴机壮，妙洒银鈎榜墨新。\n欲识当年镕铸意，莽芦终恐更非真。",
        "dynasty": "宋",
        "collection_info": null
    },
    {
        "title": "王公济四美楼",
        "author": "刘弇",
        "content": "寸心不与一物隔，远目自为千里期。\n便共溪山有情分，更缘阡陌识参差。\n层云异日虽轻举，独鸟长年可俯窥。\n缇骑到家春满眼，庾公清兴不应衰。",
        "dynasty": "宋",
        "collection_info": null
    },
    {
        "title": "王公济兰荄亭",
        "author": "刘弇",
        "content": "闾里传惊饱物华，此亭真是一生涯。\n人知菽水欢终异，地比蓬蒿径自佳。\n岁计黄云千䆉稏，春心青玉几龙蛇。\n不须分外开新畹，故有儿孙敌谢家。",
        "dynasty": "宋",
        "collection_info": null
    },
    {
        "title": "李倅惠诗次元韵酬谢",
        "author": "刘弇",
        "content": "寸毫挥洒敌连城，想见仙标白玉京。\n周鼓直须论妙刻，陶琴初不费烦声。\n他年浪许曾窥豹，此日谁堪与濯缨。\n寂寞蓬茨今有助，病躯那復愧登瀛。",
        "dynasty": "宋",
        "collection_info": null
    },
    {
        "title": "再次韵和酬",
        "author": "刘弇",
        "content": "俗眼纷纷少得青，独君襟义富坻京。\n挥斤郢鼻时惊巧，持鼓雷门浪费声。\n正喜珠玑生咳唾，敢期茅蕝被游缨。\n鲰生謭謭难论报，此日方知海是瀛。",
        "dynasty": "宋",
        "collection_info": null
    },
    {
        "title": "九曲池",
        "author": "刘弇",
        "content": "昔帝樯乌下日边，曾留清跸此蹁跹。\n鱼龙窟暗浮春涨，鳬雁行低破暝烟。\n星阁摧颓空岁月，芜城埋没旧山川。\n后庭一曲陈家破，更看当年水调传。",
        "dynasty": "宋",
        "collection_info": null
    },
    {
        "title": "搘筇",
        "author": "刘弇",
        "content": "蹭蹬年来谁寄声，静搘筇竹了无营。\n照衣檐竹露逼冷，过耳海潮风送清。\n岂有稻粱骄雀鼠，终惭醅酒费瓶罂。\n请缨自是男儿事，咄咄胡为过半生。",
        "dynasty": "宋",
        "collection_info": null
    },
    {
        "title": "和重阳感怀",
        "author": "刘弇",
        "content": "又逢佳节破牢愁，天卷微云尽放秋。\n一水孤飞临汝桨，几人清兴庾公楼。\n萤腰乱试林塘点，蝇阵微收几案稠。\n黄菊红萸满乌帽，椒丘谁是醉乡谋。",
        "dynasty": "宋",
        "collection_info": null
    },
    {
        "title": "次韵酬锡远孤坐有怀",
        "author": "刘弇",
        "content": "白简差差长蠹鱼，强颜那復计三余。\n长波不洗客愁去，脱叶似将官况疏。\n行乐醉乡金欲尽，投身老境岁还除。\n因持旧史论窗烛，大半功名不是书。",
        "dynasty": "宋",
        "collection_info": null
    },
    {
        "title": "次韵和刘次公以诗见赠",
        "author": "刘弇",
        "content": "格老辞严趣復新，百篇洗眼尽惊人。\n喑呜自是东骚将，潇洒疑非阀阅身。\n快甚天星秋炯炯，富于仓廪昔陈陈。\n终惭不敌齐呀喊，敢议肴羞与栗榛。",
        "dynasty": "宋",
        "collection_info": null
    },
    {
        "title": "寄兜率悦禅师二首  其一",
        "author": "刘弇",
        "content": "三峡当年一锡飞，祖灯曾是密传西。\n示徒端的只消指，灌顶分明别有醍。\n秋衲拥云惊晓榻，病髭镊雪照寒溪。\n知谁解吸西江水，頼有孤禅觉众迷。",
        "dynasty": "宋",
        "collection_info": null
    },
    {
        "title": "寄兜率悦禅师二首  其二",
        "author": "刘弇",
        "content": "箯舆曾约下山颜，白足尘缘等是悭。\n贪为水云留物外，劣容纸墨到人间。\n银潢一掬愁枯肺，金钥千重想上关。\n病客此身似笼鸟，何时毳衲对斓斑。",
        "dynasty": "宋",
        "collection_info": null
    },
    {
        "title": "次韵酬何伯修见贻",
        "author": "刘弇",
        "content": "学非歆向擅家声，僮指仍惭左蜀程。\n梦月自怜名旧识，屠龙何补技先成。\n悲缠风树新创鉅，心折家园独鸟惊。\n樵斧渔竿有真趣，不应邻叟怪逃名。",
        "dynasty": "宋",
        "collection_info": null
    },
    {
        "title": "次韵酬何伯修",
        "author": "刘弇",
        "content": "广场较艺号肩摩，笔挫千人敏若梭。\n共喜此声传烜赫，直应无物避爬罗。\n雅音尚汩多哇郑，荆璞谁收屡献和。\n洗眼今看色丝语，快于执热濯东波。",
        "dynasty": "宋",
        "collection_info": null
    },
    {
        "title": "次韵酬谭履常送致政徐朝奉",
        "author": "刘弇",
        "content": "拔迹朝闺太早生，不容余藴付功名。\n肯缘簪绂重回首，似共林塘别有情。\n恰恰冥鸿如素志，来来弊屣薄浮荣。\n留赀无有公何恃，赢得桑榆慰此行。",
        "dynasty": "宋",
        "collection_info": null
    },
    {
        "title": "王适中渝饮约以诗招之",
        "author": "刘弇",
        "content": "别君倒指倏旬日，顾我摇心如旆旌。\n满引未应勤上客，高谈聊欲破劳生。\n望梅终恐难酬渴，挹露悬知别得清。\n咫尺履綦犹惜到，可能无復故人情。",
        "dynasty": "宋",
        "collection_info": null
    },
    {
        "title": "送致政吴通直",
        "author": "刘弇",
        "content": "黑头贪作隠中仙，高谢清时五两纶。\n物外收将閒日月，人间归去好溪山。\n二疏等作挥金计，五柳犹迟倦鸟还。\n多少有车悬不得，规规钟漏亦胡颜。",
        "dynasty": "宋",
        "collection_info": null
    },
    {
        "title": "谢何舜庸见借画舫还乡",
        "author": "刘弇",
        "content": "好样江边青雀𦨵，愧君暂借不相妨。\n帆樯缥缈青天近，窗户玲珑白日长。\n浓绿迢迢春到水，衰颠种种客还乡。\n却应耆旧遥知羡，况味浑如临汝郎。",
        "dynasty": "宋",
        "collection_info": null
    },
    {
        "title": "次韵奉酬何舜庸寄酒",
        "author": "刘弇",
        "content": "寄来何啻十千价，置处曾非六一身。\n自惭无足斗筲算，暂见已觉神形亲。\n他年换得青田核，此日吹回紫府春。\n翦却愁根真外助，不妨功胜齿亡唇。",
        "dynasty": "宋",
        "collection_info": null
    },
    {
        "title": "赠致政李元古二首  其一",
        "author": "刘弇",
        "content": "膴仕委蛇四十秋，翻然归作赤松游。\n无瑕旧是千金璧，不繫今如一叶舟。\n举世风霜空末路，此身芝朮最良谋。\n新篇晚更追骚雅，何计从公乞愈头。",
        "dynasty": "宋",
        "collection_info": null
    },
    {
        "title": "赠致政李元古二首  其二",
        "author": "刘弇",
        "content": "兴味高于鹤在云，去留初不挂毫分。\n郑公乡里新门巷，谢氏芝兰好子孙。\n潇洒笑谈宽日月，优游在世傲干坤。\n邻翁盛说归欤美，曾是当年朱两轓。",
        "dynasty": "宋",
        "collection_info": null
    },
    {
        "title": "赠吴伯玉二首  其一",
        "author": "刘弇",
        "content": "少年腾踏属骅骝，骨相疏明玉照秋。\n湓口犹传旧令尹，豫章聊半古诸侯。\n一官身外真无负，百故胸中自不留。\n论荐由来公道在，谁将卓荦到需头。",
        "dynasty": "宋",
        "collection_info": null
    },
    {
        "title": "赠吴伯玉二首  其二",
        "author": "刘弇",
        "content": "瞥去门阑两换春，标规仍惬此来亲。\n能将官况为余事，别有阳和到后尘。\n衮衮何妨流水淡，纷纷谁数白头新。\n拟论一报归恩地，愧我犹为栾棘人。",
        "dynasty": "宋",
        "collection_info": null
    },
    {
        "title": "罗汉系南长老",
        "author": "刘弇",
        "content": "诸方喉舌卷舂容，直指慈幢信长雄。\n翳尽全开扪海月，清多平挹洗天风。\n相望震旦传衣后，别寄西儿妙斲中。\n好把沃洲论五老，冁然重此得支公。",
        "dynasty": "宋",
        "collection_info": null
    },
    {
        "title": "送螺川张太守二首  其一",
        "author": "刘弇",
        "content": "西南五马照青螺，众惜班春未几何。\n绿髮桑榆收太早，青云岐路剩来多。\n仙家职事清閒好，逋客林泉取次过。\n正恐此身休不得，再看邹律起阳和。",
        "dynasty": "宋",
        "collection_info": null
    },
    {
        "title": "送螺川张太守二首  其二",
        "author": "刘弇",
        "content": "凉飔一水漾清虚，画鹢翩翩北去初。\n暂把壮图收绂冕，只留和气到阎闾。\n海边有梦通琳阙，物外无心挂隼旟。\n寄语琅琊好泉石，使君不是赋归欤。",
        "dynasty": "宋",
        "collection_info": null
    },
    {
        "title": "和吴伯玉九日同会",
        "author": "刘弇",
        "content": "上林曾共见鶑迁，五百英豪气戾天。\n斗在并存嗟白髮，成空半已锁黄泉。\n菊花酩酊同今日，桂籍风流记旧年。\n愧辱新诗无以报，误烦褒笔比青钱。",
        "dynasty": "宋",
        "collection_info": null
    },
    {
        "title": "次韵酬张商佐",
        "author": "刘弇",
        "content": "跧迹青纶木不春，洗君眉宇海津津。\n江湖隔阔青螺梦，岁月飘零北固身。\n俯仰未应羞彼俗，漱衔仍喜属吾人。\n嚼螯擘殻怀哉乐，又作秋风一笑新。",
        "dynasty": "宋",
        "collection_info": null
    },
    {
        "title": "清凉法和禅师",
        "author": "刘弇",
        "content": "东南谁是识弥天，觉海乌藤搅欲干。\n金色髯耏飞妙吼，云间头角傲秋蟠。\n觚棱势逼嶙峋去，杖屦阴回矗櫹宽。\n十载洒然重洗我，一襟通底是清澜。",
        "dynasty": "宋",
        "collection_info": null
    },
    {
        "title": "陪王纯父燕历阳连云观",
        "author": "刘弇",
        "content": "天门直北八公西，杏栱梅梁脱蔽亏。\n金叶卷空飞鸟影，冰纨浮入茂林姿。\n裁云丽服淮娥踏，熨齿纹綫楚客辞。\n十二玉帘浑轴水，瘦龙捎月叫参差。",
        "dynasty": "宋",
        "collection_info": null
    },
    {
        "title": "江馆三首  其一",
        "author": "刘弇",
        "content": "山川定出书意外，鱼鸟自闲眠对时。\n艇子黏天归一叶，涛头吹雨落千麾。\n截波尚欲论孤剑，应客初惭乏大儿。\n听得渔郎隔溪语，夜来秋色暗江蓠。",
        "dynasty": "宋",
        "collection_info": null
    },
    {
        "title": "江馆三首  其二",
        "author": "刘弇",
        "content": "无尘一境好仙去，有梦九秋应鹤知。\n弱篠婵娟藏别坞，野荭高下补疏篱。\n秫田百亩堪供酒，脍手千刀间忆鲻。\n未愧镜湖夸贺监，聊将星管觅桓伊。",
        "dynasty": "宋",
        "collection_info": null
    },
    {
        "title": "江馆三首  其三",
        "author": "刘弇",
        "content": "连云草树纵横幕，点水鳬鸥黑白棋。\n日晏厨烟青一穗，暑余窗雨暗千丝。\n饱闻杨恽生行乐，懒赋张衡我所思。\n软碧会须连月占，恣看飞檝界琉璃。",
        "dynasty": "宋",
        "collection_info": null
    },
    {
        "title": "赠高邮尉郭奉世",
        "author": "刘弇",
        "content": "好样仙曹斗野西，不将颜色傍人低。\n由来胸腹开蒙汜，故有篇章照黑蹏。\n采捧挂门虚昼警，鸱夷浮客趁秋跻。\n风胡去世纯钩蛰，谁取吹毛莹鸊鹈。",
        "dynasty": "宋",
        "collection_info": null
    },
    {
        "title": "灵鹫寺",
        "author": "刘弇",
        "content": "蠹粉侵侵抱缭墙，佛祠仍是旧仙乡。\n晴雷殷地溪声转，顽橐吞空洞脉长。\n旦过客分云卧冷，腊高僧煮涧毛香。\n须知剩得天龙护，别绕森严十万冈。",
        "dynasty": "宋",
        "collection_info": null
    },
    {
        "title": "光相洞",
        "author": "刘弇",
        "content": "仙客当年蜕尘土，洞天此地老烟霞。\n顷来鸡犬如无迹，裏许山川别是家。\n辽海不归千岁鹤，武陵频换一番花。\n可能匕上胡麻饭，变得劳生两鬓华。",
        "dynasty": "宋",
        "collection_info": null
    },
    {
        "title": "自竹岩至杉溪",
        "author": "刘弇",
        "content": "晓寻葱蒨踏顽云，越俗闽风杂楚民。\n天窄定藏巫峡雨，溪深疑有武陵春。\n驱寒万籁争奔壑，竞秀千峰自逼人。\n断送残年归马首，却羞头着故纶巾。",
        "dynasty": "宋",
        "collection_info": null
    },
    {
        "title": "送狄太守清明日燕莆田共乐亭三首  其一",
        "author": "刘弇",
        "content": "青幢翠葆抱参差，浮客黄金凿落晖。\n一日山川如得主，两眸天地不藏机。\n华胥有国真稀阔，齐物名篇孰是非。\n涩道直西暄绛蜡，卷空箫鼓使君归。",
        "dynasty": "宋",
        "collection_info": null
    },
    {
        "title": "送狄太守清明日燕莆田共乐亭三首  其二",
        "author": "刘弇",
        "content": "赤白觚棱插戾翰，东南重此识多盘。\n起从海若三山外，分得壶公一境宽。\n世事升沉随过鸟，物情潇洒属层峦。\n画图恐是天抛掷，乞与莆人恣展看。",
        "dynasty": "宋",
        "collection_info": null
    },
    {
        "title": "送狄太守清明日燕莆田共乐亭三首  其三",
        "author": "刘弇",
        "content": "他年胜践归林记，大半豪夸落蔡篇。\n快甚跃壶窥日月，泪疑枯海变桑田。\n觥船照客吹红液，轩槛娇春扑紫烟。\n到得无云剩寥廓，此身仍在鸟飞边。",
        "dynasty": "宋",
        "collection_info": null
    },
    {
        "title": "宿泗洲院",
        "author": "刘弇",
        "content": "羸骖戢束来闽岭，晚岁峥嵘宿泗洲。\n一缕蝉联通鸟道，万鞓层迭挂民畴。\n林标入夜梢云梵，暖色先春动毳裘。\n谁把地祇金鏁掣，踏开行客古今愁。",
        "dynasty": "宋",
        "collection_info": null
    },
    {
        "title": "建州试院次韵和林原叔监试",
        "author": "刘弇",
        "content": "鹭袍粉白笔摩秋，余地争看众刃游。\n坚壁頼公专细柳，得壶如我愧中流。\n仆姑此日先穿札，绿绮何心晓报镠。\n恰恰丰隆通蛰户，论功相与副旁求。",
        "dynasty": "宋",
        "collection_info": null
    },
    {
        "title": "出试院次韵和酬郑通直二首  其一",
        "author": "刘弇",
        "content": "吏役区区病足酸，愁闻三十六盘山。\n偶从物外抽身去，又作人间行路难。\n主意十分浓似酒，客心一缕急于滩。\n夜光莫道无因至，乞与扁舟洗眼看。",
        "dynasty": "宋",
        "collection_info": null
    },
    {
        "title": "出试院次韵和酬郑通直二首  其二",
        "author": "刘弇",
        "content": "百粤东头倦客身，秋风溪鲙正堪论。\n尘埃洗尽生风语，粉黛仍传到手罇。\n吹剑自应超世味，曳裾谁復羡侯门。\n临流更拟张胸胆，终恐精微未易言。",
        "dynasty": "宋",
        "collection_info": null
    },
    {
        "title": "芝山",
        "author": "刘弇",
        "content": "当年曾此烂芝英，山半楼台矗化成。\n一点有情悬客望，三休疑路与云平。\n冷吹萝蔓阴晴变，景落鱼龙窟穴清。\n拟秃谢公前却屐，生憎併日计江程。",
        "dynasty": "宋",
        "collection_info": null
    },
    {
        "title": "澄心亭",
        "author": "刘弇",
        "content": "心本虚明亭更幽，亭澄心外復何求。\n高堂挂镜来斯照，素月流天翳尽收。\n道力定僧堪默对，我忘吟客快冥搜。\n风痕不动玻璃软，十万人家一色秋。",
        "dynasty": "宋",
        "collection_info": null
    },
    {
        "title": "赠饶倅陈伯模朝奉二首郡事  其一",
        "author": "刘弇",
        "content": "画戟东南第一州，番君斥大汉家侯。\n王祥别乘开风采，颜驷潜郎识滞留。\n投缿里豪空两狱，发硎刀刃失全牛。\n昨闻铃阁仍丰暇，身卧云涛最上头。",
        "dynasty": "宋",
        "collection_info": null
    },
    {
        "title": "赠饶倅陈伯模朝奉二首郡事  其二",
        "author": "刘弇",
        "content": "早窥安定先生奥，晚刻慈恩塔下名。\n宜有玺书旌治状，饱闻玉笋数门生。\n纸翔市价抄书癖，坛逼诗流觅句精。",
        "dynasty": "宋",
        "collection_info": null
    },
    {
        "title": "次韵陈伯模见赠之什",
        "author": "刘弇",
        "content": "秀语惊人自昔年，津涯今见浩无边。\n情逾玉璧虞卿赠，味赛鮧鱼宋帝便。\n易驷始惭中且下，鏖兵信是一当千。\n端应消得乡闾贺，橐楮新藏朱鹭篇。",
        "dynasty": "宋",
        "collection_info": null
    },
    {
        "title": "白鹭亭逢胡仙尉晋侯二首  其一",
        "author": "刘弇",
        "content": "涨天丝雨欲肥梅，江上相逢秀色开。\n白髮十年归梦寐，青衫一笑洗尘埃。\n云边活碧山围健，汀末疏明鸟阵回。\n独向稠人见高义，此情须敌万琼瑰。",
        "dynasty": "宋",
        "collection_info": null
    },
    {
        "title": "白鹭亭逢胡仙尉晋侯二首  其二",
        "author": "刘弇",
        "content": "老雄冠距旧鸣将，他日文闱果擅场。\n聊佐县章纡墨绶，饱闻家学富青缃。\n占春桃李须惭早，驻日桑榆自审长。\n流水高山空逼耳，有谁论列到需章。",
        "dynasty": "宋",
        "collection_info": null
    },
    {
        "title": "过合肥会黄天倪",
        "author": "刘弇",
        "content": "白狼峰顶共留连，一纪于兹剩四年。\n事过已如炊黍梦，鬓催难着买春钱。\n飘零惭说相思驾，泪落仍传到手篇。\n梨栗果盘鱼蟹饤，怳疑身世上通川。",
        "dynasty": "宋",
        "collection_info": null
    },
    {
        "title": "上王提刑二首  其一",
        "author": "刘弇",
        "content": "峨峨名节重于山，旧作朝廷耳目官。\n凤阙几闻随仗入，龙颜曾许捲帘看。\n昔年白笔惊人凛，今日清风过岭寒。\n直指近来新有例，出疆回使侍金銮。",
        "dynasty": "宋",
        "collection_info": null
    },
    {
        "title": "上王提刑二首  其二",
        "author": "刘弇",
        "content": "獬豸冠中笔罢簪，却乘骢马出骎骎。\n手提国宪风霜重，口布王言雨露深。\n古剑夜光衝斗气，甘棠春有遶庭阴。\n澄清好把冰壶水，洗却天涯滥浊心。",
        "dynasty": "宋",
        "collection_info": null
    },
    {
        "title": "赠致政刘大夫",
        "author": "刘弇",
        "content": "一章飞达九重天，求解黄堂石二千。\n甘守绿园三亩宅，肯贪红药八花砖。\n利名摆去灰心定，功行修来月性圆。\n尤喜挂冠归第后，生涯非欠买山钱。",
        "dynasty": "宋",
        "collection_info": null
    },
    {
        "title": "赠连州致政蔡宣德",
        "author": "刘弇",
        "content": "挂冠归慕赤松游，不羡金门万户侯。\n一枕清风三径晓，满船明月五湖秋。\n冥冥宛若高飞雁，泛泛浑如不繫舟。\n几向夜深南极望，老人星见照连州。",
        "dynasty": "宋",
        "collection_info": null
    },
    {
        "title": "赠致政曾宣德",
        "author": "刘弇",
        "content": "何得清时便挂冠，归来高卧水云间。\n一轮白日易催老，百斛明珠难买閒。\n行止尽将随野鹤，生涯都付与青山。\n庭前乌影高三丈，见说朱扉尚闭关。",
        "dynasty": "宋",
        "collection_info": null
    },
    {
        "title": "送友人赴省",
        "author": "刘弇",
        "content": "佩剑携书入帝京，秋容如画照行程。\n三千道路虽迢递，万里烟霄绝坦平。\n丹汉风高鹏翼健，晓天霜浅马蹄轻。\n好将掷地金声赋，夺取前春榜上名。",
        "dynasty": "宋",
        "collection_info": null
    },
    {
        "title": "送友人赴省二首  其一",
        "author": "刘弇",
        "content": "飘飘勒马出城闉，箧裏还为席上珍。\n荆玉始分三献日，琼林终折一枝春。\n惊天动地文堪掷，捉月拏云手定伸。\n正遇汉庭新用赋，子虚须属茂陵人。",
        "dynasty": "宋",
        "collection_info": null
    },
    {
        "title": "送友人赴省二首  其二",
        "author": "刘弇",
        "content": "久藴惊天动地文，乘秋得志正逢辰。\n青钱万选终须中，白玉三投始辨真。\n鹗荐比声乡贡日，鶑迁前试帝城春。\n汉庭方尚春秋学，须作平津第一人。",
        "dynasty": "宋",
        "collection_info": null
    },
    {
        "title": "冬日呈郭明远二首  其一",
        "author": "刘弇",
        "content": "骚雅亡来几百年，不图今日见君篇。\n遒豪压倒元才子，清丽追回李谪仙。\n风月吟穷三寸舌，江山归欠一囊钱。\n此时长啸出门去，但觉遶梁遗韵传。",
        "dynasty": "宋",
        "collection_info": null
    },
    {
        "title": "冬日呈郭明远二首  其二",
        "author": "刘弇",
        "content": "底事遑遑不见容，秋来又见走西东。\n四时花月搜吟内，万里江山险阻中。\n归去但应存舌在，愁来莫更笑途穷。\n从今贾马休谈咏，恐起霜天刮面风。",
        "dynasty": "宋",
        "collection_info": null
    },
    {
        "title": "春日送签判阳承议",
        "author": "刘弇",
        "content": "春山野思万千重，那更江头来送公。\n别泪滴流红杏雨，离情摇曳绿杨风。\n一枝易遶南飞鹊，隻字难凭北塞鸿。\n惟有感恩情不断，夜深长入梦魂中。",
        "dynasty": "宋",
        "collection_info": null
    },
    {
        "title": "春日送林推官",
        "author": "刘弇",
        "content": "送君南浦忍分襟，注目春江烟水深。\n思乱似云无所着，情浓如酒不堪斟。\n杏花烧断离人恨，杜宇啼穿去客心。\n别后愿为深夜蝶，翩翩飞梦去相寻。",
        "dynasty": "宋",
        "collection_info": null
    },
    {
        "title": "赠柳秀才三首  其一",
        "author": "刘弇",
        "content": "应被功名误一身，卜居归就水云耕。\n诗题招隠同谁和，赋奏閒居独自成。\n三径蓬蒿贫处士，五车经史富书生。\n几回醉后颠狂甚，便拟骑鲸上太清。",
        "dynasty": "宋",
        "collection_info": null
    },
    {
        "title": "赠柳秀才三首  其二",
        "author": "刘弇",
        "content": "奔走文场十载劳，归来三径满蓬蒿。\n麟穷西狩人谁念，龙卧南阳节自高。\n贫裏田园居四壁，吟中风月笔千毫。\n早知今日诗书误，悔不当初学六韬。",
        "dynasty": "宋",
        "collection_info": null
    },
    {
        "title": "赠柳秀才三首  其三",
        "author": "刘弇",
        "content": "万丈飞泉落笔端，源流浑觉海波宽。\n若非学造渊骞寝，焉得诗登李杜坛。\n文苑春开红芍药，词林秋削碧琅玕。\n篇成底事犹多困，只为名高折却官。",
        "dynasty": "宋",
        "collection_info": null
    },
    {
        "title": "题莲花市客肆壁二首  其一",
        "author": "刘弇",
        "content": "男子谋身岂易知，鱼虾燕雀莫相欺。\n蛟龙翻海非无日，鸿鹄冲天自有时。\n直把寸心睎孔孟，终摅余藴继皋夔。\n当年张禹荒唐辈，犹作炎刘帝者师。",
        "dynasty": "宋",
        "collection_info": null
    },
    {
        "title": "题莲花市客肆壁二首  其二",
        "author": "刘弇",
        "content": "片心长是乐清虚，一到莲花喜有余。\n柳倚古溪风不断，路迷芳草客来疏。\n樽无美酒难浮蚁，手有文竿未食鱼。\n细草晚天时跃马，红尘无復上衣裾。",
        "dynasty": "宋",
        "collection_info": null
    },
    {
        "title": "真阳阻水",
        "author": "刘弇",
        "content": "真阳城下涨春涛，船覆车摧满眼愁。\n泛泛我非援溺手，滔滔谁是济川舟。\n一城直恐为鱼鼈，四境何缘辨马牛。\n焉得长鲸浮到海，吸干狂浪得安流。",
        "dynasty": "宋",
        "collection_info": null
    },
    {
        "title": "春日舟中即事",
        "author": "刘弇",
        "content": "不因门有北堂亲，肯泛孤舟瘴海滨。\n万里江湖愁去客，一春风雨厌行人。\n花朝水国留题懒，月夜乡园入梦频。\n每被烟波惊破胆，却思云石自由身。",
        "dynasty": "宋",
        "collection_info": null
    },
    {
        "title": "春日舟中喜晴三首  其一",
        "author": "刘弇",
        "content": "雾敛云回雨却残，衣单犹尚怯朝寒。\n烟尘暗处江山窄，日月光来宇宙宽。\n渔棹不忧滩浪险，客轮惟喜路程干。\n关关珍重梢头鸟，每到晴中语亦懽。",
        "dynasty": "宋",
        "collection_info": null
    },
    {
        "title": "春日舟中喜晴三首  其二",
        "author": "刘弇",
        "content": "久厌梅蒸蠹客袍，一逢晴色喜陶陶。\n岚烟散后青山出，海雾开来日月高。\n四海廓成清世界，五湖消灭恶风涛。\n九衢来往趋名者，遂免泥涂仆仆劳。",
        "dynasty": "宋",
        "collection_info": null
    },
    {
        "title": "春日舟中喜晴三首  其三",
        "author": "刘弇",
        "content": "安得绳丝万丈长，绊留乌影在扶桑。\n三春厌倦泥涂走，一旦亲逢日月光。\n山有晚烟青鬰鬰，天无阴雾碧苍苍。\n雨余更荷风相照，吹送残花满院香。",
        "dynasty": "宋",
        "collection_info": null
    },
    {
        "title": "题清风亭",
        "author": "刘弇",
        "content": "四面无尘一径深，岚烟吹尽好披襟。\n寒生醉榻宜春睡，冷入诗窗豁夜吟。\n坐有清凉非待扇，夏无烦愠不须琴。\n泠然试把阑干倚，顿起飘飘物外心。",
        "dynasty": "宋",
        "collection_info": null
    },
    {
        "title": "题韶州宣溪亭",
        "author": "刘弇",
        "content": "片帆西下泊江亭，风物萧疏惨暮程。\n山色尚凝迁谪恨，溪流犹泻怨嗟声。\n一朝逐客仙舟过，万古行人玉筯倾。\n不待鹧鸪啼落日，自然临景易牵情。",
        "dynasty": "宋",
        "collection_info": null
    },
    {
        "title": "题广州浴日亭",
        "author": "刘弇",
        "content": "谁识咸池万顷中，源流穷处与天通。\n气蒸古木千岩晓，浪拍扶桑四远红。\n焰焰骊珠初出海，腾腾乌翼渐摩空。\n不须更问乘槎客，只此波间是月宫。",
        "dynasty": "宋",
        "collection_info": null
    },
    {
        "title": "海山楼晚望",
        "author": "刘弇",
        "content": "登高怀远思依依，目断沧洲旧钓矶。\n城上两三声画角，天涯千万里斜晖。\n烟抽绿草随洲转，风递轻烟贴水飞。\n到此自然堪下泪，不须啼鸟劝如归。",
        "dynasty": "宋",
        "collection_info": null
    },
    {
        "title": "春日即事",
        "author": "刘弇",
        "content": "岁月催人误壮图，风清官况强支吾。\n春来酒病寻常有，老去花迷大杀无。\n慵裏盛添诗债负，閒中赢得睡工夫。\n谁知到此扁舟内，白面书生瘦矣乎。",
        "dynasty": "宋",
        "collection_info": null
    },
    {
        "title": "舟中惊夏",
        "author": "刘弇",
        "content": "牡丹纔过石榴开，岁月惊人老易催。\n一面红颜春递去，满簪华髮夏催来。\n蝇头利禄徒劳耳，麟阁功名大晚哉。\n不必更增川上嘆，及时行乐且衔杯。",
        "dynasty": "宋",
        "collection_info": null
    },
    {
        "title": "观刘禹锡题湟川记",
        "author": "刘弇",
        "content": "谁道连州海瘴边，只消禹锡一雄篇。\n江山草木皆增价，风月烟霞总直钱。\n十二亭台尘外境，一千疆界洞中天。\n自经大笔留题后，从此湟川胜洛川。",
        "dynasty": "宋",
        "collection_info": null
    },
    {
        "title": "赠钱承务吟翁",
        "author": "刘弇",
        "content": "何事新霜上鬓毛，从前都为作诗劳。\n老松经岁材方劲，古桧吟风韵更高。\n可播管弦升乐府，自堪奴仆命离骚。\n冥搜直到穷源处，惊得神啼与鬼号。",
        "dynasty": "宋",
        "collection_info": null
    },
    {
        "title": "题清漪亭",
        "author": "刘弇",
        "content": "平昔江流清得名，只今池面胜江清。\n人间有镜磨秋骨，天上无宫敌水晶。\n月借婵娟相表裏，路分潇洒入逢迎。\n会虽饱占银潢魄，莫似沧浪濯垢缨。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其一",
        "author": "刘弇",
        "content": "云卷公余迹，锋藏用外神。\n故将容足地，聊学坐禅人。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其二",
        "author": "刘弇",
        "content": "物华他日好，岁月箇中延。\n欲识无余事，纔如一指禅。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其三",
        "author": "刘弇",
        "content": "歊风青苯䔿，浴月碧涟漪。\n仅比蜗庐客，肯惭衡泌诗。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其四",
        "author": "刘弇",
        "content": "讼少闻罗雀，囚虚识降神。\n借令浓野兴，不负有民人。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其五",
        "author": "刘弇",
        "content": "所借非佗物，能忘是此心。\n弦歌时一到，驻作武城音。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其六",
        "author": "刘弇",
        "content": "到佛元非定，如仙等是家。\n了忘名利战，秦晋谩彭衙。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其七",
        "author": "刘弇",
        "content": "暂为陶令结，仍惬孝先眠。\n不学笙歌地，长年俗耳煎。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其八",
        "author": "刘弇",
        "content": "罅月明窗纸，凉竿扫径尘。\n却应环堵在，潇洒属吾人。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其九",
        "author": "刘弇",
        "content": "自有幽芳对，无烦粲笑迎。\n清虚归眼界，那计幻沤生。",
        "dynasty": "宋",
        "collection_info": null
    },
    {
        "title": "次韵谭令尹茅庵十咏  其一○",
        "author": "刘弇",
        "content": "丈室纔鹙子，神游殆化人。\n公乎聊寄迹，肯此负朝绅。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其一",
        "author": "刘弇",
        "content": "绛阙岧峣五色中，六街风稳柳贪慵。\n金明解染波千顷，不似君王惠泽醲。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其二",
        "author": "刘弇",
        "content": "栏玉梯金十二楼，百花烘作紫烟浮。\n草黏天远难凭信，丝扑人来惯送愁。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其三",
        "author": "刘弇",
        "content": "蝶正冶容蜂正狂，鶑如羞涩燕如忙。\n低枝莫搭秋韆索，留送婵娟出短墙。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其四",
        "author": "刘弇",
        "content": "杏红似为桃红妬，柳绿浑将水绿争。\n去日背人来日逼，新愁特地旧愁并。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其五",
        "author": "刘弇",
        "content": "杨柳丝间黄栗留，杏花枝底碧遮油。\n一鞭归兴输年少，十日香尘卷日流。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其六",
        "author": "刘弇",
        "content": "一番勒花寒阵过，几竿搓柳日痕流。\n新阡绀幰迢迢去，往事黄昏恰恰愁。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其七",
        "author": "刘弇",
        "content": "活琉璃涨金明色，闹绮罗成上苑围。\n须信皇州春自满，莫愁青帝等閒归。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其八",
        "author": "刘弇",
        "content": "已凭欢伯为愁敌，更指华胥卜梦邻。\n数歇卖花声过耳，谁家斗草事关身。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其九",
        "author": "刘弇",
        "content": "三径就荒归渺邈，五浆先馈懒逢迎。\n较量春色无花品，收拾生涯有酒觥。",
        "dynasty": "宋",
        "collection_info": null
    },
    {
        "title": "辇下春怀十绝呈赵达夫  其一○",
        "author": "刘弇",
        "content": "魂先絮怯青楼女，命为花轻白袷郎。\n春色不应疏病客，正缘生计纸千张。",
        "dynasty": "宋",
        "collection_info": null
    },
    {
        "title": "再用前韵酬达夫  其一",
        "author": "刘弇",
        "content": "酒圣无端整日中，不堪有七过嵇慵。\n欲知春色讵如许，万斛浮蛆未博醲。",
        "dynasty": "宋",
        "collection_info": null
    },
    {
        "title": "再用前韵酬达夫  其二",
        "author": "刘弇",
        "content": "九重城阙凤凰楼，金碧觚棱晓日浮。\n和气已从天上落，寒乡莫赋畔牢愁。",
        "dynasty": "宋",
        "collection_info": null
    },
    {
        "title": "再用前韵酬达夫  其三",
        "author": "刘弇",
        "content": "撷蘂攀枝得似狂，未拚身世事干忙。\n羽翰不借还家梦，钥牡衔鱼抱缭墙。",
        "dynasty": "宋",
        "collection_info": null
    },
    {
        "title": "再用前韵酬达夫  其四",
        "author": "刘弇",
        "content": "花为妆成长近妬，水将蓝比不多争。\n阳和灭裂穷涂望，独许侯家擅四并。",
        "dynasty": "宋",
        "collection_info": null
    },
    {
        "title": "再用前韵酬达夫  其五",
        "author": "刘弇",
        "content": "百鬼揶揄成故态，一胸块磊信重围。\n沉清酇白平治得，请傍东皇振旅归。",
        "dynasty": "宋",
        "collection_info": null
    },
    {
        "title": "再用前韵酬达夫  其六",
        "author": "刘弇",
        "content": "岸柳禁持人学舞，墙花勾引客窥邻。\n速将事当悠悠梦，剩买欢归衮衮身。",
        "dynasty": "宋",
        "collection_info": null
    },
    {
        "title": "再用前韵酬达夫  其七",
        "author": "刘弇",
        "content": "直取浩歌论纂纂，肯容三爵径油油。\n送花明月怜人杀，怗体红波凝不流。",
        "dynasty": "宋",
        "collection_info": null
    },
    {
        "title": "再用前韵酬达夫  其八",
        "author": "刘弇",
        "content": "露房霞颊迎人笑，订订芳菲第几流。\n黄四娘家无数梦，玄都观裏一番愁。",
        "dynasty": "宋",
        "collection_info": null
    },
    {
        "title": "再用前韵酬达夫  其九",
        "author": "刘弇",
        "content": "罚筹满把槽仍滴，鲙手千刀刃必迎。\n春若背教花不老，恣挨红阵燥瑶觥。",
        "dynasty": "宋",
        "collection_info": null
    },
    {
        "title": "再用前韵酬达夫  其一○",
        "author": "刘弇",
        "content": "阔疏未可轻愚叟，放浪多应学漫郎。\n待挽春工醉乡去，随教蜂蝶笑雄张。",
        "dynasty": "宋",
        "collection_info": null
    },
    {
        "title": "三用前韵酬达夫  其一",
        "author": "刘弇",
        "content": "掠风社燕窥帘入，阁雨溪桃结子慵。\n莫笑妩眉等闲画，藁砧情地胜春醲。",
        "dynasty": "宋",
        "collection_info": null
    },
    {
        "title": "三用前韵酬达夫  其二",
        "author": "刘弇",
        "content": "花气曛曛活逼楼，十分大白直须浮。\n自怜短髮如烟薄，敢买钿车贮莫愁。",
        "dynasty": "宋",
        "collection_info": null
    },
    {
        "title": "三用前韵酬达夫  其三",
        "author": "刘弇",
        "content": "柳挽花搴独自狂，鼓催钟趁几人忙。\n重城特解春将闭，时放红英笑女墙。",
        "dynasty": "宋",
        "collection_info": null
    },
    {
        "title": "三用前韵酬达夫  其四",
        "author": "刘弇",
        "content": "得丧三分徒鼎峙，是非两角谩蜗争。\n人情不似春情好，一气无私见合并。",
        "dynasty": "宋",
        "collection_info": null
    },
    {
        "title": "三用前韵酬达夫  其五",
        "author": "刘弇",
        "content": "闲杀筛风酿雨时，可怜腰带渐宽围。\n何因径作江南梦，泛取图中竹叶归。",
        "dynasty": "宋",
        "collection_info": null
    },
    {
        "title": "三用前韵酬达夫  其六",
        "author": "刘弇",
        "content": "关关柳幄鶑怀友，曳曳花房蝶乞邻。\n未羡西园冠盖客，稍关南浦别离身。",
        "dynasty": "宋",
        "collection_info": null
    },
    {
        "title": "三用前韵酬达夫  其七",
        "author": "刘弇",
        "content": "蹀骢草媚障泥锦，结妓花烘压杏油。\n梁父吟输醉乡客，抛毬乐称曲家流。",
        "dynasty": "宋",
        "collection_info": null
    },
    {
        "title": "三用前韵酬达夫  其八",
        "author": "刘弇",
        "content": "骈棘重关不自由，横将匏繫代萍流。\n飞丝莫罥林塘兴，留与骚人作四愁。",
        "dynasty": "宋",
        "collection_info": null
    },
    {
        "title": "三用前韵酬达夫  其九",
        "author": "刘弇",
        "content": "酒徒博醉貂龟解，社老赛神箫鼓迎。\n未省拨忙酬燥吻，壁端赢得挂空觥。",
        "dynasty": "宋",
        "collection_info": null
    },
    {
        "title": "三用前韵酬达夫  其一○",
        "author": "刘弇",
        "content": "它日江淹曾赋恨，几人颜驷尚潜郎。\n年来春事稠于髮，莫把哀丝为急张。",
        "dynasty": "宋",
        "collection_info": null
    },
    {
        "title": "四用前韵酬达夫  其一",
        "author": "刘弇",
        "content": "怯思酣魂九十中，蚕苗凤子学人慵。\n来来不会春工意，醖造风光抵死醲。",
        "dynasty": "宋",
        "collection_info": null
    },
    {
        "title": "四用前韵酬达夫  其二",
        "author": "刘弇",
        "content": "黄金迟日蚁成楼，翠色红光一样浮。\n短杀五更无客梦，小垂双手有人愁。",
        "dynasty": "宋",
        "collection_info": null
    },
    {
        "title": "四用前韵酬达夫  其三",
        "author": "刘弇",
        "content": "高阳门巷有人狂，金谷园林数日忙。\n多事正堪怜考父，不寻花去却循墙。",
        "dynasty": "宋",
        "collection_info": null
    },
    {
        "title": "四用前韵酬达夫  其四",
        "author": "刘弇",
        "content": "雀缘底事儿童戏，蛙为何人口舌争。\n待割金明一寻碧，恨无霜剪快如并。",
        "dynasty": "宋",
        "collection_info": null
    },
    {
        "title": "四用前韵酬达夫  其五",
        "author": "刘弇",
        "content": "叶底蜂儿抛蜜桶，花边猧子乱棋围。\n一綳周昉新番画，拟就勾芒乞取归。",
        "dynasty": "宋",
        "collection_info": null
    },
    {
        "title": "四用前韵酬达夫  其六",
        "author": "刘弇",
        "content": "梦草客儿成底句，贪杯吏部觅谁邻。\n雪衣女软留茶舌，金十奴慵刺绣身。",
        "dynasty": "宋",
        "collection_info": null
    },
    {
        "title": "四用前韵酬达夫  其七",
        "author": "刘弇",
        "content": "楼台半蘸浮天水，灯火频干继晷油。\n桃李不须连夜赏，牡丹它日有高流。",
        "dynasty": "宋",
        "collection_info": null
    },
    {
        "title": "四用前韵酬达夫  其八",
        "author": "刘弇",
        "content": "稍喜浊醪扶病头，强看狂絮点清流。\n王鳣叔鲔成何事，不似吞书鲤破愁。",
        "dynasty": "宋",
        "collection_info": null
    },
    {
        "title": "四用前韵酬达夫  其九",
        "author": "刘弇",
        "content": "提壶芦能送好声，客来长是及门迎。\n惜花待着连天幕，赌酒须翻卷海觥。",
        "dynasty": "宋",
        "collection_info": null
    },
    {
        "title": "四用前韵酬达夫  其一○",
        "author": "刘弇",
        "content": "折柳愁生灞陵岸，射鵰闲杀羽林郎。\n长安不禁花时夜，京兆于今有赵张。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 富沙门楼五绝 其一",
        "author": "刘弇",
        "content": "通庄一日踊青鸳，目极须知剩得天。\n竞秀溪山归笔助，拨忙风月看觞传。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 富沙门楼五绝 其二",
        "author": "刘弇",
        "content": "文榱绣栱切浮云，喜色先开万井春。\n未俯栏干窥独鸟，已惊衽席度游人。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 富沙门楼五绝 其三",
        "author": "刘弇",
        "content": "扑闬行人衮底流，闉阇缥缈到三休。\n霜魂月魄交光夜，十二冰帘不上鈎。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 富沙门楼五绝 其四",
        "author": "刘弇",
        "content": "王粲登临端不负，庾公兴味故应清。\n广寒约酌无多地，取取仙风洗骨生。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 富沙门楼五绝 其五",
        "author": "刘弇",
        "content": "曾闻仙者好楼居，楼外仙山入指呼。\n聊作上游新粉泽，使君不为贮罗敷。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 安济桥五绝 其一",
        "author": "刘弇",
        "content": "谁把灵楂接饮牛，主人潇洒古东瓯。\n玉清夜半开冰箔，暗认方平别驾虬。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 安济桥五绝 其二",
        "author": "刘弇",
        "content": "扶槛侏儒玉刻红，斩新装饰水精宫。\n武夷不信仙山近，十万曾孙正踏虹。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 安济桥五绝 其三",
        "author": "刘弇",
        "content": "跨海鳌身传洛阳，贴波虹影老吴江。\n未如截取玻瓈去，稳卧箜篌白玉腔。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 安济桥五绝 其四",
        "author": "刘弇",
        "content": "拥翠拖青得要津，截波仙屐略无尘。\n借令万鹊填桥巧，何补褰裳一世人。",
        "dynasty": "宋",
        "collection_info": null
    },
    {
        "title": "题建州富沙门楼安济桥十绝呈太守黄彦发 安济桥五绝 其五",
        "author": "刘弇",
        "content": "江夏无双自妙年，颍川第一早闻天。\n阳和自满千桃李，更欲邦人识济川。",
        "dynasty": "宋",
        "collection_info": null
    },
    {
        "title": "送曾道者归玉笥旧隠二首  其一",
        "author": "刘弇",
        "content": "踏尽匡山十载云，却抽秋鹤九皋身。\n明明似为溪毛熟，笑整西风不屋巾。",
        "dynasty": "宋",
        "collection_info": null
    },
    {
        "title": "送曾道者归玉笥旧隠二首  其二",
        "author": "刘弇",
        "content": "道隠曾窥反接猱，急人尤喜施圭刀。\n浮生不絓秋毫外，肯把长闲博暂劳。",
        "dynasty": "宋",
        "collection_info": null
    },
    {
        "title": "道旁见牛车因成二绝  其一",
        "author": "刘弇",
        "content": "由来得计在通津，蚀尽冥冥古道尘。\n犊子掣辕疲欲死，须知作俑是椎轮。",
        "dynasty": "宋",
        "collection_info": null
    },
    {
        "title": "道旁见牛车因成二绝  其二",
        "author": "刘弇",
        "content": "兼两正缘胜任取，摧辀终忌大圆生。\n尺涂寸潦皆吾病，何必羊肠九折行。",
        "dynasty": "宋",
        "collection_info": null
    },
    {
        "title": "送李德素罢官归舒城三首  其一",
        "author": "刘弇",
        "content": "潇洒由来物外姿，文章满把尽珠玑。\n飞黄蹀月终难绊，看取蘅皋手一挥。",
        "dynasty": "宋",
        "collection_info": null
    },
    {
        "title": "送李德素罢官归舒城三首  其二",
        "author": "刘弇",
        "content": "朔风吹眼水溶溶，白社回香杳霭中。\n千里沧洲帆一抹，遥知此日背冥鸿。",
        "dynasty": "宋",
        "collection_info": null
    },
    {
        "title": "送李德素罢官归舒城三首  其三",
        "author": "刘弇",
        "content": "水落淮天蟹子肥，三年游子片帆归。\n东坡䆉稏黄云满，试傍林椒振客衣。",
        "dynasty": "宋",
        "collection_info": null
    },
    {
        "title": "和知府龙图黄安中浅沙马跑二泉二首  其一",
        "author": "刘弇",
        "content": "甃面平吞寸许寒，记曾一掬洗中干。\n定知满斛黄金屑，会有游人镜裏看。",
        "dynasty": "宋",
        "collection_info": null
    },
    {
        "title": "和知府龙图黄安中浅沙马跑二泉二首  其二",
        "author": "刘弇",
        "content": "飞黄开迹想当年，何啻军中渴剌泉。\n无补褭蹄空汉铸，有心流水谩牙弦。",
        "dynasty": "宋",
        "collection_info": null
    },
    {
        "title": "和安中咏陈仲举徐孺子二首  其一",
        "author": "刘弇",
        "content": "当年礼意号难通，南国纔倾孺子风。\n户外尔来多客屦，谁堪一榻与要终。",
        "dynasty": "宋",
        "collection_info": null
    },
    {
        "title": "和安中咏陈仲举徐孺子二首  其二",
        "author": "刘弇",
        "content": "一从辞聘卧枢绳，四海谁论目若营。\n衰世竟闲援溺手，林宗好在寄吾声。",
        "dynasty": "宋",
        "collection_info": null
    },
    {
        "title": "和安中铁柱留题",
        "author": "刘弇",
        "content": "疾恶情深碍目沙，果闻仙秩以功加。\n连年馘毒纔三尺，何似豚蹄祝满车。",
        "dynasty": "宋",
        "collection_info": null
    },
    {
        "title": "和安中上蓝横泉井",
        "author": "刘弇",
        "content": "谁割银潢下甃中，更闻南北豁相通。\n穷妖本作终身计，千古翻成勿幕功。",
        "dynasty": "宋",
        "collection_info": null
    },
    {
        "title": "陪彭安行双莲亭小酌三首  其一",
        "author": "刘弇",
        "content": "无尘凈渌枕青鸳，箇样清虚不似鄽。\n更喜晚来翘白鹭，伴君和我作三仙。",
        "dynasty": "宋",
        "collection_info": null
    },
    {
        "title": "陪彭安行双莲亭小酌三首  其二",
        "author": "刘弇",
        "content": "觥筹一举破愁城，似胜长驱十万兵。\n可是胸中浇块磊，更须酇白与汾清。",
        "dynasty": "宋",
        "collection_info": null
    },
    {
        "title": "陪彭安行双莲亭小酌三首  其三",
        "author": "刘弇",
        "content": "枯荷搨水枫丹霜，十分拍拍鹅儿黄。\n挽君衣袖莫嫌数，直恐跨鲸抛醉乡。",
        "dynasty": "宋",
        "collection_info": null
    },
    {
        "title": "留题神仙院三绝  其一",
        "author": "刘弇",
        "content": "白鹭飞边尽古今，萧条鬼冢与神林。\n故时门巷犹能忆，十载重来白一簪。",
        "dynasty": "宋",
        "collection_info": null
    },
    {
        "title": "留题神仙院三绝  其二",
        "author": "刘弇",
        "content": "问僧活计祗瓶钵，愧我世缘犹网罗。\n小官未免妄男子，较量所得谁为多。",
        "dynasty": "宋",
        "collection_info": null
    },
    {
        "title": "留题神仙院三绝  其三",
        "author": "刘弇",
        "content": "白帝怜秋自不胜，等闲时放一番清。\n诗情大似归飞鹤，聊作当年警露声。",
        "dynasty": "宋",
        "collection_info": null
    },
    {
        "title": "陪林明復功德院小轩对假山有成",
        "author": "刘弇",
        "content": "候禽幽啭似争春，我亦贪搔不屋巾。\n巀嶭烟姿在眉睫，个中还有傲秦人。",
        "dynasty": "宋",
        "collection_info": null
    },
    {
        "title": "试笔",
        "author": "刘弇",
        "content": "卢蒲衰髮故萧萧，绛节霓旌不易招。\n若使此身轻健得，会须归去掇翘䔄。",
        "dynasty": "宋",
        "collection_info": null
    },
    {
        "title": "西峰寺",
        "author": "刘弇",
        "content": "客尘不到胜黄梅，竹遶松围金地开。\n尽拨云根出葱蒨，翠蕤青葆一时来。",
        "dynasty": "宋",
        "collection_info": null
    },
    {
        "title": "赠庆恩禅师",
        "author": "刘弇",
        "content": "深颅瘦胫出家人，八十终身一衲云。\n高寿不论松与鹤，独留心赏寄迦文。",
        "dynasty": "宋",
        "collection_info": null
    },
    {
        "title": "高氏环翠楼二首  其一",
        "author": "刘弇",
        "content": "雕甍已入千山抱，倒影仍浮一水光。\n谁扑晓岚都不惜，似缘袍色妬刘郎。",
        "dynasty": "宋",
        "collection_info": null
    },
    {
        "title": "高氏环翠楼二首  其二",
        "author": "刘弇",
        "content": "眼界初欣得茂林，野烟蒙羃此何心。\n拟从复岭重冈外，便借苍岑十万寻。",
        "dynasty": "宋",
        "collection_info": null
    },
    {
        "title": "莲华峰法云即事五首  其一",
        "author": "刘弇",
        "content": "蝉联封略三湘近，缥缈神仙两洞开。\n持语莲华峰上月，好将清影逼人来。",
        "dynasty": "宋",
        "collection_info": null
    },
    {
        "title": "莲华峰法云即事五首  其二",
        "author": "刘弇",
        "content": "莲华峰下莲华水，万古来从天北隅。\n客子会须成利涉，箇中还得问津无。",
        "dynasty": "宋",
        "collection_info": null
    },
    {
        "title": "莲华峰法云即事五首  其三",
        "author": "刘弇",
        "content": "渡南渡北闲花草，闹绿稀红随分好。\n得意即适那知非，浅近由来贵深渺。",
        "dynasty": "宋",
        "collection_info": null
    },
    {
        "title": "莲华峰法云即事五首  其四",
        "author": "刘弇",
        "content": "奈我此身无定居，正如飞絮扑江榆。\n两毛更甚卢蒲短，好在朱陵见忆无。",
        "dynasty": "宋",
        "collection_info": null
    },
    {
        "title": "莲华峰法云即事五首  其五",
        "author": "刘弇",
        "content": "十十五五跳波鱼，三三两两踏歌姝。\n前山后山碧一色，似不多愧潇洒图。",
        "dynasty": "宋",
        "collection_info": null
    },
    {
        "title": "赵屯阻风书怀示黄成伯章子修二首  其一",
        "author": "刘弇",
        "content": "漾漾云𦩠躐尾行，北来风力大粗生。\n与君更向春容裏，暗听虾蟆数击更。",
        "dynasty": "宋",
        "collection_info": null
    },
    {
        "title": "赵屯阻风书怀示黄成伯章子修二首  其二",
        "author": "刘弇",
        "content": "故家曾是鸟巢南，欲折归心迫片帆。\n十载萍根浮履舄，令人羞涩对青衫。",
        "dynasty": "宋",
        "collection_info": null
    },
    {
        "title": "再次前韵  其一",
        "author": "刘弇",
        "content": "心逐云容初欲远，身同春物乍欣生。\n不缘旅泊蹉跎去，一任江波岁月更。",
        "dynasty": "宋",
        "collection_info": null
    },
    {
        "title": "再次前韵  其二",
        "author": "刘弇",
        "content": "白浪差差沮我南，祗成重酿破风帆。\n半生感慨轻儿女，翻笑江州泪湿衫。",
        "dynasty": "宋",
        "collection_info": null
    },
    {
        "title": "送徐择之秘校还雎阳二首  其一",
        "author": "刘弇",
        "content": "华裾照地雎阳客，入手当年有春色。\n家山归梦不须多，岁晚青翰天际识。",
        "dynasty": "宋",
        "collection_info": null
    },
    {
        "title": "送徐择之秘校还雎阳二首  其二",
        "author": "刘弇",
        "content": "汴水东头古堞开，青鸳舞影几楼台。\n莫将归雁比行色，身未到家春已来。",
        "dynasty": "宋",
        "collection_info": null
    },
    {
        "title": "书国清寺清晓上人壁",
        "author": "刘弇",
        "content": "老师八十大僧生，头插吴龟见寿征。\n斸开云根作活计，隠约百尺飞觚棱。",
        "dynasty": "宋",
        "collection_info": null
    },
    {
        "title": "和许亢秀才适轩三咏  其一",
        "author": "刘弇",
        "content": "卑枝已能分好月，况復地力能新培。\n託根反出社木后，正使匠石愁无材。",
        "dynasty": "宋",
        "collection_info": null
    },
    {
        "title": "和许亢秀才适轩三咏  其二",
        "author": "刘弇",
        "content": "吾闻水月故相摄，小水还同大虚量。\n谁掬银潢下九秋，更想灵槎到天上。",
        "dynasty": "宋",
        "collection_info": null
    },
    {
        "title": "和许亢秀才适轩三咏  其三",
        "author": "刘弇",
        "content": "蛰龙蟠地秃角出，便讶云物储其间。\n由来浪费康乐屐，自可对面酬商颜。",
        "dynasty": "宋",
        "collection_info": null
    },
    {
        "title": "题屈原",
        "author": "刘弇",
        "content": "直魄忠魂不復生，后来谁与继英声。\n只因一派潇湘水，千古澄波伴独清。",
        "dynasty": "宋",
        "collection_info": null
    },
    {
        "title": "题增城驻舟亭",
        "author": "刘弇",
        "content": "一亭潇洒枕江流，水色山光四面浮。\n多少客帆檐外过，不知谁是济川舟。",
        "dynasty": "宋",
        "collection_info": null
    },
    {
        "title": "题韶州韶石亭",
        "author": "刘弇",
        "content": "数层顽石立孤岑，代往碑讹事莫寻。\n惟有汤汤亭下水，至今犹似奏韶音。",
        "dynasty": "宋",
        "collection_info": null
    },
    {
        "title": "泊韶州宣溪亭",
        "author": "刘弇",
        "content": "昔年吏部谪韶州，曾向宣溪泊暮舟。\n多少烟波愁不尽，一时留与后人愁。",
        "dynasty": "宋",
        "collection_info": null
    },
    {
        "title": "题吉水南华寺  其一",
        "author": "刘弇",
        "content": "紫翠浮浮夺晓昏，生涯谷汲与松焚。\n客尘一点自应少，终日到门惟白云。",
        "dynasty": "宋",
        "collection_info": null
    },
    {
        "title": "题吉水南华寺  其二",
        "author": "刘弇",
        "content": "野兴由来惬杖藜，层峦影裏见翚飞。\n虚空一炷起凝碧，化作九天云染衣。",
        "dynasty": "宋",
        "collection_info": null
    },
    {
        "title": "龙云观稼",
        "author": "刘弇",
        "content": "黄云扑扑拥千塍，恶岁嗷嗷比独登。\n稍取快襟移远岫，更从始击见秋鹰。",
        "dynasty": "宋",
        "collection_info": null
    },
    {
        "title": "知府黄龙图生辰五首  其一",
        "author": "刘弇",
        "content": "由来昭武胜天台，淑气俄钟命世材。\n天上月华方摄兔，人间春色已先梅。\n长庚梦白真无敌，嵩岳生申世有开。\n直恐龙陂清澈底，照人都入骨毛来。",
        "dynasty": "宋",
        "collection_info": null
    },
    {
        "title": "知府黄龙图生辰五首  其二",
        "author": "刘弇",
        "content": "早岁声名动玉除，区区汉日谩严徐。\n高将官况云难学，清得才情水不如。\n端的好光亲日月，分明有力是诗书。\n轩轩昭代文章伯，谁识麒麟下紫虚。",
        "dynasty": "宋",
        "collection_info": null
    },
    {
        "title": "知府黄龙图生辰五首  其三",
        "author": "刘弇",
        "content": "豫章潇洒古南州，偶屈天边法从游。\n孺子榻尘终日少，曲江诗板有时留。\n千帆白雪艨艟浪，万顷黄云䆉稏秋。\n谁识使君经济处，长年清怯为民忧。",
        "dynasty": "宋",
        "collection_info": null
    },
    {
        "title": "知府黄龙图生辰五首  其四",
        "author": "刘弇",
        "content": "从古无双江夏黄，此身亲簉玉宸傍。\n暂闲十载陶钧手，犹胜一时鹓鹭行。\n况復唐虞新日月，不妨伊傅好舟航。\n愿酬千里邦人祝，直筑沙堤到大梁。",
        "dynasty": "宋",
        "collection_info": null
    },
    {
        "title": "知府黄龙图生辰五首  其五",
        "author": "刘弇",
        "content": "迎春新酒拨鹅黄，献寿争持潋滟觞。\n入夜台躔动符彩，拂星旌户集簪裳。\n平时猥辱非常顾，贱子初无可录长。\n独有此心效芹块，愿先歌鲁炽而昌。",
        "dynasty": "宋",
        "collection_info": null
    },
    {
        "title": "知府熊公待制生辰",
        "author": "刘弇",
        "content": "天上麒麟瑞，人间杞梓良。\n扶周崧孕秀，开汉昴腾芒。\n蓂月清和半，桑弧决拾傍。\n云旌初验昉，水渚忽临张。\n汗血来西极，长离下女床。\n决科霄汉上，着姓斗牛乡。\n伊昔闻遭遇，维时适凯康。\n辅臣推练达，天子赐辉光。\n政府初更赞，农曹亦荐扬。\n仰窥惟白日，稳步是银潢。\n西液常杨笔，同天舜禹觞。\n岷峨欣惠字，邛筰入寥狼。\n襦袴谣南海，韬钤肃桂阳。\n有为皆稷契，无地不龚黄。\n藩服今连楚，江城故压章。\n熊凭新传轼，鸡馥旧含香。\n贾召行前席，曹归定束装。\n钧中挥造化，川际起舟航。\n贱子惭庥庇，佳晨倍激昂。\n松椿先众祷，芹块止诚将。\n和逐熏弦远，欢同畏日长。\n椒浆持满斝，何计上公堂。",
        "dynasty": "宋",
        "collection_info": null
    },
    {
        "title": "上熊待制生辰二首  其一",
        "author": "刘弇",
        "content": "雅什曾歌岳降神，今看天上玉麒麟。\n舜弦一弄均和气，尧荚三收得令辰。\n池到凤凰须指日，符分鱼竹未妨身。\n祈公戬谷终何拟，星有元台木有椿。",
        "dynasty": "宋",
        "collection_info": null
    },
    {
        "title": "上熊待制生辰二首  其二",
        "author": "刘弇",
        "content": "往岁曾看九万飞，日边亲得好光辉。\n西清儤直荷为橐，左蜀宣风绣作衣。\n直使声名过紫塞，剩留功业到黄扉。\n苍生久繫为霖望，早晚追锋合北归。",
        "dynasty": "宋",
        "collection_info": null
    },
    {
        "title": "王运判生辰二十韵",
        "author": "刘弇",
        "content": "高蹑明昌会，全收杰俊声。\n庆缘庚入梦，粹是昴腾精。\n梁日麒麟下，周年鸑鷟鸣。\n门庭诸谢美，襟韵七闽深。\n姓字黄金榜，才华白玉京。\n五车经目尽，一赋未晡成。\n在昔闻开泰，于时契陟明。\n经纶真主识，风采满朝倾。\n迅击方秋隼，横骑上汉鲸。\n激昂孤立气，魁垒并游英。\n决指西清迈，俄优左省行。\n尧天窥日月，汉陛右公卿。\n豸脱台冠旧，轺驰使传轻。\n疮痍瘳物瘵，荆枳斸姦萌。\n范辔归余事，莱衣萃极荣。\n陋儒何幸会，庆诞适亲更。\n芹块惭无补，笺毫浪有情。\n凉飔来翠帟，嘉气动雕楹。\n潋滟千分酒，翂𦑉万里程。\n祈公此心切，立欲寿如彭。",
        "dynasty": "宋",
        "collection_info": null
    },
    {
        "title": "冬至上王丞相生日黄钟歌",
        "author": "刘弇",
        "content": "干坤变化造万物，十有一月生黄钟。\n黄钟资养太和气，上贤禀受为三公。\n至音铿锵仪凤凰，播在简册成文章。\n权衡度量立大法，朝廷四海声洋洋。\n往时霜木立如束，原野焦枯无紫绿。\n自从缇室一阳生，半夜萌芽动寒谷。\n登堂请献眉寿杯，愿同律管容葭灰。\n玉铉金鼎调盐梅，年年阳德先春来。",
        "dynasty": "宋",
        "collection_info": null
    },
    {
        "title": "狄大夫生辰二十韵",
        "author": "刘弇",
        "content": "一指斗魁天陆北，五新蓂叶帝阶傍。\n降神山岳全储秀，遍射桑蓬骤发祥。\n厩暖共看驹汗血，玉灵争记水流方。\n家临人物先贤楚，祖擅功名大国梁。\n孝穆抚摩惊秀整，升卿标识见蕃昌。\n芝兰庭户真难得，雕鹗风云自不常。\n头角人间知有子，星辰天上早占郎。\n州缘绿髮临来好，路到青梯上正长。\n濯濯柳姿今识绪，汪汪陂量旧传黄。\n警虚比户沉宵柝，爱结曾阴转晓棠。\n座上蓝田神更润，匣中干越智弥藏。\n龟鱼腰重黄金刻，珠玉胸开古锦囊。\n放雀笼樊饶奋翥，馈鱼尊俎称淋浪。\n旄倪芹块悬私祷，谱牒松椿入短章。\n季诺往蒙新睠渥，膺门仍出旧恩光。\n昂头竟类田方马，贺厦空循考父墙。\n堆玉巑岏方刮眼，横云䆉稏已登场。\n光回爱日庭希讼，喜动前旌客荐觞。\n况復斓斑衣上泪，不妨潇洒醉中乡。\n愿符鲁什昌而炽，更拥箕畴寿且康。",
        "dynasty": "宋",
        "collection_info": null
    },
    {
        "title": "贺提刑生辰二十韵",
        "author": "刘弇",
        "content": "律中蕤宾候，时生翰苑才。\n昴星天上降，玉树署中开。\n地望无双也，公侯有种哉。\n仪刑推虎子，头角号龙媒。\n雅负凌云操，阴怀构厦材。\n家声说王谢，儒学美邹枚。\n德宇浑深厚，书林早贡该。\n发谈生雾露，走笔落琼瑰。\n仕誉彰宸听，纶恩擢宪台。\n泥封云外捧，使旆日边来。\n未夏熏风至，先春暖气回。\n驱驰车翼翼，制割刃恢恢。\n钦恤恩涵海，澄清令走雷。\n露帏衣照日，行部驾扬埃。\n上表除蛇豕，飞章荐草莱。\n闹中金韵掷，醉裏玉山颓。\n龙印当时伏，鹓班异日陪。\n暂来为八使，终去面三槐。\n身况推华胄，门曾位上台。\n定重调鼎鼐，应再作盐梅。\n适遇悬弧旦，宜倾上寿杯。\n下僚何所祝，愿早见天魁。",
        "dynasty": "宋",
        "collection_info": null
    },
    {
        "title": "哲宗皇帝挽词二首  其一",
        "author": "刘弇",
        "content": "帝所钧天乐，人间弊屣轻。\n梦移黄屋贵，丹促紫霄行。\n云绝依尧望，山余祝汉声。\n夜长坚絮漆，川急怆墙羹。\n雁鹜黄金閟，楼台白玉城。\n陋儒孤识擢，清血九秋横。",
        "dynasty": "宋",
        "collection_info": null
    },
    {
        "title": "哲宗皇帝挽词二首  其二",
        "author": "刘弇",
        "content": "禹迹从容陟，虞华舄奕重。\n辰韩颁秘籍，湟鄯抚新封。\n洮颒方凭玉，髯胡忽挽龙。\n凤冈盘王气，柏殿邃真容。\n洛照当阳水，嵩回入抱峰。\n伤心守陵女，犹认上阳钟。",
        "dynasty": "宋",
        "collection_info": null
    },
    {
        "title": "大行皇太后挽词二首  其一",
        "author": "刘弇",
        "content": "挚别王雎德，吁嗟卷耳心。\n轴回坤事退，波度月痕侵。\n金暗奁花涩，椒寒壁气沉。\n生平宗庙福，膏泽在民深。",
        "dynasty": "宋",
        "collection_info": null
    },
    {
        "title": "大行皇太后挽词二首  其二",
        "author": "刘弇",
        "content": "东朝功业高参九，丞相门闾盛活千。\n二纪再中扶汉日，一帘全覆避尧天。\n濯龙春去蚕空老，长信衣藏玉不烟。\n与子弄孙神圣上，飞腾谁识母仪篇。",
        "dynasty": "宋",
        "collection_info": null
    },
    {
        "title": "追尊皇太后挽词二首  其一",
        "author": "刘弇",
        "content": "代邸基元命，唐侯福万邦。\n五云深紫凤，九地转银江。\n白玉形容册，苍烟扈从幢。\n由来阊阖路，望绝帝瞳双。",
        "dynasty": "宋",
        "collection_info": null
    },
    {
        "title": "追尊皇太后挽词二首  其二",
        "author": "刘弇",
        "content": "循陔备养虚兰膳，吹棘深慈怆凯风。\n岁阅桮桊余旧物，气躔龙虎识新宫。\n素冠起慕三年外，暖律添晖六服中。\n百载重论章懿典，崇成应得敌高嵩。",
        "dynasty": "宋",
        "collection_info": null
    },
    {
        "title": "何隠居挽词二首  其一",
        "author": "刘弇",
        "content": "人世犹来共一沤，如君无憾此生浮。\n兰陔长负平生养，蒿里方成不测游。\n故物他年归石马，东楹何事揜天球。\n始应羞杀吴中士，误把垣星决去留。",
        "dynasty": "宋",
        "collection_info": null
    },
    {
        "title": "何隠居挽词二首  其二",
        "author": "刘弇",
        "content": "瑟缩神皋万木悲，此中祖軷是长辞。\n半生桂向秋蟾老，一日舟先夜壑移。\n终恐短长私造物，了无毫髮愧铭诗。\n青鸳仅就千云构，谁是当年识履綦。",
        "dynasty": "宋",
        "collection_info": null
    },
    {
        "title": "欧阳升之挽辞",
        "author": "刘弇",
        "content": "老烂为儒众所闻，病中犹不废研论。\n生荣不得文章力，死赠须霑雨露恩。\n贤有凤毛奚所憾，命终龟寿亦何冤。\n卧牛又得佳山水，青紫他年定满门。",
        "dynasty": "宋",
        "collection_info": null
    },
    {
        "title": "哭上蓝居晋禅师二首  其一",
        "author": "刘弇",
        "content": "师在云无心，师化云无迹。\n明明身后语，宛是西来的。\n胡为西来子，计较归寸尺。\n膏唇拭舌奈尔何，咄哉青蝇真弔客。",
        "dynasty": "宋",
        "collection_info": null
    },
    {
        "title": "哭上蓝居晋禅师二首  其二",
        "author": "刘弇",
        "content": "恻恻復恻恻，浪生浮世悲。\n清松疏冷风，尚想潇洒姿。\n一吷寄去留，羞杀方袍儿。\n令人却忆当阳剖，扠手退身徒尔为。",
        "dynasty": "宋",
        "collection_info": null
    },
    {
        "title": "邓县君挽辞二首  其一",
        "author": "刘弇",
        "content": "九原秋草没麒麟，哀挽黎明出问津。\n花魄欲招谁些楚，箫声先断客愁秦。\n冢间白鹤空双舞，天上黄姑定卜邻。\n晰晰目存成底事，空余粉墨逼天真。",
        "dynasty": "宋",
        "collection_info": null
    },
    {
        "title": "邓县君挽辞二首  其二",
        "author": "刘弇",
        "content": "中庭熨泠事多违，像设俄惊繐作帏。\n风雨夜花连子失，铅黄朝镜觉鸾非。\n一篇潘赋空赍恨，数鼓庄盆未息机。\n俯仰便成今昔异，瓶银簪玉意何归。",
        "dynasty": "宋",
        "collection_info": null
    },
    {
        "title": "句",
        "author": "刘弇",
        "content": "西山崔嵬摩苍穹，秀岭巃嵷如朝宗。",
        "dynasty": "宋",
        "collection_info": null
    },
    {
        "title": "此君亭歌次毛公韵",
        "author": "王祖道",
        "content": "君不见太白之精下人间兮，昔人号尔谪仙翁。\n君不见不为苍生起兮，谢安携妓山之东。\n玉堂主人绣衣客，邀我载酒金莲宫。\n小亭环立千竿竹，参天百尺繫阴重。\n岸巾散髮对此坐，一日无君谁我同。\n夜来霜压北枝重，剩见钟云数尺峰。\n玉实幽香仪彩凤，日华转影筛金栊。\n孤干未甘春雪折，青阴不逐秋风红。\n长随桧柏老刚劲，不羡桃李争鲜浓。\n我爱此君有直节，肯学蟠木求先容。\n我爱此君岁寒志，长笑霜井落青桐。\n大夫老松邀我侣，三品顽石徒夸雄。\n不作湘江儿女泣，苍梧云散愁盈胸。\n夜深明月满亭户，此君入我怀袖中。\n故人来兮七贤至，开门满坐生清风。\n此君此君听我语，藏器于身兮，终奏太庙歌黄钟。",
        "dynasty": "宋",
        "collection_info": null
    },
    {
        "title": "句",
        "author": "王祖道",
        "content": "石头虎距海，洲岸马昂槽。",
        "dynasty": "宋",
        "collection_info": null
    },
    {
        "title": "求法颂",
        "author": "释元照",
        "content": "僧统号求法，乃见出家心。\n未审以何求，为求便等法。\n了知求即法，无復更他求。\n将求求佛法，何不自求求。",
        "dynasty": "宋",
        "collection_info": null
    },
    {
        "title": "白云庵",
        "author": "释元照",
        "content": "道人倦逢迎，结庵就岩穴。\n静爱山头云，空蒙如积雪。\n随风亦卷舒，触石更明灭。\n却忆古人诗，祗可自怡悦。",
        "dynasty": "宋",
        "collection_info": null
    },
    {
        "title": "题北山松轩",
        "author": "释元照",
        "content": "筑室已清旷，栽松更幽寂。\n为爱金石姿，不逐风霜易。\n飕飗合琴引，鬰密助山色。\n待折最高枝，谈对千拳石。",
        "dynasty": "宋",
        "collection_info": null
    },
    {
        "title": "咏宁国院",
        "author": "释元照",
        "content": "今古区区滚世埃，此中莲社为谁开。\n从教靖节攒眉去，却喜刘雷拄步来。\n百计坦平心地静，点光回照玉蕖开。\n翻嗟当日陶彭泽，拍手空歌归去来。",
        "dynasty": "宋",
        "collection_info": null
    },
    {
        "title": "偈",
        "author": "释普交",
        "content": "若人问我解何宗，一喝须教两耳聋。\n满杓黄齑饱吃了，生涯总在钵盂中。",
        "dynasty": "宋",
        "collection_info": null
    },
    {
        "title": "辞众偈",
        "author": "释普交",
        "content": "宝杖敲空触处春，光阴掣电旧曾闻。\n昨宵风动寒岩冷，惊起泥牛耕白云。",
        "dynasty": "宋",
        "collection_info": null
    },
    {
        "title": "偈",
        "author": "释普交",
        "content": "黄面老，佛法付王臣。\n林下无情客，官差逼杀人。",
        "dynasty": "宋",
        "collection_info": null
    },
    {
        "title": "出游",
        "author": "刘安世",
        "content": "数子坐愁思出游，丽日光风得情节。\n一百五日寒食近，二十七品鲑菜阙。\n盘空釜冷柰酒何，变剂连环当佳设。\n诘屈宛是肠九回，缉缀浑如衣百结。\n玉笙绕指影参差，疏櫺度风晓明灭。\n浊醪引满亦何负，响齿膏唇咀冰雪。\n君不见龙丘行令讥点盐，又不见韩侯出燕歌炰鳖。\n生缘自信可柰何，归抱柴关昼常闭。",
        "dynasty": "宋",
        "collection_info": null
    },
    {
        "title": "集句留别李子玉守素处士二首  其一",
        "author": "刘安世",
        "content": "行藏由命不由身，一卧东山三十春。\n谁谓他乡各异县，与君相见即相亲。",
        "dynasty": "宋",
        "collection_info": null
    },
    {
        "title": "集句留别李子玉守素处士二首  其二",
        "author": "刘安世",
        "content": "故里心期柰别何，几时回首一高歌。\n镜中丝髮悲来惯，他日相逢应更多。",
        "dynasty": "宋",
        "collection_info": null
    },
    {
        "title": "南山",
        "author": "刘安世",
        "content": "山屏石壁共巇嵚，外锁浮云内日阴。\n岩凈四时捐俗虑，泉声一派洁尘襟。\n搜吟得助骚人句，笑傲忘归逸士心。\n何日路穿松径僻，杖藜携酒再登临。",
        "dynasty": "宋",
        "collection_info": null
    },
    {
        "title": "太皇太后生日",
        "author": "王绅",
        "content": "太皇生日最尊荣，献寿宫中未五更。\n天子捧觞仍再拜，宝慈侍立到天明。",
        "dynasty": "宋",
        "collection_info": null
    },
    {
        "title": "太后幸景灵宫驾前露面双童女",
        "author": "王绅",
        "content": "平明綵杖幸琳宫，紫府仙童下九重。\n整顿珑璁时驻马，画工暗地貌真容。",
        "dynasty": "宋",
        "collection_info": null
    },
    {
        "title": "留题招仙观",
        "author": "李元辅",
        "content": "一片桂苍崖，分明不惹埃。\n蹙成珠颗白，垂下玉绳来。\n野燕飞难入，山风捲不开。\n声声去朝海，无意恋岩隈。",
        "dynasty": "宋",
        "collection_info": null
    },
    {
        "title": "景泰禅阁",
        "author": "谭粹",
        "content": "二山相传成，禅阁出山半。\n仰观青冥逼，俯见白石粲。\n锡杖涌玉泉，铁桥通银汉。\n巍然概诸天，恍若登彼岸。\n无人解菩提，松涛自昏旦。",
        "dynasty": "宋",
        "collection_info": null
    },
    {
        "title": "建中靖国辛巳八月十日独游碧落洞遂成拙句",
        "author": "谭粹",
        "content": "碧落嵯峨石室幽，到难嗟我未尝游。\n两崖卷束云霞满，一水通流秋色浮。\n宛矣壶中延日驭，凝然乳窦滴泉旒。\n徘徊注目孱颜久，疑有真仙在上头。",
        "dynasty": "宋",
        "collection_info": null
    },
    {
        "title": "望仙亭成再书一绝",
        "author": "谭粹",
        "content": "一亭新构耸崔嵬，水墨屏图四面开。\n洞口白云无锁钥，州人寻胜任频来。",
        "dynasty": "宋",
        "collection_info": null
    },
    {
        "title": "重建南山亭辄成小诗乃建中靖国元年孟冬五日也",
        "author": "谭粹",
        "content": "南山亭榭復修完，上枕苍崖下碧澜。\n此景诗人吟不尽，丹青图写也应难。",
        "dynasty": "宋",
        "collection_info": null
    },
    {
        "title": "偈二首  其一",
        "author": "吴恂",
        "content": "中无门户四无旁，学者徒劳捉影忙。\n珍重故园千古月，夜来依旧不曾藏。",
        "dynasty": "宋",
        "collection_info": null
    },
    {
        "title": "偈二首  其二",
        "author": "吴恂",
        "content": "庐峰居士旧门人，邈得师真的的亲。\n大地撮来成箇眼，翻腾别是一般新。",
        "dynasty": "宋",
        "collection_info": null
    },
    {
        "title": "望瀛亭二首  其一",
        "author": "杜子民",
        "content": "拥传来观海，危亭一振衣。\n云晴千怪出，浸大百川归。\n日月遭吞吐，干坤入范围。\n羣鸥不须避，禅寂久忘机。",
        "dynasty": "宋",
        "collection_info": null
    },
    {
        "title": "望瀛亭二首  其二",
        "author": "杜子民",
        "content": "北望沧溟大，茫茫天地间。\n迴环知万里，缥缈认三山。\n汉使何年到，星槎度岁还。\n蟠桃应已熟，方朔在人寰。",
        "dynasty": "宋",
        "collection_info": null
    },
    {
        "title": "扬州",
        "author": "杜子民",
        "content": "人穿鱼蟹市，路入斗牛天。\n云水家千里，江山月一船。",
        "dynasty": "宋",
        "collection_info": null
    },
    {
        "title": "题韩左军马图",
        "author": "赵说",
        "content": "龙媒神飞影在纸，双瞳墨湿电光紫。\n乌首昂昂渴奔水，青鬃迎风拂不起。\n逸气难居皂枥底，势欲陪龙走千里，月支真马有如此。\n落笔一与王生似，云是吾州韩画士。",
        "dynasty": "宋",
        "collection_info": null
    },
    {
        "title": "宿富乐山赠海公禅老大师",
        "author": "戴蒙",
        "content": "芙蓉溪畔石连松，殿阁峥嵘倚半空。\n一念超居无色界，几人长住广寒宫。\n佳宾喜上山头月，密友时来竹下风。\n除却少多元本物，泥牛哮吼任西东。",
        "dynasty": "宋",
        "collection_info": null
    },
    {
        "title": "句",
        "author": "田叔通",
        "content": "铸剑斩佞臣。",
        "dynasty": "宋",
        "collection_info": null
    },
    {
        "title": "句  其一",
        "author": "何宗范",
        "content": "辉赫唐封后，尊严宁隠初。",
        "dynasty": "宋",
        "collection_info": null
    },
    {
        "title": "句  其二",
        "author": "何宗范",
        "content": "仙云春对客，神烛夜流空。",
        "dynasty": "宋",
        "collection_info": null
    },
    {
        "title": "绝句  其一",
        "author": "释景淳",
        "content": "夜色中旬后，虚堂坐几更。\n临溪猿不叫，当槛月初生。",
        "dynasty": "宋",
        "collection_info": null
    },
    {
        "title": "绝句  其二",
        "author": "释景淳",
        "content": "后夜客来稀，幽斋独掩扉。\n月中无旁立，草际一萤飞。",
        "dynasty": "宋",
        "collection_info": null
    },
    {
        "title": "句  其一",
        "author": "释景淳",
        "content": "捲箔西风起，乘时上古台。\n秋声随叶下，夜色带烟来。",
        "dynasty": "宋",
        "collection_info": null
    },
    {
        "title": "句  其二",
        "author": "释景淳",
        "content": "渔翁睡重春潭阔，白鸟不飞舟自横。",
        "dynasty": "宋",
        "collection_info": null
    },
    {
        "title": "句",
        "author": "叶某",
        "content": "明朝蓬岛去，白雪满头飞。",
        "dynasty": "宋",
        "collection_info": null
    },
    {
        "title": "句",
        "author": "王氏",
        "content": "不缘燕子穿帘幕，春去春来那得知。",
        "dynasty": "宋",
        "collection_info": null
    },
    {
        "title": "赠魏宪",
        "author": "魏宪叔",
        "content": "炎祚无疆越万龄，如何夷卤尚凭陵。\n中兴事业须王导，拨乱韬钤要孔明。\n剧盗已分齐钺定，端星行指泰阶平。\n呼韩朝渭非难事，好继当时丙魏声。",
        "dynasty": "宋",
        "collection_info": null
    },
    {
        "title": "诗一首",
        "author": "李唐",
        "content": "云裏烟村雨裏滩，看之如易作之难。\n早知不入时人眼，多买胭脂画牡丹。",
        "dynasty": "宋",
        "collection_info": null
    },
    {
        "title": "泊吴兴西观音院",
        "author": "秦观",
        "content": "金剎负城闉，閴然美栖止。\n卞山直穹窿，苕水相依倚。\n霜桧鬰冥冥，海棕鲜薿薿。\n广除庇夏阴，飞栋明朝晷。\n溪光鳬鹜边，天色菰蒲裏。\n绪风传昼焚，璧月窥夜礼。\n洩云彗层空，规荷鑑幽沚。\n艅艎烟际下，钟磬林端起。\n聱牙戏清深，嵚崟扑空紫。\n所遇信悠然，此生如寄耳。\n志士耻沟渎，征夫念桑梓。\n揽衣轩楹间，啸歌何穷已。",
        "dynasty": "宋",
        "collection_info": null
    },
    {
        "title": "三老堂",
        "author": "秦观",
        "content": "堂堂三元老，业履冠俦匹。\n蹇谔横秋霜，高明丽朝日。\n并道谒温宣，连科收甲乙。\n东南奠藩服，西北驰使驿。\n解鞅环堵安，岸帻毡裘屈。\n群姦慑謦咳，众废起咄叱。\n至今领麾地，讴吟遍蓬荜。\n出入虽异途，归洁固如一。\n晚厌方内游，把袂访闲逸。\n云壑庆安车，风川驶飞鹢。\n酬献埃壒外，珠玉在挥笔。\n风标傲松鹤，颜髮移丹漆。\n遂令吴越人，藻绘资称述。\n邈然超世姿，彷佛得十七。\n辟廱礼寂灭，麟阁事萧瑟。\n兹焉出民愿，名实更炳蔚。\n琬琰琢高词，龙兰燎深室。\n福履既所绥，光华无终毕。",
        "dynasty": "宋",
        "collection_info": null
    },
    {
        "title": "送周裕之赴新息令",
        "author": "秦观",
        "content": "丈人淮海英，抗节浮云外。\n挥毫错星锦，抵掌参竽籁。\n青春抱修能，脱略无范蔡。\n晚营三径资，百里聊束带。\n扁舟岁欲徂，古剎夜仍艾。\n去去整羽仪，行与高风会。",
        "dynasty": "宋",
        "collection_info": null
    },
    {
        "title": "寄曾逢原",
        "author": "秦观",
        "content": "孟夏气候好，林塘媚晴辉。\n回渠转清流，藻荇相因依。\n丛薄起疏籁，众鸟鸣且飞。\n高城带落日，光景酣夕霏。\n即事远兴託，抚己幽思微。\n超摇弄柔翰，徙倚弦金徽。\n美人邈云眇，志愿固有违。\n丹青傥不渝，与子同裳衣。",
        "dynasty": "宋",
        "collection_info": null
    },
    {
        "title": "送僧归遂州",
        "author": "秦观",
        "content": "宝师本巴蜀，浪迹游淮海。\n定水湛虚明，戒珠烱圆彩。\n飘零乡县异，晼晚星霜改。\n明发又西征，孤帆破烟霭。",
        "dynasty": "宋",
        "collection_info": null
    },
    {
        "title": "司马迁",
        "author": "秦观",
        "content": "子长少不羁，发轫遍丘壑。\n晚遭李陵祸，愤悱思远託。\n高辞振幽光，直笔诛隠恶。\n驰骋数千载，贯穿百家作。\n至今青简上，文彩炳金雘。\n高才忽小疵，难用常情度。\n譬彼海运鹏，岂復顾缯缴。\n区区班叔皮，未易议疏略。",
        "dynasty": "宋",
        "collection_info": null
    },
    {
        "title": "观易元吉獐猿图歌",
        "author": "秦观",
        "content": "参天老木相樛枝，嵌空怪石衔青漪。\n两猿上下一旁挂，两猿熟视苍蛙疑。\n萧萧丛竹山风吹，海棠杜宇相因依。\n下有两獐从两儿，花餐草囓含春嬉。\n艺老笔精湖海推，画意忘形形更奇。\n解衣一扫神扶持，他日自见犹嗟咨。\n金钱百万酒千鸱，荆南将军欣得之。\n老禅豪取橐为垂，白昼掩门初许窥。\n房栊烱烱明冬曦，榛丛羽革分豪釐。\n残编未终且归读，岁暮有间重借披。",
        "dynasty": "宋",
        "collection_info": null
    },
    {
        "title": "夜坐怀莘老司谏",
        "author": "秦观",
        "content": "六合寥寥信茫昧，中有日月无根柢。\n古往今来漫不休，青髮素颜从此逝。\n嗟予自少多邅迴，气血未衰心已艾。\n北渡长淮霜入屦，南窥禹穴尘生袂。\n日凿一窍浑沌死，虽有余风终破碎。\n回车復路可无缘，三问道人三不对。",
        "dynasty": "宋",
        "collection_info": null
    },
    {
        "title": "答朱广微",
        "author": "秦观",
        "content": "广微才华殆天付，十岁孤山有佳句。\n又梦东林饮虎溪，叹息清风人不悟。\n自尔所见无全牛，桐柏昆崙日倾注。\n葱茏晓景破新花，蹭蹬老拳擒脱兔。\n身勤事左竟何成，巧迫化工天所怒。\n两鬓星星沧海头，强学禅那慰迟暮。\n昨夜灯花吐金粟，晓烹鲤鱼得尺素。\n笑我徜徉吴楚间，经卷酒巵随所遇。\n人生迕意十八九，月得解颜能几度。\n着书准易空自疲，服药求仙良亦误。\n北风老矣无能为，行看黄鹂语飞絮。\n安得从君醉百场，落笔珠玑不论数。",
        "dynasty": "宋",
        "collection_info": null
    },
    {
        "title": "送僧归保宁",
        "author": "秦观",
        "content": "西湖环岸皆招提，楼阁晦明如卧披。\n保宁復在最佳处，水光四合无端倪。\n车尘不来马足断，时有海月相因依。\n上人弱龄已隶此，心目所证惟瑰琦。\n白玉芙蓉出清沼，天然不受缁尘扰。\n坐客一语不入意，目如明星视飞鸟。\n冠切云兮佩玉难，上人顾之真等闲。\n应缘聊入人间世，兴尽却归湖上山。\n伊余久欲窥禹穴，矧今仲父官东越。\n行挽秋风入剡溪，为君先醉西湖月。",
        "dynasty": "宋",
        "collection_info": null
    },
    {
        "title": "和王通叟琵琶梦",
        "author": "秦观",
        "content": "鶗鴂鸣时众芳歇，华堂梦断音容绝。\n风惊玉露不成圆，一夜芙蕖泣秋月。\n金纹捍面紫檀槽，曾抱花前送酒舠。\n庾郎江令费珠璧，小砑红笺挥兔毫。\n风流云散令人瘦，忍看曲尘昏锦绶。\n楚水悠悠更不西，上天破鑑空依旧。",
        "dynasty": "宋",
        "collection_info": null
    },
    {
        "title": "医者",
        "author": "秦观",
        "content": "块然一气初浑沦，散作六物相吐吞。\n主承客御胜復存，是为万物疾病原。\n寥寥空陂游冤魂，诲此法术成轩辕。\n金书玉册要不烦，焕如星宿不可扪。\n时迁圣徂遂幽昏，弊俗窃以资利源。\n余尝感槩期明论，世无妙质孰与言。\n因君乞诗置屋轩，聊復援笔赋本根。",
        "dynasty": "宋",
        "collection_info": null
    },
    {
        "title": "漫郎",
        "author": "秦观",
        "content": "元公机鉴天所高，中兴诸彦非其曹。\n自呼漫郎示真率，日与聱叟为嬉遨。\n是时胡星殒未久，关辅扰扰犹弓刀。\n百里不闻易五羖，三士空传杀二桃。\n心知不得载行事，俛首刻意追风骚。\n字偕华星章对月，漏洩元气烦挥毫。\n猗玕春深茂花竹，九疑日暮吟哀猱。\n红颜白骨付清醥，一官于我真鸿毛。\n乃知达人妙如水，浊清显晦惟所遭。\n无时有禄亦可隠，何必龛岩远遁逃。",
        "dynasty": "宋",
        "collection_info": null
    },
    {
        "title": "记梦答刘全羙",
        "author": "秦观",
        "content": "岁逢困敦斗申指，辰次庚辰漏传子。\n梦出城闉登古原，草木萦天带流水。\n千夫荷锸开久殡，前有一人状瓌伟。\n素冠长跪烝酒殽，云是刘郎字全羙。\n马鸣车响断还续，人境晦明秋色裹。\n既寤茫然失所遭，河转星翻汗如洗。\n世传梦凶常得吉，神物戏人良有旨。\n全羙声名海县闻，闭久当开乃其理。\n娟娟二十四桥月，月下吹箫聊尔耳。\n洗眼看君先一鸣，九万扶摇从此始。",
        "dynasty": "宋",
        "collection_info": null
    },
    {
        "title": "田居四首  其一",
        "author": "秦观",
        "content": "鸡号四邻起，结束赴中原。\n戒妇预为黍，呼儿随掩门。\n犁锄带晨景，道路更笑喧。\n宿潦濯芒屦，野芳簪髻根。\n霁色披窅霭，春空正鲜繁。\n辛夷茂横阜，锦雉娇空园。\n少壮已云趋，伶俜尚鸱蹲。\n蟹黄经雨润，野马从风奔。\n村落次第集，隔塍致寒暄。\n眷言月占好，努力竞晨昏。",
        "dynasty": "宋",
        "collection_info": null
    },
    {
        "title": "田居四首  其二",
        "author": "秦观",
        "content": "入夏桑柘稠，阴阴翳墟落。\n新麦已登场，余蚕犹占箔。\n隆曦破层阴，霁霭收远壑。\n雌蜺卧沦漪，鲜飙泛丛薄。\n林深鸟更鸣，水漫鱼知乐。\n羸老厌烦歊，解衣屡槃礴。\n荫树濯凉飔，起行遗带索。\n冢妇饷初还，丁男耘有託。\n倒筒备青钱，盐茗恐垂橐。\n明日输绢租，邻儿入城郭。",
        "dynasty": "宋",
        "collection_info": null
    },
    {
        "title": "田居四首  其三",
        "author": "秦观",
        "content": "昔我莳青秧，廉纤属梅雨。\n及兹欲成穗，已復颓星暑。\n迟暮易昏晨，摇落多砧杵。\n村迥少过从，客来旋炊黍。\n兴发即杖藜，未尝先处所。\n褰裳涉浅濑，矫首没孤羽。\n丛祠土鼓悲，野埭鵾鸡舞。\n雉子随贩夫，老翁拜巫女。\n辛勤稼穑事，恻怆田畴语。\n得谷不敢储，催科吏旁午。",
        "dynasty": "宋",
        "collection_info": null
    },
    {
        "title": "田居四首  其四",
        "author": "秦观",
        "content": "严冬百草枯，邻曲富休暇。\n土井时一汲，柴车久停驾。\n寥寥场圃空，跕跕乌鸢下。\n孤榜傍横塘，喧舂起旁舍。\n田家重农隙，翁妪相邀迓。\n班坐酾酒醪，一行三四谢。\n陶盘奉旨蓄，竹筯羞鸡{炙火=肉}。\n饮酣争献酬，语阕或悲咤。\n悠悠灯火暗，剌剌风飙射。\n客散静柴门，星蟾耿寒夜。",
        "dynasty": "宋",
        "collection_info": null
    },
    {
        "title": "寄题傅钦之草堂",
        "author": "秦观",
        "content": "河阳有洑流，经营太行根。\n盛德不终晦，发为清济源。\n斯堂济源上，太行正当门。\n仰视浮云作，俯窥流水奔。\n修竹带藩篱，百禽鸣朝暾。\n相望有盘谷，李愿故居存。\n主人国之老，实惟商岩孙。\n班行昔供奉，亟进逆耳言。\n天子色为动，群公声亦吞。\n萧条冰霜际，不改白玉温。\n出处士所重，其微难具论。\n公勿思草堂，朝廷待公尊。",
        "dynasty": "宋",
        "collection_info": null
    },
    {
        "title": "次韵酬徐仲车见寄",
        "author": "秦观",
        "content": "渭清非胜泾，兰芳本无慕。\n我生季叶中，乃与古人遇。\n职当供洒扫，匏繫愧迟暮。\n来章感存没，三读泪如注。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其一",
        "author": "秦观",
        "content": "驱车陟高丘，却望大梁圻。\n驰道入双阙，勾陈连太微。\n夷门壮下属，清洛相因依。\n美哉吾党士，皋卨良可希。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其二",
        "author": "秦观",
        "content": "暮有二客至，俱以能禅闻。\n一枝惠林出，一派智海分。\n言各不相可，往来剧丝棼。\n谢客姑舍是，妨余醉看云。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其三",
        "author": "秦观",
        "content": "昔者曾中书，门户实难瞰。\n笔势如长淮，初源可觞滥。\n经营终入海，欲语焉能暂。\n斯人今则亡，悲歌风惨澹。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其四",
        "author": "秦观",
        "content": "渤海有巨鳌，其颠冠嵯峨。\n宿昔尝小抃，八弦相荡摩。\n忽遭龙伯人，一举空潮波。\n取皮煎作胶，清此昆崙河。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其五",
        "author": "秦观",
        "content": "蝮蛇初螫手，壮士断其腕。\n岂不悲毁伤，所恤在躯干。\n西羌沙卤地，置戍或烦汉。\n鸡肋不足云，阿瞒妙思算。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其六",
        "author": "秦观",
        "content": "汤汤辟廱流，中有学子居。\n但说若稽古，言犹三万余。\n来者转相祖，词林日凋疏。\n稍喜绩溪令，入校天禄书。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其七",
        "author": "秦观",
        "content": "匠氏构明堂，百材入斤斧。\n傥非豫章栋，冗长亦焉取。\n英英范与苏，器识兼文武。\n胡为先一州，不用作霖雨。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其八",
        "author": "秦观",
        "content": "憬彼高句丽，来修裔夷职。\n天都富如海，劳汝送涓滴。\n舳舻尾相衔，远近困供亿。\n止沸当绝薪，扬汤百无益。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其九",
        "author": "秦观",
        "content": "祖宗举贤良，充赋多名儒。\n执事恶言者，此科为之无。\n虽有仲舒错，或横江潭鱼。\n果欲鸣凤至，还当种椅梧。",
        "dynasty": "宋",
        "collection_info": null
    },
    {
        "title": "次韵邢敦夫秋怀十首  其一○",
        "author": "秦观",
        "content": "邢侯秋卧痾，挥毫见深衷。\n赓者二三子，翕然笙磬同。\n不为儿女姿，颇形四方风。\n属有山水念，因之丝与桐。",
        "dynasty": "宋",
        "collection_info": null
    },
    {
        "title": "春日杂兴十首  其一",
        "author": "秦观",
        "content": "飘忽星气徂，青阳迫迟暮。\n鸣飞各有适，赤白纷无数。\n雨砌堕危芳，风轩纳飞絮。\n褰帏香雾横，岸帻云峰度。\n林影舞窗扉，池光染衣屦。\n参差花鸟期，蹭蹬琴觞趣。\n抚事动幽寻，感时遗近慕。\n秣马膏余车，行行不周路。",
        "dynasty": "宋",
        "collection_info": null
    },
    {
        "title": "春日杂兴十首  其二",
        "author": "秦观",
        "content": "结髮谢外好，僶俛希前修。\n缪挟江海志，耻为升斗谋。\n齞历难刻画，贱贫多衅尤。\n发轫背伊阙，解骖憩邗沟。\n丹铅费永晷，曲糵驱深愁。\n璧月鉴帘栊，珠星络梧楸。\n泯泯渠水驶，霏霏花雾浮。\n公子怅何许，抚膺徒离忧。",
        "dynasty": "宋",
        "collection_info": null
    },
    {
        "title": "春日杂兴十首  其三",
        "author": "秦观",
        "content": "潭潭故邑井，猗猗上宫兰。\n不食自清渫，莫服更幽閒。\n志士耻弱植，卷迹甘饥寒。\n佳晨追良觌，触物悬悲端。\n川途眇回远，经岁旷音翰。\n岂不慕裘马，诡得非所安。\n蝉冕多怵迫，绳枢尠忧患。\n枉寻竟何补，方枘诚独难。",
        "dynasty": "宋",
        "collection_info": null
    },
    {
        "title": "春日杂兴十首  其四",
        "author": "秦观",
        "content": "吴会虽褊小，海滨富奇峰。\n天鸡一号叫，剑戟明遥空。\n溪谷相径復，深林杳攒丛。\n猿吟虎豹啼，云气迷西东。\n中有遯世士，超然閟孤踪。\n被兰服明月，起坐松声中。\n夜锻吸沆瀣，朝琴庇青葱。\n骑星友元气，巢许安可同。\n俛眄区中人，飞埃集毛锋。\n问津或不缪，从子游鸿蒙。",
        "dynasty": "宋",
        "collection_info": null
    },
    {
        "title": "春日杂兴十首  其五",
        "author": "秦观",
        "content": "东方有美人，容华茂春粲。\n抱影守单栖，含睇理哀弹。\n声意一何切，所欢邈云汉。\n徒然事膏沐，孰与徂昏旦。\n微诚浪自持，嘉月忽復晏。\n巧转度虚櫺，飞红触幽幔。\n岁岁芳草滋，夜夜明星烂。\n合并会有时，索居不必叹。",
        "dynasty": "宋",
        "collection_info": null
    },
    {
        "title": "春日杂兴十首  其六",
        "author": "秦观",
        "content": "寝瘵倦文史，驾言从遨嬉。\n飔风举遥溆，规日丽清漪。\n含桃粲朱实，杜若怀碧滋。\n娉娉弱絮堕，圉圉文鲂驰。\n明霞廓远瞩，哀禽搅离思。\n缛草天际合，孤云川上移。\n宽闲绝轮鞅，重复多路歧。\n信美难久伫，归欤从所治。",
        "dynasty": "宋",
        "collection_info": null
    },
    {
        "title": "春日杂兴十首  其七",
        "author": "秦观",
        "content": "昔我游京室，交通五陵间。\n主客各英妙，袍马相追攀。\n千金具饮啜，百金雇吹弹。\n缨弁罗广席，当头舞交竿。\n鲜妆耀渌酒，采缬生风澜。\n灯烛暗夜艾，士女纷相班。\n欢娱易徂歇，转眄如飞翰。\n亹亹负孤愿，离离衔永欢。\n山鸟窥茗饮，檐花笑蔬餐。\n弃捐勿重陈，事定须盖棺。",
        "dynasty": "宋",
        "collection_info": null
    },
    {
        "title": "春日杂兴十首  其八",
        "author": "秦观",
        "content": "客从远方来，遗我昭华管。\n吹之动人心，异境生虚窾。\n磝磝青嶂横，泱泱春溜满。\n马蹄交狭邪，车毂错平坦。\n士女竞芳辰，禽鱼荫修竿。\n依微认睇笑，凌没见纤短。\n停吹欻泯灭，耽耽復空馆。\n灵物信所珍，顾恨知音罕。",
        "dynasty": "宋",
        "collection_info": null
    },
    {
        "title": "春日杂兴十首  其九",
        "author": "秦观",
        "content": "桃李用事辰，鲜明夺云绮。\n繁华一朝去，默默惭杞梓。\n时徂鹰化鸠，地迁橘为枳。\n独有羡门生，后天犹不死。",
        "dynasty": "宋",
        "collection_info": null
    },
    {
        "title": "春日杂兴十首  其一○",
        "author": "秦观",
        "content": "艺籍燔祖龙，斯文就沦丧。\n帝矜黔首愚，诸隽出相望。\n扬马操宏纲，韩柳激颓浪。\n建安妙讴吟，风概亦超放。\n玉绳带华月，艷艷青冥上。\n奕世希末光，经纬得无妄。\n儿曹独何事，诋斥几覆醤。\n原心良自诬，猥欲私所尚。\n螳螂拒飞辙，精卫填溟涨。\n咄咄徒尔为，东海固无恙。\n鹓鸾日雕灭，黄口纷冗长。\n投袂睇层霄，兹怀谁与亮。",
        "dynasty": "宋",
        "collection_info": null
    },
    {
        "title": "和孙莘老题召伯斗野亭",
        "author": "秦观",
        "content": "淮海破冬仲，雪霜滋不平。\n菱荷枯折尽，积水寒更清。\n辍棹得佳观，湖天绕朱甍。\n信美无与娱，浊醪聊自倾。\n北眺桑梓国，悠然白云生。\n南望古邗沟，沧波带芜城。\n村墟翳茅竹，孤烟起晨烹。\n檐间鸟声落，客子念当行。\n揽衣视日景，薄阴漏微明。\n何时復来游，春风发鲜荣。",
        "dynasty": "宋",
        "collection_info": null
    },
    {
        "title": "和虚飘飘",
        "author": "秦观",
        "content": "虚飘飘，虚飘飘。\n风寒飘絮浪，春暖履冰桥。\n势缓霜垂霰，声干叶下条。\n雨中沤点没流水，风裏綵云铺远霄。\n虚飘飘，比时光影犹坚牢。",
        "dynasty": "宋",
        "collection_info": null
    },
    {
        "title": "和游金山",
        "author": "秦观",
        "content": "江流会扬子，汹汹东南骛。\n海门划前开，金山屹中据。\n鼓钟食万指，金雘栖千柱。\n夜庭游月波，晓观抟香雾。\n天清猿鸟哀，风暗鱼龙怒。\n云物横古今，涛波阅晨暮。\n三州气色来，上下端倪露。\n伟哉元气间，此胜知谁聚。\n念昔憩精庐，登临辄忘去。\n汲新试团月，饭素羹魁芋。\n妙兴入芳藤，真境在芒屦。\n别来景暑换，寤寐经从处。\n忽蒙珠璧投，了与云峦遇。\n幽光烱肝肺，爽气森庭户。\n区中多滞念，方外饶奇趣。\n寄语山阿人，泠然行復御。",
        "dynasty": "宋",
        "collection_info": null
    },
    {
        "title": "同子瞻端午日游诸寺赋得深字",
        "author": "秦观",
        "content": "太史抱孤韵，畅怀在登临。\n别乘载邹枚，佳辰事幽寻。\n参差水石瘦，窅窕房栊深。\n清磬发疏箔，妙香横素襟。\n復登窣堵波，环回瞩嵚崟。\n双溪贯城郭，暝色带孤禽。\n凉飈动爽籁，薄雨生微阴。\n尘想澹清涟，牢愁洗芳斟。\n挥箑订往古，援毫示来今。\n愧无刻烛敏，续此金玉音。",
        "dynasty": "宋",
        "collection_info": null
    },
    {
        "title": "寄陈季常",
        "author": "秦观",
        "content": "一钩五十犗，始具任公钓。\n揭竿趣灌渎，与尔不同调。\n先生本西蜀，侠气见英妙。\n哀怜世间儿，细黠似黄鹞。\n侍童双擢玉，鬓髮光可照。\n骏马锦障泥，相随穷海峤。\n平生携手好，十七登廊庙。\n小生相吏耶，徒枉尺书召。\n暮年更折节，学佛得心要。\n鬻马放阿樊，幅巾对沉燎。\n泠泠屋外泉，兀兀原头烧。\n欲知山中乐，万古同一笑。",
        "dynasty": "宋",
        "collection_info": null
    },
    {
        "title": "同子瞻赋游惠山三首  其一",
        "author": "秦观",
        "content": "辍棹纵幽讨，篮舆入青苍。\n圆顶相邀迓，旃檀燎深堂。\n层峦淡如洗，杰阁森欲翔。\n林芳含雨滋，岫日隔林光。\n涓涓续清溜，靡靡传幽香。\n俯仰佳览眺，悠哉身世忘。",
        "dynasty": "宋",
        "collection_info": null
    },
    {
        "title": "同子瞻赋游惠山三首  其二",
        "author": "秦观",
        "content": "史君厌机械，所与惟散人。\n顾惭蒹葭陋，缪倚琼枝新。\n上干青磝磝，下属白磷磷。\n洞天不知老，金界无栖尘。\n缅彼人间世，乌蟾阅青旻。\n讵得踵三隠，山阿相与邻。",
        "dynasty": "宋",
        "collection_info": null
    },
    {
        "title": "同子瞻赋游惠山三首  其三",
        "author": "秦观",
        "content": "楼观相复重，邈然閟深樾。\n九龙吐清泠，㶁㶁曾未绝。\n罂缶驰千里，真珠犹不灭。\n况復从茶僊，兹焉试葵月。\n岸巾尘想消，散策佳兴发。\n何以慰遨嬉，操觚继前辙。",
        "dynasty": "宋",
        "collection_info": null
    },
    {
        "title": "马上口占二首  其一",
        "author": "秦观",
        "content": "向晨结束争长途，利风刮面冰在鬚。\n冈穷得水马不进，雾暗失道人相呼。\n悠悠旁舍见汲井，轧轧隔林闻輓车。\n游目骋怀自可乐，勿忆乡县增烦纡。",
        "dynasty": "宋",
        "collection_info": null
    },
    {
        "title": "马上口占二首  其二",
        "author": "秦观",
        "content": "霜风棱棱万木枯，梅花破萼犹含鬚。\n田家往往事游猎，追逐狐兔相号呼。\n微茫山中起狂烧，隠约林梢低日车。\n马头渐觉有佳趣，勿厌阡陌多萦纡。",
        "dynasty": "宋",
        "collection_info": null
    },
    {
        "title": "别子瞻",
        "author": "秦观",
        "content": "人生异趣各有求，繫风捕影祇怀忧。\n我独不愿万户侯，惟愿一识苏徐州。\n徐州英伟非人力，世有高名擅区域。\n珠树三株讵可攀，玉海千寻真莫测。\n一昨秋风动远情，便忆鲈鱼访洞庭。\n芝兰不独庭中秀，松栢仍当雪后青。\n故人持节过乡县，教以东来偿所愿。\n天上麒麟昔漫闻，河东鸑鷟今纔见。\n不将俗物碍天真，北斗已南能几人。\n八砖学士风标远，五马使君恩意新。\n黄尘冥冥日月换，中有盈虚亦何算。\n据龟食蛤暂相从，请结后期游汗漫。",
        "dynasty": "宋",
        "collection_info": null
    },
    {
        "title": "和黄法曹忆建溪梅花",
        "author": "秦观",
        "content": "海陵参军不枯槁，醉忆梅花愁绝倒。\n为怜一树傍寒溪，花水多情自相恼。\n清泪班班知有恨，恨春相逢苦不早。\n甘心结子待君来，洗雨梳风为谁好。\n谁云广平心似铁，不惜珠玑与挥扫。\n月没参横画角哀，暗香销尽令人老。\n天分四时不相贷，孤芳转盼同衰草。\n要须健步远移归，乱插繁华向晴昊。",
        "dynasty": "宋",
        "collection_info": null
    },
    {
        "title": "送少章弟赴仁和主簿",
        "author": "秦观",
        "content": "我宗本江南，为将门列戟。\n中叶徙淮海，不仕但潜德。\n先祖实起家，先君始缝掖。\n议郎为名士，余亦忝词客。\n风流以及汝，三通桂堂籍。\n汝弱不好弄，文章有风格。\n久从先生游，术业良未测。\n武林一都会，山水富南国。\n下有贤别驾，上有明方伯。\n干将入砥砺，騕褭就衔勒。\n勿矜孔鸾姿，不乐栖枳棘。\n吴中多高士，往往寄老释。\n辨才虽物化，参寥犹夙昔。\n投闲数访之，可得三友益。\n少来轻别离，老去重乖隔。\n念汝远行役，惘惘意不怿。\n道山虽云佳，久寓有饥色。\n功名已绝意，政苦婚嫁迫。\n终从大人议，税驾邗沟侧。\n追踪汉两疏，父子老阡陌。",
        "dynasty": "宋",
        "collection_info": null
    },
    {
        "title": "送李端叔从辟中山",
        "author": "秦观",
        "content": "人畏朔风声，我闻独宽怀。\n岂不知凛冽，为自中山来。\n端叔天下士，淹留蹇无成。\n去从中山辟，良亦慰平生。\n与君英妙时，侠气上参天。\n孰云行半百，身世各茫然。\n当时儿戏念，今日已灰死。\n着书如结牦，聊以忘忧耳。\n骎骎岁遒尽，淮海归无期。\n功名良独难，虽成定奚为。\n念君远行役，中夜忧反侧。\n揽衣起成章，赠以当马策。",
        "dynasty": "宋",
        "collection_info": null
    },
    {
        "title": "赠蹇法师翊之",
        "author": "秦观",
        "content": "天都九经纬，人物如纺绩。\n岂无僊圣游，但未见哀识。\n蹇师蜀方士，鬼物充服役。\n朅来长安城，摩挲金铜狄。\n大蛇死已论，葛陂囚且释。\n是事何足云，聊尔恤艰厄。\n方从马明生，西去炼金液。\n丹成得度世，造化为莫逆。\n予亦江海人，名宦偶牵迫。\n投劾去未能，见师三叹息。",
        "dynasty": "宋",
        "collection_info": null
    },
    {
        "title": "送刘贡父舍人二首  其一",
        "author": "秦观",
        "content": "虎去藜藿采，珠在其川媚。\n君子一诎信，实繫天下事。\n念昔元丰间，公初谪南裔。\n託词吊湘水，闻者为心醉。\n踰年憸臣逐，国老起相继。\n除公守襄阳，士始有生意。\n兹焉归法从，乃是朝廷计。\n在公何足云，事业本余弃。\n掖垣美花木，入直春正丽。\n同僚看家风，立马挥九制。",
        "dynasty": "宋",
        "collection_info": null
    },
    {
        "title": "送刘贡父舍人二首  其二",
        "author": "秦观",
        "content": "观也本诸生，早与世参商。\n方枘不量凿，交亲指为狂。\n末路辱公知，赐出非所望。\n相期古人处，岂止事文章。\n汝南虽奥区，校官实始张。\n解鞅百无有，栖栖寄僧坊。\n筑室从有徒，皆公借余光。\n一壶千金直，所济在仓黄。\n万里犹比邻，别离无足伤。\n何以报公德，修好以为常。",
        "dynasty": "宋",
        "collection_info": null
    },
    {
        "title": "南京妙峰亭",
        "author": "秦观",
        "content": "王公厌承明，出守南宫钥。\n结构得崇岳，岿然瞰清洛。\n是时谪仙人，发轫自庐霍。\n郊原春鸟鸣，来此动豪酌。\n报投一何富，玉桉金刀错。\n新牓揭中楹，千载见远託。\n朅来访陈迹，物色属摇落。\n人烟隔鳬雁，田畴带城郭。\n红蕖陨风漪，砂砾卷飞箨。\n青青陵上姿，独汝森自若。\n人生如博奕，得丧难前约。\n金锤初控颐，已復东方作。\n大明昇中天，龙鸾入阶阁。\n深惩渔夺弊，法令一刊削。\n斯民如解悬，喜气鬰磅礴。\n公乎数登览，行矣翔寥廓。",
        "dynasty": "宋",
        "collection_info": null
    },
    {
        "title": "次韵奉酬丹元先生",
        "author": "秦观",
        "content": "金华紫烟客，来作牧羊儿。\n至言初无文，寻绎自成诗。\n二景入妙解，元气含烟词。\n怜我鬣苍浪，黄埃眩虫丝。\n劝解冠上缨，一濯含风漪。\n摄身列缺外，倒蹑蜿蜒鬐。\n维斗错明珠，望舒耿修眉。\n真游无疆界，浩荡天风吹。",
        "dynasty": "宋",
        "collection_info": null
    },
    {
        "title": "送裴仲谟",
        "author": "秦观",
        "content": "君才出于德，妙高如匠石。\n但见广厦成，不见斧斤迹。\n厚为诸兄奉，自奉颇云啬。\n三生阳亢宗，薄俗有惭色。\n汝南古佳郡，月旦评一易。\n尔来似扬州，不办龙蜥蜴。\n短簿髯参军，喜怒移顷刻。\n正平竟获免，实我文举力。\n念公当乖隔，忧思如纺绩。\n耻为儿女仁，到此泪横臆。\n熙朝大烹饪，贤者不家食。\n朝为郡县吏，暮作台省客。\n矧闻诸法从，久欲荐言责。\n去去勿重陈，九万自此击。",
        "dynasty": "宋",
        "collection_info": null
    },
    {
        "title": "题双松寄陈季常",
        "author": "秦观",
        "content": "遥闻连理松，託根黄麻城。\n枝枝相钩带，叶叶同死生。\n虽云金石姿，未免儿女情。\n想应风月夕，满庭合欢声。",
        "dynasty": "宋",
        "collection_info": null
    },
    {
        "title": "徐仲车食于学官吏或以为不可欲罢去之太守不听礼遇如初感之而作",
        "author": "秦观",
        "content": "许丞老病聋，督邮白欲废。\n贤哉黄次公，鉴裁实精诣。\n殷勤谢督邮，此丞乃廉吏。\n重听庸何伤，善助无失意。\n古人骨已朽，来者復谁继。\n仲车天下士，固非许丞类。\n至行通神明，问学有根柢。\n若充老更聘，自革风俗弊。\n太守前已闻，粟帛俄见赐。\n奈何少年子，辄效督邮事。\n道丧贤哲穷，闻之为流涕。\n人心如其面，难以一律揆。\n所望在次公，督邮何足议。",
        "dynasty": "宋",
        "collection_info": null
    },
    {
        "title": "次韵夏侯太冲秀才",
        "author": "秦观",
        "content": "儒官饱闲散，室若僧坊静。\n北窗腹便便，支枕看斗柄。\n或时得名酒，亭午犹中圣。\n醒来復何事，弄笔赋秋兴。\n焉知懒是真，但觉贫非病。\n茫茫流水意，会有知音听。\n钟鼎与山林，人生各天性。",
        "dynasty": "宋",
        "collection_info": null
    },
    {
        "title": "送张和叔兼简黄鲁直",
        "author": "秦观",
        "content": "汝南如一器，百千聚飞蚊。\n终然鼓狂闹，啾啾竟谁闻。\n议郎盛德后，清修继先芬。\n未试霹雳手，低回从此君。\n学官冷于水，虀盐度朝曛。\n间蒙相暖热，破忧发孤欣。\n君今又復去，冀北遂空羣。\n岂无一樽酒，谁与通殷勤。\n大梁多豪英，故人满青云。\n为谢黄叔度，鬓毛今白纷。",
        "dynasty": "宋",
        "collection_info": null
    },
    {
        "title": "题騕褭图",
        "author": "秦观",
        "content": "双瞳夹镜权协月，尾鬣萧森泽于髮。\n鞍衔不施缰復脱，旁无驭者气腾越。\n地如砥平丘陇灭，天寒日暮抱饥渴。\n骧首号鸣思一发，超轶绝尘入恍忽。\n东门金铸久销歇，曹霸丹青亦云没。\n頼有龙眠戏挥笔，眼前时见千里骨。\n玉台阊阖相因依，嗟尔龙媒空自奇。\n鸾旗日行三十里，焉用逐风追电为。",
        "dynasty": "宋",
        "collection_info": null
    },
    {
        "title": "和东坡红鞓带",
        "author": "秦观",
        "content": "君不见相如容貌穷不枯，卓氏耻之分百奴。\n一朝奉指使筇筰，驷马赤车从万夫。\n仲元君平更高妙，寄食耕卜霜眉鬚。\n两川人物古不乏，数子风流今可无。\n参军少年饱经术，期作侍中司御壶。\n老披青衫更矍铄，上马不用儿孙扶。\n一朝忽解印绶去，耻将诗礼攘裙襦。\n悬知百年事已定，却笑列仙形甚臞。\n东阡北陌西风入，瑞草桥边人叫呼。\n想见红围照白髮，颓然醉卧文君垆。",
        "dynasty": "宋",
        "collection_info": null
    },
    {
        "title": "和王忠玉提刑",
        "author": "秦观",
        "content": "嵩峰何其高，峰高气尤清。\n念昔秋欲老，从公峰下行。\n古木上参天，哀禽报新晴。\n修涂云外转，槁叶风中零。\n曛黑度伊水，眇然古今情。\n黎明出龙门，山川莽难名。\n信美非吾土，顾瞻怀楚萍。\n美人天一方，伤哉谁目成。\n黄绶我聊尔，白鸥公勿惊。\n糟醨可餔啜，古人忌偏醒。",
        "dynasty": "宋",
        "collection_info": null
    },
    {
        "title": "题杨康功醉道士石",
        "author": "秦观",
        "content": "黄冠初饮何人酒，径醉颓然不知久。\n风吹化石楚山阿，藤蔓缠身藓封口。\n常随白鹤亦飞去，但有衣冠同不朽。\n异物终为贤俊得，野老田夫岂宜有。\n华阴杨公香桉吏，一见遂作忘年友。\n日暮西垣视草归，往往对之倾数斗。\n大梦之间无定论，启母望夫天所诱。\n谷城或与子房期，西域更为陈那吼。\n我疑黄冠反见玩，若此坚顽定醒否。\n何当一笑凌苍霞，顾谢主人聊举手。",
        "dynasty": "宋",
        "collection_info": null
    },
    {
        "title": "送蔡子骧用蔡子骏韵",
        "author": "秦观",
        "content": "越绝山川远相属，万壑千岩抱青绿。\n卧龙一峰称是奇，遶趾清漪如带束。\n镜水春生鶂尾衔，稽山日暮猿声续。\n三休上与蓬莱接，登眺使人遗宠辱。\n我昔东游观禹穴，痛饮狂歌得所欲。\n上天何曾有官府，鸾凤日日遭鞭扑。\n僧坊画壁阅几徧，神妙难忘独金粟。\n华胥梦断已十年，又见春风煮饧粥。\n苎罗若耶固依旧，可怜云月谁追逐。\n故人淡泊出天性，鹪鹩巢林一枝足。\n不肯弦歌甘筦库，还同市门隠梅福。\n惟应月下小丛歌，尚有哀音传旧俗。",
        "dynasty": "宋",
        "collection_info": null
    },
    {
        "title": "饮酒诗四首  其一",
        "author": "秦观",
        "content": "我观人间世，无如醉中真。\n虚空为消陨，况乃百忧身。\n惜哉知此晚，坐令华髮新。\n圣人难骤得，得且致贤人。",
        "dynasty": "宋",
        "collection_info": null
    },
    {
        "title": "饮酒诗四首  其二",
        "author": "秦观",
        "content": "左手持蟹螯，举觞属云汉。\n天生此神物，为我洗忧患。\n山川同恍惚，鱼鸟共萧散。\n客至壶自倾，欲去不容间。",
        "dynasty": "宋",
        "collection_info": null
    },
    {
        "title": "饮酒诗四首  其三",
        "author": "秦观",
        "content": "客从南方来，酌我一瓯茗。\n我酌初不啜，彊啜且復醒。\n既凿浑沌氏，遂出华胥境。\n操戈逐儒生，举觞还酩酊。",
        "dynasty": "宋",
        "collection_info": null
    },
    {
        "title": "饮酒诗四首  其四",
        "author": "秦观",
        "content": "雷觞淡如水，经年不濡唇。\n爰有扰龙系，为造英灵春。\n英灵韵甚高，蒲萄难为邻。\n他年血食汝，应配杜康神。",
        "dynasty": "宋",
        "collection_info": null
    },
    {
        "title": "艇斋",
        "author": "秦观",
        "content": "平生乐渔钓，放浪江湖间。\n兀兀寄幽艇，不忧浪如山。\n闻君城郭居，左右羣书环。\n有斋亦名艇，何时许追攀。\n钓古不钓今，所得孔与颜。\n不然如尔祖，跨鹤出云寰。",
        "dynasty": "宋",
        "collection_info": null
    },
    {
        "title": "和裴仲谟放兔行",
        "author": "秦观",
        "content": "兔饥食山林，兔渴饮川泽。\n与人不瑕玼，焉用苦求索。\n天寒草枯死，见窘何太迫。\n上有苍鹰祸，下有黄犬厄。\n一死无足悲，所耻败头额。\n敢期挥金遇，倒橐无难色。\n虽乖猎者意，颇塞仁人责。\n兔兮兔兮听我言，月中仙子最汝怜。\n不如亟返月中宿，休顾商岩并岳麓。",
        "dynasty": "宋",
        "collection_info": null
    },
    {
        "title": "和裴仲谟摘白鬚行",
        "author": "秦观",
        "content": "仲将题凌云，比讫鬚尽白。\n陆展媚侧室，星星染为黑。\n人生如寄耳，况復形与色。\n泽壑藏山舟，夜半输有力。\n厖眉三不遇，已矣何所惜。\n二毛赋秋兴，自爱颇姑息。\n闻诸古竺干，毛髮因地得。\n数穷反其本，蝼螘得而食。\n妙年光可鉴，烱若鸦羽戢。\n映梳渐萧肃，变化了无隙。\n所以梵志云，昔人已非昔。\n皤然君勿笑，子羽以貌失。\n信美如客儿，终翦施摩诘。\n我作白鬚行，而得养生术。",
        "dynasty": "宋",
        "collection_info": null
    },
    {
        "title": "觌觏二弟作小室请书鲁直名曰寄寂作此寄之用孙子实韵",
        "author": "秦观",
        "content": "力田不逢年，识者未宜闵。\n他时岁在金，百两无虚稛。\n士生当自量，天道平如准。\n汝兄鲁叔山，正坐不前谨。\n有琴亦无弦，何心尚求轸。\n客来欲颓玉，大白辄满引。\n官长既屡駡，诸生亦时冁。\n一口吸西江，玄哉居士藴。\n岁寒知苍松，日暮识丹槿。\n梦想八九椽，森然罗玉笋。",
        "dynasty": "宋",
        "collection_info": null
    },
    {
        "title": "南都新亭行寄王子发",
        "author": "秦观",
        "content": "洛水沄沄天上动，道入隋渠下梁宋。\n宋都堤上十二亭，一一飞惊若鸾凤。\n光华远继周王雅，宴喜还归鲁侯颂。\n玉觞严令肃衣冠，金缕哀音绕梁栋。\n娟娟残月照波翻，习习暖风吹鸟咔。\n何处高帆落文鹢，谁家骏马嘶征鞚。\n柳枝芳草恨连天，暮雨朝云同昨梦。\n借问亭名制者谁，留守王公才望重。\n胸中云梦吞八九，日解千牛节皆中。\n祥符相公实曾祖，庭列三槐多伯仲。\n承明厌直出荆州，转守此都行大用。\n此都去天纔尺五，交广荆扬归引控。\n兔园事迹化黄埃，清泠文雅堪长恸。\n舳舻衔尾车挂轊，昨日出迎今日送。\n送故迎新无已时，古往今来相戏弄。\n亭下嵚崎淮海客，末路逢公诗酒共。\n一樽明日难重持，岂恤官期后芒种。\n今年气候颇云早，夭矫梅花春欲纵。\n行见亭中祖帐开，千乘送公归法从。",
        "dynasty": "宋",
        "collection_info": null
    },
    {
        "title": "反初",
        "author": "秦观",
        "content": "昔年淮海未，邂逅安期生。\n记我有灵骨，法当游太清。\n区中缘未断，方外道难成。\n一落世间网，五十换嘉平。\n夜参半不寝，披衣涕纵横。\n誓当反初服，仍先谢诸彭。\n晞髮阳之阿，餔餟太和精。\n心将虚无合，身与元气并。\n陟降三境中，高真相送迎。\n琅函纪前绩，金蒲锡嘉名。\n耿光洞寥廓，不借日月明。\n故栖黄埃裹，绝想空復情。",
        "dynasty": "宋",
        "collection_info": null
    },
    {
        "title": "寄莼姜法鱼糟蟹",
        "author": "秦观",
        "content": "鲜鲫经年渍醽醁，团脐紫蟹脂填腹。\n后春莼茁滑于酥，先社姜芽肥胜肉。\n鳬卵累累何足道，饤饾盘餐亦时欲。\n淮南风俗事瓶罂，方法相传为旨蓄。\n鱼鱐蜃醢荐笾豆，山蔌溪毛例蒙录。\n辄送行庖当击鲜，泽居备礼无麋鹿。",
        "dynasty": "宋",
        "collection_info": null
    },
    {
        "title": "精思",
        "author": "秦观",
        "content": "精思洞元化，白日昇高旻。\n俯仰凌倒景，龙行速如神。\n半道过紫府，弭节聊逡巡。\n金床设宝几，璀璨明月珍。\n僊者二三子，眷然骨肉亲。\n饮我霞一杯，放怀暖如春。\n遂朝玉虚上，冠剑班列真。\n无端拜失仪，放斥令自新。\n云霄难遽返，下土多埃尘。\n淮南守天庖，嗟我实何人。",
        "dynasty": "宋",
        "collection_info": null
    },
    {
        "title": "送杨康功守苏",
        "author": "秦观",
        "content": "公于万事轻，独嗜山水重。\n寓直西掖垣，沧洲长入梦。\n广陵一都会，厨酒万斯瓮。\n每叹阙登临，持此将焉用。\n比持苏台节，论鬰缙绅共。\n翻云美泉石，汔可小嬉弄。\n匆匆治行李，草草别宾从。\n乃知仁智心，所乐异庸众。\n梅花发春端，百卉日兴动。\n公等行復反，台阁俟鸾凤。",
        "dynasty": "宋",
        "collection_info": null
    },
    {
        "title": "偶戏",
        "author": "秦观",
        "content": "偶戏失班龙，坐谪昆崙阴。\n昆崙一何高，去天无数寻。\n嘉禾穗盈车，珠玉烱成林。\n天飘时一拂，清哀动人心。\n一面四百门，宫谯云气侵。\n阙然竹使符，难矣暂登临。\n羣仙来按行，怜我久滞淫。\n力请始云免，反室岁已深。\n亲朋喜我来，感叹或霑襟。\n尘寰君勿悲，殊胜巢嵚崟。",
        "dynasty": "宋",
        "collection_info": null
    },
    {
        "title": "次韵黄冕仲寄题顺兴步云阁",
        "author": "秦观",
        "content": "故山无期大刀头，黄尘溽暑未罢休。\n步云之篇忽我投，便见冰玉悬清秋。\n顺兴山川甲闽瓯，无风万壑松飕飕。\n步云之人人品优，御风御寇真其俦。\n仙人乘槎凌斗牛，回环十见天星周。\n猿鹤忽惊空蕙帐，周家正要磻溪望。",
        "dynasty": "宋",
        "collection_info": null
    },
    {
        "title": "正仲左丞生日",
        "author": "秦观",
        "content": "元气钟英伟，东皇赋炳灵。\n蓂敷十一叶，椿茂八千龄。\n汗血来西极，抟风出北溟。\n之无分襁褓，诗礼学趋庭。\n妙质珠遗海，高材刃发硎。\n亟更芸阁秘，屡直琐闱青。\n史笔开凡例，纶言正纬经。\n文昌频曳履，京兆屡空囹。\n遂总台纲纪，常参国典刑。\n两宫隆眷遇，诸夏耸瞻听。\n武略驱雷电，文锋粲斗星。\n乞闲辞亢满，分逸下青冥。\n骑引双朱服，腰横万宝钉。\n明峰春矗矗，汝水暮泠泠。\n散策花间径，挥犀水上亭。\n壶觞延墨客，灯烛按歌伶。\n周衮归公旦，商岩梦武丁。\n久闻虚揆席，伫见返皇扃。\n别数汾阳考，重镌宋父铭。\n巍然庙堂上，永作世仪形。",
        "dynasty": "宋",
        "collection_info": null
    },
    {
        "title": "病犬",
        "author": "秦观",
        "content": "犬以守御用，老惫将何为。\n踉跄劣于行，纍然抱渴饥。\n主人恩义易，勿为升斗资。\n黾勉不肯去，犹若恋藩篱。\n屠脍意得逞，烹庖在须斯。\n糟糠固非意，豚矢同一时。\n念昔初得宠，青缰缠閟丝。\n饲养候饥饱，动止常相随。\n胡云不终始，委逐在衰迟。\n犬死不足道，固为主人悲。",
        "dynasty": "宋",
        "collection_info": null
    },
    {
        "title": "赠女冠畅师",
        "author": "秦观",
        "content": "瞳人剪水腰如束，一幅乌纱裹寒玉。\n飘然自有姑射姿，回看粉黛皆尘俗。\n雾閤云窗人莫窥，门前车马任东西。\n礼罢晓坛春日静，落红满地乳鸦啼。",
        "dynasty": "宋",
        "collection_info": null
    },
    {
        "title": "和子瞻双石",
        "author": "秦观",
        "content": "天镵海滨石，鬰若龟毛绿。\n信为小仇池，气象宛然足。\n连岩下空洞，鼎张彭亨腹。\n双峰照清涟，春眉镜中蹙。\n疑经女娲炼，或入金华牧。\n鑪熏充云气，研滴当川渎。\n尤物足移人，不必珠与玉。\n道旁初无异，汉将疑虎伏。\n支机亦何据，但出君平卜。\n奇礓入华林，倾都自追逐。\n我愿作陈那，令吼震山谷。\n一拳既在梦，二驹空所欲。\n大士舍宝陀，仙人遗句曲。\n惟诗落人间，如传置邮速。",
        "dynasty": "宋",
        "collection_info": null
    },
    {
        "title": "徐得之闲轩",
        "author": "秦观",
        "content": "建安自古多俊髦，徐子磊落尤其豪。\n论兵说剑走湖海，身勤事左无所遭。\n绿林五校已屠脍，黑衣三卫羞徒劳。\n归来故山便卜筑，脱弃万事轻鸿毛。\n横前涧水漱哀玉，傍舍老枥藏飞猱。\n山蔬何用媿粱肉，鹤氅未必输青袍。\n追寒弄月有真意，慎勿轻语传儿曹。",
        "dynasty": "宋",
        "collection_info": null
    },
    {
        "title": "雷阳书事  其一",
        "author": "秦观",
        "content": "骆越风俗殊，有疾皆勿药。\n束带趋祀房，用史巫纷若。\n弦歌荐茧栗，奴士洽觞酌。\n呻吟殊未央，更把鷄骨灼。",
        "dynasty": "宋",
        "collection_info": null
    },
    {
        "title": "雷阳书事  其二",
        "author": "秦观",
        "content": "一笛一腰鼓，鸣声甚悲凉。\n借问此何为，居人朝送殇。\n出郭披莽苍，磨刀向猪羊。\n何须作佳事，鬼去百无殃。",
        "dynasty": "宋",
        "collection_info": null
    },
    {
        "title": "雷阳书事  其三",
        "author": "秦观",
        "content": "旧传日南郡，野女出成群。\n此去尚应远，东门已如云。\n蚩氓託丝布，相就通慇懃。\n可怜秋胡子，不遇卓文君。",
        "dynasty": "宋",
        "collection_info": null
    },
    {
        "title": "海康书事十首  其一",
        "author": "秦观",
        "content": "白髮坐钩党，南迁海濒州。\n灌园以餬口，身自杂苍头。\n篱落秋暑中，碧花蔓牵牛。\n谁知把锄人，旧日东陵侯。",
        "dynasty": "宋",
        "collection_info": null
    },
    {
        "title": "海康书事十首  其二",
        "author": "秦观",
        "content": "荔子无几何，黄柑遽如许。\n迁臣不惜日，恣意移寒暑。\n层巢俯云木，信美非吾土。\n草芳自有时，鹎鵊何关汝。",
        "dynasty": "宋",
        "collection_info": null
    },
    {
        "title": "海康书事十首  其三",
        "author": "秦观",
        "content": "卜居近流水，小巢依嵚岑。\n终日数椽间，但闻鸟遗音。\n鑪香入幽梦，海月明孤斟。\n鹪鹩一枝足，所恨非故林。",
        "dynasty": "宋",
        "collection_info": null
    },
    {
        "title": "海康书事十首  其四",
        "author": "秦观",
        "content": "培塿无松栢，驾言出焉游。\n读书与意会，却扫可忘忧。\n尺蠖以时诎，其信亦非求。\n得归良不恶，未归且淹留。",
        "dynasty": "宋",
        "collection_info": null
    },
    {
        "title": "海康书事十首  其五",
        "author": "秦观",
        "content": "粤女市无常，所至辄成区。\n一日三四迁，处处售虾鱼。\n青裙脚不袜，臭味猨与狙。\n孰云风土恶，白州生绿珠。",
        "dynasty": "宋",
        "collection_info": null
    },
    {
        "title": "海康书事十首  其六",
        "author": "秦观",
        "content": "海康腊己酉，不论冬孟仲。\n杀牛檛祭鼓，城郭为沸动。\n虽非尧历颁，自我先人用。\n大笑荆楚人，嘉平猎云梦。",
        "dynasty": "宋",
        "collection_info": null
    },
    {
        "title": "海康书事十首  其七",
        "author": "秦观",
        "content": "粲粲庵摩勒，作汤美无有。\n上客赋骊驹，玉奁开素手。\n那知苍梧野，弃置同刍狗。\n荆山玉抵鹊，此事繇来久。",
        "dynasty": "宋",
        "collection_info": null
    },
    {
        "title": "海康书事十首  其八",
        "author": "秦观",
        "content": "裔土桑柘希，蚕月不纺绩。\n吴绡与鲁缟，取具{舟罔}船客。\n一朝南风发，家室相怵迫。\n半贾鬻我藏，倍称还君息。",
        "dynasty": "宋",
        "collection_info": null
    },
    {
        "title": "海康书事十首  其九",
        "author": "秦观",
        "content": "一雨復一旸，苍茫飓风发。\n怒号兼昼夜，山海为颠蹶。\n云何大块噫，乃尔不可遏。\n黎明众窍虚，白日丽空阔。",
        "dynasty": "宋",
        "collection_info": null
    },
    {
        "title": "海康书事十首  其一○",
        "author": "秦观",
        "content": "合浦古珠池，一熟胎如山。\n试问池边蜑，云今累年闲。\n岂无明月珍，转徙溟渤间。\n何关二千石，时至自当还。",
        "dynasty": "宋",
        "collection_info": null
    },
    {
        "title": "次韵曾存之啸竹轩",
        "author": "秦观",
        "content": "翩翩曾公子，子猷定前身。\n嗜好准畴昔，了然不缁磷。\n寄食平准官，植竹当比邻。\n朝与竹相对，暮与竹相亲。\n安可一日无，此君真可人。",
        "dynasty": "宋",
        "collection_info": null
    },
    {
        "title": "游仙二首  其一",
        "author": "秦观",
        "content": "服形百神朝，刳心万缘尽。\n我无退转境，何以有精进。\n戏为汗漫游，八极一何近。\n渺渺东海水，纍纍北邙坟。\n向来歌舞处，忽復成荒村。\n愚人如鹿耳，其死了无魂。\n孰知九霄间，玄圃枕昆崙。\n缁尘化人衣，苍萝谁与扪。",
        "dynasty": "宋",
        "collection_info": null
    },
    {
        "title": "游仙二首  其二",
        "author": "秦观",
        "content": "云车自天来，驾言游混茫。\n手持太一节，身佩使者章。\n龙虎傍夭矫，马龟伏以翔。\n朝元紫微上，所睹浩难量。\n宝网结万珠，参伍相焜煌。\n花品不知数，妙英拆玄房。\n宫殿随人身，处处辄清凉。\n危髾擢贞玉，高谢人间妆。\n二三古鬚眉，冠云带含光。\n遗我飞霞佩，副以明月珰。\n再拜敬服之，百毛发灵香。",
        "dynasty": "宋",
        "collection_info": null
    },
    {
        "title": "次韵答张文潜病中见寄",
        "author": "秦观",
        "content": "与君涉世网，所得如钩温。\n念昔相乖离，俯仰变寒暄。\n把袂安可期，寄书嘱加餐。\n三年汝水滨，孤怀谁与言。\n末路非所望，联镳金马门。\n校文多豫暇，玄谈到羲轩。\n孰云笭箵小，史书垂后昆。\n匪惟以旧闻，抵牾良可刊。\n比枉病中作，笔端淮海奔。\n亟驾问所苦，兀坐一室闲。\n晤对不知夕，归途斗星翻。\n平时带十围，颇復减臂环。\n君其专精神，微恙不足论。\n恺悌神所劳，此理直如弦。",
        "dynasty": "宋",
        "collection_info": null
    },
    {
        "title": "送乔希圣",
        "author": "秦观",
        "content": "鷃翔蓬蒿非所悲，鹏击风云非所喜。\n贵贱穷通尽偶然，回头总是东海水。\n我思田文昔相齐，朱袍照日如云霓。\n三千冠佩醉明月，清歌一曲倾玻璃。\n如今陈迹知何在，但见荒冢烟芜迷。\n又思原宪昔居鲁，门户东西闭环堵。\n杖藜对客骋高谈，自觉胸襟辈尧禹。\n如今寂寞已成尘，空有声名挂千古。\n送君去，何时回，世间如此令人哀。\n我徒驻足不可久，笑指白云归去来。",
        "dynasty": "宋",
        "collection_info": null
    },
    {
        "title": "与子瞻会松江得浪字",
        "author": "秦观",
        "content": "松江浩无旁，垂虹跨其上。\n漫然衔洞庭，领略非一状。\n怳如阵平野，万马攒穹帐。\n离离云抹山，窅窅天粘浪。\n烟中渔唱起，鸟外征帆扬。\n愈知宇宙宽，斗觉东南壮。\n太史主文盟，诸豪尽诗将。\n超摇外形检，语笑供颉顽。\n㛹娟弃不追，拨剌亦从放。\n独留三百缸，聊用沃轩旷。",
        "dynasty": "宋",
        "collection_info": null
    },
    {
        "title": "德清道中还寄子瞻",
        "author": "秦观",
        "content": "投晓理竿栧，溪行耳目醒。\n虫鱼各萧散，云日共晶荧。\n水荇重深翠，烟山迭乱青。\n路迴逢短榜，崖断点孤翎。\n丛薄开罗帐，沦漪写镜屏。\n疏篱窥窅窕，支港泛笭箵。\n远溆依微见，哀猱断续听。\n梦长天杳杳，人远树冥冥。\n旅思摇风旆，归期数月蓂。\n何时燃蜜炬，復听閤前铃。",
        "dynasty": "宋",
        "collection_info": null
    },
    {
        "title": "次韵子由题斗野亭",
        "author": "秦观",
        "content": "满市花风起，平堤漕水流。\n不堪春解手，更为晚停舟。\n古埭天连雁，荒祠木蔽牛。\n杖藜聊復尔，转盼夕烟浮。",
        "dynasty": "宋",
        "collection_info": null
    },
    {
        "title": "鲜于子骏使君生日",
        "author": "秦观",
        "content": "惟昔高堂梦，熊罴兆吉占。\n气钟西蜀秀，时应仲秋严。\n江汉挥犀尾，风云下笔尖。\n微辞追屈宋，精义到黄炎。\n操履森寒栢，名声耿夜蟾。\n击彊鵰鹗健，治剧鸊鹈铦。\n使者旌旄易，将军印绶添。\n鸳鸿随步武，虎豹入韬钤。\n锦覆郎官被，彤垂太守襜。\n两行分蜜炬，十里上珠帘。\n礼士常悬榻，诛姦或奋髯。\n雨堂昏绛帐，风帙乱牙籤。\n银汉星初换，金茎露已霑。\n欢声连北固，寿邑亘东渐。\n丽句充文几，奇香牣玉奁。\n簪绅五福具，罇俎四难兼。\n贱子真殊幸，清标获屡觇。\n误蒙雕朽木，猥辱画无盐。\n嘉运方熙洽，英才岂滞淹。\n伫公归法从，行道慰民瞻。",
        "dynasty": "宋",
        "collection_info": null
    },
    {
        "title": "辇下春晴",
        "author": "秦观",
        "content": "楼阙过朝雨，参差动霁光。\n衣冠纷禁路，云气绕宫墙。\n乱絮迷春阔，荐花困日长。\n经旬辜酒伴，犹未献长杨。",
        "dynasty": "宋",
        "collection_info": null
    },
    {
        "title": "睡起",
        "author": "秦观",
        "content": "睡起东轩下，悠悠春绪长。\n爬搔失幽啭，款欠堕危芳。\n蛛网留晴絮，蜂房受晚香。\n欲寻初断梦，云雾已冥茫。",
        "dynasty": "宋",
        "collection_info": null
    },
    {
        "title": "次韵莘老初至汤泉",
        "author": "秦观",
        "content": "夹路山重复，参天树老苍。\n一区成小市，数埒引温汤。\n洗沐同幽客，餔餐就梵坊。\n未输朝市子，斗酒得西凉。",
        "dynasty": "宋",
        "collection_info": null
    },
    {
        "title": "过六合水亭怀裴博士次韵",
        "author": "秦观",
        "content": "晚憩孤亭上，羸骖繫断柯。\n荒门寒带路，空槛阔增波。\n往事青山在，余生白鸟过。\n诵言成绝唱，亹亹迫阴何。",
        "dynasty": "宋",
        "collection_info": null
    },
    {
        "title": "怀孙子实",
        "author": "秦观",
        "content": "举眼趋浮末，斯人独好修。\n青春三不惑，黄卷百无忧。\n玉出方流润，鸾停翠竹幽。\n相思自成韵，不必寄西邮。",
        "dynasty": "宋",
        "collection_info": null
    },
    {
        "title": "对淮南诏狱二首  其一",
        "author": "秦观",
        "content": "一室如悬磬，人音尽不闻。\n老兵随卧起，漂母给朝曛。\n樊雉思秋野，鞲鹰望暮云。\n念归忘食事，日减臂环分。",
        "dynasty": "宋",
        "collection_info": null
    },
    {
        "title": "对淮南诏狱二首  其二",
        "author": "秦观",
        "content": "淮海行摇落，文书亦罢休。\n风霜欺独宿，灯火伴冥搜。\n笳动朱楼晓，参横粉堞秋。\n更拚飞镜破，应得大刀头。",
        "dynasty": "宋",
        "collection_info": null
    },
    {
        "title": "次韵答米元章",
        "author": "秦观",
        "content": "嗜好清无滓，周旋粲有文。\n挥毫春在手，岸帻海生云。\n花鸟空撩我，莼鲈正属君。\n惟应读雌蜺，差不愧王筠。",
        "dynasty": "宋",
        "collection_info": null
    },
    {
        "title": "宿参寥房",
        "author": "秦观",
        "content": "乡国秋行暮，房栊日已暝。\n惊风多犯竹，破月不藏星。\n钩箔檐花动，抄书烛烬零。\n非关相见喜，自是眼长青。",
        "dynasty": "宋",
        "collection_info": null
    },
    {
        "title": "次韵蒋颖叔南郊祭告上清储祥宫",
        "author": "秦观",
        "content": "特起朝阳内，祠宫极邃清。\n高窗闚玉女，巨闑守昌明。\n盛掩秦诸畤，雄逾汉两京。\n垣横天上紫，洲露海中瀛。\n黄帝初龙跃，中原罢虎争。\n樵夫亦谈道，行旅不持兵。\n此地修禳禬，于时保利亨。\n栢梁灾未几，陈宝诏重营。\n御帑金缯出，慈闱服玩并。\n标题动宸翰，撰次属鸿生。\n玉刻黄冠印，金书秘殿名。\n妙经藏洞观，真箓佩威盟。\n仙溜花间静，琼枝物外荣。\n肇禋承帝祉，肆眚顺民情。\n天施宁论报，风行不计程。\n近传闻磬管，时或见旄旌。\n海岳朝双阙，星辰集上楹。\n礼如尊太一，事异宠文成。\n大以圆丘报，长于至日迎。\n侍臣来祭告，法驾欲时行。\n釐事通元气，高真达孝诚。\n庆增黄帝系，寿续太阴精。\n西北夷门峻，东南辇路倾。\n云行博山气，风卷步虚声。\n符贶方期应，英髦各彙征。\n讴歌兴法从，可见泰阶平。",
        "dynasty": "宋",
        "collection_info": null
    },
    {
        "title": "次韵米元章斋居即事",
        "author": "秦观",
        "content": "庭木双株茂，盆池一掬悭。\n支颐鱼出乐，入眦鸟知还。\n老境行将及，仙书读未闲。\n因君歌凤过，通昔梦归山。",
        "dynasty": "宋",
        "collection_info": null
    },
    {
        "title": "次韵酬陈传道",
        "author": "秦观",
        "content": "白髮三冬学，青衫八尺身。\n谁知人上杰，聊作吏中循。\n挥翰通元气，开编友古人。\n寄声张氏子，曲逆岂长贫。",
        "dynasty": "宋",
        "collection_info": null
    },
    {
        "title": "次韵传道自适兼呈都司芸叟学士",
        "author": "秦观",
        "content": "楚国陈夫子，周南颇滞留。\n弊袍披槁叶，瘦马兀扁舟。\n药饵过三伏，文书散百忧。\n何人共禅悦，居士有浮休。",
        "dynasty": "宋",
        "collection_info": null
    },
    {
        "title": "拟郡学试东风解冻",
        "author": "秦观",
        "content": "宝历开新岁，春回斗柄东。\n漪生天际水，冻解日边风。\n浩荡依苹起，侵寻带雪融。\n江河霜练静，池沼玉奁空。\n鱼藻雍容裏，云霄俯仰中。\n更无舟楫碍，从此百川通。",
        "dynasty": "宋",
        "collection_info": null
    },
    {
        "title": "驾幸太学",
        "author": "秦观",
        "content": "原庙初更十二章，还舆诏跸幸诸庠。\n法天辟水遥迎仗，应月深衣不乱行。\n风动四夷将遣子，礼行三舍遂宾王。\n前知此举追虞氏，果有球音发舜堂。",
        "dynasty": "宋",
        "collection_info": null
    },
    {
        "title": "题阎求仁虚乐亭",
        "author": "秦观",
        "content": "长官平昔嗜林丘，僧与开亭待胜游。\n修竹回环扶碧瓦，小池方折转清流。\n春深鶗鴂催诗句，夜静蟾蜍入酒舟。\n只恐政成留不得，县人空此忆韦游。",
        "dynasty": "宋",
        "collection_info": null
    },
    {
        "title": "怀李公择学士",
        "author": "秦观",
        "content": "一辞行旆楚亭皋，几为登临挂鬰陶。\n蓬断草枯时节晚，山长水远梦魂劳。\n流传玉刻皆黄绢，早晚金闺报大刀。\n宣室方疑鬼神事，顺风行看驶鸿毛。",
        "dynasty": "宋",
        "collection_info": null
    },
    {
        "title": "题汤泉二首  其一",
        "author": "秦观",
        "content": "满斛泠泠注不穷，幻尘干慧洗皆空。\n法流水接诸天上，神瀵香闻一国中。\n金粟示为除病恼，跋陀仍已获圆通。\n马蹄又入风埃去，回首吴吟谢迮翁。",
        "dynasty": "宋",
        "collection_info": null
    },
    {
        "title": "题汤泉二首  其二",
        "author": "秦观",
        "content": "温井霜寒碧甃澄，飞尘不动玉奁清。\n老翁仙去羸骖共，太子东归废沼平。\n据石聊为宝陀观，决渠还落堰溪声。\n浣肠灌顶虽殊事，一洗劳生病恼轻。",
        "dynasty": "宋",
        "collection_info": null
    },
    {
        "title": "寄题王钦之自圆庵",
        "author": "秦观",
        "content": "诛茅北户结圆庐，从事风流入画图。\n珠箔粉垣藏混沌，葛巾藜杖造虚无。\n春闲居士天花室，昼静仙人白玉壶。\n遥想吏行鳬鹜散，沉烟一穗对团蒲。",
        "dynasty": "宋",
        "collection_info": null
    },
    {
        "title": "流觞亭并次韵二首  其一",
        "author": "秦观",
        "content": "缥缈云峦欲尽头，洒然华构引飞流。\n朱盘潋滟开冰鑑，碧甃萦纡走玉虬。\n毛骨渐惊超浊界，风烟骤觉变清秋。\n更怜白足如霜句，可羡溪边六逸游。",
        "dynasty": "宋",
        "collection_info": null
    },
    {
        "title": "流觞亭并次韵二首  其二",
        "author": "秦观",
        "content": "卧龙西畔北池头，水擘华堂瑟瑟流。\n几曲漪涟盘翠带，一峰孤秀浴苍虬。\n香囊近午清无汗，素扇生凉爽入秋。\n待唤画师来貌取，图成便是竹溪游。",
        "dynasty": "宋",
        "collection_info": null
    },
    {
        "title": "游龙门山次程公韵",
        "author": "秦观",
        "content": "路转横塘入乱峰，遍寻萧洒兴无穷。\n楼台特起喧卑外，村落随生指点中。\n溪傍五云清逗玉，松分八面翠成宫。\n归途父老欣相语，今日程公昔谢公。",
        "dynasty": "宋",
        "collection_info": null
    },
    {
        "title": "游龙瑞宫次程公韵",
        "author": "秦观",
        "content": "灵祠真馆閟山隈，形势相高对越台。\n莓径翠依屏上转，藕花红绕鑑中开。\n鹤衔宝箭排烟去，龙护金书带雨来。\n夹道万星攒骑火，满城争看使君回。",
        "dynasty": "宋",
        "collection_info": null
    },
    {
        "title": "次韵朱李二君见寄二首    其一",
        "author": "秦观",
        "content": "东阡北陌坐淹时，偶为高风振羽仪。\n十丈莲花开处远，三年楮叶刻成迟。\n鬓毛但速安仁老，钱粟难输曼倩饥。\n尚頼故人遥省忆，发挥春色有新诗。",
        "dynasty": "宋",
        "collection_info": null
    },
    {
        "title": "次韵朱李二君见寄二首    其二",
        "author": "秦观",
        "content": "万古流空一鸟沉，衣冠常苦事违心。\n七行俱下知君旧，四者难并笑我今。\n梅已偷春成国色，云犹凭腊造天阴。\n美人绿绮烦遥赠，莫致南金增永吟。",
        "dynasty": "宋",
        "collection_info": null
    },
    {
        "title": "睡足轩二首    其一",
        "author": "秦观",
        "content": "长年忧患百端慵，开斥僧坊颇有功。\n地撤蔽亏僧界浄，人除荒秽玉奁空。\n青天併入挥毫裏，白鸟时兴隠几中。\n最是人间佳绝处，梦残风铁响丁东。",
        "dynasty": "宋",
        "collection_info": null
    },
    {
        "title": "睡足轩二首    其二",
        "author": "秦观",
        "content": "数椽空屋枕清流，一榻萧然散百忧。\n终日掩关尘境谢，有时开卷古人游。\n鸣鸠去后沧浪晚，飞雨来初菡萏秋。\n此处便令君睡足，何须云梦泽南州。",
        "dynasty": "宋",
        "collection_info": null
    },
    {
        "title": "寄孙莘老少监",
        "author": "秦观",
        "content": "一出承明七换麾，君恩復许上彤墀。\n白衣苍狗无常态，璞玉浑金有定姿。\n天上图书森似旧，人间岁月浪如驰。\n鳌头只在蓬山畔，行赴蟠桃熟后期。",
        "dynasty": "宋",
        "collection_info": null
    },
    {
        "title": "次韵马忠玉喜王定国还自滨州",
        "author": "秦观",
        "content": "淮海相逢一解颜，纷纷岁月梦魂间。\n初惊渔艇迷花去，忽认星槎拂斗还。\n桂岭暮登猿断续，槐堂春到鸟绵蛮。\n石渠旧议行当復，未信佳时得自闲。",
        "dynasty": "宋",
        "collection_info": null
    },
    {
        "title": "寄李公择郎中",
        "author": "秦观",
        "content": "节旄淮畔脱秋风，忽跨鲸鱼上碧空。\n华秀两跗当重露，文成五色在高桐。\n江南又说衣冠盛，廷右仍瞻礼乐隆。\n朝睍既升淮海见，瀌瀌雨雪自消融。",
        "dynasty": "宋",
        "collection_info": null
    },
    {
        "title": "寄李端叔编修",
        "author": "秦观",
        "content": "旗亭解手屡冬春，闻道归来白髮新。\n马革裹尸心未艾，金龟换酒气方震。\n梦魂偷遶边城月，道从公穿禁路尘。\n知有新编号横槊，为凭东使寄淮滨。",
        "dynasty": "宋",
        "collection_info": null
    },
    {
        "title": "寄题倪敦復北轩",
        "author": "秦观",
        "content": "倪郎才韵照冰壶，北向开轩颇自娱。\n檐度蕙风鸣鴶鵴，壁经梅雨画螔蝓。\n觥筹交错银河挂，文史纵横角簟铺。\n官舍私居同是漫，莫嗟三径就荒芜。",
        "dynasty": "宋",
        "collection_info": null
    },
    {
        "title": "寄题卢君斗斋",
        "author": "秦观",
        "content": "侠气轩轩翰墨场，邅迴世路鬓成霜。\n出从车马行千里，归与琴书寄一方。\n鸟啭入帘春欲破，炉香侵梦日初长。\n扁舟会有山阳役，聊借狂夫挹酒浆。",
        "dynasty": "宋",
        "collection_info": null
    },
    {
        "title": "次韵酬周开祖宣义",
        "author": "秦观",
        "content": "并州令尹古人风，淮海相忘十载中。\n丽句晓披花绰约，清谈初扣玉丁东。\n追攀昔共猗玕子，嗜好今同桑苎翁。\n所惜华船轻解繂，未窥笠泽故书丛。",
        "dynasty": "宋",
        "collection_info": null
    },
    {
        "title": "送王元龙赴泗州",
        "author": "秦观",
        "content": "子猷风味最诸王，试吏聊怀筦库章。\n鹄峙碧桐初振羽，珠遗沧海渐腾光。\n淮山暮眺千峰擢，洛水秋输万鹢翔。\n顾我行为大梁役，一巵薄酒话愁肠。",
        "dynasty": "宋",
        "collection_info": null
    },
    {
        "title": "广陵五题 次韵子由题九曲池",
        "author": "秦观",
        "content": "萧瑟通池閟茂林，岸傍无復属车音。\n涵春似恨隋家远，涨晓疑连蜀井深。\n斗草事空烟冉冉，司花人远树阴阴。\n劳生俛仰成陈迹，纵有遗声可用寻。",
        "dynasty": "宋",
        "collection_info": null
    },
    {
        "title": "广陵五题 次韵子由题平山堂",
        "author": "秦观",
        "content": "栋宇高开古寺间，尽收佳处入雕栏。\n山浮海上青螺远，天转江南碧玉宽。\n雨槛幽花滋浅泪，风巵清酒涨微澜。\n游人若论登临美，须作淮东第一观。",
        "dynasty": "宋",
        "collection_info": null
    },
    {
        "title": "广陵五题 次韵子由题蜀井",
        "author": "秦观",
        "content": "蜀冈精气滀多年，故有清泉发石田。\n乍饮肺肝俱澡雪，久窥杖屦亦轻便。\n炊成香稻流珠滑，煮出新茶泼乳鲜。\n坐使二公乡思动，放杯西望欲挥鞭。",
        "dynasty": "宋",
        "collection_info": null
    },
    {
        "title": "广陵五题 次韵子由题摘星亭",
        "author": "秦观",
        "content": "昆崙左右两招提，中起孤高雉堞西。\n不见烧香成宿雾，虚传裁锦作障泥。\n萤流花苑飞星乱，芜满春城绿髮齐。\n长忆凭栏风雨后，断虹明处海天低。",
        "dynasty": "宋",
        "collection_info": null
    },
    {
        "title": "广陵五题 次韵子由题光化塔",
        "author": "秦观",
        "content": "古佛悲怜得度人，应缘来现比丘身。\n水流月落知何处，花发鶑啼又一春。\n方外笑谈清似玉，梦中烦恼细如尘。\n老僧自说从居此，却悔平时事远巡。",
        "dynasty": "宋",
        "collection_info": null
    },
    {
        "title": "次韵子瞻赠金山宝觉大师",
        "author": "秦观",
        "content": "云峰一变隔炎凉，犹喜重来饭积香。\n宿鸟水干迎晓闹，乱帆天际受风忙。\n青鞋踏雨寻幽径，朱火笼纱语上方。\n珍重故人敦妙契，自怜身世两微茫。",
        "dynasty": "宋",
        "collection_info": null
    },
    {
        "title": "游鑑湖",
        "author": "秦观",
        "content": "画舫珠帘出缭墙，天风吹到芰荷乡。\n水光入座杯盘莹，花气侵人笑语香。\n翡翠侧身窥渌酒，蜻蜓偷眼避红妆。\n蒲萄力缓单衣怯，始信湖中五月凉。",
        "dynasty": "宋",
        "collection_info": null
    },
    {
        "title": "谒禹庙",
        "author": "秦观",
        "content": "阴阴古殿注修廊，海伯川灵俨在傍。\n一代衣冠埋石窆，千年风雨锁梅梁。\n碧云暮合稽山暗，红芰秋开鑑水香。\n令我免鱼繇帝力，恨无歌舞奠椒浆。",
        "dynasty": "宋",
        "collection_info": null
    },
    {
        "title": "蓬莱阁",
        "author": "秦观",
        "content": "雄檐杰槛跨峥嵘，席上风云指顾生。\n千里胜形归俎豆，七州和气入箫笙。\n人游晚岸朱楼远，鸟度晴空碧嶂横。\n今夜请看东越分，藩星应带少微明。",
        "dynasty": "宋",
        "collection_info": null
    },
    {
        "title": "别程公闢给事",
        "author": "秦观",
        "content": "人物风流推镇东，夕郎持节作元戎。\n罇前倦客刘师命，月下清歌盛小丛。\n裘弊黑貂霜正急，书传黄犬岁将穷。\n买舟江上辞公去，迴首蓬莱梦寐中。",
        "dynasty": "宋",
        "collection_info": null
    },
    {
        "title": "中秋口号",
        "author": "秦观",
        "content": "云山檐楯接低空，公宴初开气鬰葱。\n照海旌幢秋色裏，激天鼓吹月明中。\n香槽旋滴珠千颗，歌扇惊围玉一丛。\n二十四桥人望处，台星正在广寒宫。",
        "dynasty": "宋",
        "collection_info": null
    },
    {
        "title": "客有传朝议欲以子瞻使高丽大臣有惜其去者白罢之作诗以纪其事",
        "author": "秦观",
        "content": "学士风流异域传，几航云海使南天。\n不因名动五千里，岂见文高二百年。\n贡外别题求妙札，锦中翻样织新篇。\n淹留却恨鸳行旧，不得飞觞驻跸前。",
        "dynasty": "宋",
        "collection_info": null
    },
    {
        "title": "显之禅老许以草庵见处作诗以约之",
        "author": "秦观",
        "content": "橡叶冈头释马衔，区中奇观得穷探。\n崖空飞鼠声相应，江静群峰影倒涵。\n居士碧云裁秀句，道人哀玉扣清谈。\n偶成二老风流事，不是三乘宿草庵。",
        "dynasty": "宋",
        "collection_info": null
    },
    {
        "title": "和莘老游龙洞",
        "author": "秦观",
        "content": "苇萧传火度冥冥，乍入清都醉魄醒。\n草隠月崖垂凤尾，风生阴穴带龙腥。\n壁间泉贮千钟碧，门外天横数尺青。\n更欲仗笻留顷刻，却疑朝市已千龄。",
        "dynasty": "宋",
        "collection_info": null
    },
    {
        "title": "送蒋颖叔帅熙河二首  其一",
        "author": "秦观",
        "content": "侍臣不合出都门，为有威名蕃汉尊。\n户部左曹回妙手，匈奴右臂落清罇。\n挥毫珠璧生谈笑，转盼龙鸾在梦魂。\n瀚海一空何足道，归来黄閤坐调元。",
        "dynasty": "宋",
        "collection_info": null
    },
    {
        "title": "送蒋颖叔帅熙河二首  其二",
        "author": "秦观",
        "content": "天马蒲萄隔玉门，汉廷谁更勇如尊。\n行台晓日屯千骑，祖道春风属一罇。\n莫许留犁轻结好，便令瓯脱復游魂。\n要须尽取熙河地，打鼓梁州看上元。",
        "dynasty": "宋",
        "collection_info": null
    },
    {
        "title": "和刘仆射感旧言怀寄苏左丞左丞昔守南京仆射方为幕客今同为执政作此诗仆射诗略记其一联云论文青眼今犹在报国丹心老更同",
        "author": "秦观",
        "content": "三禁提衡系扰龙，拜无烧尾有家风。\n班行旧号青云士，宾主今为黄閤公。\n烱烱坐屏云母隔，珊珊行佩水苍同。\n自惊初到蓬莱上，便见骊珠出海宫。",
        "dynasty": "宋",
        "collection_info": null
    },
    {
        "title": "西城宴集元佑七年三月上巳日诏赐馆阁官花酒以中澣日游金明池琼林苑又会于国夫人园会者二十有六人二首  其一",
        "author": "秦观",
        "content": "春溜泱泱初满池，晨光欲转万年枝。\n楼台四望烟云合，帘幕千家锦绣垂。\n风过忽闻花外笑，日长时奏水中嬉。\n太平谁谓全无象，寓在群仙把酒时。",
        "dynasty": "宋",
        "collection_info": null
    },
    {
        "title": "西城宴集元佑七年三月上巳日诏赐馆阁官花酒以中澣日游金明池琼林苑又会于国夫人园会者二十有六人二首  其二",
        "author": "秦观",
        "content": "宜秋门外喜参寻，豪竹哀丝发妙音。\n金爵日边栖壮丽，彩虹天际卧清深。\n已烦逸少书陈迹，更属相如赋上林。\n犹恨真人足官府，不如鱼鸟自飞沉。",
        "dynasty": "宋",
        "collection_info": null
    },
    {
        "title": "清明前一日李观察席上得风字",
        "author": "秦观",
        "content": "病躯寒食百无悰，偶到平阳旧第中。\n池籞信为三辅冠，杯盘真有五陵风。\n美人赋韵分春色，上客挥毫夺化工。\n白髮渐于花柳薄，但怜流水碧相通。",
        "dynasty": "宋",
        "collection_info": null
    },
    {
        "title": "次韵罗正之惠绵扇",
        "author": "秦观",
        "content": "吴扇新翻制素绵，名郎持赠意俱圆。\n有人充户修明月，无女乘鸾向紫烟。\n供奉宜升清暑殿，动摇合作御风仙。\n谁知挥却青蝇辈，功在春蚕一觉眠。",
        "dynasty": "宋",
        "collection_info": null
    },
    {
        "title": "寄新息王令藏春坞",
        "author": "秦观",
        "content": "令尹才高寺为空，岁时行乐与民同。\n旋开小坞藏春色，更制新声写土风。\n客向罇前忘尔汝，路穿花去失西东。\n无言妫女今焉在，桃李相传恨未穷。",
        "dynasty": "宋",
        "collection_info": null
    },
    {
        "title": "送刘承议解职归养",
        "author": "秦观",
        "content": "征马萧萧柳外鸣，议郎归养洛阳城。\n登山尚记飞云处，罢吏端如弃唾轻。\n为米折腰知我拙，下车入里见君荣。\n堂前嵩少宜秋色，献寿还应旋制声。",
        "dynasty": "宋",
        "collection_info": null
    },
    {
        "title": "次韵王仲至侍郎",
        "author": "秦观",
        "content": "螭口清漪下玉栏，隔花时听鸟关关。\n酒行寒食清明际，人在蓬壶阆苑间。\n天近省闱卿月丽，春偏戚里将星闲。\n忽思归去焚香坐，静取楞严看入还。",
        "dynasty": "宋",
        "collection_info": null
    },
    {
        "title": "庆张君俞都尉留后得子",
        "author": "秦观",
        "content": "天上吹箫玉作楼，蟠桃熟后更无忧。\n内家报喜车凌晓，太史占祥斗挂秋。\n龙得一珠应献佛，虎生三日便吞牛。\n鲁元福禄何人似，坐见张敖数子侯。",
        "dynasty": "宋",
        "collection_info": null
    },
    {
        "title": "寄题赵侯澄碧轩",
        "author": "秦观",
        "content": "风流公子四难并，更引清漪作小亭。\n润及玉阶春涨雨，光浮藻井夜涵星。\n捲帘几砚成图画，倚槛鬚鬟入镜屏。\n何日解衣容借榻，卧听螭口泻泠泠。",
        "dynasty": "宋",
        "collection_info": null
    },
    {
        "title": "寄张文潜右史",
        "author": "秦观",
        "content": "解手亭皋纔几月，春风已復动林塘。\n稍迁右史公何泰，初阅除书国为狂。\n日出想惊儒发冢，风行应罢女争桑。\n东坡手种千株柳，闻说邦人比召棠。",
        "dynasty": "宋",
        "collection_info": null
    },
    {
        "title": "次韵裴秀才上太守向公二首  其一",
        "author": "秦观",
        "content": "东风已动北风归，寒气侵寻自霁威。\n何处管弦传腊酒，谁家刀尺制春衣。\n使君英妙开莲幕，别驾风流出粉闱。\n唯有广文官独冷，终年如坐水边矶。",
        "dynasty": "宋",
        "collection_info": null
    },
    {
        "title": "次韵裴秀才上太守向公二首  其二",
        "author": "秦观",
        "content": "上客新从颍尾归，使君高会列南威。\n风将沉燎萦歌扇，雪带梅香上舞衣。\n翻样云团分御帑，如椽蜜炬出宫闱。\n食前方丈罗珍怪，却讶犀燃牛渚矶。",
        "dynasty": "宋",
        "collection_info": null
    },
    {
        "title": "次韵太守向公登楼眺望二首  其一",
        "author": "秦观",
        "content": "茫茫汝水抱城根，野色偷春入烧痕。\n千点湘妃枝上泪，一声杜宇水边魂。\n遥怜鸿隙陂穿路，尚想元和贼负恩。\n粉堞女墙都已尽，恍如陶侃梦天门。",
        "dynasty": "宋",
        "collection_info": null
    },
    {
        "title": "次韵太守向公登楼眺望二首  其二",
        "author": "秦观",
        "content": "庖烟起处认孤村，天色清寒不见痕。\n车辋湖边梅溅泪，壶公祠畔月销魂。\n封疆尽是春秋国，庙食多怀将相恩。\n试问李斯长叹后，谁牵黄犬出东门。",
        "dynasty": "宋",
        "collection_info": null
    },
    {
        "title": "寄钱节",
        "author": "秦观",
        "content": "论月柴门不浪开，命车良为故人来。\n茫然极目春千里，尚想愁肠日九回。\n绿水池边聊復尔，黄粱枕上信悠哉。\n何时共约参寥子，自撷青菁作饭材。",
        "dynasty": "宋",
        "collection_info": null
    },
    {
        "title": "赠刘使君景文",
        "author": "秦观",
        "content": "落落衣冠八尺雄，鱼符新赐大河东。\n穰苴兵法申司马，曹植诗原出国风。\n拈笔古心生篆刻，引觞侠气上云空。\n石渠病客君应笑，手校黄书两鬓蓬。",
        "dynasty": "宋",
        "collection_info": null
    },
    {
        "title": "答龚深之",
        "author": "秦观",
        "content": "深巷茅檐日渐长，卧看花鸟竞朝阳。\n惜无好事携罇酒，頼有邻家振烛光。\n尚友颇存书万卷，封侯正阙木千章。\n错刀锦段相仍至，小子都忘进取狂。",
        "dynasty": "宋",
        "collection_info": null
    },
    {
        "title": "次韵答裴仲谟",
        "author": "秦观",
        "content": "十年淮海閒居草，偶遣儿童次第成。\n方愧贫家矜敝帚，忽蒙邻壁借余明。\n文昌但愿花前老，张翰何须身后名。\n移病阖门参拜阻，卧听车马去来声。",
        "dynasty": "宋",
        "collection_info": null
    },
    {
        "title": "答曾存之",
        "author": "秦观",
        "content": "环堵萧然汝水隈，孤怀烱烱向谁开。\n青春不觉书边过，白髮无端镜上来。\n祭竈请邻聊復尔，卖刀买犊岂难哉。\n故人休说封侯事，归钓江天有旧台。",
        "dynasty": "宋",
        "collection_info": null
    },
    {
        "title": "春日寓直有怀参寥",
        "author": "秦观",
        "content": "觚棱金爵自岧峣，藏室春深更寂寥。\n扪虱幽花欹露叶，岸巾高柳转风条。\n文书几上鬚髯变，鞍马尘中岁月销。\n何日一筇江海上，与君徐步看生潮。",
        "dynasty": "宋",
        "collection_info": null
    },
    {
        "title": "次韵裴仲谟和何先辈二首  其一",
        "author": "秦观",
        "content": "闻说何郎操行端，萧然环堵若为安。\n鸟啼花发阻携手，水远山高空凭栏。\n别后想多黄绢作，春来尤厌惠文弹。\n两章读罢知高义，贵贱交情自古难。",
        "dynasty": "宋",
        "collection_info": null
    },
    {
        "title": "次韵裴仲谟和何先辈二首  其二",
        "author": "秦观",
        "content": "汝南古郡寡参寻，兀兀长如鹤在阴。\n支枕星河横醉后，入帘风絮报春深。\n青山未落诗人手，白髮谁知国士心。\n多谢名郎传绿绮，愧无佳句比南金。",
        "dynasty": "宋",
        "collection_info": null
    },
    {
        "title": "答阎求仁谢参寥彦温访于坟所",
        "author": "秦观",
        "content": "老濞城西木半摧，昆崙冈下路新开。\n故人此地衔忧去，禅客他时问疾回。\n闻为树风增永感，却因水鸟证西来。\n已谋寒食驱羸马，细听清谈动玉哀。",
        "dynasty": "宋",
        "collection_info": null
    },
    {
        "title": "次韵刘逊父以宁斋诗二轴作以还之",
        "author": "秦观",
        "content": "扬舲偶过海边州，一见名郎破百忧。\n荀氏诸龙俱俊伟，河东小凤最风流。\n明珠白璧俱投报，细草幽花入献酬。\n别驾旧斋何足念，文昌新府待公游。",
        "dynasty": "宋",
        "collection_info": null
    },
    {
        "title": "次韵何子温",
        "author": "秦观",
        "content": "一星就起海隅傍，县弩前驱过射阳。\n行见斯民无重困，坐令吾道有余光。\n簿书不碍诗人笔，猿鸟常窥使者章。\n谈笑自然群吏肃，何须酒后次公狂。",
        "dynasty": "宋",
        "collection_info": null
    },
    {
        "title": "次韵宋履中近谒大庆退食馆中",
        "author": "秦观",
        "content": "翠华初到殿中间，三馆诸儒共一班。\n迎谒晓廷清跸近，退穿春仗綵旓闲。\n病来怕饮东西玉，老去惭陪大小山。\n知续春明退朝录，借观当奉一鸱还。",
        "dynasty": "宋",
        "collection_info": null
    },
    {
        "title": "与邓慎思沐于启圣遇李端叔",
        "author": "秦观",
        "content": "羸兵瘦马犯黄尘，自笑区区梦裏身。\n不是对花能伏老，自缘无酒可浇春。\n校书天禄陪群彦，晞髮阳阿遇故人。\n三百六旬如此少，更添香火坐逡巡。",
        "dynasty": "宋",
        "collection_info": null
    },
    {
        "title": "和程给事赟阇黎化去之什",
        "author": "秦观",
        "content": "风流云散越王城，珍重阇黎愿力成。\n不使邓尼惊倒化，祇教白傅叹先行。\n早因妙契窥曹洞，竟以清芬继肇生。\n迴首中庭旌骑散，月华还可一方明。",
        "dynasty": "宋",
        "collection_info": null
    },
    {
        "title": "再赋流觞亭",
        "author": "秦观",
        "content": "仙山游观甲寰瀛，不比人间自雨亭。\n歌断瑶池云杳杳，酒行金谷水泠泠。\n珠帘卷雨惊秋近，罗袜凌波笑客醒。\n月下佩环声更好，应容挥麈伴公听。",
        "dynasty": "宋",
        "collection_info": null
    },
    {
        "title": "燕觞亭",
        "author": "秦观",
        "content": "碧流如镜羽觞飞，夏木阴阴五月时。\n清渭日长游女困，武陵春去落花迟。\n玉笙吹罢觥筹错，蜜炬烧残簪珥遗。\n吴越风流公第一，未输山简习家池。",
        "dynasty": "宋",
        "collection_info": null
    },
    {
        "title": "会蓬莱阁",
        "author": "秦观",
        "content": "冠裳盖座洒清风，轩外时闻韵箨龙。\n人面春生红玉液，银盘烟覆紫驼峰。\n天涵秋色山山共，树搅乡思叶叶重。\n便欲买船江北去，为怀明德更从容。",
        "dynasty": "宋",
        "collection_info": null
    },
    {
        "title": "次韵侍祠南郊",
        "author": "秦观",
        "content": "风马云车下九天，郊柴初告帝心虔。\n天如倚盖临坛上，星若连珠绕御前。\n缥缈佩环参雅奏，岧峣楼阁抱非烟。\n侍臣举酒欣相属，醉看参横左右肩。",
        "dynasty": "宋",
        "collection_info": null
    },
    {
        "title": "与李端叔游智海用前韵",
        "author": "秦观",
        "content": "点目谁能化两龙，超然想见古人风。\n红尘稍与僧家远，白髮偏于我辈公。\n休计浮名千载后，且欣汤餠一杯同。\n何时并筑邗沟上，引水浇花半亩宫。",
        "dynasty": "宋",
        "collection_info": null
    },
    {
        "title": "和黄冕仲寄题延平泠风阁",
        "author": "秦观",
        "content": "泠风三伏是清秋，虽有炎蒸不汝留。\n满地溪山归藻井，有时丝管下沧洲。\n快哉便得逍遥趣，偶尔还成汗漫游。\n谁为发挥无妙手，赋凌楚玉有家丘。",
        "dynasty": "宋",
        "collection_info": null
    },
    {
        "title": "次韵谢李安上惠茶",
        "author": "秦观",
        "content": "故人早岁佩飞霞，故遣长须致茗芽。\n寒橐遽收诸品玉，午瓯初试一团花。\n着书懒復追鸿渐，辨水时能效易牙。\n从此道山春困少，黄书剩校两三家。",
        "dynasty": "宋",
        "collection_info": null
    },
    {
        "title": "次韵范纯夫戏答李方叔馈笋兼简邓慎思",
        "author": "秦观",
        "content": "楚山冬笋斸寒空，北客长嗟食不重。\n秀色可怜刀切玉，清香不断鼎烹龙。\n论羹未愧莼千里，入贡当随传一封。\n薄禄养亲甘旨少，满包时頼故人供。",
        "dynasty": "宋",
        "collection_info": null
    },
    {
        "title": "寄少仪弟",
        "author": "秦观",
        "content": "一隔音尘月屡迁，忽收来问涕潸然。\n栖迟册府吾如昨，流落江村汝可怜。\n梦裏漫成池草句，愁来空诵棣华篇。\n卑飞暂尔无多恨，会有高风送上天。",
        "dynasty": "宋",
        "collection_info": null
    },
    {
        "title": "九月八日夜大风雨寄王定国",
        "author": "秦观",
        "content": "长年身外事都捐，节物惊心一怅然。\n正是山川秋入梦，可堪风雨夜连天。\n桐梢摵摵增悽断，灯烬飞飞落小圆。\n湔洗此情须痛饮，明朝试就酒中仙。",
        "dynasty": "宋",
        "collection_info": null
    },
    {
        "title": "林次中奉使契丹刘仲平出倅郓州同舍十有六人饮饯于丁氏园次少蓬韵二首 送次中谏议",
        "author": "秦观",
        "content": "鲜车百乘使龙庭，路指全燕古北平。\n祖帐列仙修故事，行台诸部奏新声。\n留犂挠酒知胡意，尺牍移书示汉情。\n纳节便应归法从，中途已报制书行。",
        "dynasty": "宋",
        "collection_info": null
    },
    {
        "title": "林次中奉使契丹刘仲平出倅郓州同舍十有六人饮饯于丁氏园次少蓬韵二首 送平仲学士",
        "author": "秦观",
        "content": "须句别驾伟仪刑，陵谷初无见坦平。\n七子建安推世艺，五经中秘擅家声。\n南宫参掇端如梦，东观分携空復情。\n莫爱溪堂好风月，早来龙尾道前行。",
        "dynasty": "宋",
        "collection_info": null
    },
    {
        "title": "寄孙传师着作",
        "author": "秦观",
        "content": "上林池籞富春风，十里宫青错御红。\n应与少年修故事，误随游毂柳花中。",
        "dynasty": "宋",
        "collection_info": null
    },
    {
        "title": "泗州东城晚望",
        "author": "秦观",
        "content": "渺渺孤城白水环，舳舻人语夕霏间。\n林梢一抹青如画，应是淮流转处山。",
        "dynasty": "宋",
        "collection_info": null
    },
    {
        "title": "戏云龙山人二绝  其一",
        "author": "秦观",
        "content": "芳草未应羞鹎鵊，潜鳞终是畏提壶。\n蔡经背上痕犹在，更念麻姑指爪无。",
        "dynasty": "宋",
        "collection_info": null
    },
    {
        "title": "戏云龙山人二绝  其二",
        "author": "秦观",
        "content": "选胜只携长胫鹤，入廛还驾短辕车。\n时人若问虚玄事，笑答无过李老书。",
        "dynasty": "宋",
        "collection_info": null
    },
    {
        "title": "圆通院白衣阁  其一",
        "author": "秦观",
        "content": "无边剎境一毫端，同住澄清觉海间。\n还似此花并此叶，坏空成住未曾闲。",
        "dynasty": "宋",
        "collection_info": null
    },
    {
        "title": "圆通院白衣阁  其二",
        "author": "秦观",
        "content": "一根反本六根同，古佛传家有此风。\n满目红蕖参翠盖，不唯门裏获圆通。",
        "dynasty": "宋",
        "collection_info": null
    },
    {
        "title": "照阁",
        "author": "秦观",
        "content": "弥猴镜裏三身现，龙女珠中万象开。\n未若此轩人散后，水光清泛月华来。",
        "dynasty": "宋",
        "collection_info": null
    },
    {
        "title": "睡足寮寄震鼎二弟",
        "author": "秦观",
        "content": "与物无营但欲眠，客来从笑腹便便。\n秋生淮海凉如水，得句还应梦阿连。",
        "dynasty": "宋",
        "collection_info": null
    },
    {
        "title": "次韵参寥见别",
        "author": "秦观",
        "content": "炉香冉冉纡寒穗，篝火荧荧擢夜芒。\n预想江天回首处，雪风横急雁声长。",
        "dynasty": "宋",
        "collection_info": null
    },
    {
        "title": "与倪老伯辉九曲池有怀元龙参寥",
        "author": "秦观",
        "content": "云月娟娟淮海秋，隋家池上共浮游。\n可怜一段风流事，特欠支郎与子猷。",
        "dynasty": "宋",
        "collection_info": null
    },
    {
        "title": "春日五首  其一",
        "author": "秦观",
        "content": "幅巾投晓入西园，春动林塘物物鲜。\n却憩小庭纔日出，海棠花发麝香眠。",
        "dynasty": "宋",
        "collection_info": null
    },
    {
        "title": "春日五首  其二",
        "author": "秦观",
        "content": "一夕轻雷落万丝，霁光浮瓦碧差差。\n有情芍药含春泪，无力蔷薇卧晓枝。",
        "dynasty": "宋",
        "collection_info": null
    },
    {
        "title": "春日五首  其三",
        "author": "秦观",
        "content": "夹衣新着倦琴书，散策池塘返照初。\n翠碧黄鹂相续去，荇丝深处见游鱼。",
        "dynasty": "宋",
        "collection_info": null
    },
    {
        "title": "春日五首  其四",
        "author": "秦观",
        "content": "春禽叶底引圆吭，临罢黄庭日正长。\n满院柳花寒食后，旋钻新火爇炉香。",
        "dynasty": "宋",
        "collection_info": null
    },
    {
        "title": "春日五首  其五",
        "author": "秦观",
        "content": "金屋旧题烦乙子，蜜脾新采頼蜂臣。\n蜻蜓蛱蝶无情思，随例颠忙过一春。",
        "dynasty": "宋",
        "collection_info": null
    },
    {
        "title": "秋日三首  其一",
        "author": "秦观",
        "content": "霜落邗沟积水清，寒星无数傍船明。\n菰蒲深处疑无地，忽有人家笑语声。",
        "dynasty": "宋",
        "collection_info": null
    },
    {
        "title": "秋日三首  其二",
        "author": "秦观",
        "content": "月团新碾瀹花瓷，饮罢呼儿课楚词。\n风定小轩无落叶，青虫相对吐秋丝。",
        "dynasty": "宋",
        "collection_info": null
    },
    {
        "title": "秋日三首  其三",
        "author": "秦观",
        "content": "连卷雌蜺挂西楼，逐雨追晴意未休。\n安得万妆相向舞，酒酣聊把作缠头。",
        "dynasty": "宋",
        "collection_info": null
    },
    {
        "title": "次韵子由召伯埭见别三首  其一",
        "author": "秦观",
        "content": "孤蓬短榜泝河流，无頼寒侵紫绮裘。\n召伯埭南春欲尽，为公重赋畔牢愁。",
        "dynasty": "宋",
        "collection_info": null
    },
    {
        "title": "次韵子由召伯埭见别三首  其二",
        "author": "秦观",
        "content": "青荧灯火照深更，逐客舟航冷似冰。\n到处故应山作主，随方还有月为朋。",
        "dynasty": "宋",
        "collection_info": null
    },
    {
        "title": "次韵子由召伯埭见别三首  其三",
        "author": "秦观",
        "content": "冠盖纷纷不我谋，掩关聊与古人游。\n会须匹马淮西去，云巘风溪遂所求。",
        "dynasty": "宋",
        "collection_info": null
    },
    {
        "title": "还自广陵四首  其一",
        "author": "秦观",
        "content": "薄茶便当乌程酒，短艇聊充下泽车。\n坟墓去家无百里，往来仍不废观书。",
        "dynasty": "宋",
        "collection_info": null
    },
    {
        "title": "还自广陵四首  其二",
        "author": "秦观",
        "content": "南北悠悠三十年，谢公遗埭故依然。\n欲论旧事无人共，卧听钟鱼古寺边。",
        "dynasty": "宋",
        "collection_info": null
    },
    {
        "title": "还自广陵四首  其三",
        "author": "秦观",
        "content": "邗沟缭绕上云空，坐阻层冰不得通。\n頼有东风可人意，为开明镜玉奁中。",
        "dynasty": "宋",
        "collection_info": null
    },
    {
        "title": "还自广陵四首  其四",
        "author": "秦观",
        "content": "天寒水鸟自相依，十百为群戏落晖。\n过尽行人都不起，忽闻水响一齐飞。",
        "dynasty": "宋",
        "collection_info": null
    },
    {
        "title": "元日立春三绝  其一",
        "author": "秦观",
        "content": "此度春非草草回，美人休着剪刀催。\n直须残腊十分尽，始共新年一併来。",
        "dynasty": "宋",
        "collection_info": null
    },
    {
        "title": "元日立春三绝  其二",
        "author": "秦观",
        "content": "发春献岁偶然同，新历观天最有功。\n头上两般幡胜影，一时飞入酒杯中。",
        "dynasty": "宋",
        "collection_info": null
    },
    {
        "title": "元日立春三绝  其三",
        "author": "秦观",
        "content": "摄提东直斗杓寒，骤觉中原气象宽。\n天为两宫同号令，不教春岁各开端。",
        "dynasty": "宋",
        "collection_info": null
    },
    {
        "title": "次韵宋履中题李侯檀栾亭",
        "author": "秦观",
        "content": "阴阴数亩箨龙稠，亭外危通一径幽。\n颇似竹林当日集，酒狂莫笑阮陈留。",
        "dynasty": "宋",
        "collection_info": null
    },
    {
        "title": "春日偶题呈上尚书丈丈",
        "author": "秦观",
        "content": "三年京国鬓如丝，又见新花发故枝。\n日典春衣非为酒，家贫食粥已多时。",
        "dynasty": "宋",
        "collection_info": null
    },
    {
        "title": "观辱户部钱尚书和诗饷禄米再成二章上谢  其一",
        "author": "秦观",
        "content": "本欲先生一解颐，顿烦分米慰长饥。\n客无贵贱皆蔬饭，惟有慈亲食肉糜。",
        "dynasty": "宋",
        "collection_info": null
    },
    {
        "title": "观辱户部钱尚书和诗饷禄米再成二章上谢  其二",
        "author": "秦观",
        "content": "梦裏光阴挽不回，掩关独坐万缘灰。\n偶因问讯维摩病，香积天中施饭来。",
        "dynasty": "宋",
        "collection_info": null
    },
    {
        "title": "拟题织锦图",
        "author": "秦观",
        "content": "悲风鸣叶秋宵冷，寒丝萦手泪残妆。\n微烛窥人愁断肠，机翻云锦妙成章。",
        "dynasty": "宋",
        "collection_info": null
    },
    {
        "title": "晚出左掖",
        "author": "秦观",
        "content": "金爵觚棱转夕晖，翩翩宫叶堕秋衣。\n出门尘障如黄雾，始觉身从天上归。",
        "dynasty": "宋",
        "collection_info": null
    },
    {
        "title": "次韵蔡子骏琼花",
        "author": "秦观",
        "content": "无双亭上传觞处，最惜人归月上时。\n相见异乡心欲绝，可怜花与月应知。",
        "dynasty": "宋",
        "collection_info": null
    },
    {
        "title": "处州水南庵二首  其一",
        "author": "秦观",
        "content": "竹栢萧森溪水南，道人为作小圆庵。\n市区收罢鱼豚税，来与弥陀共一龛。",
        "dynasty": "宋",
        "collection_info": null
    },
    {
        "title": "处州水南庵二首  其二",
        "author": "秦观",
        "content": "此身分付一蒲团，静对萧萧玉数竿。\n偶为老僧煎茗粥，自携修绠汲清宽。",
        "dynasty": "宋",
        "collection_info": null
    },
    {
        "title": "三月晦日偶题",
        "author": "秦观",
        "content": "节物相催各自新，痴心儿女挽留春。\n芳菲歇去何须恨，夏木阴阴正可人。",
        "dynasty": "宋",
        "collection_info": null
    },
    {
        "title": "次韵东坡上元扈从三绝  其一",
        "author": "秦观",
        "content": "赭黄伞底望龙章，不断惟闻蜡炬香。\n一片韶音归复道，重瞳左右列英皇。",
        "dynasty": "宋",
        "collection_info": null
    },
    {
        "title": "次韵东坡上元扈从三绝  其二",
        "author": "秦观",
        "content": "端门魏阙鬰峥嵘，灯火成山辇路平。\n不待上林鶑百啭，教坊先已进新声。",
        "dynasty": "宋",
        "collection_info": null
    },
    {
        "title": "次韵东坡上元扈从三绝  其三",
        "author": "秦观",
        "content": "仗下番夷各一群，机泉如雨自缤纷。\n细看香案旁边吏，却是茅家大小君。",
        "dynasty": "宋",
        "collection_info": null
    },
    {
        "title": "四绝  其一",
        "author": "秦观",
        "content": "阴风一夜搅青冥，风定霏霏霰雪零。\n遥想玉真清境上，白虚光裏诵黄庭。",
        "dynasty": "宋",
        "collection_info": null
    },
    {
        "title": "四绝  其二",
        "author": "秦观",
        "content": "夜深楼上拨书眠，天在栏干四角边。\n风拂乱云毫髮尽，独留璧月向人圆。",
        "dynasty": "宋",
        "collection_info": null
    },
    {
        "title": "四绝  其三",
        "author": "秦观",
        "content": "天风吹月入栏干，乌鹊无声子夜阑。\n织女明星来枕上，了知身不在人间。",
        "dynasty": "宋",
        "collection_info": null
    },
    {
        "title": "四绝  其四",
        "author": "秦观",
        "content": "本是匡山种杏人，出山来事碧虚君。\n上清欲问因何事，请看先山十丈文。",
        "dynasty": "宋",
        "collection_info": null
    },
    {
        "title": "奉别牛司理",
        "author": "秦观",
        "content": "堂堂先德擅才名，词赋高凌墨客卿。\n之子妙龄初筮仕，好修文史继家声。",
        "dynasty": "宋",
        "collection_info": null
    },
    {
        "title": "送酒与泗州太守张朝请",
        "author": "秦观",
        "content": "莫笑杭州别驾村，昔曾柱下数承恩。\n而今虽是江湖吏，犹有当时七字尊。",
        "dynasty": "宋",
        "collection_info": null
    },
    {
        "title": "题郴阳道中一古寺壁二绝  其一",
        "author": "秦观",
        "content": "门掩荒寒僧未归，萧萧庭菊两三枝。\n行人到此无肠断，问尔黄花知不知。",
        "dynasty": "宋",
        "collection_info": null
    },
    {
        "title": "题郴阳道中一古寺壁二绝  其二",
        "author": "秦观",
        "content": "哀歌巫女隔祠丛，饥鼠相追坏壁中。\n北客念家浑不睡，荒山一夜雨吹风。",
        "dynasty": "宋",
        "collection_info": null
    },
    {
        "title": "又别牛司理",
        "author": "秦观",
        "content": "半年淹恤越溪滨，好爱如君只数人。\n解手莫令书信断，故园桑梓幸相邻。",
        "dynasty": "宋",
        "collection_info": null
    },
    {
        "title": "和工部侍郎新章",
        "author": "秦观",
        "content": "甍栋相连数亩中，出门遥见大明宫。\n朝元虽共浮丘伯，煮苕还同桑苎翁。",
        "dynasty": "宋",
        "collection_info": null
    },
    {
        "title": "题金华山寺壁",
        "author": "秦观",
        "content": "鸾鹤同为汗漫游，天风吹散下沧洲。\n金华有路通元气，水绕高寒不断流。",
        "dynasty": "宋",
        "collection_info": null
    },
    {
        "title": "次韵出省马上有怀蒋颖叔  其一",
        "author": "秦观",
        "content": "新淬鱼肠玉似泥，将军唾手取河西。\n偏裨万户封龙额，部曲千金赐褭蹄。",
        "dynasty": "宋",
        "collection_info": null
    },
    {
        "title": "次韵出省马上有怀蒋颖叔  其二",
        "author": "秦观",
        "content": "制诏行闻降紫泥，簪花且醉玉东西。\n羌人谁谓多筹策，止有黔馿技一蹄。",
        "dynasty": "宋",
        "collection_info": null
    },
    {
        "title": "元佑三年余被召至京师从翰林苏先生过兴国浴室院始识汶师后二年復来阅诸公诗因次韵",
        "author": "秦观",
        "content": "聊移小榻就风廊，卧久衣巾带佛香。\n白髮道人还省否，前年引去病贤良。",
        "dynasty": "宋",
        "collection_info": null
    },
    {
        "title": "客有遗予以假山石盆池者闻陈元发有石菖蒲作此诗乞之",
        "author": "秦观",
        "content": "瑟瑟风漪心为清，更窥崷崒眼增明。\n可怜一片江山样，只欠菖蒲十数茎。",
        "dynasty": "宋",
        "collection_info": null
    },
    {
        "title": "兴国浴室院独坐时儿子湛就试未出",
        "author": "秦观",
        "content": "满城车马没深泥，院裏安闲总不知。\n儿辈未来鈎箔坐，长春花上雨如丝。",
        "dynasty": "宋",
        "collection_info": null
    },
    {
        "title": "题赵团练画江干晚景四绝  其一",
        "author": "秦观",
        "content": "本自江湖客，宦游常苦心。\n看君小平远，怀我旧登临。",
        "dynasty": "宋",
        "collection_info": null
    },
    {
        "title": "题赵团练画江干晚景四绝  其二",
        "author": "秦观",
        "content": "鸟外云峰晚，沙头草树晴。\n想初挥洒就，侍女一齐惊。",
        "dynasty": "宋",
        "collection_info": null
    },
    {
        "title": "题赵团练画江干晚景四绝  其三",
        "author": "秦观",
        "content": "公子歌钟裏，何从识渺茫。\n惟应斗帐梦，曾到水云乡。",
        "dynasty": "宋",
        "collection_info": null
    },
    {
        "title": "题赵团练画江干晚景四绝  其四",
        "author": "秦观",
        "content": "晓浦烟笼树，春江水拍空。\n烦君添小艇，画我作渔翁。",
        "dynasty": "宋",
        "collection_info": null
    },
    {
        "title": "梦中得此",
        "author": "秦观",
        "content": "缟带横秋匣，寒流烱暮堂。\n风尘如未息，持此奉君王。",
        "dynasty": "宋",
        "collection_info": null
    },
    {
        "title": "宁浦书事六首  其一",
        "author": "秦观",
        "content": "挥汗读书不已，人皆怪我何求。\n我岂更求荣达，日长聊以销忧。",
        "dynasty": "宋",
        "collection_info": null
    },
    {
        "title": "宁浦书事六首  其二",
        "author": "秦观",
        "content": "鱼稻有如淮右，溪山宛类江南。\n自是迁臣多病，非干此地烟岚。",
        "dynasty": "宋",
        "collection_info": null
    },
    {
        "title": "宁浦书事六首  其三",
        "author": "秦观",
        "content": "南土四时尽热，愁人日夜俱长。\n安得此身作石，一齐忘了家乡。",
        "dynasty": "宋",
        "collection_info": null
    },
    {
        "title": "宁浦书事六首  其四",
        "author": "秦观",
        "content": "洛邑太师奄谢，龙川仆射云亡。\n他日岿然独在，不知谁似灵光。",
        "dynasty": "宋",
        "collection_info": null
    },
    {
        "title": "宁浦书事六首  其五",
        "author": "秦观",
        "content": "身与枝藜为二，对月和影成三。\n骨肉未知消息，人生到此何堪。",
        "dynasty": "宋",
        "collection_info": null
    },
    {
        "title": "宁浦书事六首  其六",
        "author": "秦观",
        "content": "寒暑更拚三十，同归灭尽无疑。\n纵復玉关生入，何殊死葬蛮夷。",
        "dynasty": "宋",
        "collection_info": null
    },
    {
        "title": "题务中壁",
        "author": "秦观",
        "content": "醡头春酒响潺潺，垆下黄翁寝正安。\n梦入平阳旧池馆，隔花螭口吐清寒。",
        "dynasty": "宋",
        "collection_info": null
    },
    {
        "title": "题法海平阇黎",
        "author": "秦观",
        "content": "寒食山州百色喧，春风花雨暗川原。\n因循移病依香火，写得弥陀七万言。",
        "dynasty": "宋",
        "collection_info": null
    },
    {
        "title": "留别平阇黎",
        "author": "秦观",
        "content": "缘尽山城且不归，此生相见了无期。\n保持异日莲花上，重说如今结社时。",
        "dynasty": "宋",
        "collection_info": null
    },
    {
        "title": "大行太皇太后挽词二首  其一",
        "author": "秦观",
        "content": "东朝制诏九年称，烈武功高后世兴。\n坐举不周天柱正，亲扶旸谷日车升。\n班行尚想延和殿，羽卫俄趋永厚陵。\n洛水嵩峰霄汉外，百官西望涕难胜。",
        "dynasty": "宋",
        "collection_info": null
    },
    {
        "title": "大行太皇太后挽词二首  其二",
        "author": "秦观",
        "content": "保扶明主自春宫，万国昇平出至公。\n顾命一时聊共政，思齐千古遂同风。\n外家恩数仍长信，原庙蒸尝即治隆。\n欲叙圣功歌挽者，干坤难入画图中。",
        "dynasty": "宋",
        "collection_info": null
    },
    {
        "title": "韩枢密夫人挽词二首  其一",
        "author": "秦观",
        "content": "奕叶貂蝉后，宗姻乐静间。\n从夫登两地，看子入三山。\n旧像瞻榆阙，遗音想佩环。\n百年川阅水，不復更西还。",
        "dynasty": "宋",
        "collection_info": null
    },
    {
        "title": "韩枢密夫人挽词二首  其二",
        "author": "秦观",
        "content": "天上开华屋，丘山忽返真。\n内人归赗盛，挽者转哀新。\n鸾诏初干墨，鱼轩已暗尘。\n蔼然多德善，论次有苍珉。",
        "dynasty": "宋",
        "collection_info": null
    },
    {
        "title": "俞公达待制挽词二首  其一",
        "author": "秦观",
        "content": "词场英妙气如虹，出入青云见事功。\n流马木牛通蜀漕，葛巾羽扇破渠戎。\n风生使者旌旄上，春在将军俎豆中。\n诏墨未干人奄忽，伤心江汉日倾东。",
        "dynasty": "宋",
        "collection_info": null
    },
    {
        "title": "俞公达待制挽词二首  其二",
        "author": "秦观",
        "content": "一麾出守着威名，凶讣西来上为惊。\n玉帐笑谈成昨梦，锦囊书札见平生。\n衣冠渐散红莲府，铠马还归细柳营。\n可道风流回首尽，芝兰庭下粲朝荣。",
        "dynasty": "宋",
        "collection_info": null
    },
    {
        "title": "陈承事挽词",
        "author": "秦观",
        "content": "明时就养寄淮壖，忽叹艅艎以柩旋。\n八尺衣冠成绘事，百年风谊列幽镌。\n铭旌暮暗黄梅雨，乡路秋横碧玉天。\n遥想葬期豪杰会，高车连轸驻新阡。",
        "dynasty": "宋",
        "collection_info": null
    },
    {
        "title": "永寿县君挽词二首  其一",
        "author": "秦观",
        "content": "廷尉蒙恩后，兰台就养初。\n大椿宜更寿，流水遽焉如。\n鸾锦封花诰，蛛丝网板舆。\n百年谁考德，琬琰在幽墟。",
        "dynasty": "宋",
        "collection_info": null
    },
    {
        "title": "永寿县君挽词二首  其二",
        "author": "秦观",
        "content": "明世辞隆养，哀荣道路传。\n赙丧从上宰，歌挽出群仙。\n素幔伤秋泛，青缸惨夜船。\n玉峰归葬处，木拱雁连天。",
        "dynasty": "宋",
        "collection_info": null
    },
    {
        "title": "曾子固哀词",
        "author": "秦观",
        "content": "皇受命而熙洽兮，实千祀而一时。\n协气鬰而四塞兮，与盛德其俱升。\n麟凤出而旁午兮，犹氤氲而扶舆。\n笃生我公兮，以文章为世师。\n公神禹之苗裔兮，肇子爵而鄫封。\n逮去邑而为氏兮，季叶汩其南征。\n祖骞翔而绩着兮，考蜷跼而文鸣。\n公既生而多艰兮，踵祖武而好修。\n既轻车又良御兮，遂大放乎厥词。\n发天人之奥秘兮，约六艺而成章。\n元气含而未泄兮，洞芒芴而窅冥。\n挽天河而一泻兮，物应手而华昌。\n揖扬马使先路兮，咸告公曰不敢。\n彼崔蔡之纷纷兮，孰云窥其藩翰。\n辰来迟而去速兮，固前修以跋疐。\n方盘礴而上征兮，遽相羊而补外。\n皇揆公之忠诚兮，即商墟而赐环。\n紬史谍乎东观兮，裁诰命乎西垣。\n典章绝而復作兮，世争睹而快先。\n正经纬乎终古兮，配维斗而昭然。\n变化诡而难常兮，虽司命其或昧。\n忽遭艰而去国兮，遂衔哀而即世。\n述作纷其具存兮，怅爽灵之焉诣。\n信百年不斯须兮，遒电灭而焱逝。\n天不憗遗一老兮，固搢绅之所伤。\n矧不肖以薄技兮，早获进于门墙。\n路贯江而修阻兮，曾莫奠乎酒浆。\n悲填膺而茀鬰兮，聊自託于斯文。",
        "dynasty": "宋",
        "collection_info": null
    },
    {
        "title": "蔡氏哀词",
        "author": "秦观",
        "content": "惟夫人之高谊兮，真一时之女英。\n既富有此好德兮，又申之以令仪。\n带幽蕙之缥缈兮，佩明月之陆离。\n人自操舍之不一兮，雅独取善以自持。\n何报施之或忒兮，罹祸艰于不虞。\n颜色炫而未暮兮，所天忽以殒俎。\n痛平素之偕处兮，忍此奄奄而嫠居。\n沥哀血以自誓兮，甘饵毒而捐躯。\n佩珠玉以死真兮，固众女之所嗤。\n曷卓越以不顾兮，弃性命其如遗。\n美不可强有兮，信天资之所开。\n要反心以内省兮，岂或售乎人知。\n嗟三晨之未浃兮，遂俱游而莫留。\n死者有知兮，羌魂魄以并游。\n日黄昏而不见兮，虚室窈其无人。\n惟哀风以归来兮，动素幔之襜襜。\n何平生之款密兮，遽音声之不可寻。\n俨遗迹以在目兮，纷百忧而攻心。\n岂至理不吾喻兮，如意厚而悲深。\n抚双榇以增恸兮，涕清血而洒襟。\n已矣哉，人生有死兮，自前古而既然。\n精魄忽其不驻兮，惟修名之可延。\n忍录录以寓世兮，信烈者之所羞。\n傥佳志之获申兮，虽奄忽其焉悼。",
        "dynasty": "宋",
        "collection_info": null
    },
    {
        "title": "时宣义挽词",
        "author": "秦观",
        "content": "奋发多难裏，哀荣后夜中。\n妙年推正行，末路见阴功。\n风雨双龙合，山川吊鹤空。\n悬知青史上，又载一于公。",
        "dynasty": "宋",
        "collection_info": null
    },
    {
        "title": "中书侍郎挽词二首  其一",
        "author": "秦观",
        "content": "崛起商岩后，清忠士论归。\n法知商鞅弊，议折董宏非。\n迁谪生华髮，骞腾上紫微。\n又骑箕尾去，朝野涕空挥。",
        "dynasty": "宋",
        "collection_info": null
    },
    {
        "title": "中书侍郎挽词二首  其二",
        "author": "秦观",
        "content": "守道无夷险，如公实寡仇。\n望从乌府重，官到凤池休。\n二品追褒峻，千金赙恤优。\n搢绅终有恨，王骏不封侯。",
        "dynasty": "宋",
        "collection_info": null
    },
    {
        "title": "吕与叔挽章四首  其一",
        "author": "秦观",
        "content": "举举西州士，来为邦国华。\n艺文尤尔雅，经术自名家。\n正有高山仰，俄成逝水嗟。\n贤人各有数，不独岁龙蛇。",
        "dynasty": "宋",
        "collection_info": null
    },
    {
        "title": "吕与叔挽章四首  其二",
        "author": "秦观",
        "content": "数日音容隔，人琴遂已虚。\n门生应有谥，国史可无书。\n旧室悬蛛网，遗编走蠹鱼。\n定无封禅草，平日笑相如。",
        "dynasty": "宋",
        "collection_info": null
    },
    {
        "title": "吕与叔挽章四首  其三",
        "author": "秦观",
        "content": "追惟献岁发春间，和我新诗忆故山。\n今日始知诗是谶，魂兮应已度函关。",
        "dynasty": "宋",
        "collection_info": null
    },
    {
        "title": "吕与叔挽章四首  其四",
        "author": "秦观",
        "content": "风流云散了无余，天禄空存旧直庐。\n小吏独来开锁钥，案头尘满校残书。",
        "dynasty": "宋",
        "collection_info": null
    },
    {
        "title": "东平夫人挽章",
        "author": "秦观",
        "content": "相阀风流盛，王家地势雄。\n室中兰作佩，庭下玉成丛。\n啼鸟悲春槛，荒原入夜宫。\n遗芳得鸿笔，论次诏无穷。",
        "dynasty": "宋",
        "collection_info": null
    },
    {
        "title": "开府李公挽章  其一",
        "author": "秦观",
        "content": "报国封章数，论交意气真。\n先朝贵公子，当代老成人。\n月动融尊酒，花催郑驿宾。\n谁知古原上，马鬣一朝新。",
        "dynasty": "宋",
        "collection_info": null
    },
    {
        "title": "开府李公挽章  其二",
        "author": "秦观",
        "content": "戚里薨耆旧，哀荣世未如。\n襚加三事衮，奠致两宫舆。\n卤簿前衢隘，歌钟后院虚。\n英风知不坠，芝玉茂庭除。",
        "dynasty": "宋",
        "collection_info": null
    },
    {
        "title": "孙莘老挽词四首  其一",
        "author": "秦观",
        "content": "同功一体尽调元，独抱沉痾反故园。\n壶遂暮年非不遇，人生到此可忘言。",
        "dynasty": "宋",
        "collection_info": null
    },
    {
        "title": "孙莘老挽词四首  其二",
        "author": "秦观",
        "content": "青春芸阁妙文词，进读金华鬓若丝。\n转守七州多异政，奉常处处有房祠。",
        "dynasty": "宋",
        "collection_info": null
    },
    {
        "title": "孙莘老挽词四首  其三",
        "author": "秦观",
        "content": "月旦尝居第一评，立朝风采照公卿。\n门生故吏知多少，尽向碑阴刻姓名。",
        "dynasty": "宋",
        "collection_info": null
    },
    {
        "title": "孙莘老挽词四首  其四",
        "author": "秦观",
        "content": "华屋丘山可柰何，百年光景一投梭。\n故人唯有羊昙在，恸哭西州不忍歌。",
        "dynasty": "宋",
        "collection_info": null
    },
    {
        "title": "陈用之学士挽词  其一",
        "author": "秦观",
        "content": "礼经三百鬓毛班，追述先儒伯仲间。\n谁请尚书重给札，尽抄遗稿入名山。",
        "dynasty": "宋",
        "collection_info": null
    },
    {
        "title": "陈用之学士挽词  其二",
        "author": "秦观",
        "content": "岧峣芸阁上参天，直舍相依欲二年。\n愿写此情歌挽者，泪霑毫素不成篇。",
        "dynasty": "宋",
        "collection_info": null
    },
    {
        "title": "陈用之学士挽词  其三",
        "author": "秦观",
        "content": "云台观者候昏明，奎壁躔中失二星。\n上界真人重离别，阴风一夜搅青冥。",
        "dynasty": "宋",
        "collection_info": null
    },
    {
        "title": "陈用之学士挽词  其四",
        "author": "秦观",
        "content": "牢落公车待诏时，白头掌故更栖栖。\n一生勤苦成何事，只得铭旌数尺题。",
        "dynasty": "宋",
        "collection_info": null
    },
    {
        "title": "滕达道挽词  其一",
        "author": "秦观",
        "content": "早岁峨冠侍冕旒，白头淹恤外诸侯。\n箧中尚有东封草，塞下曾无北顾忧。\n心繫汉廷长入梦，气吞胡虏不防秋。\n经纶未了埋黄土，精爽还应属斗牛。",
        "dynasty": "宋",
        "collection_info": null
    },
    {
        "title": "滕达道挽词  其二",
        "author": "秦观",
        "content": "江南江北奉周旋，合散如云二十年。\n春郡胜游花蔽马，夜山清话雨连天。\n共惊万里长城坏，独把千金宝剑悬。\n平日书题多散乱，呼儿寻聚一潸然。",
        "dynasty": "宋",
        "collection_info": null
    },
    {
        "title": "自作挽词",
        "author": "秦观",
        "content": "婴衅徙穷荒，茹哀与世辞。\n官来录我橐，吏来验我尸。\n藤束木皮棺，藁葬路傍陂。\n家乡在万里，妻子天一涯。\n孤魂不敢归，惴惴犹在兹。\n昔忝柱下史，通籍黄金闺。\n奇祸一朝作，飘零至于斯。\n弱孤未堪事，返骨定何时。\n修途缭山海，岂免从阇维。\n荼毒復荼毒，彼苍那得知。\n岁晚瘴江急，鸟兽鸣声悲。\n空蒙寒雨零，惨淡阴风吹。\n殡宫生苍藓，纸钱挂空枝。\n无人设薄奠，谁与饭黄缁。\n亦无挽歌者，空有挽歌辞。",
        "dynasty": "宋",
        "collection_info": null
    },
    {
        "title": "进南郊庆成诗",
        "author": "秦观",
        "content": "于赫龙飞后，中区八月秋。\n合严天地祀，远继祖宗休。\n熙事将兴举，彝章预讲诹。\n纷然曲台议，断自太任谋。\n宗伯方承命，元龟遂告猷。\n三钱封内帑，五瑞辑诸侯。\n路寝前斋玉，清宫復射牛。\n长迎南至日，圆即自然丘。\n扈跸三千剑，干霄十二楼。\n鈎陈严御座，太一奉宸游。\n好雨虚闻毕，生阳不待邹。\n浮云依斗散，华月亘天流。\n霄被黄裀却，霜空曲盖收。\n堪舆同顾飨，河岳尽怀柔。\n麾日初鸣仗，旗风不满旒。\n回銮龙入驭，传诏鹤为邮。\n崇庆天虽老，华胥圣不忧。\n衣冠千玉简，宇宙一金瓯。\n可但丰年屡，当知世德求。\n惭无班马手，作颂配商周。",
        "dynasty": "宋",
        "collection_info": null
    },
    {
        "title": "幽眠",
        "author": "秦观",
        "content": "幽眠起常晚，冬晷復不长。\n中间数十刻，倏如惊燕翔。\n晨餐粗云毕，申鼓鸣相望。\n忽忽竟何就，念之动中肠。\n天地一逆旅，死生犹转商。\n暂来旋云去，迟速乃所常。\n较计亦何补，徒然非慨慷。\n不如听两行，一槩付酒觞。\n北风吹老槐，白日转纸窗。\n布衾一觉睡，身世成渺茫。\n宿莽冬不衰，兰茞幽更芳。\n无庸伤局促，速此鬓髮霜。",
        "dynasty": "宋",
        "collection_info": null
    },
    {
        "title": "越王",
        "author": "秦观",
        "content": "越王念吴役，寝兴常不安。\n有臣曰种蠡，实与同难艰。\n终酬会稽耻，列国不敢干。\n智者见未兆，愚夫暗前观。\n范公拂衣去，扁舟五湖间。\n清辉照四海，秋月耿云端。\n种也竟不悟，处之若无难。\n属镂一朝至，身与名俱残。\n兔走猎狗悲，鸟尽良弓闲。\n自古身不退，多为世所叹。",
        "dynasty": "宋",
        "collection_info": null
    },
    {
        "title": "陨星石",
        "author": "秦观",
        "content": "萧然古丘上，有石传陨星。\n胡为霄汉间，坠地成此精。\n虽有坚白姿，块然谁汝灵。\n犬眠牛砺角，终日蒙羶腥。\n畴昔同列者，到今司赏刑。\n森然事芒角，次第罗空青。\n俛仰一气中，万化无常经。\n安知风云会，不復归青冥。",
        "dynasty": "宋",
        "collection_info": null
    },
    {
        "title": "山阳阻浅",
        "author": "秦观",
        "content": "一日行一尺，十日行一丈。\n岂不叹淹留，所幸无波浪。\n悲风动深夜，原野眇林爽。\n青天行蟾蜍，枯水转魍魉。\n此时蓬茅下，去心剧于痒。\n弃置勿復论，通塞如反掌。",
        "dynasty": "宋",
        "collection_info": null
    },
    {
        "title": "次韵参寥莘老",
        "author": "秦观",
        "content": "迅风薄高林，万象号虎豹。\n纷披枳与棘，尔復鼓狂闹。\n我垣既已颓，我栋又以挠。\n岂无一木枝，横力难与较。\n黎明忽自罢，晴日射鱼罩。\n死水失狂澜，衰木回故貌。\n劳生真梦事，往趋如睡觉。\n炊黍焚黄鹑，吾其理归棹。",
        "dynasty": "宋",
        "collection_info": null
    },
    {
        "title": "送洪景之循州参军",
        "author": "秦观",
        "content": "寒梅不自重，辄花桃李先。\n矫枉有佳菊，最后众芳妍。\n各因一时美，难以相嗤怜。\n物理固若是，士林亦宜然。\n夫子南国俊，声猷推妙年。\n数奇晚方偶，参军古龙川。\n龙川虽云远，风物号清鲜。\n罗浮不相下，颉颃巉荒天。\n云鬓二三子，聊足奉周旋。\n行矣试老拳，归欤远翔鶱。",
        "dynasty": "宋",
        "collection_info": null
    },
    {
        "title": "茶",
        "author": "秦观",
        "content": "茶实嘉木英，其香乃天育。\n芳不愧杜蘅，清堪掩椒菊。\n上客集堂葵，圆月探奁盝。\n玉鼎注漫流，金碾响丈竹。\n侵寻发美鬯，猗狔生乳粟。\n经时不销歇，衣袂带纷鬰。\n幸蒙巾笥藏，苦厌龙兰续。\n愿君斥异类，使我全芬馥。",
        "dynasty": "宋",
        "collection_info": null
    },
    {
        "title": "茶臼",
        "author": "秦观",
        "content": "幽人躭茗饮，刳木事捣撞。\n巧制合臼形，雅音侔柷椌。\n灵室困亭午，松然明鼎窗。\n呼奴碎圆月，搔首闻铮鏦。\n茶仙頼君得，睡魔资尔降。\n所宜玉兔捣，不必力士扛。\n愿偕黄金碾，自比白玉缸。\n彼美制作妙，俗物难与双。",
        "dynasty": "宋",
        "collection_info": null
    },
    {
        "title": "石鱼",
        "author": "秦观",
        "content": "佛宫琢琳琅，悬鱼警羣聪。\n缓扣集方袍，急拊趋百工。\n虽无笋虚器，自协征与宫。\n犂然当人心，邈有炎氏风。\n山泉自疏数，佩玉相玲珑。\n朝昏间钟鼓，清响传无穷。\n惟有宝陀山，于音获圆通。\n一闻如得解，石巩亦投弓。",
        "dynasty": "宋",
        "collection_info": null
    },
    {
        "title": "刘公干",
        "author": "秦观",
        "content": "邺中多贤豪，公干气飘逸。\n弱岁颇徊徨，飘零低金室。\n君王事邀宴，下马列琴瑟。\n豪吹挟哀弹，娱欢非一日。\n当年侍赓酬，珠玉在挥笔。\n五字一何工，妙绝冠俦匹。\n所得虽经奇，未得偏人失。",
        "dynasty": "宋",
        "collection_info": null
    },
    {
        "title": "赠医者邹放",
        "author": "秦观",
        "content": "百工皆圣作，惟医有书传。\n绪余起人死，妙处实通天。\n邹子本淮海，弱龄加讨研。\n岐扁逢卷中，遂知百病先。\n往岁游京室，公侯纷荐延。\n国工不敢妬，遣儿求执鞭。\n晚弃本州役，青衫鬓萧然。\n临衢开大肆，旁午送金钱。\n嗣子颇不凡，文场早周旋。\n行期拾青紫，善积神所怜。",
        "dynasty": "宋",
        "collection_info": null
    },
    {
        "title": "赠张潜道",
        "author": "秦观",
        "content": "张生何为者，落魄不自拘。\n独携三尺琴，笑别妻与孥。\n一来泊吾里，忽已月再虚。\n朝游故人馆，暮止佛子庐。\n虽无食羹余，所乐常晏如。\n我欲有所进，生闻勿烦纡。\n君子闲有道，不专块然居。\n无道祇深适，呜戏亦已愚。\n愿生脱尘鞅，从我沧海隅。",
        "dynasty": "宋",
        "collection_info": null
    },
    {
        "title": "荷花",
        "author": "秦观",
        "content": "方塘收雨脚，落日半遥岑。\n芙蕖浄娟娟，丽服抚翠衾。\n无言意自远，欲渡秋水深。\n缅怀平生人，对此讵可寻。\n弄芳惜晼晚，酒至谁与斟。\n天涯有归云，聊寄相思心。\n心开获清赏，芙蕖一何绮。\n美人艷新妆，敛袂照秋水。\n端如荡子妻，顾自良家子。\n黄金选燕赵，摇落对江沚。\n薄暮风雨来，独立泪如洗。\n望君君讵知，倾宫定谁似。",
        "dynasty": "宋",
        "collection_info": null
    },
    {
        "title": "酬曾逢原参寥上人见寄山阳作",
        "author": "秦观",
        "content": "倦客当老秋，于忽少佳意。\n孰云尘滓地，刘阮肯俱至。\n一披清骨毛，再见失身世。\n有如执盛热，傃月濯凉吹。\n又如观巨梓，却觇萧苇细。\n十辰同遨游，不觉日车逝。\n嗟予逃空虚，终日面林翳。\n闻人足音喜，况乃道所契。\n方念衣袖分，明月忽我畀。\n眷言何以酬，白髮同所诣。",
        "dynasty": "宋",
        "collection_info": null
    },
    {
        "title": "吴兴道中",
        "author": "秦观",
        "content": "僶俛荜门下，十年守一方。\n胡为御舟者，挽我置此傍。\n青山不肯尽，流水故意长。\n虽云道理远，瓦樽有酒浆。",
        "dynasty": "宋",
        "collection_info": null
    },
    {
        "title": "无题二首  其一",
        "author": "秦观",
        "content": "君子有常度，所遭能自如。\n不与死生变，岂为忧患渝。\n西伯囚演易，马迁罪成书。\n性刚趣和乐，浅浅非丈夫。",
        "dynasty": "宋",
        "collection_info": null
    },
    {
        "title": "无题二首  其二",
        "author": "秦观",
        "content": "世事如浮云，飘忽不相待。\n欻然化苍狗，俄顷成章盖。\n达观听两行，昧者乃多态。\n舍旃勿重陈，百年等销坏。",
        "dynasty": "宋",
        "collection_info": null
    },
    {
        "title": "喜雨得城字",
        "author": "秦观",
        "content": "阴阳有常职，代御不可并。\n一气或错缪，愆伏相寇兵。\n惟时四月交，南国厌久晴。\n风师挟帝令，呼号肆徂征。\n云师畏推逐，蓄意不敢争。\n雨师旷厥官，所苟朝夕生。\n黄尘暗如雾，掩彼日月明。\n帝眷一昔回，旱议沮莫行。\n番然需膏泽，夜半来雨声。\n黎明纵遐眺，沟浍各已盈。\n青秧散广亩，白水涵孤城。\n耕夫欣有託，水鸟飞且鸣。\n乃知化工妙，悠然信难名。\n行矣耘我穑，岁终竚坻京。",
        "dynasty": "宋",
        "collection_info": null
    },
    {
        "title": "东城被盗得世字",
        "author": "秦观",
        "content": "野人无机心，触事少防卫。\n所至辄酣寝，屡堕穿窬计。\n孤亭夜深墨，风死雨初霁。\n有盗穴壁来，攘取逮衾袂。\n微思不敌怒，弱力鼓虚锐。\n起搏且復呼，可否难量势。\n谁云同室斗，函丈莫相继。\n两奴眠牖旁，矫首但睥睨。\n弃之倚柱休，盗亦从此逝。\n惭无牛缺贤，幸脱燕人毙。\n亡弓岂须求，失马不必涕。\n黎明成感叹，事往若异世。\n良贾号深藏，无阂称善闭。\n君子勿我夸，得丧求无际。",
        "dynasty": "宋",
        "collection_info": null
    },
    {
        "title": "梦伯收文公",
        "author": "秦观",
        "content": "昨夜梦故人，心颜少欢趣。\n自嗟弃有司，却言归山路。\n君王下明诏，群英翕争赴。\n焦鹏共挥翮，跛鳖亦骋步。\n扰扰天地间，飞鸟不知数。\n何意独萧条，命与时相忤。\n空復蔽马牛，不为匠人顾。\n昔为土中花，行待东风煦。\n今为檐下草，远矣霑秋露。\n老母鬓成丝，寒妻被无絮。\n岁暮多严风，絺绤将焉度。\n觉来不復见，抚枕泪如注。\n安得万顷波，活此舟中鲋。",
        "dynasty": "宋",
        "collection_info": null
    },
    {
        "title": "送佛印",
        "author": "秦观",
        "content": "抱包初舍蔚头蓝，江月松风处处参。\n他日惠林为上首，几年弥勒作同龛。\n真珠撒帐开新座，飞鸟衔花绕旧庵。\n云散虎溪莲社友，独依香火思何堪。",
        "dynasty": "宋",
        "collection_info": null
    },
    {
        "title": "次韵公闢会流觞亭",
        "author": "秦观",
        "content": "偷引湖光一派飞，咏觞还却似当时。\n吴歌送酒随流急，越艷浮花转曲池。\n山庙早因前守彻，冰盘元是故工遗。\n年年禊饮今非昔，不到兰亭到北池。",
        "dynasty": "宋",
        "collection_info": null
    },
    {
        "title": "次韵公闢会蓬莱阁",
        "author": "秦观",
        "content": "林声摵摵动秋风，共蹑丹梯上卧龙。\n路隔西陵三两水，门临南镇一千峰。\n湖吞碧落诗争发，塔涌青冥画几重。\n非是登高能赋客，可怜猿鹤自相容。",
        "dynasty": "宋",
        "collection_info": null
    },
    {
        "title": "送罗正之两浙提刑",
        "author": "秦观",
        "content": "岂为鲈鱼忆故丘，东南昏垫頼良谋。\n一封暮别云间阁，三组秋归海上州。\n子政暂为都水使，千秋终作富民侯。\n赠君一语君应笑，竞注江河本不流。",
        "dynasty": "宋",
        "collection_info": null
    },
    {
        "title": "秋夜病起怀端叔作诗寄之",
        "author": "秦观",
        "content": "寝瘵当老秋，入夜庭轩空。\n天光脆如洗，月色清无缝。\n风飙戾戾轻，露气霏霏重。\n檐花伴徐步，笼烛窥孤讽。\n缅惟情所亲，佳辰谁与共。\n夫子淮海英，材大难为用。\n秉心既绝俗，发语自惊众。\n麈尾扣球琳，笔端攒螮蝀。\n雄深迫扬马，妙丽该沈宋。\n浮沉任朝野，鱼鸟狎鲲凤。\n与时真楚越，于我实伯仲。\n尔来居邑邻，颇便书札贡。\n上凭鸿雁传，下託鲤鱼送。\n二物或愆时，已辱移文讼。\n人生无根柢，泛若凌波葑。\n昧者復汲汲，晨暝趋一鬨。\n阴持含沙毒，射影期必中。\n自匿嫫母容，对客施锦幪。\n溘然一朝逝，万事俱成梦。\n形骸犹汝辞，利势犹君动。\n思之可太息，伤之为长恸。\n所以古达人，脱身事高纵。\n我生尤不敏，胸腹常空洞。\n彊颜入规模，垂耳受羁鞚。\n行谋买竿栧，名理就折衷。\n但恐狂接舆，烦君更嘲弄。",
        "dynasty": "宋",
        "collection_info": null
    },
    {
        "title": "送孙诚之尉北海",
        "author": "秦观",
        "content": "吾乡如覆盂，地据扬楚脊。\n环以万顷湖，粘天四无壁。\n蜿蜒戏神珠，正昼飞霹雳。\n草木无异姿，灵气殊鬰积。\n所以生群材，名抱荆山璧。\n小为百夫防，大为万人敌。\n夫子少迈伦，喑呜阻金石。\n奏赋明光宫，玉座瞻咫尺。\n翻身堕云霄，十载迫穷厄。\n焚舟更一战，得尉沧海北。\n五月乘画船，箫鼓事远适。\n天横齐山青，雨带楚水黑。\n勿云晚方仕，四十乃古昔。\n勿云名位卑，九万自此击。\n幽求尉朝邑，鬓髮森已白。\n元振尉通泉，律令非所即。\n一朝会风云，顾眄立四极。\n行矣壮旧图，勉。",
        "dynasty": "宋",
        "collection_info": null
    },
    {
        "title": "抱瓮",
        "author": "秦观",
        "content": "搰搰抱瓮人，汒呼治其内。\n仲尼为所轻，子贡无以对。\n舍器欲还朴，为量固已隘。\n苟得浑沌真，宁羞事机械。",
        "dynasty": "宋",
        "collection_info": null
    },
    {
        "title": "读列子",
        "author": "秦观",
        "content": "咄咄两小儿，多言空尔为。\n后之日无定，不觉心有期。\n尺棰探苍溟，俱令傍者嗤。\n谁谓不能决，孔丘乃真知。",
        "dynasty": "宋",
        "collection_info": null
    },
    {
        "title": "和显之长老",
        "author": "秦观",
        "content": "禅子观因缘，寸晷无復余。\n讲人治经论，艾夜犹未除。\n冷风奏哀松，寒月挂碧虚。\n此意了不谕，悲哉同翳如。",
        "dynasty": "宋",
        "collection_info": null
    },
    {
        "title": "清夜",
        "author": "秦观",
        "content": "子夜天无云，稀星耿顽碧。\n茫茫行役者，对此焉不息。\n胡为蜗角端，相与竞寻尺。\n劝君归去来，飞空鸟无迹。",
        "dynasty": "宋",
        "collection_info": null
    },
    {
        "title": "南池",
        "author": "秦观",
        "content": "泛泛池中鳬，上下与水俱。\n不与水争力，所以全其躯。\n遇物贵含垢，修身戒明污。\n胡能若云月，浪自惊群愚。",
        "dynasty": "宋",
        "collection_info": null
    },
    {
        "title": "和王定国",
        "author": "秦观",
        "content": "峥嵘岁月徂，物色莽于邑。\n欢言公子至，坐失百忧集。\n宵箔蕙烟横，寒炮玉脂泣。\n勉旃决南图，荷华行满隰。",
        "dynasty": "宋",
        "collection_info": null
    },
    {
        "title": "宿金山",
        "author": "秦观",
        "content": "山南山北江水流，半空金碧随云浮。\n我来仍值风日好，十月未寒如晚秋。\n山僧引客寻苍翠，历尽参差到平地。\n万里风来拂骨清，却忆人间如梦寐。\n夜深无风月入扉，相对老人如槁枝。\n流水与天争入海，共笑此心谁得知。\n下山却向中𤃩望，番忆当时在屏幛。\n老母思儿且欲归，回首云峰已天上。",
        "dynasty": "宋",
        "collection_info": null
    },
    {
        "title": "别贾耘老",
        "author": "秦观",
        "content": "若有人兮霅之滨，服火齐兮冠切云。\n有才不为世所抡，尽入诗句为奇新。\n忘归繁弱不浪阵，发必中的疑有神。\n目关飞鸟缗苍鳞，俛仰自娱忘贱贫。\n繄我与君素参辰，孰为一见同天伦。\n共指飞光易沉沦，莫若痛饮还我真。\n况有内子贤文君，终日叫呼不怒嗔。\n酒酣往往出前珍，瓦瓯竹筯羞青芹。\n左列文史右红裙，樽前不觉徂清晨。\n念我行当西道秦，挐舟来别非所欣。\n欲託毫素通殷勤，郢匠旁瞩难挥斤。\n人生百龄同臂伸，断梗流萍暂相亲。\n行行饮酒且勿云，丈夫万里犹比邻。",
        "dynasty": "宋",
        "collection_info": null
    },
    {
        "title": "李端叔见寄次韵",
        "author": "秦观",
        "content": "君文豪赡无与俦，使我吟讽忘离忧。\n浩如沅湘起阳侯，翻星转日吞数州。\n华章藻句饶风力，顷刻朱红迷畛域。\n一班纵復为管窥，万派终难以蠡测。\n区区文墨倦高情，解鞅还游恍惚庭。\n半槽新水六尺簟，卧视云物行空青。\n伊我篮舆抵京县，溽暑黄埃负初愿。\n君家只在御城东，弥月不能三两见。\n求仙未若醉中真，蚁斗蛾飞愁杀人。\n清都梦断理归棹，回首一树琼枝新。\n归来草木春风换，世事猬毛那可算。\n幸谢故人频寄书，莫笑元郎自呼漫。",
        "dynasty": "宋",
        "collection_info": null
    },
    {
        "title": "陈令举妙奴诗",
        "author": "秦观",
        "content": "西湖水滑多娇嫱，妙奴十二正芬芳。\n肌肤晳白髮脚长，含语未发先有香。\n溪上夜燕侍簪裳，皎如华月堕沧浪。\n音声入云能断肠，不许北客辞酒浆。\n主人蔼蔼邦之良，少年射策谒未央。\n俊词伟气森开张，玉杓贯斗生怒芒。\n天欲文采老更昌，故使敛翮窥群翔。\n五十仅补尚书郎，浩歌骑牛倚倡佯。\n东风戏雨花草狂，二溪泱泱青黛光。\n妙奴勿倦侑羽觞，主人正欲游醉乡。",
        "dynasty": "宋",
        "collection_info": null
    },
    {
        "title": "自警",
        "author": "秦观",
        "content": "古人去后音容寂，何处茫茫寻旧迹。\n君看草遍北邙山，骼骴犹来丘垄积。\n那堪此地日黄昏，长途万里伤行客。\n只知恩爱动伤情，岂悟区区头已白。\n莫嫌天地少含弘，自是人心多褊窄。\n争名竞利走如狂，復被利名生怨隙。\n贪声恋色镇如痴，终被声色迷阡陌。\n休言七十古稀有，最苦如今难半百。\n闻道蓬宫仙子闲，红尘不染无瑕谪。\n日月迟迟异短明，三峰秀丽皆仙格。\n女萝覆石蔓黄花，芝草琅玕知几尺。\n桃源长占四时春，漾漾华池真水碧。\n乘槎拟欲扣金扃，巨浪红波依旧隔。\n归来芳舍与谁俦，老鹤松间三四隻。\n唳天声动彩云飞，对我时时振长翮。\n骖鸾未遇且悠悠，尽日琴书还有适。\n纷华任使投吾前，争奈此心终匪石。\n拜命怀金谁谓荣，低头未免拾言责。\n从兹俗态两相忘，笑指青山归路僻。\n同人有志觅长生，运气休粮徒有益。\n须知下手向无为，莫学迷徒頼针炙。",
        "dynasty": "宋",
        "collection_info": null
    },
    {
        "title": "陪李公择观金地佛牙",
        "author": "秦观",
        "content": "薄伽梵相含空虚，化人分段同璠玙。\n尔来示灭二千岁，真骨万里传中区。\n钱塘有尼号法照，得自禁掖藏金铺。\n欲因此胜高构阁，假设象似开群愚。\n偶从好事至霅上，持出瞻玩相欢娱。\n灵牙宝色玉不如，上有无数光明珠。\n庄严一一出御帑，蜿蜒绣袋荣砗磲。\n是时宾客尽上士，回向已登十地初。\n殷勤称讚出软语，坐人顾眄惊俗污。\n因悲人生信如梦，浪逐声势霜鬓鬚。\n一源清浄谁復无，枉入诸趋更崎岖。\n愿因今日诣真际，古松白日常萧疏。\n乃知金仙妙难测，余润普及霑凡枯。\n况復老尼亦才辩，朱甍碧瓦非难图。\n行看岧峣倚青嶂，翁妪颂说倾三吴。",
        "dynasty": "宋",
        "collection_info": null
    },
    {
        "title": "雪浪石",
        "author": "秦观",
        "content": "汉庭卿士如云屯，结绶弹冠朝至尊。\n登高履危足在外，神色不变惟伯昏。\n金华掉头不肯住，乞身欲老江南村。\n天恩许兼两学士，将兵百万守北门。\n居士彊名曰天元，寤寐山水劳心魂。\n高斋引泉注奇石，迅若飞浪来云根。\n朔南修好八十载，兵法虽妙何足论。\n夜阑番汉人马静，想见雉堞低金盆。\n报罢五更人吏散，坐调一气白元存。",
        "dynasty": "宋",
        "collection_info": null
    },
    {
        "title": "和蔡天启赠文潜之什",
        "author": "秦观",
        "content": "蔡侯饱学困千釜，濯足清江起南土。\n剧谈颇似燕客豪，快夺范雎如坠雨。\n东城桥梓未足论，栢直何为口方乳。\n蒋侯山中伴香火，三年不厌长蔬苦。\n平生瑰玮有谁同，要得张侯三日语。\n昼闲那自运甓忙，时清不用闻鷄舞。\n桓荣欢喜见车马，书册辛勤立门户。\n要当食肉似班超，猛虎何尝窥案俎。",
        "dynasty": "宋",
        "collection_info": null
    },
    {
        "title": "早春",
        "author": "秦观",
        "content": "黄金蔌蔌满垂杨，尚有春寒到画堂。\n酒力渐销歌扇怯，入帘飞雪带梅香。",
        "dynasty": "宋",
        "collection_info": null
    },
    {
        "title": "赴杭倅至汴上作",
        "author": "秦观",
        "content": "俯仰觚棱十载间，扁舟江海得身闲。\n平生孤负僧床睡，准拟如今处处还。",
        "dynasty": "宋",
        "collection_info": null
    },
    {
        "title": "次韵孔彦常舍人曝书",
        "author": "秦观",
        "content": "上帝图书府，传观诏特容。\n嘉宾苍佩玉，盛馔紫驼峰。\n散帙牙籤乱，开函锦袭重。\n君羹如可请，愿备北堂供。",
        "dynasty": "宋",
        "collection_info": null
    },
    {
        "title": "次韵莘老",
        "author": "秦观",
        "content": "妙龄随计日，绀髮度关年。\n较艺先豪俊，飞声动眇绵。\n秘书窥甲乙，密室诣温宣。\n已叶半千运，仍亲五尺天。\n御香春晚炷，宫蜡夜深燃。\n汉殿螭头笔，岐藩幕下莲。\n孔鸾人共贵，兰蕙世皆怜。\n附尾方瞠若，提刀独砉然。\n皂囊封细札，青简续遗编。\n璧府深难造，龙媒隽莫先。\n大农参奏计，宗伯与兴贤。\n玉铉行真即，金瓯忽浪传。\n两轮苕上驾，百仗剡中牵。\n荏苒冯唐老，淹回贾傅还。\n星霜俄九换，金竹遽三迁。\n鼓吹吴云外，旌旛楚水壖。\n经纶殊未倦，忧患復相连。\n恶草空摇毒，群蜗谩污涎。\n松筠终不易，雨露竟无偏。\n憔悴千株橘，荒凉二顷田。\n几书借船帖，屡广绝交篇。\n禅誉推庞藴，亲评主闵骞。\n懒因闲处极，乐向静中全。\n岁月黄尘裏，鶑花白髮前。\n冰台清照底，玉海湛无边。\n身世尤飞隼，功名眇蜕蝉。\n蕉心难固待，楮叶谩劳镌。\n伫续清都梦，还随浊世缘。\n泉虬淹已久，风翮去应便。\n预想朝元处，簪裾立万仙。",
        "dynasty": "宋",
        "collection_info": null
    },
    {
        "title": "送陈太初道录",
        "author": "秦观",
        "content": "先生簪绂后，世系本绵瓜。\n驻马生枯骨，回车济病蛇。\n带云眠酒市，和月醉渔家。\n落日千山路，西风一枕霞。\n几年流俗笑，一旦五侯夸。\n棋惜春深日，琴憎雨后蛙。\n背因书字曲，髮为注经华。\n地转东淮水，天回北斗车。\n新宫黄道近，旧隠白云遐。\n顾我身多累，逢君意谩夸。\n空提方士剑，未上客星槎。\n何日同归去，重飞九转砂。",
        "dynasty": "宋",
        "collection_info": null
    },
    {
        "title": "赠苏子瞻",
        "author": "秦观",
        "content": "嘆息苏子瞻，声名绝后先。\n衣冠传盛事，兄弟固多贤。\n感慨诗三百，流离路八千。\n直心羞媚竈，忠力欲回天。\n缧绁终非罪，江湖秪自怜。\n饥寒常併日，疾病更连年。\n明主无终弃，西州稍内迁。\n奏言深意苦，感涕内人传。\n前席须宣室，非熊起渭川。\n君臣悦相遇，愿上角招篇。",
        "dynasty": "宋",
        "collection_info": null
    },
    {
        "title": "次韵安州晚行寄传师",
        "author": "秦观",
        "content": "投暮安州北，苍烟乱眼昏。\n茅茨人外路，砧杵月边村。\n野水飞云薄，空林噪雀繁。\n几人堪此乐，逢客莫轻论。",
        "dynasty": "宋",
        "collection_info": null
    },
    {
        "title": "题五柳亭",
        "author": "秦观",
        "content": "结构依流水，新题五柳亭。\n登临有遗味，攀折不胜情。\n隔岸闾阎鼓，遶轩舟舫横。",
        "dynasty": "宋",
        "collection_info": null
    },
    {
        "title": "观宝林塔张灯次胡瑗韵",
        "author": "秦观",
        "content": "飞来峰上塔，然蜜奉慈观。\n互照三山冢，分辉七宝栏。\n势擎金界迥，影蘸玉奁寒。\n次第边烽举，高低祭烛攒。\n虹旌排阵堞，火伞御灵官。\n魏乘珠千颗，隋帆锦万端。\n华敷连藏海，光集匝宫坛。\n冏冏连青昊，荧荧逼翠峦。\n月卿秋抒思，星将夜濡翰。\n继听钧天奏，尤知属和难。",
        "dynasty": "宋",
        "collection_info": null
    },
    {
        "title": "还自汤泉十四韵",
        "author": "秦观",
        "content": "岁晚倦城郭，联骖度嶪峨。\n天黄云脚乱，村黑鸟翎讹。\n潦水侵生路，晴天落慢坡。\n澄江练不卷，温井鑑新磨。\n渔火分星远，沙鸥散点多。\n霸祠题玉筯，龙窟受金波。\n琬琰存吴事，儿童记楚歌。\n孤龛瘦居士，双塔老头陀。\n飞鼠鸣深穴，胡蜂结巧窠。\n晚参圆白足，昏梵礼青螺。\n云驭沉荒游，仙舂没浅莎。\n杖藜从莫逆，谈笑入无何。\n惨澹日连雾，萧骚风转阿。\n华清俄梦断，回首失烟萝。",
        "dynasty": "宋",
        "collection_info": null
    },
    {
        "title": "辨才法师尝以诗见寄继闻示寂追次其韵",
        "author": "秦观",
        "content": "遥闻隻履去翛然，诗翰纔收数月前。\n江海尽头人灭度，乱山深处塔孤圆。\n忆登夜阁天连雁，同看秋崖月破烟。\n尚有众生未成佛，肯超欲界入诸禅。",
        "dynasty": "宋",
        "collection_info": null
    },
    {
        "title": "次韵公闢州宅月夜偶成  其一",
        "author": "秦观",
        "content": "新秋过雨月如霜，缓足蓬莱彻上方。\n翠木玲珑藏宝界，白烟浓淡锁华堂。\n书名越艷谁兴发，角动单于自感伤。\n山似卧龙天似水，却疑身在海中央。",
        "dynasty": "宋",
        "collection_info": null
    },
    {
        "title": "次韵公闢州宅月夜偶成  其二",
        "author": "秦观",
        "content": "缭绕千重雨后凉，月含秋色上东方。\n风催络纾归金井，月转檀栾荫画堂。\n游目骋怀佳兴发，感时抚事壮心伤。\n归来枕簟清无梦，卧看明星到未央。",
        "dynasty": "宋",
        "collection_info": null
    },
    {
        "title": "次韵公闢即席呈太虚",
        "author": "秦观",
        "content": "与君邻并共烟霞，乘兴时时过我家。\n更漏一新闻晓角，门阑数级看秋花。\n湖山对值全如买，风月相期不用赊。\n頼有醉毫吟更苦，他年分作句图夸。",
        "dynasty": "宋",
        "collection_info": null
    },
    {
        "title": "次韵公闢将受代书蓬莱阁",
        "author": "秦观",
        "content": "城连湖岸水为关，旦暮樵风自往还。\n龟负宝林新佛地，龙蟠使宅老仙山。\n平生仕宦今何得，终日登临独未闲。\n岁满徘徊难遽别，就中潇洒异人间。",
        "dynasty": "宋",
        "collection_info": null
    },
    {
        "title": "次韵公闢闻角有感",
        "author": "秦观",
        "content": "一听胡笳动越吟，声潜地底气逾深。\n千宫月色单于曲，万里天光魏阙心。\n秉烛何人犹把盏，挑灯有女正穿针。\n早寒时节黄昏后，更逐西风应远砧。",
        "dynasty": "宋",
        "collection_info": null
    },
    {
        "title": "呈公闢",
        "author": "秦观",
        "content": "东归行路叹贤哉，碧落新除宠上才。\n白傅林塘随画去，吴山花鸟入诗来。\n唱酬自有微之在，谈笑应容逸少陪。\n除此两翁相见外，不知三径为谁开。",
        "dynasty": "宋",
        "collection_info": null
    },
    {
        "title": "奉和莘老",
        "author": "秦观",
        "content": "童子何知幸最深，父班籍湜奉登临。\n挟经屡造芝兰室，挥麈常聆金玉音。\n黄卷香焚春晼晚，绛纱人散夜萧森。\n明朝只恐丝纶下，回首青云万里心。",
        "dynasty": "宋",
        "collection_info": null
    },
    {
        "title": "致政通议口号",
        "author": "秦观",
        "content": "秋空画隼照新晴，符隠庵前小队停。\n玉斝金醪通缱绻，凤笙龙管入青冥。\n靓妆酾酒花侵席，宝兽呀香雾满庭。\n太史应占豫州分，上台星近老人星。",
        "dynasty": "宋",
        "collection_info": null
    },
    {
        "title": "口号",
        "author": "秦观",
        "content": "平原居士今无影，鹦鹉空洲谁举杯。\n犹有渔阳掺檛鼓，为君醉后作轻雷。",
        "dynasty": "宋",
        "collection_info": null
    },
    {
        "title": "悼王子开五首    其一",
        "author": "秦观",
        "content": "我昔官房子，长怀忠穆贤。\n里无行马第，山有卧牛阡。\n当代三公后，惟君五福全。\n桐棺远归祔，追旧几潸然。",
        "dynasty": "宋",
        "collection_info": null
    },
    {
        "title": "悼王子开五首    其二",
        "author": "秦观",
        "content": "卓尔金闺彦，颀然玉笋班。\n周旋三友益，零落十年间。\n轣辘灵輀动，悠扬素旐还。\n暮年还抱爱，应復。",
        "dynasty": "宋",
        "collection_info": null
    },
    {
        "title": "悼王子开五首    其三",
        "author": "秦观",
        "content": "萧散竹林风，平生约略同。\n官班嵇叔夜，年辈晋安丰。\n民咏濡须政，朝推朐䏰功。\n九原无復作，埋玉恨何穷。",
        "dynasty": "宋",
        "collection_info": null
    },
    {
        "title": "悼王子开五首    其四",
        "author": "秦观",
        "content": "南浦维舟访，东堂抵榻眠。\n后期犹指日，轻别遂终天。\n墨妙今初贵，诗名久已传。\n清风如未坠，诸子更翩翩。",
        "dynasty": "宋",
        "collection_info": null
    },
    {
        "title": "悼王子开五首    其五",
        "author": "秦观",
        "content": "已矣知无憾，贤愚共此途。\n白驹驰白日，黄髮掩黄垆。\n和氏终归赵，干将不葬吴。\n拏痾如可彊，犹拟奠生刍。",
        "dynasty": "宋",
        "collection_info": null
    },
    {
        "title": "秋兴九首 拟韩退之",
        "author": "秦观",
        "content": "逍遥北窗下，百事远客虑。\n无端叶间蝉，催促时节去。\n愁起如乱丝，萦缠不如绪。\n日月岂得已，还復役朝暮。\n人生均有得，悲叹我不误。\n春愁自天时，感愤亦真趣。",
        "dynasty": "宋",
        "collection_info": null
    },
    {
        "title": "秋兴九首 拟孟郊",
        "author": "秦观",
        "content": "晓风有暴信，暮蝉无好声。\n晓风与暮蝉，自与时节争。\n独客辞故乡，推车谒梁城。\n梁城道迢递，区区役吾生。\n不如归旧山，藜藿安性情。",
        "dynasty": "宋",
        "collection_info": null
    },
    {
        "title": "秋兴九首 拟韦应物",
        "author": "秦观",
        "content": "坐投林下石，秋声出疏林。\n林间鸟惊栖，岂独伤客心。\n物亦有代谢，此理共古今。\n邻父缩新醅，林下邀同斟。\n痴儿踏吴歌，娅姹足讹音。\n日落相携手，凉风快虚襟。",
        "dynasty": "宋",
        "collection_info": null
    },
    {
        "title": "秋兴九首 拟李贺",
        "author": "秦观",
        "content": "鱼鳞甃空排嫩碧，露桂梢寒挂团璧。\n白苹风起吹北窗，尺鲤沉没断消息。\n燕子将雏欲归去，沈郎病骨惊迟暮。\n浓愁茫茫寄何处，万里江南芳草路。",
        "dynasty": "宋",
        "collection_info": null
    },
    {
        "title": "秋兴九首 拟李白",
        "author": "秦观",
        "content": "芙蓉露浓红压枝，幽禽感秋花畔啼。\n玉人一去未回马，梁边燕子三见归。\n江头白苹老波底，尺书不来空相望。\n斜吹疏雨湿秋江，霜风暗引芙蕖香，石上菖蒲三尺长。\n绿头鸭儿栖萍草，采莲女郎笑花老。\n木兰船上动江水，不觉鸳鸯带波起。",
        "dynasty": "宋",
        "collection_info": null
    },
    {
        "title": "秋兴九首 拟玉川子",
        "author": "秦观",
        "content": "南州有病客，起卧北窗下。\n玉兔衔光照清夜，故人别我京洛游，不寄一行三改秋。\n秋色变冷客裘薄，渐觉衣袂寒飕飕。\n作诗欲寄君，未语先有愁。\n不如呼童起，危坐北窗下，一杯宽我千日忧。\n眼前俗事何扰扰，此夕尽向杯中休，何必怀黄金印兮爵通侯。",
        "dynasty": "宋",
        "collection_info": null
    },
    {
        "title": "秋兴九首 拟杜子美",
        "author": "秦观",
        "content": "紫领宽袍漉酒巾，江头萧散作闲人。\n悲风有意催林叶，落日无情下水滨。\n车马憧憧诸道路，市朝滚滚共埃尘。\n觅钱稚子啼红颊，不信山翁箧笥贫。",
        "dynasty": "宋",
        "collection_info": null
    },
    {
        "title": "秋兴九首 拟杜牧之",
        "author": "秦观",
        "content": "鼓鼙夜战北窗风，霜叶铺阶迭乱红。\n一段新愁惊枕上，几声悲雁落云中。\n眼前时节看驰马，日下生涯寄断蓬。\n弟妹别来劳梦寐，杳无消息过江东。",
        "dynasty": "宋",
        "collection_info": null
    },
    {
        "title": "秋兴九首 拟白乐天",
        "author": "秦观",
        "content": "不因霜叶辞林去，的当山翁未觉秋。\n北里酒钱烦屡索，南州诗债懒频酬。\n欲歌金缕羞红粉，拟插黄花避白头。\n底事登临好时节，等闲收拾许多愁。",
        "dynasty": "宋",
        "collection_info": null
    },
    {
        "title": "金山晚眺",
        "author": "秦观",
        "content": "西津江口月初弦，水气昏昏上接天。\n清渚白沙茫不辨，只应灯火是渔船。",
        "dynasty": "宋",
        "collection_info": null
    },
    {
        "title": "病中",
        "author": "秦观",
        "content": "疏帘薄幔对青灯，鸜鹆喧喧自转更。\n风雨渺漫人卧病，地炉汤鼎更悲鸣。",
        "dynasty": "宋",
        "collection_info": null
    },
    {
        "title": "闻雁怀邵仲恭",
        "author": "秦观",
        "content": "楚泽吴天去未迟，烦君且傍蒜山飞。\n白袍居士如相问，为说淄尘欲满衣。",
        "dynasty": "宋",
        "collection_info": null
    },
    {
        "title": "冬蚊",
        "author": "秦观",
        "content": "蚤虿蜂虻罪一伦，未如蚊子重堪嗔。\n万枝黄落风如射，犹自传呼欲噬人。",
        "dynasty": "宋",
        "collection_info": null
    },
    {
        "title": "白马寺晚泊",
        "author": "秦观",
        "content": "蒙蒙晚雨暗回塘，远树依微不辨行。\n人物渐稀疏磬断，绿蒲丛底宿鸳鸯。",
        "dynasty": "宋",
        "collection_info": null
    },
    {
        "title": "霅上感怀",
        "author": "秦观",
        "content": "七年三过白苹洲，长与诸豪载酒游。\n旧事欲寻无处问，雨荷风蓼不胜秋。",
        "dynasty": "宋",
        "collection_info": null
    },
    {
        "title": "和程给事赠虞道判六首  其一",
        "author": "秦观",
        "content": "刀圭云母具晨餐，门对三层步斗坛。\n夜考鹤经分七九，晓占岁气辨黅丹。",
        "dynasty": "宋",
        "collection_info": null
    },
    {
        "title": "和程给事赠虞道判六首  其二",
        "author": "秦观",
        "content": "火枣交梨近可餐，不须地肺及天坛。\n龟藏坎海毛皆绿，凤宿离宫色自丹。",
        "dynasty": "宋",
        "collection_info": null
    },
    {
        "title": "和程给事赠虞道判六首  其三",
        "author": "秦观",
        "content": "紫府沉沉掩夜关，竹阴清扫月中坛。\n岁星偷得桃枝碧，董奉栽成李子丹。",
        "dynasty": "宋",
        "collection_info": null
    },
    {
        "title": "和程给事赠虞道判六首  其四",
        "author": "秦观",
        "content": "囊中玉色已经餐，醉拂丝桐坐杏坛。\n应笑倦游尘滓客，鬓毛萧瑟事铅丹。",
        "dynasty": "宋",
        "collection_info": null
    },
    {
        "title": "和程给事赠虞道判六首  其五",
        "author": "秦观",
        "content": "汉武游心缥缈间，文成五利尽登坛。\n何如屈曲韩夫子，不羡神君白玉丹。",
        "dynasty": "宋",
        "collection_info": null
    },
    {
        "title": "和程给事赠虞道判六首  其六",
        "author": "秦观",
        "content": "使君本住道家山，时访玄都太古坛。\n阴惠已能追许令，治功不独过韦丹。",
        "dynasty": "宋",
        "collection_info": null
    },
    {
        "title": "处州闲题",
        "author": "秦观",
        "content": "清酒一杯甜似蜜，美人双鬓黑如鸦。\n莫夸春色欺秋色，未信桃花胜菊花。",
        "dynasty": "宋",
        "collection_info": null
    },
    {
        "title": "春词绝句五首  其一",
        "author": "秦观",
        "content": "蒲萄裀暖蕙熏微，红日窥轩睡觉时。\n人倦披衣双燕出，青丝披罥木兰枝。",
        "dynasty": "宋",
        "collection_info": null
    },
    {
        "title": "春词绝句五首  其二",
        "author": "秦观",
        "content": "弱云亭午弄春娇，高柳无风妥翠条。\n懒读夜书搔短髮，隔垣时听卖饧箫。",
        "dynasty": "宋",
        "collection_info": null
    },
    {
        "title": "春词绝句五首  其三",
        "author": "秦观",
        "content": "都城春富百花披，长忆人归驻马时。\n浅色御黄应好在，为谁还发去年枝。",
        "dynasty": "宋",
        "collection_info": null
    },
    {
        "title": "春词绝句五首  其四",
        "author": "秦观",
        "content": "风驱白雨洗园林，蔽地飞花一寸深。\n狂紫浪红俱已矣，老春虽在亦何心。",
        "dynasty": "宋",
        "collection_info": null
    },
    {
        "title": "春词绝句五首  其五",
        "author": "秦观",
        "content": "颠毛渐脱风情少，匣剑空存侠气销。\n人远地偏无酒肉，春深花鸟谩相撩。",
        "dynasty": "宋",
        "collection_info": null
    },
    {
        "title": "秋词二首  其一",
        "author": "秦观",
        "content": "云惹低空不更飞，班班红叶欲辞枝。\n秋光未老仍微暖，恰似梅花结子时。",
        "dynasty": "宋",
        "collection_info": null
    },
    {
        "title": "秋词二首  其二",
        "author": "秦观",
        "content": "无数青莎绕玉阶，夕阳红浅过墙来。\n西风莫道无情思，未放芙蓉取次开。",
        "dynasty": "宋",
        "collection_info": null
    },
    {
        "title": "齐逸亭",
        "author": "秦观",
        "content": "燄发郎君更不归，故亭萧瑟异当时。\n玉笙金管浑如梦，只有梅花三四枝。",
        "dynasty": "宋",
        "collection_info": null
    },
    {
        "title": "春日",
        "author": "秦观",
        "content": "残腊渺茫云外日，新春彷佛梦中来。\n雪霜便觉都无力，只见桃花次第开。",
        "dynasty": "宋",
        "collection_info": null
    },
    {
        "title": "宿干明方丈",
        "author": "秦观",
        "content": "漫天白雪无端现，佛室夜艾乌更啼。\n相逢解颐足自慰，勿语俗子念心携。",
        "dynasty": "宋",
        "collection_info": null
    },
    {
        "title": "新开湖送孙诚之有龙见于东北因成绝句",
        "author": "秦观",
        "content": "狂客走影暗悠悠，菡萏吹风五月秋。\n黄绶不为无气概，苍龙垂尾送行舟。",
        "dynasty": "宋",
        "collection_info": null
    },
    {
        "title": "呈李公择",
        "author": "秦观",
        "content": "青笺擘处银鈎断，红袂分时五筯悬。\n云脚渐收风色紧，半规斜日射归船。",
        "dynasty": "宋",
        "collection_info": null
    },
    {
        "title": "落日马上",
        "author": "秦观",
        "content": "日落荒阡白雾深，紫骝嘶顾出疏林。\n回头已失来时路，杳杳金盘堕翠岑。",
        "dynasty": "宋",
        "collection_info": null
    },
    {
        "title": "次韵参寥三首  其一",
        "author": "秦观",
        "content": "武陵渔子入花源，但见秦人不得仙。\n会有黄鹂鸣翠柳，何妨白眼望青天。",
        "dynasty": "宋",
        "collection_info": null
    },
    {
        "title": "次韵参寥三首  其二",
        "author": "秦观",
        "content": "长安仕路与云齐，倦仆羸骖不可跻。\n但得玄晖曾折简，何须平子更安题。",
        "dynasty": "宋",
        "collection_info": null
    },
    {
        "title": "次韵参寥三首  其三",
        "author": "秦观",
        "content": "且折花枝醉復醒，人间时节易峥嵘。\n屠龙肯自羞无用，画虎从人笑不成。",
        "dynasty": "宋",
        "collection_info": null
    },
    {
        "title": "和书天庆观贺秘监堂三首  其一",
        "author": "秦观",
        "content": "老仙旧地枕东城，古木参天警昼声。\n我亦愿为方外友，风流何必并时生。",
        "dynasty": "宋",
        "collection_info": null
    },
    {
        "title": "和书天庆观贺秘监堂三首  其二",
        "author": "秦观",
        "content": "史君平昔慕玄清，一到祠堂意一新。\n户外黄冠应指点，公应便是谪仙人。",
        "dynasty": "宋",
        "collection_info": null
    },
    {
        "title": "和书天庆观贺秘监堂三首  其三",
        "author": "秦观",
        "content": "衣屦萧条气久清，豪家门馆未尝行。\n朱甍碧瓦何从得，疑有阴兵夜助成。",
        "dynasty": "宋",
        "collection_info": null
    },
    {
        "title": "和书观妙庵",
        "author": "秦观",
        "content": "龙瑞宫中种玉人，诛茅结室傍秋云。\n自言洞裏山川别，此处千分未一分。",
        "dynasty": "宋",
        "collection_info": null
    },
    {
        "title": "早春题僧舍",
        "author": "秦观",
        "content": "东园紫梅初破蕾，北涧渌水方通流。\n归去一春花月梦，定应多在此中游。",
        "dynasty": "宋",
        "collection_info": null
    },
    {
        "title": "盆池钓翁",
        "author": "秦观",
        "content": "谁刻仙材作钓翁，尺池终日钓微风。\n令人却忆鸱夷子，散髮五湖狂醉中。",
        "dynasty": "宋",
        "collection_info": null
    },
    {
        "title": "赏酴醾有感",
        "author": "秦观",
        "content": "春来百物不入眼，唯见此花堪断肠。\n借问断肠缘底事，罗衣曾似此花香。",
        "dynasty": "宋",
        "collection_info": null
    },
    {
        "title": "王昭君",
        "author": "秦观",
        "content": "汉宫选女适单于，明妃敛袂登毡车。\n玉容寂寞花无主，顾影低回泣路隅。\n行行渐入阴山路，目送征鸿入云去。\n独抱琵琶恨更深，汉宫不见空回顾。",
        "dynasty": "宋",
        "collection_info": null
    },
    {
        "title": "乐昌公主",
        "author": "秦观",
        "content": "金陵往昔帝王州，乐昌主第最风流。\n一朝隋兵到江上，共抱悽悽去国愁。\n越公万骑鸣笳鼓，剑拥玉人天上去。\n空携破镜望红尘，千古江枫笼辇路。",
        "dynasty": "宋",
        "collection_info": null
    },
    {
        "title": "崔徽",
        "author": "秦观",
        "content": "蒲中有女号崔徽，轻似南山翡翠儿。\n使君当日最宠爱，坐中对客常拥持。\n一见裴郎心似醉，夜解罗衣与门吏。\n西门寺里乐未央，乐府至今歌翡翠。",
        "dynasty": "宋",
        "collection_info": null
    },
    {
        "title": "无双",
        "author": "秦观",
        "content": "尚书有女名无双，蛾眉如画学新妆。\n伊家仙客最明俊，舅母唯只呼王郎。\n尚书往日先曾许，数载暌违今復遇。\n闻说襄江二十年，当时未必轻相慕。",
        "dynasty": "宋",
        "collection_info": null
    },
    {
        "title": "灼灼",
        "author": "秦观",
        "content": "锦城春暖花欲飞，灼灼当庭舞柘枝。\n相公上客河东秀，自言那得傍人知。\n妾愿身为梁上燕，朝朝暮暮长相见。\n云收月堕海沉沉，泪满红绡寄肠断。",
        "dynasty": "宋",
        "collection_info": null
    },
    {
        "title": "盼盼",
        "author": "秦观",
        "content": "百尺楼高燕子飞，楼上美人颦翠眉。\n将军一去音容远，只有年年旧燕归。\n春风昨夜来深院，春色依然人不见。\n只余明月照孤眠，回望旧恩空恋恋。",
        "dynasty": "宋",
        "collection_info": null
    },
    {
        "title": "崔鶑鶑",
        "author": "秦观",
        "content": "崔家有女名鶑鶑，未识春光先有情。\n河桥兵乱依萧寺，红愁绿惨见张生。\n张生一见春情重，明月拂墙花影动。\n夜半红娘拥抱来，脉脉惊魂若春梦。",
        "dynasty": "宋",
        "collection_info": null
    },
    {
        "title": "采莲",
        "author": "秦观",
        "content": "若耶溪边天气秋，采莲女儿溪岸头。\n笑隔荷花共人语，烟波渺渺荡轻舟。\n数声水调红娇晚，棹转舟回笑人远。\n肠断谁家游冶郎，尽日踟蹰临柳岸。",
        "dynasty": "宋",
        "collection_info": null
    },
    {
        "title": "烟中怨",
        "author": "秦观",
        "content": "鑑湖楼阁与云齐，楼上女儿名阿溪。\n十五能为绮丽句，平生未解出幽闺。\n谢郎巧思诗裁剪，能使佳人动幽怨。\n琼枝璧月结芳期，斗帐双双成眷恋。",
        "dynasty": "宋",
        "collection_info": null
    },
    {
        "title": "离魂记",
        "author": "秦观",
        "content": "深闺女儿娇復痴，春愁春恨那復知。\n舅兄唯有相拘意，暗想花心临别时。\n离舟欲解春江暮，冉冉香魂逐君去。\n重来两身復一身，梦觉春风话心素。",
        "dynasty": "宋",
        "collection_info": null
    },
    {
        "title": "遣朝华",
        "author": "秦观",
        "content": "夜雾茫茫晓柝悲，玉人挥手断肠时。\n不须重向灯前泣，百岁终当一别离。",
        "dynasty": "宋",
        "collection_info": null
    },
    {
        "title": "再遣朝华",
        "author": "秦观",
        "content": "玉人前去却重来，此度分携更不回。\n肠断龟山离别处，夕阳孤塔自崔嵬。",
        "dynasty": "宋",
        "collection_info": null
    },
    {
        "title": "閒燕堂联句",
        "author": "秦观",
        "content": "黄叶山头初带雪，绿波尊酒暂回春。\n已闻璧月琼枝句，更看朝云暮雨人。\n老丑红妆翻曲妙，喜逢佳客放怀新。\n天明又出桃源去，仙境何时再问津。",
        "dynasty": "宋",
        "collection_info": null
    },
    {
        "title": "纳凉",
        "author": "秦观",
        "content": "携杖来追柳外凉，画桥南畔倚胡床。\n月明船笛参差起，风定池莲自在香。",
        "dynasty": "宋",
        "collection_info": null
    },
    {
        "title": "东坡守杭",
        "author": "秦观",
        "content": "十里荷花菡萏初，我公所至有西湖。\n欲将公事湖中了，见说官閒事亦无。",
        "dynasty": "宋",
        "collection_info": null
    },
    {
        "title": "牵牛花",
        "author": "秦观",
        "content": "银汉初移漏欲残，步虚人倚玉阑干。\n仙衣染得天边碧，乞与人间向晓看。",
        "dynasty": "宋",
        "collection_info": null
    },
    {
        "title": "即席次君礼年兄韵",
        "author": "秦观",
        "content": "情舒喜面山浮翠，袖满熏风凉透时。\n萍碎锦鳞金网举，影差帘燕玉鈎垂。\n轻轻篆鼎凝香细，款款方壶转漏迟。\n清兴比来同约久，趣多深意古人诗。",
        "dynasty": "宋",
        "collection_info": null
    },
    {
        "title": "醉眠亭",
        "author": "秦观",
        "content": "醉来丰瘁同，眠去身世失。\n二乐擅一亭，夫子信超逸。\n杯行徂老春，肱枕颓昇日。\n壮志未及伸，幽愿良自毕。",
        "dynasty": "宋",
        "collection_info": null
    },
    {
        "title": "游杭州佛日水浄慧寺",
        "author": "秦观",
        "content": "五里乔松径，千年古道场。\n泉声与岚影，收拾入僧房。",
        "dynasty": "宋",
        "collection_info": null
    },
    {
        "title": "观音洞",
        "author": "秦观",
        "content": "匹马骄嘶石路斜，观音洞口踏烟霞。\n普陀风景差相似，祇欠潮音小白花。",
        "dynasty": "宋",
        "collection_info": null
    },
    {
        "title": "光华寺",
        "author": "秦观",
        "content": "霞通海天曙，月来东山白。\n共是凭栏人，谁足当秋色。",
        "dynasty": "宋",
        "collection_info": null
    },
    {
        "title": "玉井泉",
        "author": "秦观",
        "content": "云蒸昆山液，月浸蓝田英。\n临风咽沆瀣，满腹珠玑鸣。",
        "dynasty": "宋",
        "collection_info": null
    },
    {
        "title": "流杯桥",
        "author": "秦观",
        "content": "曲水分山阴，舆梁胜溱洧。\n一咏见高风，驷马安足取。",
        "dynasty": "宋",
        "collection_info": null
    },
    {
        "title": "江月楼  其一",
        "author": "秦观",
        "content": "仙翁看月三百秋，江波日去月不流。\n肯因炎尘暝空阔，直与江月同清幽。",
        "dynasty": "宋",
        "collection_info": null
    },
    {
        "title": "江月楼  其二",
        "author": "秦观",
        "content": "苍梧云气眉山雨，玉箫三年无今古。\n九天雨露蛰蛟龙，琅玕长凭清虚府。",
        "dynasty": "宋",
        "collection_info": null
    },
    {
        "title": "墨竹",
        "author": "秦观",
        "content": "墨君飒飒风雨鸣，垂鸾舞凤翻青绶。\n一竿珍重几百缗，奚啻渭川三万亩。\n金锵玉戛空琴声，婢行奴颜谢花柳。\n得亭真从寂寞间，卓古高标压群丑。\n不须辨直致湘江，便觉满窗凉意透。\n挺然叶节抱风孤，顿应君子虚心受。\n雷迸箨龙龙欲走，樱笋纷纷徒适口。\n破除肉味若闻韶，王猷笑咏还依旧。\n藉槛湘阴凈简书，接地春华幻尘垢。\n拂手笔端别有神，往来平安报良友。\n前时无偶后无继，奇宝秘灵宜永久。",
        "dynasty": "宋",
        "collection_info": null
    },
    {
        "title": "白鹤观",
        "author": "秦观",
        "content": "复殿重楼堕杳冥，故基乔木尚峥嵘。\n银河不改三千尺，铁马曾经十万兵。\n华表故应终化鹤，谪仙未解独骑鲸。\n井泉一一儿童旧，白髮衰颜祇自惊。",
        "dynasty": "宋",
        "collection_info": null
    },
    {
        "title": "清溪逢故人",
        "author": "秦观",
        "content": "共约来春会，牙樯发画船。\n和风杨柳岸，微雨杏花天。\n故国应携手，前途共着鞭。\n吴儿看环佩，珠树秀婵娟。",
        "dynasty": "宋",
        "collection_info": null
    },
    {
        "title": "文英阁二首  其一",
        "author": "秦观",
        "content": "都门将酒惜分携，归路骎骎望欲迷。\n千里又看新燕语，一声初听子规啼。\n春风天上曾挥翰，迟日江边独杖藜。\n回首三山楼阁晚，断云流水自东去。",
        "dynasty": "宋",
        "collection_info": null
    },
    {
        "title": "文英阁二首  其二",
        "author": "秦观",
        "content": "流落天涯思故园，散愁郊外任蹒跚。\n云归邃谷知无雨，风卷寒溪没近滩。\n已见雁将归楚泽，遥知春又到长安。\n桑林壠麦依稀是，祇见秦川万里宽。",
        "dynasty": "宋",
        "collection_info": null
    },
    {
        "title": "句  其一",
        "author": "秦观",
        "content": "断霞一抹海天低。",
        "dynasty": "宋",
        "collection_info": null
    },
    {
        "title": "句  其二",
        "author": "秦观",
        "content": "梦魂思汝鸟工往，事故着人羊负来。",
        "dynasty": "宋",
        "collection_info": null
    },
    {
        "title": "句  其三",
        "author": "秦观",
        "content": "高邮西北多巨湖，累累相贯如连珠。",
        "dynasty": "宋",
        "collection_info": null
    },
    {
        "title": "句  其四",
        "author": "秦观",
        "content": "槿篱护药纔通径，竹笕通泉白遍村。",
        "dynasty": "宋",
        "collection_info": null
    },
    {
        "title": "句  其五",
        "author": "秦观",
        "content": "泥新乌栋初巢燕，萍匝荒池已集蜻。",
        "dynasty": "宋",
        "collection_info": null
    },
    {
        "title": "句  其六",
        "author": "秦观",
        "content": "自是我翁多盛德，顿回秋色作春阴。",
        "dynasty": "宋",
        "collection_info": null
    },
    {
        "title": "句  其七",
        "author": "秦观",
        "content": "雨砌堕危芳，风檐纳飞凉。",
        "dynasty": "宋",
        "collection_info": null
    },
    {
        "title": "句  其八",
        "author": "秦观",
        "content": "城晚通云雾，亭深到芰荷。",
        "dynasty": "宋",
        "collection_info": null
    },
    {
        "title": "存目  其一",
        "author": "秦观",
        "content": "诗题：次韵莘老初至汤泉二首其二首句：年华行已老。",
        "dynasty": "宋",
        "collection_info": null
    },
    {
        "title": "存目  其二",
        "author": "秦观",
        "content": "诗题：过六合水亭怀裴博士次韵三首其一首句：昔同裴博士。",
        "dynasty": "宋",
        "collection_info": null
    },
    {
        "title": "存目  其三",
        "author": "秦观",
        "content": "诗题：过六合水亭怀裴博士次韵三首其三首句：折柳相从地。",
        "dynasty": "宋",
        "collection_info": null
    },
    {
        "title": "存目  其四",
        "author": "秦观",
        "content": "诗题：同前首句：谁构新亭近翠微。",
        "dynasty": "宋",
        "collection_info": null
    },
    {
        "title": "存目  其五",
        "author": "秦观",
        "content": "诗题：题阎求仁虚乐亭三首其一首句：禅房幽构径弯环。",
        "dynasty": "宋",
        "collection_info": null
    },
    {
        "title": "存目  其六",
        "author": "秦观",
        "content": "诗题：次韵二首首句：青髮从游各白袍画船京口见停桡。",
        "dynasty": "宋",
        "collection_info": null
    },
    {
        "title": "存目  其七",
        "author": "秦观",
        "content": "诗题：客有传朝议欲以子瞻使高丽……首句：文章异域有知音。",
        "dynasty": "宋",
        "collection_info": null
    },
    {
        "title": "存目  其八",
        "author": "秦观",
        "content": "诗题：显之禅老许以草庵见处作诗以约之其一首句：汩汩尘劳不自堪。",
        "dynasty": "宋",
        "collection_info": null
    },
    {
        "title": "存目  其九",
        "author": "秦观",
        "content": "诗题：圆通院白衣阁其一首句：白衣阁外遶朱栏。",
        "dynasty": "宋",
        "collection_info": null
    },
    {
        "title": "存目  其一○",
        "author": "秦观",
        "content": "诗题：无题首句：扫地焚香闭阁眠。",
        "dynasty": "宋",
        "collection_info": null
    },
    {
        "title": "存目  其一一",
        "author": "秦观",
        "content": "诗题：苏子瞻记江南所题诗本不全余尝见之记其五绝今以补子瞻之遗首句：红窗小泣低声怨赍草露如郎倖薄琴诗断续愁兼恨参横霁色天沉水寒信风霜似叶黄。",
        "dynasty": "宋",
        "collection_info": null
    },
    {
        "title": "存目  其一二",
        "author": "秦观",
        "content": "诗题：寄公闢首句：忆昔都门手一携。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其一",
        "author": "李公麟",
        "content": "苦学邓夫子，仁风良可依。\n颜回乐也内，曾点咏而归。\n盛德弥年劭，知音贵我稀。\n潇湘逢此地，咳唾得明玑。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其二",
        "author": "李公麟",
        "content": "瑠璃墨客堂，太乙助灯光。\n紬史探金柜，摛辞和柏梁。\n近传江綵笔，远缉汉珠囊。\n吏部文难可，犹称万丈长。",
        "dynasty": "宋",
        "collection_info": null
    },
    {
        "title": "和邓慎思诗呈同院诸公三首  其三",
        "author": "李公麟",
        "content": "共校南宫艺，多年復此回。\n羣贤主堂奥，一榻占廊隈。\n步屧朝追逐，诗筒夜往来。\n故人情不浅，无乃困悭才。",
        "dynasty": "宋",
        "collection_info": null
    },
    {
        "title": "和邓慎思秋日同文馆诗三首  其一",
        "author": "李公麟",
        "content": "锁寂身如隠，幽清物向齐。\n忘忧经露菊，苏肺到霜梨。\n白髮知谈笑，朱籤历品题。\n贤书天下望，鹊喜遍深闺。",
        "dynasty": "宋",
        "collection_info": null
    },
    {
        "title": "和邓慎思秋日同文馆诗三首  其二",
        "author": "李公麟",
        "content": "呦呦鸣鹿野，皎皎白驹场。\n朋盍连茅茹，文程琢玉章。\n门通三级峻，桂露一年香。\n庆及飞龙旦，同歌庶事康。",
        "dynasty": "宋",
        "collection_info": null
    },
    {
        "title": "和邓慎思秋日同文馆诗三首  其三",
        "author": "李公麟",
        "content": "寄栖容幕燕，覆节等酰鸡。\n欲雨风多北，穷秋日易西。\n官书便夜读，家报索亲题。\n早晚骖騑入，重门坼印泥。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其一",
        "author": "李公麟",
        "content": "树干风索索，霜叶到书闱。\n枝并鹪鹩宿，床吟蟋蟀归。\n幽人知坦履，游子念缝衣。\n暗喜还家近，承颜慰久违。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其二",
        "author": "李公麟",
        "content": "莫以多为赘，须知寸有长。\n抡才何济济，顾我独凉凉。\n雷雨龙皆起，江湖鱼两忘。\n攀依聊假手，贤立本无方。",
        "dynasty": "宋",
        "collection_info": null
    },
    {
        "title": "和邓慎思未试即事杂书率用秋日同文馆为首句三首  其三",
        "author": "李公麟",
        "content": "今朝庭鹊喜，灯为一花开。\n侧指皂囊去，转头骢马来。\n新橙家斫鲙，残菊客浮杯。\n乐事连休日，须凭酒作媒。",
        "dynasty": "宋",
        "collection_info": null
    },
    {
        "title": "洋州",
        "author": "韩亿",
        "content": "梁州邻左右洋川，气候融融别是天。\n地僻过冬稀见雁，箐深初夏已闻蝉。\n乡风与蜀微相似，驿路见秦旧接连。\n骆谷转山围境内，汉江奔浪绕城边。\n展开步障蘩花地，画出棋枰早稻田。\n远寺径危攒迸笋，后园池冷软飞泉。\n秋深满院芭蕉雨，晚色临轩薜荔烟。\n南浦采蒲当凛冽，西溪踏石向暄妍。\n夕阳道观鸣钟鼓，夜月人家奏管絃。\n杨柳影中沽酒市，芰荷香裏钓鱼船。\n珍禽听久名难辨，新果尝余味更全。\n野渡潮平分浅濑，羣楼云散露高巅。\n喧阗鼓吹迎神社，狼籍杯盘送客筵。\n慈竹清筠霜斗腻，海棠堆艷火争燃。\n苍崖险峻应藏虎，碧洞阴深恐隠僊。\n妓女从游持翠盖，士流寻胜擘香笺。\n戚姬庙宇青芜没，和相诗碑绿藓沿。\n三县俗淳宜静理，两衙事简可閒眠。\n纷华度岁他乡外，幽趣终朝在眼前。\n不为近颁明诏下，及瓜情愿满三年。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "石中立",
        "content": "振锡来京辇，熏兰近赐衣。\n种莲曾结社，指栢迥投机。\n旧寺千岩隔，归艎片席飞。\n禅心天海外，永夕望台辉。",
        "dynasty": "宋",
        "collection_info": null
    },
    {
        "title": "句",
        "author": "石中立",
        "content": "寻常不召犹相造，况是今朝得指挥。",
        "dynasty": "宋",
        "collection_info": null
    },
    {
        "title": "野外即事",
        "author": "吴济",
        "content": "横木渡前溪，藤深路欲迷。\n瘦筇谙乱石，老屐带新泥。\n尽日绿阴合，有时黄鸟啼。\n多情双蛱蝶，飞傍帽檐低。",
        "dynasty": "宋",
        "collection_info": null
    },
    {
        "title": "栏边",
        "author": "吴济",
        "content": "潮信栏边见，人家树杪分。\n笋鞭遮过蚁，蛛网碍飞蚊。\n松古藏灵药，山高落冷云。\n吾庐远城市，花草故欣欣。",
        "dynasty": "宋",
        "collection_info": null
    },
    {
        "title": "鲍家田",
        "author": "吴济",
        "content": "摇旆家家酒，收犂处处村。\n草深迷井口，槿密拥篱根。\n绿水明秧本，青山失烧痕。\n多应忌蚕事，畏客掩柴门。",
        "dynasty": "宋",
        "collection_info": null
    },
    {
        "title": "秋兴",
        "author": "吴济",
        "content": "伤秋愁不断，邻杵已鸣霜。\n宝扇鸾收影，篘蚁带香疏。\n花停懒蝶细，草庇寒螀虫。\n落叶无人扫，庭空下夕阳。",
        "dynasty": "宋",
        "collection_info": null
    },
    {
        "title": "题甘露寺",
        "author": "吴济",
        "content": "云阙漏微照，长江得半明。\n心随帆影远，鸥似我身轻。\n今古几兴废，山川无变更。\n倚栏吟未断，拍拍又潮生。",
        "dynasty": "宋",
        "collection_info": null
    },
    {
        "title": "亚字谜",
        "author": "陈亚",
        "content": "若教有口便哑，且要无心为恶。\n中间全没肚肠，外面强生棱角。",
        "dynasty": "宋",
        "collection_info": null
    },
    {
        "title": "药名诗",
        "author": "陈亚",
        "content": "地居京界足亲知，倩借寻常无歇时。\n但看车前牛领上，十家皮没五家皮。",
        "dynasty": "宋",
        "collection_info": null
    },
    {
        "title": "戒子孙诗",
        "author": "陈亚",
        "content": "满室图书杂典坟，华亭仙客岱云根。\n他年若不和花卖，便是吾家好子孙。",
        "dynasty": "宋",
        "collection_info": null
    },
    {
        "title": "登湖州销暑楼",
        "author": "陈亚",
        "content": "重楼肆登赏，岂羡石为廊。\n风月前湖近，轩窗半夏凉。\n罾青识渔浦，芝紫认仙乡。\n却恐当归阙，灵台为别伤。",
        "dynasty": "宋",
        "collection_info": null
    },
    {
        "title": "惜竹",
        "author": "陈亚",
        "content": "出槛亦不翦，从教长旧丛。\n年年到朱夏，叶叶是清风。",
        "dynasty": "宋",
        "collection_info": null
    },
    {
        "title": "和魏周辅",
        "author": "陈亚",
        "content": "昔贤自是堪加罪，非敢言君爱窃诗。\n尀耐古人多意智，预先偷子一联诗。",
        "dynasty": "宋",
        "collection_info": null
    },
    {
        "title": "戏答杨球",
        "author": "陈亚",
        "content": "蒙君遗长笺，语意如何说。\n请看身上衣，裩中本无蝎。",
        "dynasty": "宋",
        "collection_info": null
    },
    {
        "title": "嗤人面黑",
        "author": "陈亚",
        "content": "笑似乌梅裂，啼如豉汁流。\n眉间粘帖子，已上是幞头。",
        "dynasty": "宋",
        "collection_info": null
    },
    {
        "title": "怀旧隠",
        "author": "陈亚",
        "content": "多媿当年未第间，卜居人外得清闲。\n排联花品曾非僭，爱惜苔钱不是悭。\n秋阁诗情天淡淡，夕溪渔思月弯弯。\n而今惭厚明朝禄，敢念藏愚莫买山。",
        "dynasty": "宋",
        "collection_info": null
    },
    {
        "title": "诗一首",
        "author": "陈亚",
        "content": "张公吃酒李公醉，自古人言信有之。\n陈亚今年新及第，满城人贺李衙推。",
        "dynasty": "宋",
        "collection_info": null
    },
    {
        "title": "句  其一",
        "author": "陈亚",
        "content": "若是道人头不白，老人当日合乌头。",
        "dynasty": "宋",
        "collection_info": null
    },
    {
        "title": "句  其二",
        "author": "陈亚",
        "content": "棋怕腊寒呵子下，衣嫌春暖缩纱裁。",
        "dynasty": "宋",
        "collection_info": null
    },
    {
        "title": "句  其三",
        "author": "陈亚",
        "content": "布袍袖里怀漫刺，到处迁延胡索人。",
        "dynasty": "宋",
        "collection_info": null
    },
    {
        "title": "句  其四",
        "author": "陈亚",
        "content": "马嘶曾到寺，犬吠乍行村。",
        "dynasty": "宋",
        "collection_info": null
    },
    {
        "title": "句  其五",
        "author": "陈亚",
        "content": "收寒归地底，表老向人间。",
        "dynasty": "宋",
        "collection_info": null
    },
    {
        "title": "句  其六",
        "author": "陈亚",
        "content": "吏辞如贺日，民送似迎时。",
        "dynasty": "宋",
        "collection_info": null
    },
    {
        "title": "句  其七",
        "author": "陈亚",
        "content": "无雨若还过半夏，和师晒作葫芦巴。",
        "dynasty": "宋",
        "collection_info": null
    },
    {
        "title": "句  其八",
        "author": "陈亚",
        "content": "如僧清早厨边过，偷却黄兴料裏蹄。",
        "dynasty": "宋",
        "collection_info": null
    },
    {
        "title": "句  其九",
        "author": "陈亚",
        "content": "蔡襄无口便成衰。",
        "dynasty": "宋",
        "collection_info": null
    },
    {
        "title": "句  其一○",
        "author": "陈亚",
        "content": "浪平山接影，山尽树回根。",
        "dynasty": "宋",
        "collection_info": null
    },
    {
        "title": "句",
        "author": "段全",
        "content": "斜搊花脚面，阔大打廉搋。",
        "dynasty": "宋",
        "collection_info": null
    },
    {
        "title": "句",
        "author": "周世昌",
        "content": "画鼓雷奔天不雨，綵旗云耸地生风。",
        "dynasty": "宋",
        "collection_info": null
    },
    {
        "title": "休沐端居有怀希圣少卿学士",
        "author": "陈越",
        "content": "玉甃银床荫碧桐，北窗珍簟水纹融。\n衣裁练布如王导，扇执蒲葵学谢公。\n琼屑半和仙掌露，兰苕轻泛楚台风。\n若非冰雪神仙骨，相乐谁同一笑中。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "陈越",
        "content": "紫籍仙阶贵，丹丘隠路深。\n五图传秘诀，三祝契尧心。\n瓢饮和琼蕊，楼居接桂阴。\n宸歌旌有道，垂象贲中林。",
        "dynasty": "宋",
        "collection_info": null
    },
    {
        "title": "夏夜与臧奎魏野会宿河亭联句三十韵",
        "author": "陈越",
        "content": "无正文。",
        "dynasty": "宋",
        "collection_info": null
    },
    {
        "title": "句  其一",
        "author": "陈越",
        "content": "十钟人既醉，九奏凤来仪。",
        "dynasty": "宋",
        "collection_info": null
    },
    {
        "title": "句  其二",
        "author": "陈越",
        "content": "谁哀城下酌，不废洛中吟。",
        "dynasty": "宋",
        "collection_info": null
    },
    {
        "title": "句  其三",
        "author": "陈越",
        "content": "拥路东方骑，悬腰左顾龟。",
        "dynasty": "宋",
        "collection_info": null
    },
    {
        "title": "吴中送僧",
        "author": "唐肃",
        "content": "师向何方去，太湖西復西。\n风传孤磬远，松偃旧房低。\n暖榻常留兔，浮杯不驳犀。\n何时城北寺，重听木鷄啼。",
        "dynasty": "宋",
        "collection_info": null
    },
    {
        "title": "季子挂剑歌",
        "author": "唐肃",
        "content": "季子让一国，视之敝屣然。\n宁当宝一剑，不为徐君悬。\n徐君虽亡骨未朽，剑挂坟前白杨柳。\n君知不知不足悲，我心许君终不移。",
        "dynasty": "宋",
        "collection_info": null
    },
    {
        "title": "临终作",
        "author": "王随",
        "content": "画堂灯已灭，弹指向谁说。\n去住本寻常，春风扫残雪。",
        "dynasty": "宋",
        "collection_info": null
    },
    {
        "title": "送余姚知县张太博",
        "author": "王随",
        "content": "才名登仕路，芝綍奉龙光。\n出宰神仙邑，吟辞鹓鹭行。\n烟波迎去棹，图籍富行装。\n淮月蒹葭影，江风橘柚香。\n新诗留禹穴，旧理过钱塘。\n市井鱼盐聚，亭台水石凉。\n云山接秦望，花木胜河阳。\n暂布惠和政，即看鹏翼翔。",
        "dynasty": "宋",
        "collection_info": null
    },
    {
        "title": "送妙明规长老",
        "author": "王随",
        "content": "振衣辞帝里，归路指禅林。\n胜地江山寺，澄明水月心。\n卸帆烟浦近，鸣磬夜船深。\n到喜清凉境，门开松桂阴。",
        "dynasty": "宋",
        "collection_info": null
    },
    {
        "title": "忆越州  其一",
        "author": "王随",
        "content": "贺监赐湖名价高，云山吟赏抽江毫。\n澄波杳渺醉欲去，烟光水月留归舠。",
        "dynasty": "宋",
        "collection_info": null
    },
    {
        "title": "忆越州  其二",
        "author": "王随",
        "content": "越上湖山何绝奇，昔闻寻胜宁遐遗。\n烟波无忆旧吟醉，方是致君尧舜时。",
        "dynasty": "宋",
        "collection_info": null
    },
    {
        "title": "栖霞寺  其一",
        "author": "王随",
        "content": "翠巘耸层云，珍祠古迹存。\n获登千佛岭，仰荷九天恩。\n塔影凌虚阁，钟声度远村。\n僧言前太守，罕有到松门。",
        "dynasty": "宋",
        "collection_info": null
    },
    {
        "title": "栖霞寺  其二",
        "author": "王随",
        "content": "虚窗残烛明，欹枕旅怀清。\n永夜起松籁，蒲山疑雨声。\n吟余闲景象，道胜小荣名。\n钟罢星河曙，悠悠迴旆旌。",
        "dynasty": "宋",
        "collection_info": null
    },
    {
        "title": "寄张明真",
        "author": "王随",
        "content": "绀髮丹颜气粹和，大茅峰畔隠云萝。\n至人朝斗传灵诀，先帝观龙赐御歌。\n町疃瑞文眠径草，蜿蜒神物戏池波。\n自惭五马来尘外，一挹仙风幸已多。",
        "dynasty": "宋",
        "collection_info": null
    },
    {
        "title": "天开岩",
        "author": "王随",
        "content": "栖霞山后峰，天开一岩秀。\n中有坐禅人，形容竹栢瘦。\n饥餐岩下松，渴饮岩上溜。\n爱步岩室前，白云起孤岫。",
        "dynasty": "宋",
        "collection_info": null
    },
    {
        "title": "玉兔寺  其一",
        "author": "王随",
        "content": "霜毫感应早呈祥，谁布黄金建宝坊。\n古殿幡花遶真圣，美名灵迹异诸方。",
        "dynasty": "宋",
        "collection_info": null
    },
    {
        "title": "玉兔寺  其二",
        "author": "王随",
        "content": "殿庭松栢午阴浓，地占神山绝境中。\n瑞质有灵千古在，金田疑是玉蟾宫。",
        "dynasty": "宋",
        "collection_info": null
    },
    {
        "title": "郑州浮波亭",
        "author": "王随",
        "content": "潋滟波光入座寒，翠翎雪羽下云端。\n林花四绕余何称，好种青青竹万竿。",
        "dynasty": "宋",
        "collection_info": null
    },
    {
        "title": "句  其一",
        "author": "王随",
        "content": "一声啼鸟禁门静，满地落花春日长。",
        "dynasty": "宋",
        "collection_info": null
    },
    {
        "title": "句  其二",
        "author": "王随",
        "content": "桑斧刊春色，渔歌唱夕阳。",
        "dynasty": "宋",
        "collection_info": null
    },
    {
        "title": "句  其三",
        "author": "王随",
        "content": "江吴宁久次，知己在朝端。",
        "dynasty": "宋",
        "collection_info": null
    },
    {
        "title": "句  其四",
        "author": "王随",
        "content": "客馆月斜寒梦断，仙舟风稳去帆飞。",
        "dynasty": "宋",
        "collection_info": null
    },
    {
        "title": "句  其五",
        "author": "王随",
        "content": "事简晓花香落砚，讼稀晴藓绿生庭。",
        "dynasty": "宋",
        "collection_info": null
    },
    {
        "title": "句  其六",
        "author": "王随",
        "content": "候馆虚窗晴月色，野桥疏树暮蝉声。",
        "dynasty": "宋",
        "collection_info": null
    },
    {
        "title": "句  其七",
        "author": "王随",
        "content": "照池莲艷红疑菜，入户山光翠可枯。",
        "dynasty": "宋",
        "collection_info": null
    },
    {
        "title": "句  其八",
        "author": "王随",
        "content": "闲门半掩庭花落，啼鸟一声烟树深。",
        "dynasty": "宋",
        "collection_info": null
    },
    {
        "title": "句  其九",
        "author": "王随",
        "content": "数里竹溪藏野色，一轩松雨战秋声。",
        "dynasty": "宋",
        "collection_info": null
    },
    {
        "title": "句  其一○",
        "author": "王随",
        "content": "地迴暖脉冰先觉，梅吐新香蝶未知。",
        "dynasty": "宋",
        "collection_info": null
    },
    {
        "title": "句  其一一",
        "author": "王随",
        "content": "千里水云归泽国，一帆烟雨挂秋江。",
        "dynasty": "宋",
        "collection_info": null
    },
    {
        "title": "句  其一二",
        "author": "王随",
        "content": "松桧阴中闲覆局，芰荷香裏静垂鈎。",
        "dynasty": "宋",
        "collection_info": null
    },
    {
        "title": "句  其一三",
        "author": "王随",
        "content": "晓色静和迷远径，晴光轻重织平芜。",
        "dynasty": "宋",
        "collection_info": null
    },
    {
        "title": "句  其一四",
        "author": "王随",
        "content": "静怜身计无尘事，贫喜生涯有古书。",
        "dynasty": "宋",
        "collection_info": null
    },
    {
        "title": "句  其一五",
        "author": "王随",
        "content": "满窗寒影云生岳，一枕秋声雨滴阶。",
        "dynasty": "宋",
        "collection_info": null
    },
    {
        "title": "句  其一六",
        "author": "王随",
        "content": "月白风清残夜影，辱悲荣喜几人心。",
        "dynasty": "宋",
        "collection_info": null
    },
    {
        "title": "句  其一七",
        "author": "王随",
        "content": "绿阴连野几株柳，翠霭绕城无限山。",
        "dynasty": "宋",
        "collection_info": null
    },
    {
        "title": "句  其一八",
        "author": "王随",
        "content": "当户晓山青倚汉，傍檐风竹冷敲秋。",
        "dynasty": "宋",
        "collection_info": null
    },
    {
        "title": "句  其一九",
        "author": "王随",
        "content": "晴楼凭月吟魂冷，春席眠花醉梦香。",
        "dynasty": "宋",
        "collection_info": null
    },
    {
        "title": "句  其二○",
        "author": "王随",
        "content": "梧桐风细初吹叶，河汉云疏欲护霜。",
        "dynasty": "宋",
        "collection_info": null
    },
    {
        "title": "句  其二一",
        "author": "王随",
        "content": "岸草雪残迎马绿，野梅风暖着人香。",
        "dynasty": "宋",
        "collection_info": null
    },
    {
        "title": "句  其二二",
        "author": "王随",
        "content": "村重晚笛吹遥岭，渔舍寒罾晒夕阳。",
        "dynasty": "宋",
        "collection_info": null
    },
    {
        "title": "句  其二三",
        "author": "王随",
        "content": "酒旗店远烟中动，渔艇人归岸次横。",
        "dynasty": "宋",
        "collection_info": null
    },
    {
        "title": "句  其二四",
        "author": "王随",
        "content": "好客几嫌州路僻，爱山长上郡楼高。",
        "dynasty": "宋",
        "collection_info": null
    },
    {
        "title": "句  其二五",
        "author": "王随",
        "content": "江馆夜凉风乍起，海天云淡月初高。",
        "dynasty": "宋",
        "collection_info": null
    },
    {
        "title": "句  其二六",
        "author": "王随",
        "content": "雨霁烟波帆挂晓，月明楼阁笛横秋。",
        "dynasty": "宋",
        "collection_info": null
    },
    {
        "title": "句  其二七",
        "author": "王随",
        "content": "诗酒一生唯道□，田园数顷敌封侯。",
        "dynasty": "宋",
        "collection_info": null
    },
    {
        "title": "句  其二八",
        "author": "王随",
        "content": "列岫萦迴青霭合，层江空阔碧天垂。",
        "dynasty": "宋",
        "collection_info": null
    },
    {
        "title": "句  其二九",
        "author": "王随",
        "content": "孤影渐高云外月，寒声特起竹间风。",
        "dynasty": "宋",
        "collection_info": null
    },
    {
        "title": "句  其三○",
        "author": "王随",
        "content": "晚细雨余岚迭翠，碧江风细浪成纹。",
        "dynasty": "宋",
        "collection_info": null
    },
    {
        "title": "句  其三一",
        "author": "王随",
        "content": "印苔多鹤迹，题壁半僧名。",
        "dynasty": "宋",
        "collection_info": null
    },
    {
        "title": "句  其三二",
        "author": "王随",
        "content": "余残花落席，吟次月生楼。",
        "dynasty": "宋",
        "collection_info": null
    },
    {
        "title": "句  其三三",
        "author": "王随",
        "content": "杜门憎庆绝，枕石梦魂清。",
        "dynasty": "宋",
        "collection_info": null
    },
    {
        "title": "句  其三四",
        "author": "王随",
        "content": "波动月光碎，岸遥烟色深。",
        "dynasty": "宋",
        "collection_info": null
    },
    {
        "title": "句  其三五",
        "author": "王随",
        "content": "吏闲衙放早，事简印开稀。",
        "dynasty": "宋",
        "collection_info": null
    },
    {
        "title": "句  其三六",
        "author": "王随",
        "content": "住僧忘岁月，游客悟尘劳。",
        "dynasty": "宋",
        "collection_info": null
    },
    {
        "title": "句  其三七",
        "author": "王随",
        "content": "永夜起松籁，满山疑雨声。",
        "dynasty": "宋",
        "collection_info": null
    },
    {
        "title": "句  其三八",
        "author": "王随",
        "content": "岩深松半露，石乱水分流。",
        "dynasty": "宋",
        "collection_info": null
    },
    {
        "title": "句  其三九",
        "author": "王随",
        "content": "惜花愁有雨，待日喜无云。",
        "dynasty": "宋",
        "collection_info": null
    },
    {
        "title": "句  其四○",
        "author": "王随",
        "content": "汉月夜如昼，松风凉似秋。",
        "dynasty": "宋",
        "collection_info": null
    },
    {
        "title": "句  其四一",
        "author": "王随",
        "content": "水村烟暝早，山馆夜寒多。",
        "dynasty": "宋",
        "collection_info": null
    },
    {
        "title": "句  其四二",
        "author": "王随",
        "content": "地僻无来客，庭闲自落花。",
        "dynasty": "宋",
        "collection_info": null
    },
    {
        "title": "句  其四三",
        "author": "王随",
        "content": "云气凉秋簟，山光翠入门。",
        "dynasty": "宋",
        "collection_info": null
    },
    {
        "title": "句  其四四",
        "author": "王随",
        "content": "檐捲三峰碧，琴弹万籁清。",
        "dynasty": "宋",
        "collection_info": null
    },
    {
        "title": "句  其四五",
        "author": "王随",
        "content": "竹韵扣寒玉，苔花迭碧钱。",
        "dynasty": "宋",
        "collection_info": null
    },
    {
        "title": "句  其四六",
        "author": "王随",
        "content": "扫径苔痕破，开扉竹影分。",
        "dynasty": "宋",
        "collection_info": null
    },
    {
        "title": "句  其四七",
        "author": "王随",
        "content": "龛灯落烬残，药竈蔼余香。",
        "dynasty": "宋",
        "collection_info": null
    },
    {
        "title": "句  其四八",
        "author": "王随",
        "content": "冷余松子落，病起笋成篁。",
        "dynasty": "宋",
        "collection_info": null
    },
    {
        "title": "句  其四九",
        "author": "王随",
        "content": "松窗晴似雨，竹径夏如秋。",
        "dynasty": "宋",
        "collection_info": null
    },
    {
        "title": "句  其五○",
        "author": "王随",
        "content": "苔光浮乱石，花影倒寒潭。",
        "dynasty": "宋",
        "collection_info": null
    },
    {
        "title": "句  其五一",
        "author": "王随",
        "content": "径竹烟横素，庭莎露缀珠。",
        "dynasty": "宋",
        "collection_info": null
    },
    {
        "title": "句  其五二",
        "author": "王随",
        "content": "丹井经台接岩洞。",
        "dynasty": "宋",
        "collection_info": null
    },
    {
        "title": "存目  其一",
        "author": "王随",
        "content": "诗题：牡丹。",
        "dynasty": "宋",
        "collection_info": null
    },
    {
        "title": "存目  其二",
        "author": "王随",
        "content": "首句：枣花至小能成实。",
        "dynasty": "宋",
        "collection_info": null
    },
    {
        "title": "存目  其三",
        "author": "王随",
        "content": "出处：宋《锦绣万花谷》前集卷七。",
        "dynasty": "宋",
        "collection_info": null
    },
    {
        "title": "存目  其四",
        "author": "王随",
        "content": "附注：已录王曙诗。",
        "dynasty": "宋",
        "collection_info": null
    },
    {
        "title": "宿灵岩寺",
        "author": "李冠",
        "content": "迭翠围僧国，幽栖孰有才。\n名高仍可隠，骨俗岂宜来。\n花发松香没，云销石色迴。\n何年脱身去，心委像前灰。",
        "dynasty": "宋",
        "collection_info": null
    },
    {
        "title": "寄王樵",
        "author": "李冠",
        "content": "霜台御史新为郡，棘手廷评继下车。\n首谒梓桐王处士，教风从此重诗书。",
        "dynasty": "宋",
        "collection_info": null
    },
    {
        "title": "句",
        "author": "孙颀",
        "content": "星分纪轸三湘尾，万顷湖边旧晋都。",
        "dynasty": "宋",
        "collection_info": null
    },
    {
        "title": "均庆寺",
        "author": "季咸",
        "content": "一方灵迹两峰间，左右芒山与砀山。\n胜地昔曾钟王气，高僧谁此掩禅关。\n翚飞巍殿烟瓴碧，翠削层崖苔藓斑。\n千古英雄无处问，岭头依旧白云闲。",
        "dynasty": "宋",
        "collection_info": null
    },
    {
        "title": "句",
        "author": "王贻永",
        "content": "河朔雪深思爱月，并门春暖咏甘棠。",
        "dynasty": "宋",
        "collection_info": null
    },
    {
        "title": "奉和御制社日诗",
        "author": "杨亿",
        "content": "仙掌凌空沆瀣秋，大田多稼似云浮。\n天边霁景芙蓉阙，江上残芳杜若洲。\n东观羣儒宣宴乐，南荆遗俗重嬉游。\n宸章忽降容瞻睹，疑是神龟负九畴。",
        "dynasty": "宋",
        "collection_info": null
    },
    {
        "title": "奉和御制重阳五七言诗  其一",
        "author": "杨亿",
        "content": "宸居瑞霭重，阊阖正来风。\n憀栗惊秋气，丰穰美岁功。\n晓烟篱菊嫩，霄露畹兰红。\n重九登高会，欢娱处处同。",
        "dynasty": "宋",
        "collection_info": null
    },
    {
        "title": "奉和御制重阳五七言诗  其二",
        "author": "杨亿",
        "content": "民在华胥正乐康，高秋宾雁指衡阳。\n蒹葭渐见凝清露，鶗鴂先惊歇众芳。\n节值登高真胜会，年逢大有是殊祥。\n宸心悦豫流新唱，星汉垂文示八方。",
        "dynasty": "宋",
        "collection_info": null
    },
    {
        "title": "奉和圣制南郊礼毕五言六韵诗",
        "author": "杨亿",
        "content": "燔柴就阳位，烟燎达高穹。\n扫地铏㽅洁，严更鼓角雄。\n天心侔兑悦，皇泽比春融。\n帝享惟馨德，民苏解愠风。\n周郊四祭重，汉畤五祠同。\n灵贶昭玄感，神光望拜中。",
        "dynasty": "宋",
        "collection_info": null
    },
    {
        "title": "奉和御制契丹出境将议迴銮五言六韵诗",
        "author": "杨亿",
        "content": "戎辂巡河右，天威詟鬼方。\n五营开细柳，三令凛飞霜。\n氛祲消千里，声名耀八荒。\n灵旗风助顺，黄道日呈祥。\n偃革边关静，迴銮海县康。\n欣陪从臣末，归跸奉高骧。",
        "dynasty": "宋",
        "collection_info": null
    },
    {
        "title": "奉和御制南郊七言六韵诗",
        "author": "杨亿",
        "content": "洁斋恭己奉苍旻，报本圜坛备物陈。\n酒缩楚茅三献毕，灰飞嶰管一阳新。\n高空瑞气长随辇，永夕清霜暗湿巾。\n泰畤迎年严汉祀，六宗祈福盛虞禋。\n鸿恩涣汗霑穷髮，睿藻昭回动紫宸。\n庶彙熙熙蒙帝力，徒知击壤效尧民。",
        "dynasty": "宋",
        "collection_info": null
    },
    {
        "title": "奉和御制喜降时雪七言四韵诗",
        "author": "杨亿",
        "content": "一夕香街布玉尘，檀栾劲节露贞筠。\n兔园置酒皇欢洽，柏殿赓歌睿唱新。\n麦秀原田初望岁，花开苑树忽惊春。\n丰穰荐瑞民心悦，高下还随帝泽均。",
        "dynasty": "宋",
        "collection_info": null
    },
    {
        "title": "后苑赏花应制",
        "author": "杨亿",
        "content": "宫花如锦水连漪，翠辇寻芳正是时。\n禁苑定知人未识，朱栏除有蝶偷窥。\n艶烘晓日迷天仗，香逐轻风落酒巵。\n何幸微臣陪镐宴，蓬壶春漏正迟迟。",
        "dynasty": "宋",
        "collection_info": null
    },
    {
        "title": "应制赋射弓诗",
        "author": "杨亿",
        "content": "水涨方塘绿，花开禁籞红。\n同瞻万乘主，亲御六钧弓。\n曲应驺虞节，春迴太皥功。\n还须殪大兕，何只落惊鸿。\n一箭天山定，三边虎穴空。\n浔阳射蛟者，宁与此时同。",
        "dynasty": "宋",
        "collection_info": null
    },
    {
        "title": "后苑赏花应制",
        "author": "杨亿",
        "content": "云罗霞绮媚芳辰，琼圃花开烂漫春。\n风递清香随凤辇，波涵倒影落龙津。\n仙葩四照烘初日，浓艶千苞赐近臣。\n向晚天街戴归处，游蜂舞蝶自随人。",
        "dynasty": "宋",
        "collection_info": null
    },
    {
        "title": "宣召赴龙图阁观太宗御书应制",
        "author": "杨亿",
        "content": "非烟葱蔚苍龙阙，紫府深沉大帝居。\n羣玉中天开策府，神龟温洛荐图书。\n珠宫岑寂经行处，金简荧煌拭目初。\n曾是先朝受恩者，因探禹穴涕涟如。",
        "dynasty": "宋",
        "collection_info": null
    },
    {
        "title": "后苑赏花钓鱼应制",
        "author": "杨亿",
        "content": "宜春小苑斗城旁，锡宴羣仙奉紫皇。\n汉沼乳鱼偏傍钓，青陵舞蝶自寻芳。\n波平鳌背浮昆阆，日转金茎艶赭黄。\n满酌流霞侍臣醉，暖风宫蘂杂炉香。",
        "dynasty": "宋",
        "collection_info": null
    },
    {
        "title": "别赋赏花一首",
        "author": "杨亿",
        "content": "仙山灵沼五城西，晓日花光照彩霓。\n露濯冰蚕铺瑞锦，风吹水麝拆香脐。\n芳葩散采添蜂蜜，红片狂飘杂燕泥。\n曾识壶中旧春色，桃源重到路犹迷。",
        "dynasty": "宋",
        "collection_info": null
    },
    {
        "title": "龙图阁会宴应制",
        "author": "杨亿",
        "content": "册府藏书在紫微，退朝稽古助论思。\n中天召宴衢樽满，乙夜观文列象垂。\n綵鳯翩翻巢绮阁，灵龟夭矫冠金碑。\n大风发唱羣臣和，元首康哉庶绩熙。",
        "dynasty": "宋",
        "collection_info": null
    },
    {
        "title": "秘阁赐讌送右谏议大夫种放得假归终南山应制",
        "author": "杨亿",
        "content": "琐闱聊辍皂囊封，赐告归寻一亩宫。\n关路蒲轮千里远，岩扉蕙帐几年空。\n百壶天酒凝甘露，二雅宸章掩大风。\n旧隐暂还非久住，心期献可沃尧聪。",
        "dynasty": "宋",
        "collection_info": null
    },
    {
        "title": "初至郡斋书事",
        "author": "杨亿",
        "content": "地去京华远，年逢旱暵余。\n羣胥同黠马，比户甚枯鱼。\n煦妪心空切，澄清志莫舒。\n棼丝殊未治，错节讵能除。\n听讼棠阴密，行春柳影疏。\n宾筵求婉画，僧舍问真如。\n踰月窥除目，经时绝传车。\n素餐徒自饱，投刃岂曾虚。\n盈耳嫌敲扑，堆床厌簿书。\n故园无数舍，长日叹归欤。",
        "dynasty": "宋",
        "collection_info": null
    },
    {
        "title": "次韵和十六兄先辈见寄",
        "author": "杨亿",
        "content": "秋风苦忆鲙霜鳞，暂剖铜符出紫宸。\n一路雪寒多挟纩，几程山险欲摧轮。\n清香扑鼻梅林近，秀色凝眸麦壠新。\n闭阁草玄终寂寞，下车为政尚因循。\n寻僧不厌携笻远，爱客宁辞举白频。\n簿领孜孜防黠吏，邱园矻矻访通民。\n鱼盐自与沧溟接，鸡犬仍将白社邻。\n官满会须抛印绶，武夷归去作闲人。",
        "dynasty": "宋",
        "collection_info": null
    },
    {
        "title": "次韵和章子美对雪",
        "author": "杨亿",
        "content": "破腊连空粉絮飘，离离一番长山苗。\n旗亭谁氏来沽酒，台笠何人去采樵。\n背日旋依松涧积，迎风先傍药畦消。\n袁安此际偏无赖，独掩闲门对一瓢。",
        "dynasty": "宋",
        "collection_info": null
    },
    {
        "title": "送章頔归乡",
        "author": "杨亿",
        "content": "芜秽休嗟负郭田，蹉跎自过鹿鸣筵。\n荆山玉璞空三献，梁苑风尘已十年。\n疏入禁中犹未报，赋成都下早曾传。\n独携书剑归闽岭，共泛烟波入楚天。\n猎猎酒旗邀举白，招招渔艇劝烹鲜。\n棋枰斗胜疑成癖，砧杵惊愁几废眠。\n驿路数程烦託乘，郡斋终日喜谈玄。\n如何弃我还家去，相送津亭一黯然。",
        "dynasty": "宋",
        "collection_info": null
    },
    {
        "title": "郡斋即事书怀十二韵呈诸官",
        "author": "杨亿",
        "content": "长乐疏钟自厌闻，汉庭谁不惜离羣。\n舟浮一水波澜阔，路入千山杳霭分。\n郡阁先忧迷簿领，村田聊得问耕耘。\n疲民深喜犹安堵，黠吏那知便舞文。\n照胆求瑕空察察，饮冰为政漫云云。\n玄台已分嘲扬子，桑野须防诮使君。\n别派东倾连涨海，故园西望隔晴氛。\n黛铺远岫秋将晚，绮散余霞日欲曛。\n小槛报春梅烂漫，满空呈瑞雪缤纷。\n题诗到处寻红叶，置酒终朝看白云。\n符竹偶分惭出守，櫜鞬暂佩愧从军。\n石渠旧署频牵梦，室有芝兰阁有芸。",
        "dynasty": "宋",
        "collection_info": null
    },
    {
        "title": "郡斋西亭即事十韵招丽水殿丞武功从事",
        "author": "杨亿",
        "content": "郡斋退食復何为，纵目西亭景物奇。\n迭嶂雨余泉眼出，澄潭风静钓丝垂。\n城临古戍寒芜阔，路转荒村野彴危。\n几处唱歌闻白纻，谁家酤酒见青旗。\n蝶随游妓穿花径，犬吠行人隔槿篱。\n桃李成蹊春尽后，鱼盐为市日中时。\n桑麻万顷晴氛散，丝竹千门夕照移。\n吟际岭云飞冉冉，望中壠麦秀离离。\n烟迷乔木莺迁早，水满芳塘鹭下迟。\n鹤盖翩然肯相顾，主人终宴岂知疲。",
        "dynasty": "宋",
        "collection_info": null
    },
    {
        "title": "送张彝宪归乡",
        "author": "杨亿",
        "content": "处处春波满稻畦，海棠零落子规啼。\n一麾远郡方留滞，十里长亭又解携。\n后夜滩声妨客梦，初晴云物入诗题。\n到家为问田园事，桃李犹应有旧蹊。",
        "dynasty": "宋",
        "collection_info": null
    },
    {
        "title": "送韩永锡归阙",
        "author": "杨亿",
        "content": "缙云六载掌关征，学得阳冰小篆成。\n逋客几人曾识面，仙山到处便题名。\n桑郊又是乘轺去，铃阁虚烦解榻迎。\n旧读春秋究微旨，何须苦说不知兵。",
        "dynasty": "宋",
        "collection_info": null
    },
    {
        "title": "次韵和致仕李殿丞寅见寄之什因以纪赠",
        "author": "杨亿",
        "content": "乡国驰名几十春，鸣皋一旦九天闻。\n翔鸾栖棘曾为吏，金鼎调梅未致君。\n百里象雷嫌碌碌，片言折狱厌云云。\n诗名已是齐康乐，笔力何曾减右军。\n抗表忽然干凤扆，拂衣殊欲谢人羣。\n都缘梁苑慵为赋，且免钟山被勒文。\n清夜独吟牛渚月，高秋时望帝乡云。\n鲤庭禀训门逾盛，兰畹传芳气益薫。\n尽室远依洪井侧，直鈎犹钓楚江濆。\n西山有药应须饵，待看蜺旌入紫氛。",
        "dynasty": "宋",
        "collection_info": null
    },
    {
        "title": "京师故人有以陇西鹦鹉遗予者因畜养之去年出守缙云提挈而至性灵甚慧触类能言公退翫之常若不足忽遇疾而逝因命瘗于小园作诗一章聊以追悼识者无罪予以贵畜也",
        "author": "杨亿",
        "content": "陇山秋树旧巢倾，远向江东逐斾旌。\n去国梦魂应缭绕，入春喉舌渐分明。\n一声警露何惭鹤，百啭迁乔肯让莺。\n终日雕笼心不恋，经年丹觜色犹轻。\n思归悒悒因成疾，顾主依依尚有情。\n死葬小园芳草地，夜来经雨绿苔生。",
        "dynasty": "宋",
        "collection_info": null
    },
    {
        "title": "丽水甄殿丞移疾请告",
        "author": "杨亿",
        "content": "数日不逢黄叔度，胸中鄙吝一时生。\n如何民瘼偏能疗，却是诗魔未得平。\n夏景清和妨命驾，玄台寂寞阻飞觥。\n欲亲高论无由得，须作文殊问疾行。",
        "dynasty": "宋",
        "collection_info": null
    },
    {
        "title": "威上人",
        "author": "杨亿",
        "content": "五藴已空诸漏尽，冢间行道十年余。\n吟成南国碧云句，读徧西方贝叶书。\n清论弥天居士伏，高情出世俗流疏。\n问师心法都无语，笑指孤云在太虚。",
        "dynasty": "宋",
        "collection_info": null
    },
    {
        "title": "次韵和系郡斋书事之什",
        "author": "杨亿",
        "content": "竹使贪为郡，金门懒上书。\n征途沿木合，官舍类楼居。\n密叶藏啼鸟，澄潭跃戏鱼。\n波光摇岛屿，霁色露阎闾。\n圃蕙光风拂，山苗淑气嘘。\n开樽空爱客，函丈孰宗予。\n清唳频思鹤，长鸣几厌驴。\n颜贫一瓢足，嵇懒尺题疏。\n薄宦无劳说，长谣任所如。\n神明定来舍，庄室正虚虚。",
        "dynasty": "宋",
        "collection_info": null
    },
    {
        "title": "次韵和章頔见寄",
        "author": "杨亿",
        "content": "鸡窗十载共论文，兰室依然有旧薫。\n雨雪共抛修竹苑，烟霞独访武夷君。\n随珠照乘元无类，天骥追风定不羣。\n犬子赋成犹未献，飘飘词气已凌云。",
        "dynasty": "宋",
        "collection_info": null
    },
    {
        "title": "孙及归吴兴",
        "author": "杨亿",
        "content": "家在霅溪傍，汀苹遶舍香。\n草玄偏寂寞，为客苦恓惶。\n泽国聊倾盖，春闱早擅场。\n陔兰行可采，月桂自应芳。\n税驾临沧海，迴辕指大梁。\n裂裳趋远道，负米及高堂。\n季子裘虽敝，安仁鬓未苍。\n明年杏园裏，輙莫负春光。",
        "dynasty": "宋",
        "collection_info": null
    },
    {
        "title": "己亥年郡中夏旱徧祷羣望喜有甘泽之应",
        "author": "杨亿",
        "content": "旱魃偏为虐，阳乌益以骄。\n何曾柱础润，惟恐土山焦。\n请祷弥增洁，阴灵亦孔昭。\n云兴不待族，风细欲鸣条。\n隐辚雷车转，霏微雨足飘。\n层阴低匝野，鸿霈近连宵。\n庭树含佳色，村田长善苗。\n藓痕缘屋壁，泉脉吐山椒。\n辙鲋那忧涸，园蔬岂待浇。\n官渠逗水急，客路裛尘销。\n掾吏阶前贺，耕夫壠上谣。\n秋成知有幸，岁欲近玄枵。",
        "dynasty": "宋",
        "collection_info": null
    },
    {
        "title": "寄章征君",
        "author": "杨亿",
        "content": "水陆都无数舍程，鱼符龟印苦相萦。\n梦魂长绕龙门坂，姓字终悬月旦评。\n鲍室清琴应独抚，融樽渌醑共谁倾。\n春深诗石苔衣駮，雨过书斋草带生。\n鸿宝枕中初得术，丹台籍上已题名。\n清谈宛有南朝体，嘉遯全忘北阙情。\n金马深严堪避世，沧浪清浅未沾缨。\n诸儒正议明堂事，轧轧蒲轮即奉迎。",
        "dynasty": "宋",
        "collection_info": null
    },
    {
        "title": "次韵和衢州席刑部早秋",
        "author": "杨亿",
        "content": "朱火荧荧向夕流，林间一叶忽惊秋。\n风来野渡闻渔笛，雾敛晴天见蜃楼。\n艶爱芙蓉开幕府，香怜杜若老汀洲。\n使君鬓畔多玄髪，临水登山不用愁。",
        "dynasty": "宋",
        "collection_info": null
    },
    {
        "title": "次韵和席衢州忆洛阳春游十四韵",
        "author": "杨亿",
        "content": "周汉经营迹未遐，山川形胜最堪嘉。\n前瞻阙塞千寻出，旁逗伊流一派斜。\n子晋凤笙调夜月，宓妃罗袜映朝霞。\n何人贳酒青楼晓，几处寻春紫陌赊。\n骏足每从金埒试，芳丛多展翠帷遮。\n出逢胜境争飞盖，归逼残阳竞走车。\n庭竹惹烟披嫩箨，皋兰裛露长新芽。\n嵩峰崷崪疑摩斗，洛水清泠欲见沙。\n万井闾阎真陆海，九重宫阙是天家。\n禁林日暖空啼鸟，御苑风微自落花。\n关路行人偏络绎，津桥贾客苦諠譁。\n何当献赋论迁鼎，便欲抛官学种瓜。\n江海三年劳梦想，田园二顷有生涯。\n应知父老沾尧化，长挈壶浆望翠华。",
        "dynasty": "宋",
        "collection_info": null
    },
    {
        "title": "闻道卿途中授计司判官",
        "author": "杨亿",
        "content": "几年华省冠名曹，归棹夤缘入海涛。\n纔奉色难馨夕膳，便将心计析秋毫。\n政成婺女生祠在，地近明光伏奏劳。\n夜直乍谙绫被暖，晨趋频见露盘高。\n共期昼日承三接，莫许秋风长二毛。\n为郡今来最卑屑，劝君休更梦悬刀。",
        "dynasty": "宋",
        "collection_info": null
    },
    {
        "title": "郡斋西亭夜坐",
        "author": "杨亿",
        "content": "凉飔初拂衽，皓魄正当轩。\n宿鸟林间定，流萤草际翻。\n苍茫迷野色，嘲哳辩方言。\n角罢重城掩，渔归别浦喧。\n断蛩吟坏壁，寒杵出遥村。\n树影成帷密，滩声激箭奔。\n夜长风露冷，川迥水烟昏。\n对景都无寐，冥心契混元。",
        "dynasty": "宋",
        "collection_info": null
    },
    {
        "title": "秋晚",
        "author": "杨亿",
        "content": "秋晚弥岑寂，天空见泬寥。\n溪流拖白练，树叶翦红绡。\n露菊英初吐，霜钟韵渐调。\n清光开旭旦，爽气逐惊飈。\n鹰击秦原迥，鸿归楚水遥。\n星高汉将出，胶折虏兵骄。\n元亮田多废，安仁鬓恐凋。\n功名殊未立，对景自无憀。",
        "dynasty": "宋",
        "collection_info": null
    },
    {
        "title": "送温州聂从事赴阙",
        "author": "杨亿",
        "content": "佩鞬来海上，七见岁星移。\n务剧操刀割，书成插羽驰。\n诗传百越徧，诏下九霄迟。\n束带朝阊阖，归艎泛渺瀰。\n旧游聊税驾，雅饮且轩眉。\n郑驿欢相接，牙絃辱所知。\n病惊琼树瘦，醉露玉峰奇。\n上马便西笑，何须诉酒巵。",
        "dynasty": "宋",
        "collection_info": null
    },
    {
        "title": "送章安世赴举",
        "author": "杨亿",
        "content": "萤烛辛勤十载余，蔼然高价满州闾。\n一枝未折仙人桂，千里又随乡老书。\n梁苑雪花成赋后，禹门雷鼓化鳞初。\n山城日日望春榜，莫遣南来音信疏。",
        "dynasty": "宋",
        "collection_info": null
    },
    {
        "title": "偶兴",
        "author": "杨亿",
        "content": "芳兰滋九畹，萧蒿亦旁植。\n威凤翔丹山，鸱枭犹接翼。\n雅琴歌南风，蛙鸣不容息。\n骊珠媚清川，鱼目光激射。\n薫莸岂同器，云壤自悬隔。\n咄咄来逼人，薨薨止于棘。\n发迹由屠沽，操心希桀跖。\n天形固残毁，吏曹尝摈斥。\n狠羊远刀杌，黠马委衔策。\n心同溪壑险，恶比邱山积。\n天听本聪明，神道尤正直。\n当用御魑魅，岂令为鬼蜮。\n舂喉鲁阳戈，钩颈子云戟。\n肉委饿虎蹊，尸投穷髪北。\n饥鹰砺吻啄，猰貐磨牙食。\n魂气絷酆都，膏血涂荒碛。\n去草绝本根，决疽恣鍼石。\n所居必污潴，遗种尽刳剔。\n渠魁已殱殄，非类弥怵惕。\n稂莠既芟夷，善苗渐滋殖。\n君子益知命，视履如平昔。\n小人竞革音，灭身在漏刻。\n尧民率可封，汤网从此释。\n永跻仁寿期，共造华胥域。",
        "dynasty": "宋",
        "collection_info": null
    },
    {
        "title": "到郡满岁自遣",
        "author": "杨亿",
        "content": "迢递分符竹，因循度岁华。\n地将鲸海接，路与凤城赊。\n触石云频起，衔山日易斜。\n潮平聚渔市，水落见人家。\n吏隐偏知幸，民谣岂敢夸。\n无嫌勾漏僻，且得养丹砂。",
        "dynasty": "宋",
        "collection_info": null
    },
    {
        "title": "己亥年十月十七日大雪",
        "author": "杨亿",
        "content": "六出俄呈瑞，三农始告休。\n兔园陈旨酒，金屋御重裘。\n壠麦青犹短，皋兰紫尚稠。\n严飈一夕起，瑞霰满空浮。\n林迥琼花吐，峰孤玉笋抽。\n疏鳞镂屋瓦，净练曳溪流。\n北户寒威盛，南方沴气收。\n时和人富寿，卒岁好优游。",
        "dynasty": "宋",
        "collection_info": null
    },
    {
        "title": "郡中即事书怀",
        "author": "杨亿",
        "content": "海隅为郡真卑屑，簿领沉迷棰楚喧。\n王事更逾星火急，吏曹何啻米盐烦。\n甘棠听讼曾无倦，丹笔书刑幸不冤。\n境上送迎暂置驿，斋中宴喜懒开樽。\n逢人未免腰如磬，议政常防耳属垣。\n鲍臭恐将羣小化，虫疑难与俗流论。\n却思寂寞栖天禄，争得逍遥似漆园。\n外地粗官如竹苇，一麾出守岂堪言。",
        "dynasty": "宋",
        "collection_info": null
    },
    {
        "title": "次韵和润州刘度支见寄之什",
        "author": "杨亿",
        "content": "卜隐林泉未有期，春田耕事欲凭谁。\n一辞左掖鸳鸾侣，两见南州橘柚垂。\n酌醴不妨留客醉，饮冰长是畏人知。\n颁条求瘼无他术，深恨期年报政迟。",
        "dynasty": "宋",
        "collection_info": null
    },
    {
        "title": "郡民以岁稔刑清相率为斋以报善政永嘉聂从事赋诗纪其事因依韵足成一百言以谢之",
        "author": "杨亿",
        "content": "为郡临瓯越，云泉兴未乖。\n欢谣乏襦袴，归思满荆柴。\n偶遂丰年望，潜将乐土偕。\n流民争襁负，凶党绝椎埋。\n精力姦多露，清心政自谐。\n羣生不疵疠，比屋已绥怀。\n輙诣金人宇，同修香积斋。\n漫劳歌邵父，方待拍洪崖。\n治行非尤异，传闻及等侪。\n雕章忽垂赠，属和愧淫哇。",
        "dynasty": "宋",
        "collection_info": null
    },
    {
        "title": "岁暮有怀",
        "author": "杨亿",
        "content": "远辞金虎观，来守缙云城。\n鸣律行将尽，枯荄又向荣。\n匏瓜宣父叹，江海子牟情。\n求瘼曾无术，投虚岂有声。\n帝乡成久别，天吏苦遄征。\n漫贮青霞想，唯愁素髪生。\n澄清慵揽辔，芜秽欲归耕。\n簿领非吾事，丹台有姓名。",
        "dynasty": "宋",
        "collection_info": null
    },
    {
        "title": "次韵和酬永嘉聂从事除夜之什",
        "author": "杨亿",
        "content": "三百六旬今夜尽，寥寥虚室独凝神。\n莲城五鼓欲催晓，梅岭一枝先报春。\n邹律渐吹阴谷暖，尧蓂看傍土阶新。\n海隅留滞年华长，坐对寒釭浩叹频。",
        "dynasty": "宋",
        "collection_info": null
    },
    {
        "title": "章征君见和所寄诗再次本韵酬赠",
        "author": "杨亿",
        "content": "武夷山秀建溪清，身隐心闲事不萦。\n前古是非为己任，故乡人物与谁评。\n劝农春壠巾频折，逢客秋郊盖暂倾。\n綵服趋翔娱寿母，绛帷谈论诱诸生。\n颍流洗耳殊非达，谷口躬耕亦近名。\n博奕自堪销永日，丝桐兼得助高情。\n莫嫌霜雪将侵鬓，须叹尘埃渐满缨。\n早晚鸣驺催上道，圣君虚左欲相迎。",
        "dynasty": "宋",
        "collection_info": null
    },
    {
        "title": "中春喜雨",
        "author": "杨亿",
        "content": "土膏初脉起，东作向农时。\n隐辚雷车转，霏微雨足垂。\n龙蛇争奋跃，桃李渐离披。\n流润先从叶，余波更及私。\n讴谣耕父喜，渗漉稻畦滋。\n连夜空阶滴，愁吟水部诗。",
        "dynasty": "宋",
        "collection_info": null
    },
    {
        "title": "闻北师克捷喜而成咏",
        "author": "杨亿",
        "content": "岁晏增冰合，烟尘起羯陲。\n文昌先命将，羽檄便征师。\n天迥星狼灭，宵寒月魄亏。\n前军临瀚海，后骑縳阏氏。\n蓟北胡沙静，河南露版驰。\n辽阳诸父老，重睹汉官仪。",
        "dynasty": "宋",
        "collection_info": null
    },
    {
        "title": "洞溪庆道人归上都",
        "author": "杨亿",
        "content": "精庐宴坐十经秋，瓶钵近为千里游。\n又是浮杯过沧海，便应飞锡入皇州。\n弥天谈论降时彦，结社因缘背俗流。\n此去定知诸念息，只除魂梦到东瓯。",
        "dynasty": "宋",
        "collection_info": null
    },
    {
        "title": "春郊即事",
        "author": "杨亿",
        "content": "黄鹂百啭宿烟疏，近郭行春独驻车。\n壠上劝耕聊问讯，棠阴听讼且踌躇。\n远林桑尽蚕成茧，野水萍开獭趁鱼。\n几处路旁垂苦李，游人不折意何如。",
        "dynasty": "宋",
        "collection_info": null
    },
    {
        "title": "偶书",
        "author": "杨亿",
        "content": "朱轮远守未成欢，薄宦令人意渐阑。\n郡阁政清慵按吏，乡园路近欲休官。\n梅花遶槛惊春早，布水当檐觉夏寒。\n已是三年不闻问，何如归去把鱼竿。",
        "dynasty": "宋",
        "collection_info": null
    },
    {
        "title": "太常李博士史馆孙秘丞相继奉使浙右博士至郡以孙侯诗三章示予且以致意因次韵和酬  其一",
        "author": "杨亿",
        "content": "迅濑拖舟上，危梯蹑屐登。\n山光翠欲滴，水气热如蒸。\n路转藤萝暗，天开物象澄。\n邱园足逋客，应得荐贤能。",
        "dynasty": "宋",
        "collection_info": null
    },
    {
        "title": "太常李博士史馆孙秘丞相继奉使浙右博士至郡以孙侯诗三章示予且以致意因次韵和酬  其二",
        "author": "杨亿",
        "content": "分忧从汉殿，捧诏出萧墻。\n路入三吴远，舟浮一水长。\n诗题石门侧，梦彻斗城傍。\n清晓见云物，依依认帝乡。",
        "dynasty": "宋",
        "collection_info": null
    },
    {
        "title": "太常李博士史馆孙秘丞相继奉使浙右博士至郡以孙侯诗三章示予且以致意因次韵和酬  其三",
        "author": "杨亿",
        "content": "北极分忧瞩，东瓯布惠和。\n曾蒙倾盖分，偶得枉帆过。\n郑驿非常速，融樽復几何。\n孙侯不假道，鄙我信为多。",
        "dynasty": "宋",
        "collection_info": null
    },
    {
        "title": "丽水甄殿丞手植朱李繁实盈枝折以贶予感而成咏",
        "author": "杨亿",
        "content": "五年为邑鬓霜侵，吏隐由来得趣深。\n不独絃歌长满耳，兼闻桃李已成阴。\n晨昏我有南陔恋，江海君怀北阙心。\n早晚飞沉俱遂志，愿将初服敌华簪。",
        "dynasty": "宋",
        "collection_info": null
    },
    {
        "title": "闻扬州柴给事有弄璋之庆寄诗贺之",
        "author": "杨亿",
        "content": "华堂何夕梦熊罴，卫氏如今有一儿。\n三日悬弧应是喜，十年结实未为迟。\n预知驷马门闾盛，暗想天麟骨法奇。\n曾忝门墙摄齐者，待看孔鲤学闻诗。",
        "dynasty": "宋",
        "collection_info": null
    },
    {
        "title": "题张浚所居壁",
        "author": "杨亿",
        "content": "三张旧族富英髦，仙墅重经散郁陶。\n深喜太邱家法在，须知定国里门高。\n分题毎日摇鸡距，合宴常时把蟹螯。\n独感戴侯恩未报，徘徊不觉涕沾袍。",
        "dynasty": "宋",
        "collection_info": null
    },
    {
        "title": "留题南源院",
        "author": "杨亿",
        "content": "路入藤萝十里余，松窗潇洒竹房虚。\n鷰巢新旧金人殿，虫网纵横贝叶书。\n当昼风雷生洞穴，欲斋猿鸟下庭除。\n昔年曾此题诗句，犹拂流尘认鲁鱼。",
        "dynasty": "宋",
        "collection_info": null
    },
    {
        "title": "留题张彝宪池亭",
        "author": "杨亿",
        "content": "潇洒危亭枕碧池，昔年飞盖此追随。\n正逢五綵承颜日，兼是三荆并秀时。\n夜坐不知银汉没，春游长诉玉杯迟。\n如今罢郡重登赏，喜见扶风旧白眉。",
        "dynasty": "宋",
        "collection_info": null
    },
    {
        "title": "别聪道人归缙云",
        "author": "杨亿",
        "content": "二年假守栝苍城，郡榻唯师即送迎。\n捣药几怜春漏永，调琴长待夜蟾生。\n心猿已伏都无念，海鸟相逢自不惊。\n送别秋郊岂成恨，白云青嶂是归程。",
        "dynasty": "宋",
        "collection_info": null
    },
    {
        "title": "题张居士壁",
        "author": "杨亿",
        "content": "迭巘参差翠遶门，雕梁贺燕自成羣。\n杀鸡日夕期嘉客，种竹寒暄对此君。\n且向东皋输黍稷，便应北阙降玄纁。\n子真漫说耕岩石，不奈声名四远闻。",
        "dynasty": "宋",
        "collection_info": null
    },
    {
        "title": "留题黄山院",
        "author": "杨亿",
        "content": "禾黍离离一径通，游人揽辔即过从。\n趁斋幽鸟闻疏磬，出定高僧见偃松。\n夜静龛灯凝古殿，雨余岩溜迸前峰。\n昔年曾此题名处，素壁欹斜翠藓重。",
        "dynasty": "宋",
        "collection_info": null
    },
    {
        "title": "题弟晦所居壁",
        "author": "杨亿",
        "content": "制宅何其巧，连山復带溪。\n芳樽长有酒，嘉树自成蹊。\n学舍祥鳣堕，歌梁贺燕迷。\n调琴明月榭，繫马绿杨堤。\n好畤田园美，南华物我齐。\n终当解簪组，同此味天倪。",
        "dynasty": "宋",
        "collection_info": null
    },
    {
        "title": "留别桐城主簿",
        "author": "杨亿",
        "content": "早曾兔苑传词赋，屈在桐乡勾簿书。\n薄宦交朋嗟绊骥，清贫人吏说悬鱼。\n二年领郡睽离久，一夕当樽鄙恡袪。\n苦恨秋风动行色，徘徊无计驻征车。",
        "dynasty": "宋",
        "collection_info": null
    },
    {
        "title": "行次颍州值雨留驻数日因贻郡守秘阁刁公",
        "author": "杨亿",
        "content": "梦想苍龙阙，盘桓汝水滨。\n郡侯偏爱客，秋雨更留人。\n馔盛尝鲈鲙，樽空倒角巾。\n羁愁不能遣，唯恐二毛新。",
        "dynasty": "宋",
        "collection_info": null
    },
    {
        "title": "旅中重阳有怀乡国",
        "author": "杨亿",
        "content": "嘉节临重九，羁游託异乡。\n茰房谁繫臂，菊蘂懒浮觞。\n野渡宾鸿急，村田晚稻黄。\n悲秋更怀土，只恐鬓成霜。",
        "dynasty": "宋",
        "collection_info": null
    },
    {
        "title": "重阳日忆远",
        "author": "杨亿",
        "content": "逆旅重阳节，穷秋万里身。\n金英浮酒盏，珠泪湿衣巾。\n为客飘蓬远，思家落叶频。\n只应蝴蝶梦，夜夜得相亲。",
        "dynasty": "宋",
        "collection_info": null
    },
    {
        "title": "代答",
        "author": "杨亿",
        "content": "征车苦迢递，节物感愁辛。\n已入授衣月，那经落帽辰。\n金樽难独酌，宝瑟任生尘。\n把菊流双泪，谁知忆远人。",
        "dynasty": "宋",
        "collection_info": null
    },
    {
        "title": "戏赠颍州万寿尉吴待问",
        "author": "杨亿",
        "content": "宦途南北最情亲，岁晏相逢颍水滨。\n旧日青衿同学校，暂时黄绶困埃尘。\n樽中满酌香醪美，门外高悬綵棒新。\n鷄黍留欢已慵发，可堪经雨折纱巾。",
        "dynasty": "宋",
        "collection_info": null
    },
    {
        "title": "题显道人壁",
        "author": "杨亿",
        "content": "心似寒灰不復然，寻常谈论即弥天。\n门临颍水多年住，法自曹溪几世传。\n儒士谁同翻贝叶，都人长见施金钱。\n翰林诗版分明在，曾与吾家有旧缘。",
        "dynasty": "宋",
        "collection_info": null
    },
    {
        "title": "史馆阮比部知衢州因归建阳别墅二首  其一",
        "author": "杨亿",
        "content": "再入蓬丘席未暖，飘飘又建隼旟行。\n交朋莫惜河梁别，乡曲初期昼锦荣。\n竹箭波声随一棹，斧柯山色对双旌。\n子牟江海心应在，频上高楼望帝京。",
        "dynasty": "宋",
        "collection_info": null
    },
    {
        "title": "史馆阮比部知衢州因归建阳别墅二首  其二",
        "author": "杨亿",
        "content": "少小乡关振大名，武夷山翠落门庭。\n郎君近折仙人桂，伯氏高分处士星。\n城郭辽东应改易，芝兰谢圃自分馨。\n吴民正待随车雨，莫苦淹留醉醁醽。",
        "dynasty": "宋",
        "collection_info": null
    },
    {
        "title": "集贤宿直寄中书李梁二舍人",
        "author": "杨亿",
        "content": "耿耿银釭照直庐，西风黄叶满庭除。\n愁心不忍闻宾雁，病眼犹能拾蠧鱼。\n欹枕微吟空展转，遶廊闲步自踌躇。\n铜龙漏滴传鈎盾，玉兔光芒射绮疏。\n薄宦久淹沧海郡，故交多入紫垣居。\n洛阳已在拜尘后，宣室那逢膝席初。\n投阁寂寥深自愧，抱关憔悴拟何如。\n宁思西掖五花判，且补河东三箧书。\n桑梓任抛万里外，蓬莱试住十年余。\n释之不调嵇康懒，终待休官学灌蔬。",
        "dynasty": "宋",
        "collection_info": null
    },
    {
        "title": "翰林王学士奉使两川",
        "author": "杨亿",
        "content": "万里征西频告捷，九重喻蜀正裁书。\n忽闻召对浴堂殿，元是亲乘使者车。\n井邑凋残经乱后，军城鼓舞拜恩初。\n铜梁迢递驱驺骑，玉署深严锁直庐。\n星历更须占李合，雪园应恨欠相如。\n归来便在三台席，转与交亲礼数疏。",
        "dynasty": "宋",
        "collection_info": null
    },
    {
        "title": "董给事知洪州",
        "author": "杨亿",
        "content": "豫章南国一都会，夕拜东台最上流。\n捧诏暂辞青锁闼，携家便泛木兰舟。\n褰帷听讼民谣洽，解榻延宾主礼优。\n只恐征黄在朝暮，西山灵药未容求。",
        "dynasty": "宋",
        "collection_info": null
    },
    {
        "title": "梁舍人奉使巴中",
        "author": "杨亿",
        "content": "药署深严纔草诏，剑关迢递忽乘轺。\n霜天历历巴猿苦，山路骎骎莋马骄。\n梁苑寒风吹别袂，瞿塘春水送归桡。\n紫垣遣使非常例，应有星文动九霄。",
        "dynasty": "宋",
        "collection_info": null
    },
    {
        "title": "次韵和族弟日华寄编修诸学士之什",
        "author": "杨亿",
        "content": "锁闱漫喜尘通籍，蓬巷无人肯顾庐。\n天禄解嘲纔答客，集仙置使又修书。\n非烟缭绕萦珠网，流水潺湲逗石渠。\n何必银台号三昧，此中更好味真如。",
        "dynasty": "宋",
        "collection_info": null
    },
    {
        "title": "次韵和光禄黄少卿学士感恩书事十六韵",
        "author": "杨亿",
        "content": "江夏门风盛，东吴族望高。\n才雄吐白凤，志大钓灵鳌。\n昔日参珠履，多年泛碧桃。\n陈琳巧书檄，谢客占风骚。\n曲宴飞三雅，沈机佐六韬。\n玳筵频岸帻，楯鼻几挥毫。\n託乘同归阙，临轩别赐袍。\n未离王俭幕，独得吕虔刀。\n粉署因扬历，朱门更郁陶。\n淮南荒桂苑，骑省泣霜毛。\n去国踰千里，为郎历几曹。\n和铅兼秘府，悬磬寓神皋。\n室静秋生白，庭閒雨长蒿。\n禁林俄召试，卿寺果垂褒。\n道在心无闷，恩深首重搔。\n依前领图史，紬绎肯辞劳。",
        "dynasty": "宋",
        "collection_info": null
    },
    {
        "title": "次韵和史馆盛学士朝退书怀之什",
        "author": "杨亿",
        "content": "金壶待传点，瑶墀初辨色。\n闢仗开天阍，垂旒操斗极。\n百辟瞻尧眉，九州蒙禹力。\n朝政无阙遗，谏官惭旷职。",
        "dynasty": "宋",
        "collection_info": null
    },
    {
        "title": "次韵和盛博士寄赠李四寺丞因以述怀",
        "author": "杨亿",
        "content": "钱郎满腹贮精神，坐上诗成压倒人。\n相识只从抛竹马，留欢长是鲙金鳞。\n西园宴喜期清夜，曲水追随约暮春。\n不到门墻欲旬浃，已应悬榻满埃尘。",
        "dynasty": "宋",
        "collection_info": null
    },
    {
        "title": "次韵和盛博士寄赠虞部李郎中之什",
        "author": "杨亿",
        "content": "门墻日以峻，德望闇然彰。\n弟草西垣诏，身为南省郎。\n埙箎欢并奏，龙虎俨成行。\n宴客牛心炙，朝天鸡舌香。\n曲池春涨水，碧瓦晓飞霜。\n此景知何事，留宾泛羽觞。",
        "dynasty": "宋",
        "collection_info": null
    },
    {
        "title": "次韵和守邦道人寄编修诸学士之什",
        "author": "杨亿",
        "content": "修书何幸佐铅黄，日接羣英道自光。\n署近承明叨谒帝，赋成平乐谬为郎。\n孟坚已分酬宾戏，严助还思佩郡章。\n共忆东林社中客，满池莲叶吐清香。",
        "dynasty": "宋",
        "collection_info": null
    },
    {
        "title": "大名府大安阁主道者",
        "author": "杨亿",
        "content": "释子修行与众殊，铜台连接起精庐。\n羣公共结二林社，万乘曾迴六尺舆。\n衣惹天香亲御座，阁成云构倚晴虚。\n浮生自恨犹贪禄，未得同翻贝叶书。",
        "dynasty": "宋",
        "collection_info": null
    },
    {
        "title": "次韵和盛博士寄许州任从事之什",
        "author": "杨亿",
        "content": "射策曾攀郄桂枝，从军犹赋仲宣诗。\n陈琳草檄应非久，贡禹弹冠素有期。\n梁苑胜游思霰雪，浔阳旧隐废茅茨。\n初筵樽斝不须恋，正好公车自荐时。",
        "dynasty": "宋",
        "collection_info": null
    },
    {
        "title": "次韵和盛博士雪霁之什",
        "author": "杨亿",
        "content": "六花新霁白皑皑，爽气飕飕拂面来。\n梁苑酒浓寒力减，谢池风细冻文开。\n天边几阵闻归鴈，江外千家见早梅。\n此际何人能访戴，剡溪清景好衔杯。",
        "dynasty": "宋",
        "collection_info": null
    },
    {
        "title": "次韵和太仆钱少卿寄赠编修主人宋承旨李舍人之什",
        "author": "杨亿",
        "content": "春官宗伯鲁诸生，翰苑纶闱占大名。\n一代典谟资润色，满朝文物仰悬衡。\n分班月殿趋金马，侍宴天池见石鲸。\n即日云屏应隔坐，不须东观待书成。",
        "dynasty": "宋",
        "collection_info": null
    },
    {
        "title": "宋殿丞广南东路转运",
        "author": "杨亿",
        "content": "天子忧南越，公卿荐陆生。\n九年须富国，万里便扬旌。\n封部诸蛮接，官曹六尚荣。\n交州何日到，鼓吹定相迎。",
        "dynasty": "宋",
        "collection_info": null
    },
    {
        "title": "次韵和中书李舍人勉元氏道宗奉宗兄弟之什",
        "author": "杨亿",
        "content": "二难文彩少人过，落笔寻常只患多。\n兔苑暂游衝霰雪，龙门曾上困风波。\n一囊负米犹为客，百步穿杨待决科。\n更得词臣赠诗句，机云入洛拟如何。",
        "dynasty": "宋",
        "collection_info": null
    },
    {
        "title": "送僧之棣州谒王工部",
        "author": "杨亿",
        "content": "雪晴河水正流澌，风卷惊蓬满眼飞。\n客路飘飘携一锡，禅房寂寂掩双扉。\n曹溪衣钵何年得，庐阜香灯几日归。\n贤守相逢膜拜后，都人争劝施珠玑。",
        "dynasty": "宋",
        "collection_info": null
    },
    {
        "title": "次韵和钱少卿早春对景有怀诸学士",
        "author": "杨亿",
        "content": "草树欣欣暖律迴，谢家池沼冻纹开。\n晴天独向高台望，春色先从上苑来。\n且待郢人歌白雪，莫听羌笛怨残梅。\n乞逢休沐便须去，引满何曾诉玉杯。",
        "dynasty": "宋",
        "collection_info": null
    },
    {
        "title": "阁门廖舍人知袁州",
        "author": "杨亿",
        "content": "骎骎五马动征尘，太守风流世绝伦。\n身事汉庭为小相，家传楚国是骚人。\n烟波莫叹重湖远，桑梓仍将别墅邻。\n麦穗微黄稻苗绿，朱轓入境便行春。",
        "dynasty": "宋",
        "collection_info": null
    },
    {
        "title": "次韵和李舍人拜命书怀寄馆殿旧僚之什",
        "author": "杨亿",
        "content": "拜命入星垣，偏承圣主恩。\n黄扉陪汉相，彩笔代尧言。\n佩玉天颜近，籝金世望喧。\n下僚今隔品，云路仰高轩。",
        "dynasty": "宋",
        "collection_info": null
    },
    {
        "title": "上元夜会慎大詹西斋分题得歌字",
        "author": "杨亿",
        "content": "帝里风光上元节，乌衣旧巷喜经过。\n樽中酒渌宁辞醉，梁上尘飞只欠歌。\n坐听禁城传玉漏，起看河汉转金波。\n主人爱客春宵永，彩笔题诗奈乐何。",
        "dynasty": "宋",
        "collection_info": null
    },
    {
        "title": "次韵和主人喜诸客见过之什",
        "author": "杨亿",
        "content": "金鸭喷香绕烛台，轻云散尽月光来。\n三千宾客连宵醉，十二城门彻晓开。\n何幸紫微容託乘，更烦红袖与传杯。\n明朝犹自放朝谒，心喜当关不见催。",
        "dynasty": "宋",
        "collection_info": null
    },
    {
        "title": "坐中朱博士言今荆南张谏议典襄阳日尝留意一妓公颇畏内终不得近及移郡荆渚泣别邮亭乃为歌词流布巴郢予感其事赓而成诗",
        "author": "杨亿",
        "content": "骎骎五马江陵去，寂寂双娥汉水头。\n一曲歌终眉黛敛，十分酒尽涙珠流。\n阳春郢客传新唱，暮雨高堂梦昔游。\n琼树无人敢亲近，章台京兆不胜愁。",
        "dynasty": "宋",
        "collection_info": null
    },
    {
        "title": "次韵和慎詹事述上元宵会之欢寄诸同舍之什",
        "author": "杨亿",
        "content": "休沐忻逢上元节，华堂高宴且盘桓。\n峨冠屡舞人多醉，刻烛狂吟夜向阑。\n月上珠帘侵坐白，霜飞碧瓦透衣寒。\n铜壶漏彻东方曙，归骑纷纷未尽欢。",
        "dynasty": "宋",
        "collection_info": null
    },
    {
        "title": "次韵和李舍人立秋祠太一宫宿斋书事之什",
        "author": "杨亿",
        "content": "太乙祠宫肃，斋居荐至诚。\n已将茅缩酒，应用麵为牲。\n月映金天朗，风来玉宇清。\n玄谈知理胜，蔬食觉身轻。\n仙驭排云下，空歌遶殿声。\n仍闻得丹诀，簪绂顿忘情。",
        "dynasty": "宋",
        "collection_info": null
    },
    {
        "title": "同诸公寄阆州隆灵山王处士",
        "author": "杨亿",
        "content": "玄晏先生早着书，圣朝未降輭轮车。\n满头霜雪机心息，三径蓬蒿俗客疏。\n千首好诗传辇毂，一枝仙桂耀门闾。\n汉庭得意真知己，应为清宵诵子虚。",
        "dynasty": "宋",
        "collection_info": null
    },
    {
        "title": "送僧之大名府谒长城侍郎",
        "author": "杨亿",
        "content": "东吴旧寺寄岩隈，驻锡神州久未迴。\n琴曲谁知流水意，诗篇自占碧云才。\n庐峰已结白莲社，邺下暂寻铜雀台。\n仙殿主人偏好事，春风铃阁且徘徊。",
        "dynasty": "宋",
        "collection_info": null
    },
    {
        "title": "次韵和李寺丞寄石同院之作",
        "author": "杨亿",
        "content": "子云常在草玄台，不觉春风满眼来。\n闻道后车长载酒，无因曲水共流杯。\n石渠尽日芸籖拥，金谷何时绮席开。\n珍重主人偏爱客，乞逢休沐便追陪。",
        "dynasty": "宋",
        "collection_info": null
    },
    {
        "title": "贺太仆钱少卿直秘阁",
        "author": "杨亿",
        "content": "几年宿卫向周庐，频贡文章白玉除。\n纔换月卿归少列，又来天禄校中书。\n东吴世胄王孙贵，北第门阑太仆居。\n春草题诗欺谢客，上林奏赋慕相如。\n石渠讲论应重席，翠辇巡游且奉车。\n禁籞风光暮春月，彯缨看是缀严徐。",
        "dynasty": "宋",
        "collection_info": null
    },
    {
        "title": "次韵和盛博士喜梅大丞授户部判官",
        "author": "杨亿",
        "content": "新来乘传抵秦川，会府须才果峻迁。\n应见流钱从地上，特闻聚米向君前。\n声华南国推高士，名姓丹台缀列仙。\n每话官曹苦拘束，归家长是夕阳天。",
        "dynasty": "宋",
        "collection_info": null
    },
    {
        "title": "次韵和李舍人忆北园寻春之作",
        "author": "杨亿",
        "content": "谢公别墅枕城闉，萧洒都无紫陌尘。\n五色丝纶贪草诏，一园桃李阻寻春。\n早朝禁漏犹传点，下直残阳已满身。\n除是禁烟容洗沐，直须偷暇赏芳辰。",
        "dynasty": "宋",
        "collection_info": null
    },
    {
        "title": "次韵和阁长李舍人喜薛梁二舍人及予同时拜命之什",
        "author": "杨亿",
        "content": "西垣清切本无伦，虚薄将何缀侍臣。\n承露盘高云际晓，栖鷄树绿省中春。\n言成纶綍终非称，室蔼芝兰幸得亲。\n从此烟霄连步武，宸游长奉属车尘。",
        "dynasty": "宋",
        "collection_info": null
    },
    {
        "title": "次韵和承旨侍郎宿斋太乙宫之什",
        "author": "杨亿",
        "content": "北斗城南太乙祠，羽人多着九霞衣。\n竹宫肃穆珠旒拜，华表飘飖鹤驭归。\n遶殿步虚幢影密，登坛酌献佩声微。\n质明礼毕还台去，廐马翩翩速似飞。",
        "dynasty": "宋",
        "collection_info": null
    },
    {
        "title": "十九哥赴舒州太湖簿仍得假归乡",
        "author": "杨亿",
        "content": "初官佐邑少嗟咨，且喜乡关得告归。\n松菊门前三径在，烟波江上片帆飞。\n枌榆旧社虽堪恋，星火严程不可违。\n莫为栖鸾尚卑屑，悔将锦袄换蓑衣。",
        "dynasty": "宋",
        "collection_info": null
    },
    {
        "title": "酬谢光丞四丈见庆新命之什",
        "author": "杨亿",
        "content": "武夷归路苦迢遥，延阁官曹正寂寥。\n彩凤衔书俄锡命，黄金刻印便悬腰。\n紫微署近时当制，建礼门深日趁朝。\n咫尺天颜曾赐对，荧煌台座得为僚。\n鬼神清问忧前席，松柏深情见后凋。\n一曲阳春特相寄，惭将木李报琼瑶。",
        "dynasty": "宋",
        "collection_info": null
    },
    {
        "title": "信道人归西京",
        "author": "杨亿",
        "content": "寝邱遗业废多年，衣祴空藏命说篇。\n北阙上书陈祖德，上林结社会时贤。\n风尘不肯留京邑，龙象重归启梵筵。\n闻有道安虽未识，定应谈论已弥天。",
        "dynasty": "宋",
        "collection_info": null
    },
    {
        "title": "邵奉礼归乡",
        "author": "杨亿",
        "content": "应制曾亲白玉除，桐君溪畔是幽居。\n末登王子洛宾岁，已读黄香东观书。\n万里归寜承汉诏，三牲供膳奉潘舆。\n水衡得俸诚堪喜，莫便挥金学二疏。",
        "dynasty": "宋",
        "collection_info": null
    },
    {
        "title": "史馆盛学士以诗相贺因而答之",
        "author": "杨亿",
        "content": "前年出守缙云城，曾枉骊歌慰远行。\n今日代言青锁闼，又披郢唱见深情。\n侧聆九奏都忘味，连得双金自满籝。\n红药阶前试吟嚼，胸中鄙吝一时平。",
        "dynasty": "宋",
        "collection_info": null
    },
    {
        "title": "衢州阮比部学士得假归乡见过陋止留题诗什因以谢之",
        "author": "杨亿",
        "content": "千骑骎骎赴郡初，曾迂旌斾访吾庐。\n天边谁识郎官宿，门外空迴长者车。\n劝酒樽罍应引满，题诗屋壁是亲书。\n乡人闻有神仙客，远近争来看隼旟。",
        "dynasty": "宋",
        "collection_info": null
    },
    {
        "title": "致仕朱侍郎归江陵",
        "author": "杨亿",
        "content": "二年分直浴堂门，簪笔垂绅奉至尊。\n日过八砖批汉诏，宴开三殿挹尧樽。\n忽闻抗表干君父，切要悬车示子孙。\n碧落改官旌旧德，黄金加赐见深恩。\n羣公祖道争飞盖，故吏沾襟亦恋轩。\n定是辽东嘆城郭，肯同彭泽虑田园。\n捧觞莫诉前为寿，上马犹能左属鞬。\n临别延英对数刻，已应惇史记嘉言。",
        "dynasty": "宋",
        "collection_info": null
    },
    {
        "title": "朱侍郎致仕南归上特锡宴于玉津园仍诏两制三馆并预其会以伸祖送輙赋诗美之",
        "author": "杨亿",
        "content": "征轮轧轧出皇都，行路咨嗟贤丈夫。\n天子特令供祖帐，国门聊且驻骊驹。\n旧僚送别倾三省，御醴分甘倒百壶。\n下诏已闻推异礼，乞言犹自渴嘉谟。\n冯公不是沉郎署，贺老缘何归鑑湖。\n明主恩深若为舍，梦魂应绕博山鑪。",
        "dynasty": "宋",
        "collection_info": null
    },
    {
        "title": "元道宗弟兄东游",
        "author": "杨亿",
        "content": "王谢江东推世胄，机云洛下振才名。\n忽思油幕从知去，便挈幐囊冐暑行。\n高第自须求甲乙，嘉招未用赴弓旌。\n待看万里抟羊角，即是三秋听鹿鸣。\n朝彦赋诗争送别，藩侯置驿定相迎。\n不知谁啖牛心炙，又见清谈一座倾。",
        "dynasty": "宋",
        "collection_info": null
    },
    {
        "title": "殿院卞侍御赴淮南转运",
        "author": "杨亿",
        "content": "莎庭治行推尤异，梁苑声华占上流。\n早是都人避骢马，近陪计相运牙筹。\n东南转粟承新命，淮海扬旌到旧游。\n骑置非时陈密启，壶浆几处望行舟。\n黄金刻印大如斗，白简飞霜凛若秋。\n岁满功成来会课，多应便拜富人侯。",
        "dynasty": "宋",
        "collection_info": null
    },
    {
        "title": "省中当直即事书怀兼简阁长李舍人",
        "author": "杨亿",
        "content": "两掖深沉大帝居，紫微西省掌泥书。\n天阍启钥趋朝后，侍史焚香起草初。\n五吏援毫才患少，万钱分膳食无余。\n凤池荀令连宾阁，骑省潘郎对直庐。\n烟气霏霏生屋瓦，雷声隐隐度宫车。\n沧波满壁浮兰橑，修竹当轩荫绮疏。\n性懒无堪过叔夜，思迟多病似相如。\n缭垣直北银台路，拭目看君侍玉除。",
        "dynasty": "宋",
        "collection_info": null
    },
    {
        "title": "中伏日省中当直",
        "author": "杨亿",
        "content": "火云烘爀临中伏，青锁深严直右曹。\n吏散阶庭时纵步，诗成几案独挥毫。\n相乌影转风微起，仙掌阴斜日渐高。\n何处赐冰和郢酒，谁人割炙动鸾刀。\n紫泥封诏防稽缓，寒水浮瓜散郁陶。\n丞相忧边稀出沐，延英三刻岂知劳。",
        "dynasty": "宋",
        "collection_info": null
    },
    {
        "title": "七夕",
        "author": "杨亿",
        "content": "东西燕子伯劳飞，新月如鈎玉露垂。\n河鼓天孙信灵匹，鹊桥星渚有佳期。\n穿针乞巧伫立久，织素成章报答迟。\n定与黄姑享偕老，晋宫休插奈花枝。",
        "dynasty": "宋",
        "collection_info": null
    },
    {
        "title": "胡秘丞知浔州",
        "author": "杨亿",
        "content": "兰台进秩通闺籍，熊轼临民奉诏条。\n风俗重寻南越志，乡关犹隔浙江潮。\n悬知坐啸讴谣洽，更想行春意气饶。\n远宦逢秋少悲咤，潘郎玄鬓恐先凋。",
        "dynasty": "宋",
        "collection_info": null
    },
    {
        "title": "次韵和盛太博寄赠阁长宿斋太乙宫之什",
        "author": "杨亿",
        "content": "汉武亲祈太乙坛，国朝特祭领祠官。\n羽旗摇曳晨曦上，素瑟凄清夜漏寒。\n驾鹤浮丘应暂下，偷桃方朔合留残。\n斋居数宿徧蔬食，定忆中厨政事餐。",
        "dynasty": "宋",
        "collection_info": null
    },
    {
        "title": "次韵和集贤李博士中元日见寄",
        "author": "杨亿",
        "content": "凤池容出沐，蜗舍喜端居。\n罢草芝泥诏，闲看紫素书。\n曲肱销永昼，行药遶前除。\n鬓换二毛近，林凋一叶初。\n香街连甲第，席户望朝车。\n暂别同心友，还嗟会面疏。",
        "dynasty": "宋",
        "collection_info": null
    },
    {
        "title": "次韵奉和知府温尚书送致政朱侍郎十六韵",
        "author": "杨亿",
        "content": "拜章纳禄便归休，秘殿亲辞十二旒。\n阁笔罢批丹鳯尾，拂衣初下六鰲头。\n非缘荆渚依刘表，定欲箕山访许由。\n北阙子牟终眷恋，南朝安石本风流。\n明庭顾遇违三接，别墅生涯治一邱。\n身健宁烦策鸠杖，心闲无復梦刀州。\n素风有子堪传遗，禅论将谁共对酬。\n白璧赐多应尚在，黄金散尽不须留。\n人钦雅誉芝兰馥，帝忆嘉言水石投。\n祖帐特令开上苑，归帆那肯待高秋。\n几程邮驿经浓暑，千里山川见旧游。\n已是抛官玉堂署，尚思陪宴井干楼。\n时裁奏牍犹规谏，旋冩丹经自校雠。\n乡里高门表阴德，国朝惇史纪嘉猷。\n枌榆旧业须重葺，香火前缘莫废修。\n岁计将何资伏腊，龙阳千树木奴洲。",
        "dynasty": "宋",
        "collection_info": null
    },
    {
        "title": "郑漙赴汀州判官",
        "author": "杨亿",
        "content": "家近祝融峰，登科遇至公。\n悲秋双鬓改，佐幕十年中。\n食蘗心常苦，占蓍命未通。\n瓯闽路虽远，荆楚俗多同。\n投刃应余地，当樽莫暂空。\n援毫如草檄，又是愈头风。",
        "dynasty": "宋",
        "collection_info": null
    },
    {
        "title": "次韵和宗人安期见贺恩命之什",
        "author": "杨亿",
        "content": "分班晓入翔鸾阙，直阁旁连浴凤池。\n彩笔闲批五色诏，好风时动万年枝。\n勒移钟阜惭归晚，称疾文园恨思迟。\n何事吾宗心倍喜，春塘梦彻寄新诗。",
        "dynasty": "宋",
        "collection_info": null
    },
    {
        "title": "早秋",
        "author": "杨亿",
        "content": "楚客悲秋至，庭柯一叶凋。\n鹤天惊晓露，兰畹怯凉飈。\n团扇流尘暗，单衣爽气饶。\n江东菰米熟，归梦隔寒潮。",
        "dynasty": "宋",
        "collection_info": null
    },
    {
        "title": "义门胡生南归",
        "author": "杨亿",
        "content": "南国乌衣族，东京伯始孙。\n一枝须折桂，六阙旧旌门。\n归思鲈鱼脍，离筵竹叶樽。\n秋风正摇落，楚客莫销魂。",
        "dynasty": "宋",
        "collection_info": null
    },
    {
        "title": "首座昇大师赴西京知教门事",
        "author": "杨亿",
        "content": "高论弥天四海闻，久为龙象主空门。\n雪峰传法称开士，麟殿谈经奉至尊。\n香满赐衣归洛社，苔封文室寄梁园。\n梵书贝叶应携去，斋罢与谁相对翻。",
        "dynasty": "宋",
        "collection_info": null
    },
    {
        "title": "度支梁谏议请病告以诗寄之",
        "author": "杨亿",
        "content": "经旬不谒未央宫，宴坐将谁笑语同。\n蜀郡相如非避事，浄名居士欲谈空。\n门前宾客窥行马，箧裏方书拾蠧虫。\n西省旧僚疏会面，顿惊鄙吝满胸中。",
        "dynasty": "宋",
        "collection_info": null
    },
    {
        "title": "诸公于石氏东斋宴郑工部分韵得愁秋浮",
        "author": "杨亿",
        "content": "楚客登临处，离怀重隐忧。\n二毛初入髩，一叶早惊秋。\n旅鴈他乡思，悲笳绝塞愁。\n凭何遣羁绪，菊蘂满杯浮。",
        "dynasty": "宋",
        "collection_info": null
    },
    {
        "title": "次韵和慎大詹中秋待月寄西掖三舍人之什",
        "author": "杨亿",
        "content": "凉飈送残暑，秋色望中新。\n天迥迷星斗，宵寒待月轮。\n境同牛渚上，诗寄凤池人。\n僚友东床客，冰清合许亲。",
        "dynasty": "宋",
        "collection_info": null
    },
    {
        "title": "成都凤道人游终南山谒种征君",
        "author": "杨亿",
        "content": "何年出蜀访南宗，深锁闲房翠藓重。\n振锡忽闻游地肺，题门兼得谒人龙。\n行吟一路高秋月，投宿斜阳远寺钟。\n到日弥天清论罢，徧寻紫阁与圭峰。",
        "dynasty": "宋",
        "collection_info": null
    },
    {
        "title": "何大博知晋州",
        "author": "杨亿",
        "content": "平明东省发鱼书，便拥彤襜出上都。\n别酒金英泛篱菊，去程黄叶堕关榆。\n叔孙旧礼妨绵蕝，廉范新歌待袴襦。\n满腹经纶殊未展，归来看践赤墀涂。",
        "dynasty": "宋",
        "collection_info": null
    },
    {
        "title": "孙寺丞知考城县",
        "author": "杨亿",
        "content": "早得东堂桂一枝，凌云词赋汉皇知。\n从军久在红莲幕，对策曾临白玉墀。\n霰雪陪游应不晚，絃歌为政莫嫌卑。\n春官宗伯大京兆，喜见门生趋府时。",
        "dynasty": "宋",
        "collection_info": null
    },
    {
        "title": "次韵和阁长修书毕退朝下直寄诸学士之什",
        "author": "杨亿",
        "content": "名园甲第接康衢，国典新成下直初。\n庭竹碧鲜吟不足，盘飱方丈食无余。\n炉中九转神仙药，案上百函亲故书。\n仍说颜回今饮酒，秋来宁遣宴游疏。",
        "dynasty": "宋",
        "collection_info": null
    },
    {
        "title": "威道人归乡",
        "author": "杨亿",
        "content": "闻法灵山真佛子，驰名南国本诗流。\n二林曾有香灯约，一钵因为辇毂游。\n尘土化衣慵驻锡，江湖收潦忆归舟。\n何年应制登麟殿，犀柄谈空对冕旒。",
        "dynasty": "宋",
        "collection_info": null
    },
    {
        "title": "弟偁归乡",
        "author": "杨亿",
        "content": "吾家文雅占关西，五十年来桂两枝。\n突弁后生还可畏，籝金素业未应衰。\n江湖去为思鲈鲙，雾雨还归养豹姿。\n摩厉词锋莫中辍，惊人专听一鸣时。",
        "dynasty": "宋",
        "collection_info": null
    },
    {
        "title": "史馆高司谏绅知华州",
        "author": "杨亿",
        "content": "谏署纔闻满岁迁，分符便见入秦川。\n援毫厌赋梁园雪，缓辔闲看华岳莲。\n竹简汗青妨约史，缣囊封皂且论边。\n三峰洞穴多灵药，莫便抛官去学仙。",
        "dynasty": "宋",
        "collection_info": null
    },
    {
        "title": "送张蜕秀才",
        "author": "杨亿",
        "content": "许由流寓因相识，岁历今移十二辰。\n别墅已荒三径草，素衣犹化九衢尘。\n悬瓢颜巷安贫久，泣玉荆山失意频。\n莫向明时便招隐，重来须醉杏园春。",
        "dynasty": "宋",
        "collection_info": null
    },
    {
        "title": "次韵和翰林师学士赠伦上人新居之什",
        "author": "杨亿",
        "content": "一径雨苔深，新居雅称心。\n天花飘昼讲，池草伴春吟。\n施食山禽下，题门野客寻。\n此中堪宴坐，何必在双林。",
        "dynasty": "宋",
        "collection_info": null
    },
    {
        "title": "李殿丞知广济军",
        "author": "杨亿",
        "content": "鈎盾从来司六尚，上林寻见惣三官。\n颁条忽去凭熊轼，赐对还曾近露盘。\n民瘼乍求应有术，天伦少别不成欢。\n陶朱旧邑无多远，魏阙归心且自寛。",
        "dynasty": "宋",
        "collection_info": null
    },
    {
        "title": "章频得解后之陜府谒严洪二从事",
        "author": "杨亿",
        "content": "春闱犹隔闰，逆旅苦栖遑。\n忽尔游分陜，飘然出大梁。\n食贫忧桂玉，策蹇冐风霜。\n杏苑归期近，棠郊去路长。\n幕中逢旧友，岁晚在他乡。\n鷄黍且相对，休嗟髩髪苍。",
        "dynasty": "宋",
        "collection_info": null
    },
    {
        "title": "路学士知河中府",
        "author": "杨亿",
        "content": "一麾新自海滨还，又佩鱼符入故关。\n千里山河临剧郡，九天鸳鹭别通班。\n楼经往圣迴清跸，路接边夷献白环。\n版籍素多田赋错，干戈初息羽书閒。\n从军上客雕龙藻，佐酒妖姬堕马鬟。\n更遣府公吟思发，中条新霁碧孱颜。",
        "dynasty": "宋",
        "collection_info": null
    },
    {
        "title": "即席赋得笔送宗人大着通判广州",
        "author": "杨亿",
        "content": "着作蓬山局，职司华衮褒。\n已能成马史，何况梦江毫。\n金劲鷄摇距，霜寒兔堕毛。\n归来批凤诏，弄翰莫辞劳。",
        "dynasty": "宋",
        "collection_info": null
    },
    {
        "title": "职方彭员外惟节知韶州",
        "author": "杨亿",
        "content": "仙经旧得还丹诀，郎位高分列宿光。\n太守双旌指南越，使君千骑冠东方。\n饮冰清白临遐俗，昼锦辉荣过故乡。\n曾是重华张乐地，九韶闻处味应忘。",
        "dynasty": "宋",
        "collection_info": null
    },
    {
        "title": "宗人大着令问通判广州",
        "author": "杨亿",
        "content": "兰台大着作，族派共关西。\n南海分忧寄，东门叙解携。\n离城衝腊雪，宿馆听晨鷄。\n画鹢江波远，鸣驺岭路迷。\n陆梅香已尽，越鸟暖初啼。\n入境风生扇，行春柳拂堤。\n杀青前事在，饮水古人齐。\n卧理应多暇，无忘寄尺题。",
        "dynasty": "宋",
        "collection_info": null
    },
    {
        "title": "冬夕与诸公宴集贤梅学士西斋分得今夕何夕探得云字",
        "author": "杨亿",
        "content": "今夕知何夕，良交会以文。\n烛花寒旋落，漏滴远稀闻。\n酒面轻浮蚁，歌喉细遏云。\n明河光未没，候管气初分。\n玉笛梅花怨，金炉蕙草焚。\n唯愁曙光发，搔首叹离羣。",
        "dynasty": "宋",
        "collection_info": null
    },
    {
        "title": "郑工部陜西随军转运",
        "author": "杨亿",
        "content": "西鄙欃枪未扫除，营中慷慨请行初。\n三军粒食资心计，一月星邮待捷书。\n宣室喜闻延贾谊，茂陵久叹滞相如。\n谤言盈箧亲曾见，反间千金计岂疏。\n遗爱道傍喧竹马，先声塞外慑穹庐。\n冯唐莫叹淹郎署，博望还忻拥使车。\n陇右行收万里地，关中坐致九年储。\n牙筹羽檄皆吾事，才刃飘飘两有余。",
        "dynasty": "宋",
        "collection_info": null
    },
    {
        "title": "黄从事随军",
        "author": "杨亿",
        "content": "买符来赴调，负羽去从军。\n五夜闻边角，三时看阵云。\n樽前还料敌，楯上更摛文。\n手笔人多许，须铭窦宪勋。",
        "dynasty": "宋",
        "collection_info": null
    },
    {
        "title": "闻李四光丞频游北园因有怀寄",
        "author": "杨亿",
        "content": "汉相沙堤连甲第，石家金谷有名园。\n雍容陌上临邛骑，潋灔斋中北海樽。\n过闰已惊春色早，离城殊少俗尘喧。\n无由一寄南窗傲，相望迢迢西掖垣。",
        "dynasty": "宋",
        "collection_info": null
    },
    {
        "title": "次韵和集贤李学士寒食即事之什",
        "author": "杨亿",
        "content": "九逵初旭满辎軿，寒食东风二月天。\n陌上垫巾谁傲睨，江边解佩自婵娟。\n新粧几处登墙见，沉醉何人藉草眠。\n豪侠追欢殊未足，归蹄躞蹀夕阳前。",
        "dynasty": "宋",
        "collection_info": null
    },
    {
        "title": "和集贤李学士千字诗",
        "author": "杨亿",
        "content": "千仞溪何险，千仓稻已收。\n出骑千里马，醉典千金裘。\n千年河诞圣，千树橘封侯。\n千钟不及乱，千钱坐上头。",
        "dynasty": "宋",
        "collection_info": null
    },
    {
        "title": "妹婿黄补下第归乡",
        "author": "杨亿",
        "content": "家风早占无双誉，乡荐曾居第一流。\n昆岭本期争片玉，庖刀谁料失全牛。\n风尘不住梁王苑，烟水还依楚客舟。\n应负男儿四方志，故园归去莫淹留。",
        "dynasty": "宋",
        "collection_info": null
    },
    {
        "title": "黄觉东游",
        "author": "杨亿",
        "content": "乡关迢遰数千里，塲屋蹉跎二十年。\n三献犹垂卞和泪，几人先着祖生鞭。\n风尘漫索长安米，禾黍全荒负郭田。\n关外贤豪徧投分，赵囊迴日满金钱。",
        "dynasty": "宋",
        "collection_info": null
    },
    {
        "title": "叶生归缙云",
        "author": "杨亿",
        "content": "出门西望长安笑，抱璞来求善价沽。\n惟罄囊装买羣籍，不持刺字谒当涂。\n鲈鱼渐熟思归切，羊酪初尝得味无。\n送子东还重销黯，我曾三载守仙都。",
        "dynasty": "宋",
        "collection_info": null
    },
    {
        "title": "慧初道人归青州养亲",
        "author": "杨亿",
        "content": "宴坐禅林度几秋，忽思归养指营邱。\n遥知北海孔文举，应重江南汤惠休。\n畏日流金征路远，长松偃盖旧房幽。\n庭闱晨夕供甘外，高论弥天不易酬。",
        "dynasty": "宋",
        "collection_info": null
    },
    {
        "title": "省中当直书怀呈诸同舍",
        "author": "杨亿",
        "content": "太微西掖凤池边，阿阁凌空瓦起烟。\n綵笔时批尺一诏，直庐深在九重天。\n早朝螭陛炉香近，昼寝鸡人漏唱传。\n只恐承明难久恋，长安桂玉苦相煎。",
        "dynasty": "宋",
        "collection_info": null
    },
    {
        "title": "王寺丞借西第避暑因有寄赠",
        "author": "杨亿",
        "content": "滕公甲第冠神州，昼日青烟瓦上浮。\n南榭薫风偏解愠，北阶萱草更忘忧。\n朝迴门闭人疑病，雨过凉生景似秋。\n角枕閒眠支体适，不知胡蝶是庄周。",
        "dynasty": "宋",
        "collection_info": null
    },
    {
        "title": "元道宗下第东游",
        "author": "杨亿",
        "content": "举宗文雅孰能陪，须信菰芦出美才。\n失意不劳悲玉璞，投知应得上金台。\n晓离村店侵残月，昼歇津亭避疾雷。\n东道诸侯多重士，融樽处处为君开。",
        "dynasty": "宋",
        "collection_info": null
    },
    {
        "title": "李四赴歙州",
        "author": "杨亿",
        "content": "分直蓬邱未再期，江东去去拥旌麾。\n名通南省郎官籍，卷续新安郡政诗。\n虎观清风留汗简，鸰原高韵忆吹篪。\n故人别后频南望，想见森森琼树枝。",
        "dynasty": "宋",
        "collection_info": null
    },
    {
        "title": "予以缙云进士周启明长书呈秘阁黄少卿黄颇叹重作诗六韵美之因次韵和酬",
        "author": "杨亿",
        "content": "缙云江外郡，封略古瓯中。\n早被唐虞化，已成邹鲁风。\n剖符曾出守，解榻值名公。\n失意嗟塲藿，缄书附塞鸿。\n掷金才少敌，泣玉恨还同。\n后夜蓬山宿，知君必荐雄。",
        "dynasty": "宋",
        "collection_info": null
    },
    {
        "title": "史馆陈太丞知寿州",
        "author": "杨亿",
        "content": "忽佩鱼符下玉京，长安廐吏驾车迎。\n淮王旧地余风物，太史新书见姓名。\n弩矢前驱殊觉贵，河梁执别岂胜情。\n小山丛桂图经古，白马骊驹道路荣。\n鹏海三千须击水，隼旟四十且专城。\n长淮月色秋宵好，应助诗人思转清。",
        "dynasty": "宋",
        "collection_info": null
    },
    {
        "title": "钱大夫赴并州",
        "author": "杨亿",
        "content": "太原西北劲兵处，地直云中控定襄。\n六月出师平玁狁，九天选将下文昌。\n车鱼辟士应难得，诗礼临戎亦未妨。\n缓急羽书须自草，平安烽火镇相望。\n柳营禀畏将军令，毳幕怀来塞下羌。\n清啸肯饶刘越石，长缨终系左贤王。\n关山万里边尘静，亭馆三冬朔雪狂。\n笛怨梅花新度曲，樽倾竹叶浅飞觞。\n御寒应觉重裘暖，料敌悬忧两髩苍。\n只待今年破虏后，征归论道坐岩廊。",
        "dynasty": "宋",
        "collection_info": null
    },
    {
        "title": "次韵和表弟张湜秋霁之什",
        "author": "杨亿",
        "content": "轻飈习习起青苹，宿雾全开霁色新。\n高阁晴曦射疏牖，虚堂润气彻华茵。\n垫余巾角曾衝雨，晦尽琴徽旋拂尘。\n楚泽潦收湖水白，归舟遥忆洞庭人。",
        "dynasty": "宋",
        "collection_info": null
    },
    {
        "title": "初秋夜坐",
        "author": "杨亿",
        "content": "明河如练出城隅，朱火西流暑气徂。\n顾兔一轮浮月桂，流萤数点入烟芜。\n迢迢宫漏传银箭，淅淅天风下白榆。\n岸帻微吟自忘寐，披衣閒起遶庭梧。",
        "dynasty": "宋",
        "collection_info": null
    },
    {
        "title": "秋日有怀乡国",
        "author": "杨亿",
        "content": "长安久客逢摇落，不独悲秋更忆乡。\n潘岳二毛行欲变，渊明三径已应荒。\n书裁尺素鸿难托，梦遶重湖蝶自狂。\n游宦十年归未得，尘缨却悔濯沧浪。",
        "dynasty": "宋",
        "collection_info": null
    },
    {
        "title": "阁门钱舍人知全州",
        "author": "杨亿",
        "content": "家传吴越贤王后，郡压潇湘最上游。\n三殿从来奉宸扆，一麾今去典方州。\n蝉吟高柳隋堤暮，水涨平湖楚泽秋。\n入境壶浆填候馆，上官铙吹夹华辀。\n山川徧历骚人地，宵旰遐分圣主忧。\n应向桑郊停五马，青春太守本风流。",
        "dynasty": "宋",
        "collection_info": null
    },
    {
        "title": "次韵和章频下第书怀之什",
        "author": "杨亿",
        "content": "春闱三上败垂成，白雪新吟思转清。\n修竹园中曾献赋，慈恩塔下未题名。\n禹门烧尾他年事，楚客悲秋此日情。\n道在不须忧晚达，抟风九万是前程。",
        "dynasty": "宋",
        "collection_info": null
    },
    {
        "title": "七夕",
        "author": "杨亿",
        "content": "金壶漏滴正迢迢，灵匹相从在此宵。\n月魄婵娟乌遶树，河流清浅鹊成桥。\n云轻天上榆花没，风细炉中麝炷飘。\n寂寞堪怜观渡女，无眠耿耿望青霄。",
        "dynasty": "宋",
        "collection_info": null
    },
    {
        "title": "石砚",
        "author": "杨亿",
        "content": "磊磊涧中石，成形本一拳。\n墨池遗号古，笔阵用功偏。\n得在燕台侧，采从昆岫巅。\n剖非藏赵璧，炼合补娲天。\n偶自他山上，来参绛帐前。\n光荣登玉案，挥洒助花笺。\n注水蟾蜍滴，题诗玳瑁筵。\n如何班定远，发愤便轻捐。",
        "dynasty": "宋",
        "collection_info": null
    },
    {
        "title": "大理赵寺丞世长知益州华阳县",
        "author": "杨亿",
        "content": "帝选循良抚远民，由来百里应星辰。\n征车蜀道闻猿苦，祖帐西郊落叶频。\n莫为割鷄轻邑宰，应须叱驭効忠臣。\n锦城自古繁华地，好与风光作主人。",
        "dynasty": "宋",
        "collection_info": null
    },
    {
        "title": "咏醉",
        "author": "杨亿",
        "content": "刘伶石五斗，康成三百杯。\n欹斜星弁侧，嵬峨玉山頺。\n人语蜩螗沸，天形帟幕开。\n应知是狂药，何不学颜回。",
        "dynasty": "宋",
        "collection_info": null
    },
    {
        "title": "笔",
        "author": "杨亿",
        "content": "月兔湘筠巧制全，何人大手称如椽。\n禁中铃索夜批诏，阁上芸香昼草玄。\n墨妙三分惭入木，华褒一字重编年。\n史官遗直真堪畏，千载独持生杀权。",
        "dynasty": "宋",
        "collection_info": null
    },
    {
        "title": "夜宴",
        "author": "杨亿",
        "content": "华堂高宴卜良宵，宾客当筵半珥貂。\n天转玉绳星落落，风传银箭漏迢迢。\n连浮大白须判醉，促驾鸣驺又趁朝。\n月落乌啼人散后，衣香数日未能销。",
        "dynasty": "宋",
        "collection_info": null
    },
    {
        "title": "张兖下第随桂阳乔监使之湘中",
        "author": "杨亿",
        "content": "建溪曾共听猿声，十载文塲未策名。\n流落只应孤剑在，穷愁已有二毛生。\n荆州暂去依刘表，汉殿无由荐马卿。\n一路骚人旧山水，登临且莫动归情。",
        "dynasty": "宋",
        "collection_info": null
    },
    {
        "title": "庭榴",
        "author": "杨亿",
        "content": "得种从西域，移根在帝乡。\n鲜葩猩染血，美味蔗为浆。\n入献殊诸果，敷荣后众芳。\n丹房高照日，绿叶半凋霜。\n酿酒扶南国，题诗白侍郎。\n浓阴兼茂实，相对度炎凉。",
        "dynasty": "宋",
        "collection_info": null
    },
    {
        "title": "水部何郎中知鄂州",
        "author": "杨亿",
        "content": "褒博衣冠汉大儒，三千奏牍到宸居。\n郎官起草归华省，女史焚香伴直庐。\n出守新恩龟顾印，趋朝旧路雉随车。\n便分符竹从鸾掖，应有壶浆待隼旟。\n赐对移时亲斧扆，随行兼两载图书。\n淮南落木摇鞭裏，湓浦分风挂席初。\n郡阁平窥汉阳树，盘飱频荐武昌鱼。\n聚徒南郡传经盛，携妓东山退食余。\n天阙九重悬梦想，江关百战见坵墟。\n清曹祖德诗人后，时寄新吟一起予。",
        "dynasty": "宋",
        "collection_info": null
    },
    {
        "title": "可久道人之歙州兼简知郡李学士",
        "author": "杨亿",
        "content": "独携瓶锡新安去，寒雨西风落叶频。\n江水浅深清见底，山程高下险摧轮。\n社中香火延开士，肘后方书济俗人。\n乡树再寻南国路，禅房空锁帝城尘。\n旧传心印都忘念，自有衣珠岂患贫。\n四众仰瞻谁见顶，千家应供定分身。\n宰官多结空门友，外护须依守土臣。\n想到临川逢内史，翻经相对一嚬伸。",
        "dynasty": "宋",
        "collection_info": null
    },
    {
        "title": "大理黄丞宗旦使颍州",
        "author": "杨亿",
        "content": "祥刑新佐张廷尉，出塞曾随霍冠军。\n露版裁书频倚马，甘泉献赋旧凌云。\n几瞻龙衮尧阶侧，暂驾星轺汝水濆。\n百万提封周制復，三千奏牍汉皇闻。\n依莲幕府游从近，聚米山川向背分。\n迴日受釐宣室对，又应前席动吾君。",
        "dynasty": "宋",
        "collection_info": null
    },
    {
        "title": "刘太丞仲宣归华山",
        "author": "杨亿",
        "content": "早年通籍苍龙阙，近日移家仙掌峰。\n方朔上书殊未报，平津开阁杳难逢。\n骚人章句多怀古，陶令田园且养慵。\n近郭离筵黄叶满，旧山归路白云重。\n洪崖饵术修丹竈，叔夜援琴对酒钟。\n应待輭轮征入觐，受釐前席始从容。",
        "dynasty": "宋",
        "collection_info": null
    },
    {
        "title": "表弟章廷评得象知邵武军归化县",
        "author": "杨亿",
        "content": "几年索米住京师，新得东堂桂一枝。\n宰邑絃歌循吏政，还乡鷄黍故人期。\n于公阴德知终大，万石家风喜不衰。\n毛义动容初捧檄，太邱积德旧刊碑。\n甘棠二纪民犹爱，苦蘗三年吏不欺。\n桑梓经过身昼锦，庭闱扶侍鬓垂丝。\n元方惠化传遒铎，令伯欢心献寿巵。\n邦境中分同鲁卫，政声相应似埙篪。\n尝思竹马游从日，又见风鹏奋击时。\n执手勉君勤素业，归来更直凤凰池。",
        "dynasty": "宋",
        "collection_info": null
    },
    {
        "title": "次韵和李光丞见惠长绦之什",
        "author": "杨亿",
        "content": "貂裘已敝洛阳尘，空有陶家漉酒巾。\n双阙金章奉朝请，小斋纱帽养天真。\n久持梵行称居士，犹掌王言作侍臣。\n惠我长绦识君意，欲教莲社伴遗民。",
        "dynasty": "宋",
        "collection_info": null
    },
    {
        "title": "秋雨有怀李寺丞",
        "author": "杨亿",
        "content": "润气先从柱础知，寒宵滴滴助秋悲。\n桐圭遶树多黄落，苔锦缘阶更碧滋。\n爽彻衾裯慵就枕，凉生笺管欲题诗。\n高阳旧侣相思否，此景谁同把酒巵。",
        "dynasty": "宋",
        "collection_info": null
    },
    {
        "title": "王廷评臻知庐州舒城县",
        "author": "杨亿",
        "content": "颍水生贤自古奇，西游声价满京师。\n梁园献赋天将雪，潘县临民鬓未丝。\n南浦销魂分袂处，北堂献寿捧觞时。\n到官卧治成高趣，终日清谈吏不欺。",
        "dynasty": "宋",
        "collection_info": null
    },
    {
        "title": "大理徐寺丞元榆知越州诸暨县",
        "author": "杨亿",
        "content": "子山词赋动南朝，近佐名卿掌玉条。\n治邑还持麈尾柄，携家便泛木兰桡。\n谢塘春昼偏多思，潘鬓秋风苦未凋。\n种秫公田供酩酊，弹琴官舍助逍遥。\n去程千里随宾鴈，宿馆三更听落潮。\n闻道临安有仙穴，莫抛印绶采芝苗。",
        "dynasty": "宋",
        "collection_info": null
    },
    {
        "title": "次韵和钱崇班见寄之什",
        "author": "杨亿",
        "content": "苹末风轻不动尘，承明朝罢见閒身。\n从容退食收芝检，迢遰驱车访玉人。\n酒贳十千那惜醉，丹封六一已应真。\n春塘丽句偏相寄，传诵朝来满缙绅。",
        "dynasty": "宋",
        "collection_info": null
    },
    {
        "title": "次韵和钱崇班再寄之什",
        "author": "杨亿",
        "content": "祖祢勤王国史褒，传家自有吕虔刀。\n雄豪结客欺燕侠，憀栗悲秋笑楚骚。\n奕世勋名金钺贵，出羣风格玉山高。\n诗中敏手兼无敌，射落霜鵰钓得鳌。",
        "dynasty": "宋",
        "collection_info": null
    },
    {
        "title": "盛京宰单州武成县",
        "author": "杨亿",
        "content": "子男印绶诸侯秩，邹鲁闾阎太古风。\n兔苑胜游抛霰雪，琴台善政继丝桐。\n征途朔吹貂裘暖，祖席清歌蚁酒空。\n令弟严君俱应宿，时瞻悬象向南宫。",
        "dynasty": "宋",
        "collection_info": null
    },
    {
        "title": "次韵和并州钱大夫夕次丰州道中见寄",
        "author": "杨亿",
        "content": "汉将从天下，胡兵值月残。\n孤烟戍楼逈，密雪战袍干。\n向暮三吹角，临风一据鞍。\n边城赖经略，重取地图看。",
        "dynasty": "宋",
        "collection_info": null
    },
    {
        "title": "董温其赴淮南幕",
        "author": "杨亿",
        "content": "岁晏梁园密雪飞，出关犹忆弃繻时。\n属鞬正是从军乐，插羽那忧草檄迟。\n陪宴初筵挥玉柄，从游别墅骋金羁。\n只应偏啖牛心炙，自此声名汉殿知。",
        "dynasty": "宋",
        "collection_info": null
    },
    {
        "title": "史馆凌职方知广州",
        "author": "杨亿",
        "content": "番禺出守重，汉殿拜恩初。\n华省郎官宿，名山太史书。\n剖符从琐闼，持节上轺车。\n左顾金龟印，前驱画隼旟。\n由来百粤地，曾督九年储。\n卉服要荒外，棠阴惠爱余。\n赍装天子赐，封部岛夷居。\n羽檄招溪洞，壶浆慰里闾。\n国风今已变，民瘼到应除。\n江海思归否，蓬山有直庐。",
        "dynasty": "宋",
        "collection_info": null
    },
    {
        "title": "十二月四日大雪就赐近臣宴饮即事",
        "author": "杨亿",
        "content": "向夕同云布海涯，丰年呈瑞在京华。\n相如赋就梁王苑，穆满歌传阿母家。\n农亩三冬偏积润，朝衣六出旋成花。\n天恩锡宴醉归处，几里香街覆玉沙。",
        "dynasty": "宋",
        "collection_info": null
    },
    {
        "title": "章琮赴广州东莞簿",
        "author": "杨亿",
        "content": "抱璞曾三献，悲秋忽二毛。\n十年嗟不调，一命尚徒劳。\n互市通蛮货，公田入海涛。\n贪泉虽酌饮，未肯染脂膏。",
        "dynasty": "宋",
        "collection_info": null
    },
    {
        "title": "文慧大师归蜀",
        "author": "杨亿",
        "content": "南宗传法了，汉殿赐衣新。\n归路峨眉雪，旧房京洛尘。\n天花飘讲席，海月照吟身。\n谁结香灯社，金门贵近臣。",
        "dynasty": "宋",
        "collection_info": null
    },
    {
        "title": "王中庸赴河南巩县尉",
        "author": "杨亿",
        "content": "春风祖席引香醪，白马骊驹草色袍。\n官舍前临两京道，居民半杂五陵豪。\n卑飞碌碌犹栖棘，余地飘飘暂鼓刀。\n捧檄初同昔人喜，不应搔首叹徒劳。",
        "dynasty": "宋",
        "collection_info": null
    },
    {
        "title": "比部朱员外知东明县",
        "author": "杨亿",
        "content": "宰邑承颜帝泽优，春郊数舍跃骅骝。\n絃歌平昔有遗爱，桑梓依前访旧游。\n乡里归时荣昼锦，庭闱到日洁晨羞。\n陶潜未省荒三径，班嗣何因乐一邱。\n兰长谢庭传赋咏，花开潘县占风流。\n薫炉绫被余香馥，省闼沉沉侍史愁。",
        "dynasty": "宋",
        "collection_info": null
    },
    {
        "title": "咸平六年二月十八日扈从宸游因成纪事二十二韵",
        "author": "杨亿",
        "content": "步辇下明光，鸣鞘出未央。\n属车多载酒，夹道竞焚香。\n云管飘梅吹，蜺旌错鸟章。\n从臣沙苑马，卫士羽林枪。\n玉辂天行健，金壶昼漏长。\n光风泛兰蕙，仙雾拂旗常。\n宿雨收林薄，晨曦艷屋梁。\n闾阎空里巷，旄罕隘康庄。\n託乘奉珍使，先驱执戟郎。\n从桥初转毂，凭轼见垂裳。\n暂驻时龙驭，前临戏马塲。\n由来讲武事，所以服遐荒。\n电影流机石，鵶羣发大黄。\n千钧宁觉重，七札岂曾妨。\n卒勇如虓虎，人观若堵墻。\n腰鞬晋元帅，扈跸汉诸王。\n聊用夸胡客，还闻詟鬼方。\n迴舆百里囿，锡宴九霞觞。\n射以驺虞节，歌为白雪倡。\n仙山鲸海上，御苑斗城旁。\n周镐欢麀鹿，虞韶集凤凰。\n瑶池春水渌，犹误濯沧浪。",
        "dynasty": "宋",
        "collection_info": null
    },
    {
        "title": "仆射李相公宅观花烛",
        "author": "杨亿",
        "content": "孙阁相君和鼎贵，秦楼爱婿坦床贤。\n东方千骑还居上，南极三星正在天。\n路入桃源花烂漫，桥横银汉水漪涟。\n乘龙择对真无比，月桂宫中第一仙。",
        "dynasty": "宋",
        "collection_info": null
    },
    {
        "title": "窦咏从淮阳军",
        "author": "杨亿",
        "content": "名题仙籍广寒宫，负羽从军意气雄。\n万石世家标国史，孔璋书檄愈头风。\n狂翻竹箭春波急，满酌榴花别酒空。\n腰佩吴鈎衣楚制，柳堤千里跃青骢。",
        "dynasty": "宋",
        "collection_info": null
    },
    {
        "title": "廉上人归天台",
        "author": "杨亿",
        "content": "旧住赤城华顶峰，桂岩芝崦白云重。\n弥天曾共习凿齿，入洛因寻陆士龙。\n寒烛伴吟经腊雪，雨花开讲过晨钟。\n浮沤一念归心起，本寺房前见偃松。",
        "dynasty": "宋",
        "collection_info": null
    },
    {
        "title": "次韵和李寺丞见寄之什",
        "author": "杨亿",
        "content": "云章承诏祝高穹，夜听空歌宿綘宫。\n正怯龟肠终日内，忽传雁信五城中。\n八珍伊鼎盐梅味，九夏尧厨萐莆风。\n苦恨斋居方慎独，朵颐大嚼与谁同。",
        "dynasty": "宋",
        "collection_info": null
    },
    {
        "title": "次韵和右巡李端公见寄之什",
        "author": "杨亿",
        "content": "首夏修时祭，斋居贵洗心。\n神光浮汉畤，熏吹发虞琴。\n偃树枝成盖，丰碑字有金。\n秘文窥宝箓，荣路厌朝簪。\n捉麈思嘉话，烹鱼得好音。\n迴瞻柏台署，佳气九门深。",
        "dynasty": "宋",
        "collection_info": null
    },
    {
        "title": "大理黄丞宗旦通判颍州",
        "author": "杨亿",
        "content": "曾随征虏出萧关，又案公田汝水湾。\n南亩万箱增地利，西清三刻对天颜。\n一麾通守彤襜贵，九棘评刑赤笔闲。\n闾里欢迎旧从事，随车雨气自应还。",
        "dynasty": "宋",
        "collection_info": null
    },
    {
        "title": "陈小着从易知邵武军",
        "author": "杨亿",
        "content": "奏牍金门奉帝俞，平明鸾省剖铜符。\n北堂送喜应占鹊，南国思归不为鲈。\n岁月天涯乡树老，烟波江上客帆孤。\n会稽友婿堪羞死，邑令今来负弩驱。",
        "dynasty": "宋",
        "collection_info": null
    },
    {
        "title": "译经惣持大师致宗之泗上礼塔",
        "author": "杨亿",
        "content": "早传心印得衣珠，不学声闻证有余。\n犀柄屡登三殿讲，琅函新译五天书。\n莲华塔下焚香去，竹箭波间解缆初。\n随顺世缘无所住，经行宴坐自如如。",
        "dynasty": "宋",
        "collection_info": null
    },
    {
        "title": "欧阳使者监和州军",
        "author": "杨亿",
        "content": "新剖牙璋出护军，使车归养指江濆。\n綵衣楚国老莱子，白首长安万石君。\n虎眼波狂征棹急，鲈鱼鲙美寿杯醺。\n东南极目无氛祲，不假横戈看阵云。",
        "dynasty": "宋",
        "collection_info": null
    },
    {
        "title": "胡小着克顺知泉州惠安县兼过南昌别墅",
        "author": "杨亿",
        "content": "平明束简下兰台，海县鸣琴亦滞才。\n厌说风尘住京洛，贪看雪浪架蓬莱。\n楚江归思鲈鱼鲙，随岸离筵竹叶杯。\n通德旧居旌阙在，辽东鹤驭少徘徊。",
        "dynasty": "宋",
        "collection_info": null
    },
    {
        "title": "内当",
        "author": "杨亿",
        "content": "芝泥初熟诏书成，红药翻阶昼景清。\n屋瓦生烟宫漏永，时闻幽鸟自呼名。",
        "dynasty": "宋",
        "collection_info": null
    },
    {
        "title": "读史学白体",
        "author": "杨亿",
        "content": "易牙昔日曾蒸子，翁叔当年亦杀儿。\n史笔是非空自许，世情真僞復谁知。",
        "dynasty": "宋",
        "collection_info": null
    },
    {
        "title": "闺思",
        "author": "杨亿",
        "content": "征夫万里戍交河，塞外萧条朔气多。\n古壁暗蛩催夜织，朝来一叶下庭柯。",
        "dynasty": "宋",
        "collection_info": null
    },
    {
        "title": "李御史",
        "author": "杨亿",
        "content": "清晓乘骢出九逵，内朝簪笔坐前墀。\n天家御史非凡格，曾向昆崘服众芝。",
        "dynasty": "宋",
        "collection_info": null
    },
    {
        "title": "王殿丞举通判桂州",
        "author": "杨亿",
        "content": "科名得玉向昆邱，家世长淮入海流。\n通籍殿中鈎盾省，颁条岭外桂林州。\n汉皇前席期清夜，楚客归帆指素秋。\n父老欢闻邻郡政，壶浆千里待鸣驺。",
        "dynasty": "宋",
        "collection_info": null
    },
    {
        "title": "大名温尚书之任",
        "author": "杨亿",
        "content": "窣云楼堞古铜台，幕府池塘菡蓞开。\n毕万山河千里迥，亚夫钟鼓九天来。\n属鞬前队射鵰手，载笔初筵倚马才。\n命将文昌非细事，星光昨夜动昭回。",
        "dynasty": "宋",
        "collection_info": null
    },
    {
        "title": "喜贺梁三入翰林",
        "author": "杨亿",
        "content": "六鳌云海冠蓬莱，玉署深严枕斗魁。\n汉殿论兵得颇牧，梁园作赋掩邹枚。\n趋朝御案香盈袖，侍宴仙茎露满杯。\n五色天书看视草，悬知独有长卿才。",
        "dynasty": "宋",
        "collection_info": null
    },
    {
        "title": "次韵和昭侯立秋见寄",
        "author": "杨亿",
        "content": "云峰半敛火西流，桃簟微凉忽报秋。\n饮露吸风齐女怨，登山临水楚人愁。\n珠喉倚瑟华堂暮，桂烬薫衣别院幽。\n美疢已平休沐近，会应投辖一相留。",
        "dynasty": "宋",
        "collection_info": null
    },
    {
        "title": "弟伋归宁",
        "author": "杨亿",
        "content": "一夕西风木叶飞，长安久客念庭闱。\n去随塞鴈衔芦远，归值家鷄啄黍肥。\n负郭生涯同季子，澄江诗景属玄晖。\n帝城紫陌多尘土，免化轻云白纻衣。",
        "dynasty": "宋",
        "collection_info": null
    },
    {
        "title": "景阳谏议赴余杭",
        "author": "杨亿",
        "content": "浙水东西两节旄，君今于此握戎韬。\n油囊仙姥流霞酒，鰌穴灵胥白鹭涛。\n盘石起家传典训，翘车开幕聘英髦。\n子牟江海终非久，剩鲙鲈鱼把蟹螯。",
        "dynasty": "宋",
        "collection_info": null
    },
    {
        "title": "杭州严从事",
        "author": "杨亿",
        "content": "柳岸兰桡片席飞，秋风泽国季鹰归。\n幕中莲渚红衣脱，江外莼羮紫线肥。\n十部须知从事贵，双鱼莫遣尺书稀。\n西陵正接家山路，试为因人问钓矶。",
        "dynasty": "宋",
        "collection_info": null
    },
    {
        "title": "鄱阳皮录事",
        "author": "杨亿",
        "content": "松陵遗集占风骚，故国田园没海涛。\n三世青毡传旧物，十年黄绶叹徒劳。\n谢塘春草侵魂梦，潘县秋霜入鬓毛。\n鄱水黄金漫如粟，想君终不染脂膏。",
        "dynasty": "宋",
        "collection_info": null
    },
    {
        "title": "史馆杨嵎学士以诗话及空门之事次韵和之",
        "author": "杨亿",
        "content": "双树金言付嘱频，阎浮外护託王臣。\n谁知天禄草玄客，曾是灵山受记人。",
        "dynasty": "宋",
        "collection_info": null
    },
    {
        "title": "诸暨簿张慈",
        "author": "杨亿",
        "content": "新官佐邑近闽禺，令伯欢心就养初。\n暂住梁园慵献赋，因经禹穴更探书。\n忘机海国亲鸥鸟，寄信京华託鲤鱼。\n迴日杀青兼两载，想君清俸亦无余。",
        "dynasty": "宋",
        "collection_info": null
    },
    {
        "title": "次韵和昭收寄银台李舍人之什",
        "author": "杨亿",
        "content": "柱下方书掌事机，深严侍从接论思。\n归鞍通德香街迥，前席延英昼漏迟。\n菊径顿疏陶靖节，月楼偏忆庾元规。\n华堂宴集应难去，玉斝醇醪满劝谁。",
        "dynasty": "宋",
        "collection_info": null
    },
    {
        "title": "送吴航",
        "author": "杨亿",
        "content": "井臼荒凉旅鬓班，经年索米住长安。\n囊中卖赋金都尽，衣上悲秋泪不干。\n客路飘蓬殊未定，侯门置醴岂成欢。\n担簦忽起东游兴，庭树西风昨夜寒。",
        "dynasty": "宋",
        "collection_info": null
    },
    {
        "title": "并州王谏议",
        "author": "杨亿",
        "content": "锁闱聊辍皂囊封，昼锦还乡意气雄。\n别墅挥金延父老，近郊骑竹见儿童。\n蒲卢善化终成政，蟋蟀深思未变风。\n更待出师平黠虏，戎衣献捷大明宫。",
        "dynasty": "宋",
        "collection_info": null
    },
    {
        "title": "奉和翰林诸公贺阁长李公领银台之什",
        "author": "杨亿",
        "content": "西汉公车主上章，官曹秘邃接明光。\n天书时草凤凰诏，边奏亲开赤白囊。\n咫尺青规频借筯，离披金蘂阻飞觞。\n瀛洲仙侣相期处，铜马门中白玉堂。",
        "dynasty": "宋",
        "collection_info": null
    },
    {
        "title": "姚起居赴两浙转运",
        "author": "杨亿",
        "content": "吴会商功利，蓬丘辍史臣。\n同僚供祖帐，属郡望行尘。\n富国催流马，编年废获麟。\n櫜鞬二千石，襦袴几州人。\n名姓丹台籍，封疆析木津。\n片言空犴狱，密启到鈎陈。\n且运方船粟，初尝千里莼。\n江山助诗思，新咏掩汀苹。",
        "dynasty": "宋",
        "collection_info": null
    },
    {
        "title": "集贤刘工部隲知衡州",
        "author": "杨亿",
        "content": "仁里古湘川，颁条命隽贤。\n腰垂丈二组，身下九重天。\n山水登临思，庭闱喜惧年。\n官曹郎位宿，衣袂御炉烟。\n记事成新史，赓歌有雅篇。\n为贪驱弩矢，不从泛楼船。\n治道山阴卒，离羣藏室仙。\n衡阳无过鴈，尺素若为传。",
        "dynasty": "宋",
        "collection_info": null
    },
    {
        "title": "魏奉礼昭文知吉州龙泉县",
        "author": "杨亿",
        "content": "平昔登龙坂，因缘识玉人。\n庭中华毂满，膝下綵衣新。\n少列悲先露，高堂泣累茵。\n嘉宾碣馆闭，遗业寝邱贫。\n弓冶传家久，絃歌宰邑频。\n循良同汉吏，惠爱及齐民。\n又出夷门去，还临灨水滨。\n不须轻百里，自古应星辰。",
        "dynasty": "宋",
        "collection_info": null
    },
    {
        "title": "作坊魏使知隰州",
        "author": "杨亿",
        "content": "几年供奉宣徽殿，一旦腰悬刺史鱼。\n戚里园林甲京洛，将坛家世阅诗书。\n离筵惜别空银榼，官舍思归梦玉除。\n四十专城谁不羡，骖驔千骑拥干旟。",
        "dynasty": "宋",
        "collection_info": null
    },
    {
        "title": "司农栾少卿知洪州",
        "author": "杨亿",
        "content": "大农搜粟汉名卿，千里江西拥斾旌。\n腰下金龟三品绶，手中铜虎八州兵。\n属鞬牧伯趋庭见，骑竹儿童塞路迎。\n洪井主人今重士，肯教悬榻有尘生。",
        "dynasty": "宋",
        "collection_info": null
    },
    {
        "title": "送邵梁秀才",
        "author": "杨亿",
        "content": "君家罨画溪，岁晚忽思归。\n密雪不献赋，流尘空化衣。\n购书藏屋壁，温席奉庭闱。\n清世莫招隐，垂天待一飞。",
        "dynasty": "宋",
        "collection_info": null
    },
    {
        "title": "酬秘阁黄少卿因见所作洞霄宫碑且有题记",
        "author": "杨亿",
        "content": "谯郡增严李母祠，神龟矫首负金碑。\n豆萁已乏不休思，韲臼兼无绝妙辞。\n翠琰雄文惭内史，黄庭美翰枉羲之。\n蓬丘丽句偏相许，胜得山龙衮服披。",
        "dynasty": "宋",
        "collection_info": null
    },
    {
        "title": "弟僓归乡",
        "author": "杨亿",
        "content": "客儿诗思掩春塘，杖策来观上国光。\n举白万钱酤酒饮，杀青千卷买书藏。\n梁园绿篠将欹雪，楚岸苍葭已变霜。\n跃马还家那隔岁，预应干鹊报高堂。",
        "dynasty": "宋",
        "collection_info": null
    },
    {
        "title": "弟伸归乡",
        "author": "杨亿",
        "content": "泽国思归咏采兰，束书携剑出长安。\n天涯朝暮倚门望，岁晏风霜行路难。\n闽岭夕岚乡树老，楚江寒浪客衣单。\n岩前旧勒移文处，到日重须拂藓看。",
        "dynasty": "宋",
        "collection_info": null
    },
    {
        "title": "王尚食知凤翔",
        "author": "杨亿",
        "content": "露冕分忧辍近班，朝阳鸣凤古岐山。\n三刀吉梦频为郡，驷马高车又出关。\n宴客羽觞那有筭，题诗綵笔莫教閒。\n将坛义府平生事，早立边功振凯还。",
        "dynasty": "宋",
        "collection_info": null
    },
    {
        "title": "福州古田宰李堪",
        "author": "杨亿",
        "content": "由来百里应华星，何况牛刀乍发硎。\n五柳不须轻印绶，七闽聊且访图经。\n雪天畅饮连浮白，海县抄书剩杀青。\n公暇好裁封禅颂，圣皇将欲驾云亭。",
        "dynasty": "宋",
        "collection_info": null
    },
    {
        "title": "黄旦宰江州德化县",
        "author": "杨亿",
        "content": "外台论荐达乘舆，花县絃歌制锦初。\n气直公车曾谏猎，政清官舍旧悬鱼。\n二林重结遗民社，五柳閒寻靖节居。\n好继谪仙留绝唱，云屏九叠倚晴虚。",
        "dynasty": "宋",
        "collection_info": null
    },
    {
        "title": "赠文照大师",
        "author": "杨亿",
        "content": "读徧龙宫七佛书，一尘无念得衣珠。\n金园讲席天花满，沙界禅心水月孤。\n拥衲夜霜凝屋瓦，闭关春雨长庭芜。\n公卿半是空门友，瓶锡因循寄上都。",
        "dynasty": "宋",
        "collection_info": null
    },
    {
        "title": "慎大詹以吴柑见贶",
        "author": "杨亿",
        "content": "龙阳休说木奴洲，震泽黄柑占上流。\n承露玉浆仙掌曙，亚霜金颗洞庭秋。\n香黏素手吴娃丽，冷涤朝酲楚客愁。\n应似荔支催入贡，随河飞鸟逐鸣驺。",
        "dynasty": "宋",
        "collection_info": null
    },
    {
        "title": "秘阁舒职方知舒州",
        "author": "杨亿",
        "content": "西昆册府控千庐，鈆笔多年校鲁鱼。\n厌享双鷄太官膳，贪乘五马使君车。\n明光画省辞青琐，天柱仙坛访紫书。\n只恐政成抛印绶，携家深入白云居。",
        "dynasty": "宋",
        "collection_info": null
    },
    {
        "title": "夜宴",
        "author": "杨亿",
        "content": "玉壶春漏咽铜龙，画栋尘飞曲未终。\n樽酒渌醅和蚁泛，窗灯红熖隔纱烘。\n水沉烟袅风微起，霜桧阴圆月正中。\n苦恨当关催夙驾，平明入谒未央宫。",
        "dynasty": "宋",
        "collection_info": null
    },
    {
        "title": "陈太博知建州",
        "author": "杨亿",
        "content": "梦笔山连化剑津，两乡人看锦衣新。\n北堂滫瀡三牲膳，南陌骖驔五马尘。\n画角声残铃阁暮，露牙香细茗园春。\n瓯闽自昔多居士，谁是贤侯席上珍。",
        "dynasty": "宋",
        "collection_info": null
    },
    {
        "title": "再别陈建州因以抒意",
        "author": "杨亿",
        "content": "北阙多年作侍臣，一枝烟雨忆南闽。\n留连五鼓趋丹禁，健羡双旌拥画轮。\n篱畔菊荒环堵宅，山中鹤怨未归人。\n州民刺字空漫灭，目断东方千骑尘。",
        "dynasty": "宋",
        "collection_info": null
    },
    {
        "title": "梁四谏议知凤翔府",
        "author": "杨亿",
        "content": "几日银台阅副封，岐阳西顾委秦中。\n函关叱驭经天险，豳国闻鷄接土风。\n云幕杯盘三省近，星邮章奏九门通。\n下车卧理应无事，莫遣融樽酒暂空。",
        "dynasty": "宋",
        "collection_info": null
    },
    {
        "title": "钱易赴蕲春",
        "author": "杨亿",
        "content": "名重星垣试，官閒月寺中。\n竹符千里郡，花浪一帆风。\n尘隙驹从度，霞觞酒莫空。\n公堂封笔塜，邮舍递诗筒。\n骚客休怀楚，词臣合荐雄。\n长庚谪仙骨，须入抃鳌宫。",
        "dynasty": "宋",
        "collection_info": null
    },
    {
        "title": "福州张从事",
        "author": "杨亿",
        "content": "万人都督古闽州，幕府旌门映碧油。\n阃外依莲滞英俊，樽前噉薤占风流。\n犀灯照水窥龙剑，鲸浪喷空见蜃楼。\n暇日登高赋沧海，添盐堪为昔贤羞。",
        "dynasty": "宋",
        "collection_info": null
    },
    {
        "title": "元净上人之新安谒李学士兼游庐阜",
        "author": "杨亿",
        "content": "双阙重城到几迴，两游千里忽浮杯。\n黟江春水浅深渌，庐岳夏莲倾倒开。\n谢守同翻贝叶字，汤师独占碧云才。\n旧房京寺门空闭，坐榻凝尘砌长苔。",
        "dynasty": "宋",
        "collection_info": null
    },
    {
        "title": "京府狱空降诏因寄大尹学士",
        "author": "杨亿",
        "content": "长安恶少罢探丸，桴鼓声沉禁网寛。\n三尺旧章闲玉律，八行优诏下金銮。\n帝临宣室方前席，民值唐年耻画冠。\n终日讼庭无一事，早调伊鼎佐汤盘。",
        "dynasty": "宋",
        "collection_info": null
    },
    {
        "title": "叶秘书温知蜀州江原县",
        "author": "杨亿",
        "content": "秘省丞郎出字人，锦江偏好濯缨尘。\n酒垆千古风流地，花县三年烂漫春。\n白羽豫州慵草檄，青天蜀道厌摧轮。\n巴猿杜魄惊乡梦，莫遣霜华髩畔新。",
        "dynasty": "宋",
        "collection_info": null
    },
    {
        "title": "和酬秘阁钱少卿夜直见寄次韵",
        "author": "杨亿",
        "content": "甘瓜朱李郢醪浓，素绠银床荫碧桐。\n赐第旧连丹凤阙，直庐今在未央宫。\n承云仙掌延年露，转蕙熏絃解愠风。\n此夕蓬山好逃暑，月轩清话恨难同。",
        "dynasty": "宋",
        "collection_info": null
    },
    {
        "title": "送石枕与参政王给事",
        "author": "杨亿",
        "content": "千古碧潭秋水骨，琢成孤枕冷于冰。\n因为江外朱轮守，得自林閒白足僧。\n月幌光寒吞桂魄，暑轩气爽压梅蒸。\n奇章好尚非流俗，愿向萧斋代曲肱。",
        "dynasty": "宋",
        "collection_info": null
    },
    {
        "title": "黄小着震知兴元府南郑县",
        "author": "杨亿",
        "content": "藏室仙郎罢属辞，暑天驱传出京畿。\n流年两鬓生华髪，宰邑全家住翠微。\n九折坂长须叱驭，三声猿苦莫霑衣。\n金门荐鹗知音在，不到瓜时捧诏归。",
        "dynasty": "宋",
        "collection_info": null
    },
    {
        "title": "陈尧拱廷评致仕归蜀",
        "author": "杨亿",
        "content": "一家今有十朱轮，独忆云山欲退身。\n天邑繁华行乐厌，月曹清要命书新。\n西风跃马经秦甸，东道椎牛讌孟邻。\n秋稼万箱僮百指，羲皇之上更何人。",
        "dynasty": "宋",
        "collection_info": null
    },
    {
        "title": "史馆赵祠部况通判宿州",
        "author": "杨亿",
        "content": "风流华省含香客，籍甚先朝奏赋人。\n竹使三年劳佐郡，柳堤千里待行春。\n文园避事心长笑，天禄雠书鬓渐新。\n帝念河渠在封部，特缘经义委名臣。",
        "dynasty": "宋",
        "collection_info": null
    },
    {
        "title": "择良上人归天台",
        "author": "杨亿",
        "content": "片席然犀经水府，几程登陆望霞标。\n吟情晚日繁云合，归路秋风密叶凋。\n行道六时庐岳漏，浮杯千里浙江潮。\n旧房宴坐观空后，香积多年饭顿销。",
        "dynasty": "宋",
        "collection_info": null
    },
    {
        "title": "表玄师归缙云有怀故雄阇黎成转韵六十四句",
        "author": "杨亿",
        "content": "括苍古名郡，生齿三万家。\n我昔自仙殿，捧诏临军牙。\n清心治朞月，讼息民无譁。\n雄公真大士，宴坐绵岁华。\n驾言造梵宇，室迩惊人遐。\n迎门虎溪屐，布地牛头花。\n庭松偃翠盖，涧泉漱金沙。\n坐闻师子吼，归恨踆乌斜。\n驿召还上都，腾装即修路。\n别师黄金园，赠我碧云句。\n我归步赤墀，代言红药署。\n弹指知苦空，观心得降住。\n藏识惭宿薫，轮迴悲晚悟。\n折简问南宗，寄言满缃素。\n绝念契真如，忘筌离文字。\n刼烧虽洞然，龙华决同遇。\n师名达宸扆，恩诏颁方袍。\n欢喜黑白众，萧衰霜雪毛。\n毗邪见有疾，示身如幻泡。\n双林忽归寂，人天但哀号。\n堆案遗札在，满钵香饭销。\n只应伸臂顷，未觉他方遥。\n犀柄挂空壁，鴈塔千层霄。\n七返暂来去，四大非坚牢。\n口占成尺题，手泽着纸尾。\n亲遣上足师，浮杯渡江水。\n云朵摇笔精，玉音锵里耳。\n遗我方石枕，斑文剪霞绮。\n谕我求菩提，心坚正如此。\n怆然悲梦形，汍澜泪盈眦。\n上足今去归，焚修益勤止。\n当续祖灯明，无令社莲死。",
        "dynasty": "宋",
        "collection_info": null
    },
    {
        "title": "苏寺丞维甫知简州阳安县兼携家之任",
        "author": "杨亿",
        "content": "神鸡缥碧马金精，西海桑田一掌平。\n苜蓿度关风渐劲，莓苔登栈雨新晴。\n琴斋尽室无归梦，锦里当垆奈宿酲。\n麈柄清谈且为政，莫贪蒟酱学论兵。",
        "dynasty": "宋",
        "collection_info": null
    },
    {
        "title": "宿斋太乙宫答李寺丞次韵",
        "author": "杨亿",
        "content": "泰畤斋居肃，梧楸荫缭垣。\n露葵深得味，风铎乍成喧。\n绿髪松乔侣，丹经黄老言。\n心期阻良久，蝶梦绕朱门。",
        "dynasty": "宋",
        "collection_info": null
    },
    {
        "title": "建溪十咏 武夷山",
        "author": "杨亿",
        "content": "灵岳标真牒，孤峰入紫氛。\n藤萝暗仙穴，猿鸟骇人羣。\n古道千年在，悬流万壑分。\n汉坛秋藓驳，谁祀武夷君。",
        "dynasty": "宋",
        "collection_info": null
    },
    {
        "title": "北苑焙",
        "author": "杨亿",
        "content": "灵芽呈雀舌，北苑雨前春。\n入贡先诸夏，分甘及近臣。\n越瓯犹借渌，蒙顶敢争新。\n鸿渐茶经在，区区不遇真。",
        "dynasty": "宋",
        "collection_info": null
    },
    {
        "title": "北苑焙 朗山寺",
        "author": "杨亿",
        "content": "层峦连近郭，占胜有招提。\n宿雾昏金像，飞泉溅石梯。\n钟声空谷答，塔影乱云齐。\n千骑时来此，寻幽独杖藜。",
        "dynasty": "宋",
        "collection_info": null
    },
    {
        "title": "北苑焙 陆羽井",
        "author": "杨亿",
        "content": "陆羽不到此，标名慕昔贤。\n金瓶垂素绠，石甃湛寒泉。\n百汲甘宁竭，千金志不迁。\n真茶泛云液，一歠可延年。",
        "dynasty": "宋",
        "collection_info": null
    },
    {
        "title": "北苑焙 梨山庙",
        "author": "杨亿",
        "content": "唐季临兹郡，生祠已荐馨。\n声诗传乐府，庙貎载图经。\n画壁流尘暗，金碑古藓青。\n细民时请福，挝鼓赛遗灵。",
        "dynasty": "宋",
        "collection_info": null
    },
    {
        "title": "北苑焙 勤公亭",
        "author": "杨亿",
        "content": "危亭压波面，屹若抃灵鳌。\n浮蚁酡颜数，飞鸿送目劳。\n吏围披簿领，僧伴话风骚。\n何日登悬榻，州民刺有毛。",
        "dynasty": "宋",
        "collection_info": null
    },
    {
        "title": "北苑焙 大中塔",
        "author": "杨亿",
        "content": "鷄园开净土，鴈塔倚寒空。\n风铎和清梵，晴幡映彩虹。\n香花倾海国，金碧拟天宫。\n绝顶登临处，溪山一掌中。",
        "dynasty": "宋",
        "collection_info": null
    },
    {
        "title": "北苑焙 仙人洲",
        "author": "杨亿",
        "content": "寒潭吞别派，孤屿屹中流。\n昔有骖鸾客，因名坠马洲。\n洪波长赴海，碧树几经秋。\n城郭何年变，空闻鹤语愁。",
        "dynasty": "宋",
        "collection_info": null
    },
    {
        "title": "北苑焙 延平津",
        "author": "杨亿",
        "content": "积水深无际，神龙此屈蟠。\n媚川珠彩动，射斗剑光寒。\n燕脯谁能寄，犀灯岂易看。\n负图当瑞圣，何苦蛰洪澜。",
        "dynasty": "宋",
        "collection_info": null
    },
    {
        "title": "北苑焙 毛竹洞",
        "author": "杨亿",
        "content": "洞门生异竹，冉冉接同亭。\n石迸狂鞭怒，霜封密叶青。\n实应容凤食，杖欲变龙形。\n逋客归何日，岩阿已勒铭。",
        "dynasty": "宋",
        "collection_info": null
    },
    {
        "title": "因与西厅参政侍郎奕棋予输纸笔砚三物以诗见征属宣毫适尽但送蜀笺端砚继以此章",
        "author": "杨亿",
        "content": "多年燥吻苍苔砌，秃尽江南石上毫。\n五色蛮笺犹有剩，一拳端砚岂胜劳。\n萧斋幸预谈宾末，谢墅深降奕思高。\n微物供堂方犹豫，丹青笔下枉风骚。",
        "dynasty": "宋",
        "collection_info": null
    },
    {
        "title": "又以建茶代宣笔别书一绝",
        "author": "杨亿",
        "content": "青管演纶都已竭，文楸争道恨非高。\n辄将花苑先春茗，聊代山中堕月毫。",
        "dynasty": "宋",
        "collection_info": null
    },
    {
        "title": "游王氏东园",
        "author": "杨亿",
        "content": "名园聊得拂尘衣，深入春丛一径微。\n万树未饶金谷富，百畦犹有汉阴机。\n青苹风暖天鷄出，文杏巢干海鷰归。\n向晚鸣驺九门路，柳堤回首独依依。",
        "dynasty": "宋",
        "collection_info": null
    },
    {
        "title": "送僧归苏州",
        "author": "杨亿",
        "content": "说法雄音敌海潮，一栖京寺叶频凋。\n水田三事衣将敝，香积多年饭顿销。\n忽忆虎丘飞梦到，更闻莲社寄书招。\n好传祖印归南土，莫遣宗风渐寂寥。",
        "dynasty": "宋",
        "collection_info": null
    },
    {
        "title": "送僧归越州",
        "author": "杨亿",
        "content": "旧房稽岭锁春苔，猿鸟欢迎振锡迴。\n花雨六时飘讲席，樵风千里送浮杯。\n一乘了义刳心学，三藏真文盥手开。\n迹似孤云本无滞，飘飘新到帝乡来。",
        "dynasty": "宋",
        "collection_info": null
    },
    {
        "title": "张泌东游",
        "author": "杨亿",
        "content": "玉籍参差未策名，东游聊得拂尘缨。\n长亭酒尽骊歌阕，下榻波狂鹢棹轻。\n泽国鲙鲈悬梦想，戟门罗雀断逢迎。\n秋期莫到槐花老，待听新文掷地声。",
        "dynasty": "宋",
        "collection_info": null
    },
    {
        "title": "喜王虞部赐进士及第",
        "author": "杨亿",
        "content": "中台高应列星文，千骑骖驔拥画轮。\n起草已夸双笔健，登科更占一枝春。\n龙津召宴芝泥湿，鴈塔题名麝墨新。\n只待甘泉重奏赋，彯缨长奉属车尘。",
        "dynasty": "宋",
        "collection_info": null
    },
    {
        "title": "送章四十舅翁东归",
        "author": "杨亿",
        "content": "乡党共推贤，干名二十年。\n早怀荆岫璞，迟下祖生鞭。\n敢谏书无报，徒行履欲穿。\n圣朝公道在，搔首赋归田。",
        "dynasty": "宋",
        "collection_info": null
    },
    {
        "title": "范仪下第东归",
        "author": "杨亿",
        "content": "君住武夷乡，思归便促装。\n溪鳞丝缕细，园茗露牙香。\n雷火悲三上，金钱困一囊。\n长缨尘土满，会待濯沧浪。",
        "dynasty": "宋",
        "collection_info": null
    },
    {
        "title": "送章頔寺丞之巴陵",
        "author": "杨亿",
        "content": "涔阳从事有嘉声，外计封章荐姓名。\n再命便为千室宰，于飞又岀九重城。\n腰悬铜墨才犹屈，吟对江山思转清。\n楚客十年偏遂意，秋风满筯紫莼羹。",
        "dynasty": "宋",
        "collection_info": null
    },
    {
        "title": "外弟张湜西游",
        "author": "杨亿",
        "content": "六年随我客梁园，西上孤飞彻九门。\n抱璞有瑕唯叹命，泣岐无託更销魂。\n秦关百二聊乘兴，汉牍三千待叫阍。\n赤日炎风两京道，文章满腹与谁论。",
        "dynasty": "宋",
        "collection_info": null
    },
    {
        "title": "章羣下第东归",
        "author": "杨亿",
        "content": "卓荦修词有古风，计偕西上剧飘蓬。\n梁园失意三春月，闽岭思归一亩宫。\n且喜还家仪舌在，莫嗟为客赵囊空。\n九天下诏崇儒术，好绝韦编待至公。",
        "dynasty": "宋",
        "collection_info": null
    },
    {
        "title": "贺资政学士王侍郎",
        "author": "杨亿",
        "content": "沥恳青规动帝心，秋曹月殿宠光深。\n论思东序清閒宴，偃息西昆翰墨林。\n私第藏书皆有副，公庭种竹待成阴。\n卧龙禁闼应非久，救旱还须起作霖。",
        "dynasty": "宋",
        "collection_info": null
    },
    {
        "title": "表弟廷评章得象知信州玉山县",
        "author": "杨亿",
        "content": "怀玉烟霞接武夷，我思祖德涕霑衣。\n县斋制锦留遗爱，庭树藏镮长旧围。\n彭泽公田今已废，辽东邑子半应非。\n津亭送别空搔首，籍在金门未得归。",
        "dynasty": "宋",
        "collection_info": null
    },
    {
        "title": "梁大谏自鳯翔乞留台寄诗言志次韵酬之",
        "author": "杨亿",
        "content": "联飞仙掖旧心朋，笑我池笼出未能。\n文陛彯缨空自愧，香山蜡屐与谁登。\n託身羿彀忧危甚，引领黄陂鄙吝增。\n二室风烟莫全占，会须携手蹑云层。",
        "dynasty": "宋",
        "collection_info": null
    },
    {
        "title": "石殿丞通判濮州",
        "author": "杨亿",
        "content": "龙虎游从分不疏，忽闻新命佐鱼符。\n经旬苦雨淹行斾，几曲洪河贯郡图。\n浮蚁酒浓频举白，折胶风劲好弯弧。\n贤侯东道欢相得，期月民谣待袴襦。",
        "dynasty": "宋",
        "collection_info": null
    },
    {
        "title": "元奉宗宰绩溪",
        "author": "杨亿",
        "content": "游梁度几春，时誉蔼天伦。\n家寄汀苹久，名题桂籍新。\n溪鳞清可数，泽雉到应驯。\n黟歙非难治，民风自古淳。",
        "dynasty": "宋",
        "collection_info": null
    },
    {
        "title": "李工部江南转运",
        "author": "杨亿",
        "content": "含香五字客，尚齿十年兄。\n旧奏梁园赋，新题汉柱名。\n出驱星使传，入佐地官征。\n献可方前笏，分忧又抗旌。\n富饶今泽国，佳丽古台城。\n错节投刀释，頺纲揽辔清。\n沃心期密启，衔尾待香秔。\n处处江山秀，行春莫计程。",
        "dynasty": "宋",
        "collection_info": null
    },
    {
        "title": "杨日华宰钱塘",
        "author": "杨亿",
        "content": "洛社负才名，吾宗占宁馨。\n闻诗趋鲤室，袭庆堕鳣庭。\n力学窥堂奥，孤飞彻杳冥。\n一枝攀绿桂，百里应华星。\n汉网何曾密，吴歈正好听。\n油囊满醇酎，千日莫期醒。",
        "dynasty": "宋",
        "collection_info": null
    },
    {
        "title": "柳绅归缙云",
        "author": "杨亿",
        "content": "东瓯别业寄秋云，平昔题桥墨尚存。\n故郡曾登太守榻，上都频扫相君门。\n挥毫月殿香盈袖，锡讌星津酒满樽。\n归去吏民如问我，五年书命紫薇垣。",
        "dynasty": "宋",
        "collection_info": null
    },
    {
        "title": "表弟李宗元知桂州阳朔县",
        "author": "杨亿",
        "content": "桂林阳朔溪山秀，莫叹迢迢五岭南。\n百里字人须敏政，千金酌水更惩贪。\n鸣榔下濑潮程远，曵彩升堂寿讌酣。\n远地民淳无牒诉，县斋终日好清谈。",
        "dynasty": "宋",
        "collection_info": null
    },
    {
        "title": "高起居知广州",
        "author": "杨亿",
        "content": "作藩南越古称雄，五管皆归节制中。\n腰佩金龟三品绶，船开畵鹢一帆风。\n橘官手版趋尘远，梅使星车附信通。\n暂阻螭头夹香案，清宵应梦未央宫。",
        "dynasty": "宋",
        "collection_info": null
    },
    {
        "title": "丁集贤通判余杭",
        "author": "杨亿",
        "content": "辽东羽客富仙材，仙殿飞觞接上台。\n便道归宁白苹渚，经时赐对柏梁台。\n里中驱弩先行路，膝下斑衣庆寿杯。\n明诏许令过别墅，不忧郡阁简书催。",
        "dynasty": "宋",
        "collection_info": null
    },
    {
        "title": "吴航赴宜兴簿",
        "author": "杨亿",
        "content": "家住武夷峰，眉间道气浓。\n风尘久为客，雷火近成龙。\n试吏江城僻，宁亲岭路重。\n一廛期没齿，乐土定相容。",
        "dynasty": "宋",
        "collection_info": null
    },
    {
        "title": "十六兄赴韶州从事",
        "author": "杨亿",
        "content": "魏帝台邉拂战尘，初平山畔綵衣新。\n又攀高柳隋堤暮，却寄寒梅庾岭春。\n韶石閒寻张乐地，曹溪首访悟空人。\n男儿平昔四方志，莫厌区区走隻轮。",
        "dynasty": "宋",
        "collection_info": null
    },
    {
        "title": "章频宰南昌",
        "author": "杨亿",
        "content": "孺亭洪井古南昌，曾是梅仙试吏乡。\n一邑絃歌荣制锦，几程鸡犬接维桑。\n年深为客貂裘敝，秋晚还家菊径荒。\n平昔题桥今遂志，且斟寿酒献高堂。",
        "dynasty": "宋",
        "collection_info": null
    },
    {
        "title": "李廷评昭迪使淝上",
        "author": "杨亿",
        "content": "画舸西风五两斜，淮淝将命去程賖。\n衣缨黄阁相君后，门巷青春学士家。\n驿路新袍欺草色，公筵大白醉榴花。\n谢庭兰玉多才思，休澣裁诗对客夸。",
        "dynasty": "宋",
        "collection_info": null
    },
    {
        "title": "书怀寄刘五",
        "author": "杨亿",
        "content": "风波名路壮心残，三径荒凉未得还。\n病起东阳衣带缓，愁多骑省髩毛斑。\n五年书命尘西阁，千古移文愧北山。\n独忆琼枝苦霜霰，清罇岁晏强酡颜。",
        "dynasty": "宋",
        "collection_info": null
    },
    {
        "title": "赵殿丞知河南县",
        "author": "杨亿",
        "content": "鼎邑闾阎有古风，清谈为治自从容。\n官联殿省通朝籍，路过津桥入县封。\n柳荫天街时案辔，云生少室好搘笻。\n龙门旧有题名处，石壁苍苔駮几重。",
        "dynasty": "宋",
        "collection_info": null
    },
    {
        "title": "秘阁王校理知柳州",
        "author": "杨亿",
        "content": "南越尉佗国，罗池子厚神。\n桂林驱传远，芸阁解嘲频。\n行槖黄金满，归程皂盖新。\n一麾愁度岭，五綵喜宁亲。\n薏苡偏防疾，蒲芦善化人。\n蓬山直庐在，几砚日生尘。",
        "dynasty": "宋",
        "collection_info": null
    },
    {
        "title": "送僧归越",
        "author": "杨亿",
        "content": "中林宴坐赤髭繁，水月禅心出世间。\n说法音同海潮震，随缘身比岳云閒。\n曹溪嫡嗣多参见，碧落仙卿徧往还。\n归去旧房秋色晚，涧松枝偃雨苔斑。",
        "dynasty": "宋",
        "collection_info": null
    },
    {
        "title": "吴延年宰武义",
        "author": "杨亿",
        "content": "精神满腹富青春，烧尾曾看上禹门。\n献赋多年梁苑客，谪仙重世武夷孙。\n一同印绶光初命，几驿桑麻接故园。\n泽国归程秋欲尽，丹枫黄菊动吟魂。",
        "dynasty": "宋",
        "collection_info": null
    },
    {
        "title": "吴待问之蒙城簿",
        "author": "杨亿",
        "content": "西来赴调合闗繻，黄绶风尘厌九衢。\n祖席且同开口笑，公庭未免折腰趋。\n长安车马偏欺客，鲁国衣冠肯戏儒。\n共忆故园归计晚，旧游烟树隔重湖。",
        "dynasty": "宋",
        "collection_info": null
    },
    {
        "title": "黄少卿惠绿云汤",
        "author": "杨亿",
        "content": "新甫奇材百尺标，秋空高干拂鹏霄。\n仙经药品夸难老，人世霜天贵后凋。\n千古贞魂愁化实，九原荒壠恨为樵。\n谁硏露叶和云液，几宿春酲一啜消。",
        "dynasty": "宋",
        "collection_info": null
    },
    {
        "title": "灵隐长老归旧山",
        "author": "杨亿",
        "content": "浮杯心与海鸥亲，驻锡王城忽过春。\n麟殿九旬谈妙法，曹溪一滴渡迷津。\n狂翻竹箭波随棹，侧布黄金地绝尘。\n白黑欢迎猿鸟喜，绀园风定雨花新。",
        "dynasty": "宋",
        "collection_info": null
    },
    {
        "title": "皇甫太博知苏州",
        "author": "杨亿",
        "content": "长洲连岁得贤君，十万人家煦若春。\n激箭波狂浮画舸，散丝雨细逐朱轮。\n郡斋诗石铺轻藓，公宴歌喉落暗尘。\n未得休官作逋客，河梁归思满鲈莼。",
        "dynasty": "宋",
        "collection_info": null
    },
    {
        "title": "怀寄枢密王左丞",
        "author": "杨亿",
        "content": "高陪七圣从轩游，帷幄深严日运筹。\n口裏雌黄归品藻，盘中薤白想风流。\n珠宫地密妨趋谒，铜钵声沉断唱酬。\n独喜修书依绛帐，时登阙里受春秋。",
        "dynasty": "宋",
        "collection_info": null
    },
    {
        "title": "从叔郎中知潭州",
        "author": "杨亿",
        "content": "藩阃分忧重，关山去路賖。\n含香滞郎署，乘驲倦天涯。\n土贡千头橘，神祠万里沙。\n金碑纪风物，宝瑟怨年华。\n粉箨斑文簟，云腴紫笋芽。\n民田两岐麦，郡圃四时花。\n别恨休攀柳，归期待及瓜。\n鳣庭有遗训，清白自传家。",
        "dynasty": "宋",
        "collection_info": null
    },
    {
        "title": "黄刑部之陜西转运",
        "author": "杨亿",
        "content": "百二秦川四塞寛，甘泉烽火报平安。\n泥书双笔迁郎署，粒食千金仰县官。\n江海半生抛别墅，闗山何日解征鞍。\n定将鞭筭资心计，流马功成国史刊。",
        "dynasty": "宋",
        "collection_info": null
    },
    {
        "title": "史馆张学士知婺州",
        "author": "杨亿",
        "content": "鸾掖分符又出麾，津亭目送片帆飞。\n暂随越鸟栖烟树，重许吴侬见锦衣。\n属邑行春熊轼稳，公堂卜夜蟹螯肥。\n隐侯带眼看成缓，双阙恩深更忆归。",
        "dynasty": "宋",
        "collection_info": null
    },
    {
        "title": "答李光丞",
        "author": "杨亿",
        "content": "豹尾森森拂画檐，久留雕辇阅牙籖。\n字分三豕惭该博，馔费双鸡愧属厌。\n滥迹搢绅同北枳，草仪封禅待南鹣。\n相门兰玉裁新句，只恐京城纸价添。",
        "dynasty": "宋",
        "collection_info": null
    },
    {
        "title": "寄并州张给事",
        "author": "杨亿",
        "content": "山河表裏绝狼烟，幕府朝朝醉玳筵。\n合乐中军雄鼓吹，传杯四座艳花钿。\n行春好驻桑郊骑，卜夜谁谈雪窦禅。\n梁苑并门杳千里，离怀愁对月婵娟。",
        "dynasty": "宋",
        "collection_info": null
    },
    {
        "title": "寄刘秀州",
        "author": "杨亿",
        "content": "骑置迢迢阻玉音，左鱼江海遂初心。\n朱絃道直消浮谤，春草才多动苦吟。\n震泽析酲干树橘，华亭惊梦九皋禽。\n郡楼晴日东西望，几处甘棠接翠阴。",
        "dynasty": "宋",
        "collection_info": null
    },
    {
        "title": "无为军王从事",
        "author": "杨亿",
        "content": "奏牍曾蒙乙夜观，擅场文价在金銮。\n貂裘岁久京尘暗，鹢路风高旅翮残。\n取酒黄金都已尽，食鱼长铗更须弹。\n时清水国无书檄，谁见挥毫一据鞍。",
        "dynasty": "宋",
        "collection_info": null
    },
    {
        "title": "密直任学士知益州",
        "author": "杨亿",
        "content": "玉垒求贤牧，金门辍近臣。\n龙荒使传远，鸡省命书新。\n殿柱题名久，刀州入梦频。\n悬鱼喧旧政，叱驭继芳尘。\n珠履平原客，壶浆左蜀人。\n北堂牵远念，南诏抚殊邻。\n宴榭峨眉雪，歌筵濯锦春。\n乐章传辩士，卜肆访逋民。\n幕府觞无筭，池塘思有神。\n知谁预交辟，空羡吐车茵。",
        "dynasty": "宋",
        "collection_info": null
    },
    {
        "title": "休沐述怀寄秘阁钱少卿",
        "author": "杨亿",
        "content": "风号电笑雨平阶，纨素微凉暗入怀。\n昼枕乍成园吏梦，晨蔬聊学太常斋。\n名惭引籍通丹地，心愧移文刻翠崖。\n大隐金门犹自适，日亲方朔听诙谐。",
        "dynasty": "宋",
        "collection_info": null
    },
    {
        "title": "晏殊奉礼归宁",
        "author": "杨亿",
        "content": "垂髫婉娈便能文，骥子兰筋迥不羣。\n南国生刍人比玉，梁园修竹赋凌云。\n堵墻看试三公府，反哺知千万乘君。\n赐告归宁来别我，亭皋木叶正纷纷。",
        "dynasty": "宋",
        "collection_info": null
    },
    {
        "title": "送禅床与枢密王左丞",
        "author": "杨亿",
        "content": "北祖安禅唯看净，毗邪升座更谈空。\n须知密勿万机外，常在瑜伽三昧中。",
        "dynasty": "宋",
        "collection_info": null
    },
    {
        "title": "受诏修书述怀感事三十韵",
        "author": "杨亿",
        "content": "太极垂裳日，中原偃革初。\n楼船秋发咏，衡石夜程书。\n好问虚前席，徴贤走传车。\n蓬莱侔汉制，煨烬访秦余。\n紬绎资金匮，规模出玉除。\n纷纶开四部，秘邃接千庐。\n饫赐双鸡膳，亲迴六尺舆。\n华芝下阊阖，白羽拥储胥。\n望气成龙虎，披文辩鲁鱼。\n清光无咫尺，玄览亦踌躇。\n羣彦挥铅笔，微生滥石渠。\n嵇康真懒慢，谢客本空疏。\n讲学情田埆，谈经腹笥虚。\n月评依许劭，文体慕相如。\n雅饮欢娱洽，清言鄙吝祛。\n弥旬容出沐，终日喜羣居。\n抚已惭鸣玉，归田忆荷锄。\n池笼养鱼鸟，章服裹猿狙。\n圜府愁尸禄，天阍愧弊裾。\n虚名同郑璞，散质类荘樗。\n国士谁知我，邻家或侮予。\n放怀齐指马，屏息度羲舒。\n寡妇宜忧纬，三公亦灌蔬。\n危心惟觳觫，直道忍蘧蒢。\n往圣容巢许，先儒美宁蘧。\n晨趋叹劳止，夕惕念归与。\n秦痔疏杯酒，颜瓢赖斗储。\n如谐曲肱卧，犹可直鈎渔。\n矫矫龟衔印，翩翩隼画旟。\n一麾终遂志，阮籍去骑驴。",
        "dynasty": "宋",
        "collection_info": null
    },
    {
        "title": "分得朝野多欢娱",
        "author": "杨亿",
        "content": "皋壤惊秋气，仓箱有岁储。\n梁园从臣颂，谢墅富人车。\n休沐新颁诏，珍符不绝书。\n天心游蠖濩，民乐在华胥。\n击壤欢谣洽，凝脂密网除。\n行将封岱岳，持槖奉金舆。",
        "dynasty": "宋",
        "collection_info": null
    },
    {
        "title": "胡马嘶北风",
        "author": "杨亿",
        "content": "动地阴风劲，连云白草齐。\n闻琴空仰秣，践雪忆归蹄。\n金埒心宁恋，盐车困欲嘶。\n过关拖疋练，渡水惜鄣泥。\n五路鸾旗缓，千金碣馆迷。\n覉魂重怀土，不寐到晨鷄。",
        "dynasty": "宋",
        "collection_info": null
    },
    {
        "title": "金马",
        "author": "杨亿",
        "content": "茂异纷纶集汉庭，求贤诏在竹书青。\n共趋金马门前路，谁识东方是岁星。",
        "dynasty": "宋",
        "collection_info": null
    },
    {
        "title": "冬夜",
        "author": "杨亿",
        "content": "香街鼓绝暝烟深，檐近孤釭射宿禽。\n露井银床霜气冷，琐窗珠网月华侵。\n初沉远籁闻疏漏，旋拂流尘抚素琴。\n坐久星河渐侵没，萧萧朔吹度平林。",
        "dynasty": "宋",
        "collection_info": null
    },
    {
        "title": "集贤李金部知颍州",
        "author": "杨亿",
        "content": "汝阴名郡拥朱轮，洛宅霜威尚袭人。\n门籍旧通仙禁近，书囊纔补殿帷新。\n金华入侍知非晚，石柱题名又几春。\n莫恋桑郊停五马，蓬邱几砚自生尘。",
        "dynasty": "宋",
        "collection_info": null
    },
    {
        "title": "海印大师归永嘉",
        "author": "杨亿",
        "content": "都城供应几经秋，海国归心不少留。\n雨雪片帆过北固，烟霞丈室寄东瓯。\n千灯续燄知无尽，一锡随缘信自由。\n更到石门题雅句，碧云从此掩汤休。",
        "dynasty": "宋",
        "collection_info": null
    },
    {
        "title": "故枢密宋给事挽歌三首  其一",
        "author": "杨亿",
        "content": "宸游方扈从，移疾废枢机。\n步辇亲临问，肩舁遽告归。\n忽闻号左毂，旋见泣中闱。\n城郢遗言切，忠魂定有依。",
        "dynasty": "宋",
        "collection_info": null
    },
    {
        "title": "故枢密宋给事挽歌三首  其二",
        "author": "杨亿",
        "content": "六龙初展义，七圣尽陪游。\n塞外狼烟起，军中羽檄稠。\n汉帷方借筯，荘壑忽沉舟。\n不奈良臣死，秦医亦漫求。",
        "dynasty": "宋",
        "collection_info": null
    },
    {
        "title": "故枢密宋给事挽歌三首  其三",
        "author": "杨亿",
        "content": "永辞温室地，长别谏书帷。\n玉恨埋黄壤，星愁析紫微。\n薤歌偏怨咽，衮敛更光辉。\n可惜岑文本，辽阳不共归。",
        "dynasty": "宋",
        "collection_info": null
    },
    {
        "title": "故蕲州王刑部阁老挽歌五首  其一",
        "author": "杨亿",
        "content": "东观未绝笔，西垣俄解龟。\n罢裁青纸诏，重入白云司。\n流落成三黜，聫翩换一麾。\n黄岗与滁上，应立去思碑。",
        "dynasty": "宋",
        "collection_info": null
    },
    {
        "title": "故蕲州王刑部阁老挽歌五首  其二",
        "author": "杨亿",
        "content": "鸡省曾三入，鳌峰近十旬。\n命书批鳯尾，谏疏逆龙鳞。\n按部朱轓远，悲秋素髮新。\n茂陵终不起，遗札满埃尘。",
        "dynasty": "宋",
        "collection_info": null
    },
    {
        "title": "故蕲州王刑部阁老挽歌五首  其三",
        "author": "杨亿",
        "content": "近署罹官谤，清淮绾郡章。\n平生不佞佛，晚岁尚为郎。\n得疾因卑湿，为文足感伤。\n纔蒙宣室召，奄忽叹云亡。",
        "dynasty": "宋",
        "collection_info": null
    },
    {
        "title": "故蕲州王刑部阁老挽歌五首  其四",
        "author": "杨亿",
        "content": "楚客离骚怨，子牟江海心。\n积忧偏损寿，多病未妨吟。\n野鸟俄窥舍，甘棠已结阴。\n郡中应罢市，遗爱在人深。",
        "dynasty": "宋",
        "collection_info": null
    },
    {
        "title": "故蕲州王刑部阁老挽歌五首  其五",
        "author": "杨亿",
        "content": "奏稿应盈箧，藏书復几车。\n门人谁渍酒，天子想投瓜。\n旅榇闗山阔，铭旌道路賖。\n趋庭有令子，清白自传家。",
        "dynasty": "宋",
        "collection_info": null
    },
    {
        "title": "故比部李郎中挽歌四首  其一",
        "author": "杨亿",
        "content": "陇右华宗贵，朝端懿范存。\n哀乌光列宿，驷马庆高门。\n谒帝承明署，娱宾金谷园。\n人生忽至此，天道亦难论。",
        "dynasty": "宋",
        "collection_info": null
    },
    {
        "title": "故比部李郎中挽歌四首  其二",
        "author": "杨亿",
        "content": "睦族衣无主，传家鼎有铭。\n沙堤连里巷，玉树接阶庭。\n北海樽常满，西山药不灵。\n肯堂归棣萼，含笑入泉扄。",
        "dynasty": "宋",
        "collection_info": null
    },
    {
        "title": "故比部李郎中挽歌四首  其三",
        "author": "杨亿",
        "content": "鴈序分台阁，春卿有职司。\n云屏三殿宴，绵蕝一王仪。\n风韵灵和柳，襟怀叔度陂。\n善人无復见，执绋泪空垂。",
        "dynasty": "宋",
        "collection_info": null
    },
    {
        "title": "故比部李郎中挽歌四首  其四",
        "author": "杨亿",
        "content": "美疢漳濵卧，营魂东岱归。\n故人空渍酒，侍史罢熏衣。\n画像留家庙，铭旌出帝畿。\n浮生除寿考，享福似君稀。",
        "dynasty": "宋",
        "collection_info": null
    },
    {
        "title": "明德皇太后挽歌词五首  其一",
        "author": "杨亿",
        "content": "母仪垂二纪，坤顺翊玄功。\n望断苍梧野，尊归长乐宫。\n金涂烘晓日，椒壁起香风。\n奄忽违尘世，攀号泣舜瞳。",
        "dynasty": "宋",
        "collection_info": null
    },
    {
        "title": "明德皇太后挽歌词五首  其二",
        "author": "杨亿",
        "content": "轩星光太极，阴教正中闱。\n外戚黄金穴，深宫大练衣。\n雀台愁雾隔，驹隙暗尘飞。\n贝阙三山路，飘飖仙驭归。",
        "dynasty": "宋",
        "collection_info": null
    },
    {
        "title": "明德皇太后挽歌词五首  其三",
        "author": "杨亿",
        "content": "德契河洲什，心依黄老书。\n濯龙规诫在，飞羽豫游疏。\n復土文园接，凝尘丙殿虚。\n蒸蒸天子孝，泣血望涂车。",
        "dynasty": "宋",
        "collection_info": null
    },
    {
        "title": "明德皇太后挽歌词五首  其四",
        "author": "杨亿",
        "content": "世载河山誓，门无恩泽侯。\n公桑空茧馆，仙药阻蓬丘。\n愍册藏幽壤，哀笳咽素秋。\n后宫彤管在，千古纪徽猷。",
        "dynasty": "宋",
        "collection_info": null
    },
    {
        "title": "明德皇太后挽歌词五首  其五",
        "author": "杨亿",
        "content": "阃范留椒闼，神游返玉清。\n鱼灯照玄寝，骑吹咽重城。\n运迫升仙日，人伤丧妣情。\n宫中旧长御，行哭尽吞声。",
        "dynasty": "宋",
        "collection_info": null
    },
    {
        "title": "又五首  其一",
        "author": "杨亿",
        "content": "太姒徽音盛，长秋命数崇。\n黄图分丙殿，玄象应轩宫。\n记注无穷美，声诗内助功。\n云阳復土后，陵柏自悲风。",
        "dynasty": "宋",
        "collection_info": null
    },
    {
        "title": "又五首  其二",
        "author": "杨亿",
        "content": "甲族传仙李，遗言在濯龙。\n后宫皆率职，外戚早辞封。\n彤管流阴教，金根盛国容。\n真游一何遽，罢望九疑峰。",
        "dynasty": "宋",
        "collection_info": null
    },
    {
        "title": "又五首  其三",
        "author": "杨亿",
        "content": "轩游云杳杳，舜孝日蒸蒸。\n椒壁还生沴，铜台亦罢登。\n亲桑宁復见，尝药遂无徴。\n拱木玄堂闵，凄凉烟雾凝。",
        "dynasty": "宋",
        "collection_info": null
    },
    {
        "title": "又五首  其四",
        "author": "杨亿",
        "content": "外家金穴贵，曩日玉衣祥。\n万寿瑶觞举，三朝复道长。\n小侯亲爼豆，女史焕缣缃。\n遽厌人间世，乘云归帝乡。",
        "dynasty": "宋",
        "collection_info": null
    },
    {
        "title": "又五首  其五",
        "author": "杨亿",
        "content": "外族长安盛，尊名永乐崇。\n初陵凄草露，旧殿閴椒风。\n巩树迷凶仗，周原掩寿宫。\n圣君悲望处，泪雨泣重瞳。",
        "dynasty": "宋",
        "collection_info": null
    },
    {
        "title": "太常乐章三十首 皇帝南郊前一日朝飨太庙奏理安曲迎神",
        "author": "杨亿",
        "content": "肃肃清庙，昭事祖祢。\n粢盛苾芬，四海来祭。\n皇灵格思，令容有睟。\n降福孔偕，以克永世。",
        "dynasty": "宋",
        "collection_info": null
    },
    {
        "title": "太常乐章三十首 皇帝行奏隆安之曲",
        "author": "杨亿",
        "content": "祼鬯漙将，宾尸在位。\n玄德升闻，孝思光被。\n公卿庻政，傅御师氏。\n至諴感神，福禄来暨。",
        "dynasty": "宋",
        "collection_info": null
    },
    {
        "title": "太常乐章三十首 皇帝奠币奏瑞文之曲",
        "author": "杨亿",
        "content": "淳精育物，瑞木成文。\n元气陶冶，非烟郁纷。\n玄贶昭格，至和所薫。\n登歌祼献，肹蠁如闻。",
        "dynasty": "宋",
        "collection_info": null
    },
    {
        "title": "太常乐章三十首 迎俎奏丰安之曲",
        "author": "杨亿",
        "content": "丽碑割牲，以炰以烹。\n博硕肥腯，荐羞神明。\n祖考来格，享于克诚。\n如闻謦欬，式燕以宁。",
        "dynasty": "宋",
        "collection_info": null
    },
    {
        "title": "太常乐章三十首 皇帝酌献第一室奏大善之舞曲",
        "author": "杨亿",
        "content": "肃肃艺祖，肇基洪源。\n权舆光大，燕翼贻孙。\n载祀惟永，庆流后昆。\n威灵在天，顾我司存。",
        "dynasty": "宋",
        "collection_info": null
    },
    {
        "title": "太常乐章三十首 酌献第二室奏大宁之舞曲",
        "author": "杨亿",
        "content": "文思圣祖，长发其祥。\n锡羡蕃衍，德厚流光。\n眷命自天，卜世聿昌。\n肃祗孝享，降福无疆。",
        "dynasty": "宋",
        "collection_info": null
    },
    {
        "title": "太常乐章三十首 酌献第三室奏大顺之舞曲",
        "author": "杨亿",
        "content": "明明我祖，积德累仁。\n居晦匿曜，迈种惟勤。\n帝图天锡，辉光日新。\n寝庙绎绎，昭事同寅。",
        "dynasty": "宋",
        "collection_info": null
    },
    {
        "title": "太常乐章三十首 酌献第四室奏大庆之舞曲",
        "author": "杨亿",
        "content": "洸洸我祖，时惟鹰扬。\n潜德弗耀，发源灵长。\n肆类配天，永思不忘。\n来顾来享，百福是将。",
        "dynasty": "宋",
        "collection_info": null
    },
    {
        "title": "太常乐章三十首 酌献第五室奏大定之舞曲",
        "author": "杨亿",
        "content": "赫赫太祖，受命于天。\n赤符启运，威加八埏。\n神武戡难，功无间然。\n翼翼丕承，亿万斯年。",
        "dynasty": "宋",
        "collection_info": null
    },
    {
        "title": "太常乐章三十首 酌献第六室奏大盛之舞曲",
        "author": "杨亿",
        "content": "穆穆太宗，与天合德。\n昧旦丕显，干干翼翼。\n敷佑下民，时帝之力。\n永怀圣神，孝思罔极。",
        "dynasty": "宋",
        "collection_info": null
    },
    {
        "title": "太常乐章三十首 皇帝饮福酒奏禧安之曲",
        "author": "杨亿",
        "content": "嘉栗旨酒，博腯牲牷。\n神鍳孔昭，享兹吉蠲。\n夙夜毖祀，孝以奉先。\n永锡纯嘏，功格于天。",
        "dynasty": "宋",
        "collection_info": null
    },
    {
        "title": "太常乐章三十首 退文舞出奏正安之曲",
        "author": "杨亿",
        "content": "左手执籥，右手秉翟。\n进旅退旅，万舞有翼。",
        "dynasty": "宋",
        "collection_info": null
    },
    {
        "title": "太常乐章三十首 迎武舞入奏武功之曲",
        "author": "杨亿",
        "content": "已象文治，乃观武成。\n总干山立，七德以贞。",
        "dynasty": "宋",
        "collection_info": null
    },
    {
        "title": "太常乐章三十首 亚献终献送神并奏理安之曲",
        "author": "杨亿",
        "content": "神之来兮风肃然，神之去兮昇九天。\n排凌兢兮还恍惚，羽旄纷兮萧芗燔。",
        "dynasty": "宋",
        "collection_info": null
    },
    {
        "title": "太常乐章三十首 南郊降神奏高安之曲",
        "author": "杨亿",
        "content": "爰卜吉土，在国之阳。\n肆类于帝，锡羡无疆。\n备物致享，嘉生阜昌。\n纯嘏昭答，长发其祥。",
        "dynasty": "宋",
        "collection_info": null
    },
    {
        "title": "太常乐章三十首 皇帝行奏隆安之曲",
        "author": "杨亿",
        "content": "礼备乐成，干健天行。\n帝容有穆，佩玉锵鸣。",
        "dynasty": "宋",
        "collection_info": null
    },
    {
        "title": "太常乐章三十首 皇帝奠玉币奏隆安之曲",
        "author": "杨亿",
        "content": "定位毖祀，告于神明。\n嘉玉量币，享于克诚。",
        "dynasty": "宋",
        "collection_info": null
    },
    {
        "title": "太常乐章三十首 迎俎奏丰安之曲",
        "author": "杨亿",
        "content": "有牲斯纯，有爼斯陈。\n柔嘉登荐，昭事惟寅。",
        "dynasty": "宋",
        "collection_info": null
    },
    {
        "title": "太常乐章三十首 初献奏禧安之曲",
        "author": "杨亿",
        "content": "大报于帝，玄德升闻。\n醴齐良洁，粢盛苾芬。",
        "dynasty": "宋",
        "collection_info": null
    },
    {
        "title": "太常乐章三十首 皇帝饮福酒奏禧安之曲",
        "author": "杨亿",
        "content": "祀帝圆丘，九州献力。\n礼行于郊，百神受职。\n灵祗格思，享我明德。\n天鍳孔彰，玄祉昭锡。",
        "dynasty": "宋",
        "collection_info": null
    },
    {
        "title": "太常乐章三十首 皇帝迴仗干元殿奏采茨之曲",
        "author": "杨亿",
        "content": "礼成于郊，迎日之至。\n时乘六龙，天旋象魏。\n端门九重，虎贲万骑。\n四夷来王，羣后辑瑞。",
        "dynasty": "宋",
        "collection_info": null
    },
    {
        "title": "太常乐章三十首 皇帝御殿迎升御座奏隆安之曲",
        "author": "杨亿",
        "content": "金奏在悬，羣后在位。\n天威煌煌，嚮明负扆。\n玄覧穆清，弁冕端委。\n盛德日新，礼容有炜。",
        "dynasty": "宋",
        "collection_info": null
    },
    {
        "title": "太常乐章三十首 引羣官作正安之曲",
        "author": "杨亿",
        "content": "万邦来同，九宾在位。\n奉璋荐绅，陟降庭止。\n文思安安，威仪棣棣。\n臣哉邻哉，介尔蕃祉。",
        "dynasty": "宋",
        "collection_info": null
    },
    {
        "title": "太常乐章三十首 皇帝正冬御殿文舞第一",
        "author": "杨亿",
        "content": "八佾具陈，万邦有奕。\n既以象功，又以观德。\n进旅退旅，执籥秉翟。\n玄化怀柔，远人来格。",
        "dynasty": "宋",
        "collection_info": null
    },
    {
        "title": "太常乐章三十首 第二",
        "author": "杨亿",
        "content": "阊阖天开，羣后在位。\n设业设虡，庭燎晰晰。\n斧扆当阳，虎贲夹陛。\n舞之蹈之，四隩来暨。",
        "dynasty": "宋",
        "collection_info": null
    },
    {
        "title": "太常乐章三十首 武舞第一",
        "author": "杨亿",
        "content": "武功既成，缀兆有翼。\n以节八音，以象七德。\n俣俣蹲蹲，朱干玉戚。\n发扬蹈厉，其仪不忒。",
        "dynasty": "宋",
        "collection_info": null
    },
    {
        "title": "太常乐章三十首 第二",
        "author": "杨亿",
        "content": "偃伯灵台，功成作乐。\n以昭德容，以清戎索。\n万邦会同，羣慝箫勺。\n尽善尽美，侔彼韶箾。",
        "dynasty": "宋",
        "collection_info": null
    },
    {
        "title": "太常乐章三十首 皇帝南郊迴御楼将索扇奏隆安之曲",
        "author": "杨亿",
        "content": "应门有翼，羽衞斯陈。\n山龙衮冕，律度声身。\n峨峨奉璋，肃肃九宾。\n清明在躬，志气如神。",
        "dynasty": "宋",
        "collection_info": null
    },
    {
        "title": "太常乐章三十首 皇帝御楼奏隆安之曲",
        "author": "杨亿",
        "content": "圜丘类上帝，六变降天神。\n禋燔礼云毕，使卫肃以陈。\n天颜瞻咫尺，王泽熙阳春。\n玉帛臻禹会，动植霑尧仁。",
        "dynasty": "宋",
        "collection_info": null
    },
    {
        "title": "太常乐章三十首 皇帝御楼毕奏隆安之曲",
        "author": "杨亿",
        "content": "肆类云毕，淳熙漙将。\n雷雨丽泽，云物効祥。\n礼容济济，天威煌煌。\n大赉四海，富寿无彊。",
        "dynasty": "宋",
        "collection_info": null
    },
    {
        "title": "又七首 白帝迎神高安曲",
        "author": "杨亿",
        "content": "西颢腾精，天地始肃。\n盛德在金，百嘉阜育。\n彍弩射牲，筑场登糓。\n明灵格思，旄罕纷属。",
        "dynasty": "宋",
        "collection_info": null
    },
    {
        "title": "又七首 奉币嘉安曲",
        "author": "杨亿",
        "content": "博硕肥腯，以炰以烹。\n嘉栗旨酒，有瀰斯盈。\n殽蓛维旅，肃肃蒸蒸。\n吉蠲偹物，享于克诚。",
        "dynasty": "宋",
        "collection_info": null
    },
    {
        "title": "又七首 送神理安曲",
        "author": "杨亿",
        "content": "飈轮戾止，光烛灵坛。\n金奏绎如，白露漙漙。",
        "dynasty": "宋",
        "collection_info": null
    },
    {
        "title": "又七首 朝日迎神",
        "author": "杨亿",
        "content": "阳德之母，羲御寅宾。\n得天久照，首兹三辰。\n正辞备物，肃肃振振。\n沦精降鉴，克享明禋。",
        "dynasty": "宋",
        "collection_info": null
    },
    {
        "title": "又七首 奉币",
        "author": "杨亿",
        "content": "醴齐良洁，有牲斯纯。\n大采玄冕，乃昭其文。\n王宫定位，粢盛苾芬。\n民事以叙，玄德升闻。",
        "dynasty": "宋",
        "collection_info": null
    },
    {
        "title": "又七首 送神",
        "author": "杨亿",
        "content": "悬象着明，照临下土。\n降福穰穰，德施周普。",
        "dynasty": "宋",
        "collection_info": null
    },
    {
        "title": "又七首 饮福酒广安曲",
        "author": "杨亿",
        "content": "簠簋既陈，吉蠲登荐。\n洗心防邪，肃祗祭典。\n陟降惟寅，笾豆有践。\n百禄咸宜，淳耀丕显。",
        "dynasty": "宋",
        "collection_info": null
    },
    {
        "title": "正冬御殿上寿乐章八首 皇帝举寿酒宫悬奏和安之曲",
        "author": "杨亿",
        "content": "天威煌煌，山龙采章。\n庭实旅百，上公奉觞。\n拱揖羣后，端委垂裳。\n永锡难老，万寿无疆。",
        "dynasty": "宋",
        "collection_info": null
    },
    {
        "title": "正冬御殿上寿乐章八首 皇帝举第二爵酒登歌奏祥麟之曲",
        "author": "杨亿",
        "content": "帝图会昌，仁兽効祥。\n双觡共抵，示武不伤。\n四灵为畜，玄枵耀芒。\n公族信厚，元元阜康。",
        "dynasty": "宋",
        "collection_info": null
    },
    {
        "title": "正冬御殿上寿乐章八首 赐羣臣第一盏酒宫悬奏正安之曲",
        "author": "杨亿",
        "content": "思皇多士，靖恭着位。\n鸣玉飞緌，锵锵济济。\n宴有折爼，以示慈惠。\n罔敢不祗，福禄来暨。",
        "dynasty": "宋",
        "collection_info": null
    },
    {
        "title": "正冬御殿上寿乐章八首 皇帝举第三爵酒登歌奏丹鳯之曲",
        "author": "杨亿",
        "content": "矫矫长离，振羽来仪。\n和音中律，藻翰扬辉。\n珍符沓至，品物攸宜。\n至德玄感，受天之祺。",
        "dynasty": "宋",
        "collection_info": null
    },
    {
        "title": "正冬御殿上寿乐章八首 赐羣臣第二盏酒宫悬作正安之曲",
        "author": "杨亿",
        "content": "金奏在悬，有酒斯旨。\n颙颙卬卬，嚮明负扆。\n湛湛露斯，式宴以喜。\n佩玉蕊兮，罔不由礼。",
        "dynasty": "宋",
        "collection_info": null
    },
    {
        "title": "正冬御殿上寿乐章八首 皇帝举第四爵酒登歌奏河清之曲",
        "author": "杨亿",
        "content": "德水汤汤，发源灵长。\n皎鉴澄澈，千年効祥。\n积厚流湿，资生阜昌。\n朝宗润下，善利无疆。",
        "dynasty": "宋",
        "collection_info": null
    },
    {
        "title": "正冬御殿上寿乐章八首 赐羣臣第三盏酒宫悬作正安之曲",
        "author": "杨亿",
        "content": "酒以成礼，乐以侑食。\n露湛朝阳，星环紫极。\n淑慎尔容，既饱以德。\n进退周旋，威仪抑抑。",
        "dynasty": "宋",
        "collection_info": null
    },
    {
        "title": "正冬御殿上寿乐章八首 礼毕降坐宫悬奏隆安之曲",
        "author": "杨亿",
        "content": "被衮当阳，穆穆皇皇。\n击石拊石，颂声洋洋。\n和乐优洽，终然允臧。\n礼成而退，荷天百祥。",
        "dynasty": "宋",
        "collection_info": null
    },
    {
        "title": "南朝",
        "author": "杨亿",
        "content": "五鼓端门漏滴稀，夜籖声断翠华飞。\n繁星晓埭闻鸡度，细雨春场射雉归。\n步试金莲波溅袜，歌翻玉树涕沾衣。\n龙盘王气终三百，犹得澄澜对敞扉。",
        "dynasty": "宋",
        "collection_info": null
    },
    {
        "title": "禁中庭树",
        "author": "杨亿",
        "content": "直干依金闼，繁阴覆绮楹。\n纍珠晨露重，嘒管夜蝉清。\n霜桂丹丘路，星榆北斗城。\n岁寒徒自许，蜀柳笑孤贞。",
        "dynasty": "宋",
        "collection_info": null
    },
    {
        "title": "休沐端居有怀希圣少卿学士",
        "author": "杨亿",
        "content": "凝尘满榻素琴横，岸帻孤吟意未平。\n茗粥露芽消昼夜，柘浆云液浣朝酲。\n水沈朱李金瓶涩，风猎幽兰羽扇轻。\n独忆当筵试汤饼，谪仙冰骨照人清。",
        "dynasty": "宋",
        "collection_info": null
    },
    {
        "title": "再次首唱韵和",
        "author": "杨亿",
        "content": "碧树银塘接画楼，天人谁肯降琼辀。\n三山密信传青雀，五日归鞍跃紫骝。\n郢酒泛冰星弁侧，吴歈倚瑟黛娥愁。\n云峰得句怀真赏，瘦尽东阳沈隐侯。",
        "dynasty": "宋",
        "collection_info": null
    },
    {
        "title": "槿花",
        "author": "杨亿",
        "content": "宿雾初披縠，晨霞暂照梁。\n千金经换笑，七驾未成章。\n尘暗神妃袜，衣残侍史香。\n深情传宝瑟，终古怨清湘。",
        "dynasty": "宋",
        "collection_info": null
    },
    {
        "title": "代意二首  其一",
        "author": "杨亿",
        "content": "梦兰前事悔成占，却羡归飞拂画檐。\n锦瑟惊絃愁别鹤，星机促杼怨新缣。\n舞腰罢试收纨袖，博齿慵开委玉奁。\n几夕离魂自无寐，楚天云断见凉蟾。",
        "dynasty": "宋",
        "collection_info": null
    },
    {
        "title": "代意二首  其二",
        "author": "杨亿",
        "content": "短梦残妆惨别魂，白头词苦怨文园。\n谁容五马传心曲，祗许双鸾见泪痕。\n易变肯随南地橘，忘忧虚对北堂萱。\n回文信断衣香歇，犹忆章台走画辕。",
        "dynasty": "宋",
        "collection_info": null
    },
    {
        "title": "汉武",
        "author": "杨亿",
        "content": "蓬莱银阙浪漫漫，弱水回风欲到难。\n光照竹宫劳夜拜，露漙金掌费朝餐。\n力通青海求龙种，死讳文成食马肝。\n待诏先生齿编贝，那敎索米向长安。",
        "dynasty": "宋",
        "collection_info": null
    },
    {
        "title": "馆中新蝉",
        "author": "杨亿",
        "content": "碧城青阁好追凉，高柳新声逐吹长。\n贵伴金貂尊汉相，清含珠露怨齐王。\n兰台密侍初成赋，河朔欢游正举觞。\n云鬓翠緌徒自许，先秋楚客已回肠。",
        "dynasty": "宋",
        "collection_info": null
    },
    {
        "title": "夜宴",
        "author": "杨亿",
        "content": "凉宵绮宴开，醽醁湛芳罍。\n鹤盖留飞舄，珠喉怨落梅。\n薄云齐鬓腻，流雪楚腰迴。\n巧笑倾城媚，雕章刻烛催。\n盘空珠有泪，垆冷蕙成灰。\n巾角弹棋胜，琴心促轸哀。\n醉罗惊梦枕，愁黛怯妆台。\n风细传疏漏，犹歌起夜来。",
        "dynasty": "宋",
        "collection_info": null
    },
    {
        "title": "鹤",
        "author": "杨亿",
        "content": "怅望青田碧草齐，帝乡归路阻丹梯。\n露浓汉苑宵犹警，雪满梁园昼乍迷。\n瑞世鸾凰徒自许，绕枝乌鹊未成栖。\n终年已结云罗恨，忍送西楼晓月低。",
        "dynasty": "宋",
        "collection_info": null
    },
    {
        "title": "公子",
        "author": "杨亿",
        "content": "夹道青楼拂綵霓，月轩宫袖按前溪。\n锦鳞河伯供烹鲤，金距邻翁逐鬬鸡。\n细雨垫巾过柳市，轻风侧帽上铜堤。\n珊瑚击碎牛心热，香枣兰芳客自迷。",
        "dynasty": "宋",
        "collection_info": null
    },
    {
        "title": "旧将",
        "author": "杨亿",
        "content": "平生苦战忆山西，拊剑临风气吐霓。\n戟户当衢容驷马，髯奴绕帐列生犀。\n新丰酒满清商咽，武库兵销太白低。\n髀肉渐生衣带缓，早朝空听汝南鸡。",
        "dynasty": "宋",
        "collection_info": null
    },
    {
        "title": "宣曲二十二韵",
        "author": "杨亿",
        "content": "宣曲更衣宠，高堂荐枕荣。\n十洲银阙峻，三阁玉梯横。\n鸾扇裁纨制，羊车插竹迎。\n南楼看马舞，北埭听鸡鸣。\n綵缕知延寿，灵符为避兵。\n粟眉长占额，虿髪俯侵缨。\n莲菂沈寒水，芝房照画楹。\n麝脐熏翠被，鹿爪试银筝。\n秦凤来何晓，燕兰梦未成。\n丝囊晨露湿，椒壁夜寒轻。\n绮段余霞散，瑶林密雪晴。\n流风秘舞罢，初日靓妆明。\n雷响金车度，梅残玉管清。\n银镮添旧恨，琼树怯新声。\n洛媛迷芝馆，星妃滞斗城。\n七丝縆绿绮，六箸鬬明琼。\n惯听端门漏，愁闻上苑莺。\n虚廊偏响屧，近署镇严更。\n剉蘗心长苦，投籖梦自惊。\n云波谁託意，璧月久含情。\n海阔桃难熟，天高桂渐生。\n销魂璧台路，千古乐池平。",
        "dynasty": "宋",
        "collection_info": null
    },
    {
        "title": "赤日",
        "author": "杨亿",
        "content": "赤日亭亭昼正賖，长风万里忆星槎。\n铜盘琼蕋三危露，素绠寒浆五色瓜。\n兰室冷光浮玉簟，柳营清吹逐金笳。\n翠微泉石终南路，千古离宫倚曙霞。",
        "dynasty": "宋",
        "collection_info": null
    },
    {
        "title": "明皇",
        "author": "杨亿",
        "content": "玉牒开观检未封，鬬鸡三百远相从。\n紫云度曲传浮世，白石标年凿半峰。\n河朔叛臣惊舞马，渭桥遗老识真龙。\n蓬山钿合愁通信，迴首风涛一万重。",
        "dynasty": "宋",
        "collection_info": null
    },
    {
        "title": "别墅",
        "author": "杨亿",
        "content": "别墅过从数，当年意气豪。\n象筵开旭日，金络骋平皋。\n託乘争飞盖，衔杯更藉糟。\n麝烟凝藻梲，鲙缕落霜刀。\n鸡耸花冠鬬，猿惊柘弹号。\n光风微转蕙，露井正开桃。\n武子牛探炙，梁家兔刻毛。\n东城归路晚，飞絮扑云袍。",
        "dynasty": "宋",
        "collection_info": null
    },
    {
        "title": "无题三首  其一",
        "author": "杨亿",
        "content": "曲池波暖蕙风轻，头白鸳鸯占绿萍。\n纔断歌云成梦雨，斗迴笑电作嗔霆。\n湘兰自古成幽怨，秦凤何年入杳冥。\n不待萱苏蠲薄怒，閒阶鬬雀有遗翎。",
        "dynasty": "宋",
        "collection_info": null
    },
    {
        "title": "无题三首  其二",
        "author": "杨亿",
        "content": "合欢蠲忿亦休论，梦蝶翩翩逐怨魂。\n祗待倾城终未笑，不曾亾国自无言。\n风翩林叶迷归燕，露袅池荷触戏鸳。\n湘水东流何日竭，烟篁千古见啼痕。",
        "dynasty": "宋",
        "collection_info": null
    },
    {
        "title": "无题三首  其三",
        "author": "杨亿",
        "content": "满天飞絮罥游丝，扣砌苔钱晦履綦。\n北渚自应流怨泪，东邻谁敢效颦眉。\n嫦娥桂独成幽恨，素女絃多有剩悲。\n几夕空机愁促杼，银河休问报章迟。",
        "dynasty": "宋",
        "collection_info": null
    },
    {
        "title": "荷花",
        "author": "杨亿",
        "content": "绝岸疏烟合，回塘夕照和。\n水仙犹度曲，川后自收波。\n银汉桥横鹊，蘅皋袜溅罗。\n玉杯承露重，钿扇起风多。\n翠羽芳洲近，青丝快骑过。\n石城秋信断，搔首奈愁何。",
        "dynasty": "宋",
        "collection_info": null
    },
    {
        "title": "再赋",
        "author": "杨亿",
        "content": "舒女清泉满，黄姑别渚通。\n巴天迷峡雨，楚泽映江枫。\n思逐鲛丝乱，香愁翠被空。\n洒从琼蕋露，吹任石尤风。\n怨泪连疏竹，私书託过鸿。\n双鱼应共戏，休问叶西东。",
        "dynasty": "宋",
        "collection_info": null
    },
    {
        "title": "再赋七言",
        "author": "杨亿",
        "content": "翠幄飘香映绮襦，钿盘清晓露成珠。\n休啼为近鲛人室，欲笑谁投玉女壶。\n云气乍迴巫峡梦，水嬉犹记曲池图。\n金花却荐何人步，枉遣凌波袜缕濡。",
        "dynasty": "宋",
        "collection_info": null
    },
    {
        "title": "又赠一绝",
        "author": "杨亿",
        "content": "瑶水霓旌绮宴陈，汉宫渠怨露华新。\n谁然百炬金花烛，渡袜歌梁暗落尘。",
        "dynasty": "宋",
        "collection_info": null
    },
    {
        "title": "梨",
        "author": "杨亿",
        "content": "繁花如雪早伤春，千树封侯未是贫。\n汉苑漫传卢橘赋，骊山曾识荔支尘。\n九秋青女霜添味，五夜方诸月溜津。\n楚客狂酲朝已解，水风犹自猎汀苹。",
        "dynasty": "宋",
        "collection_info": null
    },
    {
        "title": "泪二首  其一",
        "author": "杨亿",
        "content": "锦字梭停掩夜机，白头吟苦怨新知。\n谁闻陇水迴肠后，更听巴猿拭袂时。\n汉殿微凉金屋闭，魏宫清晚玉壶欹。\n多情不待悲秋气，祗是伤春鬓已丝。",
        "dynasty": "宋",
        "collection_info": null
    },
    {
        "title": "泪二首  其二",
        "author": "杨亿",
        "content": "寒风易水已成悲，亡国何人见黍离。\n枉是荆王疑美璞，更令杨子怨多歧。\n胡笳暮应三挝鼓，楚舞春临百子池。\n未抵索居愁翠被，圆荷清晓露淋漓。",
        "dynasty": "宋",
        "collection_info": null
    },
    {
        "title": "七夕",
        "author": "杨亿",
        "content": "清浅银河暝霭收，汉宫还起曝衣楼。\n共瞻月树怜飞鹊，谁泛星槎见饮牛。\n弄杼暂应停素手，穿针空待贶明眸。\n匆匆一夕填桥苦，不似人间有造舟。",
        "dynasty": "宋",
        "collection_info": null
    },
    {
        "title": "成都",
        "author": "杨亿",
        "content": "五丁力尽蜀川通，千古成都绿酎浓。\n白帝仓空蛙在井，青天路险剑为峰。\n漫传西汉祠神马，已见南阳起卧龙。\n张载勒铭堪作戒，莫矜函谷一丸封。",
        "dynasty": "宋",
        "collection_info": null
    },
    {
        "title": "秋夜对月",
        "author": "杨亿",
        "content": "孤云飞陇首，颢气满商中。\n警鹤仙盘外，圆蟾浴殿东。\n浦寒珠有泪，岩迥树生风。\n星彩沈榆荚，霜华袭桂丛。\n光摇银烛乱，影射玉壶空。\n露馆迷秦甸，冰台接魏宫。\n绕枝惊暗鹊，促杼思阴虫。\n更想离居恨，回肠几处同。",
        "dynasty": "宋",
        "collection_info": null
    },
    {
        "title": "前槛十二韵",
        "author": "杨亿",
        "content": "前槛琼钩挂，深房斗帐褰。\n梨花飞白雪，蕙草吐青烟。\n彩凤依珠树，神龙护玉莲。\n惊禽时格磔，戏蝶自翩翾。\n度绣金针涩，迷钩画蜡煎。\n怨眉颦翠羽，危涕迸朱絃。\n远信三年字，空庭尺五天。\n行云愁梦彻，初日妒妆妍。\n织为回文乱，鬟非堕马偏。\n风车来未定，月杵望长悬。\n宝鑑肠空断，银潢眼欲穿。\n曾波自东注，微意若为传。",
        "dynasty": "宋",
        "collection_info": null
    },
    {
        "title": "小园秋夕",
        "author": "杨亿",
        "content": "鸿都归晚直城賖，墙外连营咽暮笳。\n玉井梧倾犹待凤，金塘柳密更藏鸦。\n心摇云阙传疏漏，目断星津过迥槎。\n已是秋来移带眼，可堪玄髩有霜华。",
        "dynasty": "宋",
        "collection_info": null
    },
    {
        "title": "始皇",
        "author": "杨亿",
        "content": "衡石量书夜漏深，咸阳宫阙杳沈沈。\n沧波沃日虚鞭石，白刃凝霜枉铸金。\n万里长城穿地脉，八方驰道听车音。\n儒坑未冷骊山火，三月青烟绕翠岑。",
        "dynasty": "宋",
        "collection_info": null
    },
    {
        "title": "初秋属疾",
        "author": "杨亿",
        "content": "潘郎已是入秋悲，属疾犹贪桂补羸。\n密雪才高閒赋笔，流波意远託琴丝。\n离愁尽日吟青案，蠲渴何人寄紫梨。\n昨夜西楼凉月满，清谈偏忆庾元规。",
        "dynasty": "宋",
        "collection_info": null
    },
    {
        "title": "寄灵仙观舒职方学士",
        "author": "杨亿",
        "content": "绿髪郎潜不计年，却寻丹竈味灵篇。\n华阴学雾还成市，彭泽横琴岂要絃。\n晓案祗应餐沆瀣，夜滩谁见弄潺湲。\n须知吏隐金门客，待乞刀圭作地仙。",
        "dynasty": "宋",
        "collection_info": null
    },
    {
        "title": "宋玉",
        "author": "杨亿",
        "content": "兰台清吹拂冠緌，薙草新居对渺瀰。\n丽赋朝云无处所，覊怀秋气动赍咨。\n三年送目愁邻媛，七泽迷魂怨楚词。\n独有江南哀句在，更传余恨到黄旗。",
        "dynasty": "宋",
        "collection_info": null
    },
    {
        "title": "夕阳",
        "author": "杨亿",
        "content": "夕籁起汀葭，秋空送目賖。\n绿芜平度鸟，红树远连霞。\n水阔迷归棹，风清咽迥笳。\n高楼未成下，天际玉钩斜。",
        "dynasty": "宋",
        "collection_info": null
    },
    {
        "title": "枢密王左丞宅新菊",
        "author": "杨亿",
        "content": "中枢多暇日，小圃占秋光。\n雕玉新成槛，繁金乍泛觞。\n陶篱侵柳色，罗宅掩兰芳。\n芝影连虚室，萱丛接后堂。\n傅岩犹借雨，丰岭未飞霜。\n温树徧分荫，芸籖亦鬬香。\n交枝迷露井，坠叶点横塘。\n桐录知延寿，千龄奉紫皇。",
        "dynasty": "宋",
        "collection_info": null
    },
    {
        "title": "直夜",
        "author": "杨亿",
        "content": "缭垣嶤阙庆云深，画烛熏炉对拥衾。\n三殿夜籖传漏箭，九秋霜籁入风琴。\n阶前槁叶惊寒雨，天际孤鸿答迥砧。\n欹枕便成鱼鸟梦，岂知名路有机心。",
        "dynasty": "宋",
        "collection_info": null
    },
    {
        "title": "洞户",
        "author": "杨亿",
        "content": "洞户飞甍接绮寮，一春幽恨寄兰苕。\n书题枉是藏三歳，壶矢谁同赛百娇。\n水国风霜凋社橘，仙山云雾隔江潮。\n东城剑骑何曾出，祗为离愁髀肉销。",
        "dynasty": "宋",
        "collection_info": null
    },
    {
        "title": "柳絮",
        "author": "杨亿",
        "content": "琼蕊飘英逐吹繁，建章飞舞入千门。\n羌人自怨残梅曲，庄叟还迷梦蝶魂。\n汉苑风光随猎骑，洛城花雪扑离樽。\n锦帆蔽日隋堤远，枉逐东流箭浪翻。",
        "dynasty": "宋",
        "collection_info": null
    },
    {
        "title": "与客启明",
        "author": "杨亿",
        "content": "越客逃名误凿坯，汉庭初聘碧鸡才。\n操心四十知无惑，削牍三千耻自媒。\n苦吟多年依洛社，赋成他日上兰台。\n郡斋悬榻流尘满，七见东风落楚梅。",
        "dynasty": "宋",
        "collection_info": null
    },
    {
        "title": "无题",
        "author": "杨亿",
        "content": "巫阳归梦隔千峰，辟恶香销翠被空。\n桂魄渐亏愁晓月，蕉心不展怨春风。\n遥山黯黯眉长敛，一水盈盈语未通。\n漫託鵾絃传恨意，云鬟日夕似飞蓬。",
        "dynasty": "宋",
        "collection_info": null
    },
    {
        "title": "译经光梵大师",
        "author": "杨亿",
        "content": "薪火灭双林，谁传七佛心。\n译筵香篆绝，经叶蠧鱼侵。\n猊座云雷歇，龙宫歳月深。\n青莲流半偈，白马度千岑。\n大士招提启，明君羽葆临。\n对翻天竺字，助发海潮音。\n空界花成雨，仁祠地布金。\n九旬谈妙理，三接简宸襟。\n净社延居士，生台集野禽。\n琅函香拂袂，奈苑树交阴。\n文字蹄求兔，机缘芥值针。\n龙华他日会，应记洛生吟。",
        "dynasty": "宋",
        "collection_info": null
    },
    {
        "title": "霜月",
        "author": "杨亿",
        "content": "月夕露为霜，心知厌独房。\n吟残犹拥鼻，望极自回肠。\n鬓减前秋绿，衣消外国香。\n星津谁待报，织素未成章。",
        "dynasty": "宋",
        "collection_info": null
    },
    {
        "title": "此夕",
        "author": "杨亿",
        "content": "此夕秋风猎败荷，玉钩斜影转庭柯。\n鲛人泪有千珠迸，楚客愁添万斛多。\n锦里琴心谁涤器，石城桃叶自横波。\n程乡酒薄难成醉，带眼频移奈瘦何。",
        "dynasty": "宋",
        "collection_info": null
    },
    {
        "title": "刘校理属疾",
        "author": "杨亿",
        "content": "北窗风劲雪云繁，移疾端居避世喧。\n载酒谁过杨子宅，张罗休署翟公门。\n多才最许飘飘气，少别还销黯黯魂。\n促尔徘徊忆真赏，远天新月照黄昏。",
        "dynasty": "宋",
        "collection_info": null
    },
    {
        "title": "劝石集贤饮",
        "author": "杨亿",
        "content": "日上三竿宿雾披，章台走马帽檐欹。\n祗传祖席觞无算，肯顾尚书对有期。\n芸省翻经终寂寞，柳堤飞鞚好追随。\n灵均不醉真何益，千古离骚怨楚词。",
        "dynasty": "宋",
        "collection_info": null
    },
    {
        "title": "即日",
        "author": "杨亿",
        "content": "急雨度前轩，池荷相对翻。\n峰奇云待族，蹊闇李无言。\n掩鼻生愁咏，披襟爽醉魂。\n一廛今已废，犹恋汉庭恩。",
        "dynasty": "宋",
        "collection_info": null
    },
    {
        "title": "灯夕寄献内翰虢略公",
        "author": "杨亿",
        "content": "琼楼十二玉梯斜，干鹊南飞转斗车。\n有客郢中歌白雪，几人天上醉流霞。\n金吾缇骑章台陌，素女繁絃太帝家。\n秦痔未痊齐阁掩，梦回宫树已啼鸦。",
        "dynasty": "宋",
        "collection_info": null
    },
    {
        "title": "李舍人独直",
        "author": "杨亿",
        "content": "阁凤巢高拂綵霓，玉芝香杂武都泥。\n十行汉札如丝出，六幕尧天倚杵低。\n露井冰销垂素绠，仙茎日转射璇题。\n赫蹄云落知谁见，余力何妨颂碧鸡。",
        "dynasty": "宋",
        "collection_info": null
    },
    {
        "title": "无题二首  其一",
        "author": "杨亿",
        "content": "铜盘蕙草起青烟，斗帐香囊四角悬。\n沈约愁多徒自瘦，相如意密有谁传。\n金塘雨过犹疑梦，翠袖风迴祗恐仙。\n日上秦楼休寄咏，东方千骑拥辎軿。",
        "dynasty": "宋",
        "collection_info": null
    },
    {
        "title": "无题二首  其二",
        "author": "杨亿",
        "content": "露冷星翻月上絃，九枝银烛照金钿。\n应知韩掾偷香夜，犹记潘郎掷果年。\n天上明河虽可望，苑中高柳未经眠。\n乌啼人散青楼晓，堂下轻风转荚钱。",
        "dynasty": "宋",
        "collection_info": null
    },
    {
        "title": "怀旧居",
        "author": "杨亿",
        "content": "武夷仙穴近吾庐，鬬鸭阑摧菌阁虚。\n千匹歳储妨种橘，百金春事废观渔。\n北山烟雾迷归辙，南陌风尘化客裾。\n堂上金丝应已歇，岂惟兰菊旧丛疏。",
        "dynasty": "宋",
        "collection_info": null
    },
    {
        "title": "偶怀",
        "author": "杨亿",
        "content": "银砾飞晴霰，兰英湛冻胶。\n年光侵葆髪，春恨寄云袍。\n燕重衔泥远，鸿惊避弋高。\n平生林壑志，误佩吕虔刀。",
        "dynasty": "宋",
        "collection_info": null
    },
    {
        "title": "许洞归吴中",
        "author": "杨亿",
        "content": "春渚归艎不暂留，青丝如葆恐逢秋。\n骚人已得江山助，赋客终陪霰雪游。\n三径未荒休叹鵩，十浆先馈定惊鸥。\n洞庭霜橘疁田粟，歳计犹堪比彻侯。",
        "dynasty": "宋",
        "collection_info": null
    },
    {
        "title": "上巳玉津园赐宴",
        "author": "杨亿",
        "content": "禊饮逢元巳，春游盛舞雩。\n流杯传楚俗，饫赐出尧厨。\n玉树天开苑，银潢水贯都。\n肆筵环曲沼，飞盖塞交衢。\n洛邑声诗逸，兰亭歳月徂。\n颜王有遗韵，待子一操觚。",
        "dynasty": "宋",
        "collection_info": null
    },
    {
        "title": "致斋太一宫",
        "author": "杨亿",
        "content": "汉帝祈年馆，威神法太微。\n赤章修秘祝，盘石拂仙衣。\n雉雊灵光发，鸾歌彩雾霏。\n霓旌飘夕吹，瑶草泛春晖。\n琼屑晨杯满，芝苖昼茹肥。\n象樽犹一献，鳬舄自双飞。\n天迥飇轮度，宵残素瑟希。\n回看葱郁处，佳气接彤闱。",
        "dynasty": "宋",
        "collection_info": null
    },
    {
        "title": "直夜二首  其一",
        "author": "杨亿",
        "content": "月魄生宵晕，风乌送晚凉。\n飞蝇随镂管，浮蚁溢清觞。\n负郭春耕废，钧天晓梦长。\n玉籖声未断，落宿半宫墙。",
        "dynasty": "宋",
        "collection_info": null
    },
    {
        "title": "直夜二首  其二",
        "author": "杨亿",
        "content": "垆销香篆霭余芬，晏坐氍毹日易曛。\n虎圈微凉生夕籁，鹤天新霁见归云。\n通中梦稳春寒薄，肃唱声沈夜漏分。\n误濯尘缨成底事，岩阿千古有移文。",
        "dynasty": "宋",
        "collection_info": null
    },
    {
        "title": "樱桃",
        "author": "杨亿",
        "content": "离宫时荐罢，乐府艶歌新。\n石髓凝秦洞，珠胎剖汉津。\n三桃聊并列，百果独先春。\n清籞来君赐，雕盘助席珍。\n甘余应受和，圆极岂能神。\n楚客便羊酪，归期负紫莼。",
        "dynasty": "宋",
        "collection_info": null
    },
    {
        "title": "暑咏寄梅集贤",
        "author": "杨亿",
        "content": "点缀鲜云紫宙寛，微风淅淅起霜纨。\n魏台清暑开冰井，汉殿延年啜露盘。\n天外一飞期汗漫，水边千亩忆檀栾。\n流波意密知音少，可得延陵为试观。",
        "dynasty": "宋",
        "collection_info": null
    },
    {
        "title": "苦热",
        "author": "杨亿",
        "content": "极目长天度鸟稀，纤萝不动转晨晖。\n已裁圆月班姬扇，更换轻云子产衣。\n河朔一时觞对举，临淄万井汗交挥。\n冰丸雪散成虚设，欲借飇轮羾紫微。",
        "dynasty": "宋",
        "collection_info": null
    },
    {
        "title": "属疾",
        "author": "杨亿",
        "content": "积日劳无补，弥天疾未瘳。\n马卿非避事，盛宪自多忧。\n目眩花成果，心惊蚁鬬牛。\n豳冰那浣热，洛笛更生愁。\n拂枕窗风度，穿帘隙日流。\n唾壶从已缺，博齿亦慵投。\n发箧寻桐录，支颐动越讴。\n平生江海志，夕梦绕沧洲。",
        "dynasty": "宋",
        "collection_info": null
    },
    {
        "title": "因人话建溪旧居",
        "author": "杨亿",
        "content": "听话吾庐忆翠微，石层悬瀑溅岩扉。\n风和林籁披襟久，月射溪光击浪归。\n露畹荒凉迷草带，雨墙阴湿长苔衣。\n终年已结南枝恋，更羡高鸿避弋飞。",
        "dynasty": "宋",
        "collection_info": null
    },
    {
        "title": "清风十韵",
        "author": "杨亿",
        "content": "素魄离箕舌，鸣鸢载锦绸。\n微凉生玉宇，余韵泛兰皋。\n竿转相乌数，厨摇萐莆劳。\n渚苹偏靃靡，苑树更萧骚。\n五斗酲初析，三年翼自高。\n陶窗时拂袵，楚榭正挥毫。\n尘箧悲鸾扇，云帆戒鹭涛。\n洞庭惊木叶，骑省叹霜毛。\n势好抟羊角，心终忆蟹螯。\n泠然知有待，仙寇异吾曹。",
        "dynasty": "宋",
        "collection_info": null
    },
    {
        "title": "戊申年七夕五绝  其一",
        "author": "杨亿",
        "content": "六幕西迴斗转车，鲜云点缀玉钩斜。\n天孙已渡黄姑渚，阿母还来汉帝家。",
        "dynasty": "宋",
        "collection_info": null
    },
    {
        "title": "戊申年七夕五绝  其二",
        "author": "杨亿",
        "content": "明河左界鹊南飞，汉苑高楼正曝衣。\n一夕匆匆停弄杼，谁将锦石暂支机。",
        "dynasty": "宋",
        "collection_info": null
    },
    {
        "title": "戊申年七夕五绝  其三",
        "author": "杨亿",
        "content": "兰夜沈沈鹄漏移，羽车云幄有佳期。\n应将机上回文缕，分作人间乞巧丝。",
        "dynasty": "宋",
        "collection_info": null
    },
    {
        "title": "戊申年七夕五绝  其四",
        "author": "杨亿",
        "content": "神女欢娱一夕休，月娥孀独已千秋。\n争如灵匹年年会，莫恨牛津隔凤辀。",
        "dynasty": "宋",
        "collection_info": null
    },
    {
        "title": "戊申年七夕五绝  其五",
        "author": "杨亿",
        "content": "玉女壶倾笑电频，白榆晴影接星津。\n神光奕奕云容薄，谁见凌波袜起尘。",
        "dynasty": "宋",
        "collection_info": null
    },
    {
        "title": "秋夕池上",
        "author": "杨亿",
        "content": "莲塘带弋林，清吹涤烦襟。\n泉咽犹鸣玉，台倾旧筑金。\n僵桃虫自蠧，怪石藓交侵。\n此夜悲秋客，烟蛩亦伴吟。",
        "dynasty": "宋",
        "collection_info": null
    },
    {
        "title": "偶作",
        "author": "杨亿",
        "content": "翘车蕊佩谒明光，禁籞多年费稻粱。\n祗羡泥涂龟曵尾，翻嫌雾雨豹成章。\n鸣鸠春{殻几=子}先畴废，寒蝶秋菘老圃荒。\n归计未成芳节晚，更忧禽鹿顿缨狂。",
        "dynasty": "宋",
        "collection_info": null
    },
    {
        "title": "萤",
        "author": "杨亿",
        "content": "爽籁生遥圃，斜晖落半岑。\n微芒浮草际，零乱起墙阴。\n武子窗尘积，隋家苑树深。\n灯光透疏隙，珠彩射清浔。\n野燐宵争出，星榆晓共沈。\n长门秋漏永，偏照泪涔涔。",
        "dynasty": "宋",
        "collection_info": null
    },
    {
        "title": "送觐道人归故",
        "author": "杨亿",
        "content": "迹寄浮屠教，心将汗漫游。\n无眠长达曙，却立动经秋。\n秘诀神仙授，灵苖洞壑求。\n诛茅探虎穴，投杖涸龙湫。\n丹熟炉应冷，禅余室更幽。\n登山不累息，入夏亦重裘。\n名已标真籍，身犹隐沃洲。\n逍遥访岩穴，迢递别林丘。\n徧览缙云境，还浮一叶舟。\n三千功欲满，鹤驭恐难留。",
        "dynasty": "宋",
        "collection_info": null
    },
    {
        "title": "送高学士知越",
        "author": "杨亿",
        "content": "万壑千岩古剡中，锦旗朱毂此临戎。\n酒厨岁取公田秫，樵舸朝分射的风。\n阁吏蒸青藏史牍，席宾簪玳奉谈丛。\n海邦讼息多幽赏，禹穴奇书为一空。",
        "dynasty": "宋",
        "collection_info": null
    },
    {
        "title": "喜朝京阙",
        "author": "杨亿",
        "content": "七闽波渺邈，双阙气岧峣。\n晓登云外岭，夜渡月中潮。\n愿秉清忠节，终身立圣朝。",
        "dynasty": "宋",
        "collection_info": null
    },
    {
        "title": "贻诸馆阁",
        "author": "杨亿",
        "content": "闻戴宫花满鬓红，上林丝筦侍重瞳。\n蓬莱咫尺无因到，始信仙凡迥不同。",
        "dynasty": "宋",
        "collection_info": null
    },
    {
        "title": "傀儡",
        "author": "杨亿",
        "content": "鲍老当筵笑郭郎，笑他舞袖太郎当。\n若教鲍老当筵舞，转更郎当舞袖长。",
        "dynasty": "宋",
        "collection_info": null
    },
    {
        "title": "登楼",
        "author": "杨亿",
        "content": "危楼高百尺，手可摘星辰。\n不敢高声语，恐惊天上人。",
        "dynasty": "宋",
        "collection_info": null
    },
    {
        "title": "禁直",
        "author": "杨亿",
        "content": "凤楼鸳瓦蟾波湿，众籁声沈百虫蛰。\n仙盘云表露成霜，何人夜半牛衣泣。\n芝泥香熟封诏书，河汉西倾移斗车。\n阴风摵摵起庭树，寒澌戛戛鸣宫渠。\n千庐迭唱传宵警，海山鳌背蓬壶顶。\n金釭珠网结绮钱，玉井银床垂素绠。\n前席受釐询硕生，观书百斤须中程。\n投籖乍应严鼓节，求衣误听苍蝇声。\n渴乌漏尽繁星曙，鱼钥建章开万户。\n初日曈昽艷屋梁，鸣鞭一声下天路。",
        "dynasty": "宋",
        "collection_info": null
    },
    {
        "title": "至郡累旬恶风",
        "author": "杨亿",
        "content": "邓禹功曹器，马周令长才。\n叨临万室郡，骤致五风灾。\n大木行将拔，繁云黯不开。\n自知蒙闇极，民吏窃相咍。",
        "dynasty": "宋",
        "collection_info": null
    },
    {
        "title": "狱多重囚",
        "author": "杨亿",
        "content": "铁锁银铛众，金科伏念频。\n绝闻空狱奏，深愧片言人。\n清颍黄公接，甘棠邵伯邻。\n怀贤不能继，多辟岂由民。",
        "dynasty": "宋",
        "collection_info": null
    },
    {
        "title": "民牛多疫死",
        "author": "杨亿",
        "content": "南海逸风如失性，东吴喘月不逢医。\n一元祀典古所重，九谷民天命在斯。\n真相柅车寜致问，族庖更刃亦焉施。\n炎神厉鬼争为虐，渡虎消蝗復是谁。",
        "dynasty": "宋",
        "collection_info": null
    },
    {
        "title": "奉和御制中和",
        "author": "杨亿",
        "content": "佳节更春晦，长标令甲名。\n天渊摇绿浪，仙杏吐丹荣。\n连皷将惊蛰，高枝已变莺。\n云谣传下土，汉曲被新声。",
        "dynasty": "宋",
        "collection_info": null
    },
    {
        "title": "七夕",
        "author": "杨亿",
        "content": "天开翠帟暮氛消，盘熏朱煤惜易飘。\n月出南楼蟾桂长，笙来北里凤簧调。\n巧蛛露湿千丝网，倦鹊波横一夕桥。\n晒腹曝衣传故俗，阮庭布犊若为标。",
        "dynasty": "宋",
        "collection_info": null
    },
    {
        "title": "上元",
        "author": "杨亿",
        "content": "天碧银河欲下来，月华如水浸楼台。\n谁将万斛金莲之，撤向星都五夜开。",
        "dynasty": "宋",
        "collection_info": null
    },
    {
        "title": "樱桃",
        "author": "杨亿",
        "content": "团于火色贝，灿极日光珠。\n西海瑶池苑，曾城宝树区。\n凤帻生犹嫩，龙睛未脱枯。\n彤标与霞彩，紫府閟云腴。",
        "dynasty": "宋",
        "collection_info": null
    },
    {
        "title": "送张无梦归天台山",
        "author": "杨亿",
        "content": "小隐琼台布水边，独披金诰味重玄。\n晨鳬化舄趋轩室，秋鹭翻涛逐楚船。\n养鹤七年知善舞，种芝三秀旧成田。\n飇轮不驻劳宸眷，犀管裁章与世传。",
        "dynasty": "宋",
        "collection_info": null
    },
    {
        "title": "送僧归天宁万年禅院",
        "author": "杨亿",
        "content": "暂别云山几度瓜，方袍初日耀兰芽。\n吟诗池上生春草，说法庭中散宝华。\n桂檝去依随岸柳，松轩归赏赤城霞。\n御书满箧新颁得，应向三吴到处夸。",
        "dynasty": "宋",
        "collection_info": null
    },
    {
        "title": "送钱易",
        "author": "杨亿",
        "content": "霜叶飞梁苑，风樯指上饶。\n江山应有助，别恨寄兰苕。",
        "dynasty": "宋",
        "collection_info": null
    },
    {
        "title": "柳噪竹",
        "author": "杨亿",
        "content": "好在碧坛湾，丛底度岁寒。\n何堪栽凤律，祇好制鱼竿。\n拂水烟稍润，含风剑叶攒。\n芳荫聊奉庇，君试仰天看。",
        "dynasty": "宋",
        "collection_info": null
    },
    {
        "title": "竹答柳",
        "author": "杨亿",
        "content": "我自虚心者，君能百尺芳。\n未闻凌雪秀，唯解刺天长。\n叶密招禽宿，皮枯任蠹藏。\n他年丹穴凤，恐不集垂杨。",
        "dynasty": "宋",
        "collection_info": null
    },
    {
        "title": "书怀寄刘五",
        "author": "杨亿",
        "content": "世事悠悠未遽央，虚名真意两相忘。\n休夸失马曾归塞，未省牵牛解服箱。\n四客高风惊楚汉，五君新咏弃山王。\n秋来安有渔樵梦，多在箕峰颍水傍。",
        "dynasty": "宋",
        "collection_info": null
    },
    {
        "title": "洛意",
        "author": "杨亿",
        "content": "蘅皋驻马独依依，寄恨微波带减围。\n泪迹不成双玉筯，身轻谁赋六铢衣。\n穿针静夜星榆出，摆手清晨雪絮飞。\n目断风帘旧巢燕，新看先傍杏梁归。",
        "dynasty": "宋",
        "collection_info": null
    },
    {
        "title": "白莲",
        "author": "杨亿",
        "content": "昨夜三更裏，嫦娥坠玉簪。\n冯夷不敢受，捧出碧波心。",
        "dynasty": "宋",
        "collection_info": null
    },
    {
        "title": "昇山",
        "author": "杨亿",
        "content": "层峦连近郭，占胜有招提。\n宿雾昏金像，飞泉溅石梯。\n钟声空谷答，塔影乱云齐。\n千骑时来此，寻幽独杖藜。",
        "dynasty": "宋",
        "collection_info": null
    },
    {
        "title": "赠张季常",
        "author": "杨亿",
        "content": "迭巘参差翠绕门，雕梁贺燕自成羣。\n杀鸡日夕期嘉客，种竹寒暄对此君。\n且向东皋输黍稷，便应北阙降玄纁。\n子真漫说耕岩石，不奈声名四远闻。",
        "dynasty": "宋",
        "collection_info": null
    },
    {
        "title": "留别",
        "author": "杨亿",
        "content": "梦笔山前君别我，下沙桥上我思君。\n黄昏更过西阳岭，满目青山与白云。",
        "dynasty": "宋",
        "collection_info": null
    },
    {
        "title": "独怀",
        "author": "杨亿",
        "content": "独依青桐听鼓声，参旗历落上三更。\n凉风捲雨忽中断，明月背云还倒行。\n赖有清吟消意马，岂无美酒破愁城。\n是非人世何须较，方外吾师阮步兵。",
        "dynasty": "宋",
        "collection_info": null
    },
    {
        "title": "诗一首",
        "author": "杨亿",
        "content": "沤生称沤灭，二法本来齐。\n要识真归处，赵州东院西。",
        "dynasty": "宋",
        "collection_info": null
    },
    {
        "title": "咏华林书院",
        "author": "杨亿",
        "content": "闻说华林院，名将阙里偕。\n生徒似东鲁，书籍胜西斋。\n俎豆儒风盛，埙箎乐韵谐。\n门闾双桂茂，编秩九流排。\n讲学搴纱幕，题诗挂粉牌。\n荀陈传旧族，游夏结同侪。\n红实洲生橘，清阴世种槐。\n夜蟾穿户牖，晴瀑泻岩崖。\n远客来千里，新恩出两阶。\n横经定何日，凭此寄幽怀。",
        "dynasty": "宋",
        "collection_info": null
    },
    {
        "title": "灵岳",
        "author": "杨亿",
        "content": "灵岳标真牒，孤峰入紫氛。\n藤萝暗仙穴，猿鸟骇人羣。\n白道千年在，县流万壑分。\n汉坛秋藓驳，曾祀武夷君。",
        "dynasty": "宋",
        "collection_info": null
    },
    {
        "title": "句  其一",
        "author": "杨亿",
        "content": "眼中是面前人。",
        "dynasty": "宋",
        "collection_info": null
    },
    {
        "title": "句  其二",
        "author": "杨亿",
        "content": "关榆渐落边鸿过，谁劝刘郎酒十分。",
        "dynasty": "宋",
        "collection_info": null
    },
    {
        "title": "句  其三",
        "author": "杨亿",
        "content": "峭帆横渡官桥柳，迭鼓警飞海岸鸥。",
        "dynasty": "宋",
        "collection_info": null
    },
    {
        "title": "句  其四",
        "author": "杨亿",
        "content": "前瞰琵琶洲，后枕思禅寺。",
        "dynasty": "宋",
        "collection_info": null
    },
    {
        "title": "句  其五",
        "author": "杨亿",
        "content": "连天汉水鸭头春，乐府铜鞮艷曲新。",
        "dynasty": "宋",
        "collection_info": null
    },
    {
        "title": "句  其六",
        "author": "杨亿",
        "content": "渡海鲸波息，登山豹雾清。",
        "dynasty": "宋",
        "collection_info": null
    },
    {
        "title": "句  其七",
        "author": "杨亿",
        "content": "不把一言裨万乘，祇叉双手揖三公。",
        "dynasty": "宋",
        "collection_info": null
    },
    {
        "title": "句  其八",
        "author": "杨亿",
        "content": "世人何人最得闲，司谏拂衣归华山。",
        "dynasty": "宋",
        "collection_info": null
    },
    {
        "title": "句  其九",
        "author": "杨亿",
        "content": "江南堤柳拂人头，李白题诗徧酒楼。",
        "dynasty": "宋",
        "collection_info": null
    },
    {
        "title": "句  其一○",
        "author": "杨亿",
        "content": "独自凭阑干，衣襟生暮寒。",
        "dynasty": "宋",
        "collection_info": null
    },
    {
        "title": "句  其一一",
        "author": "杨亿",
        "content": "相公坐处幕瞒天。",
        "dynasty": "宋",
        "collection_info": null
    },
    {
        "title": "句  其一二",
        "author": "杨亿",
        "content": "祢狂无自屈岑牟。",
        "dynasty": "宋",
        "collection_info": null
    },
    {
        "title": "句  其一三",
        "author": "杨亿",
        "content": "愁裏酒杯浮太白，梦回香冢上孤青。",
        "dynasty": "宋",
        "collection_info": null
    },
    {
        "title": "句  其一四",
        "author": "杨亿",
        "content": "仙盘露冷蛛丝湿，绮阁香风风吹传。",
        "dynasty": "宋",
        "collection_info": null
    },
    {
        "title": "句  其一五",
        "author": "杨亿",
        "content": "巍巍百尺楼上槐，夹楼清密叶已繁。",
        "dynasty": "宋",
        "collection_info": null
    },
    {
        "title": "句  其一六",
        "author": "杨亿",
        "content": "好把长鞭便一挥。",
        "dynasty": "宋",
        "collection_info": null
    },
    {
        "title": "双莲堂",
        "author": "杨备",
        "content": "双莲仙影面波光，翠盖摇风红粉香。\n中有画船鸣鼓吹，瞥然惊起两鸳鸯。",
        "dynasty": "宋",
        "collection_info": null
    },
    {
        "title": "题木兰堂",
        "author": "杨备",
        "content": "木兰枝密树仍高，堂下花光照节旄。\n列鼎重茵歌舞地，金章同色使君袍。",
        "dynasty": "宋",
        "collection_info": null
    },
    {
        "title": "观风楼",
        "author": "杨备",
        "content": "观风危堞与云齐，楼下开门画戟西。\n鼓角声沉丝管沸，卷帘晴黛远山低。",
        "dynasty": "宋",
        "collection_info": null
    },
    {
        "title": "姑苏台",
        "author": "杨备",
        "content": "山花野草一荒丘，云裏骄奢旧迹留。\n珠翠管絃人不见，上头麋鹿至今游。",
        "dynasty": "宋",
        "collection_info": null
    },
    {
        "title": "吴王井",
        "author": "杨备",
        "content": "石甃遗踪傍古台，一泓寒影鑑光开。\n何人照面金钗落，曾见越溪红粉来。",
        "dynasty": "宋",
        "collection_info": null
    },
    {
        "title": "响屧廊",
        "author": "杨备",
        "content": "步步香翻罗袜尘，粉红花艷满宫春。\n倾城一笑无遗迹，不见长廊响屧人。",
        "dynasty": "宋",
        "collection_info": null
    },
    {
        "title": "采香径",
        "author": "杨备",
        "content": "馆娃南面即香山，画轲争浮日往还。\n翠盖风翻红袖影，芙蓉一路照波间。",
        "dynasty": "宋",
        "collection_info": null
    },
    {
        "title": "蠡口",
        "author": "杨备",
        "content": "霸越勋名间世才，五湖烟浪一帆开。\n犹防乌喙伤同辈，此地復招文种回。",
        "dynasty": "宋",
        "collection_info": null
    },
    {
        "title": "洗马池",
        "author": "杨备",
        "content": "一一牵来种是龙，临深欲下更嘶风。\n金鞍玉勒抛何处，腾踏渥漥寒影中。",
        "dynasty": "宋",
        "collection_info": null
    },
    {
        "title": "伍员庙",
        "author": "杨备",
        "content": "出境鞭尸报父雠，吴兵勇锐越兵忧。\n忠魂怨气江云在，日见炉香烟上浮。",
        "dynasty": "宋",
        "collection_info": null
    },
    {
        "title": "天平山",
        "author": "杨备",
        "content": "久厌城居适野情，搘筇蹑屐傍山行。\n人间多少险巇路，纵是天平还不平。",
        "dynasty": "宋",
        "collection_info": null
    },
    {
        "title": "穹窿山",
        "author": "杨备",
        "content": "吴郡名山第一山，翠微心在碧霄间。\n林泉潇洒烟岚秀，直拟结庐终老闲。",
        "dynasty": "宋",
        "collection_info": null
    },
    {
        "title": "华山",
        "author": "杨备",
        "content": "岩屏晚树噪寒鸦，岚翠楼台释子家。\n池面镜光功德水，金波影裏石莲花。",
        "dynasty": "宋",
        "collection_info": null
    },
    {
        "title": "二狱山",
        "author": "杨备",
        "content": "雷霆号令雪霜威，二狱东西锁翠微。\n彷佛酆都丛棘地，岩扉应是古圜扉。",
        "dynasty": "宋",
        "collection_info": null
    },
    {
        "title": "虎丘",
        "author": "杨备",
        "content": "阖闾城见古荒丘，云裏钟声满寺楼。\n白虎金晶人不见，昔曾雄据此山头。",
        "dynasty": "宋",
        "collection_info": null
    },
    {
        "title": "剑池",
        "author": "杨备",
        "content": "三尺龙盘古到今，波光凝碧暮云深。\n沈丝不断应无底，山脚池心彻海心。",
        "dynasty": "宋",
        "collection_info": null
    },
    {
        "title": "试剑石",
        "author": "杨备",
        "content": "白刃凝霜照水寒，当时入匣便迴銮。\n岩前片石犹中断，切玉如泥也不难。",
        "dynasty": "宋",
        "collection_info": null
    },
    {
        "title": "生公讲堂",
        "author": "杨备",
        "content": "海上名山即虎丘，生公遗迹至今留。\n当年说法千人坐，曾见岩边石点头。",
        "dynasty": "宋",
        "collection_info": null
    },
    {
        "title": "乌鹊桥上元",
        "author": "杨备",
        "content": "月满星移水照天，南飞乌鹊影翩翩。\n虽然上属牵牛分，不为秋河织女填。",
        "dynasty": "宋",
        "collection_info": null
    },
    {
        "title": "太湖",
        "author": "杨备",
        "content": "鱼舠载酒日相随，一笛芦花深处吹。\n湖面风收云影散，水天交照碧琉璃。",
        "dynasty": "宋",
        "collection_info": null
    },
    {
        "title": "长桥",
        "author": "杨备",
        "content": "渔市花村夹酒楼，山光沈碧水光浮。\n松陵雨过船中望，一道青虹两岸头。",
        "dynasty": "宋",
        "collection_info": null
    },
    {
        "title": "吴江",
        "author": "杨备",
        "content": "松陵水国面松江，学弄渔竿对酒缸。\n惊起鸳鸯是旗鼓，背帆飞去一双双。",
        "dynasty": "宋",
        "collection_info": null
    },
    {
        "title": "交让渎",
        "author": "杨备",
        "content": "琴丁结友事耕耘，田熟翻如如虞芮君。\n彼此持廉为弃物，一名交让两难分。",
        "dynasty": "宋",
        "collection_info": null
    },
    {
        "title": "越来溪",
        "author": "杨备",
        "content": "临流何必弔前非，且说吴宫得意时。\n夹岸桃花烟水绿，画船礼物载西施。",
        "dynasty": "宋",
        "collection_info": null
    },
    {
        "title": "夏驾湖",
        "author": "杨备",
        "content": "湖面波光鑑影开，绿荷红芰绕楼台。\n可怜风物还依旧，曾见吴王六马来。",
        "dynasty": "宋",
        "collection_info": null
    },
    {
        "title": "朱明寺",
        "author": "杨备",
        "content": "不悌争分不义财，旧居金碧照楼台。\n何缘半夜狂风雨，暗裏却飞钱帛来。",
        "dynasty": "宋",
        "collection_info": null
    },
    {
        "title": "龙兴寺",
        "author": "杨备",
        "content": "高剎长幡敞凈居，方袍圆笠照通渠。\n龙兴旧额加新榜，不见金轮皇帝书。",
        "dynasty": "宋",
        "collection_info": null
    },
    {
        "title": "题延射亭",
        "author": "杨备",
        "content": "高台芜没曲池平，十万人家古县城。\n烟水云山屏画裏，阖闾坟域旧都名。",
        "dynasty": "宋",
        "collection_info": null
    },
    {
        "title": "长洲  其一",
        "author": "杨备",
        "content": "太湖东西即长洲，临水孤城远若浮。\n雨过云收山泼黛，管絃歌动酒家楼。",
        "dynasty": "宋",
        "collection_info": null
    },
    {
        "title": "长洲  其二",
        "author": "杨备",
        "content": "花光带露柳凝烟，茂苑笙歌已沸天。\n有客寻春拚一醉，青楼红粉洞中仙。",
        "dynasty": "宋",
        "collection_info": null
    },
    {
        "title": "真娘墓",
        "author": "杨备",
        "content": "冰肌玉骨真遗妍，粉作妬云黛作烟。\n知有香魂埋不得，夜深岩底月中仙。",
        "dynasty": "宋",
        "collection_info": null
    },
    {
        "title": "为长溪令梦中作",
        "author": "杨备",
        "content": "月俸蚨钱数甚微，不知从宦几时归。\n东吴一片轻波在，欲问何人买钓矶。",
        "dynasty": "宋",
        "collection_info": null
    },
    {
        "title": "题常熟县",
        "author": "杨备",
        "content": "远逼江垠傍海壖，落帆多是两来船。\n县庭无讼乡闾富，岁岁加收常熟田。",
        "dynasty": "宋",
        "collection_info": null
    },
    {
        "title": "题幽独居",
        "author": "杨备",
        "content": "金检书残石壁云，二名幽独彼何人。\n春深草没松门路，泉下诗犹感鬼神。",
        "dynasty": "宋",
        "collection_info": null
    },
    {
        "title": "昆丘",
        "author": "杨备",
        "content": "云裏山花翠欲浮，当时片玉转难求。\n卞和死后无人识，石腹句藏不采收。",
        "dynasty": "宋",
        "collection_info": null
    },
    {
        "title": "慧聚寺",
        "author": "杨备",
        "content": "驻锡栖云石室中，楼台一片画屏风。\n禅师道德知多少，不尔山神肯助工。",
        "dynasty": "宋",
        "collection_info": null
    },
    {
        "title": "新宫",
        "author": "杨备",
        "content": "玉案金炉对御床，岿然应是鲁灵光。\n螭头直上双鱼尾，不让西京旧柏梁。",
        "dynasty": "宋",
        "collection_info": null
    },
    {
        "title": "灵和殿",
        "author": "杨备",
        "content": "得地恩深雨露徧，丹墀左右玉阶前。\n君王属意君知否，好似风流美少年。",
        "dynasty": "宋",
        "collection_info": null
    },
    {
        "title": "台城",
        "author": "杨备",
        "content": "六朝遗迹好山川，宫阙灰寒草树烟。\n江令白头归故国，多情合赋黍离篇。",
        "dynasty": "宋",
        "collection_info": null
    },
    {
        "title": "石阙",
        "author": "杨备",
        "content": "双石巍巍慰眼青，满朝珍重佐公铭。\n官城府寺俱灰烬，翻使他人漫涕零。",
        "dynasty": "宋",
        "collection_info": null
    },
    {
        "title": "卫玠台",
        "author": "杨备",
        "content": "年少才非洗马才，珠光碎后玉光埋。\n江南第一风流者，无復羊车过旧街。",
        "dynasty": "宋",
        "collection_info": null
    },
    {
        "title": "九日台",
        "author": "杨备",
        "content": "甲光如水戟如霜，御酒杯浮菊半黄。\n东日西风满天仗，箫韶一部奏清商。",
        "dynasty": "宋",
        "collection_info": null
    },
    {
        "title": "新亭",
        "author": "杨备",
        "content": "满目江山异洛阳，北人怀土泪千行。\n不如亡国中书令，归老新亭是故乡。",
        "dynasty": "宋",
        "collection_info": null
    },
    {
        "title": "东冶亭",
        "author": "杨备",
        "content": "忍泪相看酒共持，一生心事几人知。\n年年折尽东亭柳，此别绵绵无尽期。",
        "dynasty": "宋",
        "collection_info": null
    },
    {
        "title": "仪贤堂",
        "author": "杨备",
        "content": "两两鹑衣白髪翁，讲筵谈柄坐生风。\n昭明太子欢相得，应与商山西皓同。",
        "dynasty": "宋",
        "collection_info": null
    },
    {
        "title": "听筝堂",
        "author": "杨备",
        "content": "雁柱鸾絃十有三，南山安石位岩岩。\n逡巡奏罢金縢曲，堂上沾襟嘆不凡。",
        "dynasty": "宋",
        "collection_info": null
    },
    {
        "title": "蚕室",
        "author": "杨备",
        "content": "摘茧抽丝女在机，茅檐苇箔旧堂扉。\n年年桑柘如云绿，翻织谁家锦地衣。",
        "dynasty": "宋",
        "collection_info": null
    },
    {
        "title": "驰道",
        "author": "杨备",
        "content": "路平如砥直如絃，官柳千株拂翠烟。\n玉勒金羁天下骏，急于奔电更挥鞭。",
        "dynasty": "宋",
        "collection_info": null
    },
    {
        "title": "层城观",
        "author": "杨备",
        "content": "秋星如弹月如梳，宫妓香添乞巧炉。\n万缕千针同一意，眼穿肠断得知无。",
        "dynasty": "宋",
        "collection_info": null
    },
    {
        "title": "齐云观",
        "author": "杨备",
        "content": "上界笙歌下界闻，缕金罗袖郁金裙。\n倚阑红粉如花面，不见巫山空暮云。",
        "dynasty": "宋",
        "collection_info": null
    },
    {
        "title": "秦淮",
        "author": "杨备",
        "content": "一气东南王斗牛，祖龙潜为子孙忧。\n金陵地脉何曾断，不觉真人已姓刘。",
        "dynasty": "宋",
        "collection_info": null
    },
    {
        "title": "直渎",
        "author": "杨备",
        "content": "昼役人功夜鬼功，阳开阴阖几时终。\n不闻掷土江中语，争得盈流一水通。",
        "dynasty": "宋",
        "collection_info": null
    },
    {
        "title": "横塘",
        "author": "杨备",
        "content": "早潮纔过晚潮来，一一轩窗照水开。\n鑑面无尘风不动，分明倒影见楼台。",
        "dynasty": "宋",
        "collection_info": null
    },
    {
        "title": "青溪",
        "author": "杨备",
        "content": "倾城倾国两妃嫔，此地闻名不见人。\n潜想旧时红粉面，落花风裏步香尘。",
        "dynasty": "宋",
        "collection_info": null
    },
    {
        "title": "北渠",
        "author": "杨备",
        "content": "金殿分来玉砌流，黑龙湖撒鳯池头。\n后庭花落恩波断，翻与南塘作御沟。",
        "dynasty": "宋",
        "collection_info": null
    },
    {
        "title": "覆杯池",
        "author": "杨备",
        "content": "金杯覆处旧池枯，此后还曾一醉无。\n东晋中兴股肱力，元皇也学管夷吾。",
        "dynasty": "宋",
        "collection_info": null
    },
    {
        "title": "三岩石",
        "author": "杨备",
        "content": "萝蔓藤花岁自添，露痕还似雨痕霑。\n莫将废苑为閒地，犹可岩岩作具瞻。",
        "dynasty": "宋",
        "collection_info": null
    },
    {
        "title": "半阳湖",
        "author": "杨备",
        "content": "江南龙节水为乡，水不纯阴有半阳。\n一片湖光共深浅，两般泉脉异温凉。",
        "dynasty": "宋",
        "collection_info": null
    },
    {
        "title": "麾扇渡",
        "author": "杨备",
        "content": "旌旗烁日刃凝霜，甲光如龙人似狼。\n羽扇一挥风偃草，策勋多谢顾丹阳。",
        "dynasty": "宋",
        "collection_info": null
    },
    {
        "title": "桃叶渡",
        "author": "杨备",
        "content": "桃叶桃根柳岸头，献之才调颇风流。\n相看不语横波急，艇子翻成送莫愁。",
        "dynasty": "宋",
        "collection_info": null
    },
    {
        "title": "长命洲",
        "author": "杨备",
        "content": "梁武慈悲不鼎烹，蒙恩豢养亦虚名。\n狐狸口腹应潜饱，就死多于日放生。",
        "dynasty": "宋",
        "collection_info": null
    },
    {
        "title": "应潮井",
        "author": "杨备",
        "content": "碧甃时时减復增，山头海面密相应。\n古来泉脉谁穿过，潮落潮生不暂澄。",
        "dynasty": "宋",
        "collection_info": null
    },
    {
        "title": "藏冰井",
        "author": "杨备",
        "content": "尤喜凌人职未隳，闭藏出纳示箴规。\n战兢国步艰难者，常似临深履薄时。",
        "dynasty": "宋",
        "collection_info": null
    },
    {
        "title": "天阙山",
        "author": "杨备",
        "content": "牛头天际碧凝岚，王导无稽示妄谈。\n若以远山为上阙，长安应合指终南。",
        "dynasty": "宋",
        "collection_info": null
    },
    {
        "title": "幕府山",
        "author": "杨备",
        "content": "六代繁华一瞬间，平芜远树不胜闲。\n倚楼天暝云如幕，知是琅琊幕府山。",
        "dynasty": "宋",
        "collection_info": null
    },
    {
        "title": "白杨路",
        "author": "杨备",
        "content": "残枝败叶几霑春，莫问栽培迹已陈。\n细雨斜风马无力，萧萧满路更愁人。",
        "dynasty": "宋",
        "collection_info": null
    },
    {
        "title": "射雉场",
        "author": "杨备",
        "content": "外作禽荒内色荒，三千红粉日严妆。\n潘妃纵有嫣然态，不步金莲到射场。",
        "dynasty": "宋",
        "collection_info": null
    },
    {
        "title": "绝地",
        "author": "杨备",
        "content": "四主衣冠令不终，高门列戟漫重重。\n由来瘠沃分劳逸，莫道人凶非宅凶。",
        "dynasty": "宋",
        "collection_info": null
    },
    {
        "title": "铜螭署",
        "author": "杨备",
        "content": "挈壶传箭逼天聪，铸出蟠螭巧范同。\n何事腹中藏怪物，人惊蝘蜓气如虹。",
        "dynasty": "宋",
        "collection_info": null
    },
    {
        "title": "锦署",
        "author": "杨备",
        "content": "人衣蓝缕地衣红，不念家家杼柚空。\n厥篚织文应岁贡，更翻新样集机工。",
        "dynasty": "宋",
        "collection_info": null
    },
    {
        "title": "焚衣街",
        "author": "杨备",
        "content": "雉头金缕又珠胎，烟绪香云昼不开。\n御路傍人皆叹息，逡巡红焰作青灰。",
        "dynasty": "宋",
        "collection_info": null
    },
    {
        "title": "三断石",
        "author": "杨备",
        "content": "孙吴纪闻旧刊碑，埋没蟠螭与伏龟。\n惆怅石冈三断在，至今犹似鼎分时。",
        "dynasty": "宋",
        "collection_info": null
    },
    {
        "title": "潜鹤鼓",
        "author": "杨备",
        "content": "端门击破使人惊，潜鹤双飞上玉清。\n怪得旧时声太远，冲天合自九皋鸣。",
        "dynasty": "宋",
        "collection_info": null
    },
    {
        "title": "独足台",
        "author": "杨备",
        "content": "鸟迹分明在帝台，管絃声裏辄书来。\n回头一觉风流梦，犹得朱门傍水开。",
        "dynasty": "宋",
        "collection_info": null
    },
    {
        "title": "燕雀湖",
        "author": "杨备",
        "content": "平湖岸侧见高坟，万土衔来燕雀羣。\n鑑面无波天一色，此中文藻似储君。",
        "dynasty": "宋",
        "collection_info": null
    },
    {
        "title": "白都山",
        "author": "杨备",
        "content": "驾鹤骖鸾自古闻，策名僊籍是真君。\n天边旧迹无处寻，满目青山空白云。",
        "dynasty": "宋",
        "collection_info": null
    },
    {
        "title": "东磵",
        "author": "杨备",
        "content": "手拖葛屦坐藜床，竹树萧然一水傍。\n枕上白云船下月，卜邻东磵胜东冈。",
        "dynasty": "宋",
        "collection_info": null
    },
    {
        "title": "洞玄观",
        "author": "杨备",
        "content": "葛玄功行满三千，白日骖鸾上碧天。\n留得旧时坛宇在，后人方信有神仙。",
        "dynasty": "宋",
        "collection_info": null
    },
    {
        "title": "吴建初寺",
        "author": "杨备",
        "content": "僧会西来始布金，常闻足磬伴潮音。\n江南古寺知多少，此寺独应年最深。",
        "dynasty": "宋",
        "collection_info": null
    },
    {
        "title": "同泰寺",
        "author": "杨备",
        "content": "佛事庄严国力疲，照天金碧倚栏危。\n沉檀炉上烟云合，恰似当年煨烬时。",
        "dynasty": "宋",
        "collection_info": null
    },
    {
        "title": "明庆寺",
        "author": "杨备",
        "content": "翠壁如屏旱不枯，一泓甘滑饮醍醐。\n高僧到此闻丝竹，还有金鳞对跃无。",
        "dynasty": "宋",
        "collection_info": null
    },
    {
        "title": "佛窟寺",
        "author": "杨备",
        "content": "曩事何人为证明，白云深锁翠微坑。\n已闻过去辟支佛，未见如来弥勒生。",
        "dynasty": "宋",
        "collection_info": null
    },
    {
        "title": "吴大帝庙",
        "author": "杨备",
        "content": "古木阴森庙岿然，龙蟠虎踞旧山川。\n当时鼎足一场梦，空裏旋风飞纸钱。",
        "dynasty": "宋",
        "collection_info": null
    },
    {
        "title": "晋阴山庙",
        "author": "杨备",
        "content": "炉香烟断暮云凝，阴德山高众所称。\n开府琅玡旧蒙福，龙飞一马至中兴。",
        "dynasty": "宋",
        "collection_info": null
    },
    {
        "title": "楚靳尚庙",
        "author": "杨备",
        "content": "汩罗鱼腹葬灵均，竞渡如飞不救人。\n天意明知谗口毒，果遭天谴作蛇身。",
        "dynasty": "宋",
        "collection_info": null
    },
    {
        "title": "乌衣巷",
        "author": "杨备",
        "content": "人物风流往事非，空余陋巷作乌衣。\n旧时帘幕无从觅，祇有年年社燕归。",
        "dynasty": "宋",
        "collection_info": null
    },
    {
        "title": "二十四浮航",
        "author": "杨备",
        "content": "青雀浮航夜照波，星繁云静月华多。\n玉楼人凭栏干立，直下天心耿耿河。",
        "dynasty": "宋",
        "collection_info": null
    },
    {
        "title": "四航",
        "author": "杨备",
        "content": "桥上层楼楼上梯，秦淮两岸绿杨堤。\n春风影动波光碎，翚翼孤飞雀并栖。",
        "dynasty": "宋",
        "collection_info": null
    },
    {
        "title": "五马渡",
        "author": "杨备",
        "content": "何事金陵王气钟，琅玡开幕据江东。\n舟人忽见风云起，一旦龙飞五马中。",
        "dynasty": "宋",
        "collection_info": null
    },
    {
        "title": "鸡鸣埭",
        "author": "杨备",
        "content": "辇出城时鸡未鸣，春罗蝉翼赭袍轻。\n蒙尘猎骑奔如电，到此闻鸡第一声。",
        "dynasty": "宋",
        "collection_info": null
    },
    {
        "title": "桂岭",
        "author": "杨备",
        "content": "步步高如月裏攀，拂云枝叶伴云间。\n开花结子清香远，应似淮南一小山。",
        "dynasty": "宋",
        "collection_info": null
    },
    {
        "title": "栽松岘",
        "author": "杨备",
        "content": "耸壑凌霄色共苍，森然万树约千行。\n刘郎大厦寻颠覆，应是其间少栋梁。",
        "dynasty": "宋",
        "collection_info": null
    },
    {
        "title": "蒙汜池",
        "author": "杨备",
        "content": "春条拂岸柳如金，一鑑澄空照底深。\n傍见龙舟赭袍影，分明红日在池心。",
        "dynasty": "宋",
        "collection_info": null
    },
    {
        "title": "景阳井",
        "author": "杨备",
        "content": "擒虎戈矛满六宫，春花无树不秋风。\n苍惶益见多情处，同穴甘心赴井中。",
        "dynasty": "宋",
        "collection_info": null
    },
    {
        "title": "善泉池",
        "author": "杨备",
        "content": "影浸龙楼彻凤城，昭明有意在澄清。\n穿时深欲状溟渤，乐府当歌重润声。",
        "dynasty": "宋",
        "collection_info": null
    },
    {
        "title": "汝南湾",
        "author": "杨备",
        "content": "汝南王昔过江东，此地名将汝海同。\n玉斝濯来人易醉，有时人面照花红。",
        "dynasty": "宋",
        "collection_info": null
    },
    {
        "title": "白鹭洲",
        "author": "杨备",
        "content": "春信风生晚汛潮，印沙羣鹭立还翘。\n凭高一片迷人眼，芦苇丛边雪未销。",
        "dynasty": "宋",
        "collection_info": null
    },
    {
        "title": "劳劳亭",
        "author": "杨备",
        "content": "酰风飞絮扑征袍，望远楼中望眼高。\n几许江南名利客，灰尘满面日劳劳。",
        "dynasty": "宋",
        "collection_info": null
    },
    {
        "title": "烽火台",
        "author": "杨备",
        "content": "一带东流当复阙，筑台相望水云间。\n丽华应不如褒姒，几许狼烟得破颜。",
        "dynasty": "宋",
        "collection_info": null
    },
    {
        "title": "古南苑",
        "author": "杨备",
        "content": "张永移家入洞天，绿篁红藕旧林泉。\n人间满百人应少，明帝恩深三百年。",
        "dynasty": "宋",
        "collection_info": null
    },
    {
        "title": "咏钟山",
        "author": "杨备",
        "content": "周子无心隐姓名，裂荷焚芰使猿惊。\n不能高枕云中卧，琐屑贪它墨绶荣。",
        "dynasty": "宋",
        "collection_info": null
    },
    {
        "title": "石头城",
        "author": "杨备",
        "content": "五城楼雉各相望，山水英灵宅帝王。\n此地定由天造险，古来长恃作金汤。",
        "dynasty": "宋",
        "collection_info": null
    },
    {
        "title": "陆机宅",
        "author": "杨备",
        "content": "陆家兄弟颇能文，入洛仍将笔砚焚。\n旧宅荆榛狐兔窟，机云无復有昆云。",
        "dynasty": "宋",
        "collection_info": null
    },
    {
        "title": "太初宫",
        "author": "杨备",
        "content": "三军不食武昌鱼，万骑时迁建业居。\n曾得紫髯开国意，太初名是作宫初。",
        "dynasty": "宋",
        "collection_info": null
    },
    {
        "title": "金城柳",
        "author": "杨备",
        "content": "风絮烟丝春復秋，攀条何故泪双流。\n因怜树老犹青眼，不觉人衰已白头。",
        "dynasty": "宋",
        "collection_info": null
    },
    {
        "title": "乘黄署",
        "author": "杨备",
        "content": "执辔何人籍帝台，汉家天马不时来。\n疲驽多亦费刍粟，莫惜千金市骏材。",
        "dynasty": "宋",
        "collection_info": null
    },
    {
        "title": "绝地",
        "author": "杨备",
        "content": "列戟高门气自雄，主人应是偶相逢。\n由来祸福皆人召，此地无辜唤作凶。",
        "dynasty": "宋",
        "collection_info": null
    },
    {
        "title": "清暑殿",
        "author": "杨备",
        "content": "窣地帘光挂水精，玉鈎斜处月初生。\n龙皮席上鹅毛扇，何必风来暑自清。",
        "dynasty": "宋",
        "collection_info": null
    },
    {
        "title": "促粧钟",
        "author": "杨备",
        "content": "枕面钟声及早催，锦衾香迭百花堆。\n蟾蜍影落珊瑚架，照得僊城下界来。",
        "dynasty": "宋",
        "collection_info": null
    },
    {
        "title": "披香殿",
        "author": "杨备",
        "content": "兽口金昏烟穗浓，螭头玉照露华融。\n萧郎的是春光主，曾作春衣此殿中。",
        "dynasty": "宋",
        "collection_info": null
    },
    {
        "title": "青溪姑",
        "author": "杨备",
        "content": "曩不乘龙即跨鱼，岸傍人復乞灵无。\n柳如眉黛花如面，闻是青溪一小姑。",
        "dynasty": "宋",
        "collection_info": null
    },
    {
        "title": "冥漠君墓",
        "author": "杨备",
        "content": "柴垒穿壕见古坟，元嘉东府惠连文。\n可怜名字知音少，祇使双棺万古闻。",
        "dynasty": "宋",
        "collection_info": null
    },
    {
        "title": "蒋帝庙",
        "author": "杨备",
        "content": "深逼岩扉敞庙门，灵风时动戟衣翻。\n御灾捍患阴功大，玉册荣加帝者尊。",
        "dynasty": "宋",
        "collection_info": null
    },
    {
        "title": "岩因崇报禅寺",
        "author": "杨备",
        "content": "一炷香销百和焚，有时钟磬梵天闻。\n上方结草如高枕，不独栖霞可卧云。",
        "dynasty": "宋",
        "collection_info": null
    },
    {
        "title": "江令宅",
        "author": "杨备",
        "content": "竹木池台尚俨然，归时白头雪霜寒。\n青溪隐隐朱门处，曾属中书一品官。",
        "dynasty": "宋",
        "collection_info": null
    },
    {
        "title": "石室大岩",
        "author": "杨备",
        "content": "玉洞云深夏亦寒，客来寻胜久盘桓。\n其间隐约闻鸡犬，应有仙桃待一餐。",
        "dynasty": "宋",
        "collection_info": null
    },
    {
        "title": "句  其一",
        "author": "杨备",
        "content": "云窦穿银井，冰甃贮玉浆。",
        "dynasty": "宋",
        "collection_info": null
    },
    {
        "title": "句  其二",
        "author": "杨备",
        "content": "生来葬鱼腹，死后触龙鳞。",
        "dynasty": "宋",
        "collection_info": null
    },
    {
        "title": "寄题武当郡守吏隐亭",
        "author": "释希昼",
        "content": "郡亭传吏隐，闲自使君心。\n卷幕知来祝，悬灯见宿禽。\n茶烟逢石断，棊响入花深。\n会逐南帆便，乘秋寄此吟。",
        "dynasty": "宋",
        "collection_info": null
    },
    {
        "title": "送信南归雁荡山",
        "author": "释希昼",
        "content": "千峰邻积水，秋势远相依。\n路在深云裏，人思绝顶归。\n长天来月正，危木度猿稀。\n谁得同无念，寥寥此掩扉。",
        "dynasty": "宋",
        "collection_info": null
    },
    {
        "title": "怀广南转运陈学士状元",
        "author": "释希昼",
        "content": "极望随南斗，迢迢思欲迷。\n春生桂岭外，人在海门西。\n残日依山尽，长天向水低。\n遥知仙馆梦，夜夜怯猿啼。",
        "dynasty": "宋",
        "collection_info": null
    },
    {
        "title": "书惠崇师房",
        "author": "释希昼",
        "content": "诗名在四方，独此寄闲房。\n故国寒涛阔，春城夜梦长。\n禽声沈远木，花影动回廊。\n几为分题客，殷勤扫石床。",
        "dynasty": "宋",
        "collection_info": null
    },
    {
        "title": "断碑",
        "author": "释希昼",
        "content": "片玉侵寒折，零文见断虫。\n远沈冈草际，半露堑冰中。\n迹着人何在，年销事已空。\n唯闻坏陵柏，相弔起悲风。",
        "dynasty": "宋",
        "collection_info": null
    },
    {
        "title": "寄怀古",
        "author": "释希昼",
        "content": "见说雕阴僻，人烟半杂羌。\n秋深边日短，风劲晓笳长。\n树势分孤垒，河流出远荒。\n遥知林下客，吟苦夜禅忘。",
        "dynasty": "宋",
        "collection_info": null
    },
    {
        "title": "留题承旨宋侍郎林亭",
        "author": "释希昼",
        "content": "翰苑营嘉致，到来山意深。\n会荣多野客，啼竹半沙禽。\n雪溜悬顾石，棋灯射远林。\n言诗素非苦，虚答侍臣心。",
        "dynasty": "宋",
        "collection_info": null
    },
    {
        "title": "送嗣端东归",
        "author": "释希昼",
        "content": "远念生泉石，人中事欲销。\n卷衣城要落，寻寺海山遥。\n帆影迷寒雁，经声隐暮潮。\n后期俱未定，况我鬓先凋。",
        "dynasty": "宋",
        "collection_info": null
    },
    {
        "title": "寄河阳察推骆员外",
        "author": "释希昼",
        "content": "郡斋邻少室，夏木冷垂阴。\n况是多闲日，应悬长卧心。\n角当中岛起，樯背远桥沈。\n独爱南楼月，终期宿此吟。",
        "dynasty": "宋",
        "collection_info": null
    },
    {
        "title": "送惟凤之终南山",
        "author": "释希昼",
        "content": "阙内寒生早，南山万木凋。\n长空人望绝，积雪独寻遥。\n静息非同隐，闲吟忽背樵。\n几侵峰顶月，相念起中宵。",
        "dynasty": "宋",
        "collection_info": null
    },
    {
        "title": "寄寿春使君陈学士",
        "author": "释希昼",
        "content": "三处波涛郡，连年辍谢公。\n春斋山药徧，夜舶海书通。\n楼润星河露，川寒鼓角风。\n谁当刊惠政，一一古贤同。",
        "dynasty": "宋",
        "collection_info": null
    },
    {
        "title": "送从律之关中",
        "author": "释希昼",
        "content": "西游无旧识，何处寄吟身。\n客路秦关暮，乡心海树春。\n河涛行不尽，岳翠望空新。\n早晚回孤锡，东浮结近邻。",
        "dynasty": "宋",
        "collection_info": null
    },
    {
        "title": "寄答桂府黄殿院",
        "author": "释希昼",
        "content": "桂水在天末，登高生远思。\n来书逢岁阙，去梦历峰危。\n别浦珠全返，空台柏半衰。\n诗成见新月，几负郡斋期。",
        "dynasty": "宋",
        "collection_info": null
    },
    {
        "title": "送可伦赴广南转运凌使君见招",
        "author": "释希昼",
        "content": "别语畏残漏，心悬瘴海边。\n回期无定日，去路极遥天。\n苦雾沈山郭，寒沙涨隰田。\n几宵寻使府，清话废闲眠。",
        "dynasty": "宋",
        "collection_info": null
    },
    {
        "title": "早春阙下寄观公",
        "author": "释希昼",
        "content": "客心长念隐，早晚解书招。\n看月前期阻，论山静会遥。\n微阳生远道，残雪下中宵。\n坐见青门柳，依依又结条。",
        "dynasty": "宋",
        "collection_info": null
    },
    {
        "title": "送李堪",
        "author": "释希昼",
        "content": "要地无深託，飘然又出关。\n秋声动羣木，暮色起千山。\n岸草随秋远，江云入望闲。\n何宵发孤咏，月冷洞庭闲。",
        "dynasty": "宋",
        "collection_info": null
    },
    {
        "title": "送朱扆",
        "author": "释希昼",
        "content": "别业沧波外，秋风归去心。\n玉绳天阙远，金柝海城深。\n素瑟沈幽意，寒螀共苦吟。\n邻渔知有约，乘月夜相寻。",
        "dynasty": "宋",
        "collection_info": null
    },
    {
        "title": "过巴峡",
        "author": "释希昼",
        "content": "远望知无极，穷秋日向残。\n孤泉泻空白，众木倚云寒。\n静想猿高祖苦，危闻客过难。\n寸心宁可寄，前去雪漫漫。",
        "dynasty": "宋",
        "collection_info": null
    },
    {
        "title": "草",
        "author": "释希昼",
        "content": "漠漠更离离，闲吟笑復悲。\n六朝鸟战处，千载寂寥时。\n阵阔围空垒，丛疏露断碑。\n不堪残照外，牧笛隔烟吹。",
        "dynasty": "宋",
        "collection_info": null
    },
    {
        "title": "句  其一",
        "author": "释希昼",
        "content": "漱齿冰溪远，闻蝉雪屋深。",
        "dynasty": "宋",
        "collection_info": null
    },
    {
        "title": "句  其二",
        "author": "释希昼",
        "content": "晓天金马路，晚岁石霜心。",
        "dynasty": "宋",
        "collection_info": null
    },
    {
        "title": "句  其三",
        "author": "释希昼",
        "content": "山日秋光短，江虹晚影低。",
        "dynasty": "宋",
        "collection_info": null
    },
    {
        "title": "句  其四",
        "author": "释希昼",
        "content": "剑月啼猿苦，江沙濯锦寒。",
        "dynasty": "宋",
        "collection_info": null
    },
    {
        "title": "句  其五",
        "author": "释希昼",
        "content": "花露盈虫穴，梁尘堕燕泥。",
        "dynasty": "宋",
        "collection_info": null
    },
    {
        "title": "句  其六",
        "author": "释希昼",
        "content": "寄禅关树老，乞食塞城羌。",
        "dynasty": "宋",
        "collection_info": null
    },
    {
        "title": "句  其七",
        "author": "释希昼",
        "content": "风泉旧听僧窗改，云穴曾行鸟径残。",
        "dynasty": "宋",
        "collection_info": null
    },
    {
        "title": "句  其八",
        "author": "释希昼",
        "content": "芳树侵云老，孤泉落石危。",
        "dynasty": "宋",
        "collection_info": null
    },
    {
        "title": "句  其九",
        "author": "释希昼",
        "content": "落日横秋岛，寒涛兀夜船。",
        "dynasty": "宋",
        "collection_info": null
    },
    {
        "title": "句  其一○",
        "author": "释希昼",
        "content": "去路正黄叶，别君堪白头。",
        "dynasty": "宋",
        "collection_info": null
    },
    {
        "title": "江行",
        "author": "释保暹",
        "content": "渺渺沈清际，回头望即赊。\n幽禽飞共阔，野客泛无涯。\n浦暗微分树，滩遥半涨沙。\n今宵应有月，重得宿芦花。",
        "dynasty": "宋",
        "collection_info": null
    },
    {
        "title": "寄从弟",
        "author": "释保暹",
        "content": "天外迹如萍，何人慰远情。\n烟霄滞秋荐，水国废春耕。\n旅梦寒应断，吟髭白恐生。\n无因话消息，一雁度江城。",
        "dynasty": "宋",
        "collection_info": null
    },
    {
        "title": "金陵怀古",
        "author": "释保暹",
        "content": "石城秋月满，烟水冷萧萧。\n战气悲千古，歌声散六朝。\n萤飞宫草暗，霜白井桐凋。\n竟日秦淮上，思贤莫可招。",
        "dynasty": "宋",
        "collection_info": null
    },
    {
        "title": "秋径",
        "author": "释保暹",
        "content": "杉竹青阴合，闲行意有凭。\n凉生初过雨，静极忽归僧。\n虫迹穿幽穴，苔痕接断棱。\n翻思深隐处，峰顶下层层。",
        "dynasty": "宋",
        "collection_info": null
    },
    {
        "title": "宿宇昭师房",
        "author": "释保暹",
        "content": "与我难忘旧，多期宿此房。\n眠云归未得，静夜话空长。\n草际沈萤影，杉西露月光。\n天明共无寐，南去水茫茫。",
        "dynasty": "宋",
        "collection_info": null
    },
    {
        "title": "途次望太行山",
        "author": "释保暹",
        "content": "盘影遮空黑，愁生入望赊。\n高来难客路，深去断人家。\n翠死寒溪水，香残别洞花。\n今宵何处宿，山口日将斜。",
        "dynasty": "宋",
        "collection_info": null
    },
    {
        "title": "书惟凤师壁",
        "author": "释保暹",
        "content": "草径通深院，秋来心更闲。\n城中无旧识，门外是他山。\n究寂生吟思，持斋得病颜。\n寒宵多约我，静话出人闲。",
        "dynasty": "宋",
        "collection_info": null
    },
    {
        "title": "石席",
        "author": "释保暹",
        "content": "有状卷不得，闲斋惜夜长。\n坐来消暑气，睡去入秋乡。\n隐隐生寒骨，沈沈发冷光。\n何时遂深遁，移取置山房。",
        "dynasty": "宋",
        "collection_info": null
    },
    {
        "title": "重登文兆师水阁",
        "author": "释保暹",
        "content": "重来久凭栏，临水景多闲。\n高树下残照，寒潮平远山。\n夜吟长负宿，秋病几思闲。\n早晚离城裏，从兹寄掩关。",
        "dynasty": "宋",
        "collection_info": null
    },
    {
        "title": "寄徐任",
        "author": "释保暹",
        "content": "乡园书久断，寒夜起归心。\n远路秦关外，啼猿剑树深。\n贫游年暗改，醉卧月空沈。\n几夕疏林下，相思废静吟。",
        "dynasty": "宋",
        "collection_info": null
    },
    {
        "title": "送简上人之洛阳",
        "author": "释保暹",
        "content": "闲身无所滞，独去背春城。\n望越乡心断，迎嵩隐思生。\n野禅依树远，中饭傍泉清。\n相府如投刺，分题有竺卿。",
        "dynasty": "宋",
        "collection_info": null
    },
    {
        "title": "寄白阁元贞",
        "author": "释保暹",
        "content": "一闻归白阁，更不入长安。\n绝顶无人上，西风彻夜寒。\n悬崖乘雪度，飞瀑过云看。\n应念驰名者，青门得路难。",
        "dynasty": "宋",
        "collection_info": null
    },
    {
        "title": "老僧",
        "author": "释保暹",
        "content": "鬓毛垂似雪，无语答闲人。\n拥衲坐终日，浮生知几春。\n乘船应梦越，提锡记游秦。\n半夜寒堂掩，磬声闻四邻。",
        "dynasty": "宋",
        "collection_info": null
    },
    {
        "title": "登芜城古台",
        "author": "释保暹",
        "content": "无处堪高望，城边上古台。\n穷秋人独立，落日雁空回。\n地险千峰出，霜严万木摧。\n迟吟不能下，满眼是尘埃。",
        "dynasty": "宋",
        "collection_info": null
    },
    {
        "title": "寄行肇上人",
        "author": "释保暹",
        "content": "旧隐湖西寺，青青千万峰。\n来书度深雪，归梦断疏钟。\n开口与时避，论心似我慵。\n流年共衰鬓，昨夜又闻蛩。",
        "dynasty": "宋",
        "collection_info": null
    },
    {
        "title": "送蒋白归越",
        "author": "释保暹",
        "content": "会稽连照水，归意两何亲。\n山影到平地，湖光生四邻。\n虚窗寒对晓，孤棹远浮春。\n未可从耕钓，青云懒致身。",
        "dynasty": "宋",
        "collection_info": null
    },
    {
        "title": "书派河徐希秀才别业",
        "author": "释保暹",
        "content": "渺渺渡头路，客心难解携。\n半空山远近，寒日水东西。\n漾浦渔罾小，飞沙雁阵低。\n霜风起深夜，只是欠猿啼。",
        "dynasty": "宋",
        "collection_info": null
    },
    {
        "title": "秋居言怀",
        "author": "释保暹",
        "content": "默默疏林下，独知秋气浓。\n半生犹是客，昨夜更闻蛩。\n吟苦人成癖，年衰自长慵。\n终期拂衣去，江上有诸峰。",
        "dynasty": "宋",
        "collection_info": null
    },
    {
        "title": "早秋闲寄宇昭",
        "author": "释保暹",
        "content": "窗虚枕簟明，微觉早凉生。\n深院无人语，长松滴雨声。\n诗来禅外得，愁入静中平。\n远念西林下，相思合慰情。",
        "dynasty": "宋",
        "collection_info": null
    },
    {
        "title": "忆松江",
        "author": "释保暹",
        "content": "曾向长洲泛渺漫，沈青空阔鸟飞难。\n平沙杳杳夜潮落，别浦依依秋树寒。\n闲浸客亭浮去棹，冷淹渔屋漾垂竿。\n归心早晚悬帆到，是处僧楼更上看。",
        "dynasty": "宋",
        "collection_info": null
    },
    {
        "title": "寄洪州新建和县张康",
        "author": "释保暹",
        "content": "远听弦歌乐部封，放衙乘醉半疏慵。\n家辞南越无千里，县管西山有几峰。\n人望废田禾影合，吏愁空狱藓痕重。\n孺亭应更悲前事，烟草萋萋叫夜蛩。",
        "dynasty": "宋",
        "collection_info": null
    },
    {
        "title": "磻溪",
        "author": "释保暹",
        "content": "不肯随波自直鈎，一朝以道佐成周。\n后来亦有人于此，只把渔竿空白头。",
        "dynasty": "宋",
        "collection_info": null
    },
    {
        "title": "送人自阙下归天柱",
        "author": "释保暹",
        "content": "却归天柱峰前去，高谢浮名似了心。\n林下孤灯一声磬，青猿啼断白云深。",
        "dynasty": "宋",
        "collection_info": null
    },
    {
        "title": "巴江秋夕",
        "author": "释保暹",
        "content": "巴水寒声去渺茫，半空云树落秋光。\n离人此夜和愁宿，不听啼猿亦断肠。",
        "dynasty": "宋",
        "collection_info": null
    },
    {
        "title": "书杭州西湖涉公堂",
        "author": "释保暹",
        "content": "孤舟孤鹤与孤云，湖上深居自不羣。\n高卧可能容一榻，青山西岸且平分。",
        "dynasty": "宋",
        "collection_info": null
    },
    {
        "title": "幽圃",
        "author": "释文兆",
        "content": "远与村桥接，深春积雨时。\n兰芳人未采，花发蝶先知。\n草密封闲径，林疏露短篱。\n别来锄久废，身老恨归迟。",
        "dynasty": "宋",
        "collection_info": null
    },
    {
        "title": "江上书怀寄希昼",
        "author": "释文兆",
        "content": "扁舟宿江上，脉脉兴何穷。\n吴楚十年客，蒹葭一夜风。\n东林秋信断，南越石房空。\n向此都忘寐，君应与我同。",
        "dynasty": "宋",
        "collection_info": null
    },
    {
        "title": "弔屈原呈王内翰",
        "author": "释文兆",
        "content": "抱清谁可羣，委质在湘濆。\n今日不同楚，无人更似君。\n沧波沈夜魄，古庙聚寒云。\n弔罢踟蹰处，渔歌忍独闻。",
        "dynasty": "宋",
        "collection_info": null
    },
    {
        "title": "寄行肇上人",
        "author": "释文兆",
        "content": "诗禅同所尚，邂逅在长安。\n为客闲相似，趋时懒一般。\n分题秋阁迥，对坐夜堂寒。\n未遂归山计，流年鬓已干。",
        "dynasty": "宋",
        "collection_info": null
    },
    {
        "title": "送史馆李学士任和州",
        "author": "释文兆",
        "content": "事主惟公直，承恩赴历阳。\n舟浮淮水远，路绕楚山长。\n馆谒僧侵月，郊迎吏蹋霜。\n下车难久滞，飞诏即征黄。",
        "dynasty": "宋",
        "collection_info": null
    },
    {
        "title": "寄保暹师",
        "author": "释文兆",
        "content": "近闻高静趣，犹寄广陵居。\n夜会听琴阻，秋期看月疏。\n几成归越梦，久绝入梁书。\n四释分题处，年来一榻虚。",
        "dynasty": "宋",
        "collection_info": null
    },
    {
        "title": "巴峡闻猿",
        "author": "释文兆",
        "content": "倚棹望云际，寥寥出峡清。\n心如无一事，愁不在三声。\n带露诸峰迥，悬空片月明。\n何人同此听，彻晓得诗成。",
        "dynasty": "宋",
        "collection_info": null
    },
    {
        "title": "送宇昭师",
        "author": "释文兆",
        "content": "相见又相别，无言感倍兴。\n诸峰微下雪，一路独行僧。\n午饭烟村磬，宵吟石屋灯。\n他方人请住，又得继南能。",
        "dynasty": "宋",
        "collection_info": null
    },
    {
        "title": "莎庭",
        "author": "释文兆",
        "content": "苒苒从莎长，凄凉雨乍晴。\n穷秋要客步，落日乱蛩鸣。\n近接苔阶迥，遥连竹径平。\n杖痕兼鹤迹，来往自纵横。",
        "dynasty": "宋",
        "collection_info": null
    },
    {
        "title": "送惟凤师之终南",
        "author": "释文兆",
        "content": "终南关内见，寒翠迭空虚。\n明代谁招隐，深秋自卜居。\n宵晴吟洞月，日晓饭溪蔬。\n此后嫌名出，应无入阙书。",
        "dynasty": "宋",
        "collection_info": null
    },
    {
        "title": "宿西山精舍",
        "author": "释文兆",
        "content": "西山乘兴宿，静称寂寥心。\n一径杉松老，三更雨雪深。\n草堂僧语息，云阁磬声沈。\n未遂长栖此，双峰晓待寻。",
        "dynasty": "宋",
        "collection_info": null
    },
    {
        "title": "送简长师之洛",
        "author": "释文兆",
        "content": "动静非常态，超然西去心。\n水期经洛听，云约到嵩吟。\n斋访烟村远，禅依竹寺深。\n祇应风雅道，相府是知音。",
        "dynasty": "宋",
        "collection_info": null
    },
    {
        "title": "赠天柱山盺禅老",
        "author": "释文兆",
        "content": "几年天柱居，韬光外浮世。\n禅心混沌先，诗思云霞际。\n山雪涤茶铛，溪泉濯祖毳。\n富德鄙利徒，贵道轻权势。\n竹牖晴长开，松扉夜不闭。\n霜严庭树萎，雨暴龛灯翳。\n红叶遇寒烧，白头逢暖剃。\n终期为近邻，清话素相契。",
        "dynasty": "宋",
        "collection_info": null
    },
    {
        "title": "诗一首",
        "author": "释文兆",
        "content": "河分岗势司空曙，春入烧痕刘长卿。\n不是师兄偷古句，古人诗句犯师兄。",
        "dynasty": "宋",
        "collection_info": null
    },
    {
        "title": "中秋对月",
        "author": "释行肇",
        "content": "暮雨过寥廓，江天正青苍。\n列树无残阴，积水有异光。\n幽虫鸣欲徧，宿鸟惊忽翔。\n永夜如至公，鑑我吟清章。",
        "dynasty": "宋",
        "collection_info": null
    },
    {
        "title": "听宇昭师琴",
        "author": "释行肇",
        "content": "遥空雨初霁，深径蝉未鸣。\n忽品文王弦，若听宣尼声。\n月色半峰出，秋光四檐清。\n韵断意转冥，尘心若为情。",
        "dynasty": "宋",
        "collection_info": null
    },
    {
        "title": "湘江有感上王内翰",
        "author": "释行肇",
        "content": "达士弦性直，佞人胶辞柔。\n靳尚一言巧，灵均千古愁。\n孤蟾魄长在，寒云恨难收。\n空使湘江水，至今无浊流。",
        "dynasty": "宋",
        "collection_info": null
    },
    {
        "title": "送希昼之九华",
        "author": "释行肇",
        "content": "忽起尘外心，迹谢人中境。\n云去竹堂空，鹭下秋池静。\n野宿清溪深，月在诸峰顶。\n日暮立长江，遥看片帆影。",
        "dynasty": "宋",
        "collection_info": null
    },
    {
        "title": "卧病吟",
        "author": "释行肇",
        "content": "杉窗秋气深，入夜四檐雨。\n枕冷梦忽醒，独对孤灯语。\n流萤隐回廊，惊鸿度寒渚。\n空令一寸心，悠悠生万缕。",
        "dynasty": "宋",
        "collection_info": null
    },
    {
        "title": "送惟风之衡阳",
        "author": "释行肇",
        "content": "重城独隐居，世人寡相识。\n回塘路寂寥，深径花狼籍。\n西风思忽生，南泉语还忆。\n遥山去意长，大江归梦直。\n日暮立荒原，迢迢望空碧。",
        "dynasty": "宋",
        "collection_info": null
    },
    {
        "title": "泛若耶溪",
        "author": "释行肇",
        "content": "霁雨牵野情，孤舟遂兹赏。\n积水连远空，落日垂万象。\n岸迴云独随，山转泉更响。\n望望极寒源，由言放轻桨。",
        "dynasty": "宋",
        "collection_info": null
    },
    {
        "title": "送从律师西游",
        "author": "释行肇",
        "content": "蛰鳞伺新春，望极融融归。\n惊禽别旧巢，念远迟迟飞。\n吁君腹至业，岁故志独违。\n心弦世寡听，意鑑古亦稀。\n出关自荷箧，入秦扣谁扉。\n埃目若忽失，风雨远渐微。\n将看吐虹章，冷射仙掌辉。",
        "dynasty": "宋",
        "collection_info": null
    },
    {
        "title": "寄终南种征君",
        "author": "释行肇",
        "content": "紫阁浮清汉，高眠称此心。\n住溪人未识，归路鹤知深。\n峰晚迴寒翠，猿孤发夜吟。\n霜天独西向，无復梦山阴。",
        "dynasty": "宋",
        "collection_info": null
    },
    {
        "title": "送简师南游",
        "author": "释行肇",
        "content": "古岸侵烟出，扬帆拂曙星。\n层城关海日，列树隐沙汀。\n潮落家遥见，梅香檝暂停。\n旧峰归计晚，长忆隔吴青。",
        "dynasty": "宋",
        "collection_info": null
    },
    {
        "title": "郊居吟",
        "author": "释行肇",
        "content": "静室帘孤捲，幽光坠露多。\n径寒杉影转，窗晚雪声过。\n茗味沙泉合，鑪香竹霭和。\n遥怀起深夕，旧寺隔沧波。",
        "dynasty": "宋",
        "collection_info": null
    },
    {
        "title": "送怀古师归蜀",
        "author": "释行肇",
        "content": "山落云阳外，去程寒接巴。\n剑江连汉直，栈阁挂空斜。\n听锡樵停斧，窥禅鸟立槎。\n旧房春到晚，深径始开花。",
        "dynasty": "宋",
        "collection_info": null
    },
    {
        "title": "送文兆归庐山",
        "author": "释行肇",
        "content": "剑峰双倚汉，荡桨月中归。\n潮白岛西出，帆孤岸际飞。\n香连潭影直，磬度雪声微。\n几夕□诗坐，相思入定稀。",
        "dynasty": "宋",
        "collection_info": null
    },
    {
        "title": "酬赠梦真上人",
        "author": "释行肇",
        "content": "禅舍因吟往，晴来坐彻宵。\n春通三径晚，家别九江遥。\n巢重禽初宿，窗明叶旋飘。\n住期应未定，谢守有诗招。",
        "dynasty": "宋",
        "collection_info": null
    },
    {
        "title": "送蒲奉礼之鄞江",
        "author": "释行肇",
        "content": "官舍仙山裏，全家去若归。\n江声鳌背出，帆影斗边飞。\n宿馆荷香接，吟亭岛色围。\n前秋赏明月，况对谢玄晖。",
        "dynasty": "宋",
        "collection_info": null
    },
    {
        "title": "送文光上人西游",
        "author": "释行肇",
        "content": "高木坠残叶，关河入远心。\n嵩游忘楚梦，华近识秦音。\n塔古悬图认，碑荒背烧寻。\n几思兴替事，独上灞陵吟。",
        "dynasty": "宋",
        "collection_info": null
    },
    {
        "title": "夜感",
        "author": "释简长",
        "content": "无眠动归心，寒灯坐将灭。\n长恐浮云生，夺我西窗月。",
        "dynasty": "宋",
        "collection_info": null
    },
    {
        "title": "怀卢叔微",
        "author": "释简长",
        "content": "病起启秋匣，素琴生尘埃。\n朱弦愁零落，古意工徘徊。\n子期不我至，独上高高台。",
        "dynasty": "宋",
        "collection_info": null
    },
    {
        "title": "赠峡山清伦师",
        "author": "释简长",
        "content": "褰衣汲灵水，混涤巾履尘。\n烟霭霁杉竹，澄凝此心神。\n高僧洒真雨，泽彼寒草春。\n华月写空印，清霜肃斋身。\n犹言振金策，归作耶溪邻。",
        "dynasty": "宋",
        "collection_info": null
    },
    {
        "title": "步春谣",
        "author": "释简长",
        "content": "春景欲饶物，客心独优柔。\n藉兹徘徊芳，彊起寂寞游。\n新愁来易积，旧欢去难收。\n步春不得侣，不如步高秋。",
        "dynasty": "宋",
        "collection_info": null
    },
    {
        "title": "送方仲荀",
        "author": "释简长",
        "content": "行客心如何，借剑为君歌。\n雨昏山未开，花尽春无多。\n欲知贫别情，涕泪空滂沱。",
        "dynasty": "宋",
        "collection_info": null
    },
    {
        "title": "晚次江陵",
        "author": "释简长",
        "content": "楚路接江陵，倦行愁问程。\n异乡无旧识，多难足离情。\n落日悬秋树，寒芜上废城。\n前山不可望，断续暮猿声。",
        "dynasty": "宋",
        "collection_info": null
    },
    {
        "title": "书行肇师壁",
        "author": "释简长",
        "content": "禅径秋苔合，寒窗带雨痕。\n心真冥自契，句好与谁论。\n露冷蛩声咽，风微叶影翻。\n白云如有意，终日在前轩。",
        "dynasty": "宋",
        "collection_info": null
    },
    {
        "title": "寄丁学士",
        "author": "释简长",
        "content": "想极南溟外，江园草树秋。\n浮生如寄梦，几夕是离愁。\n仙馆闲明月，星车背远流。\n祇应西掖吏，时復望沧洲。",
        "dynasty": "宋",
        "collection_info": null
    },
    {
        "title": "李氏山庄留别",
        "author": "释简长",
        "content": "鹤氅轻冠冕，谁人不羡君。\n松斋秋掩月，石窦醉眠云。\n远墅竈烟合，寒原驿路分。\n前行鞭瘦马，余恨暂离羣。",
        "dynasty": "宋",
        "collection_info": null
    },
    {
        "title": "赠郝礼丞",
        "author": "释简长",
        "content": "住近城西寺，门无俗客登。\n朝回帘捲雪，吟冷砚生冰。\n鸟影罇中过，茶烟竹际凝。\n遥思来夜月，虚阁与谁凭。",
        "dynasty": "宋",
        "collection_info": null
    },
    {
        "title": "感王太守见访",
        "author": "释简长",
        "content": "行春拥隼旟，十里访禅居。\n煮茗沙泉白，调琴竹阁虚。\n致君公望重，对客宦情疏。\n向夕回轩冕，林僧识佩鱼。",
        "dynasty": "宋",
        "collection_info": null
    },
    {
        "title": "宿许山人别业",
        "author": "释简长",
        "content": "岚霁景初分，溪桥对石门。\n犬声知远客，烧影见前村。\n古木秋生菌，空山夜答猿。\n几因留我宿，静话极诗源。",
        "dynasty": "宋",
        "collection_info": null
    },
    {
        "title": "送僧南归",
        "author": "释简长",
        "content": "渐老念乡国，先归独羡君。\n吴山全接汉，江树半藏云。\n振锡林烟断，添瓶涧月分。\n重栖上方夜，孤狖雪中闻。",
        "dynasty": "宋",
        "collection_info": null
    },
    {
        "title": "送居寿师西游",
        "author": "释简长",
        "content": "迢递咸秦路，东风送子游。\n几程看日落，孤影背河流。\n古戍烟微敛，遥峰雨半收。\n行行吟此景，应不念沧洲。",
        "dynasty": "宋",
        "collection_info": null
    },
    {
        "title": "送行禅师",
        "author": "释简长",
        "content": "南国山重迭，归心向石门。\n寄禅依鸟道，绝食过渔村。\n楚雪黏瓶冻，江沙溅衲昏。\n白云深隐处，枕上海涛翻。",
        "dynasty": "宋",
        "collection_info": null
    },
    {
        "title": "送僧游五台山",
        "author": "释简长",
        "content": "五峰横绝汉，寒翠倚苍冥。\n积雪无烦暑，高杉碍落星。\n碛雪檐外见，边角坐中听。\n师到栖禅夜，龙湫独灌瓶。",
        "dynasty": "宋",
        "collection_info": null
    },
    {
        "title": "暮春言怀寄浙东转运黄工部",
        "author": "释简长",
        "content": "花落前林春又残，舍深苍藓拥柴关。\n十年霜雪独为客，万里梦魂空到山。\n溪竹旧怜同性直，岭云终约伴身闲。\n遥思谢傅多公暇，应徧留题水石闲。",
        "dynasty": "宋",
        "collection_info": null
    },
    {
        "title": "赠浩律师",
        "author": "释简长",
        "content": "浩也毘尼学，精于玉帐严。\n蚁酣停扫砌，燕乳记鈎帘。\n茶鼎敲冰煮，花壶漉水添。\n梦回池草绿，忍践绿纤纤。",
        "dynasty": "宋",
        "collection_info": null
    },
    {
        "title": "寄云水禅师",
        "author": "释简长",
        "content": "千峰耸寒翠，古剎凌秋云。\n高人敛幽迹，世事何由闻。\n禅石抱苍藓，祖衣含凈氛。\n有时溪上步，自与鸟猿羣。",
        "dynasty": "宋",
        "collection_info": null
    },
    {
        "title": "句",
        "author": "释简长",
        "content": "烟垒沉寒笛，霜空击雕。",
        "dynasty": "宋",
        "collection_info": null
    },
    {
        "title": "与行肇师宿庐山栖贤寺",
        "author": "释惟凤",
        "content": "冰瀑寒侵室，围鑪静话长。\n诗心全大雅，祖意会诸方。\n磬断危杉月，灯残古塔霜。\n无眠向遥夕，又约去衡阳。",
        "dynasty": "宋",
        "collection_info": null
    },
    {
        "title": "送史馆李学士任和州",
        "author": "释惟凤",
        "content": "历阳南望极，岸远石城危。\n去梦惊潮断，行吟见雁随。\n淮帆向风阔，楚木落秋迟。\n到日应闲卧，公心帝自知。",
        "dynasty": "宋",
        "collection_info": null
    },
    {
        "title": "答宇昭师",
        "author": "释惟凤",
        "content": "要地无闲日，吟踪肯暂过。\n林泉归计晚，雨雪向春多。\n径僻稀来客，庭荒半长莎。\n独眠思旧约，寒梦绕烟萝。",
        "dynasty": "宋",
        "collection_info": null
    },
    {
        "title": "寄登封宰韩殿丞",
        "author": "释惟凤",
        "content": "前秋登阁晚，吟次见晴云。\n中岳耸当县，三年静对君。\n朱衣借客典，清俸买书分。\n别后逢摇落，相思隔晋汾。",
        "dynasty": "宋",
        "collection_info": null
    },
    {
        "title": "送陈豸处士",
        "author": "释惟凤",
        "content": "草长开路微，离思更依依。\n家远知琴在，时清买剑归。\n孤城回短角，独树隔残辉。\n别有邻渔约，相迎扫钓矶。",
        "dynasty": "宋",
        "collection_info": null
    },
    {
        "title": "寄希昼",
        "author": "释惟凤",
        "content": "关中吟鬓改，多事与心违。\n客路逢人少，家书入关稀。\n秋声落晚木，夜魄透寒衣。\n几想林闲社，他年许共归。",
        "dynasty": "宋",
        "collection_info": null
    },
    {
        "title": "留题河中柴给事望云亭",
        "author": "释惟凤",
        "content": "郡闲思退隐，嘉致望云秋。\n旧客容谁访，新诗许我留。\n棋窗寒日短，琴幌夜灯幽。\n青琐无归梦，期僧话沃洲。",
        "dynasty": "宋",
        "collection_info": null
    },
    {
        "title": "秋灯",
        "author": "释惟凤",
        "content": "耿耿销深暗，孤窗岂暂忘。\n照回秋梦断，静引夜吟长。\n病鼠惊空穴，寒萤聚缺墙。\n邻居还共惜，及物有余光。",
        "dynasty": "宋",
        "collection_info": null
    },
    {
        "title": "寄昭文馆陈学士",
        "author": "释惟凤",
        "content": "秋深荒外客，独上望京台。\n远信未封去，新鸿又见来。\n地寒边树短，天静瘴云开。\n无限心相向，南宫卧锦才。",
        "dynasty": "宋",
        "collection_info": null
    },
    {
        "title": "送徐涉南归",
        "author": "释惟凤",
        "content": "长安来雁急，相顾话离心。\n日落思家远，天寒归路深。\n秋光生独树，夕吹响孤砧。\n渐入云乡望，应无越客吟。",
        "dynasty": "宋",
        "collection_info": null
    },
    {
        "title": "弔长禅师",
        "author": "释惟凤",
        "content": "霜钟侵漏急，相弔晓悲浓。\n海客传遗偈，林僧写病容。\n漱泉流落叶，定石集鸣蛩。\n回首云门望，残阳下远峰。",
        "dynasty": "宋",
        "collection_info": null
    },
    {
        "title": "寄兆上人",
        "author": "释惟凤",
        "content": "久负中条约，深秋兴若何。\n白云归望远，黄叶意空多。\n静卧侵仙掌，微吟隔楚波。\n飞书答招隐，迢递寄烟萝。",
        "dynasty": "宋",
        "collection_info": null
    },
    {
        "title": "姑射山诗题曾山人壁",
        "author": "释惟凤",
        "content": "东西望朔漠，姑射独崔嵬。\n一片两片云，终南太华来。\n根绕黄河曲，影落清渭隈。\n深涧饮渴虹，邃洞生秋雷。\n古径穷难尽，晴岚拨不开。\n海鹏飞上迟，边风劲触回。\n傲隐非他古，依灵有奇才。\n曾生心若何，猿声终夜哀。",
        "dynasty": "宋",
        "collection_info": null
    },
    {
        "title": "寄刘处士",
        "author": "释惟凤",
        "content": "度月阻相寻，应为苦雨吟。\n井浑茶味失，地润屐痕深。\n鸟背长湖色，门间古树阴。\n想君慵更甚，华髪昼方簪。",
        "dynasty": "宋",
        "collection_info": null
    },
    {
        "title": "赠维阳吕为处士",
        "author": "释惟凤",
        "content": "为儒师古道，清苦少人知。\n心散暂因酒，鬓班多为诗。\n着书秋阁静，晒药夕阳迟。\n何必文明代，垂鈎渭水湄。",
        "dynasty": "宋",
        "collection_info": null
    },
    {
        "title": "句  其一",
        "author": "释惟凤",
        "content": "草檄飞燕垒，降幡入汉营。",
        "dynasty": "宋",
        "collection_info": null
    },
    {
        "title": "句  其二",
        "author": "释惟凤",
        "content": "岸尽吴山出，潮平越树低。",
        "dynasty": "宋",
        "collection_info": null
    },
    {
        "title": "句  其三",
        "author": "释惟凤",
        "content": "寺近东溟日，山连北固春。",
        "dynasty": "宋",
        "collection_info": null
    },
    {
        "title": "句  其四",
        "author": "释惟凤",
        "content": "众星随手举，万物应心平。",
        "dynasty": "宋",
        "collection_info": null
    },
    {
        "title": "访杨云卿淮上别墅",
        "author": "释惠崇",
        "content": "地近得频到，相携向野亭。\n河分冈势断，春入烧退青。\n望久人收钓，吟余鹤振翎。\n不愁归路晚，明月上前汀。",
        "dynasty": "宋",
        "collection_info": null
    },
    {
        "title": "塞上赠王太尉",
        "author": "释惠崇",
        "content": "飞将是嫖姚，行营已近辽。\n河冰坚度马，塞雪密藏雕。\n败虏残旗在，全军列帐遥。\n传呼更号令，今夜取天骄。",
        "dynasty": "宋",
        "collection_info": null
    },
    {
        "title": "赠文兆",
        "author": "释惠崇",
        "content": "偶依京寺住，谁復得相寻。\n独鹤窥朝讲，邻僧听夜琴。\n注瓶沙井远，鸣磬雪房深。\n久与松萝别，空悬王屋心。",
        "dynasty": "宋",
        "collection_info": null
    },
    {
        "title": "送安学士守睦州",
        "author": "释惠崇",
        "content": "白浪满遥程，公衙□□声。\n海帆通夜市，山雨徧春耕。\n古意随琴远，离愁对酒轻。\n三吴窥列宿，知傍隼旟明。",
        "dynasty": "宋",
        "collection_info": null
    },
    {
        "title": "赠吴黔山人",
        "author": "释惠崇",
        "content": "三年不下岳，衣屦古苔侵。\n石涧探幽步，风泉得句心。\n黄猿知日暝，青树觉春深。\n又向南峰住，时时许我寻。",
        "dynasty": "宋",
        "collection_info": null
    },
    {
        "title": "晚夏夜简程至",
        "author": "释惠崇",
        "content": "中夕坐清簟，繁星时復流。\n扇声微变暑，井气忽生秋。\n为客方经楚，思乡欲上楼。\n云山殊未返，相顾两悠悠。",
        "dynasty": "宋",
        "collection_info": null
    },
    {
        "title": "书林逸人壁",
        "author": "释惠崇",
        "content": "诗语动惊众，谁知慕隐沦。\n水烟常似暝，林雪乍如春。\n薄酒懒邀客，好书愁借人。\n豕时行药去，忘却戴纱巾。",
        "dynasty": "宋",
        "collection_info": null
    },
    {
        "title": "古塞曲",
        "author": "释惠崇",
        "content": "边烽久不息，戍鼓何鼟鼟。\n五月无青草，滂沱流断冰。\n胡儿昧形胜，汉骑恣凭陵。\n出号朔风起，受降沙垒崩。\n楼烦已纳款，天意□威棱。\n归佩封侯印，喧然世所称。",
        "dynasty": "宋",
        "collection_info": null
    },
    {
        "title": "剡中秋怀昼师",
        "author": "释惠崇",
        "content": "秋生剡江濆，清气日泱漭。\n云归树欲无，潮落山疑长。\n偶坐还独谣，故人在遐想。\n夕景孤屿明，暗虫四邻响。\n神会如目存，安知途路广。",
        "dynasty": "宋",
        "collection_info": null
    },
    {
        "title": "拟古",
        "author": "释惠崇",
        "content": "幽禽迎曙响，佳木含春荣。\n独有绮窗妇，耿耿万里情。\n尘色皓鸳幌，日华明风筝。\n高盖久不返，中宵自怀贞。",
        "dynasty": "宋",
        "collection_info": null
    },
    {
        "title": "中夜起",
        "author": "释惠崇",
        "content": "初月不到晓，夜色何冥冥。\n独立秋江上，风波卷寒星。",
        "dynasty": "宋",
        "collection_info": null
    },
    {
        "title": "池上鹭分赋得明字",
        "author": "释惠崇",
        "content": "雨绝方塘溢，迟徊不復惊。\n曝翎沙日暖，引步岛风清。\n照水千寻迥，栖烟一点明。\n主人池上凤，见尔忆蓬瀛。",
        "dynasty": "宋",
        "collection_info": null
    },
    {
        "title": "题石桥",
        "author": "释惠崇",
        "content": "千寻亘绝险，危步想仙翁。\n日上霞纹断，春生雪溜空。\n虹形离碧水，轮势入青穹。\n人世何由及，唯应天汉通。",
        "dynasty": "宋",
        "collection_info": null
    },
    {
        "title": "效古",
        "author": "释惠崇",
        "content": "清都绿玉树，灼烁瑶台春。\n攀花弄秀色，远赠天仙人。\n香风送紫蕊，直到扶桑津。\n取掇世上艷，所贵心之珍。\n相思传一笑，聊欲示情亲。",
        "dynasty": "宋",
        "collection_info": null
    },
    {
        "title": "句  其一",
        "author": "释惠崇",
        "content": "阴井生秋早，明河转曙迟。",
        "dynasty": "宋",
        "collection_info": null
    },
    {
        "title": "句  其二",
        "author": "释惠崇",
        "content": "地形吞蜀尽，江势抱蛮迴。",
        "dynasty": "宋",
        "collection_info": null
    },
    {
        "title": "句  其三",
        "author": "释惠崇",
        "content": "岭暮清猿急，江寒白鸟稀。",
        "dynasty": "宋",
        "collection_info": null
    },
    {
        "title": "句  其四",
        "author": "释惠崇",
        "content": "归禽动疏竹，落果响寒塘。",
        "dynasty": "宋",
        "collection_info": null
    },
    {
        "title": "句  其五",
        "author": "释惠崇",
        "content": "野人传相鹤，山叟学弹琴。",
        "dynasty": "宋",
        "collection_info": null
    },
    {
        "title": "句  其六",
        "author": "释惠崇",
        "content": "春浅冰生井，宵分月上轩。",
        "dynasty": "宋",
        "collection_info": null
    },
    {
        "title": "句  其七",
        "author": "释惠崇",
        "content": "掩门青桧老，山寺白髭长。",
        "dynasty": "宋",
        "collection_info": null
    },
    {
        "title": "句  其八",
        "author": "释惠崇",
        "content": "浪经蛟浦阔，山入鬼门寒。",
        "dynasty": "宋",
        "collection_info": null
    },
    {
        "title": "句  其九",
        "author": "释惠崇",
        "content": "遗偈传诸国，留真在一峰。",
        "dynasty": "宋",
        "collection_info": null
    },
    {
        "title": "句  其一○",
        "author": "释惠崇",
        "content": "久别年颜改，相逢夜话长。",
        "dynasty": "宋",
        "collection_info": null
    },
    {
        "title": "句  其一一",
        "author": "释惠崇",
        "content": "多年不道姓，几日旋移家。",
        "dynasty": "宋",
        "collection_info": null
    },
    {
        "title": "句  其一二",
        "author": "释惠崇",
        "content": "鸟归杉随雪，僧去石沉云。",
        "dynasty": "宋",
        "collection_info": null
    },
    {
        "title": "句  其一三",
        "author": "释惠崇",
        "content": "露寒金掌重，天近玉绳低。",
        "dynasty": "宋",
        "collection_info": null
    },
    {
        "title": "句  其一四",
        "author": "释惠崇",
        "content": "着书惊日短，弹剑惜春深。",
        "dynasty": "宋",
        "collection_info": null
    },
    {
        "title": "句  其一五",
        "author": "释惠崇",
        "content": "探骑通番垒，降兵逐汉旗。",
        "dynasty": "宋",
        "collection_info": null
    },
    {
        "title": "句  其一六",
        "author": "释惠崇",
        "content": "露下牛羊静，河明桑柘空。",
        "dynasty": "宋",
        "collection_info": null
    },
    {
        "title": "句  其一七",
        "author": "释惠崇",
        "content": "林断城隍出，江分岛屿迴。",
        "dynasty": "宋",
        "collection_info": null
    },
    {
        "title": "句  其一八",
        "author": "释惠崇",
        "content": "锁城山月上，吹角海鸥惊。",
        "dynasty": "宋",
        "collection_info": null
    },
    {
        "title": "句  其一九",
        "author": "释惠崇",
        "content": "卷幔来风远，移床得月多。",
        "dynasty": "宋",
        "collection_info": null
    },
    {
        "title": "句  其二○",
        "author": "释惠崇",
        "content": "白浪分吴国，青山隔楚天。",
        "dynasty": "宋",
        "collection_info": null
    },
    {
        "title": "句  其二一",
        "author": "释惠崇",
        "content": "空潭闻鹿饮，疏树见僧行。",
        "dynasty": "宋",
        "collection_info": null
    },
    {
        "title": "句  其二二",
        "author": "释惠崇",
        "content": "剑佩明山雪，旌旗湿海云。",
        "dynasty": "宋",
        "collection_info": null
    },
    {
        "title": "句  其二三",
        "author": "释惠崇",
        "content": "旷野行人少，长河去鸟平。",
        "dynasty": "宋",
        "collection_info": null
    },
    {
        "title": "句  其二四",
        "author": "释惠崇",
        "content": "月高山舍迥，霜落石门深。",
        "dynasty": "宋",
        "collection_info": null
    },
    {
        "title": "句  其二五",
        "author": "释惠崇",
        "content": "霜多秦木迥，云尽汉山孤。",
        "dynasty": "宋",
        "collection_info": null
    },
    {
        "title": "句  其二六",
        "author": "释惠崇",
        "content": "夜阑潮动舸，秋迥月临城。",
        "dynasty": "宋",
        "collection_info": null
    },
    {
        "title": "句  其二七",
        "author": "释惠崇",
        "content": "叶影风中尽，虫声月下多。",
        "dynasty": "宋",
        "collection_info": null
    },
    {
        "title": "句  其二八",
        "author": "释惠崇",
        "content": "行县山迎舸，论兵云绕旗。",
        "dynasty": "宋",
        "collection_info": null
    },
    {
        "title": "句  其二九",
        "author": "释惠崇",
        "content": "繁霜衣上积，残月马前低。",
        "dynasty": "宋",
        "collection_info": null
    },
    {
        "title": "句  其三○",
        "author": "释惠崇",
        "content": "磬断虫声出，峰迥鹤影沉。",
        "dynasty": "宋",
        "collection_info": null
    },
    {
        "title": "句  其三一",
        "author": "释惠崇",
        "content": "移家临丑石，阻地得灵泉。",
        "dynasty": "宋",
        "collection_info": null
    },
    {
        "title": "句  其三二",
        "author": "释惠崇",
        "content": "秋近草虫乱，夜遥霜月低。",
        "dynasty": "宋",
        "collection_info": null
    },
    {
        "title": "句  其三三",
        "author": "释惠崇",
        "content": "海鸥听舜乐，山鬼醉尧觞。",
        "dynasty": "宋",
        "collection_info": null
    },
    {
        "title": "句  其三四",
        "author": "释惠崇",
        "content": "中食下林狖，夜禅移冢狐。",
        "dynasty": "宋",
        "collection_info": null
    },
    {
        "title": "句  其三五",
        "author": "释惠崇",
        "content": "扇声犹泛暑，井气忽生秋。",
        "dynasty": "宋",
        "collection_info": null
    },
    {
        "title": "句  其三六",
        "author": "释惠崇",
        "content": "残月楚山晓，孤烟江庙春。",
        "dynasty": "宋",
        "collection_info": null
    },
    {
        "title": "句  其三七",
        "author": "释惠崇",
        "content": "梵容分古像，唐语入新经。",
        "dynasty": "宋",
        "collection_info": null
    },
    {
        "title": "句  其三八",
        "author": "释惠崇",
        "content": "鹤传沧海信，僧和白云诗。",
        "dynasty": "宋",
        "collection_info": null
    },
    {
        "title": "句  其三九",
        "author": "释惠崇",
        "content": "寒禽栖古柳，破月入微云。",
        "dynasty": "宋",
        "collection_info": null
    },
    {
        "title": "句  其四○",
        "author": "释惠崇",
        "content": "花漏沉山月，云衣起海风。",
        "dynasty": "宋",
        "collection_info": null
    },
    {
        "title": "句  其四一",
        "author": "释惠崇",
        "content": "楼中天姥月，座上杜陵人。",
        "dynasty": "宋",
        "collection_info": null
    },
    {
        "title": "句  其四二",
        "author": "释惠崇",
        "content": "人归冈舍迥，雁遇诸田遥。",
        "dynasty": "宋",
        "collection_info": null
    },
    {
        "title": "句  其四三",
        "author": "释惠崇",
        "content": "山色临巴迥，江流入汉清。",
        "dynasty": "宋",
        "collection_info": null
    },
    {
        "title": "句  其四四",
        "author": "释惠崇",
        "content": "湘云随雁断，楚路背人遥。",
        "dynasty": "宋",
        "collection_info": null
    },
    {
        "title": "句  其四五",
        "author": "释惠崇",
        "content": "松风吹髪乱，岩溜溅棋寒。",
        "dynasty": "宋",
        "collection_info": null
    },
    {
        "title": "句  其四六",
        "author": "释惠崇",
        "content": "境闲僧渡水，云尽鹤盘空。",
        "dynasty": "宋",
        "collection_info": null
    },
    {
        "title": "句  其四七",
        "author": "释惠崇",
        "content": "古路随岗起，秋帆转浦斜。",
        "dynasty": "宋",
        "collection_info": null
    },
    {
        "title": "句  其四八",
        "author": "释惠崇",
        "content": "禽寒时动竹，露重忽翻荷。",
        "dynasty": "宋",
        "collection_info": null
    },
    {
        "title": "句  其四九",
        "author": "释惠崇",
        "content": "岚重琴棋湿，风长枕簟寒。",
        "dynasty": "宋",
        "collection_info": null
    },
    {
        "title": "句  其五○",
        "author": "释惠崇",
        "content": "离碛雁衝雪，渡河人上冰。",
        "dynasty": "宋",
        "collection_info": null
    },
    {
        "title": "句  其五一",
        "author": "释惠崇",
        "content": "夜梵通云窦，秋香满石丛。",
        "dynasty": "宋",
        "collection_info": null
    },
    {
        "title": "句  其五二",
        "author": "释惠崇",
        "content": "关河双鬓白，风雪一灯青。",
        "dynasty": "宋",
        "collection_info": null
    },
    {
        "title": "句  其五三",
        "author": "释惠崇",
        "content": "杀气生龙剑，威风动虎旗。",
        "dynasty": "宋",
        "collection_info": null
    },
    {
        "title": "句  其五四",
        "author": "释惠崇",
        "content": "落潮鸣下岸，飞雪暗中峰。",
        "dynasty": "宋",
        "collection_info": null
    },
    {
        "title": "句  其五五",
        "author": "释惠崇",
        "content": "日躔黄道迥，春入紫微深。",
        "dynasty": "宋",
        "collection_info": null
    },
    {
        "title": "句  其五六",
        "author": "释惠崇",
        "content": "寒灯催腊尽，晓角唤春归。",
        "dynasty": "宋",
        "collection_info": null
    },
    {
        "title": "句  其五七",
        "author": "释惠崇",
        "content": "雁行沈古戍，雕影转寒沙。",
        "dynasty": "宋",
        "collection_info": null
    },
    {
        "title": "句  其五八",
        "author": "释惠崇",
        "content": "景霁云回合，秋生树动摇。",
        "dynasty": "宋",
        "collection_info": null
    },
    {
        "title": "句  其五九",
        "author": "释惠崇",
        "content": "乱水僧频过，荒林鹤不还。",
        "dynasty": "宋",
        "collection_info": null
    },
    {
        "title": "句  其六○",
        "author": "释惠崇",
        "content": "露馆涛惊枕，空庭月伴琴。",
        "dynasty": "宋",
        "collection_info": null
    },
    {
        "title": "句  其六一",
        "author": "释惠崇",
        "content": "马渡冰河阔，雕盘喷日高。",
        "dynasty": "宋",
        "collection_info": null
    },
    {
        "title": "句  其六二",
        "author": "释惠崇",
        "content": "惊蝉移古柳，鬬雀堕寒庭。",
        "dynasty": "宋",
        "collection_info": null
    },
    {
        "title": "句  其六三",
        "author": "释惠崇",
        "content": "松风传夕磬，溪雾拥春灯。",
        "dynasty": "宋",
        "collection_info": null
    },
    {
        "title": "句  其六四",
        "author": "释惠崇",
        "content": "霓旌摇曙景，凤吹绕春云。",
        "dynasty": "宋",
        "collection_info": null
    },
    {
        "title": "句  其六五",
        "author": "释惠崇",
        "content": "坐石云生袖，添泉月入瓶。",
        "dynasty": "宋",
        "collection_info": null
    },
    {
        "title": "句  其六六",
        "author": "释惠崇",
        "content": "万国无刑治，三边不战平。",
        "dynasty": "宋",
        "collection_info": null
    },
    {
        "title": "句  其六七",
        "author": "释惠崇",
        "content": "暝鹤栖金剎，秋僧过石桥。",
        "dynasty": "宋",
        "collection_info": null
    },
    {
        "title": "句  其六八",
        "author": "释惠崇",
        "content": "云残僧扫石，风动鹤归松。",
        "dynasty": "宋",
        "collection_info": null
    },
    {
        "title": "句  其六九",
        "author": "释惠崇",
        "content": "风暖鸟巢木，日高人灌园。",
        "dynasty": "宋",
        "collection_info": null
    },
    {
        "title": "句  其七○",
        "author": "释惠崇",
        "content": "竹风惊宿鹤，潭月戏春鹥。",
        "dynasty": "宋",
        "collection_info": null
    },
    {
        "title": "句  其七一",
        "author": "释惠崇",
        "content": "圭窦先知晓，盆池别见天。",
        "dynasty": "宋",
        "collection_info": null
    },
    {
        "title": "句  其七二",
        "author": "释惠崇",
        "content": "月露疏寒析，云涛闪画旗。",
        "dynasty": "宋",
        "collection_info": null
    },
    {
        "title": "句  其七三",
        "author": "释惠崇",
        "content": "鹤惊金剎露，龙蛰玉瓶泉。",
        "dynasty": "宋",
        "collection_info": null
    },
    {
        "title": "句  其七四",
        "author": "释惠崇",
        "content": "喧风生木末，迟景入泉心。",
        "dynasty": "宋",
        "collection_info": null
    },
    {
        "title": "句  其七五",
        "author": "释惠崇",
        "content": "河来天上阔，云度月边轻。",
        "dynasty": "宋",
        "collection_info": null
    },
    {
        "title": "句  其七六",
        "author": "释惠崇",
        "content": "海人来相鹤，山狖下听琴。",
        "dynasty": "宋",
        "collection_info": null
    },
    {
        "title": "句  其七七",
        "author": "释惠崇",
        "content": "画鹢浮秋浪，金铙响夕云。",
        "dynasty": "宋",
        "collection_info": null
    },
    {
        "title": "句  其七八",
        "author": "释惠崇",
        "content": "丹枫映郭迥，绿屿背江深。",
        "dynasty": "宋",
        "collection_info": null
    },
    {
        "title": "句  其七九",
        "author": "释惠崇",
        "content": "危溜含清瑟，飞花点玉觞。",
        "dynasty": "宋",
        "collection_info": null
    },
    {
        "title": "句  其八○",
        "author": "释惠崇",
        "content": "朱旗凌雪卷，画角入云吹。",
        "dynasty": "宋",
        "collection_info": null
    },
    {
        "title": "句  其八一",
        "author": "释惠崇",
        "content": "围棋分雪石，汲井动金沙。",
        "dynasty": "宋",
        "collection_info": null
    },
    {
        "title": "句  其八二",
        "author": "释惠崇",
        "content": "井含春气碧，楼转夕阴清。",
        "dynasty": "宋",
        "collection_info": null
    },
    {
        "title": "句  其八三",
        "author": "释惠崇",
        "content": "鸟暝风沉角，天清月上旗。",
        "dynasty": "宋",
        "collection_info": null
    },
    {
        "title": "句  其八四",
        "author": "释惠崇",
        "content": "斜吹鸣金锡，归云拥石床。",
        "dynasty": "宋",
        "collection_info": null
    },
    {
        "title": "句  其八五",
        "author": "释惠崇",
        "content": "古戍生烟直，平沙落日迟。",
        "dynasty": "宋",
        "collection_info": null
    },
    {
        "title": "句  其八六",
        "author": "释惠崇",
        "content": "拂石云离箒，尝茶月入铛。",
        "dynasty": "宋",
        "collection_info": null
    },
    {
        "title": "句  其八七",
        "author": "释惠崇",
        "content": "远屿迎樯出，寒林带岸迴。",
        "dynasty": "宋",
        "collection_info": null
    },
    {
        "title": "句  其八八",
        "author": "释惠崇",
        "content": "来时云拥衲，别夜月随筇。",
        "dynasty": "宋",
        "collection_info": null
    },
    {
        "title": "句  其八九",
        "author": "释惠崇",
        "content": "路横岗烧断，风转浦帆斜。",
        "dynasty": "宋",
        "collection_info": null
    },
    {
        "title": "句  其九○",
        "author": "释惠崇",
        "content": "剑静龙归匣，旗闲虎绕竿。",
        "dynasty": "宋",
        "collection_info": null
    },
    {
        "title": "句  其九一",
        "author": "释惠崇",
        "content": "品画逢名岳，横琴忆古贤。",
        "dynasty": "宋",
        "collection_info": null
    },
    {
        "title": "句  其九二",
        "author": "释惠崇",
        "content": "云阴移汉塞，石色入秦天。",
        "dynasty": "宋",
        "collection_info": null
    },
    {
        "title": "句  其九三",
        "author": "释惠崇",
        "content": "地遥羣马小，天阔一雕平。",
        "dynasty": "宋",
        "collection_info": null
    },
    {
        "title": "句  其九四",
        "author": "释惠崇",
        "content": "江花凌霰发，山溜入池深。",
        "dynasty": "宋",
        "collection_info": null
    },
    {
        "title": "句  其九五",
        "author": "释惠崇",
        "content": "长风跃马路，小雪射雕天。",
        "dynasty": "宋",
        "collection_info": null
    },
    {
        "title": "句  其九六",
        "author": "释惠崇",
        "content": "古木风烟尽，寒潭星斗深。",
        "dynasty": "宋",
        "collection_info": null
    },
    {
        "title": "句  其九七",
        "author": "释惠崇",
        "content": "渡河风动旆，巡部雨霑车。",
        "dynasty": "宋",
        "collection_info": null
    },
    {
        "title": "句  其九八",
        "author": "释惠崇",
        "content": "对酒淮潮起，题诗楚月新。",
        "dynasty": "宋",
        "collection_info": null
    },
    {
        "title": "句  其九九",
        "author": "释惠崇",
        "content": "门掩前朝树，心垂别郡峰。",
        "dynasty": "宋",
        "collection_info": null
    },
    {
        "title": "句  其一○○",
        "author": "释惠崇",
        "content": "秋声动羣木，暮色起千山。",
        "dynasty": "宋",
        "collection_info": null
    },
    {
        "title": "句  其一○一",
        "author": "释惠崇",
        "content": "人游曲江少，草入未央深。",
        "dynasty": "宋",
        "collection_info": null
    },
    {
        "title": "句  其一○二",
        "author": "释惠崇",
        "content": "晓风飘磬远，暮雪入廊深。",
        "dynasty": "宋",
        "collection_info": null
    },
    {
        "title": "句  其一○三",
        "author": "释惠崇",
        "content": "潏潏药泉来石窦，霏霏茶霭出林梢。",
        "dynasty": "宋",
        "collection_info": null
    },
    {
        "title": "句  其一○四",
        "author": "释惠崇",
        "content": "花月病怀看酒谱，云萝幽信着茶经。",
        "dynasty": "宋",
        "collection_info": null
    },
    {
        "title": "句  其一○五",
        "author": "释惠崇",
        "content": "峰后月明秋啸去，水边林影晚樵还。",
        "dynasty": "宋",
        "collection_info": null
    },
    {
        "title": "夕阳",
        "author": "释宇昭",
        "content": "向夕江天迥，微微接水平。\n带帆归极浦，随客上荒城。\n云外僧看落，山西鸟过明。\n何人对幽景，苒苒败沙并。",
        "dynasty": "宋",
        "collection_info": null
    },
    {
        "title": "塞上赠王太尉",
        "author": "释宇昭",
        "content": "嫖姚立大勋，万里绝妖氛。\n马放降来地，雕闲战后云。\n月侵孤垒没，烧彻远芜分。\n不惯为边客，宵笳懒欲闻。",
        "dynasty": "宋",
        "collection_info": null
    },
    {
        "title": "宿丁学士宅朱严希昼不至",
        "author": "释宇昭",
        "content": "幽期不可见，牢落望君情。\n坐久诗源寂，谈余井浪平。\n月依寒木尽，蛩背冷灯鸣。\n空听沟西寺，宵钟出禁清。",
        "dynasty": "宋",
        "collection_info": null
    },
    {
        "title": "废井",
        "author": "释宇昭",
        "content": "古院无僧住，荒凉树石闲。\n停污寒甃缺，废汲远泉悭。\n雨涨蛙疑聚，宵晴月自还。\n因寻成独感，吟绕见衰颜。",
        "dynasty": "宋",
        "collection_info": null
    },
    {
        "title": "送曹商之宿州兼简骆偃",
        "author": "释宇昭",
        "content": "病起春城暮，行心暗结愁。\n全吴无旧业，半世祇羁游。\n岛雾沈晴树，汀烟入夜舟。\n故人应老大，佐幕久淹流。",
        "dynasty": "宋",
        "collection_info": null
    },
    {
        "title": "寄保暹师",
        "author": "释宇昭",
        "content": "吟会失秋期，荒山寄病时。\n客髭生白早，丛木落青迟。\n渴狖窥没莎井，阴虫占菊篱。\n归心何以见，霜月下天涯。",
        "dynasty": "宋",
        "collection_info": null
    },
    {
        "title": "上集贤钱侍郎",
        "author": "释宇昭",
        "content": "解职因求养，清名冠集贤。\n优游书府裏，谈笑板舆前。\n鹤氅朝时脱，山图卧处悬。\n江僧闲独访，时得话林泉。",
        "dynasty": "宋",
        "collection_info": null
    },
    {
        "title": "喜惟凤师关中回",
        "author": "释宇昭",
        "content": "孤锡依京侍，诗愁上鬓新。\n迹离三辅晚，梦落九江频。\n草入松根井，磬通花外邻。\n重来知未倦，闲趣自相亲。",
        "dynasty": "宋",
        "collection_info": null
    },
    {
        "title": "松柄",
        "author": "释宇昭",
        "content": "涧底分贞干，宁将麈尾同。\n坐闲长滴翠，话次忽生风。\n影落孤灯外，声寒静室中。\n有谁知外意，林下石丛丛。",
        "dynasty": "宋",
        "collection_info": null
    },
    {
        "title": "幽居即事",
        "author": "释宇昭",
        "content": "扫苔人迹外，渐老喜深藏。\n路僻闲行远，春晴昼睡长。\n余花留暮蝶，幽草恋残阳。\n尽日空林下，孤禅念石霜。",
        "dynasty": "宋",
        "collection_info": null
    },
    {
        "title": "送从律师",
        "author": "释宇昭",
        "content": "病起辞吟社，出京无旧房。\n关中行半月，诗外祇空囊。\n白道沿嵩直，青芜夹渭长。\n胜游多杜曲，风景似吾乡。",
        "dynasty": "宋",
        "collection_info": null
    },
    {
        "title": "赠魏野",
        "author": "释宇昭",
        "content": "别业唯栽竹，多闲亦好奇。\n试泉寻寺远，买鹤到家迟。\n药就全离母，诗高祇教儿。\n未能终住此，共有海山期。",
        "dynasty": "宋",
        "collection_info": null
    },
    {
        "title": "存目",
        "author": "释宇昭",
        "content": "诗题：晓发山居首句：蓐食少人家。",
        "dynasty": "宋",
        "collection_info": null
    },
    {
        "title": "送田锡下第归宁",
        "author": "释怀古",
        "content": "念别孤亲久，无成万里归。\n算程芳草尽，去国故人稀。\n栈阁浮空险，刀州入望微。\n前期有公荐，莫愧老莱衣。",
        "dynasty": "宋",
        "collection_info": null
    },
    {
        "title": "原居早秋",
        "author": "释怀古",
        "content": "秋生深径裏，老病眼慵开。\n户外行人绝，林闲朔吹回。\n乱蛩鸣古堑，残日照荒台。\n唯有他山约，相亲入望来。",
        "dynasty": "宋",
        "collection_info": null
    },
    {
        "title": "闻蛩",
        "author": "释怀古",
        "content": "幽虫侵暮急，断续苦相亲。\n夜魄沈荒垒，寒声出壤邻。\n霜清空思切，秋永几愁新。\n徒感流年鬓，茎茎暗结银。",
        "dynasty": "宋",
        "collection_info": null
    },
    {
        "title": "寺居寄简长",
        "author": "释怀古",
        "content": "雪苑东山寺，山深少往还。\n红尘无梦想，白日自安闲。\n杖履苔花上，香灯树影闲。\n何须更飞锡，归隐沃洲山。",
        "dynasty": "宋",
        "collection_info": null
    },
    {
        "title": "灞陵秋居酬友人见寄",
        "author": "释怀古",
        "content": "灞陵秋负期，独客自怀悲。\n远水去无极，离人来几时。\n暝烟沈古道，寒日堕乔枝。\n寄信遥天外，殷勤说白髭。",
        "dynasty": "宋",
        "collection_info": null
    },
    {
        "title": "草",
        "author": "释怀古",
        "content": "漠漠更离离，闲吟笑復悲。\n六朝争战处，千载寂寥时。\n阵阔围空垒，丛疏露断碑。\n不堪残照外，牧笛隔烟吹。",
        "dynasty": "宋",
        "collection_info": null
    },
    {
        "title": "和邓慎思天启有少年真喜事之句用其韵和",
        "author": "李公麟",
        "content": "秋日同文馆，凄风动九回。\n乱云收暑去，一雨送寒来。\n猥与英躔接，惭非藻鉴陪。\n雍畿兹吁俊，元佑看新魁。",
        "dynasty": "宋",
        "collection_info": null
    },
    {
        "title": "和邓慎思初入试院",
        "author": "李公麟",
        "content": "敕使书囊问队行，聚星深馆粲诸英。\n云随襟袖来蓬岛，香散房栊宿化城。\n振鹭充庭天有幕，珊瑚入网海无声。\n范模一世尊先觉，况此提平慰后生。",
        "dynasty": "宋",
        "collection_info": null
    },
    {
        "title": "和余樗年试院即事呈诸公",
        "author": "李公麟",
        "content": "盍簪闻善若江河，帘幕疏閒笑语过。\n月照飞笺穿户绮，风生挥麈动衣罗。\n已张英彀收三俊，更赋离骚续九歌。\n凉夜沉沉清不寐，空庭无奈叶声何。",
        "dynasty": "宋",
        "collection_info": null
    },
    {
        "title": "和邓慎思重九考罢试卷书呈同院诸公二首  其一",
        "author": "李公麟",
        "content": "吁俊天畿合辟雍，愧将瓦釜缀黄钟。\n听穷一一竽无滥，拨遍磷磷玉似逢。\n龟列春庭先壤奠，龙飞天路得云从。\n吾曹莫念拘萦久，求称公朝庆赏浓。",
        "dynasty": "宋",
        "collection_info": null
    },
    {
        "title": "和邓慎思重九考罢试卷书呈同院诸公二首  其二",
        "author": "李公麟",
        "content": "鞅掌栖迟一亩宫，愤听更柝及晨钟。\n黄华慰眼祗尔许，绿蚁于人亦漫逢。\n几日囊篇赓不逮，三时庭步笑相从。\n近来寻却家山梦，投枕和衣睡更浓。",
        "dynasty": "宋",
        "collection_info": null
    },
    {
        "title": "和邓慎思己未年春与伯时校试南宫同年被命者六人今兹西馆唯同伯时一人而已因书奉呈",
        "author": "李公麟",
        "content": "忆锁南宫会友文，天梯相摄看云津。\n白头笑我成今日，青眼逢君尚昔人。",
        "dynasty": "宋",
        "collection_info": null
    },
    {
        "title": "谨次元韵奉酬慎思学士年友",
        "author": "李公麟",
        "content": "君家祝融水一方，平生书闱食可忘。\n云河潄润搴瑶芳，天帝璧府雠书郎。\n驰骋千载凌子长，神清骨秀颜色苍。\n书淫传癖笑舆狂，十年此会同都堂。\n上楼吟春碾旗枪，诗筒吴歈赓楚羌。\n一律校文公否臧，日饱大官沆瀣粮。\n朱鸾入网空南冈，贤书奏牍纷满床。\n朝出粉闱暮帝旁，骎骎天路羣龙骧。\n病鸱帖帖乃污隍，白云陇望因俶装。\n放歌长林声激扬，佩兰思馨虽朋亡。\n云出鸟还聊自偿，羽扇麈尾随经囊。\n龙眠乃是无何乡，朝游不辞麋鹿行。\n归卧展图观骕骦，宪贫颂古时歌商。\n徜徉兴罢住云房，焚柏翻经究法王。\n冉冉暗度岁月光，山头草青还叶黄。\n洞明已死閒骨香，凡志未就嗟凉凉。\n亲颠向白每称觞，旨甘鞭后难翱翔。\n朅来窃食天中央，古人千岁空相望。\n同文锁密御史霜，得公再集评文章。\n亦说种松辋口庄，使我梦蝶栩栩忙。\n便欲负郭占农祥，门开傥容倚孔墙。\n想挽北斗下挹浆，箜篌更对高秋张。",
        "dynasty": "宋",
        "collection_info": null
    },
    {
        "title": "赠蔡天启",
        "author": "李公麟",
        "content": "上泝虞姒亦易尔，下者始置周秦间。\n造端宏大町畦绝，往往世俗遭讥讪。",
        "dynasty": "宋",
        "collection_info": null
    },
    {
        "title": "小诗并画卷奉送汾叟同年机宜奉议赴熙河幕府",
        "author": "李公麟",
        "content": "画出离筵已怆神，那堪真别渭城春。\n渭城柳色休相恼，西出阳关有故人。",
        "dynasty": "宋",
        "collection_info": null
    },
    {
        "title": "醉卧图诗帖",
        "author": "李公麟",
        "content": "有道难行不如醉，有口难言不如睡。\n先生醉卧在石间，万古无人知此意。",
        "dynasty": "宋",
        "collection_info": null
    },
    {
        "title": "春社出郊",
        "author": "李公麟",
        "content": "千寻古栎笑声中，此日春风属社公。\n开眼已怜花压帽，放怀聊喜酒治聋。\n携刀割肉余风在，卜瓦传神俚俗同。\n闻说已栽桃李径，隔溪遥认浅深红。",
        "dynasty": "宋",
        "collection_info": null
    },
    {
        "title": "题醒心亭",
        "author": "常安民",
        "content": "为爱昌黎湖上句，醉来直上醒心亭。\n烦酲不待山风解，卧读残碑已自醒。",
        "dynasty": "宋",
        "collection_info": null
    },
    {
        "title": "怀嵩楼",
        "author": "常安民",
        "content": "当年谩作嵩山想，末路难回瘴海身。\n斜日西风总如昨，风流只欠倚栏人。",
        "dynasty": "宋",
        "collection_info": null
    },
    {
        "title": "游师埪寺留题",
        "author": "程奇",
        "content": "尘中总总谁青眼，黄髮苍颜世情短。\n坐看前溪一片云，安得相从任舒卷。\n浩歌聊咏北山薇，不有归心真自欺。\n欲借养和延昼梦，数声啼鸟日平西。",
        "dynasty": "宋",
        "collection_info": null
    },
    {
        "title": "刘阮洞",
        "author": "王沔之",
        "content": "流传晨肇隠无踪，搜发仙源属郑公。\n百尺灵泉清澈底，千寻苍玉势凌空。\n飘香故迹人虽到，采药巅崖路不通。\n二女深沉断消息，桃花依旧笑春风。",
        "dynasty": "宋",
        "collection_info": null
    },
    {
        "title": "题耿氏温凊堂",
        "author": "满中行",
        "content": "密牖疏櫺次第施，却寒清暑两相宜。\n惟知堂上双亲乐，不觉人间四序移。\n美酒先春和气满，茂林亭午绿阴垂。\n閒居就养如君少，无负南陔孝子诗。",
        "dynasty": "宋",
        "collection_info": null
    },
    {
        "title": "真仙岩二首  其一",
        "author": "钱师孟",
        "content": "巨石何争此结成，老君有像亦难名。\n以身为患言犹在，漫使当时分重轻。",
        "dynasty": "宋",
        "collection_info": null
    },
    {
        "title": "真仙岩二首  其二",
        "author": "钱师孟",
        "content": "岩前流水碧潺潺，鹤驭翩翩去復还。\n堪笑世人求不死，岂知得道有无閒。",
        "dynasty": "宋",
        "collection_info": null
    },
    {
        "title": "题汝坟驿壁三首  其一",
        "author": "廖正一",
        "content": "阿怜二十颇有余，秀眉丰颊冰琼肤。\n无端欲作商人妇，更枉方寻海畔夫。",
        "dynasty": "宋",
        "collection_info": null
    },
    {
        "title": "题汝坟驿壁三首  其二",
        "author": "廖正一",
        "content": "阿梅笄岁得同欢，懊恼情深解梦兰。\n鶑语轻清花裏话，柳条柔嫩掌中看。",
        "dynasty": "宋",
        "collection_info": null
    },
    {
        "title": "题汝坟驿壁三首  其三",
        "author": "廖正一",
        "content": "淮源距襄阳，亭候逾十舍。\n征鞍背绣帏，云雨□四夜。\n双艷尽倾城，一姝偏擅价。\n独怒蕙心轻，误许商人嫁。",
        "dynasty": "宋",
        "collection_info": null
    },
    {
        "title": "答张十八画",
        "author": "廖正一",
        "content": "玉人风味夙相亲，骨法多奇巫峡神。\n何幸丹青烦右相，坐令虚室四时春。",
        "dynasty": "宋",
        "collection_info": null
    },
    {
        "title": "和吴可权长官",
        "author": "廖正一",
        "content": "士元应展骥，百里聊尔绊。\n函继三异声，江述凭东观。",
        "dynasty": "宋",
        "collection_info": null
    },
    {
        "title": "和李主簿彦和",
        "author": "廖正一",
        "content": "李侯持尺璧，十五城不换。\n倦飞偶栖棘，孤鸣异巢鹳。\n淮海一俊乂，博洽识理乱。\n国论匪与闻，偷将经术断。\n君家文多豪，陵峤贺白观。",
        "dynasty": "宋",
        "collection_info": null
    },
    {
        "title": "和补之梅花",
        "author": "廖正一",
        "content": "蕙兰芳草久睽离，偶洩春光此一枝。\n自许轻盈羞粉白，何人閒丽得邻窥。\n寒欺薄酒魂消夜，月入重帘梦破时。\n幸有暗香襟袖暖，江南归信不应迟。",
        "dynasty": "宋",
        "collection_info": null
    },
    {
        "title": "刘阮洞",
        "author": "郑至道",
        "content": "采药归来世代赊，洞门方此扫烟霞。\n碧潭清泚弄明月，翠巘高低飘落花。\n芳草已迷当日路，白云空想旧人家。\n自惭不是浮觞侣，谩向山前醉帽斜。",
        "dynasty": "宋",
        "collection_info": null
    },
    {
        "title": "句",
        "author": "郑至道",
        "content": "近村得雨远村同，上圳流波下圳通。",
        "dynasty": "宋",
        "collection_info": null
    },
    {
        "title": "安适轩",
        "author": "唐最",
        "content": "卧听潮音坐看山，烟萝静处闭禅关。\n都将物外红尘隔，占得壶中白日閒。\n吟罢寒猿号木末，定回清磬落云间。\n高僧隠几无余事，应笑劳生去又还。",
        "dynasty": "宋",
        "collection_info": null
    },
    {
        "title": "高盖名山院二首  其一",
        "author": "施常",
        "content": "白云来去自闲闲，锁勒千山与万山。\n仙客已归霄汉去，虚堂流水漫潺潺。",
        "dynasty": "宋",
        "collection_info": null
    },
    {
        "title": "高盖名山院二首  其二",
        "author": "施常",
        "content": "步尽千山与万山，白云步处叩禅关。\n晓猿夜鹤应相笑，笑问劳生几度闲。",
        "dynasty": "宋",
        "collection_info": null
    },
    {
        "title": "击瓯楼",
        "author": "邵叶",
        "content": "驻旌元帅遗风在，击缶高人逸兴酣。\n水转巴文清溜急，山连蒙岫翠光涵。",
        "dynasty": "宋",
        "collection_info": null
    },
    {
        "title": "麓阴亭",
        "author": "邵叶",
        "content": "山腰路转响湾泉，一径悠然陟翠巅。\n满眼祥云绕法供，刊岩瑞像俨金仙。\n元戎孝感诸天护，古木歌题峭壁镌。\n俯仰岩亭尽幽绝，夜深灯火更流连。",
        "dynasty": "宋",
        "collection_info": null
    },
    {
        "title": "句",
        "author": "徐常",
        "content": "词赋切宜师二宋，文章须是学三苏。",
        "dynasty": "宋",
        "collection_info": null
    },
    {
        "title": "遗贾耘老蟹",
        "author": "沈偕",
        "content": "黄秔稻熟坠西风，肥入江南十月雄。\n横跪蹒跚钳齿白，圆脐吸胁斗膏红。\n虀须园老香研柚，羹藉庖丁细擘葱。\n分寄横塘溪上客，持螯莫放酒杯空。",
        "dynasty": "宋",
        "collection_info": null
    },
    {
        "title": "报贾耘老诗仍次韵",
        "author": "沈偕",
        "content": "虫腹无端苦动风，团雌还却胜尖雄。\n水寒且弄双钳利，汤老难逃一背红。\n液入几家烦海滷，醢成何处污园葱。\n好收心躁潜蛇穴，毋使雷惊族类空。",
        "dynasty": "宋",
        "collection_info": null
    },
    {
        "title": "赠欧阳𣲤",
        "author": "刘秘",
        "content": "妙笔君今第一人，心欺造化夺天真。\n精明形骨从来一，移入青缣作两身。",
        "dynasty": "宋",
        "collection_info": null
    },
    {
        "title": "烟雨楼",
        "author": "李丹",
        "content": "干坤交泰气氤氲，烟雨标名望意云。\n自是圣时多瑞霭，莫疑蛮徼有妖氛。",
        "dynasty": "宋",
        "collection_info": null
    },
    {
        "title": "天堂地狱偈",
        "author": "李丹",
        "content": "释迦生中国，设教如周孔。\n周孔生西方，设教如释迦。\n天堂无则已，有则君子登。\n地狱无则已，有则小人入。",
        "dynasty": "宋",
        "collection_info": null
    },
    {
        "title": "留题真阳南山",
        "author": "李丹",
        "content": "南山地久与天长，盘石安基势永昌。\n亿世皇图齐不拔，万年圣寿等无疆。",
        "dynasty": "宋",
        "collection_info": null
    },
    {
        "title": "句",
        "author": "李丹",
        "content": "二顷田园祇旧时。",
        "dynasty": "宋",
        "collection_info": null
    },
    {
        "title": "蝗不入青丘",
        "author": "林盘",
        "content": "赈济饥荒尚未苏，旱蝗何幸我疆无。\n悲愁远宦天应闵，不復乡村闹鼓桴。",
        "dynasty": "宋",
        "collection_info": null
    },
    {
        "title": "同黄秘校游连江玉泉",
        "author": "林迥",
        "content": "泉山好景微，权尹讼庭希。\n晓马破云去，夜船乘月归。\n妓歌珠不断，人醉玉相依。\n薄宦自拘者，咄哉多是非。",
        "dynasty": "宋",
        "collection_info": null
    },
    {
        "title": "四时山丹",
        "author": "林迥",
        "content": "叶剪青油药渥丹，春风随众出栏干。\n碧桃黄菊凋残后，谁伴长松到岁寒。",
        "dynasty": "宋",
        "collection_info": null
    },
    {
        "title": "长春",
        "author": "林迥",
        "content": "洞门深不放春归，客到寻芳莫问时。\n迟日暖风花草丽，照人红艷一枝枝。",
        "dynasty": "宋",
        "collection_info": null
    },
    {
        "title": "题林子默隠居",
        "author": "林迥",
        "content": "先生平昔命何非，万卷诗书一布衣。\n回首长安成底事，吴山苍翠几时归。",
        "dynasty": "宋",
        "collection_info": null
    },
    {
        "title": "留题宿猿洞",
        "author": "林迥",
        "content": "几年形胜晦南州，一旦声名蔼湛侯。\n夜色併来三岛月，水光分破五湖秋。\n荔枝影裏安吟榻，红藕香中繫钓舟。\n金印解还天子后，诏书征起不回头。",
        "dynasty": "宋",
        "collection_info": null
    },
    {
        "title": "句  其一",
        "author": "林迥",
        "content": "门前红日海千里，池上白莲山四邻。",
        "dynasty": "宋",
        "collection_info": null
    },
    {
        "title": "句  其二",
        "author": "林迥",
        "content": "青韮供盘餠面圆。",
        "dynasty": "宋",
        "collection_info": null
    },
    {
        "title": "句  其三",
        "author": "林迥",
        "content": "春晚花王在处稀，山中还信正芳菲。",
        "dynasty": "宋",
        "collection_info": null
    },
    {
        "title": "句  其四",
        "author": "林迥",
        "content": "多谢东君深属意。",
        "dynasty": "宋",
        "collection_info": null
    },
    {
        "title": "句  其五",
        "author": "林迥",
        "content": "过门人指朝郎宅，入室浑如野老家。",
        "dynasty": "宋",
        "collection_info": null
    },
    {
        "title": "句  其六",
        "author": "林迥",
        "content": "尺书中夜至，清晓即扬鞭。",
        "dynasty": "宋",
        "collection_info": null
    },
    {
        "title": "句  其七",
        "author": "林迥",
        "content": "汲水僧归林下寺。",
        "dynasty": "宋",
        "collection_info": null
    },
    {
        "title": "句  其八",
        "author": "林迥",
        "content": "当年春榜首传名，对御如君有几人。",
        "dynasty": "宋",
        "collection_info": null
    },
    {
        "title": "元明观邹希衍丹室",
        "author": "都颉",
        "content": "嘉树团团蔽紫烟，黄冠师作地行仙。\n留形住室真余事，炼气精思本自然。\n鹤警乔松常见月，龟藏浮叶不知年。\n坐中应到诸天上，曾侍玉皇香案前。",
        "dynasty": "宋",
        "collection_info": null
    },
    {
        "title": "赠吕本中弟",
        "author": "刘斯川",
        "content": "大阮平生余所爱，小阮相逢亦倾盖。\n济阴未识情更亲，信手新诗落珠贝。\n杨氏作公谁料理，臧孙有后诚可喜。\n长亭水落风雨多，无酒饮君如别何。",
        "dynasty": "宋",
        "collection_info": null
    },
    {
        "title": "绝句",
        "author": "纡川",
        "content": "小径缘溪绿，低檐傍树阴。\n好峰秋入眼，清月夜窥林。",
        "dynasty": "宋",
        "collection_info": null
    },
    {
        "title": "四时四首 春",
        "author": "梅窗",
        "content": "昼永春庭邃，双飞燕隔帘。\n袖随帘捲翠，时见玉纤纤。",
        "dynasty": "宋",
        "collection_info": null
    },
    {
        "title": "四时四首 夏",
        "author": "梅窗",
        "content": "曲涧跳珠碎，丛山迭翠浓。\n竹新敷影薄，閒看倚枝筇。",
        "dynasty": "宋",
        "collection_info": null
    },
    {
        "title": "四时四首 秋",
        "author": "梅窗",
        "content": "小雨凉添夜，兰芬润袭衣。\n晓屏山曲曲，长若梦思归。",
        "dynasty": "宋",
        "collection_info": null
    },
    {
        "title": "四时四首 冬",
        "author": "梅窗",
        "content": "曲径穿丛密，香清为客来。\n玉梢梢外雪，苔古晕疏梅。",
        "dynasty": "宋",
        "collection_info": null
    },
    {
        "title": "秋江写望",
        "author": "梅窗",
        "content": "寒江暮泊小舟轻，白鹭栖烟丛苇鸣。\n宽望远空浮湛碧，老蟾惊玉弄秋清。",
        "dynasty": "宋",
        "collection_info": null
    },
    {
        "title": "西湖戏书二首  其一",
        "author": "梅窗",
        "content": "蜿蜿翠麓秋烟涨，滟滟金波夜月澄。\n樽酒具时随兴遣，景多逢处曲栏凭。",
        "dynasty": "宋",
        "collection_info": null
    },
    {
        "title": "西湖戏书二首  其二",
        "author": "梅窗",
        "content": "云巢望断望西湖，竹护梅藏隠士居。\n芬草绿深春盎盎，客来同揽一山孤。",
        "dynasty": "宋",
        "collection_info": null
    },
    {
        "title": "春望",
        "author": "梅窗",
        "content": "丝丝柳翠连云幕，点点鸥轻漾晚波。\n时事无心随兴远，日长閒处理衣蓑。",
        "dynasty": "宋",
        "collection_info": null
    },
    {
        "title": "因小儿学琴终夜不寐作",
        "author": "陈子高",
        "content": "鸣鹤操音清，兴幽发性情。\n听琴爱夜半，明月上残更。",
        "dynasty": "宋",
        "collection_info": null
    },
    {
        "title": "客怀",
        "author": "陈子高",
        "content": "远山云梦断，长路客愁新。\n残漏悲钟急，香车碾暗尘。",
        "dynasty": "宋",
        "collection_info": null
    },
    {
        "title": "暮春",
        "author": "陈子高",
        "content": "纤纤乱草平滩，冉冉云归远山。\n帘捲深空日永，鸟鸣花落春残。",
        "dynasty": "宋",
        "collection_info": null
    },
    {
        "title": "春昼",
        "author": "陈子高",
        "content": "悠悠乱片花空舞，冉冉轻丝晴昼长。\n楼下怯寒香袖薄，破愁春酌浊醪香。",
        "dynasty": "宋",
        "collection_info": null
    },
    {
        "title": "宿龟山次韵",
        "author": "陈子高",
        "content": "潮回浪溅细沙倾，岸柳平波映眼明。\n桥接短亭连野迥，艇横长笛带风清。\n迢迢翠草寒烟暝，隠隠疏林暮霭晴。\n遥见迭峰清浅黛，客心伤处碧云轻。",
        "dynasty": "宋",
        "collection_info": null
    },
    {
        "title": "咏梅",
        "author": "茹芝翁",
        "content": "东溪小步晚烟随，玉点花疏竹外枝。\n风袭袖香清满径，匆匆好处恨来迟。",
        "dynasty": "宋",
        "collection_info": null
    },
    {
        "title": "秋月收兵献钟侍郎",
        "author": "茹芝翁",
        "content": "强兵义勇威严令，化靖由来不战征。\n疆境復时归马健，鼓鼙休处乱云轻。\n霜凝积恨怀边戍，月落衝寒夜上城。\n黄叶树头风凛凛，碧波江远路平平。",
        "dynasty": "宋",
        "collection_info": null
    },
    {
        "title": "留题南山",
        "author": "时彦",
        "content": "青松夹道英州路，终日千岩万壑间。\n唯是看山心不足，又携兵妓看南山。",
        "dynasty": "宋",
        "collection_info": null
    },
    {
        "title": "寄刘仲平",
        "author": "刘跂",
        "content": "移居逼城阿，颇似山中住。\n当轩列佳石，绕舍纷高树。\n园林便为主，鱼鸟欣相聚。\n春来物物好，适意随所遇。\n是适本无因，亦復无定处。\n当有忘机人，知我此中趣。",
        "dynasty": "宋",
        "collection_info": null
    },
    {
        "title": "重寄",
        "author": "刘跂",
        "content": "忆昨去国初，置传史所监。\n季也行泣随，往舍都城南。\n沐我屡饭我，终此一日淹。\n明作分岭水，苦别心如惔。\n遄归护孥重，却挂东川帆。\n停桡憩汴泗，揽辔趋霍灊。\n间关又相对，共被栖穷檐。\n未毕十日懽，已復秣征骖。\n猗嗟季行役，曷日弛负担。\n长怀芳草句，未读衣已沾。\n先人门户事，驽力讵克堪。\n一朝奇祸发，炽甚烈火炎。\n顽迷得忧辱，自取非谤谗。\n危巢风雨漂，菅蒯不足芟。\n于时季来归，弃官不待占。\n收合败散余，頼此守独严。\n阖门数百指，一一恩意涵。\n辑睦乖迕情，牢不见隙纤。\n聚粮非短毂，千里均属厌。\n囊书动高听，恩环赐东渐。\n吾亲所奇贵，挺立故不凡。\n晚节就难冀，前非掩多惭。\n正如已躄人，欻起蒙鍼砭。\n衰颜积霜雪，幸亦解羁衔。\n昨从忧迫来，将復见安恬。\n西廊坐食菽，可以慰饥馋。\n渐欲亲酒盏，颇思疏药奁。\n愿季爱玉体，豢我及西崦。\n从今荷明时，欢乐百无嫌。\n酬恩无处所，香火供瞿聃。",
        "dynasty": "宋",
        "collection_info": null
    },
    {
        "title": "集句寄斯川",
        "author": "刘跂",
        "content": "渺渺孤舟逝，计日望旧居。\n万族各有託，吾亦爱吾庐。\n栖栖失羣鸟，暂与田园疏。\n令日始復来，再喜见友于。\n缅然睇崇丘，负疴不获俱。\n试携子侄辈，且还读我书。\n亲戚共一处，过此奚所须。\n起晚眠常早，谁谓形迹拘。\n厚恩固难忘，慨然念黄虞。\n养真衡茅下，不乐復何如。",
        "dynasty": "宋",
        "collection_info": null
    },
    {
        "title": "寄马全玉",
        "author": "刘跂",
        "content": "岁月如归鸿，秋至欻将翔。\n郊原带爽气，榆柳媚无光。\n客子抱幽独，耿耿谁与明。\n不辞青鞋贱，来蹑君子堂。\n君子松桧姿，劲不惨风霜。\n其交淡如水，众口未易尝。\n忘言默领会，此意却难忘。\n不饮知酒趣，聊復酌公浆。\n寒灯夜寥閴，一笑未渠央。\n谁令别离此，梦寐长相望。",
        "dynasty": "宋",
        "collection_info": null
    },
    {
        "title": "寄尹迁介叔  其一",
        "author": "刘跂",
        "content": "我生非良材，顽矿不受砺。\n读书但渔猎，初不名一艺。\n形骸弱如柳，暑雨更疲曳。\n清风何时生，一扫去酷吏。",
        "dynasty": "宋",
        "collection_info": null
    },
    {
        "title": "寄尹迁介叔  其二",
        "author": "刘跂",
        "content": "孙友太瘦生，相遇一何阔。\n途穷欲改操，冉冉在故辙。\n赠君七年艾，辄为儿女夺。\n养生有标本，姑息良已末。",
        "dynasty": "宋",
        "collection_info": null
    },
    {
        "title": "寄尹迁介叔  其三",
        "author": "刘跂",
        "content": "我有好诗酒，端为舅氏作。\n陈遵见张竦，虽见不改乐。\n小官未朝谒，日日事饮博。\n书来託天真，笑我守糟粕。",
        "dynasty": "宋",
        "collection_info": null
    },
    {
        "title": "寄尹迁介叔  其四",
        "author": "刘跂",
        "content": "二尹山东秀，一第安足贺。\n滕侯荐鹗书，极口良未过。\n青衫五斗米，所要脱饥饿。\n自重士当然，蓄积非为货。",
        "dynasty": "宋",
        "collection_info": null
    },
    {
        "title": "寄尹迁介叔  其五",
        "author": "刘跂",
        "content": "前年郭法曹，寓直经略院。\n同时幕府归，独送两秋燕。\n新书满百帙，铅椠老不倦。\n他时淮南子，试为离骚传。",
        "dynasty": "宋",
        "collection_info": null
    },
    {
        "title": "寄尹迁介叔  其六",
        "author": "刘跂",
        "content": "养志如养力，益峻在益砺。\n大方略畦畛，小智私才艺。\n古来要倔彊，槛折不可曳。\n何谓薛赣君，小生敢相吏。",
        "dynasty": "宋",
        "collection_info": null
    },
    {
        "title": "寄尹迁介叔  其七",
        "author": "刘跂",
        "content": "择术患不终，未易笑迂阔。\n发轫三尺轮，不改万里辙。\n死生汉节共，巨猾气为夺。\n坐令李都尉，恸哭天壤末。",
        "dynasty": "宋",
        "collection_info": null
    },
    {
        "title": "寄尹迁介叔  其八",
        "author": "刘跂",
        "content": "鸱夷笑井瓶，同是意匠作。\n拘方等归尽，放意差独乐。\n往时二千石，天子偿负博。\n彼视淑德侯，何堪贮糟粕。",
        "dynasty": "宋",
        "collection_info": null
    },
    {
        "title": "寄尹迁介叔  其九",
        "author": "刘跂",
        "content": "歌词郢中来，未数白与贺。\n一斑昧全虎，端似隙中过。\n可怜光万丈，不救妻子饿。\n平生严郑公，皂隶有余货。",
        "dynasty": "宋",
        "collection_info": null
    },
    {
        "title": "寄尹迁介叔  其一○",
        "author": "刘跂",
        "content": "吏隠非山林，州府为道院。\n莫夸非食肉，虎头颔如燕。\n公田亦种秫，瞥去飞鸟倦。\n何用萧德施，先生自为传。",
        "dynasty": "宋",
        "collection_info": null
    },
    {
        "title": "送陈述之",
        "author": "刘跂",
        "content": "羸躯抱肺恶，喘甚剧奔豚。\n水饭辄短气，矧敢近酒尊。\n君亦谢嵇阮，力釂不盈分。\n相看但萧索，何以慰离羣。\n往昔各少年，束带登桥门。\n白眼霄汉际，冥鸿注孤鶱。\n我髯今苍黄，君髮亦翩翻。\n同吏一州县，冻萤彊相温。\n豗颓岁月去，此事更谁怨。\n愿君爱玉体，长使百忧谖。\n非关易斗粟，政恐耕耘烦。\n他时老相问，一笑坐忘言。",
        "dynasty": "宋",
        "collection_info": null
    },
    {
        "title": "送徐彦荣",
        "author": "刘跂",
        "content": "婵娟水边杨，宛是渭川竹。\n光翠相动摇，照我尊酒绿。\n松风含众籁，云月澹华烛。\n何必箫与鼓，清言媚幽独。\n当年妙风致，文采自膏沐。\n会逢百炼明，照此燕赵玉。\n晨风惜行色，车骑喧出宿。\n一笑如未忘，新诗寓归仆。",
        "dynasty": "宋",
        "collection_info": null
    },
    {
        "title": "送刘贡甫贬衡州",
        "author": "刘跂",
        "content": "洞庭木叶下，衡阳鸿雁飞。\n放舟河之水，岁暮以为期。\n岂曰无径路，大直固逶迤。\n波平弭桂棹，风清捲兰旗。\n紫蟹间丹鲤，霜莼兼露葵。\n醉歌搴杜若，还以寄相思。\n不厌道里远，所嗟时序移。\n会登昆崙丘，遂索玄珠遗。\n以兹鼓枻去，瞠若不可追。\n乃知体道人，涉世自有宜。\n入兽不乱羣，安肯陋九夷。\n如何录录者，反笑抱关为。",
        "dynasty": "宋",
        "collection_info": null
    },
    {
        "title": "次黄完仲见寄韵",
        "author": "刘跂",
        "content": "读书老无味，记一辄忘十。\n视昔那得超，但觉有不及。\n谁能求甚解，拘窘被书絷。\n为文亦尔尔，造语须易给。\n未足解客嘲，况復令鬼泣。\n柴门一鹊噪，童稚迎信入。\n开缄故人书，快阅惊喜集。\n新诗莹病目，俨若冰玉立。\n才兼刘柳健，思鄙郊岛涩。\n定从西山来，爽气扶岌嶪。\n惠然远见属，疑我故闲习。\n丛台三晋旧，镇静无警急。\n府宽郎幕尊，森卫走呼吸。\n以兹书檄省，频岁息篇什。\n神交庶暂对，怳不阂川隰。\n卢溪白士薮，野处分屣笠。\n如闻趣归装，早作下车揖。\n吾庐虽庳陋，雅亦便樵汲。\n无酒或过雄，有酒谁馈伋。\n何时甲乙第，版筑见君葺。\n比邻或借倩，梨枣亦得拾。\n不耻共秃翁，相携走城邑。",
        "dynasty": "宋",
        "collection_info": null
    },
    {
        "title": "次孙元中至后五日游蔡氏园韵",
        "author": "刘跂",
        "content": "林深宜夏炎，亦復便冬冷。\n居然安稳处，合是招提境。\n晴烟起屋脊，煦日下天井。\n饱饭策杖出，如行赞公岭。\n平生一丘壑，快眼春睡醒。\n谁言城市喧，能比郊原静。\n人间会合少，万事等泡影。\n适意不自取，兀立真土梗。\n时平日月好，岁熟羁旅幸。\n逢人但懽喜，得酒便酩酊。\n知我非子谁，频来不须请。",
        "dynasty": "宋",
        "collection_info": null
    },
    {
        "title": "费家风次韵二首  其一",
        "author": "刘跂",
        "content": "行年病肺热，当暑极燔炮。\n宵分偶小息，起步驻凉飈。\n咄此怪事发，天北起喧嚣。\n扶摇驾霹雳，万窍争怒号。\n双耳不及掩，对语何由交。\n木作蔴苇拔，瓦如埃𡏖飘。\n颠呶怖欲死，一一惊儿曹。\n所忧吾其鱼，遑赋屋上茅。\n须臾事亦定，骨肉相勤劳。\n东方渐杲杲，音响为谁销。",
        "dynasty": "宋",
        "collection_info": null
    },
    {
        "title": "费家风次韵二首  其二",
        "author": "刘跂",
        "content": "风雷助神物，兹理古不空。\n邂逅一夕事，知有费家风。\n洛桥诵书女，泾川牧羊童。\n不知费氏子，业力与谁同。\n便能役蜚廉，颇復鼓丰隆。\n坐令城郭人，在尔动用中。\n剑出延平水，竹化葛陂翁。\n况尔得人趣，变现岂易穷。\n时时要雨泽，袢暑殊未终。\n勿逢金翅王，非尔能长雄。",
        "dynasty": "宋",
        "collection_info": null
    },
    {
        "title": "子和惠贶佳什惇叙世契诵咏感慨情见乎辞因次其韵",
        "author": "刘跂",
        "content": "恭闻裕陵初，文物万古先。\n仁英所造士，台阁徧招延。\n堂堂丹阳公，发轫自宾筵。\n维我先大夫，整驾亦周旋。\n一时起接武，千里称比肩。\n俱陈曲台议，共校天禄编。\n心期久相契，燥湿无改弦。\n晚登廊庙席，玉笋照华颠。\n廐马并飞盖，斋榻连修椽。\n到今启事帖，尺牍余藤笺。\n忆我既冠后，羣趋集英前。\n公持柱史橐，水镜资平铨。\n谓宜掇上第，击节称奏篇。\n声名竟寂寂，感遇空拳拳。\n事过剧脱兔，迩来三十年。\n翰墨恍未落，拱水森已圆。\n嗟哉最孤露，罪戾深益缠。\n迷途虽云指，顽质何由镌。\n以兹众恶归，白首犹迍邅。\n屡惊流夜郎，敢望尉通泉。\n弦肠恐齐断，身璧欲俱捐。\n岂知巢倾覆，胎卵却復全。\n圣主日方中，照曜无党偏。\n宸笔下霄汉，一洗空宿愆。\n生还出望外，喜极悲泪涟。\n诗书手自束，衣袂轻欲翾。\n犹忧抱沈瘵，针石久未蠲。\n朅来问医药，蹭蹬淮之壖。\n追惟曩时乐，梦破无重眠。\n畴知王公子，但说副车贤。\n持带走穷隶，趣驾来飞旃。\n劳我鬓霜雪，欢颜语㛹娟。\n北堂太夫人，备福独绵绵。\n往者三殿朝，吾亲亦班联。\n问讯逮妻女，悲懽深怆然。\n升堂一拜阻，自痛久拘挛。\n念子事方殷，使客舟车骈。\n拨忙屡顾盼，尊酒劝留连。\n新诗又来辱，巨轴星斗悬。\n七字健欲活，靡靡争春妍。\n夷途取騄骥，武库出戈鋋。\n骤闻吴叔辩，霍然病欲痊。\n感子重拜嘉，傥未沟壑填。\n西风理归棹，往稼汶阳田。\n王途正清廓，天子仁如天。\n轩冕岂不好，于我亦青毡。\n政惟萧丘火，寒焰宁復然。\n亨衢子当骋，愿言早着鞭。\n高闳富令息，犊子亦所怜。\n世交固未替，更頼清白传。",
        "dynasty": "宋",
        "collection_info": null
    },
    {
        "title": "秋夜次四侄韵五首  其一",
        "author": "刘跂",
        "content": "凉飔起天末，倏已扫庭户。\n光鲜向时柳，惨淡非其故。\n铅华不足恃，美人抱幽素。\n穷吾分当尔，不为读书误。",
        "dynasty": "宋",
        "collection_info": null
    },
    {
        "title": "秋夜次四侄韵五首  其二",
        "author": "刘跂",
        "content": "行乐北山路，绵力涉逶迤。\n诸郎骋逸足，掩冉去莫羁。\n归坐独兀兀，糜粥聊自资。\n狂澜成止水，吾病真吾师。",
        "dynasty": "宋",
        "collection_info": null
    },
    {
        "title": "秋夜次四侄韵五首  其三",
        "author": "刘跂",
        "content": "颢气日且肃，鸣弦此其时。\n泠泠矢古音，慷慨不胜悲。\n翔飈媚百卉，苦雨何纷披。\n曲罢自澄寂，霜气皎冰姿。",
        "dynasty": "宋",
        "collection_info": null
    },
    {
        "title": "秋夜次四侄韵五首  其四",
        "author": "刘跂",
        "content": "千古柴桑翁，于酒颇能全。\n绝知閒居乐，雅乏从事贤。\n倾心祷王母，更欲丐长年。\n缅思东篱下，想望故悠然。",
        "dynasty": "宋",
        "collection_info": null
    },
    {
        "title": "秋夜次四侄韵五首  其五",
        "author": "刘跂",
        "content": "穷檐讵云陋，霜月粲孤明。\n空山值饥虚，秋菊餐落英。\n吾衰抱沈瘵，玩物得我生。\n循分各有适，天公一何平。",
        "dynasty": "宋",
        "collection_info": null
    },
    {
        "title": "宿灵泉寺二首  其一",
        "author": "刘跂",
        "content": "石磴排林端，路转阴岭滑。\n侧身长风外，凛落天为阔。\n冉冉光风浮，金轮起天末。",
        "dynasty": "宋",
        "collection_info": null
    },
    {
        "title": "宿灵泉寺二首  其二",
        "author": "刘跂",
        "content": "团团芳桂树，隠隠岩之幽。\n敷坐翳其阴，酌彼飞泉流。\n丝桐怀友人，写我心离忧。",
        "dynasty": "宋",
        "collection_info": null
    },
    {
        "title": "滑家桥逢坏舟者有感而作",
        "author": "刘跂",
        "content": "桥倾若车翻，舟破如瓦解。\n二祸适相触，生此大狼狈。\n齐生海边人，试吏今得代。\n乡闾恍在望，舟檝信所快。\n颇知大道夷，不避小物碍。\n撑夫虎豹健，力出驰突外。\n何其一跌伤，脱若葱与蒯。\n疾雷不及听，生理欻焉坏。\n瓦飞昆阳战，鹤唳淝水败。\n身非吕梁叟，沈没岂不殆。\n娇儿年十五，八岁又其妹。\n岂伊瞬息间，生死不相頼。\n死者长已矣，生者心破碎。\n泣尽继以血，耳目坐盲聩。\n哀哀天无情，皦日为昏愦。\n徐观水中意，波浪自澎湃。\n我来独心恻，涕出增感慨。\n顷年岳阳下，忧患亦颠沛。\n豗颓万死中，血肉偶俱在。\n今此沟浍狭，岂復江湖大。\n咄汝岂不仁，曾独与祸会。\n冥冥倘有主，焚溺甚葅醢。\n不然遭无辜，神理良汝绐。\n从今十手指，永是后车戒。\n灵均苦谗舌，颍士厌沈瘵。\n良时不似昔，努力善自爱。\n我亦乘小艇，兀兀信所届。\n搜求得余尊，聊以劳疲惫。\n虽微西江阔，勿厌升斗隘。\n歌阕从此辞，人生慎行迈。",
        "dynasty": "宋",
        "collection_info": null
    },
    {
        "title": "宴左山二首  其一",
        "author": "刘跂",
        "content": "闰冬节物晏，十月犹素秋。\n招提阳冈路，宛在岘山头。\n史君有高致，尊酒擅一丘。\n欢颜动长啸，松菊含春柔。\n风清宿雾断，地迥行潦收。\n时令将凛落，飞光为谁留。",
        "dynasty": "宋",
        "collection_info": null
    },
    {
        "title": "宴左山二首  其二",
        "author": "刘跂",
        "content": "行饭转北冈，如登赞公岭。\n悠然竟晴日，终比城市永。\n残霞澹微照，遥林耿疏影。\n天空气象杳，落落见此境。\n彼哉不自爱，快意烹五鼎。\n来日苦大难，忘言得深领。",
        "dynasty": "宋",
        "collection_info": null
    },
    {
        "title": "题束道辅怀疏亭二首  其一",
        "author": "刘跂",
        "content": "逢时乐宦达，既达贵蚤休。\n东门两归客，冉冉不可留。\n大夫名贤后，出处亦俱优。\n筑室在何许，南郭林塘幽。\n安车摇佩鱼，步屧随杖鸠。\n胜日至佳客，懽颜终献酬。\n鄙人最樗散，世用一何缪。\n政以无事身，尊俎常见收。\n令年扫三径，近不隔虎丘。\n欲问杜陵老，来往几风流。",
        "dynasty": "宋",
        "collection_info": null
    },
    {
        "title": "题束道辅怀疏亭二首  其二",
        "author": "刘跂",
        "content": "贤哉疏太傅，遗荣归印绶。\n当时汉廷臣，未省出其右。\n进为岂不能，止足吾所守。\n驱车晓出关，祖帐已刍狗。\n惟余清风在，竹帛端不朽。\n大夫怀家声，相望千年后。\n结庐离城郭，与致寄林薮。\n华髮映童颜，如公殆无有。\n何必松与乔，岂弟神所寿。\n嗟余真漫浪，持是终安取。\n敢言六百石，固已愧升斗。\n行当自免去，执谒随邻叟。\n纵復无新诗，犹期饮醇酒。\n但问客如此，亦许登亭否。",
        "dynasty": "宋",
        "collection_info": null
    },
    {
        "title": "秋夜自泸溪泛舟入泽泺二首  其一",
        "author": "刘跂",
        "content": "浮舟入浩渺，有楫任逶迟。\n望迷烟树合，影迴星汉移。\n清静水月界，身到始应知。",
        "dynasty": "宋",
        "collection_info": null
    },
    {
        "title": "秋夜自泸溪泛舟入泽泺二首  其二",
        "author": "刘跂",
        "content": "山横染黛碧，波散涌金明。\n风微葭苇静，露寒鱼鸟惊。\n绝境不得到，愁随归棹生。",
        "dynasty": "宋",
        "collection_info": null
    },
    {
        "title": "舟行怀斯川用王介甫韵",
        "author": "刘跂",
        "content": "遄往欲何之，缓行聊尔尔。\n悟身无期会，在彼犹在此。\n轻舠类短鞍，安取途九轨。\n所嗟湍流长，汩没未及已。\n蒹葭雁鹜泽，清浅良可喜。\n美人讵云远，耿耿隔一水。\n怜我抱沈痛，药剂厌余滓。\n谈笑何时来，幽忧頼湔洗。",
        "dynasty": "宋",
        "collection_info": null
    },
    {
        "title": "晁端州秀宴席",
        "author": "刘跂",
        "content": "同寮贵公子，好事敌原尝。\n晁侯更萧散，不爱囊中装。\n步兵玉觥滑，洞庭金丸香。\n宛转莼带细，纷纶鲙缕长。\n鳆鱼三百饤，岂必河之鲂。\n咄嗟事便办，侍御色不忙。\n熙熙春台上，醉语各相忘。\n汤餠最后出，虽饱别有肠。\n愿君善遇客，懽乐殊未央。\n不须投车辖，敬举主人觞。",
        "dynasty": "宋",
        "collection_info": null
    },
    {
        "title": "和梁十登三学阁",
        "author": "刘跂",
        "content": "屏居倦烦促，约此尘外游。\n于我快两目，云谁翻百忧。\n苍山东北秀，野水西南浮。\n平生林壑心，今老此一丘。\n悲风入丛薄，扫迹瓜芋畴。\n高树未摇落，鼎鼎弥道周。\n感此节物化，淟涊何当休。\n幻事涉苦海，禅心得中州。\n徙倚到无言，风铃声更幽。\n新诗出肺腑，明月非暗投。\n终篇不及酒，似非我一流。\n愿为灵泉去，醉语看横秋。",
        "dynasty": "宋",
        "collection_info": null
    },
    {
        "title": "与诸人步郊外作寄舍弟斯川",
        "author": "刘跂",
        "content": "行年踰六十，衰堕百虑休。\n新春逢佳日，忽漫思出游。\n邻曲四五人，风味成一流。\n步屧相后先，散若水上鸥。\n重城未云远，乃得此林丘。\n缅怀斜川人，疏野更无俦。\n千载今日欢，政尔聊相酬。\n谁言恨枯槁，兹语当信不。\n阿连最领此，欲语翻离忧。\n寄声早归来，二仲须羊求。",
        "dynasty": "宋",
        "collection_info": null
    },
    {
        "title": "梦与舍弟登灵泉步趋如无疾既觉感而赋诗用王介甫韵",
        "author": "刘跂",
        "content": "老夫东归喜，岂復念西悲。\n心安体当佳，抱病如何其。\n欲成蹇士赋，应作半人诗。\n丘园窥不得，溘死恐无时。\n谁令北山梦，彊健变衰迟。\n陟巘石岌岌，班荆草离离。\n季也遮我留，更与道人期。\n梦中差独乐，不类觉时为。\n昼夕代乘除，劳逸更共之。\n我岂不有瘳，阴若相扶持。\n福虽未盈眦，自怪盛如茨。\n从今爱吾生，糜粥养蕃滋。",
        "dynasty": "宋",
        "collection_info": null
    },
    {
        "title": "题古器物铭赠得甫兼简诸友",
        "author": "刘跂",
        "content": "往者李龙眠，监河国城岸。\n家多古时器，罗列供客玩。\n爵觚屡饮我，鼎鬲贮肴膳。\n到今李侯书，一展如对面。\n迩来三十载，復向赵卿见。\n收藏又何富，摹写粲黄卷。\n沈酣夏商周，余嗜到两汉。\n铭识文字祖，曾玄成籀篆。\n颇通苍雅学，不畏鱼鲁眩。\n遂将传琬琰，索我序且讚。\n我衰心力薄，游不出里闬。\n孔怀忘年友，契阔异州县。\n深惭千里驾，请毕十日燕。\n诸贤共留连，更頼三语掾。",
        "dynasty": "宋",
        "collection_info": null
    },
    {
        "title": "见苏黄邦字韵诗戏示王倅安国二首  其一",
        "author": "刘跂",
        "content": "与君南北人，斗粟聚此邦。\n维彼恶少年，潢池称下江。\n白昼射大屋，屋破无完窗。\n绣衣募壮士，受馘不受降。\n我弱异都卢，岂敢学寻撞。\n君才过乌获，九鼎一臂扛。\n悬金八十万，何啻白璧双。\n胡不骑赤兔，斫树收死庞。\n坐宽刺史忧，不復念政厖。\n凯旋夹道迎，父老集瓶缸。",
        "dynasty": "宋",
        "collection_info": null
    },
    {
        "title": "见苏黄邦字韵诗戏示王倅安国二首  其二",
        "author": "刘跂",
        "content": "天下本无事，此语仅兴邦。\n得志不与物，誓心有如江。\n腐儒若腐萤，槁死读书窗。\n谁能守笔研，心大云何降。\n终然气相许，霜钟不须撞。\n道虽千钧重，努力期自扛。\n他时侨与札，日月声名双。\n秖应南海赵，便是襄阳庞。\n慎毋彊拣择，贵纯不贵厖。\n请见胸中物，止水琉璃缸。",
        "dynasty": "宋",
        "collection_info": null
    },
    {
        "title": "答王允中圣推",
        "author": "刘跂",
        "content": "长安重行乐，寒食及佳辰。\n联翩出游宴，闾巷无居人。\n动静各有趣，拂我朱丝尘。\n分将幽独心，守此濩落身。\n斯岂众所然，独子何殷勤。\n叩门随谒入，俯仰色甚真。\n从容一笑粲，不觉倾盖新。\n念昔各从宦，宿亳为近邻。\n溢言相引重，嗟我曾未闻。\n乃知国宝拙，不悟王绥仁。\n高谈喜未定，佳句意益珍。\n几有按剑感，惊怪惠好频。\n子方赴吏集，朝暮旅食贫。\n不忍拜马足，会且扫朱门。\n独肯閒见我，惟子欲何云。\n乃言人生世，取舍理莫均。\n譬之平地水，东西南北分。\n感此重拜嘉，幸子长相亲。",
        "dynasty": "宋",
        "collection_info": null
    },
    {
        "title": "答王升之",
        "author": "刘跂",
        "content": "去家今来归，川陆万里长。\n有官无禄食，生理剧微茫。\n饥创何时瘳，麦陇得扁仓。\n丁稚八九人，我老自裹粮。\n不辞终岁勤，一饱幸见偿。\n所愿杯椀足，何取玉无当。\n向来无数青，浑作可怜黄。\n想见冰玉姿，膏沐出沸汤。\n谁作不祥语，诅呪甚砭伤。\n妒人神所呵，坐使天雨霶。\n翁媪拜相贺，懽欲插翅翔。\n新诗果来谢，追悔如负芒。\n君惟文字戏，竿木故逢场。\n岂顾狷狭人，为虐变炎凉。\n且復置是事，酿玉满君堂。\n垂涎得涓滴，渴梦转颠狂。\n不嫌餠饵恶，虽贱敢独尝。\n交易傥许可，宁復有他肠。\n且毌火我屋，亦未穴君墙。\n乘除各醉饱，前事永相忘。",
        "dynasty": "宋",
        "collection_info": null
    },
    {
        "title": "作蜂室",
        "author": "刘跂",
        "content": "栽基植甓作蜂室，其阳分孔便出入。\n悬窠毒螫非尔匹，百卉芳华登股膝。\n孙息蝉联深洞房，露结膏凝如截肪。\n比功九粒冠百味，削滓犹堪资夜光。\n怜尔于人甚无负，一世分甘身独苦。\n高崖熏灼弥更难，且復留连小环堵。",
        "dynasty": "宋",
        "collection_info": null
    },
    {
        "title": "寄晁以道",
        "author": "刘跂",
        "content": "江东野老羹莼丝，弗羡肉山酒为池。\n啖我故人吏未归，脚靴手板方苦饥。\n岂无盘飧置璧圭，我乏是物君非宜。\n近闻示病作居士，不似齐州称主司。\n岁恶无乃馋所为，自是不当食肉糜。\n书来中有七字诗，问讯劳苦开人眉。\n墨丸不减官隃麋，着书寂寞来孔时。\n我曹老矣善自持，莫拟狂瘦胜痴肥。\n他乡异县久别离，明月千里长相思。",
        "dynasty": "宋",
        "collection_info": null
    },
    {
        "title": "送高将永亨",
        "author": "刘跂",
        "content": "大高杀身如伍尚，弟有子胥天未丧。\n小高自慕颜太师，能言兄守常山时。\n事随日往长已矣，邂逅相逢识其弟。\n谁言恨不见古人，两意恐非今人比。\n结髮行阵初齐名，志同不在同生死。\n苦遭文吏巧见诋，边人至今犹坠泪。\n三年默默趋戎行，骅骝捕鼠非所长。\n趣装定返云中守，上书今遇尚书郎。",
        "dynasty": "宋",
        "collection_info": null
    },
    {
        "title": "次资道韵",
        "author": "刘跂",
        "content": "今我不乐何所为，调笑盍各言其好。\n不愿击水南溟飞，但爱乘风北窗傲。\n大夫声名过单父，即日去受东朝诰。\n固知为偶我非齐，莫忘相从君与操。\n骏辩瑰章殆希有，玉堂金马应须到。\n功成却记鸡黍期，同着青鞋映黄帽。",
        "dynasty": "宋",
        "collection_info": null
    },
    {
        "title": "次韵大人正月十四日作",
        "author": "刘跂",
        "content": "端闱夜许都人望，红伞亭亭坐南向。\n烛龙影落陆海中，广乐声在钧天上。\n华严宝藏光景出，双鸾飞下蓬莱嶂。\n大平天子千万岁，呼舞共作嵩山唱。\n小臣踯躅百寮底，未许外班陪末行。\n今来沦落一何极，山城装点成穷相。\n苦吟漫欲酬节物，拥膝句作酸寒状。\n搜抉浑如饵毒药，畏缩更似藏私酿。\n诗成竟亦勿交涉，欲取楼兰经乐浪。\n典衣聊復沽市酒，一饮径醉成昏忘。\n黄昏陋巷灯火绝，守把不费城门将。\n岂不见人生懽乐易生悲，惟有静默长无量。",
        "dynasty": "宋",
        "collection_info": null
    },
    {
        "title": "陇上遇雨",
        "author": "刘跂",
        "content": "陇上怕雨竟遇雨，空山路穷避无所。\n昆阳之战飞屋瓦，白登之围矢交下。\n从者散去马可怜，故人借我非我马。\n上坡历块已欹侧，下坡流滑攒四脚。\n既偾而起倏復颠，堕策失辔心茫然。\n从者好在无自苦，履穿衣敝吾偿汝。\n我亦短褐不得完，挂树一裂长尺五。\n此生辛勤身不辞，七岁娇女三岁儿。\n泥涂模糊啼午饥，买餠一百汝勿啼。\n滹沱麦饭芜蒌粥，咄汝岂得长食肉。\n仰天长嘆冠缨绝，下马纳屦踵亦决。\n张仪舌在虽自知，范叔衣寒一何切。\n人生贫贱乌足悲，行吟不顾妻駡随。\n寄声公等勿诮我，富贵莫忘牛衣时。",
        "dynasty": "宋",
        "collection_info": null
    },
    {
        "title": "答纯益书怀",
        "author": "刘跂",
        "content": "矫矫林间鹤，泛泛水际鸥。\n俱非鼎俎用，斗粟谁为留。\n君师蔡义我施雠，同时声名今白头。\n博士弟子动千数，遑记军中陈与刘。\n黄金络马锦臂鞲，印组丈二鸣八驺。\n席间设胾竟何味，车上负芒终可忧。\n人生在世各有趣，江东且復客曹丘。\n田横刎颈亦义事，感知捐躯非所羞。\n此心会与君意合，今无古人何处求。\n不如置之酌美酒，同郡诸公皆旧游。\n耳热眼花付一醉，鸡虫蚌鹬何时休。",
        "dynasty": "宋",
        "collection_info": null
    },
    {
        "title": "重答",
        "author": "刘跂",
        "content": "君文有如太史迁，多至万字少千言。\n小诗未足见驰骋，要当着书名隽永。\n词源一深几千丈，苦恨举世无长绠。\n少时白眼视严徐，老傍君门冉冉趋。\n声价若许金满斗，倦游销减一毫无。\n虽贫终非儿女态，倔强时时编虎鬚。\n食贫我亦怀抱恶，泰山不毛秋濯濯。\n糜干黍空酒味薄，饥死不学东方朔。",
        "dynasty": "宋",
        "collection_info": null
    },
    {
        "title": "以郿绦赠晁掾",
        "author": "刘跂",
        "content": "握手喜相逢，何以赠契阔。\n解我郿县墨丝绦，繫君南海谷皮褐。\n结君欢爱君勿忘，祝君玄髮如许长。\n带围莫作沈家令，腰腹须称东平王。\n秖忧道人骨相发，王涂骎骎弦上筈。\n金玺盭绶丙丁文，鱼鬚宝笏搢锦绅。\n此时此绦亦相尚，参禅问道裴丞相。",
        "dynasty": "宋",
        "collection_info": null
    },
    {
        "title": "碾茶",
        "author": "刘跂",
        "content": "玉川涕泣讼月蚀，蟾蜍无光玳瑁魄。\n委照墨海鹦鹆石，恐是云龙小苍璧。\n我家得之天人家，天家金盘荐玉食。\n岂堪书生漱糠覈，床头什袭封未拆。\n不辞屑玉遗君饮，要君锦绣生肝膈。\n意中佳句甚了了，口不能道空脉脉。\n诸公椽笔好相过，莫道彭城讥水厄。",
        "dynasty": "宋",
        "collection_info": null
    },
    {
        "title": "寄人",
        "author": "刘跂",
        "content": "闻道江家宅，椒兰春自荣。\n道人今好在，归马太迟生。\n飞鸟山南路，浮云陇上城。\n相看各多病，捣药待君烹。",
        "dynasty": "宋",
        "collection_info": null
    },
    {
        "title": "送成都漕",
        "author": "刘跂",
        "content": "里巷居偏近，生平月亦同。\n开怀一笑语，转首两西东。\n共是尘劳内，全输吏隠中。\n鱼来勤尺素，淮汴古来通。",
        "dynasty": "宋",
        "collection_info": null
    },
    {
        "title": "送东之",
        "author": "刘跂",
        "content": "受业师高第，居官郡右曹。\n掾非蛮语得，才有鹗书褒。\n会是人难及，胡然力独劳。\n府趋空冉冉，谁得吕虔刀。",
        "dynasty": "宋",
        "collection_info": null
    },
    {
        "title": "送王升之",
        "author": "刘跂",
        "content": "翩翩捧檄喜，便作放舟行。\n爱客怀抱好，能诗肤骨清。\n蹇余身濩落，况此岁峥嵘。\n自是愁成醉，离觞不復倾。",
        "dynasty": "宋",
        "collection_info": null
    },
    {
        "title": "诸公见过野饭晚步辅之有诗因次其韵",
        "author": "刘跂",
        "content": "野人城下住，巷底更谁邻。\n秖有携筇路，应无跃马尘。\n客非俗士驾，诗似古人淳。\n载酒催公等，藜羹难重陈。",
        "dynasty": "宋",
        "collection_info": null
    },
    {
        "title": "西溪次韵九首  其一",
        "author": "刘跂",
        "content": "终年倦城郭，梦入水云乡。\n酒美俱中圣，诗成独擅场。\n高风助悲壮，皎月照清狂。\n露下如铅水，沾衣笑泪浪。",
        "dynasty": "宋",
        "collection_info": null
    },
    {
        "title": "西溪次韵九首  其二",
        "author": "刘跂",
        "content": "携手西溪陌，懽颜共举觞。\n云山满目静，风月一襟凉。\n但得杯中玉，那知鬓后霜。\n何妨击尊破，故作听歌长。",
        "dynasty": "宋",
        "collection_info": null
    },
    {
        "title": "西溪次韵九首  其三",
        "author": "刘跂",
        "content": "英英数君子，贫甚亦清门。\n萧散俱相好，疏慵每见原。\n玄谈得泾渭，芳意有兰荪。\n从此窥名理，金篦刮眼昏。",
        "dynasty": "宋",
        "collection_info": null
    },
    {
        "title": "西溪次韵九首  其四",
        "author": "刘跂",
        "content": "渔人一竿老，麤粝半饥虚。\n岂有令钩直，惟应恨网疏。\n有时脚不袜，自笑食无鱼。\n我自余尊在，愁眉尔暂舒。",
        "dynasty": "宋",
        "collection_info": null
    },
    {
        "title": "西溪次韵九首  其五",
        "author": "刘跂",
        "content": "秋风涨川谷，小汊亦容舠。\n落照收长缆，随流试短篙。\n隔溪闻鼓枻，临海试观涛。\n解赋南州浦，前身何水曹。",
        "dynasty": "宋",
        "collection_info": null
    },
    {
        "title": "西溪次韵九首  其六",
        "author": "刘跂",
        "content": "洞庭明月下，天地一冰壶。\n怳对瑶池雪，惊逢甓社珠。\n穷乡悲百粤，胜槩忆三吴。\n谁作稽山伴，秋风入镜湖。",
        "dynasty": "宋",
        "collection_info": null
    },
    {
        "title": "西溪次韵九首  其七",
        "author": "刘跂",
        "content": "轻云巧迎月，高柳媚疏光。\n城堞传严鼓，尊罍动急觞。\n望迷山四面，影占水中央。\n清绝无人地，居然五友乡。",
        "dynasty": "宋",
        "collection_info": null
    },
    {
        "title": "西溪次韵九首  其八",
        "author": "刘跂",
        "content": "幽人若幽鸟，适意但卑飞。\n宦拙羞潘岳，才多笑陆机。\n不堪尸马革，幸未泣牛衣。\n来往泸溪上，邻翁有钓矶。",
        "dynasty": "宋",
        "collection_info": null
    },
    {
        "title": "西溪次韵九首  其九",
        "author": "刘跂",
        "content": "柯亭三弄笛，憀栗易悲风。\n妙曲来天上，飞花落酒中。\n翠屏虚在望，玉镜迥当空。\n摹写何人解，王维老画工。",
        "dynasty": "宋",
        "collection_info": null
    },
    {
        "title": "次毕将叔韵寄寿阳三首  其一",
        "author": "刘跂",
        "content": "抚枕得滂湃，开轩延翠微。\n乃翁故时客，何许更言归。\n有兴添书滴，无心傍钓矶。\n惟应一大事，策杖到禅扉。",
        "dynasty": "宋",
        "collection_info": null
    },
    {
        "title": "次毕将叔韵寄寿阳三首  其二",
        "author": "刘跂",
        "content": "苦竹湓江宅，黄山秋浦亭。\n猿声作头白，客泪对衫青。\n笑尔悲鳬胫，知吾寄水萍。\n时时頼严尹，小队出郊垧。",
        "dynasty": "宋",
        "collection_info": null
    },
    {
        "title": "次毕将叔韵寄寿阳三首  其三",
        "author": "刘跂",
        "content": "丈人文力健，能事与心违。\n彭泽秔田少，襄阳菰菜肥。\n紫团生雪液，苍餠破云衣。\n持许无人寄，殷勤小陟归。",
        "dynasty": "宋",
        "collection_info": null
    },
    {
        "title": "题张氏园亭二首  其一",
        "author": "刘跂",
        "content": "苍头奉筇竹，稚子试春衫。\n共着野人服，来游居士岩。\n园蔬佐酒椀，药录贮书函。\n草草非难得，从今不计凡。",
        "dynasty": "宋",
        "collection_info": null
    },
    {
        "title": "题张氏园亭二首  其二",
        "author": "刘跂",
        "content": "岸荠随渔屦，林桃映舞衫。\n定非铜雀榭，似是雨花岩。\n僮有家千指，书多日百函。\n斯人太高语，吾意秖尘凡。",
        "dynasty": "宋",
        "collection_info": null
    },
    {
        "title": "与李深梁山泊分韵得轻风生浪迟五首  其一",
        "author": "刘跂",
        "content": "大泽水常满，秋来洲渚平。\n游鳞不能渡，短棹若为行。\n气吐西江蜃，风抟北海鹏。\n波涛未可料，汩没恐身轻。",
        "dynasty": "宋",
        "collection_info": null
    },
    {
        "title": "与李深梁山泊分韵得轻风生浪迟五首  其二",
        "author": "刘跂",
        "content": "从今鱼易得，居与水相通。\n世事青天外，生涯高浪中。\n蒲深疑落日，萍转觉回风。\n劝尔终身计，鸱夷是范公。",
        "dynasty": "宋",
        "collection_info": null
    },
    {
        "title": "与李深梁山泊分韵得轻风生浪迟五首  其三",
        "author": "刘跂",
        "content": "为问风多逆，舟行太缓生。\n渔歌不用调，水宿莫论程。\n饱有雕胡饭，香无锦带羹。\n相看乏酒饮，愁剧似渊明。",
        "dynasty": "宋",
        "collection_info": null
    },
    {
        "title": "与李深梁山泊分韵得轻风生浪迟五首  其四",
        "author": "刘跂",
        "content": "庄生语逍遥，元子称漫浪。\n此身如土梗，雕刻不成样。\n何心解宾戏，犹欲避官谤。\n默默难具论，幽愁浩盈望。",
        "dynasty": "宋",
        "collection_info": null
    },
    {
        "title": "与李深梁山泊分韵得轻风生浪迟五首  其五",
        "author": "刘跂",
        "content": "丹凤不出世，整翮上林枝。\n黄鹄非所拟，翔集偶为期。\n风高不易到，岁晏仍苦饥。\n扶持幸有托，敢厌路逶迟。",
        "dynasty": "宋",
        "collection_info": null
    },
    {
        "title": "舟中二首  其一",
        "author": "刘跂",
        "content": "野水今年长，青田入白湖。\n乡音闻驿马，风力验樯乌。\n永夜眠虽着，高秋病未苏。\n常忧北山拜，辛苦倩人扶。",
        "dynasty": "宋",
        "collection_info": null
    },
    {
        "title": "舟中二首  其二",
        "author": "刘跂",
        "content": "故国风烟外，飘零隔岁淹。\n今兹去拘窘，行復见安恬。\n未拟亲酒盏，何当疏药奁。\n酬恩无处所，香火供瞿聃。",
        "dynasty": "宋",
        "collection_info": null
    },
    {
        "title": "使辽作十四首  其一",
        "author": "刘跂",
        "content": "自昔和戎便，于今出使光。\n胡星宵不见，汉节岁相望。\n州邑三餐返，沟封一苇航。\n太平无险固，道德是金汤。",
        "dynasty": "宋",
        "collection_info": null
    },
    {
        "title": "使辽作十四首  其二",
        "author": "刘跂",
        "content": "虎北奚南迥，居然带砺全。\n百寻天上树，千里掌中川。\n毳幕宜逃汉，山戎莫病燕。\n即今瓯脱地，浑占两河田。",
        "dynasty": "宋",
        "collection_info": null
    },
    {
        "title": "使辽作十四首  其三",
        "author": "刘跂",
        "content": "礼为王人重，关亭道路除。\n荒城初部落，名镇古巫闾。\n习俗便乘马，生男薄负锄。\n传闻断腕地，岁岁作楼居。",
        "dynasty": "宋",
        "collection_info": null
    },
    {
        "title": "使辽作十四首  其四",
        "author": "刘跂",
        "content": "但逐银牌使，何堪记驿程。\n路迷如欲尽，山转忽通行。\n列仗新罗骑，先驱渤海兵。\n凿空谁计此，曾未及长缨。",
        "dynasty": "宋",
        "collection_info": null
    },
    {
        "title": "使辽作十四首  其五",
        "author": "刘跂",
        "content": "寒日川原暗，颠风草木昏。\n捉襟愁肘见，语客畏声吞。\n旷荡疑人少，仓皇觉马奔。\n勿惊销髀肉，长遣节旄存。",
        "dynasty": "宋",
        "collection_info": null
    },
    {
        "title": "使辽作十四首  其六",
        "author": "刘跂",
        "content": "神水坚冰合，沙场寸草无。\n长疑泪是血，误喜唾成珠。\n昼出惊貂鼠，宵鸣厌训狐。\n悲歌人不应，自觉寸心孤。",
        "dynasty": "宋",
        "collection_info": null
    },
    {
        "title": "使辽作十四首  其七",
        "author": "刘跂",
        "content": "北岭能扪斗，南冈欲摘星。\n旧闻空耳满，异域得身经。\n好筑嫖姚冢，仍刊车骑铭。\n莫言天作限，关路有松亭。",
        "dynasty": "宋",
        "collection_info": null
    },
    {
        "title": "使辽作十四首  其八",
        "author": "刘跂",
        "content": "鼓角霜初晓，箫笳日欲曛。\n莫为天外意，只作梦中闻。\n问道无人迹，嘶风有马羣。\n山高飞鸟急，决眦入层云。",
        "dynasty": "宋",
        "collection_info": null
    },
    {
        "title": "使辽作十四首  其九",
        "author": "刘跂",
        "content": "一作重山去，频看破镜飞。\n长悲青冢怨，莫忘白登围。\n礼觉周旋异，心知笑语非。\n南飞何处鸟，安得与俱归。",
        "dynasty": "宋",
        "collection_info": null
    },
    {
        "title": "使辽作十四首  其一○",
        "author": "刘跂",
        "content": "喜斗人皆勇，诛求俗故贪。\n为谋不耐暑，嗜味独便盐。\n已怪今生到，宁能一夕淹。\n长安远如日，北斗望为南。",
        "dynasty": "宋",
        "collection_info": null
    },
    {
        "title": "使辽作十四首  其一一",
        "author": "刘跂",
        "content": "今日朝元仗，千官两掖门。\n从容鱼藻宴，供奉栢梁尊。\n厌服貂裘敝，愁看桂酒温。\n谁知广文淀，水面箔为藩。",
        "dynasty": "宋",
        "collection_info": null
    },
    {
        "title": "使辽作十四首  其一二",
        "author": "刘跂",
        "content": "置酒穹庐晓，僧山合管弦。\n应缘地褊小，难遣舞回旋。\n风急皮毛重，霜清湩酪羶。\n君看东嚮坐，贵重尽童颠。",
        "dynasty": "宋",
        "collection_info": null
    },
    {
        "title": "使辽作十四首  其一三",
        "author": "刘跂",
        "content": "王春今日是，虏历自相忘。\n厌食干羊味，如闻生菜香。\n陇梅浑破腊，燕雁正随阳。\n时节催归兴，凭陵天际翔。",
        "dynasty": "宋",
        "collection_info": null
    },
    {
        "title": "使辽作十四首  其一四",
        "author": "刘跂",
        "content": "日觉筋骸耗，中宵惨未宁。\n厌看山濯濯，快见栢青青。\n记里无官堠，更衣有短亭。\n心惊此何地，生死一流萍。",
        "dynasty": "宋",
        "collection_info": null
    },
    {
        "title": "病中",
        "author": "刘跂",
        "content": "病如漳浦卧，一腹果然浮。\n不着三升饭，能容万斛愁。\n水声回别浦，山影到中流。\n遣兴须凭酒，殷勤为汝留。",
        "dynasty": "宋",
        "collection_info": null
    },
    {
        "title": "曹纮陷交阯十七年与其母逃归得官汶上求诗",
        "author": "刘跂",
        "content": "曹侯将家子，异域久飘飖。\n人独忧羝乳，天方借海桥。\n亡弓终在楚，去鹤会归辽。\n凛凛今如许，风霜看后凋。",
        "dynasty": "宋",
        "collection_info": null
    },
    {
        "title": "答景亮二首  其一",
        "author": "刘跂",
        "content": "门无车马迹，卧榻两閒人。\n野服风前薄，园蔬雨后新。\n丝桐叔夜操，香火浄名真。\n斜日穿檐入，悠悠对隙尘。",
        "dynasty": "宋",
        "collection_info": null
    },
    {
        "title": "答景亮二首  其二",
        "author": "刘跂",
        "content": "吾庐亦自爱，况属仲春中。\n宾榻疏帘隔，邻园小径通。\n何妨书袠乱，未遽酒尊空。\n更约高人过，当轩看偃松。",
        "dynasty": "宋",
        "collection_info": null
    },
    {
        "title": "七夕",
        "author": "刘跂",
        "content": "夜永风露下，庭空帘幕秋。\n杯盘延素魄，针缕动双眸。\n天上秖今夕，人间宁少留。\n如何一水际，岁岁此相求。",
        "dynasty": "宋",
        "collection_info": null
    },
    {
        "title": "寄赠",
        "author": "刘跂",
        "content": "绝世丹青业，中台雨露辰。\n师门推上第，王室见名臣。\n磊落儒林丈，风流画省宾。\n燕朝分锦仗，儤值近枫宸。\n鸣凤丹山穴，占星颍水滨。\n殿庐俄厌直，藩社此班春。\n山节还铜虎，京符换玉麟。\n威行三辅地，歌浃两川民。\n已喜征黄霸，无劳借寇恂。\n即应公简上，会见俗还淳。\n叹昔时难偶，逢今势莫均。\n楚材难入晋，汉法近沿秦。\n稽古皆前列，希风绝后尘。\n斯文如汩没，吾道久湮沦。\n海岳功归圣，熊罴钓有人。\n蓝田仍产玉，郢匠早挥斤。\n周历方开永，萧规欲尽循。\n天时知会遇，人力漫纷纶。\n夙有掺弦便，今逢敛板亲。\n猥惭牛下走，敢玷席中珍。\n迹远龙门峻，心怀燕厦仁。\n绪言闻已旧，从此更书绅。",
        "dynasty": "宋",
        "collection_info": null
    },
    {
        "title": "答资道",
        "author": "刘跂",
        "content": "都尉声名后，篇章不乏才。\n谈高正始际，诗自建安来。\n险怪探龙颔，甘珍味豹胎。\n阴何长有思，郊岛漫相猜。\n白雪凭谁听，黄花入众咍。\n楚醒搴水薜，蜀兴动官梅。\n晚艇翩翩鸟，秋涛隠隠雷。\n水兼天浩荡，山为日崔嵬。\n丽藻烦三復，愁肠殆九回。\n自惭无世用，庄语笑迂骀。",
        "dynasty": "宋",
        "collection_info": null
    },
    {
        "title": "七夕戏效西昆体",
        "author": "刘跂",
        "content": "终年情脉脉，此夕夜迟迟。\n玉宇秋来阔，珠帘夜后宜。\n仙娥月为姊，海实树生儿。\n露共云车下，风将鹊扇移。\n鲛盘空有泪，椽笔未成诗。\n借取挥戈便，金釭更百枝。",
        "dynasty": "宋",
        "collection_info": null
    },
    {
        "title": "寄叶勤次其韵",
        "author": "刘跂",
        "content": "五斗折腰俱为贫，诗书律令若为分。\n西山今朝有爽气，北阙无时飞白云。\n一纸绸缪三岁字，七言憀栗九章文。\n故人好在长相忆，怅望江皋麋鹿羣。",
        "dynasty": "宋",
        "collection_info": null
    },
    {
        "title": "送赵侯思恭",
        "author": "刘跂",
        "content": "西城冠盖日初曛，南浦笙歌夜嚮晨。\n何许烟波千顷隔，尔来霜月一钩新。\n名花只许平泉有，开讌谁如北海频。\n我亦尊前旧时客，独将衰白卧漳滨。",
        "dynasty": "宋",
        "collection_info": null
    },
    {
        "title": "用公允韵送介叔东归",
        "author": "刘跂",
        "content": "曾曳长裾何处门，楚声悲壮不堪闻。\n侵陵急景东都雪，触忤新愁南浦云。\n未信书生歌岳岳，要令天子禅云云。\n少年持许今安在，拭目翱翔鸳鹭羣。",
        "dynasty": "宋",
        "collection_info": null
    },
    {
        "title": "次王彦昭寄苏景谟青社园亭韵二首  其一",
        "author": "刘跂",
        "content": "丞掾分曹付旧规，翩翩文彩妙当时。\n何人误读雌霓赋，他日真成幼妇碑。\n曲水流觞如故事，平山行乐有新诗。\n春来想见棠阴盛，可但诗人别后思。",
        "dynasty": "宋",
        "collection_info": null
    },
    {
        "title": "次王彦昭寄苏景谟青社园亭韵二首  其二",
        "author": "刘跂",
        "content": "谁道前贤迹已尘，园林气象迩来新。\n高山流水有深意，翠竹黄花如故人。\n小队郊垧时访客，后堂歌吹独留宾。\n汶阳寂寞无佳赏，卧阁萧然过一春。",
        "dynasty": "宋",
        "collection_info": null
    },
    {
        "title": "涵辉阁次韵",
        "author": "刘跂",
        "content": "光风冉冉动平湖，花草幽香满坐隅。\n熏暖颇如懽伯在，萧閒宜与此君俱。\n可无剡水乘舟兴，端是郊居作赋图。\n借与禅翁有幽事，一支筇竹倚圆蒲。",
        "dynasty": "宋",
        "collection_info": null
    },
    {
        "title": "行次长风沙次韵",
        "author": "刘跂",
        "content": "清晨喜气动江流，两见新篇到小舟。\n石裂崖颓非快意，风声鹤唳亦消忧。\n已令双鲤随梅使，更不飞乌倚柁楼。\n兴味从今得嘉境，着书应不号穷愁。",
        "dynasty": "宋",
        "collection_info": null
    },
    {
        "title": "游白云山次韵二首  其一",
        "author": "刘跂",
        "content": "不到山中宁久如，两日阙然或阔疏。\n每怜身留只意往，何事子行令我居。\n莫向山僧疑入定，但从溪友试观渔。\n朝来新作几两屐，更待西原春雨余。",
        "dynasty": "宋",
        "collection_info": null
    },
    {
        "title": "游白云山次韵二首  其二",
        "author": "刘跂",
        "content": "数子读书浑欲狂，深山纵汝共徜徉。\n千钧脚力有底健，万丈心情如许长。\n对景吟哦亦有意，逢人笑傲若无旁。\n幽花细草何足赏，岁岁天边仙桂芳。",
        "dynasty": "宋",
        "collection_info": null
    },
    {
        "title": "次孙君汝弼晚步韵",
        "author": "刘跂",
        "content": "寂寥谁过仲宣楼，邂逅斯人肯小留。\n多病儿童便食粥，忘机鸥鸟共临流。\n赋成拟学张平子，志大空惭马少游。\n载酒从今相暖热，着书应不号穷愁。",
        "dynasty": "宋",
        "collection_info": null
    },
    {
        "title": "张大年览文与可墨竹及先人所题与可挽诗见惠长句因次其韵",
        "author": "刘跂",
        "content": "墨妙苍筤双玉枝，赏音悲壮七哀诗。\n多惭寂寞青毡地，又得风流黄绢词。\n往事白杨无数拱，余生衰鬓不堪垂。\n声沈影绝何人识，頼有柯亭可见思。",
        "dynasty": "宋",
        "collection_info": null
    },
    {
        "title": "次介叔韵",
        "author": "刘跂",
        "content": "酒船定向江东去，知有风流贺季真。\n北岭南冈元自熟，短杨高柳迩来新。\n老吾官职浑无味，壮子文章最有神。\n知欲弦歌且三径，征君莫自傍风尘。",
        "dynasty": "宋",
        "collection_info": null
    },
    {
        "title": "次胡伸道韵并简公允弟",
        "author": "刘跂",
        "content": "几年书不到江东，知我忘形事事慵。\n南阮最贫方远宦，阿连同调且相从。\n狂生肯信原非病，妄校须惭广未封。\n安得论文如定力，不眠长听五更钟。",
        "dynasty": "宋",
        "collection_info": null
    },
    {
        "title": "次大人二月三日过吴德仁韵二首  其一",
        "author": "刘跂",
        "content": "溪上高人称福吴，一尊深喜共为娱。\n步行可是困公子，日晏不应骄灌夫。\n纵履全胜驱下泽，缓歌长欲听提壶。\n行年八十心如水，正觉公非嵇阮徒。",
        "dynasty": "宋",
        "collection_info": null
    },
    {
        "title": "次大人二月三日过吴德仁韵二首  其二",
        "author": "刘跂",
        "content": "一一郊原春事催，客愁今日为君开。\n柳枝鸜鹆未成舞，溪面葡萄初泼醅。\n曲水便应诗句满，稽山那復酒船迴。\n海棠径裏纹楸石，为尔从今得得来。",
        "dynasty": "宋",
        "collection_info": null
    },
    {
        "title": "次窦子野韵",
        "author": "刘跂",
        "content": "不辞身热野田风，水引膏环入眼中。\n曲米顾公多乐事，鉏犁怜我有深功。\n博闻可但百间屋，爱客未嫌三斗葱。\n天麦毒人安敢献，莫令堂上一尊空。",
        "dynasty": "宋",
        "collection_info": null
    },
    {
        "title": "次黄完仲韵",
        "author": "刘跂",
        "content": "几年流落喜东归，笑语相懽此一时。\n轣辘小车真快意，伶俜短杖且扶危。\n新诗遣兴几成癖，浊酒忘怀定不痴。\n政恐为官抛我去，除书闻已下京师。",
        "dynasty": "宋",
        "collection_info": null
    },
    {
        "title": "题僧道诚应缘庵用李端叔韵",
        "author": "刘跂",
        "content": "历历孤寒不可羣，应缘聊寄梦中身。\n无弦琴裏本来曲，枯木岩前元自春。\n诗句已多犹恐少，禅机虽旧不妨新。\n乡山更好莫归去，且伴蒲团夜坐人。",
        "dynasty": "宋",
        "collection_info": null
    },
    {
        "title": "惠山寺",
        "author": "刘跂",
        "content": "从来未到山头寺，应在武陵深处藏。\n汉水文人生自拙，香山居士兴何长。\n四旁岛屿娟娟绿，万顷菰蒲靡靡香。\n且醉尊中眼前物，瀛洲蓬岛两微茫。",
        "dynasty": "宋",
        "collection_info": null
    },
    {
        "title": "龙山寺",
        "author": "刘跂",
        "content": "晓色翩翩乌帽轻，道人瞥去不关情。\n高山流水为谁说，翠竹黄花空自生。\n急雨欲来先暑气，凉风已过却秋声。\n后期好取归时月，照我深岩处处行。",
        "dynasty": "宋",
        "collection_info": null
    },
    {
        "title": "又泛西溪",
        "author": "刘跂",
        "content": "春晚西溪入胜游，白杨花乱绿波浮。\n欲延笑语迟行酒，要尽溪山缓放舟。\n滩上时看鱼拨剌，林间静听鸟钩辀。\n年来偷活干戈际，强把閒吟写我忧。",
        "dynasty": "宋",
        "collection_info": null
    },
    {
        "title": "题半隠堂",
        "author": "刘跂",
        "content": "一堂图籍自陶冶，三径萧兰俱岁华。\n定非平恩许侯宅，会是仲长公理家。\n端居雅不烦摒挡，佳设颇尝成咄嗟。\n惟我身閒数来往，徽弦一泛即生涯。",
        "dynasty": "宋",
        "collection_info": null
    },
    {
        "title": "和长历赋纸阁用王介甫韵",
        "author": "刘跂",
        "content": "顶还平直得中方，肯作僧庵半夜床。\n脱帽不忧风栗烈，炽炉仍助日苍凉。\n赏音正自鸣琴便，宴坐何辞问疾妨。\n我有陟釐三百幅，御冬真欲倒归囊。",
        "dynasty": "宋",
        "collection_info": null
    },
    {
        "title": "和石友",
        "author": "刘跂",
        "content": "卜居无頼款郊扉，忽忽春还乐事微。\n莫道身贫非是病，由来人瘦不知肥。\n讙呼岂肯觞三爵，落魄谁如带十围。\n富贵功名更谁是，且来同醉莫相违。",
        "dynasty": "宋",
        "collection_info": null
    },
    {
        "title": "和曾存之约游北园",
        "author": "刘跂",
        "content": "主家韦曲小桃溪，客有诗名杜拾遗。\n煮酒未成逃暑饮，夹衣犹及惜花时。\n樾间日下潭潭盖，苹末风生寸寸漪。\n一醉百篇供草圣，主人𢬵取墨为池。",
        "dynasty": "宋",
        "collection_info": null
    },
    {
        "title": "和王景亮席上",
        "author": "刘跂",
        "content": "儿曹付汝莫相关，来伴诗翁作醉颜。\n花似有情怜客老，竹应无意惜春还。\n已凭玉麈消炉篆，不怕金轮照屋山。\n尊俎重开定何日，北溪流水正回环。",
        "dynasty": "宋",
        "collection_info": null
    },
    {
        "title": "东南秀罗亦佳山而近用前韵约游",
        "author": "刘跂",
        "content": "邂逅飞蓬身事轻，异乡风物不胜情。\n出无舆马自怜许，食有蛙鱼空瘦生。\n失路漫漫迷日影，并溪沥沥灌田声。\n似闻更有佳山在，试卜东南十里行。",
        "dynasty": "宋",
        "collection_info": null
    },
    {
        "title": "答尹弥尔",
        "author": "刘跂",
        "content": "门巷相看经几时，重来新事如弈棋。\n从今碌碌自我拙，尔后铮铮非子谁。\n每惊咳唾尽珠玉，定有锦绣生肝脾。\n人生盖棺事乃已，一笑一嚬安足悲。",
        "dynasty": "宋",
        "collection_info": null
    },
    {
        "title": "答刘槩石豫",
        "author": "刘跂",
        "content": "春来深觉境翛然，幽鸟檐头接翅眠。\n落寞久知身是梦，安閒更喜日如年。\n江山南国楼台外，桃李东风锦绣边。\n野兴暂成沂水浴，故人盍驾越溪船。",
        "dynasty": "宋",
        "collection_info": null
    },
    {
        "title": "赠秦帅吴子中",
        "author": "刘跂",
        "content": "河岳根源禀植坚，金行鼎鼎应弧悬。\n执珪阿阁三阶上，建隼元戎十乘前。\n都护已高延寿最，中朝深记弱翁贤。\n从今看似张丞相，富贵康强一百年。",
        "dynasty": "宋",
        "collection_info": null
    },
    {
        "title": "重葺前堂榜曰学易景亮六丈宠惠新诗谨赋二诗上谢  其一",
        "author": "刘跂",
        "content": "并舍荒芜三四寻，稍营轩槛便幽深。\n已将种木待休影，未暇摊书聊洗心。\n投老篇章愁脉脉，随缘香火静愔愔。\n从今扫洒供鸡黍，知有高人肯见临。",
        "dynasty": "宋",
        "collection_info": null
    },
    {
        "title": "重葺前堂榜曰学易景亮六丈宠惠新诗谨赋二诗上谢  其二",
        "author": "刘跂",
        "content": "草堂门径迩来通，好事何人肯过雄。\n故与图书为伴侣，可无风月到帘栊。\n生平适意丝桐内，老去忘怀曲米中。\n感激新诗百金重，贫装从此不忧空。",
        "dynasty": "宋",
        "collection_info": null
    },
    {
        "title": "舍弟寄茶",
        "author": "刘跂",
        "content": "吾弟饷人真不恶，建芽来自禁烟前。\n一杯未易阳侯厄，四两应为蒙顶仙。\n病子头风如得药，酒家中圣殆忘眠。\n平头奴子堪缾椀，可带樵青竹叶煎。",
        "dynasty": "宋",
        "collection_info": null
    },
    {
        "title": "遣怀",
        "author": "刘跂",
        "content": "此身为客几东西，万物须于一马齐。\n山色不随春草绿，边声长伴夜乌啼。\n宦游碌碌凭谁记，簿领纷纷为底迷。\n犹喜官轻无局事，不妨酣寝过晨鸡。",
        "dynasty": "宋",
        "collection_info": null
    },
    {
        "title": "坐进庵戏作  其一",
        "author": "刘跂",
        "content": "自吾营此庵，迁徙屡有无。\n壁间故人文，今独与我俱。",
        "dynasty": "宋",
        "collection_info": null
    },
    {
        "title": "坐进庵戏作  其二",
        "author": "刘跂",
        "content": "结以不根茅，阖之无钥锁。\n坚密乌有身，非坐常宴坐。",
        "dynasty": "宋",
        "collection_info": null
    },
    {
        "title": "坐进庵戏作  其三",
        "author": "刘跂",
        "content": "圆蒲与方竹，伴我守幽閒。\n夜阑得禅趣，明月窥窗间。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其一",
        "author": "刘跂",
        "content": "端居得韵语，不作凉秋悲。\n快若弹丸转，知是王家诗。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其二",
        "author": "刘跂",
        "content": "之人娴辞令，病起犹越声。\n不量苍苍鬓，属和愁仅成。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其三",
        "author": "刘跂",
        "content": "客来问玄解，付与尊中友。\n我口不能言，此间甚多有。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其四",
        "author": "刘跂",
        "content": "欲逃苏晋禅，苦乏阳城俸。\n邻家称子贫，杯酌与君共。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其五",
        "author": "刘跂",
        "content": "忆昨艘檝间，月白云水暮。\n妙语同赏心，请君来重赋。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其六",
        "author": "刘跂",
        "content": "且无遽典衣，素书堪下酒。\n旋斸金铃黄，栽轩媚重九。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其七",
        "author": "刘跂",
        "content": "念当岁峥嵘，少别友中玉。\n梦寐大刀头，安得卢橘熟。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其八",
        "author": "刘跂",
        "content": "霜蟹丰两螯，磊落登盘盂。\n亹亹倦咀嚼，繄我愁独无。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其九",
        "author": "刘跂",
        "content": "庭阶脱叶静，岌岌高井梧。\n雁声排云去，历历心不孤。",
        "dynasty": "宋",
        "collection_info": null
    },
    {
        "title": "王升之绝句以诗成有共赋酒熟无孤斟为韵因次其韵  其一○",
        "author": "刘跂",
        "content": "夜寒惨不寐，起坐弹鸣琴。\n之人邈云汉，空杯难独斟。",
        "dynasty": "宋",
        "collection_info": null
    },
    {
        "title": "梅径",
        "author": "刘跂",
        "content": "幸蒙託根地，历历令着行。\n莫遣桃李妖，压我玉雪香。",
        "dynasty": "宋",
        "collection_info": null
    },
    {
        "title": "葵轩",
        "author": "刘跂",
        "content": "朝暾媚花木，户牖延荣光。\n新沐晞我髮，悠然成坐忘。",
        "dynasty": "宋",
        "collection_info": null
    },
    {
        "title": "竹里亭",
        "author": "刘跂",
        "content": "虽无白家池，竹是九之一。\n新萌如许长，来岁障夏日。",
        "dynasty": "宋",
        "collection_info": null
    },
    {
        "title": "藜杖",
        "author": "刘跂",
        "content": "雨衣类袯襫，野屩号不借。\n扶此枯藜根，行田北山下。",
        "dynasty": "宋",
        "collection_info": null
    },
    {
        "title": "学易堂作",
        "author": "刘跂",
        "content": "幽居淡无营，饱食心晏如。\n老不任作务，读我少时书。",
        "dynasty": "宋",
        "collection_info": null
    },
    {
        "title": "和张赴供备  其一",
        "author": "刘跂",
        "content": "骑曲休歌出塞愁，渥洼名马鹔鹴裘。\n文章不暇三冬足，骨相由来万户侯。",
        "dynasty": "宋",
        "collection_info": null
    },
    {
        "title": "和张赴供备  其二",
        "author": "刘跂",
        "content": "桓桓壮气敌阳秋，冒雪衝风不被裘。\n天子方修上林苑，戎王莫怕义阳侯。",
        "dynasty": "宋",
        "collection_info": null
    },
    {
        "title": "和初到岭二绝  其一",
        "author": "刘跂",
        "content": "到后浑如痛定时，不辞追赋道中诗。\n趁虚籴米非閒事，莫倚文章堪疗饥。",
        "dynasty": "宋",
        "collection_info": null
    },
    {
        "title": "和初到岭二绝  其二",
        "author": "刘跂",
        "content": "欲语吞声且復休，异乡风物伴牢愁。\n铅华不为无人识，独自妆成却自羞。",
        "dynasty": "宋",
        "collection_info": null
    },
    {
        "title": "玉簪花和希纯  其一",
        "author": "刘跂",
        "content": "有香无色不因春，端是书生席上珍。\n同作虀盐赋诗客，定非歌舞赏花人。",
        "dynasty": "宋",
        "collection_info": null
    },
    {
        "title": "玉簪花和希纯  其二",
        "author": "刘跂",
        "content": "根移少日便花开，数子殷勤手自培。\n更翦素衣成鹤氅，王恭定向雪中来。",
        "dynasty": "宋",
        "collection_info": null
    },
    {
        "title": "玉簪花和希纯  其三",
        "author": "刘跂",
        "content": "玉蘂花开动玉宸，唐昌观裏夜逢真。\n仙人琼卉初无比，直恐芳心却未申。",
        "dynasty": "宋",
        "collection_info": null
    },
    {
        "title": "玉簪花和希纯  其四",
        "author": "刘跂",
        "content": "凤尾成阴蕉叶重，金钿相对菊花繁。\n莫悲举世无相识，佩蕙纫兰有屈原。",
        "dynasty": "宋",
        "collection_info": null
    },
    {
        "title": "玉簪花和希纯  其五",
        "author": "刘跂",
        "content": "孤洁偏因霜露成，春花无数不知名。\n秖应新沐弹冠客，要尔相宜一倍清。",
        "dynasty": "宋",
        "collection_info": null
    },
    {
        "title": "玉簪花和希纯  其六",
        "author": "刘跂",
        "content": "日日花前醉赋诗，多情休诵北山移。\n沾巾不要时人学，独为秋香插一枝。",
        "dynasty": "宋",
        "collection_info": null
    },
    {
        "title": "玉簪花和希纯  其七",
        "author": "刘跂",
        "content": "姑射山前旧约非，秋风满意未成归。\n仙人一去无留迹，堕珥遗簪作雪飞。",
        "dynasty": "宋",
        "collection_info": null
    },
    {
        "title": "玉簪花和希纯  其八",
        "author": "刘跂",
        "content": "蓝田故有他山错，瑶旆琼旒碧玉干。\n左紫姚黄满金谷，野人留取伴鸡冠。",
        "dynasty": "宋",
        "collection_info": null
    },
    {
        "title": "赠王安国芍药",
        "author": "刘跂",
        "content": "羣花销尽独芳菲，淡沐轻膏知为谁。\n寂寞书生久无意，风流别驾合相知。",
        "dynasty": "宋",
        "collection_info": null
    },
    {
        "title": "相州州园",
        "author": "刘跂",
        "content": "解鞍休马暂萧然，虽晚犹堪一醉眠。\n所到园林且为主，若须吾有是何年。",
        "dynasty": "宋",
        "collection_info": null
    },
    {
        "title": "又泛西溪诗十首  其一",
        "author": "刘跂",
        "content": "溪小纔容舴艋舟，一樽聊復寄春流。\n纵横不用施篙棹，自在教随水上鸥。",
        "dynasty": "宋",
        "collection_info": null
    },
    {
        "title": "又泛西溪诗十首  其二",
        "author": "刘跂",
        "content": "溪头青草弄春柔，一带花开动客愁。\n贪看波中锦纹石，不知船已过芳洲。",
        "dynasty": "宋",
        "collection_info": null
    },
    {
        "title": "又泛西溪诗十首  其三",
        "author": "刘跂",
        "content": "春水微生放鹢初，和风习习日舒舒。\n洲前且为停轻楫，待摘蒌蒿煮白鱼。",
        "dynasty": "宋",
        "collection_info": null
    },
    {
        "title": "又泛西溪诗十首  其四",
        "author": "刘跂",
        "content": "扁舟如箭过前湾，飞鹭多情送我还。\n张起片帆风正急，回头已失蔡公山。",
        "dynasty": "宋",
        "collection_info": null
    },
    {
        "title": "又泛西溪诗十首  其五",
        "author": "刘跂",
        "content": "天生桥畔水交流，夹岸花飞逐客舟。\n时听山禽歌一曲，何须吹笛舞凉州。",
        "dynasty": "宋",
        "collection_info": null
    },
    {
        "title": "又泛西溪诗十首  其六",
        "author": "刘跂",
        "content": "下濑忽惊花满树，踏舟常恐酒杯翻。\n鼻头只怪香风远，知是行过桃李村。",
        "dynasty": "宋",
        "collection_info": null
    },
    {
        "title": "又泛西溪诗十首  其七",
        "author": "刘跂",
        "content": "寒沙如雪水如蓝，歌啸中流响半岩。\n秖恐骊龙惊睡觉，呼风吹浪溅春衫。",
        "dynasty": "宋",
        "collection_info": null
    },
    {
        "title": "又泛西溪诗十首  其八",
        "author": "刘跂",
        "content": "春树连山水浸云，棹歌初奏浪花分。\n溪神为我添风色，十里归来日未曛。",
        "dynasty": "宋",
        "collection_info": null
    },
    {
        "title": "又泛西溪诗十首  其九",
        "author": "刘跂",
        "content": "淡淡春烟夕照微，渡头已觉行人稀。\n玉罇未尽宾朋意，两桨何妨待月归。",
        "dynasty": "宋",
        "collection_info": null
    },
    {
        "title": "又泛西溪诗十首  其一○",
        "author": "刘跂",
        "content": "岸边渐长陶潜菊，渚畔初生柳恽苹。\n自学操舟狎清泚，从今休笑往来频。",
        "dynasty": "宋",
        "collection_info": null
    },
    {
        "title": "次黄富道觅山酿韵",
        "author": "刘跂",
        "content": "深岩穷谷自涓涓，惭愧诗情却泫然。\n政使家贫无曲米，犹堪烹作惠山泉。",
        "dynasty": "宋",
        "collection_info": null
    },
    {
        "title": "寄张竦",
        "author": "刘跂",
        "content": "张侯生意秖如瓶，出入艰难亦自成。\n却纵鸱夷差独乐，此中何物不堪盛。",
        "dynasty": "宋",
        "collection_info": null
    },
    {
        "title": "和定国湖上  其一",
        "author": "刘跂",
        "content": "溪光涵影碧萧萧，四合深林不见梢。\n寒暑若言无避处，世间那有况云巢。",
        "dynasty": "宋",
        "collection_info": null
    },
    {
        "title": "和定国湖上  其二",
        "author": "刘跂",
        "content": "雨过松篁多样翠，风迴苹藻一般香。\n玉兰桃李非无意，兴味由来静处长。",
        "dynasty": "宋",
        "collection_info": null
    },
    {
        "title": "和定国湖上  其三",
        "author": "刘跂",
        "content": "菰蒲深处水藏波，邂逅相忘自啸歌。\n曳组悬龟知底用，水边消得一渔蓑。",
        "dynasty": "宋",
        "collection_info": null
    },
    {
        "title": "和定国湖上  其四",
        "author": "刘跂",
        "content": "酤酒添庖趁晚饥，冷淘堆椀照银丝。\n羹芹有意无由献，此味君王恐未知。",
        "dynasty": "宋",
        "collection_info": null
    },
    {
        "title": "和定国湖上  其五",
        "author": "刘跂",
        "content": "鸂鶒鸬鷀乐更真，夷犹溪水碧粼粼。\n全如傲世佳公子，泛泛波间不可亲。",
        "dynasty": "宋",
        "collection_info": null
    },
    {
        "title": "和定国湖上  其六",
        "author": "刘跂",
        "content": "盘中擘粒试垂纶，与子应非臧丈人。\n渭水何须笑温水，绝胜憔悴楚江滨。",
        "dynasty": "宋",
        "collection_info": null
    },
    {
        "title": "夜坐示儿侄  其一",
        "author": "刘跂",
        "content": "露下天高秋气清，北书不到雁无情。\n且将款曲终今夕，遮莫邻鸡下五更。",
        "dynasty": "宋",
        "collection_info": null
    },
    {
        "title": "夜坐示儿侄  其二",
        "author": "刘跂",
        "content": "尊香轻泛数枝菊，岂独春风一一回。\n自怜寒律穷途客，不恨飘零却恨开。",
        "dynasty": "宋",
        "collection_info": null
    },
    {
        "title": "戏示语道",
        "author": "刘跂",
        "content": "御史青骢持望重，将军赤兔得勋多。\n乘黄騕褭今相见，垓下乌骓奈若何。",
        "dynasty": "宋",
        "collection_info": null
    },
    {
        "title": "麦垄",
        "author": "刘跂",
        "content": "麦垄漫漫宿藁黄，新苗寸寸未经霜。\n手中马棰余三尺，想见归时如许长。",
        "dynasty": "宋",
        "collection_info": null
    },
    {
        "title": "次韵智夫并呈庭诲  其一",
        "author": "刘跂",
        "content": "为问尊前醉阿谁，韩娥应啭缕金衣。\n何须料理沙边客，更遣梁尘作雪飞。",
        "dynasty": "宋",
        "collection_info": null
    },
    {
        "title": "次韵智夫并呈庭诲  其二",
        "author": "刘跂",
        "content": "卧随编草依龟背，行踏冰泥上马垠。\n却望高城在天上，故知李郭是仙人。",
        "dynasty": "宋",
        "collection_info": null
    }
]