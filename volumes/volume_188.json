[
    {
        "uuid": "af1b17d0566596894a03f8e029bb8ced",
        "title": "读晦翁遗文悽怆有作",
        "author": "孙应时",
        "content": "先生千载人，浩气隘穹壤。\n早薄声利交，超然傲尘鞅。\n饮酒读离骚，追游必豪爽。\n风月饱高吟，云泉擅奇赏。\n切骨痛国雠，嚼齿愤奸党。\n纵谈天下事，一一如指掌。\n敛意师圣贤，精心玩图象。\n全体极浑涵，灵根妙充养。\n昭昭陈轨辙，坦坦闢榛莽。\n陶镕就醇粹，鞭策收勉强。\n瞿聃息遁辞，关雒大遗响。\n师道屹尊严，人材兴倜傥。\n宸纶叹廉靖，朝蹟惎忠谠。\n康庐委符竹，越绝畀英簜。\n刍牧活饥惸，天日快幽枉。\n命义信行藏，风标何骯脏。\n晚来侍细旃，时益异畴曩。\n孤踪反山林，百怪幻夔魍。\n先生一澹然，几微宁怏怏。\n冬曦暖袍屦，秋风飒几杖。\n尚可淑后来，何言遂长往。\n暌离思远道，殷勤媿殊奬。\n常怀订羣疑，忍独拜遗像。\n感旧日萧瑟，出门增惝怳。\n一致无古今，万世均俯仰。\n微言在遗墨，没齿抱遐想。\n末路诚刺促，中扃故弘敞。\n惟善不可诬，惟恶不可长。\n百年非所知，常如侍函丈。\n题诗自激昂，山川悲莽苍。",
        "dynasty": "宋",
        "collection_info": null
    },
    {
        "uuid": "e7d6f2f08f3c5c5c92616cfe1484a5a4",
        "title": "七月一日独游顶山上方院",
        "author": "孙应时",
        "content": "涧水有奇观，山蝉发清歌。\n穹林翠光合，深谷凉风多。\n孤游正寂历，伫立久婆娑。\n平生颇须此，欲去意如何。",
        "dynasty": "宋",
        "collection_info": null
    },
    {
        "uuid": "88961befc0349961238803504cf836f9",
        "title": "立夏日泛舟游青山憩杨氏庵示诸生",
        "author": "孙应时",
        "content": "岁序忽云夏，青春去安归。\n天清风气朗，游子怀芳菲。\n碧湖泛我舟，轻云湛晴晖。\n入谷山寂寂，缘溪水围围。\n翛然得幽憩，丹葩耀岩扉。\n鸟声自歌呼，竹色相因依。\n举觞伫遥念，日月如梭飞。\n平生静中愿，岁晚无相违。",
        "dynasty": "宋",
        "collection_info": null
    },
    {
        "uuid": "fd15b9d8e7351d260701e8388cd42001",
        "title": "和魏公再用韵勉子孙学",
        "author": "孙应时",
        "content": "儒家乃何事，驾言圣门归。\n万古江河流，三春卉木菲。\n忍将少年意，负此白日晖。\n拱把得封植，要看四十围。\n东山公别墅，明湖照檐扉。\n尘嚣澹一洗，六籍真可依。\n城南拜新作，妙墨龙蛇飞。\n着鞭继家声，临岐莫依违。",
        "dynasty": "宋",
        "collection_info": null
    },
    {
        "uuid": "51dc0d5a4ea7950df8984d3261109622",
        "title": "和陈亮功张次夔二同年唱酬廉字诚字之作  其一",
        "author": "孙应时",
        "content": "早韭到晚菘，紫蓼仍绿葵。\n古为志节士，此味良自知。\n银鞍黄金络，绮户芙蓉闺。\n丈夫各自适，物理那能齐。",
        "dynasty": "宋",
        "collection_info": null
    },
    {
        "uuid": "36312fb5c25cd53f199d3ccb71e5f67a",
        "title": "和陈亮功张次夔二同年唱酬廉字诚字之作  其二",
        "author": "孙应时",
        "content": "虚中答远响，不与律吕乖。\n惟诚贯万物，此岂欺我哉。\n九仞忧弃井，累土期层台。\n汝州春风中，试坐一月来。",
        "dynasty": "宋",
        "collection_info": null
    },
    {
        "uuid": "8a8a439db04b5530eb89b9d67343a6e1",
        "title": "用前韵感事  其一",
        "author": "孙应时",
        "content": "驹去不食藿，马佚能伤葵。\n烈士多慷慨，耿耿谁当知。\n起吟清夜阑，边月明春闺。\n寸心杜陵老，澒洞终南齐。",
        "dynasty": "宋",
        "collection_info": null
    },
    {
        "uuid": "ef0f3a5324f176eecb4fd85cc8ff955c",
        "title": "用前韵感事  其二",
        "author": "孙应时",
        "content": "竽门抱瑶瑟，雅与时好乖。\n闭门守长饥，毅然丈夫哉。\n南楚卧龙士，北燕黄金台。\n但使本根在，功名真傥来。",
        "dynasty": "宋",
        "collection_info": null
    },
    {
        "uuid": "169093577e4a0786ffd780ed2eaa48ff",
        "title": "李允蹈以诗见诒走笔和之李号能诗诸贵人客也",
        "author": "孙应时",
        "content": "四海伙人物，百年各驰驱。\n持身付埃尘，扰扰竟何须。\n临邛家四壁，洛北饭一孟。\n白首颇光荣，不媿初心无。\n男儿胸中奇，玉虹自呵嘘。\n沧浪振幽洁，沆瀣餐云腴。\n养性一无累，经世乃其余。\n芙蓉为裳衣，秋兰为佩琚。\n西游畧昆崙，东征拂玄菟。\n乘风羾天门，九阙请三呼。\n太息治安策，中流资一壶。\n河山洗祲氛，日月行天衢。\n凌烟千载容，丹青为君铺。\n请君办此事，勿待余子俱。\n我懒復无用，藜羹守故书。\n敢云骊龙睡，妄意渊中珠。",
        "dynasty": "宋",
        "collection_info": null
    },
    {
        "uuid": "58e9e20c8152afe271553839cd899b80",
        "title": "李允蹈再诗言别次韵",
        "author": "孙应时",
        "content": "仙人骑长鲸，醉与月相追。\n落笔千万篇，要与风雅期。\n里耳习巴唱，未省白雪词。\n欲当莫邪锋，断毛真一吹。\n文章游戏耳，功名须鼎彝。\n推毂天下士，岂无郑当时。\n我愚敢望君，君胡首肯之。\n酒酣激清啸，八极隘指麾。\n丈夫嘆岁晚，不恨一别离。\n行行爱体素，江湖劳梦思。",
        "dynasty": "宋",
        "collection_info": null
    },
    {
        "uuid": "e464d7d913234a9c9d384993f46f624e",
        "title": "吴文伯用李允蹈追字韵见赠亦次答之",
        "author": "孙应时",
        "content": "鷄鸣市声起，冠盖日相追。\n终然寡同调，千里怀风期。\n忆从十年前，识君黄绢词。\n安知淮海来，得此埙箎吹。\n武库森器宝，清庙陈尊彝。\n持君胸中富，自足夸一时。\n况今亨衢开，秣马随所之。\n功名何足道，谈笑观指麾。\n交情无远近，人事有合离。\n他年一尊酒，长恐劳相思。",
        "dynasty": "宋",
        "collection_info": null
    },
    {
        "uuid": "17a48b596048831ca6f3bd53e16a8661",
        "title": "和答司马宜春遡",
        "author": "孙应时",
        "content": "纷纷市道交，势利争攫取。\n煌煌鼎食家，声色自缠纠。\n畸人固寂寞，蓬藋侵瓮牖。\n有时步虚曲，植杖话农亩。\n清秋动幽兴，有月欠肴酒。\n高轩肯相过，贤哉百乘友。\n空寻奕秋诲，不与欢伯偶。\n别来雁欲宾，晴喜鸠还妇。\n村酤聊可载，草具亦何有。\n饤饾止鱼虾，扶擎杂梨藕。\n君侯反觞客，欲起辄被肘。\n意重黄金百，气豁云梦九。\n长篇继踵来，子建才八斗。\n勉和若登山，吾诗真培塿。",
        "dynasty": "宋",
        "collection_info": null
    },
    {
        "uuid": "192b24de3e1b29ecc656bf42fb4e7f63",
        "title": "答潘文叔见寄予十月尝访文叔文叔许来而犹未也",
        "author": "孙应时",
        "content": "别离一何久，迢递阻音形。\n重上君子堂，相见眼终青。\n君颜尚冰玉，我鬓已星星。\n借问十载间，风波两蓬萍。\n岭剑各万里，心目多所经。\n归来且强健，怳然真梦醒。\n可怜万修竹，清音玉珑玲。\n萧条媚寒日，约畧环翠屏。\n相携復一笑，芝兰有余馨。\n孤云自舒卷，野鹤来青冥。\n平生阅羣彦，十八九雕零。\n吾徒亦何愿，毕景依林垧。\n种秫令可酿，储粟常满缾。\n琴书奉娱玩，足以陶性灵。\n千载伐木篇，此意神所听。\n往来亦奚惮，江浦堪扬舲。",
        "dynasty": "宋",
        "collection_info": null
    },
    {
        "uuid": "1d371a236fcd1494bcf08b45790d3461",
        "title": "毗陵龚君以崈见投古风思致不凡依韵答之  其一",
        "author": "孙应时",
        "content": "驱车适古道，道古世已今。\n翳翳逃空虚，幸有跫然音。\n欢言指万里，握手再沈吟。\n得无霜露繁，恐復江汉深。\n我闻道渴者，朵颐望梅林。\n至味难诳口，达士多远心。\n天渊本旷荡，鸢鱼各飞沈。\n相期昆崙颠，弄月鸣瑶瑟。",
        "dynasty": "宋",
        "collection_info": null
    },
    {
        "uuid": "6e9dd6c2c4fc22733e8308bc7e599ff2",
        "title": "毗陵龚君以崈见投古风思致不凡依韵答之  其二",
        "author": "孙应时",
        "content": "松柏有佳色，矫矫涧谷涯。\n要经鸾凤栖，岂怨人迹遐。\n匠石初未逢，千岁甘枯槎。\n万牛送明堂，亦不以自夸。\n奇物固落落，念此毋嘆嗟。\n君看蒿蓬茂，正足供鸣蛙。\n深根忍霜雪，生意日已嘉。\n终然拔青云，勿虑岁月赊。",
        "dynasty": "宋",
        "collection_info": null
    },
    {
        "uuid": "0efd9dc420b32d1fe0b4e26185e7dffb",
        "title": "赵唐卿邀游西湖即席赋十二韵",
        "author": "孙应时",
        "content": "春风客皇州，积雨不得晴。\n倚楼望西湖，想见烟水平。\n芳时谅难负，胜侣欣来并。\n杖藜一萧散，唤船弄空明。\n浮云为我开，好鸟为我鸣。\n青山次第出，桃李正鲜荣。\n华屋何煌煌，缥缈连重城。\n都人竞时节，酒舫各斜横。\n而我得舒眺，缅然起深情。\n风景自千古，扰扰何所营。\n大钧实爱物，无使可怜生。\n尧民保同乐，吾其获归耕。",
        "dynasty": "宋",
        "collection_info": null
    },
    {
        "uuid": "37205fcac37ad00015d7a5cc54dc7452",
        "title": "游灵岩观瀑布",
        "author": "孙应时",
        "content": "一雨天气清，暑事亮未酷。\n烦嚣念萧散，兹晨正休沐。\n篮舆试经行，胜槩入遐瞩。\n纡余缘清溪，窈窕得幽谷。\n一岩四壁凈，千仞落飞瀑。\n雷霆鞭蛰户，风雨撼林麓。\n光寒白虹下，势剧天河覆。\n缤纷曜冰雪，激射碎珠玉。\n危亭着佳处，尽日看不足。\n澒洞开心胸，眩晃新耳目。\n龙脐更奇事，滴滴挂崖腹。\n人言七年旱，不减此一掬。\n天壤富瓌怪，名字有显伏。\n冉溪逢子厚，酿泉须永叔。\n摩挲苍苔碑，徒倚古寺竹。\n微吟忽忘归，俗驾不可宿。",
        "dynasty": "宋",
        "collection_info": null
    },
    {
        "uuid": "85457a1348b7d2ad16d1868a9e868e70",
        "title": "郑倅是岁七月同游和余韵復和酬之",
        "author": "孙应时",
        "content": "高人遗世纷，山水好常酷。\n监州当暑来，风露劳栉沐。\n千里生清凉，万象入睐瞩。\n公余事幽讨，驾言访空谷。\n岂知丛尔县，有此壮哉瀑。\n飞盖缭崇阿，响屐穿翠麓。\n林声疑雨鸣，石怪若釜覆。\n辉辉倚天剑，凛凛寒水玉。\n画图见所稀，瑶琴写难足。\n余霏湿巾袂，莹色照眉目。\n平生此会心，一笑欲捧腹。\n酒间出新篇，明珠粲盈掬。\n留作岩壑光，长令鬼神伏。\n东山怀太傅，濂溪想茂叔。\n逸兴渺干坤，真赏谢丝竹。\n何由频执鞭，云峰恣游宿。",
        "dynasty": "宋",
        "collection_info": null
    },
    {
        "uuid": "18969332d520c3a6194d68514f486019",
        "title": "孙生康祖从予海陵予荐之滁守赵叔明之门送以古诗",
        "author": "孙应时",
        "content": "洙泗诸公游，参实少且鲁。\n谁知一贯学，其进乃甚武。\n儒生多山野，此事亦已古。\n儇儇细儿黠，往往车上舞。\n后生识取舍，百不能四五。\n子兮何为者，独行事踽踽。\n嗟我离师友，岁月渐莽卤。\n子辱从之游，未必免聋瞽。\n淮丞少官事，吏散日亭午。\n藜羹共脱粟，本不计客主。\n亲年当喜惧，药裹属覼缕。\n劳子辞我去，天寒无乃苦。\n滁阳贤太守，岂弟民父母。\n青山照城郭，广厦庇风雨。\n子往事占毕，可但费樽俎。\n窗明棐几浄，坚坐勿闚户。\n交情贵胆肝，师道在规矩。\n何妨坐椎钝，未可习媚妩。\n万里须坚车，百步要彊弩。\n书来说新功，吾其俟飞羽。",
        "dynasty": "宋",
        "collection_info": null
    },
    {
        "uuid": "bcba7ea75d44d1cc8c98adb21ba1f055",
        "title": "和刘过夏虫五咏 蛛",
        "author": "孙应时",
        "content": "么虫夜飞飞，遭汝巧见缚。\n汝网非坚牢，岂无风雨恶。\n蟹怒横戈矛，蜃喜吐楼阁。\n物生黠復痴，悟此一笑乐。",
        "dynasty": "宋",
        "collection_info": null
    },
    {
        "uuid": "4d7a3d1c5ebca1cbbb438793045a4de2",
        "title": "和刘过夏虫五咏 萤",
        "author": "孙应时",
        "content": "太阳不敢近，宵行聊自娱。\n过水乱繁星，随风散平芜。\n车公晚差乐，几案不汝须。\n方谋买娉婷，斛贮明月珠。",
        "dynasty": "宋",
        "collection_info": null
    },
    {
        "uuid": "ee19790e9b55479e2163ba041b56a290",
        "title": "和刘过夏虫五咏 蚓",
        "author": "孙应时",
        "content": "高人百尺楼，万里对天宇。\n白水渺江湖，清明到窗户。\n跏趺作禅定，不闻雷破柱。\n从渠蚯蚓歌，自趁商羊舞。",
        "dynasty": "宋",
        "collection_info": null
    },
    {
        "uuid": "517c330b2a3d13b1be04e8b66a9a6772",
        "title": "和刘过夏虫五咏 蚊",
        "author": "孙应时",
        "content": "利觜死一饱，何劳更喧譁。\n肉薄来如云，举扇谁能遮。\n诸君幸小忍，秋风期不赊。\n披襟约凉夜，明月钓寒沙。",
        "dynasty": "宋",
        "collection_info": null
    },
    {
        "uuid": "599b7a25d8deb0fa00c53c6ae8ab9601",
        "title": "和刘过夏虫五咏 蛙",
        "author": "孙应时",
        "content": "将军鼓吹来，处士非所喜。\n夸汝风月夕，天籁鸣不已。\n汝姑勿自夸，坎井不可恃。\n当知马伏波，笑杀公孙子。",
        "dynasty": "宋",
        "collection_info": null
    },
    {
        "uuid": "0f3b50c7db3184550b300c4b266426d6",
        "title": "用范叔刚韵送陈亮功同年",
        "author": "孙应时",
        "content": "人物相后先，筦库故多士。\n若人海邦来，清渭照泾水。\n风尘不自惮，远业正在此。\n林深兰荃芳，波动金石止。\n三年亦何事，一笑聊復尔。\n天风今扶摇，势作九万里。\n未令游蓬山，亦合佐槐市。\n富贵善移人，须公直如矢。\n平生十年书，喜见习凿齿。\n少留更舂容，春醪荐鲂鲤。",
        "dynasty": "宋",
        "collection_info": null
    },
    {
        "uuid": "9f7115e0d118fb07e8186ba9e23c473e",
        "title": "如宁庵",
        "author": "孙应时",
        "content": "川原相萦纡，林谷递深秀。\n步迎流水声，聒聒新雨后。\n怆然瞻故丘，乔木百年旧。\n精庐跨略彴，苔竹故幽茂。\n忆昔戏绿阴，怡悦年方幼。\n蹉跎今白髮，寒暑厌相寇。\n区区济物心，已矣真大谬。\n请寻遂初赋，泉石长枕潄。",
        "dynasty": "宋",
        "collection_info": null
    },
    {
        "uuid": "4cad1380c0846f0d19a7b4260da5abed",
        "title": "小舟过吴江风雨大作夜泊三家村翌日风回到家日未中",
        "author": "孙应时",
        "content": "短篷仅容坐，一滴不通雨。\n不料西南风，滂沛遽如许。\n荡摇首屡觞，跧弯背欲偻。\n行经四桥侧，心动不敢语。\n茫洋万顷天，一叶纵掀舞。\n翻思田舍乐，甚念篙人苦。\n黄昏随意泊，古木荫灵宇。\n小作鷄酒愿，欲祷辞未吐。\n觉来风回东，快便谁所与。\n平明八十里，到家日未午。\n万事一翻覆，戚欣何处所。\n舟定稍按摩，起身试步武。\n一室有余宽，洗杓命儿女。\n门外风涛急，闭门良可御。",
        "dynasty": "宋",
        "collection_info": null
    },
    {
        "uuid": "c68191844f92b53a8ba7951862c4fe99",
        "title": "庭下小桧",
        "author": "孙应时",
        "content": "苍苍岁寒姿，凛凛凌云干。\n何为事蟠蹙，充君眼中玩。\n翔鸾与偃盖，不如沟中断。\n高冈有同根，天风拂河汉。",
        "dynasty": "宋",
        "collection_info": null
    },
    {
        "uuid": "33c67e9c5e9dc394682f6b425f4f616e",
        "title": "石应之校书招同胡崇礼赵几道饮白莲社晚雨",
        "author": "孙应时",
        "content": "白莲远公社，不能致渊明。\n雷峰峰下庵，乃復浪此名。\n野客当暑来，喜甚荷风生。\n柳渚睇窈窕，竹房步纡萦。\n西轩正虚寂，一镜湖光平。\n小饮试谈噱，高吟发幽清。\n两士幕府彦，主人芸阁英。\n我虽漫浪者，颇復同胜情。\n六合自今古，百年各经营。\n悠然一笑粲，急雨催诗成。",
        "dynasty": "宋",
        "collection_info": null
    },
    {
        "uuid": "d354b33aac36e5a6ff39ff4fc78f04c6",
        "title": "送彭子復临海令满秩  其一",
        "author": "孙应时",
        "content": "君侯古循吏，及物如春醲。\n民间自宁一，堂上何从容。\n平生眼中人，此尹未易逢。\n吏道益可悲，非君吾孰从。",
        "dynasty": "宋",
        "collection_info": null
    },
    {
        "uuid": "29db0821f29b0510af787a63ff89973e",
        "title": "送彭子復临海令满秩  其二",
        "author": "孙应时",
        "content": "由求政事科，量己如尺寸。\n后生谈天下，可笑不知分。\n吾曹师古心，日夜抱孤恨。\n脱身朱墨中，未妨寻学问。",
        "dynasty": "宋",
        "collection_info": null
    },
    {
        "uuid": "5199d2462a30697a3cc4825dbde45293",
        "title": "送彭子復临海令满秩  其三",
        "author": "孙应时",
        "content": "相逢几何时，相与何如许。\n书来警吾过，切切父兄语。\n人生会合难，念别成悽楚。\n北望山千里，秋容渺烟渚。",
        "dynasty": "宋",
        "collection_info": null
    },
    {
        "uuid": "9265e56e4ffe12e78b48ed1c3d7ac251",
        "title": "送彭子復临海令满秩  其四",
        "author": "孙应时",
        "content": "秋风满庭树，策策鸣良宵。\n幽人独晤叹，时序何萧条。\n寒华岂不容，念之中心焦。\n我巢在一枝，风雨无漂摇。",
        "dynasty": "宋",
        "collection_info": null
    },
    {
        "uuid": "df9c0838c032fd304b1f4d5404650ce1",
        "title": "送王木叔推官满秩  其一",
        "author": "孙应时",
        "content": "听雨宿空山，念当与君别。\n起行意无柰，雨声转幽咽。\n名贤去莲幕，一郡惨不悦。\n人心到无言，冰寒炭故热。",
        "dynasty": "宋",
        "collection_info": null
    },
    {
        "uuid": "02bc6e82fc7baf72f48f4e49d3561c65",
        "title": "送王木叔推官满秩  其二",
        "author": "孙应时",
        "content": "世道不平易，心如太行山。\n交游水上萍，相知甚独难。\n感君一见初，信我眉睫间。\n松柏气本同，苍苍期岁寒。",
        "dynasty": "宋",
        "collection_info": null
    },
    {
        "uuid": "15f7c15fd3e7073bd189a885f187410d",
        "title": "送王木叔推官满秩  其三",
        "author": "孙应时",
        "content": "灵台湛虚明，万物悬一镜。\n饥餐夜熟寝，是我真实性。\n牛山多斤斧，草木非正命。\n君乎善自养，吾心本无病。",
        "dynasty": "宋",
        "collection_info": null
    },
    {
        "uuid": "34bd159dce80800c125b371a1a4d82ac",
        "title": "送台州沈虞卿使君入朝  其一",
        "author": "孙应时",
        "content": "鼓声霜晓寒，冠盖满衢路。\n诏书日边到，使君朝天去。\n攀车愿公留，稚耋纷无数。\n信哉慈父母，赤子中心慕。\n七州浙江东，此邦亦蕃庶。\n使君手拊摩，白髮缘汝故。\n明时急良猷，此行那能驻。\n眷眷公岂忘，江城一回顾。",
        "dynasty": "宋",
        "collection_info": null
    },
    {
        "uuid": "082aa4ba996416ddc7a9fc7bbed605cd",
        "title": "送台州沈虞卿使君入朝  其二",
        "author": "孙应时",
        "content": "靖康建炎事，尝闻诸公言。\n志士日夕心，呜咽声气吞。\n新亭五十年，尘埃尚中原。\n君王大经畧，梦想天河翻。\n时情习安宴，未办酬国恩。\n修攘亦有序，此事难遽论。\n所要夙昔怀，勿以暮气昏。\n为公一悲歌，风云澹干坤。",
        "dynasty": "宋",
        "collection_info": null
    },
    {
        "uuid": "9d0e0f8d1d058480f12f5794ddcd896d",
        "title": "送台州沈虞卿使君入朝  其三",
        "author": "孙应时",
        "content": "东南数十州，今惟本根地。\n因仍军国须，支吾亦良费。\n簿书高没人，大率非古意。\n先生海邦来，历历眼中事。\n诚心对天日，正色俯民吏。\n那无一夜惊，感叹不能寐。\n九重忧民深，时节苦未易。\n源流傥可言，请拜仁人赐。",
        "dynasty": "宋",
        "collection_info": null
    },
    {
        "uuid": "ba5c612585b9c96a107f862ff112146d",
        "title": "不寐",
        "author": "孙应时",
        "content": "索居在村垧，水陆走通津。\n半夜有棹歌，鷄鸣语行人。\n中年近少睡，耿耿多达晨。\n外物非所念，颇復念我身。\n圣贤不敢欺，久大在日新。\n人生会有役，安得辞苦辛。",
        "dynasty": "宋",
        "collection_info": null
    },
    {
        "uuid": "332be35e7e7e5a741de57125180c4d7e",
        "title": "别黄岩范令",
        "author": "孙应时",
        "content": "庆历诸名卿，四海标一范。\n堂堂元佑相，人望復不减。\n江河源流大，终华峰峦崭。\n远优士会燮，讵作栾书黡。\n君侯大雅士，渊然粹家范。\n春风花气馥，秋月寒江湛。\n贞刚谢瑕缺，洁白消黕黤。\n驱车问前躅，云路声轞轞。\n牛刀亦何为，游刃初不斩。\n解令襦袴民，桁杨戒无犯。\n时情互醒醉，世味各辛鹻。\n安知国中狂，正欠秋牙喊。\n丈夫自有在，细故非所歉。\n岂无昆明池，着此黄龙舰。\n伊余秉微尚，顾瞻随軓軓。\n威仪觌麒凤，冠緌笑蝉𧍙。\n吾徒本平旷，谁能事崄巉。\n相知意气得，欲别精神黯。\n东风动绮席，潮痕带晴槛。\n为公醉登舟，离襟不能掺。",
        "dynasty": "宋",
        "collection_info": null
    },
    {
        "uuid": "a5f834a3ef975ce3489c84b7c7fdd95a",
        "title": "和制帅效谢康乐体",
        "author": "孙应时",
        "content": "读书在雪屋，长啸亦蜗庐。\n兹晨从远役，不柰为饥驱。\n夕棹悄烟月，朝帆暖菰蒲。\n情欣秋风至，体惬袢暑徂。\n拾鱼未妆潦，争米聊趁虚。\n廓落展遐眺，舂容进前途。\n暮画谅何取，世用实已迂。\n分阃重节制，三边藉调娱。\n功成报天子，朝佩归与与。\n下客一何幸，穷途非所虞。\n江山待公赏，佳处小踟蹰。",
        "dynasty": "宋",
        "collection_info": null
    },
    {
        "uuid": "9f30b59ffe6ca7483099ec5d0106f392",
        "title": "临海道中书怀  其一",
        "author": "孙应时",
        "content": "六月呼清风，凉气隔纤纻。\n玄冬映窗隙，重茧不能御。\n天时迭乘除，人事多龃龉。\n怆焉感余怀，百年几寒暑。",
        "dynasty": "宋",
        "collection_info": null
    },
    {
        "uuid": "74b87c106abd900bffe49000689f0642",
        "title": "临海道中书怀  其二",
        "author": "孙应时",
        "content": "儒生不知变，区区诵陈言。\n时人熟见之，嬉笑相排拫。\n江流去不返，何时復虞轩。\n饩羊诚无用，礼意傥可存。",
        "dynasty": "宋",
        "collection_info": null
    },
    {
        "uuid": "d5367ae1530942e98e8fc34755a0b9cb",
        "title": "章安镇感事",
        "author": "孙应时",
        "content": "越峤东南穷，连山赴沧海。\n章安古州宅，陵谷谅迁改。\n前江渺万顷，风雨鱼龙汇。\n嗟哉地远绝，髣髴形势在。\n忆昨南渡初，云雷震纷叆。\n莎洲舣龙舰，白日照金铠。\n儿童识汉官，草木被尧彩。\n是时元勋谁，成公国上宰。\n人心翼宗社，天命安鼎鼐。\n那知中原事，惊呼五十载。\n丹衷自结髮，弹剑气𡾋嵬。\n时清忘夙昔，悲歌起衰怠。\n举头天门高，狂言小臣罪。\n功名故难量，时节亦有待。\n临流想前英，奕奕动风采。\n渔郎定何心，波间声欵乃。",
        "dynasty": "宋",
        "collection_info": null
    },
    {
        "uuid": "05fa0b95570b89ee42c75c17db9f1911",
        "title": "顶山祷雨",
        "author": "孙应时",
        "content": "官身缚尘事，日日如丝棼。\n驾言适秋郊，开颜慰艰勤。\n大田平如席，多稼绿于云。\n早熟有饷穫，晚播方耦耘。\n停鞭问父老，笑语何欣欣。\n今年大好麦，稻復当十分。\n天应怜百姓，似亦怜令君。\n我本无善政，谤駡常纷纭。\n独惭龙公赐，一念如相闻。\n尚忧北山外，渐有龟坼文。\n为尔乞终惠，洁齐炷炉熏。\n何当足吾愿，丰年周九垠。",
        "dynasty": "宋",
        "collection_info": null
    },
    {
        "uuid": "ec41fb00fd58cc3907d3b346076f6f99",
        "title": "端午侍母氏饮有怀二兄偶阅二苏是日高安唱和慨然用韵",
        "author": "孙应时",
        "content": "簿书束缚人，挥汗日亭午。\n平生世念薄，问子何自苦。\n佳辰相寻过，乐事稀可数。\n拨置为亲寿，菖花糁盘黍。\n欢言记时节，风俗自荆楚。\n独嗟我常棣，不得同笑语。\n杨梅应正熟，筀笋堪自煮。\n对床负归约，枕流惭乃祖。\n会当誓丘墓，畏出如畏虎。\n莫作两苏公，空言终龃龉。",
        "dynasty": "宋",
        "collection_info": null
    },
    {
        "uuid": "c4e2b5a69848a7b1cf97de4dc8f67586",
        "title": "五月二十日还旧居有感",
        "author": "孙应时",
        "content": "晨光澹凉月，霁宇来清风。\n轻舟泛涟漪，初旭升曈眬。\n水气散洲渚，蔓花缀榛丛。\n我行何所之，故林翳蒿蓬。\n舍棹理幽径，开颜揖前峰。\n出门望平皋，良苗鬰以葱。\n恭惟昔先人，有此一亩宫。\n遗字满尘壁，所忧非困穷。\n但愿君与相，燮调致年丰。\n谅哉烈士心，举世故莫同。\n踟蹰不忍去，恻怆结微衷。",
        "dynasty": "宋",
        "collection_info": null
    },
    {
        "uuid": "b81ea527ceb2f7a0457b5ccd4f88d774",
        "title": "夜读书有感",
        "author": "孙应时",
        "content": "王公昔壮年，已作衰翁叹。\n古来多志士，念此不能旦。\n嗟余何为者，忽忽甘寝饭。\n故书翻手忘，神情日疎散。\n前途虽绵邈，初心如可办。\n云何十年外，低徊犹有惮。\n蟋蟀鸣我阶，秋风岁将宴。\n日月岂待人，及今当自谏。",
        "dynasty": "宋",
        "collection_info": null
    },
    {
        "uuid": "8093658825f7388e1155df3f47427114",
        "title": "和甲辰秋夜读书有感韵",
        "author": "孙应时",
        "content": "物华相寻来，世事不足叹。\n侯虫知春秋，宿鸟各昏旦。\n百年相劳苦，且復加餐饭。\n堂堂白日在，扰扰浮云散。\n诗书信家法，朱墨窘官办。\n三十二年非，还改当何惮。\n低徊逢迎地，言笑纷晏晏。\n嗟汝其惕然，舆衡有规谏。",
        "dynasty": "宋",
        "collection_info": null
    },
    {
        "uuid": "ddb430b47948950d1b8d3f4563a78b14",
        "title": "黄州呈赵使君  其一",
        "author": "孙应时",
        "content": "鲁狂不媚世，世亦与我违。\n平生怀识察，如公良独稀。\n尘沙二十年，孤舟万里归。\n见公不忍去，安得长相依。",
        "dynasty": "宋",
        "collection_info": null
    },
    {
        "uuid": "2cd7581cbbd76c0ee5892ec957e47ae6",
        "title": "黄州呈赵使君  其二",
        "author": "孙应时",
        "content": "欧苏游息地，草木有辉光。\n使君何风流，入手两印章。\n下客亦天幸，音尘许相望。\n不登醉翁亭，尚能登雪堂。",
        "dynasty": "宋",
        "collection_info": null
    },
    {
        "uuid": "0e97fcfd7fca45538894f90e36921cb2",
        "title": "黄州呈赵使君  其三",
        "author": "孙应时",
        "content": "雪堂老居士，赤壁故将军。\n兰舟醉烟月，羽扇麾风云。\n登临生感慨，江空水沄沄。\n从公一长啸，神游傥相闻。",
        "dynasty": "宋",
        "collection_info": null
    },
    {
        "uuid": "9a6a20cbd64d6ef5bdf518ffdf6f43ac",
        "title": "小孤山晓望",
        "author": "孙应时",
        "content": "维舟小孤下，终夜风水声。\n鸡唱起推户，耿耿残月明。\n四望无纤云，景气穆以清。\n碧山吐红日，绿树啼鸧鹒。\n兹峰何娟妙，临流竦春荣。\n再拜款灵宫，缅然念平生。\n一役已万里，百年定何成。\n隔江见彭泽，怀古有余情。",
        "dynasty": "宋",
        "collection_info": null
    },
    {
        "uuid": "54e9b953836ab23afb349572cc5dd1bb",
        "title": "到荆州春物正佳枢使王公招宴欢甚已而幕府诸公携饯荆江亭併成四诗  其一",
        "author": "孙应时",
        "content": "初日明远岸，绿芜满平川。\n天宇呈春姿，物物怀芳妍。\n长堤行车马，高楼余管絃。\n由来大国楚，风景故依然。",
        "dynasty": "宋",
        "collection_info": null
    },
    {
        "uuid": "b1c2b3310636a7638dacea1903e5c471",
        "title": "到荆州春物正佳枢使王公招宴欢甚已而幕府诸公携饯荆江亭併成四诗  其二",
        "author": "孙应时",
        "content": "华亭冠层城，满城桃与李。\n微风散晴烟，七泽多春水。\n龙山集遐眄，章台见遗址。\n感物思无穷，对酒差可喜。",
        "dynasty": "宋",
        "collection_info": null
    },
    {
        "uuid": "c45057a57b9faa30771bf1622b03c62f",
        "title": "到荆州春物正佳枢使王公招宴欢甚已而幕府诸公携饯荆江亭併成四诗  其三",
        "author": "孙应时",
        "content": "簪弁从元侯，芳辰奉良宴。\n海棠映明烛，夜久星河转。\n孤舟万里客，邂逅惊深眷。\n惭无仲宣赋，荆州乃堪恋。",
        "dynasty": "宋",
        "collection_info": null
    },
    {
        "uuid": "4574209324b9295ae6363eb0ff94df83",
        "title": "到荆州春物正佳枢使王公招宴欢甚已而幕府诸公携饯荆江亭併成四诗  其四",
        "author": "孙应时",
        "content": "幙府尽时彦，湛辈非所伦。\n欢言念游子，载酒临江津。\n醉别足可惜，俛仰迹易陈。\n相期崇明德，芳烈垂千春。",
        "dynasty": "宋",
        "collection_info": null
    },
    {
        "uuid": "b7fa53fb3c54104322433f2552e69d6c",
        "title": "答王甫抚干和荆江亭韵  其一",
        "author": "孙应时",
        "content": "剑鬰气衝斗，珠潜光媚川。\n丈夫自有在，时俗难为妍。\n钟期苟未逢，我琴不须絃。\n别路渺湖海，相思心炯然。",
        "dynasty": "宋",
        "collection_info": null
    },
    {
        "uuid": "9906cf00e27f18326cfc2a00367485b1",
        "title": "答王甫抚干和荆江亭韵  其二",
        "author": "孙应时",
        "content": "清诗报我来，琼玖羞木李。\n感我万古心，迢迢如江水。\n楚宫歌舞地，春农耕废址。\n变化日相寻，荣华何用喜。",
        "dynasty": "宋",
        "collection_info": null
    },
    {
        "uuid": "aaf12b0d08b2853b83782fbef1424d8b",
        "title": "答王甫抚干和荆江亭韵  其三",
        "author": "孙应时",
        "content": "乐哉新相知，开怀接谈讌。\n插花醉不辞，风光惜流转。\n酒阑欲上马，握手增眷眷。\n平生我辈人，定非儿女恋。",
        "dynasty": "宋",
        "collection_info": null
    },
    {
        "uuid": "c9672fdae3731485fc5c547d3cb1276c",
        "title": "答王甫抚干和荆江亭韵  其四",
        "author": "孙应时",
        "content": "别时记抚掌，醉剧语无伦。\n君如齐辕固，独不类平津。\n交游半白头，心迹谁为陈。\n由来松柏榦，不争桃李春。",
        "dynasty": "宋",
        "collection_info": null
    },
    {
        "uuid": "dfe4fa3f09a72fe5d3e03e644c74240c",
        "title": "涧壁梁公主祠云武帝女也据高冢上林木鬰然形势开敞盖公主所葬欤无碑志未及考诸记载士大夫留诗未见有起人意者余守风四日为十二韵",
        "author": "孙应时",
        "content": "萧翁本胜士，诸郎多艺文。\n伤哉晚大谬，家国成丝棼。\n主昔食何邑，桃李争秾芬。\n禁脔必王谢，风流映青云。\n岂其独天幸，不见台城军。\n曲阿故近甸，茂林有高坟。\n玉鱼既无恙，庙食仍蒿焄。\n此事乃可书，所恨荒前闻。\n千舟集浦溆，吉卜叩灵氛。\n我亦肃襟屦，一瓣崇鑪熏。\n徘徊慨千载，江波日沄沄。\n谁当着奇语，歌之拟湘君。",
        "dynasty": "宋",
        "collection_info": null
    },
    {
        "uuid": "5507632c23eeef9c32faec927cfb8281",
        "title": "涧壁阻风登小山四望书怀",
        "author": "孙应时",
        "content": "崇阿岸长江，荒蹊得徐步。\n徘徊一舒眺，邂逅豁心素。\n天壤故宏廓，川涂渺回互。\n苍烟极东溟，落日临北固。\n波光荡汀渚，碧色明草树。\n淮南平如砥，万象入指顾。\n低迷江都宫，隠辚瓜洲戍。\n依依眷昔游，恻恻起遐慕。\n向来犹喜事，所历有奇趣。\n摧颓八九年，日已不如故。\n两脚厌行李，万里谙长路。\n乃穷岷山源，重到入海处。\n结交岂不广，览古亦云富。\n所抱忧国心，知非济时具。\n晨昏耿重闱，裘葛窘童孺。\n脱然决东耕，孤舟久东骛。\n寖近真自喜，凌险有余惧。\n可怜兹丛薄，政尔淹杖屦。\n云容尚飞扬，风意何鬰怒。\n人事谅难必，江神非所忤。\n庶蒙皇天慈，稳借一帆度。\n致意孙兴公，寻君遂初赋。",
        "dynasty": "宋",
        "collection_info": null
    },
    {
        "uuid": "a2eea04d2f0a40521f4d5a7d803cce2f",
        "title": "子宝东归以嘤其鸣矣求友声为韵作古诗七章宽予旅怀次其韵  其一",
        "author": "孙应时",
        "content": "一年三送君，到家能几程。\n白云耿我怀，更想啼孩婴。\n过门道无恙，忧端幸少平。\n因之慰猿鹤，无为长怨声。",
        "dynasty": "宋",
        "collection_info": null
    },
    {
        "uuid": "023d0a4a975e024941b7441837c0ba32",
        "title": "子宝东归以嘤其鸣矣求友声为韵作古诗七章宽予旅怀次其韵  其二",
        "author": "孙应时",
        "content": "宇宙归一槩，时势相重轻。\n人心太行山，我道如砥平。\n沈吟百年事，俛仰万古情。\n五穷未可送，鬼语方嚘嘤。",
        "dynasty": "宋",
        "collection_info": null
    },
    {
        "uuid": "38c9a660154727808d3c90a83c7b97d9",
        "title": "子宝东归以嘤其鸣矣求友声为韵作古诗七章宽予旅怀次其韵  其三",
        "author": "孙应时",
        "content": "倾城事行乐，春台日熙熙。\n掩关独愁思，谁能赴幽期。\n故山隔湖海，浮云翳晴曦。\n由来武安客，岂復知魏其。",
        "dynasty": "宋",
        "collection_info": null
    },
    {
        "uuid": "f008a16a98866ce7689df5639cb66a35",
        "title": "子宝东归以嘤其鸣矣求友声为韵作古诗七章宽予旅怀次其韵  其四",
        "author": "孙应时",
        "content": "哲人重出处，外物非所荣。\n凤饥不啄粟，鸿冥安可矰。\n早知屠羊肆，无所用三牲。\n傥来亦傥去，不平何足鸣。",
        "dynasty": "宋",
        "collection_info": null
    },
    {
        "uuid": "b2195b45ab81c0f273285c23c60cc371",
        "title": "子宝东归以嘤其鸣矣求友声为韵作古诗七章宽予旅怀次其韵  其五",
        "author": "孙应时",
        "content": "岁寒松柏苍，波动金石止。\n物生不自别，有时正须此。\n真源在极致，空谈非实理。\n玉汝其或成，造物恩大矣。",
        "dynasty": "宋",
        "collection_info": null
    },
    {
        "uuid": "58bcdc29c7a6b95eeccc473a79da2525",
        "title": "子宝东归以嘤其鸣矣求友声为韵作古诗七章宽予旅怀次其韵  其六",
        "author": "孙应时",
        "content": "弱龄抱微尚，实耻为身谋。\n颇依夷惠閒，不择赵魏优。\n意行忘坎穽，失脚復何尤。\n但存斗升养，过此今无求。",
        "dynasty": "宋",
        "collection_info": null
    },
    {
        "uuid": "2caa8ad737cd62b7bcb430da338b6ea0",
        "title": "子宝东归以嘤其鸣矣求友声为韵作古诗七章宽予旅怀次其韵  其七",
        "author": "孙应时",
        "content": "教不贵多言，小知非大受。\n力久有天得，海涵而地负。\n少年今白髮，谁与鞭其后。\n诗来读百过，君真吾畏友。",
        "dynasty": "宋",
        "collection_info": null
    },
    {
        "uuid": "06e0c1d13c28a94adce2e0105ad7d47b",
        "title": "秋日程伯玉携诗见过次韵",
        "author": "孙应时",
        "content": "秋声入梧桐，落叶惊瓮牖。\n菊丛生细香，安排作重九。\n幽子曳杖吟，蓬门独搔首。\n故人惠然来，新诗出琼玖。\n欢言扫吾室，饾饤随所有。\n高谈杂古今，疑义相可否。\n当年醉翁意，固不在杯酒。\n人生等一梦，谅无金石寿。\n从渠豢钟鼎，未可薄藜糗。\n斯须较荣枯，千载判妍丑。\n君侯文章家，世胄衣冠后。\n何伤回宪贫，正是裘牧友。\n俗子揶揄人，古道陵迟久。\n无劳问董龙，定是何鸡狗。",
        "dynasty": "宋",
        "collection_info": null
    },
    {
        "uuid": "64b9681616d1a1492896b89d276e8830",
        "title": "和刘师文饮城西见怀",
        "author": "孙应时",
        "content": "刘侯元佑家，高标振流俗。\n益州西门外，胜日事幽瞩。\n襟期得佳士，命驾不待促。\n壶觞傍水石，谈笑满林屋。\n经行旧台苑，芜没长禾菽。\n长吟何激烈，远思脱羁束。\n遥追七贤社，不负千钟渌。\n诗囊寄同幕，足音到空谷。\n明月散昏埃，清风濯炎溽。\n壮游忆子美，感遇悲伯玉。\n功名垂耳骥，岁月长饥鹄。\n此事置勿言，时情斗蛮触。",
        "dynasty": "宋",
        "collection_info": null
    },
    {
        "uuid": "12cb9692fff8d9fe34b87069762fb9c8",
        "title": "重答",
        "author": "孙应时",
        "content": "万古同山川，八方异风俗。\n男儿事弧矢，心目快一瞩。\n结交必名胜，旷怀无狭促。\n昂昂千丈松，朗朗百间屋。\n彼富自钟鼎，我贫甘芋菽。\n谁能工俯仰，未许相缚束。\n读书头欲白，对客樽无渌。\n由来多此士，皎皎驹在谷。\n瞿唐候水齐，秋风祛暑溽。\n归欤奉亲懽，羹丝鲙江玉。\n青衫虽霜叶，已胜袍立鹄。\n进退吾何疑，肯事羝羊触。",
        "dynasty": "宋",
        "collection_info": null
    },
    {
        "uuid": "2c21ed27a152a8ed22d49b25932bb31c",
        "title": "入剑门和少陵韵",
        "author": "孙应时",
        "content": "客还入剑门，纵览形势壮。\n两崖摩青天，石城岌相向。\n风云鬰惨澹，神鬼见情状。\n重关一何危，哀壑不可傍。\n岩蹲虎豹怒，水落龙蛇放。\n英雄意飞扬，行路色沮丧。\n杀人古如麻，俛仰有余怆。\n我游亦何事，哦诗神颇王。\n杜陵千年句，角逐不得让。\n过关一雨凉，浓绿出千嶂。\n独酌无与歌，怀人復怊怅。",
        "dynasty": "宋",
        "collection_info": null
    },
    {
        "uuid": "535589d025b491b84160b6e3ef64fcf4",
        "title": "石柜阁和少陵韵",
        "author": "孙应时",
        "content": "榴花开正红，杏子熟已赤。\n谽谺倚天嶂，戌削出水石。\n小驿有幽意，江风满青壁。\n悠然一杯酒，劳汝万里客。\n长安此北去，古人多遗迹。\n萧条干戈后，俛仰关塞迫。\n宿师苦馈饷，诸将饱恩泽。\n三叹復出门，危梯欲何适。",
        "dynasty": "宋",
        "collection_info": null
    },
    {
        "uuid": "efcd44b757895ce023a073dac3ad320e",
        "title": "读士元传",
        "author": "孙应时",
        "content": "老贼狐鬼啸，汉鼎不復支。\n再世益州牧，忍视宗国危。\n烈烈左将军，四海闻英姿。\n东北久荡析，西南天启之。\n建旗入涪城，有蜀非公谁。\n檄璋送州印，我欲举义师。\n鼠辈坐敛手，豪杰趋指麾。\n正尔岂不济，安用谲取为。\n孝直反覆士，献计乃所宜。\n雏凤独何心，亦復喜出寄。\n造次杯酒间，而欲生崄巘。\n平生大耳公，岂堪此瑕疵。\n向来隆中语，荆益实素期。\n惜不同兹役，次第观所施。\n士元早捐世，未必为汉悲。\n我诗订千古，当有神明知。",
        "dynasty": "宋",
        "collection_info": null
    },
    {
        "uuid": "0326e9c76624b9cac032d80c64f3a001",
        "title": "定军山叹",
        "author": "孙应时",
        "content": "仲达受巾帼，佐治来闭营。\n君看此情事，岂办吾孔明。\n八阵有天威，千里无留行。\n但度渭水去，贼势能不争。\n便当截狼头，三辅即日平。\n连年计兹役，独坐粮运萦。\n所以五丈原，驻军方杂耕。\n俶载维首夏，望望秋谷升。\n云何西风至，忽已落大星。\n痛哉万世功，于此丧垂成。\n炎精遂沦谢，王路终榛荆。\n三马肆蹄啮，羣雄迄纵横。\n公乎少徐死，此祸何由生。\n天机定谁执，变化纷可惊。\n乔木定军山，空有身后名。\n世论復卤莽，呜咽志士情。\n朗咏少陵诗，何诛陈寿评。",
        "dynasty": "宋",
        "collection_info": null
    },
    {
        "uuid": "3e7ef7eb5255b0f40ec6e5e50e508bc2",
        "title": "胜果僧舍与叶养源论武侯出处作数韵记之",
        "author": "孙应时",
        "content": "隆中躬耕归，抱膝咏梁父。\n谁称此卧龙，名字震东土。\n平生惟老庞，忘言各心许。\n相从亦何为，誓不入州府。\n敲门刘豫州，见我欲安语。\n三来信勤恳，定非曹袁侣。\n社稷高帝孙，此公更儒苦。\n不辞为君起，死生不相负。\n呜呼豪杰士，所重在出处。\n人言汉丞相，阿衡师尚父。\n纶巾拜遗像，英气凛千古。\n当时实少年，纔二十四五。\n风云有时会，人物难浪与。\n诸贤诚慷慨，毋劳自夸诩。",
        "dynasty": "宋",
        "collection_info": null
    },
    {
        "uuid": "4f6ad53cca46f24c18450fdea6c5970d",
        "title": "玉虚洞",
        "author": "孙应时",
        "content": "驾言玉虚游，奇绝慰心赏。\n余雪明层阴，初旭上清朗。\n寒溪玻瓈色，远壑风雨响。\n刺船度石濑，散策步林莽。\n洞门划褰开，瑶室下深广。\n分明堂九筵，帢匝旗五丈。\n壁纹妙雕刻，石骨工刬磢。\n云霞夹日月，麾幢导龙象。\n异哉非人境，俨然故仙仗。\n犬鹿访前闻，笙鹤寄真想。\n天宝本衰运，灵扃为谁敞。\n峥嵘昔祠殿，萧瑟今废壤。\n谢公诗绚丽，黄郎笔豪爽。\n断碑亦可怜，英标復何往。\n把酒酹孤亭，回头嘆尘鞅。\n幽讨方自兹，当费屐几两。",
        "dynasty": "宋",
        "collection_info": null
    },
    {
        "uuid": "d01446fc5a32c7daee96e05048726c8e",
        "title": "东归留别幕中同舍  其一",
        "author": "孙应时",
        "content": "参谋蜀耆英，棠阴满三郡。\n开怀接儿辈，色不见喜愠。\n清朝贵老成，故家多典训。\n佳气引春帆，长安天日近。",
        "dynasty": "宋",
        "collection_info": null
    },
    {
        "uuid": "2541e4f372e83aa8bae3bfadc719b979",
        "title": "东归留别幕中同舍  其二",
        "author": "孙应时",
        "content": "梅溪千载人，我得交其子。\n霜天行白日，了不受尘滓。\n明朝把一麾，阔步方自此。\n海内观典刑，岂惟吾党喜。",
        "dynasty": "宋",
        "collection_info": null
    },
    {
        "uuid": "8336fe4ceb80c0b0946baa6aee06040a",
        "title": "东归留别幕中同舍  其三",
        "author": "孙应时",
        "content": "元佑贤子孙，忠肃家第一。\n岂惟富文雅，清苦用一律。\n君看我同年，践履极真实。\n不待问着龟，公侯卦可必。",
        "dynasty": "宋",
        "collection_info": null
    },
    {
        "uuid": "dd07fc7342e550c10991f33be2e86670",
        "title": "东归留别幕中同舍  其四",
        "author": "孙应时",
        "content": "大蓬有奇气，人物见李侯。\n迥然谢凡质，霜鹘摩清秋。\n诏书相续来，去去蹑瀛洲。\n汲直在汉庭，可寝淮南谋。",
        "dynasty": "宋",
        "collection_info": null
    },
    {
        "uuid": "62294237ea153843ae360b188d8845ae",
        "title": "东归留别幕中同舍  其五",
        "author": "孙应时",
        "content": "陈侯七闽秀，六年客西州。\n兰荃自芳洁，应世良优游。\n平生耐久朋，政復未易求。\n相期故不浅，抗节追前修。",
        "dynasty": "宋",
        "collection_info": null
    },
    {
        "uuid": "00ce82d269d5d2162617fbf0d10def4c",
        "title": "东归留别幕中同舍  其六",
        "author": "孙应时",
        "content": "我家客星里，少小钓寂寞。\n推迁堕尘网，世味终然薄。\n万里携一身，俛仰叹今昨。\n抖擞莱子衣，归欤老林壑。",
        "dynasty": "宋",
        "collection_info": null
    },
    {
        "uuid": "4a4c8ab53ed004ad8fde0e7a6c833476",
        "title": "东归留别幕中同舍  其七",
        "author": "孙应时",
        "content": "相从乐復乐，别离良独难。\n传觞秉明烛，起舞清夜阑。\n一醉何足辞，百年能几欢。\n后会渺何许，相思江月寒。",
        "dynasty": "宋",
        "collection_info": null
    },
    {
        "uuid": "f6a2ca5309085b99525df802c7e7c155",
        "title": "答季章和寄同舍韵  其一",
        "author": "孙应时",
        "content": "论交万里外，意气薄云天。\n孤舟日已远，拥书夜无眠。\n骊珠从何来，光景明一川。\n椟藏怀永好，欲报心茫然。",
        "dynasty": "宋",
        "collection_info": null
    },
    {
        "uuid": "66c69494f5d1ed04781248543257b23b",
        "title": "答季章和寄同舍韵  其二",
        "author": "孙应时",
        "content": "仙风自洒落，古气更清深。\n雕几荐六瑚，定无尘土侵。\n儒生传旧法，君子爱初心。\n愿令百世下，重听云韶音。",
        "dynasty": "宋",
        "collection_info": null
    },
    {
        "uuid": "3fc7c1fc92e19f6476fbd7baa03399e1",
        "title": "元日自警",
        "author": "孙应时",
        "content": "王春肇嘉气，天命未敢知。\n四十六年非，今日正一之。\n昭昭汝初心，敬戒以自持。\n神明监屋漏，此语不可欺。",
        "dynasty": "宋",
        "collection_info": null
    },
    {
        "uuid": "2e779bd929385ddac8548fe4a61618a6",
        "title": "自警",
        "author": "孙应时",
        "content": "忿燥肝或裂，惧剧胆能破。\n吾身幸无苦，及兹无乃过。\n虚中阅万物，谷响聊应和。\n可令蟆蚀月，竟作蚁随磨。\n根危实易感，骤嚥忽已唾。\n何当安如山，持用警昏惰。",
        "dynasty": "宋",
        "collection_info": null
    },
    {
        "uuid": "6622468fe97d0097574a5228411c11c0",
        "title": "宁庵即事",
        "author": "孙应时",
        "content": "飕飕松风鸣，翳翳山景暮。\n蝉声清有余，荷香美无度。\n幽人曳杖吟，事胜心独悟。\n平生寡世念，正是惬襟素。\n坐看北斗移，竹叶明月露。\n夜久寂无人，佳眠不知曙。",
        "dynasty": "宋",
        "collection_info": null
    },
    {
        "uuid": "57e3d1932e1669c3ff356edeba768809",
        "title": "道傍水行可爱",
        "author": "孙应时",
        "content": "寒风鸣岁阴，芸物已归静。\n郊原何萧瑟，松竹自清整。\n道傍足幽意，林屋甚井井。\n鸡犬在篱落，沙水暮光映。\n古来奇逸士，往往託兹境。\n吾行将安得，怅望沧水永。",
        "dynasty": "宋",
        "collection_info": null
    },
    {
        "uuid": "85ee93f3f70be808f42c469f9120ae20",
        "title": "灯下学书偶成",
        "author": "孙应时",
        "content": "学书乃一乐，人或罕知趣。\n而我欲成癖，矻矻了朝暮。\n天资苦凡弱，师法非早悟。\n目力又已衰，怳若在烟雾。\n虽然日数纸，就视辄自恶。\n旁人谬怂惥，定未识佳处。\n右军固神品，大令亦体具。\n嫡传张与颜，尚未肯怀素。\n颇怪近世评，似为米老误。\n雄奇在风骨，隠括须法度。\n安得再少年，令我进一步。\n人高书乃高，此语俗子怒。",
        "dynasty": "宋",
        "collection_info": null
    },
    {
        "uuid": "0541738a058cc3fd276ee88d48da7aba",
        "title": "碧云即事",
        "author": "孙应时",
        "content": "唧唧秋蛩鸣，耿耿秋夜长。\n简篇负初心，枕簟怯新凉。\n朝曦入疎牖，宿云散前冈。\n归欤一叶舟，浩歌听沧浪。",
        "dynasty": "宋",
        "collection_info": null
    },
    {
        "uuid": "4c64b0f311c42ee2da7aa6f73acaed2a",
        "title": "和楼尚书赋赵大资重楼柏梁体",
        "author": "孙应时",
        "content": "浙中岩壑天下雄，越绝宛委吴穹窿。\n钟奇角秀劳神工，復有四明冠南东。\n云南云北森横纵，僊圣所宅光𤧚珑。\n公楼极览面面同，江霏海日开冥蒙。\n翠屏列立千万峰，胜画孔雀绣芙蓉。\n春晴百花度香风，秋原下瞰禾黍芃。\n城郭游人纷蝶蜂，笙歌间发罗绮丛。\n我公心镜百炼铜，眼底万物归陶镕。\n姬公胡留曲阜封，东平骠骑合侍中。\n小出勋业垂无穷，手扶日毂驾六龙。\n丹心正色羞容容，飘然谢出明光宫。\n坐收全名擅高踪，锦衣故里还过逢。\n筑室百堵声隆隆，雅素不穷丹雘功。\n移花种竹亲圃农，直嫌看山隔崇墉。\n层楼开豁星斗胸，晨登坐达夕鼓冬。\n有书满架酒不空，眼明脚健颜颊红。\n身佩安危唐晋公，何妨绿野对洛嵩。\n文昌更似香山翁，与公胜日长相从。\n一谈一笑如春浓，清欢不奏淫乐蒙。\n高山流水操递钟，新篇络绎疲奴僮。\n寒生感公恩义重，草根窃亦吟秋虫。\n扁舟登门频宿舂，敢逐炎凉如燕鸿。",
        "dynasty": "宋",
        "collection_info": null
    },
    {
        "uuid": "bfa915037e8b247d603a149cd78117c8",
        "title": "遂安县兴学和詹本仁见赠诗",
        "author": "孙应时",
        "content": "万物野马相追奔，百年梦境更起仆。\n是中诸妄要扫刮，努力良心自成就。\n舞雩春风沂水侧，当日羣公切磋究。\n大途九轨自可识，广居安宅宁当僦。\n少年恐不保壮老，夜气还能亡旦昼。\n诗书礼乐在庠序，乡射絃歌列笾豆。\n共惟百圣贻后来，岂使一科图急售。\n如何道术坐陆沉，独指利名纷辐辏。\n斯文未丧天所赐，接踵诸贤出哀救。\n圣门榛棘得刬除，俗学膏肓有砭灸。\n晚出颛蒙格调卑，平生师友追从旧。\n敢言割鸡慕牛刀，直恐狐裘杂羔袖。\n是邦山水故潇洒，满眼衣冠多整秀。\n向来张吕相逢地，遗韵余风洗凡陋。\n眷然乡校肯来游，勉矣英材起相副。\n名门政假扶持力，阖境似惊闻见骤。\n儒林丈人真好事，大笔新诗警昏瞀。\n寄言同社相知心，不怪狂歌续貂后。",
        "dynasty": "宋",
        "collection_info": null
    },
    {
        "uuid": "82f6ae77840eefc480a2eb3e3d764396",
        "title": "答杨霖用前韵见赠",
        "author": "孙应时",
        "content": "沧沧万里无时盈，太山四维不可仆。\n蛙井跳梁徒自喜，蚁垤崔嵬欲何就。\n物情小大乃尔悬，人心是非当自究。\n荣名乍满妻孥笑，权利偏供宾客僦。\n纷纷逐臭坐穷年，往往攫金忘正昼。\n谈夸亦或轻万钟，蹴嘑忍能甘一豆。\n人怜世网苦易缚，我悲古道迂难售。\n文章小技本游戏，功业有时真际辏。\n六经坠地谁羽翼，众说滔天谁拯救。\n独行不畏迹随削，危言便恐眉遭灸。\n舞雩鼓瑟洙泗远，弄月吟风伊洛旧。\n晨霞翠柏足糇粮，秋兰芳芷堪怀袖。\n此身今愧五斗役，归心日绕千岩秀。\n平生未饱书册愿，老大自知人物陋。\n意存当世力不能，名忝儒生实难副。\n杨侯杨侯豪杰士，霜鹘横空天马骤。\n叵堪高谊谬推挽，喜见雄词豁昏瞀。\n端能有意千载前，执鞭请试从公后。",
        "dynasty": "宋",
        "collection_info": null
    },
    {
        "uuid": "0061fc8956624d82c4b635088c4e4ef1",
        "title": "鄞川道中呈友人",
        "author": "孙应时",
        "content": "青山不断烟苍苍，梅花如雪东风香。\n春来天地恰十日，眼见草木生辉光。\n清溪行舟暮鸣橹，并舡开樽共君语。\n人生邂逅自可怜，明日江东听江雨。",
        "dynasty": "宋",
        "collection_info": null
    },
    {
        "uuid": "d56e72b4b0d27818914c17b534d1af78",
        "title": "斗南竹林祠歌",
        "author": "孙应时",
        "content": "君不见唐河诸将兵马回，河朔百城门不开。\n边烽夜举天子怒，六龙晓发鸣春雷。\n金陵玉垒中道惑，澶渊一掷吁难哉。\n当时事势在国史，莱公之功不其伟。\n幽燕可还敌可臣，西顾宁论夏州李。\n用公不尽天所惜，天不生公更谁恃。\n嗟公雄豪从少年，如虎在山龙在渊。\n淮阴指掌楚归汉，望诸叱咤齐为燕。\n两朝五起岂不遇，胶漆摆撼难为坚。\n瘿相谗巧亦云极，鹤相恶谋何卒卒。\n青衫到骭吾一咍，羊酒迎道尔堪恤。\n可怜夷獠护装橐，想见神明扶正直。\n公安插竹南迁时，手回造化理不疑。\n云车风驭今来否，迎神送神姑尔为。\n萧萧寒绿泣江雨，长似襄阳堕泪碑。",
        "dynasty": "宋",
        "collection_info": null
    },
    {
        "uuid": "2d6d1b18f2f67a0117c484c9f5ae2884",
        "title": "沌中即事",
        "author": "孙应时",
        "content": "武昌西南云梦泽，水平不动玻璃碧。\n葭芦莽苍生暮烟，杨柳萧条带秋色。\n北接沧浪南洞庭，八九百里荒荒白。\n一渠纡萦十日行，巧避江涛如过席。\n平生闻说沌鱼美，满篮不受百钱直。\n我来涨潦渔者稀，罾网高悬钓竿掷。\n苇屋人家绝可怜，欲没未没三四尺。\n倚树为巢葑作床，剥菱炊菰自朝夕。\n青裙皂髻长儿女，城市繁华岂曾识。\n屋头一艇是生涯，丁算未必逃官籍。\n迢迢客路几叹息，茫茫宇宙何终极。\n有酒无鱼莫浪愁，独醉月明听吹笛。",
        "dynasty": "宋",
        "collection_info": null
    },
    {
        "uuid": "56dd415512b95c178c61cd11be5c04df",
        "title": "巫山歌",
        "author": "孙应时",
        "content": "平生想巫山，奇绝冠三峡。\n及兹饱双眸，无乃天下甲。\n远看插天碧丛丛，近看玲珑金玉峰。\n垠崖光彩相映发，交络紫翠疎蒙茸。\n云华夫人瑶池女，何物纔至得奇遇。\n我来初日明轻霞，更胜朝云暮行雨。\n水转峰回无定姿，地灵天巧奇復奇。\n少陵山谷不着语，浪作推敲君定痴。",
        "dynasty": "宋",
        "collection_info": null
    },
    {
        "uuid": "15bf2d4c7c8dfde3fa666433cd9fba69",
        "title": "峡中歌",
        "author": "孙应时",
        "content": "峡中翠壁何峥嵘，排空百雉如层城。\n重楼复道明丹青，神剜鬼刻斧凿精。\n呀然裂入兀不崩，飞流罅出悬珠璎。\n旌旆夹道缤逢迎，霜锋雪锷立万兵。\n奇峰十二剑削成，真贋等好不可评。\n天柱拔立千仞擎，团团石骨莹玉冰。\n傍有岩穴半开扃，飞仙之宅凝神清。\n虾蟆下饮腹不盈，背负阴壑深窈冥。\n金碧满洞层云生，泓泉泠泠琴筑鸣。\n林端黄牛老不耕，滩回白日随人行。\n石马隻耳梦偶灵，神祠箫鼓何铿铿。\n江流万古鬰不平，四时雷霆风雹声。\n天垂匹练相回萦，日月避隠韬光明，朝云暮雨犬吠晴。\n山腹人家真画屏，亦有竹阁连松亭。\n褰裳可登呼可譍，但愁蛮语无由听。\n我来泝峡纔几程，所见如许心骨惊。\n阳台滟滪次第经，磨砺笔锋吾敌勍。",
        "dynasty": "宋",
        "collection_info": null
    },
    {
        "uuid": "f50fbe9da50b13c980c890f7377d0647",
        "title": "剑门行",
        "author": "孙应时",
        "content": "两崖夹道立削铁，涧水悲鸣浅飞雪。\n上有石城连天横，剑戟相磨气明灭。\n出门下瞰山盘纡，石磴斗落十丈余。\n敌来仰首不得上，百万渠能当一夫。\n井蛙未识河山广，分明到此生狂想。\n岂知天险乃误人，祸首子阳终衍昶。\n渭水秦川指顾中，剑门空復老英雄。\n传檄将军真得意，落星愁杀卧龙翁。",
        "dynasty": "宋",
        "collection_info": null
    },
    {
        "uuid": "a60a47764d56d87c823354051a070be4",
        "title": "三泉龙门",
        "author": "孙应时",
        "content": "苍山石骨高棱层，缭断谷口如坚城。\n何年穴作瓮门入，豁然天地中开明。\n门深十丈碧铁色，错落鳞甲潜光晶。\n溪声泻出骇风雨，岩泉乱滴纷珠璎。\n老藤翠木蔚回合，幽花好鸟相逢迎。\n异哉人世有此境，顾盼萧爽心骨惊。\n想见伏龙擘山出，澒洞冰雹轰雷霆。\n不然避秦客仙去，中有桃花门不扃。\n谷深路窈望不极，有泉可濯田可耕。\n何当颛此一丘壑，家在东吴空復情。",
        "dynasty": "宋",
        "collection_info": null
    },
    {
        "uuid": "b4c94fd966560ca49854a95b61f69257",
        "title": "梁山刘制参园亭",
        "author": "孙应时",
        "content": "刘侯家有相业堂，东都旧第城中央。\n剑南参谋今白髮，官班且復尚书郎。\n买田筑室蟠龙下，闺门孝友师一乡。\n好园十亩当道入，绿竹万箇搀天长。\n池亭面势各有趣，花木手种新成行。\n客来呼酒径留饮，小鬟妙舞工持觞。\n人生适意但如此，何用尘土纷劻勷。\n我来度峡五十日，山深路恶神惨伤。\n眼明此邦万石坝，况逢好事容徜徉。\n野鹤寮中最清绝，蜡梅水仙方弄香。\n为公一醉出门去，祝公眉寿长康彊。",
        "dynasty": "宋",
        "collection_info": null
    },
    {
        "uuid": "2391309f3e89939a1450b5576d151881",
        "title": "同邱直长和欧公三游洞韵",
        "author": "孙应时",
        "content": "维舟下牢关，散策上西岭。\n天风吹我裳，恍惚非人境。\n丹崖翠壁明空山，呀然洞府葱茏间。\n珊瑚为门玉为裏，石骨千年凝绿髓。\n伏龙奇鬼相回环，窗户玲珑五云起。\n风马霓旌去不留，棋床丹竈岩之幽。\n流水潺潺山寂寂，时有野鹤飞迎客。\n提携琴酒聊一欢，呼取渔樵任争席。\n日暮欲归归路迷，襟期浩荡谁当知。\n好种桃花便终老，更寻何处武陵溪。",
        "dynasty": "宋",
        "collection_info": null
    },
    {
        "uuid": "46e10ade44c9524283d5030002d8515d",
        "title": "送别宋金州",
        "author": "孙应时",
        "content": "安康使君发成都，羣公祖送车塞途。\n秋风关山二千里，王命不得辞崎岖。\n使君世族楚彭城，家今会稽之上虞。\n我居咫尺不早识，万里相逢天一隅。\n眼中豪杰未易得，使君人物当代无。\n连年三取太守印，赫然帅钺兼兵符。\n不忧无地起勋业，所要许国存规橅。\n贵人例急歌舞娱，使君善爱千金躯。\n国耻未雪长荷殳，一念勿忘先大夫。\n呜呼，一念勿忘先大夫。",
        "dynasty": "宋",
        "collection_info": null
    },
    {
        "uuid": "f66516777059890987bf90bd3c0ff643",
        "title": "傅惟肖赞府假西游集作长篇送还奇甚次其韵",
        "author": "孙应时",
        "content": "醉乡不游游睡乡，眼花对案如迷藏。\n梦踏秋草悲蛩螀，风松露菊三径荒。\n忽然欠伸日在廊，悟此身世何荒唐。\n故书弃掷尘满箱，鲁堂不復闻丝簧。\n镜中容颜老不扬，浪求斗升助糟糠。\n江湖兰佩芙蓉裳，踟蹰不归愁断肠。\n伟君威凤鸣朝阳，文章五色照我傍。\n艷如屈宋班马香，千载作者蔚相望。\n对床泮水月满堂，追游山椒款宝坊。\n剧谈发我平生狂，划如乘风上翱翔。\n苍苍云海一苇航，周流四方来故乡。\n羣儿醉饱死不偿，我独与君酌天浆。\n纷纷爝火明寒窗，何如光芒万丈长。\n空吟平子四愁章，欲报英琼无可将。\n明朝痴儿公事忙，从今谢君当括囊。",
        "dynasty": "宋",
        "collection_info": null
    },
    {
        "uuid": "f102f4da89128eac062af92e3028b801",
        "title": "永康虎头山",
        "author": "孙应时",
        "content": "去年东上虎头滩，今年西踏虎头山。\n定无万里封侯相，且復两川行脚还。\n眼中金马碧鸡路，坐上铜梁玉垒关。\n丈夫万事付前定，长啸往来天地间。",
        "dynasty": "宋",
        "collection_info": null
    },
    {
        "uuid": "8d6f35e0c6648c57dbc3a651e8711039",
        "title": "夜深至宁庵见壁间端礼昆仲倡和明日次其韵",
        "author": "孙应时",
        "content": "杉松庑门森老苍，佛屋深夜幡花香。\n借床健倒怳何处，梦随潜鱼听夜榔。\n咿哑禽语晓光浄，蟋蟀草鸣朝雨凉。\n哦诗出门怀二妙，春涨遶山湖水黄。",
        "dynasty": "宋",
        "collection_info": null
    },
    {
        "uuid": "69f8da005495215a93e4edfc947588bd",
        "title": "和答陆华父  其一",
        "author": "孙应时",
        "content": "幽兰怀春风，葭蓬亦芽茁。\n同时不同调，物物自生活。\n士穷不自食，苦学代耕猎。\n文如六经非小伎，余事不足置牙齿。\n人言掷卢胜掷雉，我言函人不为矢。",
        "dynasty": "宋",
        "collection_info": null
    },
    {
        "uuid": "9ad6c90bcb5caeaa5acb969c45f1cbb7",
        "title": "和答陆华父  其二",
        "author": "孙应时",
        "content": "雒都有佳人，高卧雪塞户。\n千载尚可期，一寒那足顾。\n功名诚傥来，贫贱有难去。\n食竹岂非凤，食虫岂非鸡。\n驺虞世不识，羔豚日刳刲。\n且须拊掌共一笑，坐上鸱夷能滑稽。",
        "dynasty": "宋",
        "collection_info": null
    },
    {
        "uuid": "15e08ca7c36c6f0b468492a1df69e038",
        "title": "和答潘端叔见寄",
        "author": "孙应时",
        "content": "髮白念少年，万事风雨过。\n倦游得来归，一切付懒惰。\n独抱杞天忧，彷徨意无奈。\n濠鱼定何乐，幕燕渠敢贺。\n叹君阳春词，激我巴里和。\n古来奇特事，信是英雄作。\n东山有晚遇，西山有终饿。\n拭目须君早着鞭，乞与高人北窗卧。",
        "dynasty": "宋",
        "collection_info": null
    },
    {
        "uuid": "3250750de6ce670ebae8a2fa48cc8fee",
        "title": "顷过周叔和见故人石应之诗及诸贤和篇大轴邀余继韵久不暇遣因通五夫诸李丈书划然有怀走笔寄之",
        "author": "孙应时",
        "content": "别君二十年，往事飞鸟过。\n相逢歌慷慨，颇復起衰惰。\n朱颜各华髮，此已无可奈。\n结庐擅青山，吾独为君贺。\n示我诸贤诗，三叹不忍和。\n功名付千载，袖出莫轻作。\n老去会有死，嗟来不如饿。\n烛湖旁舍酒可沽，胜日相从同醉卧。",
        "dynasty": "宋",
        "collection_info": null
    },
    {
        "uuid": "7dffd584628657adfd7f705f9a1eba74",
        "title": "中秋次仲兄韵",
        "author": "孙应时",
        "content": "万古清秋月，连年满意晴。\n坐从衣露湿，目恐海云生。\n盎盎杯中趣，悠悠世上名。\n柴门幸无客，不用酌公荣。",
        "dynasty": "宋",
        "collection_info": null
    },
    {
        "uuid": "974d25f78258432217c17c2faa4b10af",
        "title": "杜子贞远访自言山居之胜以二诗送之  其一",
        "author": "孙应时",
        "content": "识子云溪上，天星已再周。\n故人今略尽，斯世果何求。\n得丧元相似，乘除岂自谋。\n初心幸无恙，余事一虚舟。",
        "dynasty": "宋",
        "collection_info": null
    },
    {
        "uuid": "e39624e83c8cac475daf30de25692c59",
        "title": "杜子贞远访自言山居之胜以二诗送之  其二",
        "author": "孙应时",
        "content": "喜说山居胜，兰亭一盼中。\n松楸今十世，竹帛故三公。\n念德心何极，幽栖道未穷。\n吾归访岩壑，鸡黍更谁同。",
        "dynasty": "宋",
        "collection_info": null
    },
    {
        "uuid": "3d8a12382f3da3ea88ec6bfc19937444",
        "title": "山庵秋夕",
        "author": "孙应时",
        "content": "山晚下樵牧，秋声生夜长。\n精庐脱尘想，倦枕惬新凉。\n万里一筇在，百年双鬓苍。\n定知閒有味，不必醉为乡。",
        "dynasty": "宋",
        "collection_info": null
    },
    {
        "uuid": "e80b89a49ade9340afc849ab9e6ae144",
        "title": "十七夜如山庵",
        "author": "孙应时",
        "content": "一雨秋能好，连宵月迥明。\n百年今夕话，万里去年情。\n水满天相荡，山空人独行。\n蝉声发奇思，携酒未须倾。",
        "dynasty": "宋",
        "collection_info": null
    },
    {
        "uuid": "2fbdcd849d380212d039cfe8b659602c",
        "title": "宿宝墟庵",
        "author": "孙应时",
        "content": "水静回风度，天晴落日酣。\n因随渔子艇，得憇野僧庵。\n独饮不成醉，高怀无与谈。\n微吟夜寥閴，一睡极清甘。",
        "dynasty": "宋",
        "collection_info": null
    },
    {
        "uuid": "64cc7a618b1fed1855b3a09b7924813f",
        "title": "晨兴有叹",
        "author": "孙应时",
        "content": "月落霜如雪，风回水正冰。\n百思劳夜梦，多病怯晨兴。\n世事甘牢落，心期独战兢。\n床头书在眼，且莫负寒灯。",
        "dynasty": "宋",
        "collection_info": null
    },
    {
        "uuid": "4a71eb459bc4bb93b7c2c03dcd7151e1",
        "title": "晚望",
        "author": "孙应时",
        "content": "倚杖柴门外，蝉声晚正清。\n水涵初月白，山对落霞明。\n心迹真无事，行藏付此生。\n邻翁过相语，有喜近西城。",
        "dynasty": "宋",
        "collection_info": null
    },
    {
        "uuid": "c988cf4c22c3aec27405687bb16e20f3",
        "title": "隆兴甲申仲冬回自郡城宿龙泉寺遇雪",
        "author": "孙应时",
        "content": "乘兴登山寺，匆匆未暇归。\n偶逢天色变，忽见雪花飞。\n佛屋浑迷瓦，僧房半掩扉。\n坐看青嶂老，一笑透禅机。",
        "dynasty": "宋",
        "collection_info": null
    },
    {
        "uuid": "b7a88950760b299919d55914ea4bfc4b",
        "title": "秋晓",
        "author": "孙应时",
        "content": "高叶明初日，偏林澹远烟。\n晴空如滉漾，秋气更暄妍。\n睡足小窗浄，心清浮虑捐。\n与人同乐意，忧国见丰年。",
        "dynasty": "宋",
        "collection_info": null
    },
    {
        "uuid": "c15e18dd731bf91a9292d691784d885e",
        "title": "晓晴  其一",
        "author": "孙应时",
        "content": "碧海明初日，青山破宿烟。\n寒阴都辟易，芳景正澄鲜。\n屋角禽声姹，池塘蝶影翩。\n春光吾负汝，今日一欣然。",
        "dynasty": "宋",
        "collection_info": null
    },
    {
        "uuid": "a96a5fca6070bdafa365ce9cb5b68fab",
        "title": "晓晴  其二",
        "author": "孙应时",
        "content": "君行定何许，舍棹越林丘。\n社瓮不容挽，溪毛聊可羞。\n禅床应濯足，衲被径蒙头。\n静境有真趣，乐哉何所忧。",
        "dynasty": "宋",
        "collection_info": null
    },
    {
        "uuid": "c7e4b5a3423ddf8df8e0a571864cf708",
        "title": "晓晴  其三",
        "author": "孙应时",
        "content": "短髮日夜白，年华令我愁。\n平生几蜡屐，旧隠一渔舟。\n漫有诗陶写，应须酒拍浮。\n相过慰情素，数肯抱琴不。",
        "dynasty": "宋",
        "collection_info": null
    },
    {
        "uuid": "a0f0e04a19873eeaeac8c80efde4e89f",
        "title": "慈溪道中次伯兄韵",
        "author": "孙应时",
        "content": "露洗三更月，秋澄万里天。\n潮生声荡潏，云渡影联翩。\n物妙本无尽，世分直可怜。\n悠然一杯酒，横策自鸣舷。",
        "dynasty": "宋",
        "collection_info": null
    },
    {
        "uuid": "852c1799af22d4ce8c4de3a77be0d82f",
        "title": "送史同叔司直造朝  其一",
        "author": "孙应时",
        "content": "天壤王郎子，芝兰谢傅家。\n班行想风采，诗礼倍光华。\n万里鞭先着，连城玉未瑕。\n公余闭斋阁，黄卷有生涯。",
        "dynasty": "宋",
        "collection_info": null
    },
    {
        "uuid": "b749c6a3ddd5462063bde517144dba6b",
        "title": "送史同叔司直造朝  其二",
        "author": "孙应时",
        "content": "相国三槐位，郎君迭桂枝。\n谈经天禄阁，指日凤凰池。\n道术千年绪，功名百世期。\n中朝吕范氏，端的有余师。",
        "dynasty": "宋",
        "collection_info": null
    },
    {
        "uuid": "f4d3798fd950ef20bc949a332812cbbd",
        "title": "次仲氏韵",
        "author": "孙应时",
        "content": "客裏三年恨，归来百虑轻。\n静堪眠夜雨，梦不数邮程。\n荒径九节杖，凉窗二尺檠。\n吾生本易足，此外復何营。",
        "dynasty": "宋",
        "collection_info": null
    },
    {
        "uuid": "f495ed0a5c7e07e839d7e2112f9be369",
        "title": "诒侄生日",
        "author": "孙应时",
        "content": "吾惟两犹子，汝復近成童。\n已枉十年读，何时万卷通。\n圣贤垂日月，豪杰起云风。\n灯火清秋夜，宜加百倍功。",
        "dynasty": "宋",
        "collection_info": null
    },
    {
        "uuid": "d66a2ef478c362e15a4c8f9ee7fff9ec",
        "title": "醉中五言一首送杨叔与昆仲",
        "author": "孙应时",
        "content": "一杯分夕露，连璧映清湖。\n北道山方好，西风暑况徂。\n抡才终远器，发轫更良图。\n肠断山阳赋，看君气一苏。",
        "dynasty": "宋",
        "collection_info": null
    },
    {
        "uuid": "dfabefcfda797e24624e5fb633a126ac",
        "title": "送史同叔知池州  其一",
        "author": "孙应时",
        "content": "弄水亭无恙，青溪古画图。\n民风最淳朴，郡计足枝梧。\n汉玺行褒召，潘舆且燕娱。\n平生故人意，未改岁寒无。",
        "dynasty": "宋",
        "collection_info": null
    },
    {
        "uuid": "3dd05926498cddf983d11bc1cc3674bf",
        "title": "送史同叔知池州  其二",
        "author": "孙应时",
        "content": "人地维垣后，功名治郡初。\n细寻循吏传，少辍子云书。\n铃閤閒无奈，江山兴有余。\n由来形胜地，保障定何如。",
        "dynasty": "宋",
        "collection_info": null
    },
    {
        "uuid": "98084b11a3f433705da30fbb8992a26c",
        "title": "予顷至鄞中常馆同叔之筠轩修篁交阴奇石中峙清风爽致袭人肌骨今年夏又假榻数夕尝得小诗以示同叔因其通书写寄池阳郡斋",
        "author": "孙应时",
        "content": "玉立众君子，岩瞻一丈夫。\n老苍何突兀，密节各敷腴。\n风日清如许，尘埃到得无。\n主人三益友，不厌着臞儒。",
        "dynasty": "宋",
        "collection_info": null
    },
    {
        "uuid": "7594ac45c40371a935404945cb1e5039",
        "title": "和仲氏除夕书怀",
        "author": "孙应时",
        "content": "头颅遂如许，忽忽意多违。\n渐合知天命，能无悟昨非。\n春觞欣母寿，秋谷为民祈。\n猿鹤应催我，尘埃好振衣。",
        "dynasty": "宋",
        "collection_info": null
    },
    {
        "uuid": "c3ba0954246034f52e1952e4de93bb38",
        "title": "新春书怀",
        "author": "孙应时",
        "content": "乐国急春早，寒窗独夜分。\n旧期心不动，今恐老无闻。\n结习唯黄卷，凝愁奈白云。\n梅梢香渐少，还起炷炉熏。",
        "dynasty": "宋",
        "collection_info": null
    },
    {
        "uuid": "c0bedac1cb2cf8840915d71f5d22ffcd",
        "title": "送高南仲之华亭",
        "author": "孙应时",
        "content": "子向云间去，吾空泽畔吟。\n长因句中眼，不忘别时心。\n梁木蟠根大，渊泉汲绠深。\n丈夫千载事，莫待鬓霜侵。",
        "dynasty": "宋",
        "collection_info": null
    },
    {
        "uuid": "9ee08d9292f0e002e9ad32003d3d636c",
        "title": "送高南伯入太学",
        "author": "孙应时",
        "content": "我昔桥门客，于今喜送君。\n天资自金玉，风味更兰熏。\n各为亲年重，难忘别意勤。\n功名何必问，怒翼正垂云。",
        "dynasty": "宋",
        "collection_info": null
    },
    {
        "uuid": "e287b7c611a2a8cc0d55d863518099c7",
        "title": "留妻兄张伯高  其一",
        "author": "孙应时",
        "content": "千里三年别，轮肠日万周。\n交亲谁得似，声气早相求。\n把手儿能笑，开樽妇可谋。\n天寒须且住，未放剡溪舟。",
        "dynasty": "宋",
        "collection_info": null
    },
    {
        "uuid": "89c37716ee144078160c25a45f5494bc",
        "title": "留妻兄张伯高  其二",
        "author": "孙应时",
        "content": "叹息青云器，功名指掌中。\n星星今一老，衮衮看诸公。\n饮剧休辞醉，文高不送穷。\n丈夫心事在，未许俗人同。",
        "dynasty": "宋",
        "collection_info": null
    },
    {
        "uuid": "de930ebe81af923c33262df3f3aa27b9",
        "title": "冬十月赴官海陵过会稽诸生饮饯鲁墟桥酒罢就舟倦甚眷然有作",
        "author": "孙应时",
        "content": "体倦知茵薄，寒侵觉岁高。\n功名两蜗角，人物九牛毛。\n行意看飞鸟，离歌指大刀。\n依依红叶树，回首入秋毫。",
        "dynasty": "宋",
        "collection_info": null
    },
    {
        "uuid": "ed114f4dc015adc6f9586b675b9d2a04",
        "title": "海陵岁暮  其一",
        "author": "孙应时",
        "content": "地气长江北，云容古戍边。\n层冰明薄日，积雪了穷年。\n乡远劳羁梦，官閒足晏眠。\n客来相劳苦，不责坐无毡。",
        "dynasty": "宋",
        "collection_info": null
    },
    {
        "uuid": "d04a4e1075fa16c75490e6c1b89ac8ed",
        "title": "海陵岁暮  其二",
        "author": "孙应时",
        "content": "猎骑呼鹰地，胡笳落雁边。\n梅花非故里，草色近新年。\n莫苦登楼望，聊须殢酒眠。\n江南多贵将，歌舞怅垂毡。",
        "dynasty": "宋",
        "collection_info": null
    },
    {
        "uuid": "fc6a5ae215fa7974f4a75f1fe0a678c6",
        "title": "海陵岁暮  其三",
        "author": "孙应时",
        "content": "城郭依荒草，风云带极边。\n犹多故时老，共说太平年。\n岁聘皇华去，秋防戍鼓眠。\n谁知明主意，拊髀忆青毡。",
        "dynasty": "宋",
        "collection_info": null
    },
    {
        "uuid": "dddb154da420e1f782a4e85980aa3c64",
        "title": "正月二十八日避难至海陵从先流寓兄弟之招仍邂逅冯元礼故人二首之一",
        "author": "孙应时",
        "content": "百闲身犹在，尪羸怯镜看。\n干戈朝食拙，风雨夜眠难。\n天际旄头远，淮南春首寒。\n病夫药裹外，兄弟为谋安。",
        "dynasty": "宋",
        "collection_info": null
    },
    {
        "uuid": "919a14c757fed736bce26ca44c42ae39",
        "title": "秋雨復将害稼  其一",
        "author": "孙应时",
        "content": "颇怪秋频雨，兼疑暑顿凉。\n岁方祈有駜，梦岂误无羊。\n敢与朝廷议，唯观宇宙康。\n由来夸上瑞，不必颂芝房。",
        "dynasty": "宋",
        "collection_info": null
    },
    {
        "uuid": "a86a5192ff9d8a773114002c2b178eee",
        "title": "秋雨復将害稼  其二",
        "author": "孙应时",
        "content": "废圃余荒径，扶筇独往来。\n未愁风脱叶，生怕雨添苔。\n得与民心乐，何妨笑口开。\n神龙应念我，落日首重回。",
        "dynasty": "宋",
        "collection_info": null
    },
    {
        "uuid": "1de6d3644d93891c10226e9420d881b6",
        "title": "秋雨旬日偶成",
        "author": "孙应时",
        "content": "积雨断行迹，满门秋草深。\n老禾眠水底，野菌出墙阴。\n懒负读书眼，閒多忧国心。\n夜长幽梦短，清耳听虫吟。",
        "dynasty": "宋",
        "collection_info": null
    },
    {
        "uuid": "7f7ba766771ee1db2a1bce9978e94b84",
        "title": "宿上方院祷晴",
        "author": "孙应时",
        "content": "鹊为晚晴喜，山如秋夜凉。\n蝉声起竽瑟，云影散牛羊。\n神理应难昧，民忧得自康。\n平生蔬笋腹，不厌宿僧房。",
        "dynasty": "宋",
        "collection_info": null
    },
    {
        "uuid": "e9cde68b015edbb1616a6a0688c80f7a",
        "title": "丁未仲夏海陵官舍家大人赏月作诗恭和元韵",
        "author": "孙应时",
        "content": "官署成乡社，人圆月正圆。\n清欢閒裏共，真乐酒中全。\n兴到因怀旧，诗成拟问天。\n芳樽幸长照，后会敢迁延。",
        "dynasty": "宋",
        "collection_info": null
    },
    {
        "uuid": "1ab5e22cb6aae0fb8ecd71d2d9f1fe7a",
        "title": "伊川先生祠",
        "author": "孙应时",
        "content": "平生子程子，此地有精庐。\n隠几江声在，当窗林影疎。\n百年心未死，再拜意何如。\n可忍蹉跎老，长惭案上书。",
        "dynasty": "宋",
        "collection_info": null
    },
    {
        "uuid": "e8f2b2c567bcd37008431c739989dfe4",
        "title": "早秋独出初行邑西湖",
        "author": "孙应时",
        "content": "双湖带山郭，三岁甫来过。\n猎猎葭芦老，飞飞鸿鴈多。\n晨晖明野树，晚思渺烟波。\n怀我孤山下，归欤具一蓑。",
        "dynasty": "宋",
        "collection_info": null
    },
    {
        "uuid": "1e9bca7ce34395f11b7d00790bcb3c99",
        "title": "挽吴给事芾  其一",
        "author": "孙应时",
        "content": "人物中兴后，猗公一世雄。\n虹蜺辉霁景，山岳镇颓风。\n用舍关轻重，声名擅始终。\n堂堂今日尽，海宇尽哀恫。",
        "dynasty": "宋",
        "collection_info": null
    },
    {
        "uuid": "bb42335953279e21f6be458fa4426a2b",
        "title": "挽吴给事芾  其二",
        "author": "孙应时",
        "content": "早岁规模大，中年出处明。\n两朝高献纳，六郡凛威名。\n虽作收身去，终余报国诚。\n秣陵天下计，惆怅此时情。",
        "dynasty": "宋",
        "collection_info": null
    },
    {
        "uuid": "3729dc359e52d7ac8177c4df4ef432c0",
        "title": "挽吴给事芾  其三",
        "author": "孙应时",
        "content": "里社湖山胜，归休十四年。\n千钟穷燕赏，双剑去联翩。\n家有遗经盛，名今太史传。\n欺心傥容髮，天岂许公全。",
        "dynasty": "宋",
        "collection_info": null
    },
    {
        "uuid": "8c12e5884477dd4d0ff43d5de5893c34",
        "title": "挽吴给事芾  其四",
        "author": "孙应时",
        "content": "与世栽桃李，身閒意不衰。\n涓尘犹奬录，尺寸各扶持。\n永恨登门约，空传堕泪碑。\n微生渺何极，不敢负公知。",
        "dynasty": "宋",
        "collection_info": null
    },
    {
        "uuid": "bd310947be77bf43eb05cd93c1e6c09a",
        "title": "送司马尊古赴平江户掾",
        "author": "孙应时",
        "content": "文献传家旧，功名发轫初。\n荣华劝行色，珍重别吾庐。\n老丑浑无頼，殷勤独未疎。\n西来多雁字，数寄一行书。",
        "dynasty": "宋",
        "collection_info": null
    },
    {
        "uuid": "bc26b4ced4488ac093f5c6e203444490",
        "title": "挽石应之提刑  其一",
        "author": "孙应时",
        "content": "天姥千年秀，西京万石孙。\n蝉联书雁塔，鼎盛说龙门。\n奋建光前躅，封胡蔼后昆。\n寝门今日泪，悽断不堪论。",
        "dynasty": "宋",
        "collection_info": null
    },
    {
        "uuid": "bc4743efeb7d011ac07ca6693eb2ad56",
        "title": "挽石应之提刑  其二",
        "author": "孙应时",
        "content": "芹泮青灯夜，山亭皂盖春。\n重更双使节，总为两淮民。\n德意人人浃，工夫事事新。\n帝城车马外，纔此寄经纶。",
        "dynasty": "宋",
        "collection_info": null
    },
    {
        "uuid": "860ab3dd6d17b2371716ae0283ba2b17",
        "title": "挽石应之提刑  其三",
        "author": "孙应时",
        "content": "甫听祥琴御，遄瞻瑞节荣。\n许朝丹阙去，指奉板舆行。\n松柳余哀切，膏肓一梦成。\n意长身未老，何事了平生。",
        "dynasty": "宋",
        "collection_info": null
    },
    {
        "uuid": "eb1dccf916a681327b0169ef8779b291",
        "title": "挽石应之提刑  其四",
        "author": "孙应时",
        "content": "昨岁吴门信，勤勤慰我穷。\n归来愁未憗，相望渺难同。\n契阔今三叹，交游併一空。\n哀哀盖棺了，余论若为公。",
        "dynasty": "宋",
        "collection_info": null
    },
    {
        "uuid": "f46b315f63f00edfb79b96f9ec1ed8e0",
        "title": "见岩桂有感",
        "author": "孙应时",
        "content": "苦被天香恼，𤧚珑又一枝。\n年年秋好处，故故月明时。\n胜绝何妨晚，凄凉却自宜。\n客愁添白髮，辜负小山期。",
        "dynasty": "宋",
        "collection_info": null
    },
    {
        "uuid": "c4f37fae04dd04a88a3fc37b48b49bf5",
        "title": "哭东莱吕先生  其一",
        "author": "孙应时",
        "content": "恸哭斯文祸，苍茫可问天。\n百年曾未半，千载忍无传。\n梁木谁扶厦，狂澜莫障川。\n吞声言不忍，有泪彻重泉。",
        "dynasty": "宋",
        "collection_info": null
    },
    {
        "uuid": "b984c6460a70e5ef3e643f91d0149183",
        "title": "哭东莱吕先生  其二",
        "author": "孙应时",
        "content": "往岁风云接，重霄日月开。\n奏篇闻叹息，造膝谂图回。\n延阁初优病，锋车又趣来。\n恭惟天子圣，殄瘁岂无哀。",
        "dynasty": "宋",
        "collection_info": null
    },
    {
        "uuid": "7c53ffd05343116cce6156b154d25397",
        "title": "哭东莱吕先生  其三",
        "author": "孙应时",
        "content": "文献承家大，规模与世公。\n典刑身任重，权度我时中。\n六合清淳气，诸儒辅翼功。\n生贤竟何意，霜雹陨春风。",
        "dynasty": "宋",
        "collection_info": null
    },
    {
        "uuid": "b049c6c57dc651cdaf1dba0efa401c9c",
        "title": "哭东莱吕先生  其四",
        "author": "孙应时",
        "content": "蟠际函三极，精微破一毫。\n百川沧海受，五岳众山高。\n退託初何有，声名肯自豪。\n谁人伤日月，用力尔徒劳。",
        "dynasty": "宋",
        "collection_info": null
    },
    {
        "uuid": "896c8668be20a9b3039611e7da1fab97",
        "title": "哭东莱吕先生  其五",
        "author": "孙应时",
        "content": "昨岁荆州讣，江流恨未平。\n天乎令后学，今又哭先生。\n剥落真如此，扶持岂易成。\n河汾遗礼乐，谁慰九原情。",
        "dynasty": "宋",
        "collection_info": null
    },
    {
        "uuid": "d96e2d4841cf80ab15e82fe751597eb2",
        "title": "哭东莱吕先生  其六",
        "author": "孙应时",
        "content": "镜曲重携杖，京都再及门。\n诗书窥梗槩，耳目竟烦昏。\n怊怅身何极，蹉跎意独存。\n长途风雨晦，十驾謇追奔。",
        "dynasty": "宋",
        "collection_info": null
    },
    {
        "uuid": "5633ea49283b680b3ec5e985b85af709",
        "title": "哭亡友胡达材  其一",
        "author": "孙应时",
        "content": "少日徐卿子，他年董相孙。\n敛藏神气重，进止德容尊。\n人物当今叹，风流雅望存。\n拊棺疑不死，谁与赋招魂。",
        "dynasty": "宋",
        "collection_info": null
    },
    {
        "uuid": "6d8b297258cc6348e580865a76f9a1f1",
        "title": "哭亡友胡达材  其二",
        "author": "孙应时",
        "content": "味薄身无累，心平理自长。\n公卿知叔度，州里敬元方。\n璞玉须瑚琏，春风便雪霜。\n重言吾不忍，天地日苍茫。",
        "dynasty": "宋",
        "collection_info": null
    },
    {
        "uuid": "5bfa8c88f061e9f6d19f4738f22cce87",
        "title": "哭亡友胡达材  其三",
        "author": "孙应时",
        "content": "匹马劳山县，风霜度十旬。\n能令万人活，不计百年身。\n事业秋毫尽，声华白日沦。\n之人纔筦库，谁独上麒麟。",
        "dynasty": "宋",
        "collection_info": null
    },
    {
        "uuid": "e39ec9c86d998eddf8ba2386444ab2d3",
        "title": "哭亡友胡达材  其四",
        "author": "孙应时",
        "content": "嗟我论交重，相知照胆明。\n十年离合地，今日死生情。\n惊定心犹碎，悲来泪独倾。\n绝怜江上梦，一一话生平。",
        "dynasty": "宋",
        "collection_info": null
    },
    {
        "uuid": "39f392cdfcf8cf9353ab3f9610723edc",
        "title": "读程子易傅",
        "author": "孙应时",
        "content": "事业潜三圣，文章似六经。\n微言归易简，精意极丁宁。\n道在非畴昔，人亡故典刑。\n斋心对熏几，秋月梦初醒。",
        "dynasty": "宋",
        "collection_info": null
    },
    {
        "uuid": "3fdf6f0d284a5c10df2bcbca15910359",
        "title": "挽曾仲躬侍郎之室秦国太夫人冯氏",
        "author": "孙应时",
        "content": "数近期颐寿，尊封大国秦。\n三从皆鼎食，九族尽朝绅。\n神剑须重合，蟠桃不再春。\n只令彤史载，备福更何人。",
        "dynasty": "宋",
        "collection_info": null
    },
    {
        "uuid": "5b1861c6f29940041180678082c52605",
        "title": "送外侄莫幼明还里疗疾",
        "author": "孙应时",
        "content": "爱子天资静，能来读我书。\n积痾无自苦，小别未云疎。\n外物人难必，良师古有余。\n吴松春万顷，一览意何如。",
        "dynasty": "宋",
        "collection_info": null
    },
    {
        "uuid": "aec1afaaf177087570bfdf8f3bc72da7",
        "title": "挽王季海丞相  其一",
        "author": "孙应时",
        "content": "圣世持盈计，慈皇阅士多。\n十年深注倚，一德妙中和。\n日月长循轨，边疆竟息戈。\n到今清浄化，彷佛汉民歌。",
        "dynasty": "宋",
        "collection_info": null
    },
    {
        "uuid": "2a77efdfb7c9b7a6c876be388df310d1",
        "title": "挽王季海丞相  其二",
        "author": "孙应时",
        "content": "海量真无满，天和得大全。\n朝仪觌麟凤，仙骨称貂蝉。\n分陕初聊尔，骑箕遂窅然。\n平生融洩乐，端不舍黄泉。",
        "dynasty": "宋",
        "collection_info": null
    },
    {
        "uuid": "0e72d647046acfe121185b31092f2e18",
        "title": "挽王季海丞相  其三",
        "author": "孙应时",
        "content": "旧託通家子，容干相国尊。\n身犹安燕幕，心每繫龙门。\n赤舄三年去，清朝百度存。\n灊峰天柱折，一恸岂私恩。",
        "dynasty": "宋",
        "collection_info": null
    },
    {
        "uuid": "3ce2acbad5a79bd95c814fa81bc6361b",
        "title": "不寐",
        "author": "孙应时",
        "content": "向夕起秋思，无眠知夜长。\n年华一俛仰，人事几炎凉。\n自喜全虚白，何妨兀老苍。\n空庭风露入，唧唧话蛩螀。",
        "dynasty": "宋",
        "collection_info": null
    },
    {
        "uuid": "a72f2d6b12fedfe800d291b96df542d1",
        "title": "挽李资政",
        "author": "孙应时",
        "content": "自我交贤子，逢人重此翁。\n一门传义槩，奕世积阴功。\n丘壑身无恨，诗书道不穷。\n定知编太史，高揜汉于公。",
        "dynasty": "宋",
        "collection_info": null
    },
    {
        "uuid": "13829149edefb90c0c4b9269c251ad58",
        "title": "送赵仲礼入朝为大理寺簿  其一",
        "author": "孙应时",
        "content": "决科遄入幕，更秩遂登朝。\n龙化无重浪，鹏抟即九霄。\n仙凡端有命，天壤一何辽。\n愿踵门庭盛，勋庸日月昭。",
        "dynasty": "宋",
        "collection_info": null
    },
    {
        "uuid": "2ed5e2c4d99c7a60248d6c78d24a1445",
        "title": "送赵仲礼入朝为大理寺簿  其二",
        "author": "孙应时",
        "content": "綵服慈颜喜，纶音宠渥新。\n教忠当事主，顾养苦思亲。\n杭苇东西近，邮筒早晚频。\n宗公天下镇，眉寿保千春。",
        "dynasty": "宋",
        "collection_info": null
    },
    {
        "uuid": "cd7623b6569bd70250837d37d3275734",
        "title": "送赵仲礼入朝为大理寺簿  其三",
        "author": "孙应时",
        "content": "忠孝吾根柢，功名古绪余。\n月云无染着，镜象本空虚。\n不必相同异，何妨小阔疎。\n达庵今宦达，味此意何如。",
        "dynasty": "宋",
        "collection_info": null
    },
    {
        "uuid": "22a69735a851631306b006ba578505e4",
        "title": "挽曾原伯大卿  其一",
        "author": "孙应时",
        "content": "世岂无全德，今犹见古人。\n大圭非刻画，天醴自清醇。\n未说功名地，犹令宇宙春。\n苍茫何处觅，丹素岂精神。",
        "dynasty": "宋",
        "collection_info": null
    },
    {
        "uuid": "484f44c7f980050dc2147adb74a366b0",
        "title": "挽曾原伯大卿  其二",
        "author": "孙应时",
        "content": "羣献余端绪，中原故典刑。\n风霜催短日，河汉独晨星。\n悽恻丹心在，萧条世路丁。\n天高那可问，挥泪湿青冥。",
        "dynasty": "宋",
        "collection_info": null
    },
    {
        "uuid": "f916d4a72b297e584f7a8c0e25f9034e",
        "title": "挽曾原伯大卿  其三",
        "author": "孙应时",
        "content": "天下张廷尉，君王付老成。\n不辞劳日夜，初岂为恩荣。\n竹隠今年志，萱堂晚岁情。\n全归虽不恨，此段渺难平。",
        "dynasty": "宋",
        "collection_info": null
    },
    {
        "uuid": "821c496969ba104d2b04b5cd15e7b80b",
        "title": "挽曾原伯大卿  其四",
        "author": "孙应时",
        "content": "夙昔吾何幸，龙门获御公。\n青灯鸣夜雨，白髮对春风。\n契阔今安访，蹉跎媿所蒙。\n源流千古意，铅椠若为功。",
        "dynasty": "宋",
        "collection_info": null
    },
    {
        "uuid": "e653cef9dba324b3754266c6dc6b3f62",
        "title": "送胡婿晋远赴义乌丞",
        "author": "孙应时",
        "content": "送子官何许，稽城十舍间。\n清心向松竹，洗眼更湖山。\n学问驹千里，功名豹一斑。\n明年经郑驿，助我悦慈颜。",
        "dynasty": "宋",
        "collection_info": null
    },
    {
        "uuid": "b1a7697c5c741da9421a386b3e021e0c",
        "title": "赠分水奚令",
        "author": "孙应时",
        "content": "分手桥门外，风尘二十年。\n相逢非偶尔，话旧各依然。\n饮啄宁无地，穷通故有天。\n文书有余力，心事约加鞭。",
        "dynasty": "宋",
        "collection_info": null
    },
    {
        "uuid": "97cb3a805104b2c51c0caea502e4ce57",
        "title": "赠淳安赵令",
        "author": "孙应时",
        "content": "吴越风声近，邾滕壤地邻。\n频书期面语，一见剧情亲。\n我本江海士，君真台阁人。\n莫忘今夕话，努力寿斯民。",
        "dynasty": "宋",
        "collection_info": null
    },
    {
        "uuid": "f9599d4e2a212e34946e1e8f37543205",
        "title": "挽潘德夫左司  其一",
        "author": "孙应时",
        "content": "家声高内史，国望凛氷翁。\n生长圣门学，周旋前辈风。\n人才须用旧，士论雅期公。\n不见朝宣室，秋山閟一宫。",
        "dynasty": "宋",
        "collection_info": null
    },
    {
        "uuid": "150963a613af83919c4ed30eedc35f8e",
        "title": "挽潘德夫左司  其二",
        "author": "孙应时",
        "content": "综理何精密，胸中故坦然。\n爱民真为国，事世不欺天。\n霜气星台表，春风竹马前。\n湘江尽南海，遗绩尚千年。",
        "dynasty": "宋",
        "collection_info": null
    },
    {
        "uuid": "dead30dd4bb6864522f2195d52c57dff",
        "title": "挽潘德夫左司  其三",
        "author": "孙应时",
        "content": "爱士风流古，翻书气味长。\n诗家入陶谢，书法到颜杨。\n竹石故无恙，人琴今则亡。\n二龙天下秀，一一看增光。",
        "dynasty": "宋",
        "collection_info": null
    },
    {
        "uuid": "f62ada0dd6d8358cb776eb75797af388",
        "title": "挽潘德夫左司  其四",
        "author": "孙应时",
        "content": "结髮钦前辈，风流日渺然。\n从今我邻邑，不见此癯仙。\n揽辔范清诏，分符黄颍川。\n江湖终白首，那得尽公贤。",
        "dynasty": "宋",
        "collection_info": null
    },
    {
        "uuid": "23bdac4b819a58e9eeb1d2fafc4eadfc",
        "title": "挽潘德夫左司  其五",
        "author": "孙应时",
        "content": "湖海归来近，山林兴故长。\n勇辞黄阁掾，却上白云乡。\n缥缈书楼壮，凄凉笔冢荒。\n家声传二妙，公死未应亡。",
        "dynasty": "宋",
        "collection_info": null
    },
    {
        "uuid": "4787aad38ad7427bc5ae35cb48750df9",
        "title": "挽潘德夫左司  其六",
        "author": "孙应时",
        "content": "忆侍吾兄侧，初瞻父友尊。\n尔来亲燕几，长復痛鸰原。\n山立仪刑重，春回笑语温。\n古今真共尽，泪下欲何言。",
        "dynasty": "宋",
        "collection_info": null
    },
    {
        "uuid": "4df5583e7dfc7fad882e0e6aabd89401",
        "title": "挽赵子固左司  其一",
        "author": "孙应时",
        "content": "只道功名晚，居然宠数蕃。\n偏令淮楚地，屡覩钺旄尊。\n身隔公卿议，民私父母恩。\n东关往来处，肠断不堪论。",
        "dynasty": "宋",
        "collection_info": null
    },
    {
        "uuid": "8c37502459df165586492b3592c6860c",
        "title": "挽赵子固左司  其二",
        "author": "孙应时",
        "content": "曾上郎官直，中辞宰掾高。\n丹衷耿天日，外物等丝毫。\n内养神方壮，前知数莫逃。\n阜陵人物旧，江汉日滔滔。",
        "dynasty": "宋",
        "collection_info": null
    },
    {
        "uuid": "b4dedaef24334444f6c287a94e1f83cd",
        "title": "挽赵子固左司  其三",
        "author": "孙应时",
        "content": "每叹公知我，垂恩及父兄。\n逢人说名姓，会面写平生。\n近别无双鲤，伤怀忽九京。\n翟公门下客，誓不负交情。",
        "dynasty": "宋",
        "collection_info": null
    },
    {
        "uuid": "c674cf3e50f413c3285879c8bf3a4d7a",
        "title": "挽杨子美侍郎  其一",
        "author": "孙应时",
        "content": "游刃刀无缺，韬光玉自温。\n世途犹砥柱，士论亦龙门。\n仁者宜三寿，天乎遽九原。\n老成周雅叹，此事更谁论。",
        "dynasty": "宋",
        "collection_info": null
    },
    {
        "uuid": "5fbf555edeb0e3bcbfa1df8efdeb2a4f",
        "title": "挽杨子美侍郎  其二",
        "author": "孙应时",
        "content": "荣禄连三纪，贤劳匝四方。\n风烟鬓苍白，道路马玄黄。\n不是论思晚，终然疾病妨。\n谁书循吏传，处处有甘棠。",
        "dynasty": "宋",
        "collection_info": null
    },
    {
        "uuid": "697ef825c7fe5e5d945e620d38628fa6",
        "title": "挽杨子美侍郎  其三",
        "author": "孙应时",
        "content": "万里鹏纔息，千年鹤近归。\n光荣人所羡，閒乐意终违。\n碧海沉佳气，空山送落晖。\n翟公生死冢，雨泪独沾衣。",
        "dynasty": "宋",
        "collection_info": null
    },
    {
        "uuid": "e0f9dd43365566a2db10465b5de3abdc",
        "title": "高南仲自云间归退轩盖明府以四诗送之末章专以见及南仲索和遂次其韵  其一",
        "author": "孙应时",
        "content": "丽泽存相益，和羹忌苟同。\n别怀长耿耿，见日苦匆匆。\n经派惩燕说，词源味国风。\n平生子陈子，一瓣记南丰。",
        "dynasty": "宋",
        "collection_info": null
    },
    {
        "uuid": "c4106e844c879c209dabe4380af0bb26",
        "title": "高南仲自云间归退轩盖明府以四诗送之末章专以见及南仲索和遂次其韵  其二",
        "author": "孙应时",
        "content": "鹏鷃逍遥意，鸠鹰变化时。\n物生良自足，天命本无私。\n戚戚真何事，平平亦大奇。\n相逢一笑粲，无语自心知。",
        "dynasty": "宋",
        "collection_info": null
    },
    {
        "uuid": "f0c58c403c4fef1f5ef8c47bf423aa0c",
        "title": "高南仲自云间归退轩盖明府以四诗送之末章专以见及南仲索和遂次其韵  其三",
        "author": "孙应时",
        "content": "清镜朝容减，寒灯夜影孤。\n身曾谙作客，情亦念携孥。\n宝剑千金重，晴虹万丈舒。\n功名生感慨，有路莫辞迂。",
        "dynasty": "宋",
        "collection_info": null
    },
    {
        "uuid": "df4af1ee264374c4ff5bf6e129810d5c",
        "title": "高南仲自云间归退轩盖明府以四诗送之末章专以见及南仲索和遂次其韵  其四",
        "author": "孙应时",
        "content": "少日诸公后，流年两鬓斑。\n世情春冰泮，行路太行艰。\n何计分珠履，空怀对玉山。\n风期知不浅，逸驾恐难攀。",
        "dynasty": "宋",
        "collection_info": null
    },
    {
        "uuid": "fd4eb950f1df1e2abba1109cc110c0a9",
        "title": "挽楼文昌母安康太夫人汪氏  其一",
        "author": "孙应时",
        "content": "中外三孤贵，康宁百岁期。\n荣于列女传，美矣二南诗。\n蝉蜕无余恋，龙渊有合时。\n十经汤沐赐，风木更须悲。",
        "dynasty": "宋",
        "collection_info": null
    },
    {
        "uuid": "87cdc95c5399e9c30a2640e8eefb680a",
        "title": "挽楼文昌母安康太夫人汪氏  其二",
        "author": "孙应时",
        "content": "积庆源流远，娠贤社稷光。\n斯文今北斗，举代一文昌。\n象服山河寿，斑衣日月长。\n生刍此时事，四海为悲凉。",
        "dynasty": "宋",
        "collection_info": null
    },
    {
        "uuid": "cbefd7586c8ac6f5bb137473bd67cf80",
        "title": "挽赵泰州母刘夫人",
        "author": "孙应时",
        "content": "玉叶宜家旧，金花锡命稠。\n修龄开九秩，荣养指三州。\n足矣真无恋，翛然去不留。\n板舆行乐地，萧瑟桂花秋。",
        "dynasty": "宋",
        "collection_info": null
    },
    {
        "uuid": "caa9f36b3cada1247e14026dc6472be7",
        "title": "送胡婿晋远赴嘉兴酒官  其一",
        "author": "孙应时",
        "content": "逃暑吾无地，将家子在涂。\n随宜简人事，莫久住行都。\n最肯加餐否，刚能却酒无。\n功名殊未晚，爱惜万金躯。",
        "dynasty": "宋",
        "collection_info": null
    },
    {
        "uuid": "8773da59946cc12823176672cba3fe59",
        "title": "送胡婿晋远赴嘉兴酒官  其二",
        "author": "孙应时",
        "content": "名世非科目，传家岂搢绅。\n纷纷一炊梦，鼎鼎百年身。\n看取无穷事，何如不朽人。\n侯翁虽龃龉，此话故情亲。",
        "dynasty": "宋",
        "collection_info": null
    },
    {
        "uuid": "72f41c82341d45c77220c05db0ebf4e7",
        "title": "挽南康冷知军  其一",
        "author": "孙应时",
        "content": "礼乐三千字，声名五十秋。\n士元纔展骥，李广不封侯。\n香火犹彊健，笙歌足燕休。\n如何早仙去，寒日惨山丘。",
        "dynasty": "宋",
        "collection_info": null
    },
    {
        "uuid": "63257fb2663c75d571d03bae9081ff61",
        "title": "挽南康冷知军  其二",
        "author": "孙应时",
        "content": "近託龙门御，钦闻月旦评。\n感公非辈行，见我若平生。\n杖屦已陈迹，山川空復情。\n阶庭森玉树，端不负留耕。",
        "dynasty": "宋",
        "collection_info": null
    },
    {
        "uuid": "dc8729d2fbf585afcc39dda793e2fd61",
        "title": "挽南安钱知军佖  其一",
        "author": "孙应时",
        "content": "风雅犹家学，精明独吏师。\n与人无轸域，于道不磷缁。\n天理终堪信，乡评久更思。\n见公虽已晚，恸哭为相知。",
        "dynasty": "宋",
        "collection_info": null
    },
    {
        "uuid": "0eb272bd3af1d15c0c98e838f6f767ad",
        "title": "挽南安钱知军佖  其二",
        "author": "孙应时",
        "content": "别我南江去，风帆半夜开。\n苦无为郡乐，已復盖棺回。\n契阔空三叹，凋零併一哀。\n遥知泣遗爱，愁杀岭头梅。",
        "dynasty": "宋",
        "collection_info": null
    },
    {
        "uuid": "d09fd655780990b87247dc2816115abc",
        "title": "悼赵提干  其一",
        "author": "孙应时",
        "content": "伟岸佳公子，功名早自强。\n力臻门户立，学务本源长。\n命服空遗像，斑衣负北堂。\n增辉頼金友，笔墨妙揄扬。",
        "dynasty": "宋",
        "collection_info": null
    },
    {
        "uuid": "a9febc2baf234296c78f1d8ff35613f9",
        "title": "悼赵提干  其二",
        "author": "孙应时",
        "content": "一第规模胜，双楼气象高。\n生涯轻阿堵，来往属吾曹。\n落落心非浅，冥冥数莫逃。\n含悽想平昔，不忍过江皋。",
        "dynasty": "宋",
        "collection_info": null
    },
    {
        "uuid": "cb989c402f03f9d86253a91951107cce",
        "title": "悼毕进士",
        "author": "孙应时",
        "content": "磨励灯前志，澜翻笔底春。\n果题新进士，归悦太夫人。\n更值千金产，悬需五鼎珍。\n茫茫竟何往，一念忍忘亲。",
        "dynasty": "宋",
        "collection_info": null
    },
    {
        "uuid": "376fdeee50ab132fcddf5a40c9aba06e",
        "title": "挽楼严州  其一",
        "author": "孙应时",
        "content": "天与才难似，家传学更优。\n着鞭心汗马，游刃目无牛。\n奏语闻三叹，论功仅一州。\n人才苦牢落，那不使公留。",
        "dynasty": "宋",
        "collection_info": null
    },
    {
        "uuid": "2b9afff230228e443526e65d9149241f",
        "title": "挽楼严州  其二",
        "author": "孙应时",
        "content": "昨岁桐江去，羣公盛祖筵。\n安舆皆鹤髮，綵服正蝉联。\n回首那为此，伤心可问天。\n萱堂留仲博，犹足慰黄泉。",
        "dynasty": "宋",
        "collection_info": null
    },
    {
        "uuid": "7dcf99ff694105168bdda0aa3a5c7fe1",
        "title": "挽赵泰州善忱",
        "author": "孙应时",
        "content": "唾拾儒科早，阶升命秩尊。\n斑衣娱寿斝，绮席称名园。\n五马催三驾，千秋闭九原。\n春风破山路，松柏惨何言。",
        "dynasty": "宋",
        "collection_info": null
    },
    {
        "uuid": "201c762e24d870fb45c717be565e53ac",
        "title": "送德安王休司户",
        "author": "孙应时",
        "content": "相逢何必早，倾盖已知心。\n璞玉浑金质，高山流水音。\n眼中江汉阔，别后雪云深。\n莫作穷途叹，功名始自今。",
        "dynasty": "宋",
        "collection_info": null
    },
    {
        "uuid": "d7c1c33d43104791269a23ab815f3fb7",
        "title": "挽松阳杨秉修处士",
        "author": "孙应时",
        "content": "饱说杨居士，沉浮楚越间。\n高怀渺云海，健句压江山。\n岁晚还家乐，生平满意閒。\n合存耆旧传，百世表乡关。",
        "dynasty": "宋",
        "collection_info": null
    },
    {
        "uuid": "bd6a49d00cc9565b8bc5ae7ab7c1b16b",
        "title": "挽陆景渊主簿  其一",
        "author": "孙应时",
        "content": "世道悬千载，书生困一科。\n看君荣落际，重我感伤多。\n斜日能鏖战，春风得凯歌。\n平生一主簿，恸哭闭南柯。",
        "dynasty": "宋",
        "collection_info": null
    },
    {
        "uuid": "3939de13231d5708e1b7406364bcce5a",
        "title": "挽陆景渊主簿  其二",
        "author": "孙应时",
        "content": "辈行吾虽晚，交情久最亲。\n湖山追胜赏，棋酒过比隣。\n满眼思羣彦，伤怀已二人。\n君今復何往，不忍梦音尘。",
        "dynasty": "宋",
        "collection_info": null
    },
    {
        "uuid": "4d58db80da46fbb6308af2c581fc7aeb",
        "title": "挽陆景渊主簿  其三",
        "author": "孙应时",
        "content": "儒学咸相诟，居贤不易逢。\n谈经弃燕说，阅士似蚁封。\n泾渭流无杂，芝兰气自醲。\n百年虽有死，我辈故情钟。",
        "dynasty": "宋",
        "collection_info": null
    },
    {
        "uuid": "4bf4734bd4c32dee9b83ed7e3975c472",
        "title": "挽陆景渊主簿  其四",
        "author": "孙应时",
        "content": "儿女今何似，门阑想寂然。\n哀哀未白髮，莽莽就黄泉。\n淮浦西风外，云溪宰木边。\n缄辞致千里，雨泪不能湔。",
        "dynasty": "宋",
        "collection_info": null
    },
    {
        "uuid": "eb93ee644f4614836d83afa55f4257e3",
        "title": "秋日书怀",
        "author": "孙应时",
        "content": "宦情都漠漠，愁思正悠悠。\n黄叶白苹渚，清风明月楼。\n归欤想彭泽，老矣欠菟裘。\n行止君休问，吾生不繫舟。",
        "dynasty": "宋",
        "collection_info": null
    },
    {
        "uuid": "e4ef9cd40f60f31a915b807ccbdbca47",
        "title": "送刘苏州诚之帅夔门  其一",
        "author": "孙应时",
        "content": "卧辙违吴会，开帆指蜀门。\n江关自奇险，节制故雄尊。\n一吐遐方气，勤宣圣主恩。\n归来对宣室，献纳伫司存。",
        "dynasty": "宋",
        "collection_info": null
    },
    {
        "uuid": "4103f111160d3a56dee97a0257d4e413",
        "title": "送刘苏州诚之帅夔门  其二",
        "author": "孙应时",
        "content": "了了八阵碛，巍巍三峡堂。\n竹枝歌感慨，麯米醉淋浪。\n今古英雄思，风流翰墨场。\n公行秋水落，稳稳上瞿唐。",
        "dynasty": "宋",
        "collection_info": null
    },
    {
        "uuid": "2c8e7b20ebcd172d9f8bb0b55c91298d",
        "title": "于彝甫用许右丞别黄岩韵见寄亦用韵答之",
        "author": "孙应时",
        "content": "世道从来久，襟期我辈知。\n踌躇遂初赋，叹息考槃诗。\n歌断尊长破，心存鼓未衰。\n江湖秋叶外，千里更愁思。",
        "dynasty": "宋",
        "collection_info": null
    },
    {
        "uuid": "af75089aeda3734304751089bf57405f",
        "title": "答陈子序庠见贻  其一",
        "author": "孙应时",
        "content": "论功畏蝇虎，作计只蜗牛。\n松菊招元亮，江湖要子牟。\n閒须杯问月，愁不赋登楼。\n从此相寻地，羊裘一钓舟。",
        "dynasty": "宋",
        "collection_info": null
    },
    {
        "uuid": "e0c16a205651377cde3f579942a78475",
        "title": "答陈子序庠见贻  其二",
        "author": "孙应时",
        "content": "汩没知何事，摧颓欲暮年。\n剑鸣长自匣，琴弄更须絃。\n落落心元在，星星髮可怜。\n与君三叹息，不忍话前贤。",
        "dynasty": "宋",
        "collection_info": null
    },
    {
        "uuid": "67d14ccef714491c60cebac6d7a6eda0",
        "title": "答陈子序庠见贻  其三",
        "author": "孙应时",
        "content": "可人无俗韵，之子故清门。\n直节豫章后，高名唯室孙。\n早知文律令，还要学根原。\n逆旅能频过，何妨坐达昏。",
        "dynasty": "宋",
        "collection_info": null
    },
    {
        "uuid": "0f7bfefbdee9f7b1bd25b5dd1738df11",
        "title": "挽王知復书监  其一",
        "author": "孙应时",
        "content": "五世衣冠盛，吾乡识故家。\n渥洼驹有种，和氏璧无瑕。\n了县真谈笑，还朝看咄嗟。\n天乎那可料，丹旐出京华。",
        "dynasty": "宋",
        "collection_info": null
    },
    {
        "uuid": "edf1349d1380e71234773d5010e1db64",
        "title": "挽王知復书监  其二",
        "author": "孙应时",
        "content": "飞桥壮吾邑，虹影丽高深。\n义不烦千室，功无措万金。\n美哉承考意，伟矣济时心。\n此段无穷尽，江声共古今。",
        "dynasty": "宋",
        "collection_info": null
    },
    {
        "uuid": "a78aeb1af6576b9be6b754d4919898e1",
        "title": "挽王知復书监  其三",
        "author": "孙应时",
        "content": "公子三槐族，贫交五柳门。\n乡闾虽不数，书札屡相温。\n前辈风流远，时情势利尊。\n哀哀埋玉树，此意復谁论。",
        "dynasty": "宋",
        "collection_info": null
    },
    {
        "uuid": "35612e6d6a27e2fa2f0e8e998d7645c4",
        "title": "小儿阿开周晬忆之有作",
        "author": "孙应时",
        "content": "爱子人情共，吾儿亦所怜。\n精神如欲可，门户傥能传。\n归去隔千里，生来正一年。\n遥知晬盘侧，王母意欢然。",
        "dynasty": "宋",
        "collection_info": null
    },
    {
        "uuid": "485f9c38f8cafdd746b01a97e5e05123",
        "title": "挽李中甫使君  其一",
        "author": "孙应时",
        "content": "赫赫中兴佐，英风想大门。\n得交人物懿，喜见典刑存。\n拱立严诸父，躬行表后昆。\n世家今万石，一代合推尊。",
        "dynasty": "宋",
        "collection_info": null
    },
    {
        "uuid": "0e552b378ee77d5b694fab2ba035c1db",
        "title": "挽李中甫使君  其二",
        "author": "孙应时",
        "content": "圭玉身无玷，春风物自熙。\n学非随俗尚，心故有天知。\n里社成邹鲁，交游不惠夷。\n思君兼众美，凋落使人悲。",
        "dynasty": "宋",
        "collection_info": null
    },
    {
        "uuid": "cb1f0b4a1ca8266393dba1f2de096fc1",
        "title": "挽李中甫使君  其三",
        "author": "孙应时",
        "content": "发轫期行志，鸣琴最得民。\n渊鱼何用察，桑雉本来驯。\n可叹双旌暮，犹歌五袴新。\n谁为良吏传，吾欲表斯文。",
        "dynasty": "宋",
        "collection_info": null
    },
    {
        "uuid": "33c44bc5f672b57c5fdfe19a722a6030",
        "title": "挽李中甫使君  其四",
        "author": "孙应时",
        "content": "书卷平生事，篝灯静夜分。\n韵钧奏韩柳，黼黻补卿云。\n不鄙频挥麈，曾窥一运斤。\n词人嗟不遇，地下早修文。",
        "dynasty": "宋",
        "collection_info": null
    },
    {
        "uuid": "a6a776b5b0e0365358b7851c3288e5d6",
        "title": "挽李中甫使君  其五",
        "author": "孙应时",
        "content": "少日论心密，中年会面艰。\n相逢愈青眼，太息各苍颜。\n离合穷通裏，悲欢梦寐间。\n蒙园岁寒约，秋草泣空山。",
        "dynasty": "宋",
        "collection_info": null
    },
    {
        "uuid": "d563f82e95d63c40a495d2b2ba63dd3f",
        "title": "挽李中甫使君  其六",
        "author": "孙应时",
        "content": "忆奉先人窆，深勤长者车。\n哀辞推杰作，虞主为佳书。\n今日君仙去，秋阴我病余。\n莫酬三施重，缄泪洒幽墟。",
        "dynasty": "宋",
        "collection_info": null
    },
    {
        "uuid": "c813c2cdf8d91e1b4ba7f8956fec576b",
        "title": "和答张衡仲  其一",
        "author": "孙应时",
        "content": "志畧周公瑾，才名陆敬舆。\n可怜空老大，不敢问何如。\n松菊閒吟外，风波噩梦余。\n诸公自台省，吾復爱吾庐。",
        "dynasty": "宋",
        "collection_info": null
    },
    {
        "uuid": "b1ae53673343660bd19264e0a7c6ca69",
        "title": "和答张衡仲  其二",
        "author": "孙应时",
        "content": "我方开竹径，公肯屈篮舆。\n别去梦犹见，诗来锦不如。\n干坤愁思裏，风月醉眠余。\n会卜溪桥畔，邻墙小结庐。",
        "dynasty": "宋",
        "collection_info": null
    },
    {
        "uuid": "27822b4f78971cd3d028ac827ba79eca",
        "title": "送司马大亨赴遂昌宰",
        "author": "孙应时",
        "content": "蒲璧邦家重，苍山道路深。\n剸裁知唾手，拊字勉劳心。\n通鑑家传学，迂书坐右箴。\n故人情谊重，赠别比南金。",
        "dynasty": "宋",
        "collection_info": null
    },
    {
        "uuid": "db230e9aee374b686f280a7d762df194",
        "title": "清凉寺",
        "author": "孙应时",
        "content": "胜绝清凉寺，低迷德庆堂。\n崇阿纳遐景，遗蹟想前王。\n豪杰兵戈后，风流翰墨场。\n凭栏意何极，归鸟度斜阳。",
        "dynasty": "宋",
        "collection_info": null
    },
    {
        "uuid": "85e687bb7dea10ff8d637d1d9fe62c82",
        "title": "挽司马季若知郡  其一",
        "author": "孙应时",
        "content": "前日巴东守，中朝涑水家。\n风规踵清白，牍奏述忠嘉。\n鼎鼎名逾重，堂堂髮未华。\n如何空迭组，不见海陵瓜。",
        "dynasty": "宋",
        "collection_info": null
    },
    {
        "uuid": "a6b11b2c530bdf2a197c40198f88cd01",
        "title": "挽司马季若知郡  其二",
        "author": "孙应时",
        "content": "榘矱犹前辈，襟怀更古风。\n子孙娱谢傅，宾客爱山公。\n乔木千年思，晨星一瞬空。\n彬彬看祠事，盛德世无穷。",
        "dynasty": "宋",
        "collection_info": null
    },
    {
        "uuid": "a1ed3dbd6b26726acb7f1ca799477b5d",
        "title": "挽司马季若知郡  其三",
        "author": "孙应时",
        "content": "越绝枌榆社，吴陵松竹间。\n相亲逾骨肉，海见豁心颜。\n契阔今生死，萧条旧往还。\n春风数行泪，吹度镜湖山。",
        "dynasty": "宋",
        "collection_info": null
    },
    {
        "uuid": "22da00436199728b59755f7032a6ebef",
        "title": "送虞仲房赴潼川漕  其一",
        "author": "孙应时",
        "content": "夙昔青云上，谁令鬓髮苍。\n家声唐秘监，墨妙汉中郎。\n牢落山林久，间关道路长。\n西风足清啸，几日上瞿唐。",
        "dynasty": "宋",
        "collection_info": null
    },
    {
        "uuid": "d5cd926360307be3a0423d9a1f01494f",
        "title": "送虞仲房赴潼川漕  其二",
        "author": "孙应时",
        "content": "保障平时计，遐民力未宽。\n梓潼将漕险，廊庙择才难。\n江水东流急，秦山北顾寒。\n平沙八阵在，倚剑夕阳看。",
        "dynasty": "宋",
        "collection_info": null
    },
    {
        "uuid": "0ca022b58962270ab7a4172df3b8664e",
        "title": "送虞仲房赴潼川漕  其三",
        "author": "孙应时",
        "content": "小隠横溪胜，青山照眼高。\n芝兰春满痤，风雨醉挥毫。\n苦恨登门晚，深惭倒屣劳。\n公归佩荷橐，肯问及蓬蒿。",
        "dynasty": "宋",
        "collection_info": null
    },
    {
        "uuid": "91b0f0f14b68ea2fe2f5febe9a4cebca",
        "title": "又寄潼川漕仲房  其一",
        "author": "孙应时",
        "content": "巴蜀劳肤使，溪山隔岁华。\n一身知许国，万里岂忘家。\n腊雪装归辔，春风阅禁花。\n君王定前席，不必赋长沙。",
        "dynasty": "宋",
        "collection_info": null
    },
    {
        "uuid": "f48ed160cd2795c052b01c288aa7aaa3",
        "title": "又寄潼川漕仲房  其二",
        "author": "孙应时",
        "content": "郡县仍荒政，朝廷念远方。\n向来传诏札，不独戒戎羌。\n帝德干坤大，天聪日月光。\n边防须至计，社稷倚安疆。",
        "dynasty": "宋",
        "collection_info": null
    },
    {
        "uuid": "8b40fc9e0e00a7c5db220f76316e5934",
        "title": "又寄潼川漕仲房  其三",
        "author": "孙应时",
        "content": "鸿鴈天涯到，云泥未阔疎。\n汉卿来子墨，秦殿识中书。\n欲作辽东献，空惭楚地余。\n寒虫吟露草，此意合怜渠。",
        "dynasty": "宋",
        "collection_info": null
    },
    {
        "uuid": "3eb9ace68d1848dc8ed3538a807aed09",
        "title": "和诸葛行之",
        "author": "孙应时",
        "content": "相看各华髮，旧学更何疑。\n世事几反覆，人生半别熟。\n忍穷真有味，知命欲谁欺。\n我学陶元亮，君师荣启期。",
        "dynasty": "宋",
        "collection_info": null
    },
    {
        "uuid": "87b04a3ab638c329f2945d1f49b39719",
        "title": "和答陈传朋  其一",
        "author": "孙应时",
        "content": "羁愁阅寒暑，归梦耿晨昏。\n本意营三鬴，何如老一村。\n齿牙从世议，顶踵尚君恩。\n多谢知心友，相过得细论。",
        "dynasty": "宋",
        "collection_info": null
    },
    {
        "uuid": "9baa42381729b2cf5f224113f80f0a18",
        "title": "和答陈传朋  其二",
        "author": "孙应时",
        "content": "别来如一日，话着又三冬。\n信断悲鳞羽，情亲忆駏蛩。\n非君诗律妙，奈我客愁浓。\n嘆息青云器，谁能识仲容。",
        "dynasty": "宋",
        "collection_info": null
    },
    {
        "uuid": "0760aa67869f24f9d29e4f340151d89b",
        "title": "邵武李公晦方子佳士也以其祖澹轩先生吕之行实挽诗见示为作八句",
        "author": "孙应时",
        "content": "海内非无士，南中更有公。\n一门严礼范，十世笃儒风。\n不遇心何媿，虽亡道未穷。\n芝兰今鼎盛，天必报阴功。",
        "dynasty": "宋",
        "collection_info": null
    },
    {
        "uuid": "4c72e9339fb7f56ccd2b09e7d54b82d0",
        "title": "送张清叔主簿",
        "author": "孙应时",
        "content": "客路虽萍梗，心交真弟兄。\n悬知有时别，何忍独先行。\n綵服黄花酒，青云白玉京。\n寒蝉正凄切，回首得忘情。",
        "dynasty": "宋",
        "collection_info": null
    },
    {
        "uuid": "ab6b53e472d5c095c9a3c2a54d0507f5",
        "title": "悼周尧夫  其一",
        "author": "孙应时",
        "content": "勇义千钧力，虚怀万物容。\n材名称远大，俊杰霭游从。\n许可皆诸老，升闻到九重。\n惜哉言与位，大厦折乔松。",
        "dynasty": "宋",
        "collection_info": null
    },
    {
        "uuid": "6d53015c6ae947eae296adab1c4342a1",
        "title": "悼周尧夫  其二",
        "author": "孙应时",
        "content": "倾耳乡评旧，登门恨末繇。\n公今成梦觉，人共泣川流。\n剡水阴功远，山堂胜具留。\n喜观双玉树，接武在英游。",
        "dynasty": "宋",
        "collection_info": null
    },
    {
        "uuid": "1750925206dc5c9daa4c00aeff5ce369",
        "title": "挽诸葛寿之  其一",
        "author": "孙应时",
        "content": "幼学蒙题品，童心託弟兄。\n过从十年足，悃款一家情。\n无力宽贫病，传书隔死生。\n西风吹客泪，万里寸心明。",
        "dynasty": "宋",
        "collection_info": null
    },
    {
        "uuid": "5be5916377b6d71b52b04a7f2351f1bd",
        "title": "挽诸葛寿之  其二",
        "author": "孙应时",
        "content": "人物殊高朗，交游见直温。\n蝇头深故帙，麈尾富名言。\n憗不仪多士，犹令重一门。\n若耶溪上月，空復闭山村。",
        "dynasty": "宋",
        "collection_info": null
    },
    {
        "uuid": "3544ab5480e3749de136ed6674b072e4",
        "title": "挽诸葛寿之  其三",
        "author": "孙应时",
        "content": "命矣三年病，天乎百岁期。\n尸饔犹有母，传业更无儿。\n便作平生尽，空多国士知。\n增光在金友，人得记埙箎。",
        "dynasty": "宋",
        "collection_info": null
    },
    {
        "uuid": "75b4a0a9f7a03cb418d3b7a99e1ccbfd",
        "title": "挽莫子晋丈  其一",
        "author": "孙应时",
        "content": "我里谈耆旧，高门二百年。\n衣冠新族绪，龟筴故山川。\n家以儒相励，公于志独坚。\n九原疑不瞑，诸子更加鞭。",
        "dynasty": "宋",
        "collection_info": null
    },
    {
        "uuid": "f4c9eefdbd3cea8772dbb45673812fc5",
        "title": "挽莫子晋丈  其二",
        "author": "孙应时",
        "content": "少日从诸老，丁年重一乡。\n埙箎鸣正乐，兰玉秀成行。\n坐客多匡鼎，途人说郑庄。\n哀哀晚何事，衰病讫凄凉。",
        "dynasty": "宋",
        "collection_info": null
    },
    {
        "uuid": "4e2ceaf9d193fc81b3cb59f60472b5a6",
        "title": "挽莫子晋丈  其三",
        "author": "孙应时",
        "content": "吾父古君子，公家贤主人。\n一门常旅拜，三世极情亲。\n遗事今谁问，知心莫重陈。\n上林烟草绿，千里倍伤神。",
        "dynasty": "宋",
        "collection_info": null
    },
    {
        "uuid": "5549f077d3526b7e40d7b15849619cf8",
        "title": "挽胡子瑞  其一",
        "author": "孙应时",
        "content": "耆旧长庚月，斯人马少游。\n平生自绳尺，方寸不戈矛。\n细细巾箱字，琅琅灯火秋。\n子孙森满眼，赍志可无酬。",
        "dynasty": "宋",
        "collection_info": null
    },
    {
        "uuid": "ccb6bd59f36652b493ed25e25b5af797",
        "title": "挽胡子瑞  其二",
        "author": "孙应时",
        "content": "三十年间事，论交踵父兄。\n叩门时下榻，话旧各伤情。\n我亦华双鬓，君仍隔九京。\n滞留违一恸，肠断暮云横。",
        "dynasty": "宋",
        "collection_info": null
    },
    {
        "uuid": "b8c4576ab3b68ef3ec92eab712bad46c",
        "title": "挽叶无咎  其一",
        "author": "孙应时",
        "content": "诗酒平生事，风流六十翁。\n词人寻郑老，坐客爱车公。\n已惜漳滨卧，那堪冀北空。\n交情不论晚，为子泣西风。",
        "dynasty": "宋",
        "collection_info": null
    },
    {
        "uuid": "0294f0e16bd38e919f310f094da609c5",
        "title": "挽叶无咎  其二",
        "author": "孙应时",
        "content": "偃室多宾客，周南隔岁年。\n我穷甘悄悄，君义独悁悁。\n病着心何壮，书来墨尚鲜。\n含桃饷时节，一念一悽然。",
        "dynasty": "宋",
        "collection_info": null
    },
    {
        "uuid": "bd9817b51bd8b9e6b3a1f3f3ab623aae",
        "title": "挽先兄外舅施文子支使  其一",
        "author": "孙应时",
        "content": "天质全浑厚，乡评独老成。\n箕裘三叶盛，椿桂一时荣。\n宾席疑年少，官曹叹眼明。\n归来江路永，那忍望铭旌。",
        "dynasty": "宋",
        "collection_info": null
    },
    {
        "uuid": "a04fcc41b6ffae0305209c2c16dc659b",
        "title": "挽先兄外舅施文子支使  其二",
        "author": "孙应时",
        "content": "忆我元方在，钦公彦辅贤。\n艰难时款曲，孤寡共悲怜。\n契阔湖南幕，吁嗟绛县年。\n杜门违一恸，缄泪五云边。",
        "dynasty": "宋",
        "collection_info": null
    },
    {
        "uuid": "ca88d2368a4628ab947f54b3ff56056e",
        "title": "挽沈云夫",
        "author": "孙应时",
        "content": "我昔垂髫日，君来学雪斋。\n宁知重骨肉，借作老生涯。\n喜剧相过密，惊吁一病乖。\n平生此长别，雨泪独伤怀。",
        "dynasty": "宋",
        "collection_info": null
    },
    {
        "uuid": "b4069294ff003de1383fe7a846f7dbaa",
        "title": "寄通州徐居厚使君  其一",
        "author": "孙应时",
        "content": "珍重通州守，凝香足燕清。\n海风喧夜永，江日荡春明。\n未废青灯读，应添白髮生。\n长沙休赋鵩，归作汉公卿。",
        "dynasty": "宋",
        "collection_info": null
    },
    {
        "uuid": "53fb2d1fa6fa7fe687fcc9ed7e9f5ac2",
        "title": "寄通州徐居厚使君  其二",
        "author": "孙应时",
        "content": "久已安时论，狂因叹史才。\n及知前辈少，谁说过江来。\n日月閒难得，星霜老易催。\n阳秋百年事，作意莫迟回。",
        "dynasty": "宋",
        "collection_info": null
    },
    {
        "uuid": "810b25e9a6451f0dbd7ceb5e1e7dee5f",
        "title": "哭沈叔晦墓",
        "author": "孙应时",
        "content": "宿草遂如许，吾谁作九原。\n堂堂那有此，凛凛尚能存。\n日落松风迥，天清霜气暄。\n百年知己泪，洒泪欲何言。",
        "dynasty": "宋",
        "collection_info": null
    },
    {
        "uuid": "f40cb45dcec702aa52f411b93ba5bd7c",
        "title": "用韵戏简叔",
        "author": "孙应时",
        "content": "平生习主簿，泾渭极分明。\n学道深忘味，能诗新有声。\n弈宁论胜负，琴不计亏成。\n独怕春宵鴈，南来动别情。",
        "dynasty": "宋",
        "collection_info": null
    },
    {
        "uuid": "b65b44d88cbb69577dbcd199a9b8606f",
        "title": "早行",
        "author": "孙应时",
        "content": "畏暑装行早，江村鸡未鸣。\n林庐相远近，河汉正纵横。\n思眇关山迥，心依斗极明。\n小桥聊驻马，流水有佳声。",
        "dynasty": "宋",
        "collection_info": null
    },
    {
        "uuid": "dc71870145e4608e661b6edd52ceeaf7",
        "title": "入栈",
        "author": "孙应时",
        "content": "栈险名天下，吾行信所闻。\n落虹横绝壁，匹马上浮云。\n咫尺南北断，毫釐生死分。\n谁令钟邓辈，十万度秦军。",
        "dynasty": "宋",
        "collection_info": null
    },
    {
        "uuid": "e0a171f7148bc634299b60bdbd416a2c",
        "title": "客思",
        "author": "孙应时",
        "content": "竟作西江去，其如客思何。\n无情秋色老，不尽楚山多。\n且赋南蛮句，休怀下里歌。\n平生一柱观，明日得经过。",
        "dynasty": "宋",
        "collection_info": null
    },
    {
        "uuid": "9c5cf3761c7332005eb140147f30fb8d",
        "title": "八阵碛",
        "author": "孙应时",
        "content": "江近瞿唐急，沙从鱼腹横。\n千秋应有恨，八阵竟难平。\n望断青烟晚，愁边白鸟明。\n身微定何补，且復老躬耕。",
        "dynasty": "宋",
        "collection_info": null
    },
    {
        "uuid": "09fbf4b631bbfca974521159598606fe",
        "title": "寄咏东屯",
        "author": "孙应时",
        "content": "闻说东屯胜，诗仙有旧游。\n茅斋深翠竹，石径俯寒流。\n几杖千山月，鉏犂百顷秋。\n归途客酹酒，句法傥堪求。",
        "dynasty": "宋",
        "collection_info": null
    },
    {
        "uuid": "c448da7908f015f87966c336a5133bcb",
        "title": "和共父游青羊宫二首  其一",
        "author": "孙应时",
        "content": "野兴偶所惬，胜游聊一寻。\n双台隠空曲，万竹护清深。\n岚翠明巾屡，风香度笑吟。\n端能重载酒，尽日听鸣琴。",
        "dynasty": "宋",
        "collection_info": null
    },
    {
        "uuid": "fb44717762b5e9c1c246c57ebf9329ad",
        "title": "和共父游青羊宫二首  其二",
        "author": "孙应时",
        "content": "访古未云已，会心良独多。\n犹应趁风月，从此徧岷峨。\n万里澹秋色，一江明暮波。\n他年问鱼鸟，能復记相过。",
        "dynasty": "宋",
        "collection_info": null
    },
    {
        "uuid": "a889083f78eee7bf349114baf9ae8ab5",
        "title": "出成都西郊",
        "author": "孙应时",
        "content": "笑指西山去，萦纡傍水行。\n寒滩泻清浅，古木映疎明。\n雪意垂垂合，川光莽莽平。\n蹔将尘事隔，已復动诗情。",
        "dynasty": "宋",
        "collection_info": null
    },
    {
        "uuid": "efc095f4849e47c3e9141d295e964e32",
        "title": "自益昌为武兴之行",
        "author": "孙应时",
        "content": "独客行愈远，此儿真自痴。\n江流浩呼汹，栈路凛欹危。\n好鸟迎人处，凉风拂面时。\n山头破茅驿，索笔又题诗。",
        "dynasty": "宋",
        "collection_info": null
    },
    {
        "uuid": "2bbf1c2922dc01abaa2fc5c985cd5ec1",
        "title": "益昌僧寺静境轩",
        "author": "孙应时",
        "content": "落照久未夕，断云低不飞。\n孤舟上水急，归鸟度山微。\n萧飒天涯鬓，淋浪醉后衣。\n凭栏一笑去，客梦转头非。",
        "dynasty": "宋",
        "collection_info": null
    },
    {
        "uuid": "66b79fec06139299c973e22289025f28",
        "title": "武担山  其一",
        "author": "孙应时",
        "content": "北上武担寺，南临蜀锦园。\n风烟带城郭，禾黍半江村。\n今古本同梦，废兴那復论。\n惟应一坡竹，可共洗心言。",
        "dynasty": "宋",
        "collection_info": null
    },
    {
        "uuid": "02b98d6b3b1dc8da7aea203c963e6a06",
        "title": "武担山  其二",
        "author": "孙应时",
        "content": "小饮不成醉，清谈多所欣。\n秋声摇落日，野色乱寒云。\n心事长千载，腰围更几分。\n西风丛桂发，倚槛得相闻。",
        "dynasty": "宋",
        "collection_info": null
    },
    {
        "uuid": "a260bf7c97d971f918b724810993b914",
        "title": "武担西台和师文作",
        "author": "孙应时",
        "content": "西台在何许，秋草暮云间。\n十亩有余竹，一窗无数山。\n望远足离思，忧时多苦颜。\n相看终惜醉，更挈酒缾还。",
        "dynasty": "宋",
        "collection_info": null
    },
    {
        "uuid": "cb32b81a1ad14480ff9d95b4e8f73897",
        "title": "武担山感事  其一",
        "author": "孙应时",
        "content": "归心极江海，秋梦着丘园。\n鸥鹭白苹渚，牛羊黄叶村。\n古人真已远，世事渺难论。\n想见陶元亮，觞来不得言。",
        "dynasty": "宋",
        "collection_info": null
    },
    {
        "uuid": "982d4a0aef0075b020fd218df50be533",
        "title": "武担山感事  其二",
        "author": "孙应时",
        "content": "客裏愁如积，朝来意亦欣。\n鸣阶无宿雨，度隙有归云。\n且免泥盈尺，犹祈岁十分。\n中原念淮浙，不忍话传闻。",
        "dynasty": "宋",
        "collection_info": null
    },
    {
        "uuid": "81b2a706f8a2ceaa3bdff5e2f2e3731d",
        "title": "武担山感事  其三",
        "author": "孙应时",
        "content": "身不入莲社，意非同漆园。\n閒来阅风物，归去老山村。\n气味故相许，渊源须细论。\n灯前秋夜永，未可付忘言。",
        "dynasty": "宋",
        "collection_info": null
    },
    {
        "uuid": "73b8208a4156dce963ea0e2f282a88d4",
        "title": "武担山感事  其四",
        "author": "孙应时",
        "content": "襟怀能坦坦，色笑更欣欣。\n似道黄叔度，草玄扬子云。\n归舟真已具，别袂不能分。\n岁月愁边鴈，飞鸣报客闻。",
        "dynasty": "宋",
        "collection_info": null
    },
    {
        "uuid": "f12b674e78c4bf5eaea4e509d536eb51",
        "title": "冷副端招西郊赏樱桃",
        "author": "孙应时",
        "content": "喜趁林泉约，来同樱笋厨。\n绿阴浓欲滴，高竹静相扶。\n山晚月先上，人归鸟自呼。\n不辞拚一醉，此会两年无。",
        "dynasty": "宋",
        "collection_info": null
    },
    {
        "uuid": "4768c84f80eb8869ee41fededab498fd",
        "title": "新滩见桃杏书事",
        "author": "孙应时",
        "content": "今晨明客眼，桃杏照江红。\n鸟咔苍山曲，人声翠竹中。\n独游空远思，一笑负春风。\n便想荆州道，簪花醉渚宫。",
        "dynasty": "宋",
        "collection_info": null
    },
    {
        "uuid": "65de1fba76541a59fd89e0aecb9525c1",
        "title": "万景楼三首用韵  其一",
        "author": "孙应时",
        "content": "皛皛三江水，岹岹百尺楼。\n云山接南诏，风景冠西州。\n徙倚干坤大，徘徊岁月流。\n明朝怅回首，湖海一归舟。",
        "dynasty": "宋",
        "collection_info": null
    },
    {
        "uuid": "be57452bc207e96f6b475df359b423f5",
        "title": "万景楼三首用韵  其二",
        "author": "孙应时",
        "content": "德润连城璧，文工五凤楼。\n不愁来蜀徼，政喜识荆州。\n世久欺儒素，人当问品流。\n平生郭有道，得共李公舟。",
        "dynasty": "宋",
        "collection_info": null
    },
    {
        "uuid": "ec972e8f11ef8921cceafcb50485f844",
        "title": "万景楼三首用韵  其三",
        "author": "孙应时",
        "content": "阮籍少青眼，元龙思卧楼。\n与君非俗士，为我望神州。\n明月不可问，长江空自流。\n悠悠復何道，行止一虚舟。",
        "dynasty": "宋",
        "collection_info": null
    },
    {
        "uuid": "b4d2b31d298f1abbb379097bc8438b23",
        "title": "自东屯夜还舟中",
        "author": "孙应时",
        "content": "白帝水云暗，东屯灯火归。\n春泥悭弊屐，山雨湿征衣。\n远役谅难践，胜情那得违。\n关城吏相笑，痴绝似君稀。",
        "dynasty": "宋",
        "collection_info": null
    },
    {
        "uuid": "2d6788be1f62b3f6fd53398a1e23c7e6",
        "title": "舟宿莫城",
        "author": "孙应时",
        "content": "泽国寒初重，霜天晚自温。\n孤舟一杯酒，斜月数家村。\n美睡聊相补，劳生得更论。\n烛湖疑在眼，灯火闭柴门。",
        "dynasty": "宋",
        "collection_info": null
    },
    {
        "uuid": "00201286a17a36d6013e8a8b6534d33e",
        "title": "阻风泊归舟游浄众寺",
        "author": "孙应时",
        "content": "日落风更起，江头船不行。\n凄凉大夫宅，萧瑟故王城。\n一醉重楼晚，千秋万古情。\n愁边动寒角，夜久意难平。",
        "dynasty": "宋",
        "collection_info": null
    },
    {
        "uuid": "e5220a2c32132aecf91108d3573049ef",
        "title": "道中寄同舍  其一",
        "author": "孙应时",
        "content": "风声捲芦竹，雪意满江天。\n水落石可数，沙寒鸥自眠。\n回头渺城郭，留眼寄山川。\n老去重来否，吟余一惘然。",
        "dynasty": "宋",
        "collection_info": null
    },
    {
        "uuid": "40ccb813deb197f9047d2268c17142ac",
        "title": "道中寄同舍  其二",
        "author": "孙应时",
        "content": "山色忽相送，江流不作声。\n别怀初酒醒，病骨更寒侵。\n一笑已昨梦，百年明此心。\n故人应念我，数肯寄嘉音。",
        "dynasty": "宋",
        "collection_info": null
    },
    {
        "uuid": "8f8f2b4237bd02373cc9cb20d4204506",
        "title": "寄李允蹈",
        "author": "孙应时",
        "content": "相遇吴陵日，如登单父台。\n了知心尚在，不忍首重回。\n明月人千里，春风酒一杯。\n缄诗凭驿使，持当岭头梅。",
        "dynasty": "宋",
        "collection_info": null
    },
    {
        "uuid": "536eb1415c4ba59c702e30098eb1cb79",
        "title": "舟中晚思",
        "author": "孙应时",
        "content": "山郡寒仍少，江村晚易昏。\n梅花浑雪色，树影半云根。\n远役竟何事，壮怀谁与论。\n布帆无恙在，长啸下荆门。",
        "dynasty": "宋",
        "collection_info": null
    },
    {
        "uuid": "b6bd25413638531973c47cc086bcaed2",
        "title": "寄王明叔提干  其一",
        "author": "孙应时",
        "content": "万里锦官城，经年託友生。\n笑谈元不数，心迹故难并。\n别酒梅花粲，追途江月明。\n书来犹缱绻，三叹故人情。",
        "dynasty": "宋",
        "collection_info": null
    },
    {
        "uuid": "976db40dac14085f5d70348153a780a7",
        "title": "寄王明叔提干  其二",
        "author": "孙应时",
        "content": "我去日以远，君留谁与居。\n难忘畴昔意，故有圣贤书。\n窗几深潇洒，尘埃痛扫除。\n入官纷万事，濠上有游鱼。",
        "dynasty": "宋",
        "collection_info": null
    },
    {
        "uuid": "37284ae2de4e7bcbe1e6afa2ee38de64",
        "title": "三月八日挈家赴官常熟",
        "author": "孙应时",
        "content": "又别吾庐去，从今復几回。\n宦情真漫尔，世路亦悠哉。\n事业鱼千里，文章水一不。\n公田定难必，早拟赋归来。",
        "dynasty": "宋",
        "collection_info": null
    },
    {
        "uuid": "67c32dc3c94483db9e59652c94613065",
        "title": "九日偕同寮至破山还饮誓清亭是日早雨寻霁自余至官三见菊花节常会于誓清因成二诗志之  其一",
        "author": "孙应时",
        "content": "佳节强人意，清樽洗俗愁。\n乍收桐叶雨，放出菊花秋。\n眼底山川胜，吟边草树幽。\n西风还正帽，一笑忆荆州。",
        "dynasty": "宋",
        "collection_info": null
    },
    {
        "uuid": "2238dff77ef7e7d9406cf59ee11117fa",
        "title": "九日偕同寮至破山还饮誓清亭是日早雨寻霁自余至官三见菊花节常会于誓清因成二诗志之  其二",
        "author": "孙应时",
        "content": "九日仍良宴，三年记此亭。\n寒花还粲粲，衰鬓转星星。\n薄宦惊离合，浮生任醉醒。\n明年应话我，千里越山青。",
        "dynasty": "宋",
        "collection_info": null
    },
    {
        "uuid": "f8e9013aadc56891dbf41ec8c62c64fa",
        "title": "送别舜卿少府  其一",
        "author": "孙应时",
        "content": "官似南昌隠，人传东野诗。\n才优解牛刃，笔妙画沙锥。\n谈笑千人敌，飞胜万里期。\n大门香一炷，他日看扬眉。",
        "dynasty": "宋",
        "collection_info": null
    },
    {
        "uuid": "994e3e4f0aa154a4e5c14d8ada88790e",
        "title": "送别舜卿少府  其二",
        "author": "孙应时",
        "content": "人道琴川上，年来聚德星。\n端能几日月，已復散云萍。\n老我头先白，期君眼最青。\n时能遣佳句，千时慰林垧。",
        "dynasty": "宋",
        "collection_info": null
    },
    {
        "uuid": "8fe2e158c4a39b97a50549cdfae79168",
        "title": "送苏赞府梵满秩",
        "author": "孙应时",
        "content": "今日崔斯立，先门苏少公。\n九流清似镜，一坐凛生风。\n倾盖难为别，挥毫记所蒙。\n琳琅谁具荐，早献大明宫。",
        "dynasty": "宋",
        "collection_info": null
    },
    {
        "uuid": "2ebc3cd93a4ab573a052d7b64591c008",
        "title": "寄孙正字",
        "author": "孙应时",
        "content": "万里来还去，能忘问启居。\n休寻弔湘赋，早就过江书。\n身健何妨晚，名高勿苦疎。\n房湖风雨榻，独夜意何如。",
        "dynasty": "宋",
        "collection_info": null
    },
    {
        "uuid": "b7dd763622866385ba9e899a1a62e4c4",
        "title": "春日书事",
        "author": "孙应时",
        "content": "老与春无分，慵于世转疎。\n不陪年少饮，久绝故人书。\n笔研蛛丝底，家山蝶梦余。\n海棠花正发，风雨定何如。",
        "dynasty": "宋",
        "collection_info": null
    },
    {
        "uuid": "cb85f4586f61e2dc14bfa3350db062b9",
        "title": "新毗陵守王立之书来以诗答之蜀中同寮也",
        "author": "孙应时",
        "content": "俯仰三年梦，差池万里归。\n双鱼蒙记忆，五马庆光辉。\n且说还家乐，休论与世违。\n平生岁寒约，搔首重依依。",
        "dynasty": "宋",
        "collection_info": null
    },
    {
        "uuid": "fa08ec09da73b6ecdd13c6a72c4b0670",
        "title": "和答周次山送行  其一",
        "author": "孙应时",
        "content": "衡宇归来后，缾储不愿余。\n兴公遂初赋，叔夜绝交书。\n已怯伤弓翼，犹欢涸澈鱼。\n春风到兰室，隠几正如如。",
        "dynasty": "宋",
        "collection_info": null
    },
    {
        "uuid": "f870a8ac8600e4cf8d62a022960824b1",
        "title": "和答周次山送行  其二",
        "author": "孙应时",
        "content": "我失从君别，君应话我归。\n亲年浑鹤髮，家具只牛衣。\n耳不关时论，心知悟昨非。\n晨羞何所欠，菜甲雨新肥。",
        "dynasty": "宋",
        "collection_info": null
    },
    {
        "uuid": "3705302e92f385ddeca98c144998d8fa",
        "title": "和答周次山送行  其三",
        "author": "孙应时",
        "content": "籍甚多闻友，非徒一字师。\n可人徐孺子，爱客郑当时。\n苦意频携酒，相过共话诗。\n琼瑶何日报，松竹岁寒期。",
        "dynasty": "宋",
        "collection_info": null
    },
    {
        "uuid": "188932a4db9944356a2bcd643a2f07a4",
        "title": "挽徐居厚寺簿  其一",
        "author": "孙应时",
        "content": "海内标元礼，毫端跨子长。\n学如开武库，材可壮明堂。\n忧患双蓬鬓，功名一郡章。\n汗青须好传，公死未应亡。",
        "dynasty": "宋",
        "collection_info": null
    },
    {
        "uuid": "2146678dbf72c4620f0f003fffd1945a",
        "title": "挽徐居厚寺簿  其二",
        "author": "孙应时",
        "content": "始见偏何晚，新知不太深。\n书来浑一束，情厚有兼金。\n悄悄中宵别，哀哀万古心。\n有怀终挂剣，雪涕独难禁。",
        "dynasty": "宋",
        "collection_info": null
    },
    {
        "uuid": "9e56a1f8f6dbccbfdde47c7dfb288a66",
        "title": "挽周南夫寺簿  其一",
        "author": "孙应时",
        "content": "越绝佳岩壑，由来说剡中。\n风流应未远，人物正推公。\n遽作辰龙梦，真疑冀马空。\n庆源端有属，列戟看西东。",
        "dynasty": "宋",
        "collection_info": null
    },
    {
        "uuid": "8423891106c284ccf7a1d6bb508de3f9",
        "title": "挽周南夫寺簿  其二",
        "author": "孙应时",
        "content": "袖手何淹久，神情愈澹然。\n琴书消永日，齿髮任流年。\n落落平生事，区区九寺联。\n时人空叹息，宁足尽公贤。",
        "dynasty": "宋",
        "collection_info": null
    },
    {
        "uuid": "48d4dbb4660d0bb2f391fb89750a0fd9",
        "title": "挽周南夫寺簿  其三",
        "author": "孙应时",
        "content": "早岁儒风唱，中年德望尊。\n行藏真玉洁，容色自春温。\n天与清名剩，人钦大雅存。\n寥寥今孰继，积庆在于门。",
        "dynasty": "宋",
        "collection_info": null
    },
    {
        "uuid": "6872608607d7d55152312243439ddd9d",
        "title": "挽周南夫寺簿  其四",
        "author": "孙应时",
        "content": "狱寺平反助，仪曹簿正明。\n嘉猷新入告，天语重恩荣。\n起滞方如此，论功百未成。\n茫茫天理昧，叹惜恨难平。",
        "dynasty": "宋",
        "collection_info": null
    },
    {
        "uuid": "1cfb685d74a55a1b7f4c01fb9997d6f3",
        "title": "挽方躬明运使  其一",
        "author": "孙应时",
        "content": "少学真山立，中年久陆沉。\n斗牛光淡荡，湖海气雄深。\n晚节储边策，平生许国心。\n呜呼死诸葛，松柏坐萧森。",
        "dynasty": "宋",
        "collection_info": null
    },
    {
        "uuid": "759d8c3211ace960c5d6e5f4230d0974",
        "title": "挽方躬明运使  其二",
        "author": "孙应时",
        "content": "经济书生意，功名世路难。\n三言能有虎，一篑不成山。\n春雨淮田沃，秋风楚塞单。\n空余公论在，往事杳谁攀。",
        "dynasty": "宋",
        "collection_info": null
    },
    {
        "uuid": "34e7561edcca5f225d0a655719b5deee",
        "title": "挽钱仲耕运使  其一",
        "author": "孙应时",
        "content": "乐易无畦畛，宽平不细苛。\n人才随世狭，时望独公多。\n献纳开丹禁，风神照紫荷。\n谁令终远外，百岁转蓬科。",
        "dynasty": "宋",
        "collection_info": null
    },
    {
        "uuid": "512b6c38e98a974d871aafa728afe4b1",
        "title": "挽钱仲耕运使  其二",
        "author": "孙应时",
        "content": "濒海安盐筴，潢池息盗兵。\n上常高计画，公不谓功名。\n恻怛忧民志，驱驰报国情。\n双溪最遗爱，歌颂未收声。",
        "dynasty": "宋",
        "collection_info": null
    },
    {
        "uuid": "7d564d344952ea529a9e8c225f14c030",
        "title": "挽钱仲耕运使  其三",
        "author": "孙应时",
        "content": "族廪规模大，乡评德义尊。\n家传忠孝旧，国頼典刑存。\n曷不登三寿，嗟谁起九原。\n晚生长自恨，早失拜龙门。",
        "dynasty": "宋",
        "collection_info": null
    },
    {
        "uuid": "3dc2d94ec5dcdf7cbcf90b67bd421d4e",
        "title": "挽沈叔晦国录  其一",
        "author": "孙应时",
        "content": "人物今能几，公才谁不如。\n时情容见嫉，天意亦成虚。\n千载格心学，平生流涕书。\n一言终不吐，寒日闭幽墟。",
        "dynasty": "宋",
        "collection_info": null
    },
    {
        "uuid": "0d4beebdd20e10250f4cefbfa300225c",
        "title": "挽沈叔晦国录  其二",
        "author": "孙应时",
        "content": "庭诤汲长孺，官师萧望之。\n士能令国重，吾意匪公谁。\n朱绂江湖远，苍颜疾病衰。\n堂堂竟如此，造物尔胡为。",
        "dynasty": "宋",
        "collection_info": null
    },
    {
        "uuid": "4dbabbaa651196fa72c3134fff5019da",
        "title": "挽沈叔晦国录  其三",
        "author": "孙应时",
        "content": "请益从公久，忘年爱我深。\n龙阿星斗气，梅竹雪霜心。\n回首南湖侣，伤怀流水音。\n九原那可作，千里坐悲吟。",
        "dynasty": "宋",
        "collection_info": null
    },
    {
        "uuid": "d831321a0935b2928877e2cba40db602",
        "title": "挽刘宣义  其一",
        "author": "孙应时",
        "content": "叹息经纶策，山林弃此翁。\n独余平日事，全见古人风。\n兰玉家庭美，诗书岁晚功。\n闾门他日过，人说汉于公。",
        "dynasty": "宋",
        "collection_info": null
    },
    {
        "uuid": "5594b2498d977eb280947066d632aa49",
        "title": "挽刘宣义  其二",
        "author": "孙应时",
        "content": "令子论交重，三年为此来。\n仪容亲几杖，笑语侍尊罍。\n今日临归路，伤心哭夜台。\n善人常罕见，宁独为公哀。",
        "dynasty": "宋",
        "collection_info": null
    },
    {
        "uuid": "6fdb49f4cc94927a3e84aae23fec7abd",
        "title": "挽应宣义",
        "author": "孙应时",
        "content": "书史平生好，山林岁晚心。\n逸才逢世偶，清誉服人深。\n有子能攀桂，传家匪遗金。\n佳城合双剑，松柏旧萧森。",
        "dynasty": "宋",
        "collection_info": null
    },
    {
        "uuid": "c71dcc687ddd45b9f1f463cac5cad4fb",
        "title": "上皇八十庆寿赦书至海陵敬成三十二韵",
        "author": "孙应时",
        "content": "禹迹干坤旧，尧天日月新。\n龙躔临丙午，凤历首庚辰。\n卦直三阳泰，时通万物屯。\n暖音鸣嶰律，淑气鼓鸿钧。\n奕叶炎精旺，重光帝位真。\n昌期周一纪，正统接千春。\n盛事当今最，闳休受命申。\n慈皇跻八秩，天子寿双亲。\n宝册尊名衍，璇霄庆典陈。\n昕朝移警跸，法仗翼簪绅。\n晴日明黄道，和风度紫宸。\n欢声拥都市，喜色动君臣。\n陛戟三呼迥，箫韶九奏均。\n玉巵前肃穆，天语听温淳。\n拜舞班行退，邮传诏令谆。\n丰章加等列，旷泽浃兵民。\n三殿承颜邃，重孙奉酒频。\n欢娱留晷景，跪起用家人。\n礼乐清都表，辉华率土滨。\n仪刑知子职，命赐侈君仁。\n即事论今昔，储祥轶混沦。\n陶姚非与子，文武尚臣辛。\n笑乐徒夸汉，规为陋袭秦。\n大安惭养志，西内益伤神。\n孰与深慈孝，昭哉绝配邻。\n内朝兼燕喜，视膳极常珍。\n家法长忠厚，渊衷愈畏寅。\n庙郊歆悦豫，宗社巩持循。\n世已歌天保，皇应感召旻。\n百年余蛊弊，一日待经纶。\n雠敌终禽馘，神州復广轮。\n莫留毫髮恨，作颂勒坚珉。",
        "dynasty": "宋",
        "collection_info": null
    },
    {
        "uuid": "c13c1af2e7fd7200e4b35a8b57d45198",
        "title": "送朱仲微使君赴阙",
        "author": "孙应时",
        "content": "声迹周行旧，人门汉相延。\n谢宗康乐在，阮侄仲容贤。\n文献羣公侧，风流晚辈先。\n天资超瑑玉，心量极澄渊。\n世故虽游刃，荣途独缓鞭。\n风霜饱经历，岁月起联翩。\n奏牍留天听，鸣镳拜日边。\n一麾纡郡组，两地冠淮壖。\n巢坞江湖会，吴陵海泽偏。\n阳公优抚字，山甫重蕃宣。\n秋月沧浪底，春风草木前。\n近名辞赫赫，直道守平平。\n襦袴歌千里，丝纶锡九天。\n别帆催入觐，祖席叹登仙。\n详试谙冯翊，深褒属颍川。\n径须持紫橐，应不坠青毡。\n世道千龄远，人情百虑牵。\n关心眷河雒，努力补陶甄。\n窭迹来蓬筚，微芳託蕙荃。\n一枝容吏隠，三鬴慰亲年。\n借寇知难请，依刘敢自怜。\n鑪锤思旧物，倘问及林泉。",
        "dynasty": "宋",
        "collection_info": null
    },
    {
        "uuid": "f0b4cde70bbe415c799e1ed821391f28",
        "title": "挽汪克之给事母程夫人",
        "author": "孙应时",
        "content": "黟水衣冠盛，汪程甲一州。\n世贤钟上寿，家范袭芳休。\n右府尊章重，嫔闺法度修。\n苹蘩祗祀事，枌堇媚肴羞。\n勤约饶经理，慈祥徧抚柔。\n齐眉友琴瑟，断织戒箕裘。\n郗桂遇辉赫，潘舆饱宦游。\n金章严侍膝，綵服称遨头。\n迭嶂双溪晓，千岩万壑秋。\n平反间笑语，燕喜溢歌讴。\n九秩童颜在，三朝宠渥稠。\n一毫宁復憾，五福更谁俦。\n鸾影合尘鑑，龙藏乐故丘。\n高门余善庆，衮衮正公侯。",
        "dynasty": "宋",
        "collection_info": null
    },
    {
        "uuid": "1c1243c460f28974082295d1aaf51b37",
        "title": "赵仲礼示达庵唱酬次韵",
        "author": "孙应时",
        "content": "旭旦羣阴豁，春阳万壑融。\n八荒双眼界，千圣一家风。\n不必寻玄妙，宁须泥苦空。\n本来无见解，何处觅神通。\n谷粟饥为药，雷霆听或聋。\n鸢鱼均自适，虎鼠竟谁雄。\n轩冕因时贵，箪瓢有命穷。\n诗书休发冢，谈笑任关弓。\n陶令琴三弄，徐公酒一中。\n浮云容易改，明月古今同。\n上达真无累，纤瑕早自攻。\n论心逢益友，刮目庆新功。\n台阁须公子，山林付老翁。\n岁寒寻此话，一笑烛湖东。",
        "dynasty": "宋",
        "collection_info": null
    },
    {
        "uuid": "85a26ba8cf7f2d2b93fb859d292d3813",
        "title": "陪戎州范守阎倅饮涪翁溪纪事",
        "author": "孙应时",
        "content": "元佑人何负，黄郎昔此居。\n江山愁思裏，风景醉吟余。\n问俗夸遗事，开荒想旧庐。\n岩姿自奇怪，谷响故清虚。\n鸟语传沽酒，猿吟忆荷锄。\n文章喧宇宙，谈笑狎樵渔。\n小德长携杖，元明阙寄书。\n生涯竟流落，谤誉久乘除。\n士固难逃世，天宁独困渠。\n朝廷重日月，河雒痛丘墟。\n事往真云已，神游信所于。\n溪名虽发越，林影尚萧疎。\n佳致归商畧，成规易补苴。\n春堤要杨柳，夏渚待芙蕖。\n名胜新开府，风流得贰车。\n追游方自此，雅尚不愁予。\n天际归舟远，江干掺袂初。\n明年记狂客，万里报何如。",
        "dynasty": "宋",
        "collection_info": null
    },
    {
        "uuid": "76599d3d6471f550b41ab9bdd94bc8a2",
        "title": "佑侄初赴乡举吾家读书三世至此侄纔七人作十八韵诲之",
        "author": "孙应时",
        "content": "家学今三世，儒流甫七人。\n生涯元窭悴，存没几酸辛。\n父干真吾责，孙枝见汝新。\n提携从总丱，成长及冠巾。\n幸有源流正，应先器质醇。\n绪余虽耳染，缘饰匪天真。\n黄卷心怀古，青灯坐达晨。\n定无钱使鬼，当见笔如神。\n科目诚沿袭，朝家重选抡。\n桂分清夜月，花趁曲江春。\n此日云霄路，他年柱石臣。\n成功期济世，私喜固荣亲。\n俗薄堪长笑，才轻不自珍。\n胮肛夸小技，屑窣较微尘。\n努力初濡翰，驰心谨问津。\n利名卑汲汲，教诲实谆谆。\n莫滥齐庭吹，空惭越里颦。\n裁诗不尽意，持付合书绅。",
        "dynasty": "宋",
        "collection_info": null
    },
    {
        "uuid": "0117cca9c07fb33d75ddbea273e8e683",
        "title": "恭和家大人鬻田训子诗韵",
        "author": "孙应时",
        "content": "凶年满目竈无烟，籴贵家贫且鬻田。\n虽暂忧饥茅屋下，终期射策玉墀前。\n文辞华实宜撑腹，际运穷通一任天。\n有志会须能卒事，岂令久困握空拳。",
        "dynasty": "宋",
        "collection_info": null
    },
    {
        "uuid": "e908d30ba59c0a07968cd920119d02c4",
        "title": "二月二十五日同赵景孟胡晋远游四明山",
        "author": "孙应时",
        "content": "乍晴天宇莹无尘，短策轻衫发兴新。\n过鸟一声如劝客，青山万迭总迎人。\n回头便与氛埃隔，入眼真于水石亲。\n尽意登临休计日，此行端不负芳春。",
        "dynasty": "宋",
        "collection_info": null
    },
    {
        "uuid": "6b8e0b8e4f662d6df76687c7e5aece79",
        "title": "杖锡山",
        "author": "孙应时",
        "content": "万杉夹道磴千盘，岩水溪风彻骨寒。\n坐久云烟过庭角，睡余星斗转阑干。\n登临不尽山川险，景物无穷世界宽。\n会得人生安乐法，不须禅板与蒲团。",
        "dynasty": "宋",
        "collection_info": null
    },
    {
        "uuid": "45518f881f8088d7ed35c37c7b669b13",
        "title": "和景孟宿山中",
        "author": "孙应时",
        "content": "倦行白雨翠云中，投宿禅房听晓钟。\n弹压山川诗未老，留连岩壑兴何浓。\n回看尘世频三叹，上彻天关更几重。\n径欲乘风此仙去，时时笙鹤下前峰。",
        "dynasty": "宋",
        "collection_info": null
    },
    {
        "uuid": "f68d1f252e240b0f5971bfe4a5177edd",
        "title": "登仙木",
        "author": "孙应时",
        "content": "刘樊蝉蜕此登仙，老木当年已插天。\n玉骨半枯犹秀润，苍皮新长已荣鲜。\n蟠桃时熟三千岁，铜狄重摩五百年。\n化鹤未归山寂寂，徘徊谁与问因缘。",
        "dynasty": "宋",
        "collection_info": null
    },
    {
        "uuid": "7f0e12e2d2aedc228f757885a9caeb0f",
        "title": "和景孟山行",
        "author": "孙应时",
        "content": "翛然身在妙高峰，下有雷霆走白龙。\n已觉仙风换肌骨，更无尘土到心胸。\n悠悠今古三千劫，莽莽山川几万重。\n云北云南一长啸，为留余响振岩松。",
        "dynasty": "宋",
        "collection_info": null
    },
    {
        "uuid": "7dd8a694f36798b6b97d3965b87ba1b5",
        "title": "雪窦妙高峰诗",
        "author": "孙应时",
        "content": "绝壑高崖面面雄，一峰孤起白云中。\n山连飞瀑斜通寺，人在危亭半倚空。\n把酒登临非易得，题诗摹写最难工。\n谁知妙意无穷尽，都在幽人一笛风。",
        "dynasty": "宋",
        "collection_info": null
    },
    {
        "uuid": "46a25ccbbf67b3df8a29a0edd924c925",
        "title": "尉黄岩任满家大人先归作诗以示恭次元韵",
        "author": "孙应时",
        "content": "瓜熟青门好去官，此身如繫欲行难。\n望随鸿鴈春风北，梦绕庭闱夜月寒。\n即是抱琴归栗里，未能骑马向长安。\n萧条甘旨应无计，好在藜羹日厌餐。",
        "dynasty": "宋",
        "collection_info": null
    },
    {
        "uuid": "ae0d99ba1013150ccb0ef461ef74f4d0",
        "title": "恭次家大人初抵海陵官舍元韵  其一",
        "author": "孙应时",
        "content": "扁舟祖饯出西陵，千里经行小作程。\n樽俎笑谈多雅故，江湖霜日久晴明。\n只今斗室寒厅夜，任听回风急雪声。\n天报双亲占后福，绝交何畏孔方兄。",
        "dynasty": "宋",
        "collection_info": null
    },
    {
        "uuid": "1b3a2bd538fc0c7b1ae2913bba9741ee",
        "title": "恭次家大人初抵海陵官舍元韵  其二",
        "author": "孙应时",
        "content": "灌园何必学于陵，吾事胸中有准程。\n三鬴宦游甘寂寞，百年心迹定分明。\n逍遥朱墨尘埃外，娱戏文章金石声。\n侍奉亲闱有余乐，不惭宜弟更宜兄。",
        "dynasty": "宋",
        "collection_info": null
    },
    {
        "uuid": "1bc03fb34b56f0716c7c1f55339b6a46",
        "title": "恭次家大人初抵海陵官舍元韵  其三",
        "author": "孙应时",
        "content": "风饕雪虐苦侵陵，已免寒舟问水程。\n苇屋虚檐交夜气，边城疎鼓逗天明。\n囊空尚可充饥色，官冷何妨远市声。\n且办新篘供一笑，竹君清绝对梅兄。",
        "dynasty": "宋",
        "collection_info": null
    },
    {
        "uuid": "69ea28d4bdcf6a554dc64097b11b4508",
        "title": "仲兄生日家大人作诗恭次元韵",
        "author": "孙应时",
        "content": "恭承弧矢射芳晨，三纪风光又一春。\n深喜团圞娱父母，何当合沓燕宾亲。\n百年好共成门户，千万宁忧欠宅邻。\n满酌期兄增壮志，相携平步上星辰。",
        "dynasty": "宋",
        "collection_info": null
    },
    {
        "uuid": "d07dd43f6891d267e2b644d751ed6af5",
        "title": "邑人李子宽公绰以所着十说及论孟解相示极有可敬而老且贫只一子又丧之遂为无告之民復以诗见投览之悽然赠以八句",
        "author": "孙应时",
        "content": "少日胸中万丈虹，着书老尚有新功。\n同乡我惜知君晚，善士天胡赋此穷。\n无椁去年悲孔鲤，有家何地客梁鸿。\n秋风萧瑟行吟裏，应有中郎识爨桐。",
        "dynasty": "宋",
        "collection_info": null
    },
    {
        "uuid": "dcaff51464c251881ee52c131dc77ad3",
        "title": "用韵赠李恭父",
        "author": "孙应时",
        "content": "浮云富贵适堪怜，烈士襟期定不然。\n拭目去为三岛客，此心莫负九重天。\n虽云小草容同味，敢与昌阳较引年。\n下直如寻故人梦，书来同我钓鱼船。",
        "dynasty": "宋",
        "collection_info": null
    },
    {
        "uuid": "150ef7d5c0a87a2759874a5d21a955e9",
        "title": "赠策选军将张仲举其父故居吾乡与先君游也",
        "author": "孙应时",
        "content": "铁马横戈三十秋，天涯肯忘旧交游。\n看君材气万人敌，何日关河一战收。\n判把身心专报国，不忧骨相晚封侯。\n尊前感动书生恨，听说当年下宿州。",
        "dynasty": "宋",
        "collection_info": null
    },
    {
        "uuid": "540aa528ee4655e7ce20d296dd6a23c4",
        "title": "赠杜子真",
        "author": "孙应时",
        "content": "轩然意气决浮云，见子真堪辟楚氛。\n未许坐驰能万里，故应守约对三军。\n磨礲心事须经历，斟酌人情有见闻。\n且办工夫成郢质，可无老手为挥斤。",
        "dynasty": "宋",
        "collection_info": null
    },
    {
        "uuid": "c0922684a376b121e5051e43d9c4a105",
        "title": "送赵舜臣知温州",
        "author": "孙应时",
        "content": "闽岭淮堧忆细侯，更烦东作谢公州。\n清规已出百城上，仁气便销千里愁。\n好去綵衣娱寿斚，归来紫橐奉宸旒。\n马前鴈荡风烟裏，几许新诗答素秋。",
        "dynasty": "宋",
        "collection_info": null
    },
    {
        "uuid": "7664f37c15d7a7a4c1af17ee5bcf613a",
        "title": "黄岩郑瀛子仙弱冠入太学五上书论时事以直闻于时老犹不衰客游海陵馆于余一月乃去作诗送之郑方谋少官田故有章末之戏",
        "author": "孙应时",
        "content": "分手三年不易逢，一觞淮海酹西风。\n书生君独忧当世，末路人谁识此翁。\n故国青山愁夜鹤，孤舟白髮映秋蓬。\n归欤束缚公车疏，努力豚蹄祝岁丰。",
        "dynasty": "宋",
        "collection_info": null
    },
    {
        "uuid": "543ea54494ad216218eb8d7583e81f92",
        "title": "和答吴尉俞灏商卿见赠因用韵送行",
        "author": "孙应时",
        "content": "去去瀛洲蜕骨仙，旧游还似九江传。\n尘埃下视三千界，文字勤追二百年。\n宦达有时聊尔耳，才难自古不其然。\n临分更吐平生话，有底閒愁到酒边。",
        "dynasty": "宋",
        "collection_info": null
    },
    {
        "uuid": "c7fea3433b0e2fbdc508d559adc4ab4c",
        "title": "送池子文",
        "author": "孙应时",
        "content": "巾山秋思俯晴江，樽酒怀人惜异邦。\n千里谁能携客枕，一灯还此对寒窗。\n圣门莫忘心期远，文鼎何妨笔力扛。\n去去成名深自警，白云飞处倚门双。",
        "dynasty": "宋",
        "collection_info": null
    },
    {
        "uuid": "1b8a4a11bf8e9890e8067f761ad73a29",
        "title": "再和商卿",
        "author": "孙应时",
        "content": "近识城南吴市仙，千岩活句得真传。\n令人向壁卧三日，悔我读书空十年。\n樽酒细论还得否，风帆欲去独依然。\n从今千里清秋梦，长在高山流水边。",
        "dynasty": "宋",
        "collection_info": null
    },
    {
        "uuid": "87f48acf5537f23f6e8dad4ad22f4e50",
        "title": "九日与沈叔晦季文王仲举登鄞城",
        "author": "孙应时",
        "content": "城上西风草欲霜，登临聊不负重阳。\n江山远近秋容老，云树参差野意长。\n一笑四人真莫逆，百年此会定难忘。\n不妨小学陶公醉，篱下寒花恰半香。",
        "dynasty": "宋",
        "collection_info": null
    },
    {
        "uuid": "f96bca775aaa6e5871ce4ec5d5663c33",
        "title": "送李文授知括苍",
        "author": "孙应时",
        "content": "中兴尚有名臣子，江表能余正始音。\n拟赞经纶须老手，更分符竹此何心。\n麒麟阁上风云旧，烟雨楼前山水深。\n世事由来偶然耳，公余端不废清吟。",
        "dynasty": "宋",
        "collection_info": null
    },
    {
        "uuid": "c082968d0e55ec375bd05e980c24748d",
        "title": "送别常叔度知县  其一",
        "author": "孙应时",
        "content": "一廛谁问野人居，三径重迂长者车。\n不讶经年忘造请，应怜畏影正逃虚。\n举头鳬舄双飞去，送目鹏霄万里初。\n青琐黄扉对宫烛，相思肯寄一行书。",
        "dynasty": "宋",
        "collection_info": null
    },
    {
        "uuid": "044f9cb44c5b6a5e1e73f46e98ce48c6",
        "title": "送别常叔度知县  其二",
        "author": "孙应时",
        "content": "一朝倾盖更倾心，颇畏人惊语太深。\n乍可陶庐烦送酒，难堪偃室傍鸣琴。\n君今此去班羣玉，我亦何言託断金。\n啼鴂飞花春又了，萧萧风雨卧山林。",
        "dynasty": "宋",
        "collection_info": null
    },
    {
        "uuid": "81d50f2445e2580a8eea9fd3bff3b71a",
        "title": "送别常叔度知县  其三",
        "author": "孙应时",
        "content": "世缘伤巧亦伤多，万古浮云瞬息过。\n唯有平心供日用，妙于养气发天和。\n细看局度兼诸老，谁道人才各一科。\n卓鲁从来公辅器，攀辕卧辙奈君何。",
        "dynasty": "宋",
        "collection_info": null
    },
    {
        "uuid": "622eee485c055ad2f77ddf108d47bc56",
        "title": "梅花",
        "author": "孙应时",
        "content": "眼明那得许精神，为问凡花隔几尘。\n雪月故为三益友，干坤又付一番春。\n诗情消得吟成瘦，画手终应苦未真。\n于我心期独何事，小窗清夜绝相亲。",
        "dynasty": "宋",
        "collection_info": null
    },
    {
        "uuid": "217e1d05b0f795cdc42a0c681da62b43",
        "title": "陈传朋和余梅花旧作余再赋此",
        "author": "孙应时",
        "content": "肌肤冰雪定何神，不用灵犀自辟尘。\n一笑未妨娱独夜，百花谁敢斗先春。\n孤山诗侣须君復，吴市仙踪只子真。\n此外纷纷莫相污，风姨月姊故情亲。",
        "dynasty": "宋",
        "collection_info": null
    },
    {
        "uuid": "dac49d767a337f5f859d7b4f15cf882d",
        "title": "鄞城通守厅和潘文叔梅花韵",
        "author": "孙应时",
        "content": "未将春草贮鸣蛙，寂寞西湖处士家。\n正喜数枝斜更好，聊沽一醉醒还赊。\n骨清是我氷霜侣，心赏从渠锦绣华。\n不厌相过娱夜永，摘芳和雪试煎茶。",
        "dynasty": "宋",
        "collection_info": null
    },
    {
        "uuid": "6f3d34410e399ea85e6be027b2022cb9",
        "title": "鄞中和张世隆总管春晓即事",
        "author": "孙应时",
        "content": "春欲归时岂得留，杜鹃声裏翠阴稠。\n柳桥总是千丝恨，花径真成万点愁。\n东土云山供我老，西湖风月称公游。\n相逢一笑难重觅，急趁余芳醉玉舟。",
        "dynasty": "宋",
        "collection_info": null
    },
    {
        "uuid": "4509a77c63a3de25648482b6075401fb",
        "title": "送明守黄子由尚书赴召",
        "author": "孙应时",
        "content": "灯火笙歌别海壖，诏书归觐九重天。\n已将清浄安齐国，不使声名减颍川。\n题品人才看赞赞，扶持皇极在平平。\n文星旧与文昌亚，今贯三台更炳然。",
        "dynasty": "宋",
        "collection_info": null
    },
    {
        "uuid": "288984696cc681ba3577deaf4b89f14c",
        "title": "石龟古梅",
        "author": "孙应时",
        "content": "妙绝人间独此逢，石龟峰下野桥东。\n亭亭玉骨氷肌子，栉栉苍髯绿髮翁。\n偃蹇生怀千古意，萧疎元是一家风。\n何妨少入时人眼，鼎鼐终论第一功。",
        "dynasty": "宋",
        "collection_info": null
    },
    {
        "uuid": "3936f89f17bc7b4e420148f30cddcbcc",
        "title": "与赵伯藏信叟游天衣寺",
        "author": "孙应时",
        "content": "渺渺湖风引桂舟，竹舆沙径晚山稠。\n千峰影底鸣双涧，三伏日中含九秋。\n邂逅襟期俱洒落，等閒归计少迟留。\n何时更约云门路，踏破青鞋布袜休。",
        "dynasty": "宋",
        "collection_info": null
    },
    {
        "uuid": "dbda8dfd21b0cb1592071b47b51d83a3",
        "title": "雪中早起偶作",
        "author": "孙应时",
        "content": "年来爱雪起清晨，已污纷纷车马尘。\n何似柴扉终日闭，静看玉宇一番新。\n孤吟岂必烦余子，小酌仍先寿我亲。\n更喜丰年报消息，力田甘作太平民。",
        "dynasty": "宋",
        "collection_info": null
    },
    {
        "uuid": "c6f66b1e36cc0ea9d0389747e370d78e",
        "title": "腊月二日雪霁与王君玉荣淳甫谒山阴陆放翁夜归",
        "author": "孙应时",
        "content": "十日山阴雪塞门，晓来飞霰尚纷纷。\n扁舟忽忆寻安道，载酒还成访子云。\n便喜晴湖光璀璨，何妨归路日黄曛。\n侯家燠馆多良宴，此段风流恐未闻。",
        "dynasty": "宋",
        "collection_info": null
    },
    {
        "uuid": "a022db0c981fcd0784ecef8499e745e0",
        "title": "寄马塘范叔刚",
        "author": "孙应时",
        "content": "海风吹月动苍茫，欲往从君道路长。\n羁羽沈鳞徒影响，秋鸿社燕各炎凉。\n纷纷忍逐尘埃尽，落落犹期日月光。\n想得清吟散愁独，书来金薤翦琳琅。",
        "dynasty": "宋",
        "collection_info": null
    },
    {
        "uuid": "e661d83fbf757d3bfe2fcc9251b42728",
        "title": "西溪会范叔刚用旧所寄韵",
        "author": "孙应时",
        "content": "出门烟水思微茫，客裏行吟晚兴长。\n万里云霄自今古，百年毛髮几暄凉。\n人间但有诗书乐，眼底何须印绶光。\n遥夜青灯耿霜月，非君谁共语琅琅。",
        "dynasty": "宋",
        "collection_info": null
    },
    {
        "uuid": "892c65741c87d11c625f925e04defc07",
        "title": "芙蕖",
        "author": "孙应时",
        "content": "生来不着尘泥涴，天下何妨名字多。\n一世炎凉独风月，四时荣落付烟波。\n自知根节全冰玉，人道丰姿照绮罗。\n濯濯晨光香十里，为君敲桨叫吴歌。",
        "dynasty": "宋",
        "collection_info": null
    },
    {
        "uuid": "7bfecd5920f1807cfb5f4369113f5f25",
        "title": "陈正叔县尉见示所着诗文以诗谢之",
        "author": "孙应时",
        "content": "文章千古一毫端，妙处工夫到底难。\n春色无边知造化，海风不断识波澜。\n看君健笔凌霄汉，照我清窗醒肺肝。\n宝剑莫忧人未识，光芒须动斗牛寒。",
        "dynasty": "宋",
        "collection_info": null
    },
    {
        "uuid": "045cc492bf93ef82601c816477c8df7f",
        "title": "送陆华父归越",
        "author": "孙应时",
        "content": "四海桐江陆使君，阿咸诗律更通神。\n时无势力能推毂，独使文章老斲轮。\n万卷诗书堪遗子，千岩风月未全贫。\n青鞋布袜云门路，鸡黍容吾叩主人。",
        "dynasty": "宋",
        "collection_info": null
    },
    {
        "uuid": "580de8c9dc1d43f4a643db5a46190529",
        "title": "七月十一日大雨次日又大雨",
        "author": "孙应时",
        "content": "秋来大火太焚如，恼得天公痛扫除。\n两夕檐声撼江海，一番凉意洗郊墟。\n眼明还我诗书乐，骨醒从渠枕簟疎。\n明日快晴应更好，莫妨千里荐嘉蔬。",
        "dynasty": "宋",
        "collection_info": null
    },
    {
        "uuid": "1235b45fafe5776731810686d603c933",
        "title": "赠篆字高光远秀才",
        "author": "孙应时",
        "content": "书家千载得阳冰，想像规模亦眼明。\n心手相忘容力到，风姿迥出自天成。\n屠龙绝技常难售，画虎何人浪自名。\n良苦穷途说奇字，谁能载酒似西京。",
        "dynasty": "宋",
        "collection_info": null
    },
    {
        "uuid": "2c47b81b16cec26abe845009b7eec556",
        "title": "九月二十七日夜大风雨顿凉偶作",
        "author": "孙应时",
        "content": "五更风雨洗骄阳，满耳秋声撼我床。\n梦裏忽知身化羽，觉来新免汗翻浆。\n可怜团扇辞人去，便有寒虫语夜长。\n老大幸谙时节惯，可能随世作炎凉。",
        "dynasty": "宋",
        "collection_info": null
    },
    {
        "uuid": "3065883cd5e87dd3724f623246bcb66d",
        "title": "壬子元日遂安县学讲书齿饮前此四十三年钱建为令尝有此集题名在壁是日詹本仁有诗余和其韵",
        "author": "孙应时",
        "content": "壁字尘埃四十年，满堂还喜会羣贤。\n是非不用论今昨，礼乐从知有后先。\n酒外山川如动色，诗成金石迭相宣。\n分阳令尹强人意，乡饮彬彬更可传。",
        "dynasty": "宋",
        "collection_info": null
    },
    {
        "uuid": "6a8f0aee3a2e94c1067821d91862fa71",
        "title": "赠桐庐孙令",
        "author": "孙应时",
        "content": "偶然姓字齿乡评，若误旁人问弟兄。\n五斗还来作邻社，一杯真此定宗盟。\n公怀荦荦英雄事，我独区区丘壑情。\n便看蛟龙擘云起，何由鸿雁作行鸣。",
        "dynasty": "宋",
        "collection_info": null
    },
    {
        "uuid": "256711b9010a0664604a0f57f7d8b26c",
        "title": "仲兄来为母氏寿言归有作",
        "author": "孙应时",
        "content": "潇潇雨作对床声，小语灯前睡不成。\n诗礼一庭真自乐，江山千里若为情。\n远来正觉亲颜喜，别去其如心事惊。\n孟氏小园能办否，径须归共白鸥盟。",
        "dynasty": "宋",
        "collection_info": null
    },
    {
        "uuid": "fc369856205fd2c74c9783346845616b",
        "title": "十一月二十六日南至天色佳甚",
        "author": "孙应时",
        "content": "天心应喜一阳来，万里寒阴晓自开。\n消息早传从嶰竹，发生先合到江梅。\n遥瞻双阙呈云瑞，正想三宫舞寿杯。\n草木微情共时节，思亲南望独徘徊。",
        "dynasty": "宋",
        "collection_info": null
    },
    {
        "uuid": "515af138f575470c2f814f4836c14325",
        "title": "周次山和立春诗答之",
        "author": "孙应时",
        "content": "不用文章作序棋，由来人事亦天时。\n且须竹叶千钟渌，莫问菱花两鬓丝。\n社燕秋鸿无旧影，晓猿夜鹤有余悲。\n春来只被奚奴笑，春日吴中更几诗。",
        "dynasty": "宋",
        "collection_info": null
    },
    {
        "uuid": "0be6ea83a1f7223d14de82fcb4366794",
        "title": "雨中过湖",
        "author": "孙应时",
        "content": "烟雨平湖短棹归，清秋休作楚词悲。\n关心千里莼鲈兴，转眼一年橘柚时。\n好景何妨閒处得，胜怀应少俗人知。\n相过拊掌有奇事，添得锦囊无数诗。",
        "dynasty": "宋",
        "collection_info": null
    },
    {
        "uuid": "8307d038bd7dbee6462d907e9de13e7e",
        "title": "和答吴斗南中秋见怀并约王子合见过  其一",
        "author": "孙应时",
        "content": "百里平湖一夜舟，跂予东望渺离愁。\n可能无意山阴雪，空復相思楚泽秋。\n宣室待君今即召，草堂移我欲归休。\n诗来已拜千金诺，得得开帆莫转头。",
        "dynasty": "宋",
        "collection_info": null
    },
    {
        "uuid": "29e600f864420e35d57fdc696061844b",
        "title": "和答吴斗南中秋见怀并约王子合见过  其二",
        "author": "孙应时",
        "content": "归梦千岩万壑东，起寻蓑笠唤渔童。\n尘忙怜我三年久，拨置期君一笑同。\n只恐令严诗债急，不愁夜短酒杯空。\n相携更得王文度，此段风流尽未穷。",
        "dynasty": "宋",
        "collection_info": null
    },
    {
        "uuid": "58cdaa9c62a09dfe956594c9a4d4d164",
        "title": "送别惟肖赞府",
        "author": "孙应时",
        "content": "如椽老笔健文章，枉对槐间雁鹜行。\n只共低头了官事，忽惊举手劝离觞。\n百年可落尘埃梦，一瓣曾熏知见香。\n珍重平生安乐法，穷通何地不徜徉。",
        "dynasty": "宋",
        "collection_info": null
    },
    {
        "uuid": "6c86b4b2484c43c31ab08fb6c6d3981a",
        "title": "答叔刚见贻",
        "author": "孙应时",
        "content": "浪復辞家客凤城，小楼春昼写兰亭。\n从教佩印荣苏子，岂为鉏金动管宁。\n尚有故人同一笑，何妨时俗忌偏醒。\n君知濯濯东风柳，早晚飞花变绿萍。",
        "dynasty": "宋",
        "collection_info": null
    },
    {
        "uuid": "71516c3fee401f29e38eaa58345d5092",
        "title": "又答韵",
        "author": "孙应时",
        "content": "连阴漠漠锁春寒，閒检新年历日看。\n节裏人言太幽独，床头书喜报平安。\n山林决计应宜早，藜苋谋生未苦难。\n归对妻孥真大笑，鮎鱼元不解缘竿。",
        "dynasty": "宋",
        "collection_info": null
    },
    {
        "uuid": "3f1edb9486b51d448d035c3d41699b92",
        "title": "范叔刚以诗送豆粥次韵答之",
        "author": "孙应时",
        "content": "平生画餠復炊沙，空有饥肠不受嗟。\n多谢殷勤饷时节，顿忘憔悴客京华。\n卖书未卜来同往，厚意何时报有加。\n为说痴人不堪饱，更思春酌对檐花。",
        "dynasty": "宋",
        "collection_info": null
    },
    {
        "uuid": "c953c804ed1535278cf90fddfea339dc",
        "title": "再答沙字韵",
        "author": "孙应时",
        "content": "羊裘篛笠惯烟沙，强走尘埃合自嗟。\n幸有蠹鱼供老丑，何劳汗马战纷华。\n情亲过我谈无底，语妙多君点不加。\n晴日西湖重载酒，梅梢应及未飘花。",
        "dynasty": "宋",
        "collection_info": null
    },
    {
        "uuid": "fbcacb2df1203d96fbf34e66dd1c17a3",
        "title": "三用沙字韵简叔刚",
        "author": "孙应时",
        "content": "雄心八骏骋流沙，猛气千人废咄嗟。\n总有画图堪叹息，应无大药驻容华。\n田园终胜为形役，餐饭聊须努力加。\n此语非君谁举似，夜阑清坐落灯花。",
        "dynasty": "宋",
        "collection_info": null
    },
    {
        "uuid": "6a43037ec8c887c1829ebcc8dcfb8887",
        "title": "避难至海陵从先流寓兄弟之招仍邂逅故人冯元礼二首之一",
        "author": "孙应时",
        "content": "脱身兵火欲何之，不料兹焉过所期。\n轩槛如僧萦橘柚，乡关似梦识蒿藜。\n弟兄朋友谈平昔，盗贼羌戎问几时。\n共约更明王道正，或能一语到天墀。",
        "dynasty": "宋",
        "collection_info": null
    },
    {
        "uuid": "b37f0bb7b9dd20fd2a42f31215a8297a",
        "title": "答简夫  其一",
        "author": "孙应时",
        "content": "不怪年来万事非，聊须把酒赋新诗。\n干坤正自无今昔，草木何妨有变衰。\n白髮我甘投老去，红颜君惜卧春时。\n古人不朽终何事，此段工夫可浪施。",
        "dynasty": "宋",
        "collection_info": null
    },
    {
        "uuid": "29f9d6fd2c405d679153355bba27a5c6",
        "title": "答简夫  其二",
        "author": "孙应时",
        "content": "拂拭瑶琴听我歌，汤汤三叹又峩峩。\n了知世道从来久，长觉人心苦太多。\n便踏早朝陪凤辇，更忧春梦隔鲸波。\n此生付与天公竟，铁杵成针取次磨。",
        "dynasty": "宋",
        "collection_info": null
    },
    {
        "uuid": "4e84425b14a3f3b807a58f390cc856b7",
        "title": "李简夫知易用其父韵见贻且示和陶一编併和二章答之  其一",
        "author": "孙应时",
        "content": "晚矣归来悟昨非，喜君先我和陶诗。\n何嫌潦倒心长在，故想呻吟气不衰。\n春日鶑啼花发处，秋空云静月明时。\n箇中差胜长安客，俯仰无宁似戚施。",
        "dynasty": "宋",
        "collection_info": null
    },
    {
        "uuid": "1a47fe1400610633df59679b0a463e1f",
        "title": "李简夫知易用其父韵见贻且示和陶一编併和二章答之  其二",
        "author": "孙应时",
        "content": "閒中笔墨故相宜，遣兴由来不厌诗。\n日仰慈颜长自爱，年方强仕莫言衰。\n新来定得安心法，此事还胜未病时。\n肯共切磋须我辈，独无琼玖报先施。",
        "dynasty": "宋",
        "collection_info": null
    },
    {
        "uuid": "bb037854dc60c9c84542f275a0eedf3a",
        "title": "师守之官枉驾过龙鹄省先公墓而去二诗送之  其一",
        "author": "孙应时",
        "content": "不向衡门把一杯，山中话别且徘徊。\n岚侵征帽晨疑雨，叶拥寒炉夜拨灰。\n路入西州空马策，诗寻东阁正官第。\n感君得得同来意，回首行台檄屡催。",
        "dynasty": "宋",
        "collection_info": null
    },
    {
        "uuid": "e70ed8c11f1e20f238936f0df8477893",
        "title": "师守之官枉驾过龙鹄省先公墓而去二诗送之  其二",
        "author": "孙应时",
        "content": "远道勤君屐齿迂，寄声从此问何如。\n归鸿不与斜阳尽，离恨还将落叶书。\n吏横要须先缚虎，民劳切记莫惊鱼。\n扶藜目送双旌发，愁绝谁怜涧上居。",
        "dynasty": "宋",
        "collection_info": null
    },
    {
        "uuid": "44917a8c009cbde8f094e00766fe2d9e",
        "title": "寄别袁和叔",
        "author": "孙应时",
        "content": "风帆晓影动行装，月淡芙蕖浦溆香。\n正想双亲开色笑，不须千里叹凄凉。\n随行书卷生涯在，省事官曹气味长。\n便为君山问今古，一樽清啸满江乡。",
        "dynasty": "宋",
        "collection_info": null
    },
    {
        "uuid": "c7759160f704c72558b76cc15223d3c1",
        "title": "遂安同官蒋主簿满秩归宜兴相见杭都以诗别之",
        "author": "孙应时",
        "content": "溪阁小亭乐有余，分携万里意何如。\n却怜倦鸟投林后，尚及栖鸾振翼初。\n髮白相看无可奈，眼青如旧未应疎。\n熟闻阳羡佳山水，会许扁舟问所居。",
        "dynasty": "宋",
        "collection_info": null
    },
    {
        "uuid": "4d62043fc67eba6ef7b578cb52c01497",
        "title": "寄江阴使君叔木叔",
        "author": "孙应时",
        "content": "一麾遥驻水云间，闻说铃斋尽日閒。\n蝗似九江那敢近，珠于合浦定先还。\n天人影响从千古，贤哲功名正一斑。\n且续醉翁丰乐记，莫将风月负君山。",
        "dynasty": "宋",
        "collection_info": null
    },
    {
        "uuid": "89fc3d8236adab8e6b81683c713baa77",
        "title": "寄史同叔开叔",
        "author": "孙应时",
        "content": "千顷东湖风月中，去年厌看藕花红。\n可惊云水将身远，不得琴书与子同。\n四海人才尊一老，百年门户到三公。\n传家报国诸君事，心地勤收汗马功。",
        "dynasty": "宋",
        "collection_info": null
    },
    {
        "uuid": "30c61294a97e3abd6e971df6558fff70",
        "title": "石庄临大江望江阴君山怀淮阴尉用去年送行韵寄之",
        "author": "孙应时",
        "content": "日把文书揖上官，恐将心事负儒冠。\n尘埃日月忙中度，学问工夫实处难。\n鶑谷已成经岁别，鹪巢且向一枝安。\n绝怜对眼江南北，不得君山并马看。",
        "dynasty": "宋",
        "collection_info": null
    },
    {
        "uuid": "79a1aad2f595abcfe9f9e24ad95d334e",
        "title": "和赵生唐卿师白韵游横溪",
        "author": "孙应时",
        "content": "野桥高竹转修篱，问讯东风步屧随。\n雨过天清水声急，山长云白鸟飞迟。\n从来丘壑多幽兴，随分风流到小诗。\n一榻烟霞须早计，莫教容易鬓成丝。",
        "dynasty": "宋",
        "collection_info": null
    },
    {
        "uuid": "6d291877f0a49a08f743b045f87f0176",
        "title": "和曾舜卿少府",
        "author": "孙应时",
        "content": "心情老懒漫为官，世路羊肠步步难。\n存我天真师栎社，从渠官达梦槐安。\n昼眠竹簟风吹醒，夜钓羊裘雪洒干。\n归去元龙湖海士，白鸥盟在不应寒。",
        "dynasty": "宋",
        "collection_info": null
    },
    {
        "uuid": "c7b05697e10903cd5cd9610d73e6212d",
        "title": "和简叔游张园",
        "author": "孙应时",
        "content": "赋归堂上忆春山，点笔题诗傍石栏。\n老子如今已陈迹，故人谁与共追欢。\n青灯客舍一杯酒，细雨江城二月寒。\n多谢相过同太息，百年身世梦中看。",
        "dynasty": "宋",
        "collection_info": null
    },
    {
        "uuid": "f3a784d910e2b2bb0aaacbcc3349358b",
        "title": "送袁和叔赴淮阴尉",
        "author": "孙应时",
        "content": "底事书生用一官，彊随时样着衣冠。\n千年蠹简人情冷，百折羊肠世路难。\n未必功名欺老大，且凭书信报平安。\n秋风我亦淮东去，留取江山对眼看。",
        "dynasty": "宋",
        "collection_info": null
    },
    {
        "uuid": "8a2de08a9ab92557947b99bd2636173b",
        "title": "借韵跋林肃翁题诗",
        "author": "孙应时",
        "content": "昔冠南宫淡墨书，当年万卷各名糊。\n至今处子尚绰约，应笑老婆曾抹涂。\n咏庆云图如着色，和熏风句更从谀。\n行三十里余方悟，敢与杨修校智愚。",
        "dynasty": "宋",
        "collection_info": null
    },
    {
        "uuid": "4c8e336c29694b0c0491cea4c78f71a7",
        "title": "和项平父送别  其一",
        "author": "孙应时",
        "content": "逐逐衣冠谒府公，渐谙楚语异吴侬。\n重江跋涉家何在，一饭辛勤计未工。\n自恐风尘成冗俗，人言山野欠疏通。\n夜长不寐思吾友，拨尽寒炉宿火红。",
        "dynasty": "宋",
        "collection_info": null
    },
    {
        "uuid": "f13cc057ce6f55cbb9f7c19ad8a9141f",
        "title": "和项平父送别  其二",
        "author": "孙应时",
        "content": "长江风景旧闻知，雪裏经行亦大奇。\n官舍荒凉乏松竹，边城清晏少文移。\n有时怀古登临久，自省无才职分卑。\n白日闭门还独笑，读书吾亦太营私。",
        "dynasty": "宋",
        "collection_info": null
    },
    {
        "uuid": "9efc40a92e19de3fc2ad6d907fc5687b",
        "title": "和项平父送别  其三",
        "author": "孙应时",
        "content": "前途事业自登山，高下相悬进一关。\n莫倚陂陀能迤逦，可无尺寸怯跻攀。\n我来正作三年计，君别何当万里还。\n办取相逢须刮目，转头清镜欲苍颜。",
        "dynasty": "宋",
        "collection_info": null
    },
    {
        "uuid": "d7c05cc3e5fa9558c232dc1020f4cbdf",
        "title": "寄黄州录事刘进之同年",
        "author": "孙应时",
        "content": "骑曹新上雪堂西，千里淮南望眼迷。\n正我寻云并沧海，思君步月过黄泥。\n清时鼓角无惊梦，胜日樽罍有共携。\n人物风流对江浪，数将冰茧寄新题。",
        "dynasty": "宋",
        "collection_info": null
    },
    {
        "uuid": "a4699e391a3f92ea77d6ea678a7efd71",
        "title": "濡须道中",
        "author": "孙应时",
        "content": "睡足蓬窗江月明，濡须浦口片帆轻。\n菰蒲两岸长春水，杨柳一村啼晓鶑。\n休指山川问今古，且欣时节正蚕耕。\n白鸥容与沧波去，应识幽人万里情。",
        "dynasty": "宋",
        "collection_info": null
    },
    {
        "uuid": "b1b8f2da04b678d9edfca37c33882cd1",
        "title": "望建康诸山",
        "author": "孙应时",
        "content": "白沙城上望金陵，满眼风烟草树青。\n山色千年围故国，江流万里赴沧溟。\n惊心采石瓜洲渡，搔首长干白下亭。\n一笑书生强多事，萧萧飞鴈落寒汀。",
        "dynasty": "宋",
        "collection_info": null
    },
    {
        "uuid": "0fe2e60d2d89fc634cc6405b8554b6d3",
        "title": "王子中使君家东涧修竹",
        "author": "孙应时",
        "content": "一径修篁百亩深，倚天乔木更阴阴。\n红尘万事不到眼，好景四时长会心。\n稳着亭台添远趣，透开风月自清音。\n使君晋宋家人物，消得閒中此醉吟。",
        "dynasty": "宋",
        "collection_info": null
    },
    {
        "uuid": "9be16c8bf938dab647c3fdd79042992c",
        "title": "春日自警",
        "author": "孙应时",
        "content": "春风吹尽一川冰，野色山光弄晚晴。\n节物荣枯能几许，人生寒暑正堪惊。\n百围松桧秋毫壮，千丈罗纨尺寸成。\n饱食安眠欲何用，彷徨终夜月华明。",
        "dynasty": "宋",
        "collection_info": null
    },
    {
        "uuid": "fb928fbad0fa59fba5a47f848c0b613f",
        "title": "和顶山前韵",
        "author": "孙应时",
        "content": "小山摇落故凄凉，想象登临野兴长。\n万里晴空初鴈入，一年好景又橙黄。\n极须痛饮偿秋节，生怕疎钟报夕阳。\n搔首故园归未得，荒篱寒菊为谁香。",
        "dynasty": "宋",
        "collection_info": null
    },
    {
        "uuid": "d3c795454a8fb50e518e14af0e5b11b6",
        "title": "和方与行韵",
        "author": "孙应时",
        "content": "千里家山且寄音，小窗孤坐息深深。\n平生肯恃张仪舌，今日犹存赵武心。\n岁暮天寒休復问，梦回酒醒故难禁。\n梅梢春信知何似，驿使来时为一寻。",
        "dynasty": "宋",
        "collection_info": null
    },
    {
        "uuid": "46e6acb46dc7dd5e24581fc376172527",
        "title": "与宋廏父昆弟唐升伯偕游庐山",
        "author": "孙应时",
        "content": "征帆西过忆匆匆，咫尺匡庐怅望中。\n天意留为今日计，春游恰与故人同。\n酒醒月落行侵晓，云断风来翠满空。\n识取庐山真面目，会来栽杏作仙翁。",
        "dynasty": "宋",
        "collection_info": null
    },
    {
        "uuid": "227fc729239d62f7e7ffd8f0c6a199c6",
        "title": "遣兴",
        "author": "孙应时",
        "content": "干坤纳纳几邮亭，一舸飘然水上萍。\n短髮判随秋草白，双眸刚为好山青。\n新诗满轴频舒卷，薄酒盈樽自醉醒。\n世上功名亦何事，谁能愁损叹漂零。",
        "dynasty": "宋",
        "collection_info": null
    },
    {
        "uuid": "5a4b5c6b79d34080a2750a07ae180f60",
        "title": "夜泊",
        "author": "孙应时",
        "content": "病暑迎秋苦恨迟，秋来唤起楚人悲。\n一江风雨无眠夜，万里关山独往时。\n奉檄不知翻远别，倚门应已念归期。\n荻花枫叶添情绪，看得明朝两鬓丝。",
        "dynasty": "宋",
        "collection_info": null
    },
    {
        "uuid": "5f64e6669f3fe684999787f1b31faf1a",
        "title": "陪章荆州九日登高讌示坐中呈二帅",
        "author": "孙应时",
        "content": "龙山东畔细腰宫，荆蜀元戎一笑同。\n正復楼台看戏马，何妨丝管送飞鸿。\n红萸黄菊年华裏，落木长江晚思中。\n下客无才敌嘲弄，聊须整帽向西风。",
        "dynasty": "宋",
        "collection_info": null
    },
    {
        "uuid": "c094505aae3063dad336c5fbbd267ff0",
        "title": "章荆州再招宴渚宫重湖",
        "author": "孙应时",
        "content": "平生绛帐马荆州，肯念天涯万里舟。\n百丈便从沙岸发，联镳还作渚宫游。\n芙蓉满意留连客，橙橘随时断送秋。\n不惜重湖重一醉，明朝巴峡暮猿愁。",
        "dynasty": "宋",
        "collection_info": null
    },
    {
        "uuid": "6c0fea4074bc4f5be38ed95c5454f875",
        "title": "答任检法  其一",
        "author": "孙应时",
        "content": "壮意当年隘九州，天涯今日倦孤游。\n空江水落鱼龙夜，故国云深鸿雁秋。\n惜把山川对幽独，蹔须谈笑作风流。\n知心叹绝任夫子，肯和巴歌为解愁。",
        "dynasty": "宋",
        "collection_info": null
    },
    {
        "uuid": "631dabcfc93f5fd4f01c2c664158bd08",
        "title": "答任检法  其二",
        "author": "孙应时",
        "content": "幕下清风十六州，德人胸次有天游。\n偏将好句招诗社，不起争心效弈秋。\n我拙蒉桴鸣土鼓，君贤玉瓒映黄流。\n苍苍云海相期急，未用烦纡拟四愁。",
        "dynasty": "宋",
        "collection_info": null
    },
    {
        "uuid": "896ab322dac3fc811d8143a65bedfde8",
        "title": "答任检法  其三",
        "author": "孙应时",
        "content": "文字潮州更柳州，兴来八表共神游。\n骅骝陇阪长鸣日，鹰隼霜天得意秋。\n鼎鼎百年均昨梦，纷纷一世几名流。\n为君倾倒平生话，不作人间儿女愁。",
        "dynasty": "宋",
        "collection_info": null
    },
    {
        "uuid": "bbf222607bae015b09e770228be9570e",
        "title": "制司请都大会食",
        "author": "孙应时",
        "content": "绣衣人物冠诸台，玉帐元戎万里来。\n同为西川增气象，何妨北海试尊罍。\n休辞臈酒十分醉，要唤春风一夜回。\n天上德星何处聚，应从井络向三台。",
        "dynasty": "宋",
        "collection_info": null
    },
    {
        "uuid": "77f6d69801edd884369360a28f7bcb92",
        "title": "三游洞之外俯瞰峡江酷似钓台",
        "author": "孙应时",
        "content": "木落天清岚翠开，缓将脚力试崔嵬。\n千年洞府烟霞外，一壑水声风雨来。\n客路山川生白髮，古人名字剥苍苔。\n平生感慨忘言地，俯见沧江忆钓台。",
        "dynasty": "宋",
        "collection_info": null
    },
    {
        "uuid": "b34586146f611ca9f482a36be7b30975",
        "title": "冷副端与诸人九日登高有诗次韵  其一",
        "author": "孙应时",
        "content": "日薄天清山翠浓，西来万里有清风。\n十分秋色嚣尘外，千古佳辰感慨中。\n云隠蜃楼东海碧，江涵雁字夕阳红。\n诗翁不负登高兴，消得觥船一棹空。",
        "dynasty": "宋",
        "collection_info": null
    },
    {
        "uuid": "21794c50b367485ff9e948d1d8f908d2",
        "title": "冷副端与诸人九日登高有诗次韵  其二",
        "author": "孙应时",
        "content": "彭泽归心似酒浓，莼鲈嗟已负秋风。\n文书雁鹜喧呼裏，尊俎江山梦寐中。\n采菊谁搴三径绿，赐萸休想一枝红。\n朝来快读诗仙句，犹得尘衿一洗空。",
        "dynasty": "宋",
        "collection_info": null
    },
    {
        "uuid": "7ba450facac3ad04d1149ae3889b70e4",
        "title": "雪中次甄云卿监簿韵",
        "author": "孙应时",
        "content": "屋头栖鹊夜深惊，羽卫琼仙下紫清。\n羣玉殿开香未暖，六花阵合战无声。\n难教小草呈新翠，可恨疎梅半落英。\n卧病袁安自愁绝，履穿谁与问先生。",
        "dynasty": "宋",
        "collection_info": null
    },
    {
        "uuid": "f817c22761abc4c91710aaa07ab1b88c",
        "title": "和甄云卿诗  其一",
        "author": "孙应时",
        "content": "旰食延英责太平，小臣忧国思茫冥。\n千秋鑑在开元录，十渐书留贞观屏。\n莫笑戆愚如汲黯，无宁龌龊似陶青。\n何时再见东都会，万国衣冠拱帝庭。",
        "dynasty": "宋",
        "collection_info": null
    },
    {
        "uuid": "36d08e042f2bc29e61a5237ac7ef461c",
        "title": "和甄云卿诗  其二",
        "author": "孙应时",
        "content": "谁贪上党误长平，白日尘沙万里冥。\n死骨不应雠未雪，哀歌长觉气如屏。\n经生未减公孙董，边将何如去病青。\n安得君侯提八阵，春风犁徧漠南庭。",
        "dynasty": "宋",
        "collection_info": null
    },
    {
        "uuid": "35670b4dd760de909c26054c3bdc1fb1",
        "title": "寄高司户",
        "author": "孙应时",
        "content": "一官何用落边州，索漠风烟两见秋。\n犹喜逢君结诗社，如何别我向糟丘。\n高怀谁与论醒醉，杰句能无忆唱酬。\n万里云开对明月，相思清兴满南楼。",
        "dynasty": "宋",
        "collection_info": null
    },
    {
        "uuid": "912a8911b6bf79027f8974d64dc5e31b",
        "title": "送别袁公四诗  其一",
        "author": "孙应时",
        "content": "几年静镇绝喧嚣，百吏承风服教条。\n惠养疲羸深保障，搜延英俊盛旌招。\n忧先储粟千仓满，威詟边烽万里消。\n已揭成规在藩屏，政须人望押班朝。",
        "dynasty": "宋",
        "collection_info": null
    },
    {
        "uuid": "665a3acc55d8cd463b012fae02493f5d",
        "title": "送别袁公四诗  其二",
        "author": "孙应时",
        "content": "露门劝学首羣公，石室还来復古风。\n垂世文章崔蔡右，济时勋业管萧中。\n持平愿取乘舟势，纳约先看补衮功。\n力巩皇图知有道，先生心事与天通。",
        "dynasty": "宋",
        "collection_info": null
    },
    {
        "uuid": "fba7975af3b0021769d272208cbe440c",
        "title": "送别袁公四诗  其三",
        "author": "孙应时",
        "content": "绝代风流士骏奔，感公封植到孤根。\n云章假宠腾天路，宝画分辉照荜门。\n末学有心期卒业，不材无地可酬恩。\n从今礼数千官隔，知復何时奉一樽。",
        "dynasty": "宋",
        "collection_info": null
    },
    {
        "uuid": "bfa2a1971c504092d3d3ffc35eff84b0",
        "title": "送别袁公四诗  其四",
        "author": "孙应时",
        "content": "南风一夜涨痕吹，江岫排空送衮衣。\n万里直愁知己远，百年长恨此公稀。\n眼看蜀柂沙边起，心逐吴云峡外飞。\n流水高山有殊遇，此生何地不瞻依。",
        "dynasty": "宋",
        "collection_info": null
    },
    {
        "uuid": "d39e4bc3314afe32b1e01364642c86a8",
        "title": "爰亚夫自涪陵以小舟追路相送及予于枥木观下同至万州游岑公洞其归也作七言送之",
        "author": "孙应时",
        "content": "不辞一舸下三州，送我能为信宿留。\n腹有琅玕元自润，气兼熊豹不妨遒。\n清尊近对江云湿，乌帽高寻洞卉秋。\n莫负武夷当日语，几披尺素泪横流。",
        "dynasty": "宋",
        "collection_info": null
    },
    {
        "uuid": "ca359ecea596175f867690a2c4144398",
        "title": "和真长送别",
        "author": "孙应时",
        "content": "吴市当年梅子真，不堪万里久辞亲。\n故无分寸酬知己，尚有平生不负人。\n锦里风光余别恨，镜湖云水送閒身。\n感君恋恋勤相记，岁暮长途知苦辛。",
        "dynasty": "宋",
        "collection_info": null
    },
    {
        "uuid": "099cb48e2adbeac5ca8627b643322614",
        "title": "着作李季章得阆守去国以书道别追寄四韵",
        "author": "孙应时",
        "content": "不将尘土望清华，珍重高情久更加。\n肯把书来话心曲，又从今去各天涯。\n一麾可是君恩薄，百丈休怜江路赊。\n归见故人应一笑，为传消息报梅花。",
        "dynasty": "宋",
        "collection_info": null
    },
    {
        "uuid": "9c00381c94a3162371b16c93da7c16f5",
        "title": "和曾舜卿",
        "author": "孙应时",
        "content": "晚风吹散雨垂垂，一榻萧然枕独欹。\n秋燕悄如当去客，夜虫还是可怜时。\n我怀松菊归难早，君趁莼鲈喜可知。\n已叹曲高如白雪，更烦墨妙写乌丝。",
        "dynasty": "宋",
        "collection_info": null
    },
    {
        "uuid": "e9f22eba44ac0afcfe82f0c3bb16186c",
        "title": "和简叔",
        "author": "孙应时",
        "content": "乳燕鸣鸠恼醉眠，起临芳草思芊绵。\n花残柳暗春归日，云薄风轻雨后天。\n酒户已缘愁顿减，诗坛宁復勇争先。\n只因归老渔樵舍，不梦佳人玳瑁筵。",
        "dynasty": "宋",
        "collection_info": null
    },
    {
        "uuid": "e25174dc7406de0a9eb0f6aa4473eaa7",
        "title": "和答胡用之",
        "author": "孙应时",
        "content": "浪喜功名少壮时，髮今种种更奚为。\n穷通信我心如铁，谤誉从渠口胜碑。\n息驾便应追靖节，弄絃宁復待钟期。\n烛湖孤屿烟波上，他日重过细说诗。",
        "dynasty": "宋",
        "collection_info": null
    },
    {
        "uuid": "85d3e1461770a534ff60f43312470ea3",
        "title": "和答吴斗南赏木芙蓉见怀",
        "author": "孙应时",
        "content": "曾向荆州一笑同，淋漓江汉酒千钟。\n夹城云盖迎珠履，满眼霜花照玉容。\n万里壮游前日事，十年此会几时重。\n忆君席上多新作，醉笔如飞纸不供。",
        "dynasty": "宋",
        "collection_info": null
    },
    {
        "uuid": "8774a372141da8413029e28785610fc4",
        "title": "和答吴斗南见寄解其自疑之意",
        "author": "孙应时",
        "content": "白狗黄牛繫缆时，东归应念我西悲。\n置之偶尔何须道，去矣飘然故一奇。\n末路人情随手别，丈夫心事有天知。\n君看子濯平生友，可把逢蒙待庾斯。",
        "dynasty": "宋",
        "collection_info": null
    },
    {
        "uuid": "4e9c65189b6bfbbf504417d57d5a3fb0",
        "title": "和答叶无咎",
        "author": "孙应时",
        "content": "百年一梦欲谁何，底事容心强揣摩。\n便续渊明归去引，不题工部醉时歌。\n故山已恐鹤相怨，陋巷何妨雀可罗。\n多谢诗仙唤愁醒，簿书丛裏少婆娑。",
        "dynasty": "宋",
        "collection_info": null
    },
    {
        "uuid": "b6b1adbce68f737e1fcf44fe045a279a",
        "title": "再和",
        "author": "孙应时",
        "content": "此生只合饮无何，懒读丹经学按摩。\n得失塞翁无定在，浊清渔父有遗歌。\n蛟龙快意生云雨，鱼鸟全身避网罗。\n万事忘言君会否，月明来共舞婆娑。",
        "dynasty": "宋",
        "collection_info": null
    },
    {
        "uuid": "fd3bf2e7f8df08ae8b0ac6adf2df4975",
        "title": "和次山见寄",
        "author": "孙应时",
        "content": "啼鴂匆匆又一春，别来知我更思君。\n畧无天气花时雨，长遣人愁日暮云。\n手自爱弹招隠曲，心知不作送穷文。\n秋风鱼蟹松江上，重约论诗醉夜分。",
        "dynasty": "宋",
        "collection_info": null
    },
    {
        "uuid": "181e7ba6eeb045fab985aa3e51eedb99",
        "title": "和吴斗南",
        "author": "孙应时",
        "content": "高帆欲发意迟迟，回首飞云耿梦思。\n风壤江山吴蜀道，功名人物汉唐碑。\n无凭久厌书生语，有意聊观天下奇。\n已决明年径归隠，好凉还得共驱驰。",
        "dynasty": "宋",
        "collection_info": null
    },
    {
        "uuid": "05367bce9cae754dd7de6ed8f1b0afba",
        "title": "出沌復见江山和斗南",
        "author": "孙应时",
        "content": "底事江山照眼新，为从云梦别经旬。\n行吟沌口三家市，笑作天涯万里人。\n清夜论心真得友，白云迴首奈思亲。\n船头又报荆州近，鱼雁书来未易频。",
        "dynasty": "宋",
        "collection_info": null
    },
    {
        "uuid": "254179ed6da1de0cb3386d7d59376df3",
        "title": "和师文",
        "author": "孙应时",
        "content": "笔端陶谢不枝梧，朝食千龙信手屠。\n天与诗人清气骨，家传前辈学工夫。\n从渠扰扰一丘貉，看我昂昂千里驹。\n已喜朝廷似元佑，去依日月上天衢。",
        "dynasty": "宋",
        "collection_info": null
    },
    {
        "uuid": "7df909843af6da3503adc36fef50ead7",
        "title": "汉州房公湖",
        "author": "孙应时",
        "content": "阴阴老木匝平湖，想见房公用意初。\n眼底园池那有此，胸中丘壑故须渠。\n风流正自能传世，成败应难尽信书。\n万里兹游销客恨，不辞一赏醉春余。",
        "dynasty": "宋",
        "collection_info": null
    },
    {
        "uuid": "3f796392ec6f27f7c44ae2a6d34c4fbe",
        "title": "游凌云峰答陈同年韵",
        "author": "孙应时",
        "content": "行行欲尽剑南州，满意凌云九顶游。\n樽俎楼台一长啸，江山风月几清秋。\n古人胜赏分明在，滩水悲鸣日夜流。\n万里重来渺难必，扁舟去住总成愁。",
        "dynasty": "宋",
        "collection_info": null
    },
    {
        "uuid": "8da86b39ebd56f15a1ea9a93425b4107",
        "title": "再答陈同年游字韵纪龙岩之集",
        "author": "孙应时",
        "content": "凌云胜槩压西州，又作龙泓尽日游。\n数树寒梅香较晚，一坡修竹意藏秋。\n酒间健笔能千字，胸次圆机综九流。\n人境双清定难得，相从何处有羁愁。",
        "dynasty": "宋",
        "collection_info": null
    },
    {
        "uuid": "a89f3cd2eda404586d66ebd56edbd768",
        "title": "发嘉州答张倅用前韵",
        "author": "孙应时",
        "content": "主人今代岑嘉州，倦客当年马少游。\n即是孤帆行万里，空怀一日过三秋。\n酒边风味春生坐，笔底词源峡倒流。\n浪有梅花烦驿使，转头陈迹遣人愁。",
        "dynasty": "宋",
        "collection_info": null
    },
    {
        "uuid": "c3fe038481621f982fb54d37d4943186",
        "title": "益昌夜泊",
        "author": "孙应时",
        "content": "孤舟了不梦邯郸，起凭阑干烟水閒。\n五夜清风鸣鼓角，一天佳月悄江山。\n客身憔悴衣尘黑，世路崎岖鬓髮斑。\n未决乘流便东下，明朝且復剑门关。",
        "dynasty": "宋",
        "collection_info": null
    },
    {
        "uuid": "936f89470426a0e2fd4daea13e549c35",
        "title": "自兴州浮嘉陵还益昌",
        "author": "孙应时",
        "content": "夜促清觞醉武兴，晓飞轻舸下嘉陵。\n平生海上渔樵子，此日天涯云水僧。\n万里身心萦老母，一年书札负交朋。\n秋风已定莼鲈约，俛仰兹游记昔曾。",
        "dynasty": "宋",
        "collection_info": null
    },
    {
        "uuid": "a8ed7603980441f7febd85711735afe1",
        "title": "还成都",
        "author": "孙应时",
        "content": "匹马关山不自怜，归来巾几更萧然。\n剑门南北等为客，木偶东西聊听天。\n未省繁华宽旅思，可将犇走负流年。\n夜凉早梦秋风起，催上山阴万里船。",
        "dynasty": "宋",
        "collection_info": null
    },
    {
        "uuid": "a7d26fffe471b28d6ebb417fca7e037f",
        "title": "题筹笔驿武侯祠",
        "author": "孙应时",
        "content": "北出当年此运筹，悠然欹卧与神谋。\n三军节制驯貔虎，千里糇粮捷马牛。\n汉业兴亡惟我在，蜀山重复遣人愁。\n驿前风景应如旧，江水无情日夜流。",
        "dynasty": "宋",
        "collection_info": null
    },
    {
        "uuid": "1f36637015b80063e101630ea2a619dc",
        "title": "又谒武侯祠",
        "author": "孙应时",
        "content": "城南风景故堪怜，胜日经行意洒然。\n江上竹寒偏却暑，庙前柏老尚参天。\n堂堂不朽能千古，鼎鼎何能漫百年。\n醉裏狂歌心浩荡，为君一吸倒觥船。",
        "dynasty": "宋",
        "collection_info": null
    },
    {
        "uuid": "630555e856f282d827ca305f0783bbcf",
        "title": "辞武侯庙",
        "author": "孙应时",
        "content": "三分遗论久难明，独有河汾与杜陵。\n工拙人休计曹马，兴亡天亦恨桓灵。\n大星忍向中宵落，老柏空余千载青。\n再拜征途重迴首，雪风吹断泪成冰。",
        "dynasty": "宋",
        "collection_info": null
    },
    {
        "uuid": "9e4c456de7fca6bae02a2408765c89e9",
        "title": "倦游书事",
        "author": "孙应时",
        "content": "隻影千山復万山，两年愁着鬓毛班。\n壮心未答吴鈎赠，素节聊全赵璧还。\n剑栈风烟通紫塞，峡天云雪带乌蛮。\n逢人若问浑慵答，闭目搘颐一梦间。",
        "dynasty": "宋",
        "collection_info": null
    },
    {
        "uuid": "567d7c4b215348e7f7b95df208d84bfd",
        "title": "江上作",
        "author": "孙应时",
        "content": "不羞烛影照苍波，独向江头步绿莎。\n历历风烟行地阔，冥冥云海得天多。\n沙晴百网收渔市，山晚千帆殷棹歌。\n约取清秋弄明月，一尊重欲酹东坡。",
        "dynasty": "宋",
        "collection_info": null
    },
    {
        "uuid": "0e593e3bf755d57424e0a1460614ad8c",
        "title": "答剑门朱宰和益昌夜泊韵",
        "author": "孙应时",
        "content": "好辞绝妙过邯郸，开卷清风起坐间。\n想见襟怀濯冰雪，如闻吟啸满云山。\n离亭剑阁千峰碧，归梦莱衣五彩斑。\n尊酒相逢更何许，秋帆迴首下牢关。",
        "dynasty": "宋",
        "collection_info": null
    },
    {
        "uuid": "45bf312e29c2690f3c5fd42dd009e4c4",
        "title": "答俞履道见赠",
        "author": "孙应时",
        "content": "黄尘车马日纷嚣，万事春冰过眼消。\n頼有诸公扶正气，犹令千载见英标。\n多君吐论心奇壮，顾我凋年齿动摇。\n好待明堂采梁栋，勿夸翘楚向薪樵。",
        "dynasty": "宋",
        "collection_info": null
    },
    {
        "uuid": "f73b80078ccdc324f314f4677a7aa42d",
        "title": "答成都虞子韶钤干寄书信兼示近作",
        "author": "孙应时",
        "content": "珍重西来双鲤鱼，更传佳句起愁予。\n相思已是五年别，多媿先无一字书。\n欲话锦城疑是梦，谁怜霜鬓不禁梳。\n青毡黄閤君侯事，早拟相逢倘下车。",
        "dynasty": "宋",
        "collection_info": null
    },
    {
        "uuid": "511897d4f1b717f4f407932d50a0cf22",
        "title": "和答赵生师白见寄  其一",
        "author": "孙应时",
        "content": "休论吾昔与吾今，窗下婆娑有学林。\n会意书非求甚解，无絃琴岂要知音。\n是中截断谈天口，何处寻来立雪心。\n永日春风鶑百啭，幽人踵息正深深。",
        "dynasty": "宋",
        "collection_info": null
    },
    {
        "uuid": "f702a70225ca0a4fc5cd733ea8272a03",
        "title": "和答赵生师白见寄  其二",
        "author": "孙应时",
        "content": "田可躬耕溪可渔，此身属我不关渠。\n养生谁学嵇中散，避谤吾非陆敬舆。\n风月满怀高士传，江山到眼故人书。\n相思千里无多恨，珍重清诗玉不如。",
        "dynasty": "宋",
        "collection_info": null
    },
    {
        "uuid": "dc69637e2ed008082c62a10281360651",
        "title": "和胡仲方抚干白瑞香及黄橼韵",
        "author": "孙应时",
        "content": "翠锦熏笼白玉花，几年庐阜饱烟霞。\n定知姑射同肌骨，何必离骚借齿牙。\n心事早陪三友约，国香今压五侯家。\n主人封植无多费，剩乞卢仝七椀茶。",
        "dynasty": "宋",
        "collection_info": null
    },
    {
        "uuid": "a52a36b18bee901f114b364b41645309",
        "title": "闻南轩张先生下世感惋有作  其一",
        "author": "孙应时",
        "content": "玉山已失旧端明，何事令人骨屡惊。\n拆石有声传建业，陨星无处弔南荆。\n春风未作山川暖，江水何心日夜倾。\n泪落中宵肠万结，眇然湖海寄吾生。",
        "dynasty": "宋",
        "collection_info": null
    },
    {
        "uuid": "44837ceab13c75032a979b635773ce4b",
        "title": "闻南轩张先生下世感惋有作  其二",
        "author": "孙应时",
        "content": "中原天意定何如，岂谓人才不素储。\n前辈老成今殄瘁，丁年豪隽重萧疎。\n武侯岁晚出师表，贾谊平生流涕书。\n社稷无疆恩泽厚，小臣何敢议盈虚。",
        "dynasty": "宋",
        "collection_info": null
    },
    {
        "uuid": "168c661e80538256341578f14c3b3b96",
        "title": "偶题",
        "author": "孙应时",
        "content": "困虽有舌吾安用，贫到无锥乐更深。\n百岁难逃少壮老，多思何益去来今。\n弈秋岂必长先手，画史谁知独苦心。\n一枕春宵方化蝶，三竿朝日又鸣禽。",
        "dynasty": "宋",
        "collection_info": null
    },
    {
        "uuid": "42be4e1ce3e60aceb685b3509b664ea2",
        "title": "偶成",
        "author": "孙应时",
        "content": "小斋随分有琴书，此外萧然一物无。\n地僻最饶閒意味，日长还得睡工夫。\n四时风月吾心友，千里云山古画图。\n天赐綵衣娱鹤髮，箪瓢足矣更何须。",
        "dynasty": "宋",
        "collection_info": null
    },
    {
        "uuid": "8e9f0b62cc43d48d0494ec33e7bf4d38",
        "title": "山庵感旧",
        "author": "孙应时",
        "content": "短桥横涧有精庐，俨立苍髯六丈夫。\n长忆儿时弄泉石，谁令学宦走江湖。\n泠风试作琴三迭，凉月还须酒一壶。\n杖屡无忘数来往，不妨樵路小崎岖。",
        "dynasty": "宋",
        "collection_info": null
    },
    {
        "uuid": "149027084e4dd10890d09c2e183b498c",
        "title": "侄孙诗",
        "author": "孙应时",
        "content": "寿母重孙始见渠，天教四世保同居。\n精神已是千金子，事业应须万卷书。\n亲戚满前非落寞，杯盘随分不萧疎。\n晬盘先揽文房宝，他日无忧入异闾。",
        "dynasty": "宋",
        "collection_info": null
    },
    {
        "uuid": "fbb0720425ee4152375dc699841b3f4d",
        "title": "妻兄张伯高来访横河感旧与拜先君墓下有作次韵  其一",
        "author": "孙应时",
        "content": "衰年回首少年事，尚喜初心炯自如。\n俗态可怜人厚薄，交情那问势亲疎。\n懒陪康乐登山屐，且醉渊明采菊庐。\n一笑相寻非易得，河渠执手更踟蹰。",
        "dynasty": "宋",
        "collection_info": null
    },
    {
        "uuid": "3fc21a27ab6d0ac61ab97c9dcdce57a0",
        "title": "妻兄张伯高来访横河感旧与拜先君墓下有作次韵  其二",
        "author": "孙应时",
        "content": "荜门生计只初年，乔岳终难起一拳。\n小槛清风黄卷裏，扁舟碧水白鸥前。\n同寻杖屦曾行处，肯谒松楸独泫然。\n人事无穷今几变，空山落日自孤烟。",
        "dynasty": "宋",
        "collection_info": null
    },
    {
        "uuid": "c25908a0fe8817a27fc4182a21cb9300",
        "title": "母氏生日",
        "author": "孙应时",
        "content": "两年万里望飞云，惭媿慈亲费倚门。\n好在兰陔扶白髮，依然梅蘂照清樽。\n斑衣愿保长称寿，石窌仍看迭拜恩。\n更问何时足怀抱，诜诜玉雪弄重孙。",
        "dynasty": "宋",
        "collection_info": null
    },
    {
        "uuid": "8824152b1935cc2bd6461670766f58f8",
        "title": "腊月初七日夜梦游山林间清甚赋诗半就觉而忘之追成八句",
        "author": "孙应时",
        "content": "杜门终岁少过从，一室萧然百念空。\n纸上陈言皆妙用，胸中余味有新功。\n搘筇饱看千山月，欹枕閒听万窍风。\n麤饭浊醪能送日，苍颜白髮任成翁。",
        "dynasty": "宋",
        "collection_info": null
    },
    {
        "uuid": "9ef9685b9e4b79db9b382ec40507a199",
        "title": "梦蜀中一山寺曰龙塘有龙祠余似尝屡游也题诗别之未足两句而寤因足成之",
        "author": "孙应时",
        "content": "客游几度到龙塘，沙路萦纡草木香。\n雪后江山余壮观，秋来楼阁记新凉。\n百年此役何时再，万里东归託兴长。\n风景留人重迴首，犹须好句与平章。",
        "dynasty": "宋",
        "collection_info": null
    },
    {
        "uuid": "70e30693117486da5b9daf885894fa61",
        "title": "余生日具杯酒为母寿思壬子岁在荆州癸丑岁在成都诸公为余作盛集而余意不适也",
        "author": "孙应时",
        "content": "两年荆益度兹晨，罗绮传觞苦劝人。\n多谢诸公怜远客，岂如一笑奉吾亲。\n莼鲈此日无余恨，菽水从前得讳贫。\n快倒村醪供寿斚，也分汤餠及比邻。",
        "dynasty": "宋",
        "collection_info": null
    },
    {
        "uuid": "b0fe975829886a960ebc74c3f73a365f",
        "title": "母氏生日阴晴晏温夜后虽小雨或作或止而帖然不风诸老人皆不须设火若前一夕则甚雨次夕则雨且风寒真若有相之者感愧有作",
        "author": "孙应时",
        "content": "草草称觞寿我亲，每惭天意俯从人。\n连宵又似去年雨，淑景偏回此日春。\n富贵何如长得健，诗书元自不羞贫。\n秫田五亩犹堪酿，愿作尧天百岁民。",
        "dynasty": "宋",
        "collection_info": null
    },
    {
        "uuid": "1b0fd07d195670f3cf3958e836c59a81",
        "title": "上史魏公寿三首  其一",
        "author": "孙应时",
        "content": "清都绛阙拱慈皇，鹤驾鸡鸣起未央。\n父子至情如一日，国家庆事冠前王。\n公功实作风云旧，帝学于今日月光。\n天寿两宫千万岁，端留元老赞明昌。",
        "dynasty": "宋",
        "collection_info": null
    },
    {
        "uuid": "110bce79e885393589385c46f2c68939",
        "title": "上史魏公寿三首  其二",
        "author": "孙应时",
        "content": "中兴大业要规模，公有初言久未孚。\n已喜干坤深佑德，况逢岁月正悬弧。\n明时礼数尊三事，大老精神压万夫。\n军国平章天下望，鹰扬年德正相符。",
        "dynasty": "宋",
        "collection_info": null
    },
    {
        "uuid": "5a50c04fb9482f017839fddb497a4766",
        "title": "上史魏公寿三首  其三",
        "author": "孙应时",
        "content": "中书考已敌汾阳，神气清明骨更强。\n客倒壶觞弄风月，酒阑灯火事文章。\n传家正有书千卷，积庆真成笏一床。\n看取西湖共长久，年年菊会答秋光。",
        "dynasty": "宋",
        "collection_info": null
    },
    {
        "uuid": "9d6dc3325e26d03a523fa89f8ddc1972",
        "title": "母氏生朝会同官",
        "author": "孙应时",
        "content": "乐回和气作春温，香袅祥云映酒尊。\n盛事同官皆有母，可人今岁喜生孙。\n一杯首奉吾亲寿，百拜心知造物恩。\n看取朱颜长不老，年年宾客醉盈门。",
        "dynasty": "宋",
        "collection_info": null
    },
    {
        "uuid": "cf40fdcb6aac26dbb5e8c40750d25f88",
        "title": "泛东湖风浪作復止",
        "author": "孙应时",
        "content": "万顷重湖东復东，意行得怕打头风。\n故畦遗穗粼粼在，野水寒林处处通。\n鸿雁汀洲渺葭苇，牛羊篱落见儿童。\n衣冠尘土空头白，惭愧扁舟把钓翁。",
        "dynasty": "宋",
        "collection_info": null
    },
    {
        "uuid": "eb3cee0adba9c062f4ee2ea190673680",
        "title": "五月末如鄞舟中戏作",
        "author": "孙应时",
        "content": "七年不听丈亭潮，梦觉依然枕动摇。\n趁得晨钟上西渡，不妨野饭向高桥。\n今年天故饶梅雨，是处人言好稻苗。\n惭愧鄞山最青眼，回环翠色总相招。",
        "dynasty": "宋",
        "collection_info": null
    },
    {
        "uuid": "62d521d309074188703a976854d52e2d",
        "title": "闰十月十日自鄞城同史子应如东湖宿月波寺",
        "author": "孙应时",
        "content": "不到东湖便十年，短篷还得泛霜天。\n千林脱叶风如剪，万里无云月满弦。\n照影婆娑吾老矣，可人潇洒故依然。\n敲门款语僧窗夜，挑尽寒灯久不眠。",
        "dynasty": "宋",
        "collection_info": null
    },
    {
        "uuid": "bc7cf95d8aa51514efadebf70790e33b",
        "title": "杭都旅舍腊日感事",
        "author": "孙应时",
        "content": "三年腊日常为客，愁绝梅花独自看。\n万里尘沙走西蜀，九衢风雪卧长安。\n生来可是儒冠误，老去偏知世路难。\n安得长閒伴溪叟，醉歌时掣钓鱼竿。",
        "dynasty": "宋",
        "collection_info": null
    },
    {
        "uuid": "e4f64333a835491eab78d0ac743205ef",
        "title": "西湖",
        "author": "孙应时",
        "content": "十年身不到西湖，把酒临风省故吾。\n万里山川发天巧，三朝宫苑富皇都。\n溪桥无处寻君復，诗帐令人忆大苏。\n尚许萧然尘外客，小舟终日卧冰壶。",
        "dynasty": "宋",
        "collection_info": null
    },
    {
        "uuid": "436e487f0a302e1ca1b727f2a11f5693",
        "title": "舟自震泽道吴兴城外有感",
        "author": "孙应时",
        "content": "忆向苕溪泊酒船，宁知绿髮便华颠。\n只今行脚一万里，重此惊心二十年。\n箬笠簑衣真我事，清风明月苦论钱。\n晚凉急棹城南去，更復题诗作后缘。",
        "dynasty": "宋",
        "collection_info": null
    },
    {
        "uuid": "e0812e5b0cb086f11d9ca29a8a3364f3",
        "title": "随鳬岩瀑布",
        "author": "孙应时",
        "content": "高山流水去沉沉，迸落长屏百仞深。\n暗有衝风起崖腹，散成飞雨到潭心。\n梯空直下知无计，攀木旁窥战不禁。\n好着孤亭巧相对，重来应得慰登临。",
        "dynasty": "宋",
        "collection_info": null
    },
    {
        "uuid": "433e3e8c69435217bcca6660ee78f46a",
        "title": "昆山龚立道作栖闲堂取李太白题龚处士别墅诗曰龚子栖闲地都无人世喧故以为名尝託范叔刚求诗于予予许之闰八月十九日立道復自以书来为成八句",
        "author": "孙应时",
        "content": "一丘一壑尘埃外，三沐三熏清浄身。\n别墅只今唐处士，高风当日汉君宾。\n打门未肯容惊梦，载酒谁能径卜邻。\n千里题诗寄心赏，多惭不是谪仙人。",
        "dynasty": "宋",
        "collection_info": null
    },
    {
        "uuid": "a99fae03b25dd01a2215d981508cdd01",
        "title": "和答黄时举贡士献黄草布",
        "author": "孙应时",
        "content": "九陌尘中一笑看，肯随风月到遥山。\n应知枕石先秋冷，何羡槃氷及夏颁。\n古意纻衣仍缟带，襟期华髮更苍颜。\n多君志力犹强健，不道人生行路难。",
        "dynasty": "宋",
        "collection_info": null
    },
    {
        "uuid": "77fde2989289990503e5678e89f95503",
        "title": "挽徐季节先生  其一",
        "author": "孙应时",
        "content": "语言平谈骨清癯，谁似黄山一老徐。\n眼底不知人富贵，腹中惟有古诗书。\n平生义薄云天上，日暮家无儋石储。\n试问台人君识否，此翁元不事名誉。",
        "dynasty": "宋",
        "collection_info": null
    },
    {
        "uuid": "4aa4a05121d532809fddb50a2831d70d",
        "title": "挽徐季节先生  其二",
        "author": "孙应时",
        "content": "年过八十更精神，佚我房中自在身。\n检点欺心无一髮，熏涵和气似三春。\n莫疑见识惊流俗，自是渊源到古人。\n前辈雕零公又往，哀哀令我涕沾巾。",
        "dynasty": "宋",
        "collection_info": null
    },
    {
        "uuid": "5ca6357daec8a93fc8f1db125d3f50cc",
        "title": "闽宪克庄以故旧託文公五世孙明仲远征鄙文老退遗弃散逸荷伯宗用昭止善浩渊子勖至善及余表侄孙陈谊予兄子丰仲弟之婿贾熙用昭之从子大年等十余人寒冬连旬日夜录之得五十卷亦已劳矣赋此为谢",
        "author": "孙应时",
        "content": "老去斯文付寂寥，寒枝枯甲一遗蜩。\n虚言自叹真何补，好友相求不惮遥。\n败箧尘埃烦数子，破窗风雨每连宵。\n诗成明日寻梅去，共看春风转斗杓。",
        "dynasty": "宋",
        "collection_info": null
    },
    {
        "uuid": "806350c9d4a1d5b35a6645440eb2ce54",
        "title": "送赵清臣善湘明府民谣六韵",
        "author": "孙应时",
        "content": "秘图山上古姚州，山色江光簇画楼。\n更鼓分明庭少事，桁杨閒冷狱无囚。\n民言总信清如水，天赐常教大有秋。\n人物襟怀何洒落，词章翰墨更风流。\n朝廷久合登刘向，父老知难挽邓侯。\n翠窦新泉探静乐，公名长与此泉流。",
        "dynasty": "宋",
        "collection_info": null
    },
    {
        "uuid": "41b9f0fe6f212c3c714b5f5ef45cfee3",
        "title": "送赵简叔满秩归闽",
        "author": "孙应时",
        "content": "四海从游总弟昆，年来谁復似王孙。\n真情每向急难见，高义殊非薄俗论。\n入眼云烟归翰墨，满怀风月寄琴樽。\n三年丛枳劳栖凤，万里天池合化鵾。\n官达于君何足道，心期令我已忘言。\n相思驿路梅花发，应倩清诗写梦魂。",
        "dynasty": "宋",
        "collection_info": null
    },
    {
        "uuid": "1f88b3823e6e85112e7002eb11e5cd77",
        "title": "简叔自临安之官鄂渚专书问讯多寄近作以诗谢之用前岁赠别韵",
        "author": "孙应时",
        "content": "与君异姓似诸昆，文采风流帝子孙。\n珍重征途犹问讯，殷勤诗卷遣重论。\n光寒牛斗韬龙剑，兴逸江湖着瓠樽。\n混混人间谁虎鼠，冥冥物外独鹏鲲。\n閒中日月无追恨，圣处工夫岂浪言。\n万里此心长对面，莫寻别赋苦消魂。",
        "dynasty": "宋",
        "collection_info": null
    },
    {
        "uuid": "6f1ecef317667a3f0b27a8e7187894a6",
        "title": "和李季章校书西湖即事三首  其一",
        "author": "孙应时",
        "content": "风日都门外，楼台十万家。\n西湖春事足，不话洛阳花。",
        "dynasty": "宋",
        "collection_info": null
    },
    {
        "uuid": "0d2c5e4a79cf1a8cc1d98f521b50a60b",
        "title": "和李季章校书西湖即事三首  其二",
        "author": "孙应时",
        "content": "舴艋填芳渚，秋韆闹粉墙。\n人争桃李节，吾忆藕花凉。",
        "dynasty": "宋",
        "collection_info": null
    },
    {
        "uuid": "f7f37103902936cf2ebdd29b491df060",
        "title": "和李季章校书西湖即事三首  其三",
        "author": "孙应时",
        "content": "匆匆清明了，能余几许春。\n花开更风雨，肠断惜春人。",
        "dynasty": "宋",
        "collection_info": null
    },
    {
        "uuid": "c4c76bff7ad8538544e2252348fb3388",
        "title": "雪夜叹",
        "author": "孙应时",
        "content": "折竹声相闻，想见雪深尺。\n愁杀小臣心，桥山葬明日。",
        "dynasty": "宋",
        "collection_info": null
    },
    {
        "uuid": "2e4240ee080e216706b391e930721e59",
        "title": "铁笛亭",
        "author": "孙应时",
        "content": "铁笛空山巅，悲裂苍崖破。\n惊起山中人，指点飞僊过。",
        "dynasty": "宋",
        "collection_info": null
    },
    {
        "uuid": "05865470105485de3d6fd94bc1b1827d",
        "title": "石竈",
        "author": "孙应时",
        "content": "石竈沧潭上，烹茶定几迴。\n舟人因记得，俗客未经来。",
        "dynasty": "宋",
        "collection_info": null
    },
    {
        "uuid": "f3eb47387ccc480910b78a28d0d539b0",
        "title": "题光福刘伯祥所藏东坡枯木及渔村落照图  其一",
        "author": "孙应时",
        "content": "洒落胸中丘壑，峥嵘海外风霜。\n幻出小山枯木，教成千载甘棠。",
        "dynasty": "宋",
        "collection_info": null
    },
    {
        "uuid": "13917a30ed83b8cdff31998e3c16696e",
        "title": "题光福刘伯祥所藏东坡枯木及渔村落照图  其二",
        "author": "孙应时",
        "content": "夕阳雁影江天，明月芦花醉眠。\n乞我烟波一叶，伴君西塞山边。",
        "dynasty": "宋",
        "collection_info": null
    },
    {
        "uuid": "40ce47da7a570f238071b7bf2f160410",
        "title": "十一月二十六夜梦与范石湖各赋梅花六言觉仅记其大意足成二绝  其一",
        "author": "孙应时",
        "content": "小斋遥夜孤坐，何处香来可人。\n起看一窗寒月，更怜瘦影相亲。",
        "dynasty": "宋",
        "collection_info": null
    },
    {
        "uuid": "a462a7a91e09e14f3137291c56b6abde",
        "title": "十一月二十六夜梦与范石湖各赋梅花六言觉仅记其大意足成二绝  其二",
        "author": "孙应时",
        "content": "江路月斜霜重，野桥风峭波寒。\n知负天公何事，十他冷淡相看。",
        "dynasty": "宋",
        "collection_info": null
    },
    {
        "uuid": "e7531b6995e2ce83eeab02310c7094a6",
        "title": "别越中诸生  其一",
        "author": "孙应时",
        "content": "三年一榻占清閒，门外苍然是种山。\n步月迎风行乐地，从今应入梦魂间。",
        "dynasty": "宋",
        "collection_info": null
    },
    {
        "uuid": "abac6f3381a24b2c5c2f203662227036",
        "title": "别越中诸生  其二",
        "author": "孙应时",
        "content": "切磋长恨我空疎，甚喜同门各起予。\n赠别懒为名利语，洗心深读圣贤书。",
        "dynasty": "宋",
        "collection_info": null
    },
    {
        "uuid": "2b56ddc8e3bbb2ce2ba2062aa8707b63",
        "title": "范氏致爽园用石湖韵  其一",
        "author": "孙应时",
        "content": "可人花木四时足，随意园池百亩余。\n但续岷山高士传，不谈天上故人书。",
        "dynasty": "宋",
        "collection_info": null
    },
    {
        "uuid": "9111bf9c69628d99ddfce071f71fb90b",
        "title": "范氏致爽园用石湖韵  其二",
        "author": "孙应时",
        "content": "山光突兀初寒外，竹色连娟细雨余。\n一段清奇彻肌骨，锦囊碎句懒能书。",
        "dynasty": "宋",
        "collection_info": null
    },
    {
        "uuid": "759b0e642dd31cbb5dafa10f5ada772a",
        "title": "黄岩新安镇舟中和王主簿春霁遣兴",
        "author": "孙应时",
        "content": "天惜花时雨易晴，鸟知人意唤春醒。\n归舟兀兀新安路，溪北溪南水正生。",
        "dynasty": "宋",
        "collection_info": null
    },
    {
        "uuid": "23454d492213b66babe68475948752bf",
        "title": "春郊偶作",
        "author": "孙应时",
        "content": "春泥过雨屐声悭，野水危桥欲度难。\n世路迷人肠断处，黄昏天气麦秋寒。",
        "dynasty": "宋",
        "collection_info": null
    },
    {
        "uuid": "893cb268c21ef53f8548e8445ac15955",
        "title": "阅书库",
        "author": "孙应时",
        "content": "寒儒事业趁三余，细字篝灯手自书。\n眼底牙籤富连屋，妙年公子意何如。",
        "dynasty": "宋",
        "collection_info": null
    },
    {
        "uuid": "44b785c5f95a33ff1c2e9c4a0b2d20f3",
        "title": "秋日遣兴  其一",
        "author": "孙应时",
        "content": "门前白水映青山，草满荒庭昼掩关。\n莫恨穷居穷到骨，平生未有此情閒。",
        "dynasty": "宋",
        "collection_info": null
    },
    {
        "uuid": "ac8e3f7013adc904976fb93b6672b051",
        "title": "秋日遣兴  其二",
        "author": "孙应时",
        "content": "今年炎毒异他年，及此秋风意洒然。\n身世还须几寒暑，吾生何事不随缘。",
        "dynasty": "宋",
        "collection_info": null
    },
    {
        "uuid": "1e88039d8e49170fa7155852688d5d75",
        "title": "秋日遣兴  其三",
        "author": "孙应时",
        "content": "清秋佳月不寻常，何限歌楼醉夜长。\n要是超然尘外客，一杯差不负孤光。",
        "dynasty": "宋",
        "collection_info": null
    },
    {
        "uuid": "c6fc48ddd3f3200bdeb89f6be4fc2c31",
        "title": "秋日遣兴  其四",
        "author": "孙应时",
        "content": "故人强半随流水，世事新来似弈棋。\n老我壮心消折尽，镜中唯有鬓如丝。",
        "dynasty": "宋",
        "collection_info": null
    },
    {
        "uuid": "7ee5c472238e1e6012ff384b4b72f437",
        "title": "秋日遣兴  其五",
        "author": "孙应时",
        "content": "学书成癖故童心，颇復欣然得趣深。\n一字千金亦安用，等閒容我度光阴。",
        "dynasty": "宋",
        "collection_info": null
    },
    {
        "uuid": "648c472900ea3a87dc820f68447792c5",
        "title": "秋日遣兴  其六",
        "author": "孙应时",
        "content": "虚斋独寝意偏清，梦断秋窗月正明。\n匡坐偶然成导引，未须痴绝慕长生。",
        "dynasty": "宋",
        "collection_info": null
    },
    {
        "uuid": "4f81d27dbf4a19f6a597859bf70b51b0",
        "title": "山庵即事",
        "author": "孙应时",
        "content": "田田荷叶作老色，楚楚菊丛生细香。\n落日空山归鸟尽，扶筇独自到池塘。",
        "dynasty": "宋",
        "collection_info": null
    },
    {
        "uuid": "222f9014e2ac30c65d96dda7d76392fc",
        "title": "胡元迈集句作宫词二百首求题跋为书两章  其一",
        "author": "孙应时",
        "content": "五侯鲭具人间味，百衲衣裒天下工。\n宫体故宜供帖子，玉堂何日唤诗翁。",
        "dynasty": "宋",
        "collection_info": null
    },
    {
        "uuid": "77ed8c09566508d6ef761b54f8388949",
        "title": "胡元迈集句作宫词二百首求题跋为书两章  其二",
        "author": "孙应时",
        "content": "不讥飞燕在昭阳，但託流鶑满建章。\n狗监若逢杨得意，何妨持此奉君王。",
        "dynasty": "宋",
        "collection_info": null
    },
    {
        "uuid": "e289342957a9ffb92882918ba5c0770c",
        "title": "书西溪僧壁  其一",
        "author": "孙应时",
        "content": "问讯前贤沧海边，遥堤烟草故依然。\n谁言筦库功名薄，已活淮民二百年。",
        "dynasty": "宋",
        "collection_info": null
    },
    {
        "uuid": "5f76036ed5211b235db8610d108578ce",
        "title": "书西溪僧壁  其二",
        "author": "孙应时",
        "content": "碧天如水水明霞，雁字横风一一斜。\n袖手行吟不知晚，满川霜月浸芦花。",
        "dynasty": "宋",
        "collection_info": null
    },
    {
        "uuid": "a47c1f82cb818513cd64618109dd7d4f",
        "title": "书西溪僧壁  其三",
        "author": "孙应时",
        "content": "悠悠身世客心惊，十宿西溪梦未曾。\n笑把新诗留日月，碧纱黄垩听山僧。",
        "dynasty": "宋",
        "collection_info": null
    },
    {
        "uuid": "f0d64c12f717ca27c961f3522d50ea0b",
        "title": "咏史  其一",
        "author": "孙应时",
        "content": "绛帐何人拜马融，已应羞面见儿童。\n早知自照头颅丑，枉用文章杀李公。",
        "dynasty": "宋",
        "collection_info": null
    },
    {
        "uuid": "467eaf7576bf272b1609196e291ae926",
        "title": "咏史  其二",
        "author": "孙应时",
        "content": "咄咄归来技已穷，函书翻欲媚桓公。\n佳儿似此何须数，空使诸人恕乃翁。",
        "dynasty": "宋",
        "collection_info": null
    },
    {
        "uuid": "c8fc4fac4f6b8479af7eb1b088f92c93",
        "title": "咏史  其三",
        "author": "孙应时",
        "content": "拊髀平生志八区，暮年家国付夷吾。\n谁言子女能相豢，可笑周郎浅丈夫。",
        "dynasty": "宋",
        "collection_info": null
    },
    {
        "uuid": "5c94b4249766e826ba7ed773f0dbff0b",
        "title": "西溪僧舍昼卧",
        "author": "孙应时",
        "content": "燕子风微春昼长，独携书卷卧禅房。\n悠然一笑无人领，只有蔷薇满院香。",
        "dynasty": "宋",
        "collection_info": null
    },
    {
        "uuid": "30629609512eb12b0357e81b5cec4e3f",
        "title": "奉和家大人将赴官舍留示及门之作  其一",
        "author": "孙应时",
        "content": "师训勤诚数十年，此心端不愧高天。\n诸君体我家严意，学殖毋为卤莽田。",
        "dynasty": "宋",
        "collection_info": null
    },
    {
        "uuid": "660a5470e69264a8bf5289d534e73f7f",
        "title": "奉和家大人将赴官舍留示及门之作  其二",
        "author": "孙应时",
        "content": "大学成功在九年，根牢干长到参天。\n斯须废弃终身困，稂莠从来易满田。",
        "dynasty": "宋",
        "collection_info": null
    },
    {
        "uuid": "ee535eba956b539035f0e259b57615f2",
        "title": "黄岩溪  其一",
        "author": "孙应时",
        "content": "杜鹃声裏谷幽幽，绿水平溪日夜流。\n花落空山人不到，一川烟雨起春愁。",
        "dynasty": "宋",
        "collection_info": null
    },
    {
        "uuid": "01ae050c4a35991b7dfad5932046994c",
        "title": "黄岩溪  其二",
        "author": "孙应时",
        "content": "苍山万迭锁荒烟，百道清溪思悄然。\n只有东风偏识路，马蹄花发自年年。",
        "dynasty": "宋",
        "collection_info": null
    },
    {
        "uuid": "4b570c93b40cfafa1b2e6923e321ac18",
        "title": "入福昌寺",
        "author": "孙应时",
        "content": "风日萧萧林翠开，支筇古寺独徘徊。\n山中不怪无人识，十五年前一度来。",
        "dynasty": "宋",
        "collection_info": null
    },
    {
        "uuid": "faad94e038c9dd3029d7bb39257459b1",
        "title": "次仲氏韵  其一",
        "author": "孙应时",
        "content": "曲生真得圣之清，风味超然一座倾。\n肯向春寒慰牢落，令人心事转和平。",
        "dynasty": "宋",
        "collection_info": null
    },
    {
        "uuid": "0909f15ce793a276a5b14f719b225821",
        "title": "次仲氏韵  其二",
        "author": "孙应时",
        "content": "枵腹贪书颇自强，年来得失正相当。\n须知耳目尘埃尽，始见山林日月长。",
        "dynasty": "宋",
        "collection_info": null
    },
    {
        "uuid": "ad9d1abff9ebcfd05ccf60c23626ea22",
        "title": "次仲氏韵  其三",
        "author": "孙应时",
        "content": "故人惊我鬓丝多，一叹相逢可若何。\n勋业向来无此梦，菱花何必遣重磨。",
        "dynasty": "宋",
        "collection_info": null
    },
    {
        "uuid": "0e9781b52f126cf4f1557123733a3e74",
        "title": "山行",
        "author": "孙应时",
        "content": "中年意与山林会，胜日身兼杖屦轻。\n正有百钱堪独往，不将一赏负秋晴。",
        "dynasty": "宋",
        "collection_info": null
    },
    {
        "uuid": "bc025cda47050aa5b92d1ec28cb417ac",
        "title": "题寒草岩",
        "author": "孙应时",
        "content": "寒草岩前春鸟啼，桃花无数点清溪。\n我行已到神仙窟，不比渔郎此路迷。",
        "dynasty": "宋",
        "collection_info": null
    },
    {
        "uuid": "61824684c994a732b77d84fa41f4ca17",
        "title": "枕上口占",
        "author": "孙应时",
        "content": "喧喧鳬雁起寒汀，淡淡书窗半欲明。\n听彻霜钟发深思，对床欹枕有诗成。",
        "dynasty": "宋",
        "collection_info": null
    },
    {
        "uuid": "3afceb195bc74e3d4ad8911cb4837b5a",
        "title": "次日湖上",
        "author": "孙应时",
        "content": "山南山北水平湖，屏障天开画不如。\n好在风流王谢宅，扁舟来往未应疎。",
        "dynasty": "宋",
        "collection_info": null
    },
    {
        "uuid": "9bc22741f419cf6cdf9998fddceee0d7",
        "title": "送彭大老提舶泉南  其一",
        "author": "孙应时",
        "content": "先生学力定如山，应世无非意所安。\n一语令人深味处，不言容易祇言难。",
        "dynasty": "宋",
        "collection_info": null
    },
    {
        "uuid": "27be0eac11e3595c39959588fc7ea690",
        "title": "送彭大老提舶泉南  其二",
        "author": "孙应时",
        "content": "笑谈终日任天真，和气春风自袭人。\n毕竟胸中无适莫，不妨一世总相亲。",
        "dynasty": "宋",
        "collection_info": null
    },
    {
        "uuid": "2ccd0ebc2f6ecd3834a0f66f2e8d4999",
        "title": "送彭大老提舶泉南  其三",
        "author": "孙应时",
        "content": "人言西府厌编摩，归卧方山意若何。\n出处无心亦无累，宁知世上有风波。",
        "dynasty": "宋",
        "collection_info": null
    },
    {
        "uuid": "5d6c1141e080656d026fb93d5d099678",
        "title": "送彭大老提舶泉南  其四",
        "author": "孙应时",
        "content": "眼观荣辱等虚空，强着衣冠与世同。\n长夏清风秋夜月，高怀应不忘山中。",
        "dynasty": "宋",
        "collection_info": null
    },
    {
        "uuid": "3ab1fd6fda4481a7d0f8e435f81a96e7",
        "title": "送彭大老提舶泉南  其五",
        "author": "孙应时",
        "content": "天然廉素匪沽名，秋入沧浪彻底清。\n蛮舶珍奇纵山积，归囊应比去时轻。",
        "dynasty": "宋",
        "collection_info": null
    },
    {
        "uuid": "af1426f70a9c7e964033abb2340b0067",
        "title": "送彭大老提舶泉南  其六",
        "author": "孙应时",
        "content": "一时人物到如今，人望先生日已深。\n愿以苍生置怀抱，勿因空谷有遐心。",
        "dynasty": "宋",
        "collection_info": null
    },
    {
        "uuid": "e588933c2b02554b67a643f30f03d147",
        "title": "昆山龚立道昱有月石砚屏斗南君玉诸人皆有诗余亦赋一绝",
        "author": "孙应时",
        "content": "窗间明月镇长在，此宝如今更有无。\n看取光辉生笔砚，可无文字继欧苏。",
        "dynasty": "宋",
        "collection_info": null
    },
    {
        "uuid": "d836eb4fe27ff0108430eb3c3581d8af",
        "title": "举帆松江经县治北",
        "author": "孙应时",
        "content": "杨柳烟中一塔孤，东风漫漫水平湖。\n扁舟谁倚高楼望，画入吴淞春晚图。",
        "dynasty": "宋",
        "collection_info": null
    },
    {
        "uuid": "d0b72b616078dd9108c306ff80d4749e",
        "title": "赠闾丘道人",
        "author": "孙应时",
        "content": "天下几人能具眼，世间万事可忘言。\n犹将笔墨澜翻说，多笑先生不惮烦。",
        "dynasty": "宋",
        "collection_info": null
    },
    {
        "uuid": "d79689e5231abc0be5318492bb384650",
        "title": "江北梅开殊晚和林实之别驾韵  其一",
        "author": "孙应时",
        "content": "水边篱落影疎疎，一见风姿意豁如。\n驿使莫嫌时节晚，少留春半作春初。",
        "dynasty": "宋",
        "collection_info": null
    },
    {
        "uuid": "46883242a9c01e695be76214ee4bd678",
        "title": "江北梅开殊晚和林实之别驾韵  其二",
        "author": "孙应时",
        "content": "楚江横月一枝明，想见江南半落英。\n等是春风有先后，不妨调鼎看功成。",
        "dynasty": "宋",
        "collection_info": null
    },
    {
        "uuid": "7cb7f90df0d3682a9677a0c7ec8c78c6",
        "title": "江北梅开殊晚和林实之别驾韵  其三",
        "author": "孙应时",
        "content": "地远天寒饱雪霜，深林依旧十分香。\n玉堂茅舍公休问，一种风流压众芳。",
        "dynasty": "宋",
        "collection_info": null
    },
    {
        "uuid": "49dd4ee9aae14a518263eb88db49226c",
        "title": "江北梅开殊晚和林实之别驾韵  其四",
        "author": "孙应时",
        "content": "清诗吟赏慰花神，唤起风情寂寞滨。\n正是参军旧题处，须公还作一家春。",
        "dynasty": "宋",
        "collection_info": null
    },
    {
        "uuid": "57e94e93be1c8fb30c596e4e60f0d871",
        "title": "江北梅开殊晚和林实之别驾韵  其五",
        "author": "孙应时",
        "content": "一笑无言桃李场，从教遥夜斗寒香。\n红梅何意败家法，便欲从时作闹粧。",
        "dynasty": "宋",
        "collection_info": null
    },
    {
        "uuid": "2ad68cd7bac3a5c419efda5b4dab5d75",
        "title": "江北梅开殊晚和林实之别驾韵  其六",
        "author": "孙应时",
        "content": "许氏南园十里间，嗟跎胜赏怯春寒。\n寄声行客如迴首，莫把寻常醉眼看。",
        "dynasty": "宋",
        "collection_info": null
    },
    {
        "uuid": "6490ffaca5b9e370c25acedb9a7a2b96",
        "title": "池口阻风雨  其一",
        "author": "孙应时",
        "content": "江头三日繫扁舟，秋浦齐山欠一游。\n已自无人念羁客，更禁风雨作春愁。",
        "dynasty": "宋",
        "collection_info": null
    },
    {
        "uuid": "de8211590d3dcf27fb950f73d1546873",
        "title": "池口阻风雨  其二",
        "author": "孙应时",
        "content": "一江风雨送春归，漠漠汀洲白鹭飞。\n舟子相呼更添缆，水来新没钓船矶。",
        "dynasty": "宋",
        "collection_info": null
    },
    {
        "uuid": "bd31ffd7838315a1525cdc7ad3ed84b4",
        "title": "巫山祠梳洗楼",
        "author": "孙应时",
        "content": "山川楚国六千里，云雨阳台十二峰。\n神女可无哀郢意，强教梳洗为谁容。",
        "dynasty": "宋",
        "collection_info": null
    },
    {
        "uuid": "577a5af78b20b146b7cb2815cd78438a",
        "title": "巴东秋风亭怀寇公  其一",
        "author": "孙应时",
        "content": "秋风亭上思悠哉，想见鸣琴日日来。\n野水孤舟故如昨，为公长啸一徘徊。",
        "dynasty": "宋",
        "collection_info": null
    },
    {
        "uuid": "02f08acbd6426c330e98517060ce6da6",
        "title": "巴东秋风亭怀寇公  其二",
        "author": "孙应时",
        "content": "袖手穷山一少年，何曾有楚到澶渊。\n英雄正自无人识，盖世功名却偶然。",
        "dynasty": "宋",
        "collection_info": null
    },
    {
        "uuid": "42ccbd71ee18603141b8159511aed2d3",
        "title": "和真长木犀  其一",
        "author": "孙应时",
        "content": "一从月窟移根到，不落人间第二香。\n商略江梅是兄弟，等閒休復斗风光。",
        "dynasty": "宋",
        "collection_info": null
    },
    {
        "uuid": "8f49004e0829b51a0742e23513d0dde5",
        "title": "和真长木犀  其二",
        "author": "孙应时",
        "content": "香传万里到蚕丛，依旧江南林下风。\n忆着小山招隠句，不堪流落更相逢。",
        "dynasty": "宋",
        "collection_info": null
    },
    {
        "uuid": "4a3e85135715cfa60d55d9901beb756d",
        "title": "和真长木犀  其三",
        "author": "孙应时",
        "content": "长怜花月不相谋，月满花开得更休。\n待倚高楼吹铁笛，为君极意作吟秋。",
        "dynasty": "宋",
        "collection_info": null
    },
    {
        "uuid": "a664726e5b55b7151ba40cabf5d9e29b",
        "title": "即事  其一",
        "author": "孙应时",
        "content": "凝云淡淡山苍苍，天影下照生湖光。\n渔舟散入绿苹去，划破琉璃三四行。",
        "dynasty": "宋",
        "collection_info": null
    },
    {
        "uuid": "b2dfd33fb9bcf4f0c7d38a3e1a93f951",
        "title": "即事  其二",
        "author": "孙应时",
        "content": "江梅玉立故清妍，心友猗兰弟水仙。\n终日相看静无语，一时风味也堪怜。",
        "dynasty": "宋",
        "collection_info": null
    },
    {
        "uuid": "ae2cf5efe453a20f66824cd1a652decd",
        "title": "和郑信卿  其一",
        "author": "孙应时",
        "content": "天与风情压众芳，雕栏翠幄奉君王。\n猗兰自欠倾城色，空作深林一味香。",
        "dynasty": "宋",
        "collection_info": null
    },
    {
        "uuid": "469339f9eb95f10ae44380e5f7a7252d",
        "title": "和郑信卿  其二",
        "author": "孙应时",
        "content": "绮罗丝竹沸名园，想见春风玉树前。\n况是天公饶一月，何妨行乐倍他年。",
        "dynasty": "宋",
        "collection_info": null
    },
    {
        "uuid": "92b69f5d113af6063c9d7354f917f695",
        "title": "和郑信卿  其三",
        "author": "孙应时",
        "content": "舞絮飞花别茂林，狂蜂乱蝶度繁阴。\n干坤不尽春长在，莫遣伤春意太深。",
        "dynasty": "宋",
        "collection_info": null
    },
    {
        "uuid": "a0717547e5c038f6ef33ba4dc1414fd4",
        "title": "和陈及之  其一",
        "author": "孙应时",
        "content": "不妨客子归路滑，且喜雨来天破悭。\n剑南剑北好颜色，吾徒心事畧相关。",
        "dynasty": "宋",
        "collection_info": null
    },
    {
        "uuid": "74c9be31721532205502625e70582d60",
        "title": "和陈及之  其二",
        "author": "孙应时",
        "content": "诗无雕刻未为癖，战胜纷华聊自肥。\n万里归期劳梦想，百年世事几从违。",
        "dynasty": "宋",
        "collection_info": null
    },
    {
        "uuid": "9c8b3a32062b305bf86d1c6e3f610634",
        "title": "和陈及之  其三",
        "author": "孙应时",
        "content": "蟠龙山头行且歌，嘉陵江上重相过。\n人生知音不易得，举似诸人委悉么。",
        "dynasty": "宋",
        "collection_info": null
    },
    {
        "uuid": "f2af1e8a1fa4cf14c95b4ecf8ea4ee97",
        "title": "和陈及之  其四",
        "author": "孙应时",
        "content": "江头风雨暗行李，习气难洗儒生酸。\n更欲从君细商畧，不道挥斤愁鼻端。",
        "dynasty": "宋",
        "collection_info": null
    },
    {
        "uuid": "28e548394d58add0afa580cf8ab47f0d",
        "title": "和陈及之  其五",
        "author": "孙应时",
        "content": "吾非斯人谁与羣，覆手翻手知交情。\n天南海北有离合，此生此意无寒盟。",
        "dynasty": "宋",
        "collection_info": null
    },
    {
        "uuid": "8e7962e09a4339af576605a876787878",
        "title": "再和  其一",
        "author": "孙应时",
        "content": "文章富贵自两事，脱欲其全天定悭。\n平生萧瑟也不恶，未妨诗赋动江关。",
        "dynasty": "宋",
        "collection_info": null
    },
    {
        "uuid": "832a2fe1141c9b62d190257d71d32295",
        "title": "再和  其二",
        "author": "孙应时",
        "content": "庭帏日听乌鹊喜，里社相思鸡鳬肥。\n独身浪走一万里，忽忽平生心事违。",
        "dynasty": "宋",
        "collection_info": null
    },
    {
        "uuid": "335bd145b6b7dc220f57c3081a9de96b",
        "title": "再和  其三",
        "author": "孙应时",
        "content": "君诗音节中弦歌，报我英瑶百倍过。\n江村老人衣钵在，同参今更有人么。",
        "dynasty": "宋",
        "collection_info": null
    },
    {
        "uuid": "bc5397521b68463dc0cff55aff5b40e9",
        "title": "再和  其四",
        "author": "孙应时",
        "content": "欲望中原双目断，听谈往事几心酸。\n百年故家好人物，尘沙流落太无端。",
        "dynasty": "宋",
        "collection_info": null
    },
    {
        "uuid": "51290c1125b8cb3f70448ef1fad3bc13",
        "title": "再和  其五",
        "author": "孙应时",
        "content": "衮衮诸公鸳鹭羣，年来看熟已忘情。\n四明相寻风雨过，一丘一壑便悭盟。",
        "dynasty": "宋",
        "collection_info": null
    },
    {
        "uuid": "76a183944aa6751aacf7c79d4ecc1f07",
        "title": "和简叔  其一",
        "author": "孙应时",
        "content": "绿阴庭户自生香，燕子飞来话日长。\n正有清风便午枕，更无尘梦到禅房。",
        "dynasty": "宋",
        "collection_info": null
    },
    {
        "uuid": "5d23e9f8bf0d419aa0950d980742fea3",
        "title": "和简叔  其二",
        "author": "孙应时",
        "content": "落日衔山山更青，閒云敛尽绿烟横。\n危亭独倚阑干遍，又听疎钟第一声。",
        "dynasty": "宋",
        "collection_info": null
    },
    {
        "uuid": "c1a2a181021ca368d35dc99f52bccf16",
        "title": "挽邢邦用  其一",
        "author": "孙应时",
        "content": "有美天姿粹且真，温温玉树气生春。\n从来孝友闻乡曲，叹息如公有几人。",
        "dynasty": "宋",
        "collection_info": null
    },
    {
        "uuid": "b3e2fcb14041acf2a7e9e78e72d54227",
        "title": "挽邢邦用  其二",
        "author": "孙应时",
        "content": "十载潜心学有方，韬藏曾不露锋铓。\n前途万里能脂辖，此志伤君死未忘。",
        "dynasty": "宋",
        "collection_info": null
    },
    {
        "uuid": "915869d311666acb422ce87ef2a1cb12",
        "title": "挽邢邦用  其三",
        "author": "孙应时",
        "content": "区区仓掾救荒移，实惠洋洋摄令时。\n更有棠阴在空圄，庐山遗爱未应衰。",
        "dynasty": "宋",
        "collection_info": null
    },
    {
        "uuid": "71a4f703493befc72f97173d741f0824",
        "title": "挽邢邦用  其四",
        "author": "孙应时",
        "content": "平生事业始分毫，楩梓终须百丈高。\n正拟他时好梁栋，忍看摧折在蓬蒿。",
        "dynasty": "宋",
        "collection_info": null
    },
    {
        "uuid": "2ffe1b1eaff7fbb153363a2f3e7254ac",
        "title": "挽邢邦用  其五",
        "author": "孙应时",
        "content": "倾盖论交未一年，追怀三益泪潸然。\n为君提掖诸郎看，长已胜冠孟母贤。",
        "dynasty": "宋",
        "collection_info": null
    },
    {
        "uuid": "507b1cdbb35d49e49245bd6e6cb4113d",
        "title": "眉州",
        "author": "孙应时",
        "content": "文华要是山川气，看到眉州四海空。\n尊者庵前双石笋，令人真见两苏公。",
        "dynasty": "宋",
        "collection_info": null
    },
    {
        "uuid": "806ebffa32ef99f6ca9c558d6724043a",
        "title": "读通鑑杂兴  其一",
        "author": "孙应时",
        "content": "南山击缶正乌乌，东市匆匆坐一书。\n说道中兴无过事，太阳侵蚀总缘渠。",
        "dynasty": "宋",
        "collection_info": null
    },
    {
        "uuid": "279d127a0f516893a122694a3e947db3",
        "title": "读通鑑杂兴  其二",
        "author": "孙应时",
        "content": "簿书流汗走君房，那得狂奴故意降。\n努力诸公了台阁，不烦鱼雁到桐江。",
        "dynasty": "宋",
        "collection_info": null
    },
    {
        "uuid": "40096cd8c87cf6c7f1b08f7f56c5dac7",
        "title": "读通鑑杂兴  其三",
        "author": "孙应时",
        "content": "清浊无心陈仲弓，圆机聊救汉诸公。\n末流不料儿孙误，千古黄初佐命功。",
        "dynasty": "宋",
        "collection_info": null
    },
    {
        "uuid": "04b0f382c32119f1a248349e061ef09b",
        "title": "读通鑑杂兴  其四",
        "author": "孙应时",
        "content": "柴门三叩畧从容，感激聊酬大耳公。\n常日驱牛趁春雨，人前元不似英雄。",
        "dynasty": "宋",
        "collection_info": null
    },
    {
        "uuid": "3d71e92b098e8e98c576432845c487ee",
        "title": "读通鑑杂兴  其五",
        "author": "孙应时",
        "content": "渭上耕屯望一秋，鼓行那復更迟留。\n落星误尽痴儿辈，长说宣王抗武侯。",
        "dynasty": "宋",
        "collection_info": null
    },
    {
        "uuid": "6018a88e24b126988caafb0ead5ab3b4",
        "title": "读通鑑杂兴  其六",
        "author": "孙应时",
        "content": "建安社稷看文举，正始风流倚太初。\n天地一身无处着，诸人休苦恨狂疎。",
        "dynasty": "宋",
        "collection_info": null
    },
    {
        "uuid": "bd75872a88369eb8cb1dddc77f60d653",
        "title": "读通鑑杂兴  其七",
        "author": "孙应时",
        "content": "平生作意轻羊舅，岁晚何心佞羯奴。\n为问荆齐是三窟，此时容有宦情无。",
        "dynasty": "宋",
        "collection_info": null
    },
    {
        "uuid": "4ceb2f7f17eaf04c36c24a75e94dc3e6",
        "title": "读通鑑杂兴  其八",
        "author": "孙应时",
        "content": "莫怪新亭泣楚囚，王公原不办中州。\n石头门外千年恨，他日相思一涕流。",
        "dynasty": "宋",
        "collection_info": null
    },
    {
        "uuid": "f0ec97b33db56b6efac327b37a37cad0",
        "title": "题黄岩溪",
        "author": "孙应时",
        "content": "得雨溪声壮，无风云气多。\n山花依翠竹，滩石乱寒莎。\n樵父谷中出，牧儿牛背歌。\n逢人问尘世，扰扰意如何。",
        "dynasty": "宋",
        "collection_info": null
    },
    {
        "uuid": "224bc5064968988bdfb15a181570ce8c",
        "title": "洞庭湖",
        "author": "孙应时",
        "content": "明湖纳宇宙，春思满楼台。\n沙鸟一行去，风帆千里来。\n平生眼今饱，落日首重迴。\n会趁江山约，还愁白髮催。",
        "dynasty": "宋",
        "collection_info": null
    },
    {
        "uuid": "eae0e1c4d84c24148f1babd4c0db9e2f",
        "title": "句",
        "author": "孙应时",
        "content": "牛车担负愧高义，当知薄命非倪宽。",
        "dynasty": "宋",
        "collection_info": null
    },
    {
        "uuid": "d5a2d4afd038668bb0102b9d6cc940ab",
        "title": "丁未仲夏赏月次雪斋韵",
        "author": "司马道",
        "content": "邂逅成佳约，持杯喜月圆。\n素华千顷凈，乐事两家全。\n念旧惊同日，裁诗似先天。\n他乡欣得此，后会肯重延。",
        "dynasty": "宋",
        "collection_info": null
    },
    {
        "uuid": "7e7741e46f5aefd7e2e079a14f9fbf99",
        "title": "襄阳歌",
        "author": "刘过",
        "content": "十年着脚走四方，胡不归来兮襄阳。\n襄阳真是用武国，上下吴蜀天中央。\n铜鞮坊裏弓作市，八邑田熟麦当粮。\n一条路入秦陇去，落日彷佛见太行。\n土风沉浑士奇杰，呜呜酒后歌声发。\n歌曰人定兮胜天，半壁久无胡日月。\n买剑倾家赀，市马託生死。\n科举非不好，行都兮万里。\n人言边人尽粗材，卧龙高卧不肯来。\n杜甫诗成米芾写，二三子亦英雄哉。",
        "dynasty": "宋",
        "collection_info": null
    },
    {
        "uuid": "16679645354c4df2775d6c92a4b1c938",
        "title": "多景楼醉歌",
        "author": "刘过",
        "content": "君不见七十二子从夫子，儒雅强半鲁国士。\n二十八宿佐中兴，英雄多是僰阳人。\n丈夫生有四方志，东欲入海西入秦。\n安能龌龊守一隅，白头章句浙与闽。\n醉游太白呼峨岷，奇材剑客结楚荆。\n不随举子纸上学六韬，不学腐儒穿凿注五经。\n天长路远何时到，侧身望兮涕霑巾。",
        "dynasty": "宋",
        "collection_info": null
    },
    {
        "uuid": "51d58adaf54e9e3744cec2374379040d",
        "title": "红酒歌呈京西漕刘郎中立义",
        "author": "刘过",
        "content": "桃花为麯杏为糵，酒醖仙方得新法。\n大槽迸裂猩血流，小槽夜雨真珠滴。\n岘山之北古襄阳，春风烂漫草花香。\n乘轺谁为部使者，金闺通籍尚书郎。\n儿样爱民真父母，十万人家感恩厚。\n鹅儿不酌宜城黄，流霞造此江南酒。\n轮蹄日日行乐同，琥珀潋滟琉璃钟。\n珊瑚枝下贵公子，人面日色相争红。\n栏桿十二开帘幔，腰鼓轰雷奏仙乐。\n翠翘金凤大堤倡，玉纤捧劝罗衣薄。\n人生百岁能几何，海棠花开春较多。\n有貂可解换一斗，醉到天晓待作么。",
        "dynasty": "宋",
        "collection_info": null
    },
    {
        "uuid": "9466df3ad2180f70ce10daa63ecc34b2",
        "title": "瓜州歌",
        "author": "刘过",
        "content": "今年城保寨，明年城瓜州。\n寇来不能御，贼去欲自囚。\n伟哉淮南镇，禹贡之扬州。\n念昔蕞尔虏，马棰轻江流。\n翠华离金陵，人有李郭不。\n幸被帐下儿，一箭毙其酋。\n帝羓有遗臭，鲜血粘髑髅。\n败军惨无主，蛇豕散莫收。\n势当截归路，尽与俘馘休。\n甲兵洗黄河，境土尽白沟。\n天予弃不取，区区乃人谋。\n金帛输东南，礼事昆夷优。\n参差女墙月，深夜照敌楼。\n泊船运河口，颇为执事羞。",
        "dynasty": "宋",
        "collection_info": null
    },
    {
        "uuid": "5c973f809267fbadc7d9abd8657def37",
        "title": "盱眙行",
        "author": "刘过",
        "content": "车徐行，马后驰，天寒游子来盱眙。\n功名邂逅未可知，生身毕竟要何为。\n既不起草黄金闺，又不侍宴白玉墀。\n何不夜投将军飞，劝上征伐鞭四夷。\n沧海可填山可移，男儿志气当如斯。\n安能生死困毛锥，八韵作赋五字诗。\n金牌郎君黄头儿，有眼不忍重见之。\n志大才疎浩无期，逢人举似人笑嬉。\n谓之痴人未必痴，唤作奇士何能奇。",
        "dynasty": "宋",
        "collection_info": null
    },
    {
        "uuid": "c1cc91b9ebc18e0c5de08b535df80773",
        "title": "从军乐",
        "author": "刘过",
        "content": "蛟龙宝剑鸊鹈刀，黄金络马花盘袍。\n臂弓腰矢出门去，百战未怕皋兰鏖。\n酒酣纵猎自足快，诗成横槊人称豪。\n但期处死得其所，一死政自轻鸿毛。\n将军三箭定天山，丞相五月入不毛。\n生前封侯死庙食，云台突兀秋山高。\n书生如鱼蠹书册，辛苦雕篆真徒劳。\n儿时鼓箧走京国，渐老一第犹未叨。\n自嗟赋命如纸薄，始信从军古云乐。",
        "dynasty": "宋",
        "collection_info": null
    },
    {
        "uuid": "52e35d22bcde6f1c93ed5f9cf43b7e68",
        "title": "登昇元阁故基",
        "author": "刘过",
        "content": "脚力倦矣曷少休，侵晨更作昇元游。\n眼中已不见二百四十尺突兀之高楼，但见炊烟万竈宿貔貅。\n上有啼鸦噪鹊如泣诉，下有藤蔓老树根据枝相虬。\n想其结缔初，匠石巧与造物侔。\n桷榱枅栱不知几大木，一木牵挽回万牛。\n山川退听左右受约束，日月乌兔早暮东西流。\n阿房之旗矗立矮如戟，临春结绮望仙三阁俱下头。\n杯埦块潜培塿而已矣，蹄涔洞庭芥为舟。\n拄撑霄汉弹压大千界，下历梁唐秦隋晋汉周。\n一朝世故有翻覆，祸结祝融回禄与鬰攸。\n灰飞障天烟焰炽，一火三月烂不收。\n遂使觚棱化草莽，丹雘成墟丘。\n吾闻至人侈俭初何心，有茅一把盖头便可留。\n何必穷极土木事妖怪，脧削赤子膏血敛以裒。\n是故子刘子，不仙不佛亦不侯。\n视鸾台凤阁为蘧庐，百万买宅亦梦幻泡影沤。\n江西岂无家，白沙翠竹泉石幽。\n茅檐曝日搔背痒，篱缺墙破手葺修。\n如以天地为室庐，日月行住坐卧得自由。\n不为朱门是，不作白屋羞。\n有时骑鲸千里游汗漫，有时蛤蜊遽食龟殻秋。\n彼昇元阁者亟成而復坏，肠亦不能为之断，心亦不能为之忧。\n造物何足云，此身自赘疣。\n誉尧毁桀未必公是非，丘跖两窖蚁与蝼。\n日斜诸公急下山，我有斗酒归去来兮相与劝酬。",
        "dynasty": "宋",
        "collection_info": null
    },
    {
        "uuid": "c12936b6cf52b3a3e349192ad0eb2e03",
        "title": "大雪登越州城楼",
        "author": "刘过",
        "content": "北风吹雪天尽头，苏州未了来越州。\n越人夜乘剡溪舟，乌喙还念栖山不。\n吴人载酒登虎丘，窈窕万舞杂清讴。\n迤逦茂苑来长洲，不顾麋鹿苏台游。\n我独忍冻城上楼，欲擒元济入蔡州。\n铁骑突出风飕飕，越人惊倒吴人愁。",
        "dynasty": "宋",
        "collection_info": null
    },
    {
        "uuid": "4cabe9ae1d9c81f5f1ba7ace57beb0e3",
        "title": "望幸金陵",
        "author": "刘过",
        "content": "建业水大胜，武昌鱼有味，江东云不比渭北春天树。\n春天门崒嵂，两岸石壁立，石头钟阜龙虎东西分。\n椎牛酾酒家家准拟犒六军，翠华不来冷落行宫门。\n泰华不易得，天下关中为本根。\n怀哉金陵古帝藩，千船泊兮万马屯。\n西湖真水真山好，吾君亦岂忘中原。",
        "dynasty": "宋",
        "collection_info": null
    },
    {
        "uuid": "3e3fe97a16960948adeec45dcc37de68",
        "title": "舣舟采石",
        "author": "刘过",
        "content": "我昔南游武昌夏口之山川，赤壁弔古齐安边。\n又尝北抵鹤唳风声地，八公山前望淝水。\n谁令舣舟牛渚矶，楼船蔽江忆当时。\n周郎未战曹瞒走，谢安一笑苻坚危。\n黄云如屯夜月白，箭痕刀痕满枯骨。\n健儿饭饱饮马来，意气犹雄歌尚烈。\n只今采石还戍兵，诸将奄奄泉下人。\n饭囊盛饭酒瓮酒，位去三衙称好手。",
        "dynasty": "宋",
        "collection_info": null
    },
    {
        "uuid": "3a9dce67015827a60f095c9a5d55733d",
        "title": "题润州多景楼",
        "author": "刘过",
        "content": "金山焦山相对起，挹尽东流大江水。\n一楼坐断水中央，收拾淮南数千里。\n西风把酒闲来游，木叶渐脱人间秋。\n烟尘茫茫路渺渺，神京不见双泪流。\n君不见王勃才名今盖世，当时未遇庸人尔。\n琴书落魄豫章城，滕王阁中悲帝子。\n又不见李白才思真天然，时人未省为谪仙。\n一朝放浪金陵去，凤凰台上望长安。\n我今四海行将遍，东历苏杭西汉沔。\n第一江山最上头，天下无人独登览。\n楼高思远愁绪多，楼乎楼乎奈汝何。\n安得李白与王勃，名与此楼长突兀。",
        "dynasty": "宋",
        "collection_info": null
    },
    {
        "uuid": "ee8dbad1dbbfc1f7fd48c20ca6ccdb4b",
        "title": "清溪阁交胡仲芳韵",
        "author": "刘过",
        "content": "琼树枝新梅蕊迸，与君携手清溪问。\n旧时狎客歌舞场，何似诗人风雪径。\n溪边杰阁高崚层，左右华屋连飞甍。\n依稀王谢鸣珂里，彷佛秦筝云母屏。\n古来繁华各衰歇，只有不磨惟璧月。\n小船何处载愁来，哀怨一声吹笛裂。",
        "dynasty": "宋",
        "collection_info": null
    },
    {
        "uuid": "340df17ba0caeceda2671ead06bad628",
        "title": "呈陈总领五首  其一",
        "author": "刘过",
        "content": "旄头欃枪锐衝击，杀气隆隆半天黑。\n千家悲哀万家哭，唐邓征魂招不得。\n北斗移杓向西指，八月风高塞尘起。\n大军忠义赴襄阳，飞鸟潜鱼未知死。\n黔黎殷忧痛无策，愿得空中降韩白。\n呜呼何代无奇才，世间未有黄金台。",
        "dynasty": "宋",
        "collection_info": null
    },
    {
        "uuid": "4035bed2a4eccf3157d600ce632958c4",
        "title": "呈陈总领五首  其二",
        "author": "刘过",
        "content": "太宗造唐刬隋乱，仁义结民过炎汉。\n胡雏负恩逆天纪，忠义回天四方起。\n嗟哉主将失纪律，百万秦人半为鬼。\n浮云改变异今古，不谓前车眼中睹。\n尝时潼关说歌舒，今日襄阳说皇甫。",
        "dynasty": "宋",
        "collection_info": null
    },
    {
        "uuid": "aeb6da161fac3fe75e8c27934bb80871",
        "title": "呈陈总领五首  其三",
        "author": "刘过",
        "content": "先生文章擅经纬，战法渊源如孔子。\n当时蜒獠沸溪洞，一扫蛮风凈如水。\n胸中气压万人将，亿万貔貅资馈饷。\n汉家火德接天统，秘计奇谋堪任相。\n愿公飞章告天子，敌疾如风走如鬼。",
        "dynasty": "宋",
        "collection_info": null
    },
    {
        "uuid": "20063ebed54ebf63bc724ed8cabfd48f",
        "title": "呈陈总领五首  其四",
        "author": "刘过",
        "content": "商蚷驰河河可凭，精卫填海海可平。\n物情大忌不量力，立志亦復加专精。\n忆昨痛哭丽正门，白袍黑帽如游魂。\n中书堂留草茅疏，不赐诛戮光宗恩。\n暮年志气耻雕丧，广长阳中吊名将。\n愿持上方三寸铁，细剖赤心告今上。",
        "dynasty": "宋",
        "collection_info": null
    },
    {
        "uuid": "12fbe468e2cf5404e6f93bb8d8b654ac",
        "title": "呈陈总领五首  其五",
        "author": "刘过",
        "content": "今上聪明过尧汤，师王忠纯如魏王。\n君上戮力殄仇虏，六月戈甲飞冰霜。\n泗州已復汉正朔，议饰寝庙修洛阳。\n草茅蝼蚁百无用，山林岂復中原梦。\n敬须洗眼候河清，读公浯水中兴颂。",
        "dynasty": "宋",
        "collection_info": null
    },
    {
        "uuid": "44143f1982f3a878cc8c898050979456",
        "title": "忆鄂渚",
        "author": "刘过",
        "content": "我离鄂渚已十年，吴儿越女空华鲜。\n不如上游古形势，四十余万兵筹边。\n中原地与荆襄近，烈士烈兮猛士猛。\n泽连云梦寒打围，城接武昌晓排阵。\n书生岂无一策奇，叩阍击鼓天不知。\n却思仙人白玉笛，胡床醉倚南楼吹。\n貂蝉兜鍪两岑寂，若耶溪傍还作客。\n空余黄鹤旧题诗，醉笔颠狂惊李白。",
        "dynasty": "宋",
        "collection_info": null
    },
    {
        "uuid": "cbd2939bd36f5880fb38810737336bf5",
        "title": "寄竹隠先生孙应时",
        "author": "刘过",
        "content": "苏州酒滴如真珠，公能醉之酒百壶。\n得閒政恐不来尔，来则倒屣相与俱。\n江山绕楼诗句好，奔走万变同驰驱。\n大书小草各有能，雷雹震耀鶑花姝。\n当其半醉尚醒在，宛若处女未嫁夫。\n杯行到手湖海歇，翻覆云雨来须臾。\n羲之屈使坐北面，命骚如役仆与奴。\n角巾斜飘鬓毛出，笔墨颠倒衫袖乌。\n回旋左右如有碍，归路不记长鬚扶。\n宾侪指摘士窃笑，亦有好事描为图。\n或云先生鬰于用，浮沈欲以酒自娱。\n实非能饮姑好客，不时斗酒由人须。\n若予乃是真饮者，糟丘日日乡无何。\n虽然人亦难意料，未可目以为酒徒。\n相逢摆畧边幅尽，胸次开豁无城郛。\n敛藏穷达付之酒，不以礼法自束拘。\n情归一真举无僞，滑稽玩世为通儒。\n饮与不饮无不可，醉醒醒醉同一区。\n痴人之前莫说梦，梦中说梦愈阔迂。\n客来辄饮饮辄醉，此其所以为竹湖。\n不然他人岂无酒，欲去此脚自懒趋。\n计公之客日百数，结束冠带纷座隅。\n欲言喉牙物如梗，中怀腹非外示愚。\n不如鄙性好诚实，退无取议进不谀。\n欧公自爱曼卿放，昌黎亦喜刘叉粗。\n满城风雨重阳近，黄花篱落金英敷。\n山高凛风吹客倒，公楼虽小主者殊。\n狂当相就取一醉，有酒饮我无酒酤。\n此即虽狂亦可喜，我去俗子畴当呼。\n世无人兮亦已久，公不容我谁容乎。",
        "dynasty": "宋",
        "collection_info": null
    },
    {
        "uuid": "ca548b597f7a00bd611be81c024e4ed1",
        "title": "明州观大阅",
        "author": "刘过",
        "content": "书生灯窗困毛锥，说着刀剑何时持。\n忽闻殷殷金鼓震，惊起块坐筋骸衰。\n国朝右武重秋狝，列郡敢不张其威。\n万家骈首遮道看，我亦役逐人后随。\n武夫櫜鞬陈整整，虎豹拏攫旌旗麾。\n人言吴儿尽脆弱，身髮文断勇未知。\n不见拔山昔项羽，何必燕赵士始奇。\n军容灿灿生光辉，悲风惨淡杀气怒，对此忽作边头思。\n熊罴不譁晓争出，万骑驰突寒打围。\n纷纷血毛腥原野，箭竹正堕惊鸿飞。\n将军仰笑兵军贺，金帛填委深沟池。\n十年文穷坐百拙，感慨一赋从军诗。",
        "dynasty": "宋",
        "collection_info": null
    },
    {
        "uuid": "7582730bac75fa9163cf11afe7c8cf5a",
        "title": "嘉泰开乐日殿岩泾原郭季端邀游凤山自来美堂而上湖亭海观梅坡石林无不历览最后登冲天楼下介亭观骑射歌舞赋诗而归",
        "author": "刘过",
        "content": "结束战袍骑战马，冠军将军宛如画。\n前呵小驻来美堂，箭去弓鸣飞鸟下。\n青林路转入岧峣，湖亭海观争为高。\n谁知凤舞龙飞外，别有楼阁横云霄。\n回旋左右皆游历，人物江山两英特。\n风流标致梅岭梅，磊落胸襟石林石。\n侧身更上天上行，好风吹下笑谈声。\n山神川后领要束，遁走虎豹藏蛟鲸。\n摩挲苔藓题诗去，万鼓声中白题舞。\n众宾捧酒寿主人，将军自是擎天柱。\n看山看水时一来，钱塘吴越何小哉。\n指点中原百城在，功名逼人有机会。",
        "dynasty": "宋",
        "collection_info": null
    },
    {
        "uuid": "dc457118630259d67eda442aa1e1f45f",
        "title": "古诗",
        "author": "刘过",
        "content": "凉生几砚窗未糊，秋风射入如相呼。\n床头吴鈎作龙吼，便欲乘此捣穹庐。\n丈夫诗胆如斗大，摩挲笑与歌楚些。\n生平柔肠作铁坚，挑尽寒灯拥襟坐。\n撞钟打鼓天欲明，鸦未知晓鷄先惊。\n夜来有雨不须问，听取窗前蕉叶声。\n老僧惯閒定较可，山色朦胧半烟锁。\n玉簪委地怕禁持，消息雨中弹指过。\n前回十日得一晴，远山松桧如泼青。\n痴云冉冉自辟易，半江滚滚金龙生。\n桂花毕竟终燥薄，强出婵娟懒梳掠。\n正缘久不见云生，事半功倍扫萧索。\n人言快意难得时，世间乐事须生悲。\n转头泼墨天地黑，依然雨脚如丝垂。\n山翁岂识神龙志，特地霖淫阻游意。\n不知金鸭香篆长，拥鼻犹可看文戏。\n重重迭迭添青苍，谁谓浓翠遶丛篁。\n草木过湿有香意，衣笼笃褥篝笼汤。\n峭岩万丈苔斑驳，日固甚佳雨不恶。\n晴明晦冥俱可观，刍豢有时荐藜藿。\n爱山之痴如爱诗，或日或雨皆足奇。\n君不见若把西湖比西子，淡粧浓抹总相宜。",
        "dynasty": "宋",
        "collection_info": null
    },
    {
        "uuid": "f85a7ad03231417eea9626e0a8456a93",
        "title": "上谯江州",
        "author": "刘过",
        "content": "丘公镇金陵，辛老治京口。\n君王神武欲筹边，九江更使何人守。\n九江太守今谯侯，谯侯德量容九州。\n诗书礼乐晋元帅，意度閒远和而谋。\n清尊对客温如玉，同上庾楼望西北。\n胡尘万里气压之，客有白头何碌碌。\n出门烟水空茫茫，西为汉沔南衡湘。\n指点武昌在何许，买船又谒吴侯去。",
        "dynasty": "宋",
        "collection_info": null
    },
    {
        "uuid": "5aeb85850137ea561a8da8c993197a25",
        "title": "观三迭泉",
        "author": "刘过",
        "content": "五老峰北嵯峩颠，龙泉三迭来自天。\n只因开闢便有此，山云蔽护经岁年。\n一朝何事失扃鐍，樵者得之人共传。\n欲往从之人惮远，险溪绝壑穷攀缘。\n初疑霜崩涌天谷，翻若云奔不岩宿。\n散为飞风扬轻烟，垂似银丝贯珠玉。\n随风变态难尽名，观者洞骇心与目。\n清寒侵袂心益爽，清甘熨齿手屡掬，我欲揽之作玉虹。\n似开九丈锦屏风，有若插碧金芙蓉。\n笑骑挥斥凌太空，穷源直到天河东。",
        "dynasty": "宋",
        "collection_info": null
    },
    {
        "uuid": "1de62123ab74f2445b43e79998ff491f",
        "title": "赠许从道之子祖孙",
        "author": "刘过",
        "content": "祖孙今年几年齿，两髻紞紞垂到耳。\n读书要以六经先，次第汉唐十七史。\n老夫之见窃不然，别有一说为举似。\n方今孽胡日衰甚，河朔早暮风尘起。\n腐儒酸寒作何用，国家所欠奇伟士。\n丈夫立身两字尽，臣子忠孝而已矣。\n吾观汝相头面阔，颜色粗厚黑而紫。\n汝翁七十鬓髮转，汝父科第迟如此。\n与生生死蠹文字，土田官人村夫子。\n不如左弯右挟弓，肉食封侯差快耳。",
        "dynasty": "宋",
        "collection_info": null
    },
    {
        "uuid": "19b3c1ab9b2244279de8c42af76deb9b",
        "title": "郭帅遗蕨羹",
        "author": "刘过",
        "content": "书生穷无食肉相，老不能官犹崛强。\n一杯紫蕨江西羹，万户封侯犹未当。\n主人幕下三千士，谈王说伯如蜂起。\n日日椎鲜与击肥，厌饫腥羶饱而已。\n此生只愿吃此羹，坐看将军勋业成。\n金山乞取一片山，要看濈濈儿拳短，穷人便是知田汉。",
        "dynasty": "宋",
        "collection_info": null
    },
    {
        "uuid": "3018e739aaf92dc063fb8fa3de9a2ed8",
        "title": "舟中",
        "author": "刘过",
        "content": "扁舟去时风怒恶，舟入深溪雪花落。\n我行无事有底忙，且向荻花深处着。\n邻船乞火炮蛤蜊，樽中浊醪把一巵。\n陶陶万事不復理，冻口且吐寒酸时。",
        "dynasty": "宋",
        "collection_info": null
    },
    {
        "uuid": "92acbaae0ae0c9df10951ff42e060a27",
        "title": "村墅",
        "author": "刘过",
        "content": "俗子有钱村亦乐，秋田米熟歌牛角。\n三家村墅无官方，夜半呼卢笑声谑。\n寻思我辈不如君，平生读书徒苦辛。\n遭时丧乱未得志，长策短藁无由伸。\n不如卖剑买牛去，也学此翁村裏住。\n只愁夜半月明时，得意无人和诗句。",
        "dynasty": "宋",
        "collection_info": null
    },
    {
        "uuid": "36eb545fbc458783651e791be1dde4a3",
        "title": "题一犁春雨图后",
        "author": "刘过",
        "content": "阿耘无田食破砚，奉亲日籴供朝饭。\n有田正恐拙把犂，何得更为图画看。\n汝父名汝汝当知，有田无田未可期。\n有田不耕汝懒病，无田画田真画餠。\n画田之外乃画牛，捕捉风影何时休。\n头上安头入诗轴，全家不应犹食粥。",
        "dynasty": "宋",
        "collection_info": null
    },
    {
        "uuid": "8d11643b5228b6acc0db4141501ef251",
        "title": "寄竹隠先生孙应时",
        "author": "刘过",
        "content": "竹湖人之英，剧县勇自试。\n三年种桃李，遗爱及僮稚。\n咸欲父母之，谓吾公之子。\n独有督邮嫌，见谓不事事。\n瑕疵催科细，欲以三尺治。\n八月羁僦楼，半年縻隠市。\n小窗天日晴，洒落自胸次。\n抖擞旧尘埃，楮札左右置。\n寄傲点画间，挥染当游戏。\n人贤世所希，嗜好人共贵。\n车马闹填门，载酒日纷至。\n大书极豪放，小草亦姿媚。\n敛藏经纶业，进此第一义。\n玉板抄歌诗，石碑刻图记。\n人家锦为轴，高壁垂至地。\n袭藏较工拙，临写费同异。\n争如老刘子，落魄一狂士。\n半生不读书，颇能会其意。\n寒泉骥马饮，平陆蛟龙起。\n得非久幽愤，于以发奇气。\n故使钟鼎疎，自足名一世。\n毛锥久见绝，一见尚能喜。\n酒边袖予诗，不誉亦不忌。\n有时夺之去，箱箧余故纸。\n如持将军诰，屡博姑苏醉。",
        "dynasty": "宋",
        "collection_info": null
    },
    {
        "uuid": "974b7c5a6ffbf1752f0d74f58277f5b8",
        "title": "同许从道游涵碧亭",
        "author": "刘过",
        "content": "犯暑日午来，坐到日落归。\n松桂丛团团，竹光凈晖晖。\n乳窦成濯缨，绿染身上衣。\n却倾所携酒，对酌老石矶。\n幽鸟当歌者，荐以首山薇。\n敛藏大千界，游戏麈尾挥。\n寺门长安道，结束驷马肥。\n醉乡访腥荤，屏风肉红围。\n我亭不关锁，何人款柴扉。\n掉臂樵担行，藤萝自烟霏。\n古所谓迂阔，若此二子稀。\n既非携娉婷，又乏玉鞍飞。\n不知有何好，林泉少焉依。\n境胜更着语，鬼神暗呵讥。\n但知笑他人，不觉自己非。",
        "dynasty": "宋",
        "collection_info": null
    },
    {
        "uuid": "c5bbe9065495288d70d6a9ebb08fa60f",
        "title": "湖学别苏召叟",
        "author": "刘过",
        "content": "失学老无成，宁不心自慊。\n子卿生吾后，逸俊眼未见。\n委身入垆锤，顾此金百炼。\n有如顽钝质，岂可便磨刬。\n看君说经旨，不异瓴水建。\n小诗虽有技，风味亦不浅。\n我途未易穷，本自安眠饭。\n俯仰道德光，耳目自濡染。\n凉风忽秋思，一夜窗纸飐。\n平生湖海梦，高兴动淮沔。\n追思狂踪迹，失处不可掩。\n醉搥黄鹤楼，一掷赌百万。\n只今觉衰甚，四海游已倦。\n所余习气在，未了一第欠。\n师友贵隆亲，古学当自反。\n小夫事机械，心甚山川险。\n半生客吴粤，生死交情见。\n谁知尘土中，得君初识面。\n何时束装来，草草衾裘办。\n密迩恋轩诚，功名期岁晚。",
        "dynasty": "宋",
        "collection_info": null
    },
    {
        "uuid": "a49e44a78d6bc09b21f226997befb3b8",
        "title": "答曹元章",
        "author": "刘过",
        "content": "先生修廉隅，日日自惊畏。\n老夫寄杯酒，狂亦非所讳。\n酸咸虽不同，各自有正味。\n切莫对痴人，说梦其词费。",
        "dynasty": "宋",
        "collection_info": null
    },
    {
        "uuid": "5c376751c6bd2ecd87249d6eca178ced",
        "title": "古意席上为徐子宜侍郎赋",
        "author": "刘过",
        "content": "桃李多芳妍，开落如春风。\n託身终自天，花不百日红。\n残月望朝日，各自相西东。\n为君整仪容，照水不照镜。\n为君进甘旨，君视肉有堇。\n悲歌欲感君，声若君不闻。\n金玉徒结君，君看若浮云。\n父母长嘆息，谓儿好容德。\n脂泽固不妍，珠翠亦无色。\n娉婷艷阳春，自丑不自惜。\n君心河汉流，为雨不復收。\n妾心东流水，赴海终不止。",
        "dynasty": "宋",
        "collection_info": null
    },
    {
        "uuid": "41210409bdea167f01ca6e1f8cdb72ad",
        "title": "怀古四首为知己魏倅元长赋兼呈王永叔宗丞戴少望  其一",
        "author": "刘过",
        "content": "言理不可求，吾将讯苍苍。\n草木被春华，松柏遭摧伤。\n才高未为福，名大或不祥。\n煌煌太史公，逸气横八方。\n瑞麟出非时，巷伯终见戕。\n晏婴不可作，鲍叔遥相望。\n发愤着春秋，掩夺日月光。\n文章诚可传，毁辱庸何伤。",
        "dynasty": "宋",
        "collection_info": null
    },
    {
        "uuid": "de7ad043897946446174224753120abd",
        "title": "怀古四首为知己魏倅元长赋兼呈王永叔宗丞戴少望  其二",
        "author": "刘过",
        "content": "高高黄金台，燕赵争趋风。\n后来得荆卿，恩礼尽鞠躬。\n丈夫易感激，况在穷厄中。\n缟衣登素车，函谷照已空。\n吕政当野死，燕丹无奇功。\n侠骨化为铁，血变海水红。\n英愤气不磨，今为亘天虹。",
        "dynasty": "宋",
        "collection_info": null
    },
    {
        "uuid": "21d86edb5d8250171d5b5b5af2927b10",
        "title": "怀古四首为知己魏倅元长赋兼呈王永叔宗丞戴少望  其三",
        "author": "刘过",
        "content": "天地有大经，圣贤实先觉。\n一身万世则，激厉为忠朴。\n周勃真少文，汲黯信无学。\n岿然社稷臣，汉脉终有託。\n微臣有扬雄，百拜美新作。\n男儿无英标，焉用读书博。",
        "dynasty": "宋",
        "collection_info": null
    },
    {
        "uuid": "8d886fccfa6469056b91598e629bec38",
        "title": "怀古四首为知己魏倅元长赋兼呈王永叔宗丞戴少望  其四",
        "author": "刘过",
        "content": "嗣宗党司马，徒尔餔其糟。\n叔夜屹玉山，落落昆崙高。\n神仙之可求，蓬岛何迢遥。\n汤武非圣人，况识师与昭。\n一死继结缨，孤竹争清标。\n荡阴一杯血，綵凤无凡毛。\n鸱鸢嗜腐鼠，竟绝终身交。",
        "dynasty": "宋",
        "collection_info": null
    },
    {
        "uuid": "6a20aba566e8aad977db54c719923ddc",
        "title": "雨寒寄姜尧章",
        "author": "刘过",
        "content": "一冬无此寒，十日不得出。\n闭门坐如鈎，老去万感入。\n冶游亦余事，况乃灯火毕。\n独怜镜湖春，一一各秀发。\n枝条掇芳蕤，惨悴变仓卒。\n凡草何足云，谁吊梅柳屈。\n东城有佳士，词笔最华逸。\n持此往问之，雨溅袍袴湿。\n蛮笺定送似，来时诗意涩。\n醉裏作蛇鸦，行草倩苏十。",
        "dynasty": "宋",
        "collection_info": null
    },
    {
        "uuid": "cab39b06090f76a5a9b61b947b551439",
        "title": "海棠得无字",
        "author": "刘过",
        "content": "步障蜀州锦，重重碧罗襦。\n娇多不胜春，十五未嫔夫。\n我欲金屋之，贮以贡上都。\n窈窕飞世间，秾李侍绿珠。\n冶容致人疑，讵知非妖狐。\n雉扇开绿绮，君王丽华俱。\n后庭非无花，有宠争得无。\n八姨淡手抹，试粧不施朱。\n不如玉环翠，睡起姿态殊。\n人言花倾国，况乃下蔡乎。",
        "dynasty": "宋",
        "collection_info": null
    },
    {
        "uuid": "30aeb9e111ddbf446598e90cf7f57262",
        "title": "谒郭马帅",
        "author": "刘过",
        "content": "千金买骏马，百金市蛾眉。\n长安酒家楼，挥洒惊人诗。\n天子不得臣，公卿气吞之。\n俯视儿女辈，自诡男子奇。\n谁知金陵都，五年重来兹。\n黑貂日以敝，尘埃鬓成丝。\n故人风雨散，知己今为谁。\n郭侯山西英，而有熊豹姿。\n巍峩西忠庙，乔木人所思。\n垂芳到云仍，大将奕世为。\n兄弟各三衙，父子步武随。\n万户侯冠军，金印何纍纍。\n虽然平戎策，终鬰未得施。\n方今羣胡扰，似觉虏运衰。\n达靼军其西，会以蒙国斯。\n蛇豕互吞噬，干戈极猖披。\n盗贼毛猬起，敛民及刀锥。\n父老思汉官，壶浆傒王师。\n吾君自神武，妙算出筹帷。\n收揽天下才，尺寸不可遗。\n机会一日来，恢復此其时。\n况如郭侯者，礼贤正谦卑。\n使之会云龙，列城归指麾。\n安知古中原，不使同驱驰。\n过也久沦落，狂名诸公知。\n然亦壮心胆，志慕鞭四夷。\n脱靴呼将军，举扇障元规。\n有音世不赏，诗酒聊自嬉。\n霜风忽无情，一夜冷彻肌。\n高卧百尺楼，闭门无晨炊。\n起视匣中剑，依旧光陆离。\n有恩或可报，一死所不辞。",
        "dynasty": "宋",
        "collection_info": null
    },
    {
        "uuid": "0d9ae449aef151c50ebaefc28c615340",
        "title": "悲淮南",
        "author": "刘过",
        "content": "淮民穷到骨，忍復搥其肌。\n不知铁钱禁，作俑者为谁。\n行商断来路，清野多流离。\n主人日边来，四牡驱以驰。\n或云易之是，或云收之宜。\n几人困往返，遂逐文书移。\n救焚卒无策，燎火久益滋。\n缅怀征搉初，山海煮摘时。\n虽云便公家，亦復挠其私。\n今者纵虎豹，而使渴与饥。\n萧萧芦苇林，日夜边风吹。\n悲哉淮南民，持此将安之。",
        "dynasty": "宋",
        "collection_info": null
    },
    {
        "uuid": "b16dc836692c7bdcd501092aef60ebbb",
        "title": "俞太古尝叩阍上书有名天下予甚敬之相会于姑苏将归洞庭赋诗以壮其行",
        "author": "刘过",
        "content": "人树俱不堪，岁月驹隙过。\n老怀泪如洗，欲唱谁当和。\n洛阳今少年，弊事劳力破。\n精神经百炼，锋锐坚不挫。\n陶名滋惟旧，欹席快一坐。\n气焰九霄虹，磊落万玉货。\n平生床上下，楼辄让子卧。\n诸公吮疽尔，不去良可唾。\n洞庭清风熟，肄业情勿惰。\n有诗寄来者，工拙吾能课。",
        "dynasty": "宋",
        "collection_info": null
    },
    {
        "uuid": "9a8bf6a39b5bb207a46a56dec9ee3eee",
        "title": "九日鄂渚登高楚观分得能字",
        "author": "刘过",
        "content": "一山如龙来，起伏力不胜。\n老夫跨其脊，半空欲飞腾。\n尚念同游人，一二东南朋。\n税驾为小留，木末朱栏凭。\n远水天共阔，秋风响饥鹰。\n城郭千万家，营垒相依凭。\n年年重阳节，高处尽可登。\n南楼与北榭，游览昔所曾。\n插花楚观上，醉舞仅所能。\n惊倒地上人，白日看上昇。",
        "dynasty": "宋",
        "collection_info": null
    },
    {
        "uuid": "ba9c373575213016599c48313f01d0d6",
        "title": "读书",
        "author": "刘过",
        "content": "重寻读书盟，笔砚已荆棘。\n只堪把鉏在，趁此尚有力。\n世途风波恶，躬履见险侧。\n敢云卖文活，一钱知不直。",
        "dynasty": "宋",
        "collection_info": null
    },
    {
        "uuid": "20a40249f4dfb1149562107f49227b2f",
        "title": "思故人",
        "author": "刘过",
        "content": "朋从纷如云，益觉索居甚。\n肺肠百忧集，午夜不安寝。\n长恐木石心，化作萋兮锦。\n日暮怀佳人，霜风悄寒凛。",
        "dynasty": "宋",
        "collection_info": null
    },
    {
        "uuid": "466e33d071f75e9e8bb440768224c20e",
        "title": "归耕",
        "author": "刘过",
        "content": "途穷百无成，或许营菟裘。\n依然大槐宫，蚁穴梦封侯。\n人生眠饭耳，物外亦赘疣。\n科名付诸公，老矣吾归休。",
        "dynasty": "宋",
        "collection_info": null
    },
    {
        "uuid": "2348212538372c2abdc00cfa7577182f",
        "title": "自嘆",
        "author": "刘过",
        "content": "羣公列屋居，官贵辄鼎台。\n艷粧照珠翠，寒谷嘘春回。\n书生穷蹇甚，一笑百祸胎。\n何时业债尽，面目还本来。",
        "dynasty": "宋",
        "collection_info": null
    },
    {
        "uuid": "40a84519b804ba5e8223f999db1035c2",
        "title": "赠乡人周从龙谈命",
        "author": "刘过",
        "content": "庐陵儒万人，颇亦出青紫。\n老子三不归，未省乡里士。\n暮年罕交游，仅识子周子。\n风流属当行，岂止谈天尔。\n夜从青楼饮，一醉几欲死。",
        "dynasty": "宋",
        "collection_info": null
    },
    {
        "uuid": "d66f5efc4607d70c6fcda374e468eaf7",
        "title": "送程伯俞赴海陵苏使君之招",
        "author": "刘过",
        "content": "红裙族雕筵，一醉当鲸吸。\n使君若问余，为道贫彻骨。",
        "dynasty": "宋",
        "collection_info": null
    },
    {
        "uuid": "9c5f2b176fd79ad25fb18e5319d234c0",
        "title": "代寿韩平原  其一",
        "author": "刘过",
        "content": "衣钵登庸復旧毡，文王尚父赵平原。\n自从庆历到今日，只说开禧初改元。\n朝闢东斋广东阁，夜看南极照南园。\n九霞觞举先旬浃，却领千官寿帝垣。",
        "dynasty": "宋",
        "collection_info": null
    },
    {
        "uuid": "4769001493477ba92c44a3579b6e5e1b",
        "title": "代寿韩平原  其二",
        "author": "刘过",
        "content": "际会风云振古难，十年袖手且旁观。\n要令邻敌尊裴度，必向东山起谢安。\n一品千龄灵寿杖，五公四世进贤冠。\n功成裂地封留了，却趁赤松盟未寒。",
        "dynasty": "宋",
        "collection_info": null
    },
    {
        "uuid": "3f051307bb995c317bbdeb061e14d3e7",
        "title": "代寿韩平原  其三",
        "author": "刘过",
        "content": "畴昔张旃过相时，相人争覩汉官仪。\n未能劖刻燕然石，不忍摩挲昼锦碑。\n慷慨欲平千载恨，经营已嘆十年迟。\n要令阅古诗篇伟，好读车攻復古诗。",
        "dynasty": "宋",
        "collection_info": null
    },
    {
        "uuid": "89c9d8ffbde6630b8b022d37a552eccf",
        "title": "代寿韩平原  其四",
        "author": "刘过",
        "content": "国付平章众正开，凌烟录尽到云台。\n鸳鸿充序皆桃李，羔雁成羣及草莱。\n强国断无踰此策，随车未必尽真材。\n更须妙斡垂纶手，看取灵鳌上手来。",
        "dynasty": "宋",
        "collection_info": null
    },
    {
        "uuid": "73e47b21f662049e1c39f76ea972b445",
        "title": "代寿韩平原  其五",
        "author": "刘过",
        "content": "宇宙之间物物春，戚疎曾不间陶钧。\n裔分裴皞东西眷，谊笃嗣宗南北邻。\n中令诸孙难遍识，栖筠俗子老堪亲。\n试捐内举拘挛迹，无异平原十九人。",
        "dynasty": "宋",
        "collection_info": null
    },
    {
        "uuid": "2c5171526f7e20d86a51571f3e44491c",
        "title": "寿建康太尉",
        "author": "刘过",
        "content": "万里寒风一布袍，特将诗句谒英豪。\n正当武曲临凡世，恰值骊龙出海涛。\n五马尽投千岁鹤，六军急献万年桃。\n不因此日沧溟近，一钓那能得巨鳌。",
        "dynasty": "宋",
        "collection_info": null
    },
    {
        "uuid": "332a176453a0256bc5800f3614ce4e7a",
        "title": "庆周益公新府",
        "author": "刘过",
        "content": "潭潭新府列名卿，玉带金鱼喜气横。\n能广万间庇寒士，定容驷马向高闳。\n午桥庄上江山秀，独乐园中花草荣。\n才作美哉轮奂颁，清台又奏相星明。",
        "dynasty": "宋",
        "collection_info": null
    },
    {
        "uuid": "407017b225c9ea3a1532566286f57f7f",
        "title": "辞周益公",
        "author": "刘过",
        "content": "一曲归欤浩浩歌，世间无地不风波。\n人从贫贱识者少，事向艰难省处多。\n紫塞将军秋佩印，玉堂学士夜鸣珂。\n太平宰相不收拾，老死山林无奈何。",
        "dynasty": "宋",
        "collection_info": null
    },
    {
        "uuid": "87935c3cb152d154ba21eb2505025833",
        "title": "代上谯太尉",
        "author": "刘过",
        "content": "叮咛天语听传呼，咤咤雷霆压万夫。\n泽国使临殊玉节，彤墀香近惹金炉。\n庆逢龙跃风云阔，职有蝉联父子俱。\n援手坠渊余事耳，故人有子在泥途。",
        "dynasty": "宋",
        "collection_info": null
    },
    {
        "uuid": "11eabb3040e44c73fcc36c7bf9a25403",
        "title": "谒易司谏  其一",
        "author": "刘过",
        "content": "已死姦谀老舐牛，非才讵可镇西州。\n豺狼逐去羣狐惧，鸷鸟虽多一鹗秋。\n天下孤寒有生意，诸蕃元帅为清修。\n太平更有当年事，未可廉纤只么休。",
        "dynasty": "宋",
        "collection_info": null
    },
    {
        "uuid": "e7da26f100376ef53c678e1fed4a1760",
        "title": "谒易司谏  其二",
        "author": "刘过",
        "content": "十载长安五往来，立谈无语口慵开。\n懒看龌龊随时士，谁是艰难济世才。\n韦布岂无堪将相，庙堂未易贱蒿莱。\n上书欲谒平章去，光范门前肯自媒。",
        "dynasty": "宋",
        "collection_info": null
    },
    {
        "uuid": "58328b54c4c28edb4092f4b602005acb",
        "title": "上金陵章侍郎  其一",
        "author": "刘过",
        "content": "龙虎东西两踞盘，帝教弹压此山川。\n风行魏蜀三分国，浪静江淮万里天。\n半壁旌旗佳丽地，十州鼓角鬰葱边。\n便当击楫中流誓，莫使鞭为祖逖先。",
        "dynasty": "宋",
        "collection_info": null
    },
    {
        "uuid": "7e0b94ff5a4b1a908c6ef75bd71f2524",
        "title": "上金陵章侍郎  其二",
        "author": "刘过",
        "content": "欲上云霄虎豹关，失身一落市城间。\n经过鲁肃捐时廪，想像谢安游处山。\n去国梦魂愁切切，感时滴泪血斑斑。\n少陵却欲依严武，妻嫂轻人未敢还。",
        "dynasty": "宋",
        "collection_info": null
    },
    {
        "uuid": "fffbf6acc2be3b88b16fb221feb18968",
        "title": "上袁文昌知平江五首  其一",
        "author": "刘过",
        "content": "骨秀如仙孕武夷，故教手笔世宗师。\n隶分唐汉诸家字，句压陈黄二子诗。\n茂苑雨晴花发处，洞庭霜重橘黄时。\n尘埃俗吏那能此，一段奇功自可知。",
        "dynasty": "宋",
        "collection_info": null
    },
    {
        "uuid": "a54f1b41c20f6939fcda2110e1e7d9a3",
        "title": "上袁文昌知平江五首  其二",
        "author": "刘过",
        "content": "车马城中早上忙，子城内裏看星郎。\n十州已茂圜扉草，一炷初凝画戟香。\n铜剖虎符新雨露，玉持使节旧风霜。\n明年樱笋成时候，不在乌台即玉堂。",
        "dynasty": "宋",
        "collection_info": null
    },
    {
        "uuid": "d721ccc6751c3f35d9492511b5efdb3d",
        "title": "上袁文昌知平江五首  其三",
        "author": "刘过",
        "content": "欲上姑苏望虎丘，小邦宁有此风流。\n山川形势今三辅，人物英雄古列侯。\n华屋鳞鳞冠盖里，画桥曲曲管絃楼。\n金陵蜀郡俱疎远，除却皇都第一州。",
        "dynasty": "宋",
        "collection_info": null
    },
    {
        "uuid": "47412c18cbb9183bc96338eb300abea2",
        "title": "上袁文昌知平江五首  其四",
        "author": "刘过",
        "content": "行尽淮南日日东，自携隻影入吴松。\n人生五马方知贵，客老诸侯嘆未逢。\n适意秋风宁为鲙，惊心半夜忽闻钟。\n十年无计离场屋，说着功名气拂胸。",
        "dynasty": "宋",
        "collection_info": null
    },
    {
        "uuid": "219e0c6890f72c625c28a392e20609a8",
        "title": "上袁文昌知平江五首  其五",
        "author": "刘过",
        "content": "已办行都欲去船，箇中因得少留连。\n长安在望空悲日，刺史谁知别有天。\n鼓吹后车喧水际，旌旗前骑簇花边。\n书生不愿悬金印，只觅扬州骑鹤钱。",
        "dynasty": "宋",
        "collection_info": null
    },
    {
        "uuid": "4492be0e5e2fb7da051f8fae11222289",
        "title": "寄李侍郎",
        "author": "刘过",
        "content": "未照玉堂金炬莲，地官董正职尤专。\n常经要足邦中赋，胜算犹烦马上鞭。\n黄阁少须持紫橐，黑头早已继青毡。\n方今讲论肥民策，不数横流地上钱。",
        "dynasty": "宋",
        "collection_info": null
    },
    {
        "uuid": "88927ae90df064ed12946261beb05862",
        "title": "寄湖州赵侍郎",
        "author": "刘过",
        "content": "桑柘村村烟树浓，新秧刺水麦梳风。\n舟行苕霅双溪上，人在苏杭两郡中。\n鼓角丽声相旦暮，旌旗小队间青红。\n主人夙有神仙骨，合住水晶天上宫。",
        "dynasty": "宋",
        "collection_info": null
    },
    {
        "uuid": "2f2e0c0b6c6a9dc60438ecedda4030f4",
        "title": "谒淮西帅",
        "author": "刘过",
        "content": "家住徐城未卜还，归心正在杳冥间。\n东游吴魏三千里，西入成都一万山。\n解使愁肠能寸寸，空令泪眼已斑斑。\n此情不告英雄帅，说向儿曹总是閒。",
        "dynasty": "宋",
        "collection_info": null
    },
    {
        "uuid": "063495f12243878a018dc9c6a631c35d",
        "title": "谒金陵武帅李奭时叩殿帅为易宪章求书碑  其一",
        "author": "刘过",
        "content": "江南无此一雄藩，稳称将军小踞蟠。\n韬畧世传天下少，棣华鼎峙帅臣难。\n狂胡要使如灰灭，中国先须大器安。\n惨惨尘沙天欲雪，北风凛凛剑芒寒。",
        "dynasty": "宋",
        "collection_info": null
    },
    {
        "uuid": "d83e09c8e89ea5f48fbfc81a6e4ff3d2",
        "title": "谒金陵武帅李奭时叩殿帅为易宪章求书碑  其二",
        "author": "刘过",
        "content": "搏虎屠龙两未成，萧然华髮一书生。\n狂踪潦倒初无定，老气峥嵘自不平。\n借马饱游云梦泽，归舟小驻石头城。\n磨崖已办中兴颂，洗眼西湖看北征。",
        "dynasty": "宋",
        "collection_info": null
    },
    {
        "uuid": "ccd2095bb4a60ebfcda72c9b4237ab82",
        "title": "呈李漕  其一",
        "author": "刘过",
        "content": "默祷神仙政隠忧，天心人意已周流。\n旱苗已槁七八月，甘雨如期十五州。\n风月冷吹云梦晚，水花新浸武昌秋。\n异时白粲输官处，知有丰年万斛收。",
        "dynasty": "宋",
        "collection_info": null
    },
    {
        "uuid": "40797c2215eaa112031ec9b80f5280f0",
        "title": "呈李漕  其二",
        "author": "刘过",
        "content": "尘埃破帽倦骑馿，一雨穷途快有余。\n盆盎自天倾屋瓦，龙蛇平地起阶渠。\n冷侵絺绤觉太甚，声满梧桐殊不疎。\n口业未偿诗有债，夜深灯大小窗虚。",
        "dynasty": "宋",
        "collection_info": null
    },
    {
        "uuid": "a1dfa3c8b880760f57d2a0027e926125",
        "title": "喜雨呈吴按察  其一",
        "author": "刘过",
        "content": "使君人物旧乌台，天听虽高力挽回。\n湖水欲平江为退，秋田未旱雨朱来。\n云随黄鹤游何许，风满南楼亦快哉。\n凉意入秋清可画，月岩知有桂花开。",
        "dynasty": "宋",
        "collection_info": null
    },
    {
        "uuid": "1b0d57b0ee07df85d6fd66ccdfe465a2",
        "title": "喜雨呈吴按察  其二",
        "author": "刘过",
        "content": "黄鹤山前雨乍过，城南草市乐如何。\n千金估客倡楼醉，一笛牧童牛背歌。\n江夏水生归未得，武昌鱼美价无多。\n掉船亦欲徜徉去，古井而今淡不波。",
        "dynasty": "宋",
        "collection_info": null
    },
    {
        "uuid": "78916eb9de47083945c087cbd5c44c88",
        "title": "谒京口张守  其一",
        "author": "刘过",
        "content": "未识诸人名已侯，一麾应此滞徐州。\n谁知安石恐未免，欲借寇君何可留。\n遗爱与山同北固，平生作计岂东周。\n上方已听尚书履，声在星辰最上头。",
        "dynasty": "宋",
        "collection_info": null
    },
    {
        "uuid": "4d7544fcf35a11a06e5c28d668e554be",
        "title": "谒京口张守  其二",
        "author": "刘过",
        "content": "危楼年少记登临，老矣重来力不禁。\n风月欲谈嫌许事，山川不险似人心。\n淡烟衰草乡关远，细雨黄花节序深。\n虽有小诗行乐处，世无知己为谁吟。",
        "dynasty": "宋",
        "collection_info": null
    },
    {
        "uuid": "f952ee816d030855ddb7061b548d027a",
        "title": "上刘和州  其一",
        "author": "刘过",
        "content": "戟外梅花角有声，使君心与月华明。\n郡当采石今衝要，船在乌江罢战争。\n酒贱人家歌袴饮，地宽客子带刀耕。\n太平官府无公事，见说香凝燕寝兵。",
        "dynasty": "宋",
        "collection_info": null
    },
    {
        "uuid": "db32e5e3ff80ab118655cbdc6118f8d1",
        "title": "上刘和州  其二",
        "author": "刘过",
        "content": "草树荒寒晚叶枯，又寻短棹泛焦湖。\n场经古战心欲折，客老诸侯饥更驱。\n去国寂寥从白眼，筹边谋画看洪儒。\n袖诗来谒公应记，曾说襄阳厕座隅。",
        "dynasty": "宋",
        "collection_info": null
    },
    {
        "uuid": "885624ddd7a2f0a0f07ab5b5fac79401",
        "title": "雪中呈颜使君升坚  其一",
        "author": "刘过",
        "content": "一冬所欠者雪耳，造物忽然如戏儿。\n清甚牧之江上郡，朗吟次仲馆中诗。\n试灯夜静疎梅落，卖剑村深小麦滋。\n多少使君调燮意，风流自有化工知。",
        "dynasty": "宋",
        "collection_info": null
    },
    {
        "uuid": "d1b6a9a04360316acc231f9e4629fb0e",
        "title": "雪中呈颜使君升坚  其二",
        "author": "刘过",
        "content": "阴阳舒惨剎那间，刺使天高见一斑。\n人物眼中如水鑑，世情身外不冰山。\n涤除瑕垢与掩匿，弹压风云俱涩悭。\n羔酒帐金输武库，煮茶萧寺等僧閒。",
        "dynasty": "宋",
        "collection_info": null
    },
    {
        "uuid": "c95c06c5969163026d8b88bf5b708c51",
        "title": "春雨寄徐东阳",
        "author": "刘过",
        "content": "和州昔有贤从事，今作东阳父母官。\n百里望风皆畏易，四郊得雨及时难。\n秋成有望米价减，水满不争民业安。\n诗句定多公事少，不妨閒写寄人看。",
        "dynasty": "宋",
        "collection_info": null
    },
    {
        "uuid": "b9953b66bbd988b4c59458d1be48cd12",
        "title": "谒江华曾百里  其一",
        "author": "刘过",
        "content": "抠衣三十年前事，曾以诸生傍绛纱。\n一国所尊吾白下，双鳬犹远令江华。\n时来馆学总余事，老去衣冠怀故家。\n共怪我门郊岛外，狂生尚有一刘叉。",
        "dynasty": "宋",
        "collection_info": null
    },
    {
        "uuid": "73689346d1f7ec4aeb42ca26e561c327",
        "title": "谒江华曾百里  其二",
        "author": "刘过",
        "content": "鬓髮已皤非故吾，依然破帽老骑馿。\n江边游子断肠句，汉殿逐臣流涕书。\n父祖松楸三世冢，弟兄桑梓百年居。\n狐丘未死归心切，未有相如驷马车。",
        "dynasty": "宋",
        "collection_info": null
    },
    {
        "uuid": "cc030abc7899cb89e3172eb4b0ba6e7b",
        "title": "赠鄂渚李广文",
        "author": "刘过",
        "content": "曾去征袍冀主恩，青衫君已染尘痕。\n故人然诺千金重，刺史文章一代尊。\n楚泽地多增感慨，峡江天小易黄昏。\n要知后夜相思处，细雨青灯独掩门。",
        "dynasty": "宋",
        "collection_info": null
    },
    {
        "uuid": "2338d3fd845e6f867204cf4e44b41b24",
        "title": "赠侯戎",
        "author": "刘过",
        "content": "江淮万里以诗行，此老胸中有甲兵。\n何止据鞍犹矍铄，试教落笔便纵横。\n逢时有用真才出，知己不遭儒者轻。\n若见英雄今马帅，为言刘子尚狂生。",
        "dynasty": "宋",
        "collection_info": null
    },
    {
        "uuid": "f0ee25fdd0b852ee3de208a605237cc4",
        "title": "赠赵道卿",
        "author": "刘过",
        "content": "虬髭猬鬓虎精神，大袖披披二尺巾。\n散尽赀财犹结客，畧为言语便惊人。\n斩蛟桥下惩前失，藏兔窟中甘后尘。\n朝士只今谁着眼，颠狂赢得且安身。",
        "dynasty": "宋",
        "collection_info": null
    },
    {
        "uuid": "ef4654a5ad4f5de3b4f11e2a2cda641b",
        "title": "赠陈时可",
        "author": "刘过",
        "content": "交游半世已公卿，犹抱遗经对短檠。\n负米过于扛鼎重，选官难似上竿行。\n百年母子相依命，一片忠忱谁为明。\n灯火小楼风雨夜，岁寒时得话平生。",
        "dynasty": "宋",
        "collection_info": null
    },
    {
        "uuid": "e71a3dd8cc3244d36de1dc37890322db",
        "title": "呈胡季解",
        "author": "刘过",
        "content": "老病颠狂药不医，粗豪駡坐欲何为。\n前生纵使希真是，已死尚存忠简知。\n颠倒六经鸜鹆舞，澜翻一曲竹枝词。\n虽然结袜王生僭，人以此贤张释之。",
        "dynasty": "宋",
        "collection_info": null
    },
    {
        "uuid": "615a2d378776d79401956aef7b6ce372",
        "title": "简季文",
        "author": "刘过",
        "content": "衰鬓萧骚半欲丝，尚能随队作儿嬉。\n棋无杀意从人活，琴有仁声却自悲。\n落魄陈平归汉日，中伤张禄入秦时。\n诸公莫作狂夫看，恐是英雄未可知。",
        "dynasty": "宋",
        "collection_info": null
    },
    {
        "uuid": "a2ed7541b9a683a72199c8055f0fd15f",
        "title": "陪赵丞饮东轩",
        "author": "刘过",
        "content": "冠盖如云许后陪，酒红医老上吾腮。\n转旋舞影干坤窄，摇撼歌声风雨来。\n鱼网撒池莲叶老，龙涎熏坐桂花开。\n羣娥捧劝同文字，商畧西风更百杯。",
        "dynasty": "宋",
        "collection_info": null
    },
    {
        "uuid": "8654db3b915b38e7a28c59c3817ef7ae",
        "title": "上张紫微真仙",
        "author": "刘过",
        "content": "真仙元是昔于湖，今在高楼何处居。\n非玉不容陪伟论，拨灰犹为作行书。\n云霞缥缈来旌节，琼玖玲珑闻佩琚。\n幽显殊途人世隔，冷风吹雨送回车。",
        "dynasty": "宋",
        "collection_info": null
    },
    {
        "uuid": "a4ffad0bc18c78c35028c1eac1d3595c",
        "title": "送刘从周教授",
        "author": "刘过",
        "content": "凤阁鸾台次第留，此生何必为身谋。\n工夫到易通三圣，洁白持身第一流。\n桑梓静思如子少，萍蓬自嘆此生浮。\n还乡若有过从便，会尽人间只点头。",
        "dynasty": "宋",
        "collection_info": null
    },
    {
        "uuid": "66801d955d7823c95b4354d6d4464b97",
        "title": "送王东乡归天台  其一",
        "author": "刘过",
        "content": "枚数人才难倒指，有如公者又东归。\n班行失士国轻重，道路不言心是非。\n载酒青山随处饮，谈诗玉麈为谁挥。\n归期趁得东风早，莫放梅花一片飞。",
        "dynasty": "宋",
        "collection_info": null
    },
    {
        "uuid": "66949bd9b80f9c7318fd049e3af5e228",
        "title": "送王东乡归天台  其二",
        "author": "刘过",
        "content": "千岩万壑天台路，一日分为两日程。\n事可语人酬对易，面无惭色去留轻。\n放开笔下閒风月，收敛胸中旧甲兵。\n世事看来忙不得，百年到手是功名。",
        "dynasty": "宋",
        "collection_info": null
    },
    {
        "uuid": "0b0a13378961bddeb5582748e77bd72f",
        "title": "送刘允叔还浙东",
        "author": "刘过",
        "content": "树倒羣公尚不飞，先生于此独知几。\n杀身无益事成败，闭口不言心是非。\n吴渚莼鲈张翰去，鑑湖风月贺章归。\n从教血染长安市，一舸清风眠钓矶。",
        "dynasty": "宋",
        "collection_info": null
    },
    {
        "uuid": "ae2e69b82aa8ea08e81ea3de9989bb68",
        "title": "送友人得馆游南康",
        "author": "刘过",
        "content": "匏大从来速售难，依人高戴误儒冠。\n江南又客诸侯去，梅子愁人四月寒。\n半世光阴旋蚁磨，百年举子上鱼竿。\n世间多少不平事，盍向庐山静处看。",
        "dynasty": "宋",
        "collection_info": null
    },
    {
        "uuid": "c8236914761eec7b4ab3aae903a525cf",
        "title": "寄张都干蒙正",
        "author": "刘过",
        "content": "林深叶密绿阴繁，荷渐生芽蒲有根。\n心事蹉跎过岁月，故人落寞共干坤。\n舟行莼菜水云浦，路入杨梅烟雨村。\n何日扣门寻子去，一樽聊对话黄昏。",
        "dynasty": "宋",
        "collection_info": null
    },
    {
        "uuid": "1c7e365a53fc609e10c4201e2046aa3f",
        "title": "寄郭德顺",
        "author": "刘过",
        "content": "玉弟金昆共七人，典刑惟有此公存。\n一区未尽扬雄宅，满座常倾北海樽。\n人品细看真第一，诗篇远寄不辞频。\n笋舆归路无人管，风雨潇湘行暗村。",
        "dynasty": "宋",
        "collection_info": null
    },
    {
        "uuid": "0f20324da89246635cf6487acb9906c1",
        "title": "寄郭伯瞻",
        "author": "刘过",
        "content": "圣门力学钱公辅，盛世能书蔡伯喈。\n出处有时安义命，笑谈无我见襟怀。\n桂花香满山堂闹，秋气清连石洞偕。\n只好放教椽笔健，留将大字写磨崖。",
        "dynasty": "宋",
        "collection_info": null
    },
    {
        "uuid": "e6354b0b957c5d84fd8ed45a791e9510",
        "title": "醉中寄王子林",
        "author": "刘过",
        "content": "我头扶病醉岑岑，履历糟丘岁月深。\n行李随身惟一剑，对花买笑亦千金。\n离乡别去天涯泪，上冢凄其寒食心。\n风雨闭门无客过，炉香销尽夜沈沈。",
        "dynasty": "宋",
        "collection_info": null
    },
    {
        "uuid": "1ccba3ca185a147154cbc6bb40ed7974",
        "title": "寄吕英父  其一",
        "author": "刘过",
        "content": "清时萧散坐才疎，收拾穷愁却着书。\n诗笔有神通梦寐，丰标不俗更清癯。\n黄花细雨图江路，落日西风处士庐。\n抖擞尘埃旧时帽，不妨觅句倒骑馿。",
        "dynasty": "宋",
        "collection_info": null
    },
    {
        "uuid": "79f3864796f89c599d0f6c574beb49a6",
        "title": "寄吕英父  其二",
        "author": "刘过",
        "content": "秋到家山冷不知，但惊风露入新诗。\n低头欲拜无东野，满耳惟闻说项斯。\n骨格昂藏云鹤瘦，吟哦凄断雪猿悲。\n文章已得真消息，三十科名未是迟。",
        "dynasty": "宋",
        "collection_info": null
    },
    {
        "uuid": "da34fe0e085f269857df684124e0f0df",
        "title": "寄潘文叔",
        "author": "刘过",
        "content": "不随千骑过维扬，夜渡关山却一航。\n臭味偶同贫更好，功名有志老何伤。\n自甘商皓来东阁，敢怨陈登卧上床。\n欲击单于知力倦，归来且理旧诗囊。",
        "dynasty": "宋",
        "collection_info": null
    },
    {
        "uuid": "2288a4ab2ad1bf4f7f24d4f2491fcaee",
        "title": "寄程鹏飞",
        "author": "刘过",
        "content": "往事游边忆少年，未尝携刺五侯门。\n春风跃马汉南道，落日椎牛淮上村。\n科举未为暮年计，穷途不忍向人言。\n男儿慷慨头当断，未有人施可报恩。",
        "dynasty": "宋",
        "collection_info": null
    },
    {
        "uuid": "9b90ea279493990f058aceb43bfc428f",
        "title": "襄阳雪中寄江西诸友",
        "author": "刘过",
        "content": "雨涩风悭夜向阑，粉花飘扑客衣单。\n功名有分平吴易，贫贱无闻访戴难。\n懒逐银杯行处马，静思玉鑑舞时鸾。\n诗成咫尺谁堪寄，当与邦人醉底看。",
        "dynasty": "宋",
        "collection_info": null
    },
    {
        "uuid": "932d03260f48d7892b41876494744e57",
        "title": "舟次富池寄九江诸公",
        "author": "刘过",
        "content": "既无文彩又颠狂，五十余年梦一场。\n错认我为林子晦，也教人唤贺知章。\n樽前鹤翅从谁舞，老去槐花尚自忙。\n船解酒醒人不见，长江万里水茫茫。",
        "dynasty": "宋",
        "collection_info": null
    },
    {
        "uuid": "ab22ffc8cb502656c6a3a51dcd93090b",
        "title": "南康邂逅江西吴运判  其一",
        "author": "刘过",
        "content": "一节西来已骇传，不堪归去便湘川。\n舟行彭蠡轻文种，酒到浔阳醉乐天。\n台谏久无公议论，朝廷新有骤除迁。\n臣心毕竟终忧国，不敢瞻乌涕泫然。",
        "dynasty": "宋",
        "collection_info": null
    },
    {
        "uuid": "b93c4dc24f352b119fe039b8f7be76df",
        "title": "南康邂逅江西吴运判  其二",
        "author": "刘过",
        "content": "万里西征一叶舟，谁怜天地此生浮。\n初征秋浦雁飞处，又泊江南霜叶洲。\n贫困尽从归后见，雄豪半为病来休。\n十年心事閒搔首，荻雨芦风总是愁。",
        "dynasty": "宋",
        "collection_info": null
    },
    {
        "uuid": "d0008326ba8461193967fc592f7a3665",
        "title": "湖口邂逅张伯丰同行",
        "author": "刘过",
        "content": "万里无人独自行，得君逆旅尉东征。\n联同骑马相先后，共作诗词迭唱赓。\n仆向洞庭和雪渡，船从湖口带冰撑。\n明年袍绿荆州去，遇有西人好寄声。",
        "dynasty": "宋",
        "collection_info": null
    },
    {
        "uuid": "84af6b59ed713b9242babdfd2eb9030d",
        "title": "西湖别舍弟润之",
        "author": "刘过",
        "content": "几度归程入梦间，秋鸿社燕两为难。\n西湖半夜风雨急，交泗一床心胆寒。\n落第我为中酒味，圜桥子亟洗儒酸。\n臂弓秣马长淮去，莫笑狂夫老据鞍。",
        "dynasty": "宋",
        "collection_info": null
    },
    {
        "uuid": "287035a3ee37455a5ccdcca6e8c8e536",
        "title": "张帅干席上口占",
        "author": "刘过",
        "content": "海树婆娑日出东，一年穷处已残冬。\n春衫湿到西湖雨，魂梦觉来长乐钟。\n梅掷白英楼压凤，灯挑红焰剑缠龙。\n便教分阃持麾去，未惬平时锦乡胸。",
        "dynasty": "宋",
        "collection_info": null
    },
    {
        "uuid": "4d5fd5702616764542cbf235c03fc8cc",
        "title": "姑苏送王武冈不值访汪仲冕席上口占",
        "author": "刘过",
        "content": "严城夜出鼓冬冬，画鹢三更不见踪。\n何必披云寻乐广，真成避雨识茅容。\n藓花似雪玲珑白，腊酒如春琥珀浓。\n若使世间无我辈，老夫何处不穷冬。",
        "dynasty": "宋",
        "collection_info": null
    },
    {
        "uuid": "34b7143116804c4f3ba8908dbeaa8743",
        "title": "毛积夫席上口占",
        "author": "刘过",
        "content": "夜听南窗金屈枝，水花凉果似秋时。\n人言爱酒陶元亮，坐有能诗无本师。\n颠倒六经鸜鹆舞，澜翻一曲鹧鸪词。\n同游那得轻相笑，恐是长庚未可知。",
        "dynasty": "宋",
        "collection_info": null
    },
    {
        "uuid": "3490e3fa448cea8378b432452829dfc2",
        "title": "放翁坐上",
        "author": "刘过",
        "content": "林雾霏霏晓意凉，野栀纔放已传香。\n幸哉世事日相远，怪底诗情老更狂。\n腊蚁三杯浮重碧，春膏一幅砑轻黄。\n何如放浪形骸外，尽乞江湖作醉乡。",
        "dynasty": "宋",
        "collection_info": null
    },
    {
        "uuid": "f79b0d0903acbec6d9dadc4131d2f8ef",
        "title": "次刘启之韵",
        "author": "刘过",
        "content": "豪结交游三十年，暮年识子海霜边。\n江西析派诗同社，鸿宝传家子已仙。\n无用白鬚甘我老，有才青眼望谁怜。\n譬如飘泊湓城下，篁竹萧疎无管絃。",
        "dynasty": "宋",
        "collection_info": null
    },
    {
        "uuid": "5c948f304b0d643094e64925dd32262c",
        "title": "次张昌化合溪新亭韵  其一",
        "author": "刘过",
        "content": "不碍溪流水不平，主人平处主鸥盟。\n两峰呈秀出天造，双涧同流到地清。\n尚忆经过曾对酒，欲来登览恨无名。\n仙凡咫尺红尘隔，草草题诗亦浪评。",
        "dynasty": "宋",
        "collection_info": null
    },
    {
        "uuid": "29e58c7cbf9b58ed11c75248c9a86da2",
        "title": "次张昌化合溪新亭韵  其二",
        "author": "刘过",
        "content": "燕尾溪流上下分，中余里许地翻平。\n林疎邑屋高低见，水涨舫船来往轻。\n坡老已仙谁杰作，诗人为县得重评。\n唐山见说双溪馆，今见双溪亭又成。",
        "dynasty": "宋",
        "collection_info": null
    },
    {
        "uuid": "296a1bb4567e6a0b73bfab6b33a5f689",
        "title": "次吕簿池亭韵",
        "author": "刘过",
        "content": "举杯邀月到幽塘，八月波心碎夜光。\n倒影帘花翻翠色，飞梭锦段织红芳。\n是中有客供千首，此外无尘染六郎。\n昨夕主人閒立久，一身风露带天香。",
        "dynasty": "宋",
        "collection_info": null
    },
    {
        "uuid": "b48869a707eaaf0f99a379f5cbb0daa7",
        "title": "次史良夫寄题云岫",
        "author": "刘过",
        "content": "轻烟薄雾任渠行，幽壑深崖款我生。\n变化不知天地阔，行藏只要日星明。\n肯同苍狗移常熟，每为鸣鸠放好情。\n便趁风雷助霶霈，人间匕筯不须惊。",
        "dynasty": "宋",
        "collection_info": null
    },
    {
        "uuid": "3eae3d4106ee888d57bd92ec6f801ef0",
        "title": "长干寺用荆公韵",
        "author": "刘过",
        "content": "萦纡一径试幽寻，花竹禅房未是深。\n野水不波清欲冻，崇冈有竹翠成阴。\n琵琶昵昵怨儿语，兰桂温温和水沈。\n诗句欲追前辈后，谁呼粉黛污清吟。",
        "dynasty": "宋",
        "collection_info": null
    },
    {
        "uuid": "f623a7268feeb1e3c6b433f0fc8c0b7a",
        "title": "和都干并柬允道",
        "author": "刘过",
        "content": "老子声名旧白眉，客窗相款话心时。\n相犹忘我吾无法，骨已换仙君有诗。\n莼菜羹香春冉冉，鹿游台上草离离。\n一樽吊古平章看，未羡君王郡牧麾。",
        "dynasty": "宋",
        "collection_info": null
    },
    {
        "uuid": "ac8961fc49ce1d5722d867bc90b80bdb",
        "title": "和印监寺玉簪花",
        "author": "刘过",
        "content": "得得寻芳听自由，名花先占八分秋。\n鹭鸶折股晚风冷，姑射遗簪胜地幽。\n霜叶皱痕罗扇薄，香苞破处雪衣柔。\n一瓶一钵休岑寂，骑鹤腰钱岂易谋。",
        "dynasty": "宋",
        "collection_info": null
    },
    {
        "uuid": "8bdae1e17675329547c18d2eb85ac413",
        "title": "咏余商卿栀子花",
        "author": "刘过",
        "content": "香不求知色自然，朝来何许雪华鲜。\n如行佛国参知识，未嫁仙姿益凈娟。\n梅子已黄犹夜雨，客游方倦作春眠。\n地卑山近征衣润，不费熏炉一炷烟。",
        "dynasty": "宋",
        "collection_info": null
    },
    {
        "uuid": "a74e1ead6cd21e5160d90d5bdbde6b35",
        "title": "与青原正庵老",
        "author": "刘过",
        "content": "倦行老矣徧东南，最后青原识正庵。\n无法更求身外说，有禅应向意中参。\n春风遶寺雨花坠，石鼎烹茶泉味甘。\n暂脱尘嚣聊税驾，与君相对款清谈。",
        "dynasty": "宋",
        "collection_info": null
    },
    {
        "uuid": "119ecedbab16cdcc816ece335cfc66e4",
        "title": "简能仁礼老",
        "author": "刘过",
        "content": "幻身到处等空虚，习气依然未扫除。\n柏树子边寻祖意，栴檀林下伴僧居。\n三千世界初无碍，十二时辰得自如。\n牛粪火堆煨芋熟，时时拾得懒残余。",
        "dynasty": "宋",
        "collection_info": null
    },
    {
        "uuid": "a4e027ad0a19136ecfba58c6a1a0c5f4",
        "title": "赠张道士",
        "author": "刘过",
        "content": "修廊行尽到山斋，中有高人百念灰。\n门外不知春出笋，池边惟见地生苔。\n内丹久炼龙长在，大药将成鹤屡来。\n想见年年朝玉帝，眉间一点淡黄开。",
        "dynasty": "宋",
        "collection_info": null
    },
    {
        "uuid": "19e51f0e28b582f73fcc53e64ee69cd0",
        "title": "赠永嘉张相士",
        "author": "刘过",
        "content": "青城游遍蜀中山，归看公卿饱已谙。\n桀骜稍能儿德祖，兴亡何阙百曹参。\n诸公富贵纸上语，满座风雷终日谈。\n我似北人君记取，偶然留滞在东南。",
        "dynasty": "宋",
        "collection_info": null
    },
    {
        "uuid": "6acb7312ba76b20d5c94fb4fe9854567",
        "title": "赠术士",
        "author": "刘过",
        "content": "一性圆明俱是佛，四方落魄总成仙。\n逢人只可少说话，卖卜不须多觅钱。\n退一步行安乐法，道三箇好喜欢缘。\n老夫亦欲挑包去，若要相寻在酒边。",
        "dynasty": "宋",
        "collection_info": null
    },
    {
        "uuid": "bb853714e7aa1e6a7b600707049674af",
        "title": "夜思中原",
        "author": "刘过",
        "content": "中原邈邈路何长，文物衣冠天一方。\n独有孤臣流血泪，更无奇杰叫天阊。\n关河夜月冰霜重，宫殿春风草木荒。\n犹耿孤忠思报主，插天剑气夜光芒。",
        "dynasty": "宋",
        "collection_info": null
    },
    {
        "uuid": "cb3bfd26a8d4b50a3f40e6bd7a43677a",
        "title": "题凤凰台",
        "author": "刘过",
        "content": "公子飘然有俊才，此台翻觉在尘埃。\n江淮浩渺洲渚没，凤鸟寂寥鸿雁来。\n时事不言惟拄笏，书生无用且衔杯。\n生平自厌胸中窄，万里霜天一日开。",
        "dynasty": "宋",
        "collection_info": null
    },
    {
        "uuid": "a45e59dd1299daf65fb1cd116c75587b",
        "title": "题池州一览亭",
        "author": "刘过",
        "content": "尘土中无绝妙词，不能重赋翠微诗。\n淋漓醉墨杨廷秀，慷慨悲吟杜牧之。\n岩壑尚多吾足倦，江山信美客归迟。\n夕阳鸦点城门闭，堤上鞭垂万柳丝。",
        "dynasty": "宋",
        "collection_info": null
    },
    {
        "uuid": "849f6db3e57e5ac035e0aee057ea0157",
        "title": "题高远亭",
        "author": "刘过",
        "content": "戍古城荒地势雄，一亭分半庾楼东。\n庐山面目今真识，江汉朝宗此会同。\n司马宅荒惟苦竹，元规尘远尚西风。\n胡尘只隔淮河在，谁为长驱一扫空。",
        "dynasty": "宋",
        "collection_info": null
    },
    {
        "uuid": "97470e5f462e921f9723e85d1592eb51",
        "title": "赏心亭",
        "author": "刘过",
        "content": "何人将我此来游，白鹭那知客有愁。\n如子矜持山玉立，似予迂阔水盘洲。\n尘襟抖擞风云入，石刻摩挲岁月流。\n惆怅谪仙鸾驭远，离离别恨黯滩头。",
        "dynasty": "宋",
        "collection_info": null
    },
    {
        "uuid": "e91458babe30ad2dcb141fff33e8d7a1",
        "title": "龚山长栖阁",
        "author": "刘过",
        "content": "柳径参差小叶蓝，不知世有府潭潭。\n扬雄宅就巢枝一，去病家寒绕树三。\n从臾诸公时烂漫，劝酬终日酒醺酣。\n出门万里江边去，尘满征衫我甚惭。",
        "dynasty": "宋",
        "collection_info": null
    },
    {
        "uuid": "de6b7da7b762f79b291018053f07b96d",
        "title": "南康天开图画楼",
        "author": "刘过",
        "content": "楼外烟波渺去鸿，楼头庐阜翠摩空。\n故知造物铺张巧，不费丹青点染工。\n赤壁江山横夜月，辋川庭馆卧秋风。\n祇今满地无图画，尽在西湾杳霭中。",
        "dynasty": "宋",
        "collection_info": null
    },
    {
        "uuid": "39cb4b79a0512c62b8b0d3977ecebf00",
        "title": "建业酒楼落成预点灯",
        "author": "刘过",
        "content": "高楼百尺久摧颓，轮奂重新亦壮哉。\n彻夜笙歌催腊尽，聒天箫鼓挽春回。\n都人杂沓挥千镒，我辈登临谩一杯。\n京国繁华欣再覩，老来醉眼更堪开。",
        "dynasty": "宋",
        "collection_info": null
    },
    {
        "uuid": "b38ed5a4dbdaf8ea3c1d382f546c697b",
        "title": "洞霄宫",
        "author": "刘过",
        "content": "杖藜随步到琼宫，满目幽奇景莫穷。\n山锁九层虽极远，洞庭五处自相通。\n侵云天柱笼朝雾，傍水清阴弄晚风。\n可惜春禽啼晓月，又催行李过江东。",
        "dynasty": "宋",
        "collection_info": null
    },
    {
        "uuid": "c0e36e18515cb20128b587d6896a0f32",
        "title": "同许从道登琼翠阁",
        "author": "刘过",
        "content": "清潭石洞游俱徧，最后来寻此阁遨。\n树木满林成芘荫，溪山围县恰週遭。\n结交有味贫何害，薄酒虽村饮亦豪。\n明日重阳吾未去，更于何处可登高。",
        "dynasty": "宋",
        "collection_info": null
    },
    {
        "uuid": "6152f1dae803e712ff4f8dc37c1d5dfb",
        "title": "同郭殿帅游凤山寺探桃李",
        "author": "刘过",
        "content": "廉纤小雨久于梅，喜得晴新亦快哉。\n五色波光丽鳷鹊，十分云气近蓬莱。\n旌旗侧畔宫墙转，戈戟丛中武库回。\n走马看花生怕晚，果然桃李一山开。",
        "dynasty": "宋",
        "collection_info": null
    },
    {
        "uuid": "6d98af0d91be864995607e9f56790067",
        "title": "雪晴游惠山",
        "author": "刘过",
        "content": "松杉如立密当门，长在山中管送迎。\n栖石草根留雪在，响阶檐溜滴春声。\n簿书拨置君能到，碑刻摩挲眼倍明。\n欲作小诗无好句，只题年月记经行。",
        "dynasty": "宋",
        "collection_info": null
    },
    {
        "uuid": "643f5560cfb3bf75d4c6f032ccc6115d",
        "title": "游岝崿山",
        "author": "刘过",
        "content": "倦游华髮老飘飘，意气依然在九霄。\n努力尚能登岝崿，废诗那可寄参寥。\n欹斜古寺云为屋，稳帖溪流石架桥。\n安得柳间桃李动，丹青吾欲画生绡。",
        "dynasty": "宋",
        "collection_info": null
    },
    {
        "uuid": "76df6d2df17908a65eb1b5b7c81987a1",
        "title": "登白云绝顶",
        "author": "刘过",
        "content": "雨罢新晴怯宿寒，一帘秋色满阑干。\n欲穷大地三千界，须上高峰八百盘。\n累世避人秦妇子，一时惊客汉衣冠。\n尘寰元有清吟处，便作三山蓬岛看。",
        "dynasty": "宋",
        "collection_info": null
    },
    {
        "uuid": "41b87239637965f8bcca9558cce3a3be",
        "title": "登清凉台寺",
        "author": "刘过",
        "content": "江南江北许多山，到处登临得凭栏。\n老木渐丹霜有信，怒涛衝岸水生寒。\n倦游半世乌三匝，往事千年指一弹。\n落日正西催上马，依依回首问长安。",
        "dynasty": "宋",
        "collection_info": null
    },
    {
        "uuid": "3fbf07527f24de50847007de9f0f3f16",
        "title": "又借韵小行",
        "author": "刘过",
        "content": "杖屦寻诗问所由，一天草木叶知秋。\n天低云淡村村好，雨过山深物物幽。\n斑驳岩头苔藓湿，鈎辀树尾鸟声柔。\n眼前不见市朝事，始笑从前利禄谋。",
        "dynasty": "宋",
        "collection_info": null
    },
    {
        "uuid": "fefc8eba0091d431c2856b8b64769380",
        "title": "大麓道中",
        "author": "刘过",
        "content": "竹舆哑轧晓烟收，苍玉岩巉万里秋。\n路转羊肠回草径，溪分燕尾遶沙洲。\n爱山有癖须还债，觅句无工是不休。\n晴得几时尤更好，桂花蓓蕾作针头。",
        "dynasty": "宋",
        "collection_info": null
    },
    {
        "uuid": "738088261e4fef3b68d3c3028b76985d",
        "title": "登凌云高处",
        "author": "刘过",
        "content": "摄衣更上一层楼，纔到层霄最上头。\n方识干坤真转毂，好知身世付虚舟。\n九秋草木岚烟湿，万里山川海气浮。\n更欲杖藜穷望眼，眼中何处认神州。",
        "dynasty": "宋",
        "collection_info": null
    },
    {
        "uuid": "7fb350df6e17e7fedc705cb27d57a844",
        "title": "过泰和宫",
        "author": "刘过",
        "content": "林塘漠漠乱花飞，门掩苍苔过客稀。\n蝴蝶与身俱是梦，杜鹃怜我几时归。\n徐行便当篮舆稳，清话何妨羽扇挥。\n四十九年蘧伯玉，此生毕竟是邪非。",
        "dynasty": "宋",
        "collection_info": null
    },
    {
        "uuid": "9e23416ceadf7087c55d346cb432f9f9",
        "title": "过西兴",
        "author": "刘过",
        "content": "奔涛汹涌欲骑鲸，船去钱塘棹不停。\n何日子胥鞭楚墓，伤时周顗泣新亭。\n蚊虻过耳蛮音恶，虾蟹熏人海气腥。\n吴下阿蒙非昔日，眼高相对有谁青。",
        "dynasty": "宋",
        "collection_info": null
    },
    {
        "uuid": "217c2d9ee5837c7e38572b0011ee9d22",
        "title": "游北墅",
        "author": "刘过",
        "content": "客裏浮沈又一年，春风北墅故依然。\n路边花有香相引，涧下松无色可怜。\n仙鹤舞随人击筑，神鸦飞傍客归船。\n何须故扫霜前叶，却趁东风学晓烟。",
        "dynasty": "宋",
        "collection_info": null
    },
    {
        "uuid": "57be5f7cacfd55bbd8a38d8f93cf1527",
        "title": "吕氏山堂喜雨",
        "author": "刘过",
        "content": "凉满蒲萄磊落枝，倦游来此亦忘归。\n沟渠水活龙蛇动，树木月明乌鹊飞。\n欣减黄粱新米价，愁生白苎旧征衣。\n风流却扇团圞坐，一夜谈兵玉麈挥。",
        "dynasty": "宋",
        "collection_info": null
    },
    {
        "uuid": "41ad6db765e851cc9aecf3c02755945f",
        "title": "雨作妨登山  其一",
        "author": "刘过",
        "content": "莫笑林宗折角巾，雨师坚壁助愁城。\n菰蒲乍冷横烟淡，鸥鹭惊秋立水轻。\n山势欲穷犹有路，溪流似断又闻声。\n好怀聊拟携筇去，政惬农夫荷笠耕。",
        "dynasty": "宋",
        "collection_info": null
    },
    {
        "uuid": "e432b33266560cdf70be1bdf98b5cbca",
        "title": "雨作妨登山  其二",
        "author": "刘过",
        "content": "暑风快处岸乌巾，去去扁舟远帝城。\n过眼溪山含雾重，多情草木逗烟轻。\n琴书正要疎人事，禽鸟跫然听履声。\n莫恨漏天霖雨恶，鸡窗好好笔为耕。",
        "dynasty": "宋",
        "collection_info": null
    },
    {
        "uuid": "635f15dd3fc51d108353017525245af2",
        "title": "雨作妨登山  其三",
        "author": "刘过",
        "content": "杖履飘然不整巾，缘何问得梵王城。\n淡烟翠湿千螺皱，微日烟消一纸轻。\n隔山鸟语如人语，触处风声若水声。\n见说一犁今已足，笑歌蓬首饷夫耕。",
        "dynasty": "宋",
        "collection_info": null
    },
    {
        "uuid": "045edb3a1910f76a64e85f7e104e722e",
        "title": "挂搭松窝",
        "author": "刘过",
        "content": "十年南北走东西，豪气峥嵘老不衰。\n快斩妖魔三尺剑，朗吟风月五言诗。\n山无福地吾焉往，神有灵丹世不知。\n却恐松窝知此意，一丝挂搭去何疑。",
        "dynasty": "宋",
        "collection_info": null
    },
    {
        "uuid": "e41d8aecf48e8c4f722d50a51e3219d3",
        "title": "盐官权学",
        "author": "刘过",
        "content": "人生百岁等欢悲，已判行藏任所之。\n笔砚重寻惊梦觉，课程聊復伴儿嬉。\n荒原傍海多閒趣，闭户观书有倦时。\n破帽尘埃今已矣，不妨更借蹇馿骑。",
        "dynasty": "宋",
        "collection_info": null
    },
    {
        "uuid": "bfbbaa5914fc5fb70d458447bd678abb",
        "title": "盐官借沈氏屋",
        "author": "刘过",
        "content": "借宅西头对短檠，一灯相对纸窗横。\n煨炉火活蹲鸱熟，沸鼎茶香蚯蚓鸣。\n万卷读书空老大，诸生盖世尽功名。\n依稀草木还乡去，便向夜深闻雨声。",
        "dynasty": "宋",
        "collection_info": null
    },
    {
        "uuid": "687fd86b892989a2ec451e89c0568c29",
        "title": "入徽州",
        "author": "刘过",
        "content": "白傅庭前正解船，梦中忽已过番川。\n红尘冉冉行天上，黄道骎骎近日边。\n石洞歙溪俱可砚，山肥徽路总堪田。\n把茅便欲侨居去，奈此功名未了缘。",
        "dynasty": "宋",
        "collection_info": null
    },
    {
        "uuid": "17a2c9511e7a95a7404011c14029c9fe",
        "title": "寓公坊",
        "author": "刘过",
        "content": "秋风渐渐正吹凉，似报归期未欲忙。\n寻路竹间深入寺，泊船沙外远依庄。\n小槽压酒珠红滴，新饭炊粳雪白香。\n更听夜来思远浦，军声十万似钱塘。",
        "dynasty": "宋",
        "collection_info": null
    },
    {
        "uuid": "a55948d8e298a0ffbe79528bc134ba50",
        "title": "六合道中",
        "author": "刘过",
        "content": "十年曾记此来游，有策中原一战收。\n蒲柳易凋嫌势去，金汤无用卒和休。\n悲风髣髴鸣刁斗，缺月参差照敌楼。\n庙食封侯何日事，不堪老马又滁州。",
        "dynasty": "宋",
        "collection_info": null
    },
    {
        "uuid": "2c914fa7dc4191eb3f68e7b92e7c2548",
        "title": "醉中偶成",
        "author": "刘过",
        "content": "小院蒲萄月架东，舞腰忙趁鼓声雄。\n诗成綵笔分题后，人在金钗赌令中。\n秋叶冷吟风浩荡，晚林烘透日玲珑。\n腰间若佩滁州印，定有人呼作醉翁。",
        "dynasty": "宋",
        "collection_info": null
    },
    {
        "uuid": "8ab9a8c903f575c98d21d5033838fba0",
        "title": "无锡道观",
        "author": "刘过",
        "content": "门外红尘市一廛，买瓜买李兴悠然。\n树根石透月洒落，殿阁屋多风折旋。\n卖墨道人勤置酒，能诗老子欲飞仙。\n髑髅南面蛆虫辈，鹏鷃逍遥各自天。",
        "dynasty": "宋",
        "collection_info": null
    },
    {
        "uuid": "0967e39b2e050e34086f2b3d5e521ab9",
        "title": "招义铭育王见佛照",
        "author": "刘过",
        "content": "豪杰书生懒散仙，小庵藏迹得安閒。\n禅曾勘破诸公去，诗在推敲一字间。\n夜雨滴残梧叶老，夕阳行处水花悭。\n买舟便欲乘风去，孤绝同游海岛山。",
        "dynasty": "宋",
        "collection_info": null
    },
    {
        "uuid": "4e9d22b769e9b9623291f159034f25d8",
        "title": "金陵雪中",
        "author": "刘过",
        "content": "风幻寒威夜扑人，晓看云脚四垂阴。\n牧羝塞上功名泪，骑马蓝关窜逐心。\n冷面不春愁菀结，冻鬚如铁恐萧森。\n昼炉醉拨灰为字，不为閒思暖帐金。",
        "dynasty": "宋",
        "collection_info": null
    },
    {
        "uuid": "1eea4220debc19d50532e254f20b0595",
        "title": "对雪效乐天",
        "author": "刘过",
        "content": "匣中雷吼一长剑，溪上月明多少舟。\n无贼可平閒李愬，有人不访倦王猷。\n银杯缟带从渠便，瑶树琼林得自由。\n衣敝独嫌灰絮料，帘高想见月垂鈎。",
        "dynasty": "宋",
        "collection_info": null
    },
    {
        "uuid": "1577ef60120ee2b02d594bdd70a17e18",
        "title": "观白鹭洲风涛",
        "author": "刘过",
        "content": "一声雷鼓挟风威，顷刻衝涛没钓矶。\n行客骇看银汉落，阳侯惊起玉山飞。\n蛟龙便尔争先化，鸥鹭茫然失所依。\n安得长竿入吾手，翩然东海钓鳌归。",
        "dynasty": "宋",
        "collection_info": null
    },
    {
        "uuid": "7a5d9e57ac31fd63f979b4105f469916",
        "title": "偕陈调翁龙山买舟待夜潮发",
        "author": "刘过",
        "content": "来逢春雨长鱼苗，去见秋风擘蟹螯。\n久矣归心到乡国，依然水宿伴渔舠。\n一天如许皆明月，二客所须惟浊醪。\n今夜四更潮有信，更须留眼看银涛。",
        "dynasty": "宋",
        "collection_info": null
    },
    {
        "uuid": "f2bbd9461fec74ecb88591da803101b1",
        "title": "发舟",
        "author": "刘过",
        "content": "宝气亭前首问途，清飈日日送籧篨。\n丹枫无处不愁客，白鹭有情如导吾。\n青竹閒垂任子钓，紫鳞时掣季鹰鱼。\n烟波渺渺江天晚，水宿又听溪鸟呼。",
        "dynasty": "宋",
        "collection_info": null
    },
    {
        "uuid": "78cb55721a539f82bbb25293db9bbbe2",
        "title": "舟中偶作",
        "author": "刘过",
        "content": "日日拖舟上碧溪，寒滩水浅草离离。\n尺书雁断岁行尽，五两风轻帆去迟。\n白鹭导吾如有志，丹枫愁客亦何为。\n关头要趁梅花约，更着宽程五日期。",
        "dynasty": "宋",
        "collection_info": null
    },
    {
        "uuid": "ad7fcf55d47b8edd6bc21c17183bef7f",
        "title": "舟中",
        "author": "刘过",
        "content": "下水南风未觉难，我舟不动稳如山。\n东西日月寻常事，变化烟云顷刻间。\n沙鸟似惊皆退避，林峦如画亦浑閒。\n归期只欲长安近，屈指何时到北关。",
        "dynasty": "宋",
        "collection_info": null
    },
    {
        "uuid": "c9a00bea1636603b479230210ba8fa02",
        "title": "霜寒舟中",
        "author": "刘过",
        "content": "展转牛衣冷不禁，着人无奈晓寒侵。\n由来十月清霜重，况乃荒村白露深。\n有客分金来橘社，何人涂血染枫林。\n不堪青女来料理，折尽衰翁一片心。",
        "dynasty": "宋",
        "collection_info": null
    },
    {
        "uuid": "9e08896f8bb318603208ae9ed39c5ff9",
        "title": "春日即事  其一",
        "author": "刘过",
        "content": "久客无人问所须，小窗翻得逐痴愚。\n黄昏以后酒三盏，白日之间饭两盂。\n谷雨笋茶俱俊美，条风杞菊竞甘腴。\n先贤且谓可行乐，况是平生山泽癯。",
        "dynasty": "宋",
        "collection_info": null
    },
    {
        "uuid": "1823361f9fc8acc878ec7766004da735",
        "title": "春日即事  其二",
        "author": "刘过",
        "content": "出门虽是欠陶朱，便使关门亦可居。\n物价甚廉常食肉，佣赀极省易钞书。\n已安栎社如无用，若比丛林似有余。\n归与未归天上事，只消如此看何如。",
        "dynasty": "宋",
        "collection_info": null
    },
    {
        "uuid": "c1d398fe71e24470e7122497f230b1a9",
        "title": "幽居",
        "author": "刘过",
        "content": "对面沧浪可濯缨，不思泛舸出春城。\n浮沈枌社何人重，俯仰茅檐是事轻。\n玉蕊连屏寒徙倚，蒲萄上架月纵横。\n江湖老矣无他愿，只欲清阴便得成。",
        "dynasty": "宋",
        "collection_info": null
    },
    {
        "uuid": "6ce37818fc8f7c39efba692432720d51",
        "title": "自述  其一",
        "author": "刘过",
        "content": "扁舟送客出姑苏，晚泊吴江夜雨余。\n波浪稍平风力定，青黄相间橘林疎。\n匆忙旅馆催行酒，草率杯盘旋买鱼。\n与我壁间书岁月，无人为作小王书。",
        "dynasty": "宋",
        "collection_info": null
    },
    {
        "uuid": "d5ec212fe1f764677aece8bb1bbed968",
        "title": "自述  其二",
        "author": "刘过",
        "content": "精神凋耗鬓毛衰，劫火光中第几回。\n无可奈何教老去，有时猛省忽愁来。\n师崇道学原非僞，客寄苏州却类獃。\n明日重阳又佳节，得钱且醉菊花杯。",
        "dynasty": "宋",
        "collection_info": null
    },
    {
        "uuid": "02b2bc6dd60e22987dc80622769596a5",
        "title": "自惭",
        "author": "刘过",
        "content": "一榻留人去便垂，自惭非友亦非师。\n初无伎俩惟贪酒，遇有工夫或赋诗。\n晒日枣林红磊落，响风桐叶碧参差。\n人家正做鲈鱼鲙，老子秋来却自悲。",
        "dynasty": "宋",
        "collection_info": null
    },
    {
        "uuid": "cff1c4a4109680268a962a7b29d8b022",
        "title": "下第",
        "author": "刘过",
        "content": "荡荡天门叫不应，起寻归路嘆南行。\n新亭未必非周顗，宣室终须召贾生。\n振海潮声春汹涌，插天剑气夜峥嵘。\n伤心故国三千里，纔是余杭第一程。",
        "dynasty": "宋",
        "collection_info": null
    },
    {
        "uuid": "17adb1af468f97d9c061b73871d05666",
        "title": "岁晚",
        "author": "刘过",
        "content": "手种疎梅已发妍，相从三过客中年。\n吾生岂得须如意，随处何妨且信缘。\n风月心多时小醉，轩裳梦少且闲眠。\n万人海裏能如此，是自在禅并散仙。",
        "dynasty": "宋",
        "collection_info": null
    },
    {
        "uuid": "98e22972286574ce3ad01641aa5d02b3",
        "title": "代上韩开府",
        "author": "刘过",
        "content": "位号钧枢等，元勋阀阅传。\n九重新洗日，一柱独擎天。\n战守筹帷外，迁除化笔边。\n衣冠图盛事，不记几貂蝉。",
        "dynasty": "宋",
        "collection_info": null
    },
    {
        "uuid": "3145b9ee9967c6cb6ae6fe6365169244",
        "title": "上周少保  其一",
        "author": "刘过",
        "content": "游戏公孤了，归来不爱名。\n昌黎前进士，司马老先生。\n有节花宜晚，无波水自平。\n翳云遮不得，南极益精明。",
        "dynasty": "宋",
        "collection_info": null
    },
    {
        "uuid": "7f0744407dd9385b3d8b09304370e440",
        "title": "上周少保  其二",
        "author": "刘过",
        "content": "早被儒冠误，依稀老更侵。\n科名数行泪，岐路一生心。\n自惜亡猿木，谁怜跃冶金。\n使无钟鼎志，何地可山林。",
        "dynasty": "宋",
        "collection_info": null
    },
    {
        "uuid": "388d159ebc0ccf7730e5f47ab56165ce",
        "title": "初伏阙上书得旨还乡上杨守秘书  其一",
        "author": "刘过",
        "content": "郡大庐陵古，分符得秘郎。\n息争民珥笔，课最米连樯。\n水隔蓬山远，风凝画戟香。\n少须官事了，归去玉为堂。",
        "dynasty": "宋",
        "collection_info": null
    },
    {
        "uuid": "90d5abc344dfaf748cf437f2b14e1f1b",
        "title": "初伏阙上书得旨还乡上杨守秘书  其二",
        "author": "刘过",
        "content": "百计归无策，谁知祸有胎。\n江河周顗泣，城郭令威来。\n访旧鬚俱白，过家心欲摧。\n故乡非不好，不是锦衣回。",
        "dynasty": "宋",
        "collection_info": null
    },
    {
        "uuid": "1c43aef4c226eb7207c4b23a35cc3d2e",
        "title": "上范秘监  其一",
        "author": "刘过",
        "content": "郡大当涂古，分符得少蓬。\n威如乌府在，令与绣衣同。\n铃阁紬书外，花村卖剑中。\n少需抚摩意，来作玉堂翁。",
        "dynasty": "宋",
        "collection_info": null
    },
    {
        "uuid": "ef8836a92e304fc98c83a267f9c525f3",
        "title": "上范秘监  其二",
        "author": "刘过",
        "content": "畴昔经行路，黄山更一过。\n天涯知己少，岁晚客愁多。\n路断车生角，冰坚水不波。\n使君森画戟，闻此盍如何。",
        "dynasty": "宋",
        "collection_info": null
    },
    {
        "uuid": "e893b69440b4789984f4a7267d10e100",
        "title": "寄周益公",
        "author": "刘过",
        "content": "猥贱诗难化，讙嚣语不齐。\n长途难短堠，小雨易深泥。\n逐利如争鹿，伤人类割鸡。\n心虽怀益国，梦亦畏江西。",
        "dynasty": "宋",
        "collection_info": null
    },
    {
        "uuid": "c30df660cf6f1699538f36406ae42518",
        "title": "和大参相公  其一",
        "author": "刘过",
        "content": "松深烟锁径，月冷水明楼。\n日涨沧溟窄，山阴古木秋。\n琴书超物表，气宇识神游。\n突兀东南壮，干坤第一流。",
        "dynasty": "宋",
        "collection_info": null
    },
    {
        "uuid": "92989fd8ae409128fbe08133f84727ff",
        "title": "和大参相公  其二",
        "author": "刘过",
        "content": "气压三千界，云横百尺楼。\n地灵绝兴替，木老阅春秋。\n杖屦逍遥步，琴书汗漫游。\n利名空役役，回首愧禅流。",
        "dynasty": "宋",
        "collection_info": null
    },
    {
        "uuid": "405c17c3525e589cee68843da0221213",
        "title": "和大参相公  其三",
        "author": "刘过",
        "content": "山邃龙蟠屈，江昏蜃吐楼。\n撞钟千百指，阅世八千秋。\n僧笑衣冠累，天容杖屦游。\n松梢清影碎，薄月带沙流。",
        "dynasty": "宋",
        "collection_info": null
    },
    {
        "uuid": "a04f507a87e9a085103bfc338c4be79b",
        "title": "和子纯韵",
        "author": "刘过",
        "content": "桥下水如箭，惊奔万古号。\n溪毛翻碧带，石藓衬银涛。\n天外千层秀，云低数尺高。\n垂垂兴偏恶，蓬鬓为诗搔。",
        "dynasty": "宋",
        "collection_info": null
    },
    {
        "uuid": "e1add5f38cb74dfe5910196fff69f045",
        "title": "赠刘叔拟招山",
        "author": "刘过",
        "content": "不醉何劳饮，无诗底用吟。\n百年为客老，一念爱乡心。\n草路青原泪，烟波白鹭心。\n班超归未得，愁见旧家林。",
        "dynasty": "宋",
        "collection_info": null
    },
    {
        "uuid": "bb02cafc6d158eee55e7800abb97e5e8",
        "title": "送杨伯子",
        "author": "刘过",
        "content": "天下少奇士，况乎吾一州。\n逢人问姓字，知子有源流。\n兰砌多黄口，蓬山半白头。\n诚斋知未可，唤作小坡休。",
        "dynasty": "宋",
        "collection_info": null
    },
    {
        "uuid": "20e33b6e3ac49c867501ffd1f44e3329",
        "title": "送金陵胡抚干仲芳  其一",
        "author": "刘过",
        "content": "故家凋丧后，初识澹庵孙。\n玉树明庭角，冰澌吐话言。\n荆州得上幕，楚壤带中原。\n我欲附舟去，白鱼朱橘繁。",
        "dynasty": "宋",
        "collection_info": null
    },
    {
        "uuid": "5f6da9f57f48fe78f30448df642e183e",
        "title": "送金陵胡抚干仲芳  其二",
        "author": "刘过",
        "content": "共醉百斛酒，千金一笑倾。\n寄情桃叶渡，弔古石头城。\n战守筹雄地，更番出戍兵。\n瓮天留不住，图畧遂西征。",
        "dynasty": "宋",
        "collection_info": null
    },
    {
        "uuid": "f9973b6c2aac48b56239cd752ca85771",
        "title": "都中留随州李判官",
        "author": "刘过",
        "content": "幸自东南好，西归未可忙。\n茶添橄榄味，酒借蛤蜊香。\n绝品宜春醉，新烹趁日长。\n倒囊烦厚载，归遣北人尝。",
        "dynasty": "宋",
        "collection_info": null
    },
    {
        "uuid": "b981e8fc22cf112117f097e281e255a7",
        "title": "江头送赵教即席同赋",
        "author": "刘过",
        "content": "东州二三子，相送黄鹤矶。\n渭北烟树合，江南春水肥。\n波宽鱼意足，沙浅鸟痕微。\n我亦欲东去，斜风雨湿衣。",
        "dynasty": "宋",
        "collection_info": null
    },
    {
        "uuid": "f7b0236aff100869583ccc5f634d2e74",
        "title": "送许阎二兄归岳阳",
        "author": "刘过",
        "content": "岳鄂旧游处，重来岁月更。\n联翩识吾友，邂逅慰平生。\n风送故人远，槐催举子惊。\n扁舟更珍重，万里莫留行。",
        "dynasty": "宋",
        "collection_info": null
    },
    {
        "uuid": "ec44a55cec419e0971c1e4a035db1380",
        "title": "九日寄陈君举舍人",
        "author": "刘过",
        "content": "白髮江湖暗，青灯几席凉。\n病身几千百，佳节又重阳。\n命也吾何奈，天乎孰可量。\n元龙楼百尺，犹得慰行藏。",
        "dynasty": "宋",
        "collection_info": null
    },
    {
        "uuid": "90c627516bd296a98983b7eab39cbaac",
        "title": "除夜寄卢菊磵",
        "author": "刘过",
        "content": "见说卢夫子，诗成手自书。\n雪便金帐暖，云荫玉山居。\n椒叶储名酒，萍虀荐野蔬。\n夜寒裩犊鼻，应念马相如。",
        "dynasty": "宋",
        "collection_info": null
    },
    {
        "uuid": "7704e6d636f6b95f9e3d22f432b9e852",
        "title": "寄桐庐程宰",
        "author": "刘过",
        "content": "路入严州去，桐庐得暂过。\n盘餐汤餠贱，机杼绮罗多。\n令尹哦诗治，居民酌酒歌。\n吏人公事少，门雀可张罗。",
        "dynasty": "宋",
        "collection_info": null
    },
    {
        "uuid": "618835e980c8b8db87619620ebabc390",
        "title": "寄吴子云",
        "author": "刘过",
        "content": "曾是乘轩客，飘零老更穷。\n棹船秋叶浦，策杖桂枝丛。\n往事都如梦，新诗不用工。\n草庐消得几，不许卧隆中。",
        "dynasty": "宋",
        "collection_info": null
    },
    {
        "uuid": "fb16ed6c2ae024ad6f279d98050bae32",
        "title": "吴尉东阁西亭  其一",
        "author": "刘过",
        "content": "袭桂行香径，朱栏稍转西。\n水风飕石冷，云月堕檐低。\n棋败深杯罚，诗豪健笔题。\n舞忙钗鬓乱，更为捧柔荑。",
        "dynasty": "宋",
        "collection_info": null
    },
    {
        "uuid": "1a9e84419dad0064e61bd81b4c9a697e",
        "title": "吴尉东阁西亭  其二",
        "author": "刘过",
        "content": "石板桥东阁，轩窗如此华。\n碧虚澄水鑑，红影侵霜花。\n似串歌云驻，如泥醉帽斜。\n但惊风露冷，飘落怕还家。",
        "dynasty": "宋",
        "collection_info": null
    },
    {
        "uuid": "bf6b690b3318aa113f1100e466133ab5",
        "title": "湖口宰任伯厚挹清亭",
        "author": "刘过",
        "content": "正笑行役倦，登临心眼开。\n舒蕲千里见，蜀赣两江来。\n老觉树如此，凉生风快哉。\n主人方好客，不算酒行杯。",
        "dynasty": "宋",
        "collection_info": null
    },
    {
        "uuid": "f006afd22f313c14c0431f8044429465",
        "title": "题龚山长栖阁",
        "author": "刘过",
        "content": "爱客龚山长，能容日日过。\n栽培初种竹，爱护乍生荷。\n堂对青山短，门关白日多。\n细听閒议论，不似我狂歌。",
        "dynasty": "宋",
        "collection_info": null
    },
    {
        "uuid": "d228a0fa11cf96a887e247351f055ff1",
        "title": "题禾川龙飞英疏荣阁",
        "author": "刘过",
        "content": "堂扁朱书字，何人可得之。\n三衙新统帅，六馆老宗师。\n文武无穷意，江山不尽诗。\n亲恩如可报，会有报君时。",
        "dynasty": "宋",
        "collection_info": null
    },
    {
        "uuid": "a71ebc55cc391791ba4a4e79f30e7bc3",
        "title": "题黄文叔燕堂  其一",
        "author": "刘过",
        "content": "仕宦不惬意，有家胡不归。\n林栖乌反哺，梁语燕于飞。\n鸥鹭忘之久，貂蝉贵者稀。\n但存慈母健，日日舞斑衣。",
        "dynasty": "宋",
        "collection_info": null
    },
    {
        "uuid": "243e95e9b00ab5b9bf8073526b73b0ff",
        "title": "题黄文叔燕堂  其二",
        "author": "刘过",
        "content": "着屋图书裏，四山楼观重。\n莼添张翰思，橘当李侯封。\n湖水自平淡，花枝多冶容。\n兴来诗已就，只可酒千钟。",
        "dynasty": "宋",
        "collection_info": null
    },
    {
        "uuid": "b20259535575ed149379d04651398a7b",
        "title": "西湖次弟润之韵",
        "author": "刘过",
        "content": "旧说西湖好，春来更一游。\n林逋山际宅，苏小水边楼。\n行密柳堤闹，树多花影稠。\n天堂从此去，真箇说杭州。",
        "dynasty": "宋",
        "collection_info": null
    },
    {
        "uuid": "6d30b1088e1bea28eebfe26e7a550e5d",
        "title": "雨华台次胡仲芳韵",
        "author": "刘过",
        "content": "寒意湿烟草，浮生吹浪花。\n绕台皆峻岭，陈迹一飞霞。\n子醉辞吐凤，吾狂字落鸦。\n儿童应笑客，风飐角巾斜。",
        "dynasty": "宋",
        "collection_info": null
    },
    {
        "uuid": "1fe6357d7af517eb6d7e9711dab2c29c",
        "title": "酒楼",
        "author": "刘过",
        "content": "夜上青楼去，如迷洞府深。\n妓歌千调曲，客杂五方音。\n藕白玲珑玉，柑黄磊落金。\n酣歌恣萧散，无復越中吟。",
        "dynasty": "宋",
        "collection_info": null
    },
    {
        "uuid": "3534c32bef67bca7ce933de20432f20a",
        "title": "登旷轩",
        "author": "刘过",
        "content": "去春曾与客，携手过桥来。\n寺阴松极美，坞深桃不开。\n红尘万里去，白首一年回。\n凈洗旷轩眼，雪天閒看梅。",
        "dynasty": "宋",
        "collection_info": null
    },
    {
        "uuid": "89959afa9103bf2798add0dd21762f70",
        "title": "铁塔寺呈轻老",
        "author": "刘过",
        "content": "树木有古意，轩窗多野情。\n断冈城一带，齐岸草丛生。\n醉骨风蝉蜕，病身沙鸟轻。\n惜无东野笔，琢句斗僧清。",
        "dynasty": "宋",
        "collection_info": null
    },
    {
        "uuid": "4eb2a26596f8fd6e605caa2b20a4b9b4",
        "title": "同曹元章游新安寺",
        "author": "刘过",
        "content": "畏暑倦杯酌，修廊散步行。\n寺深藏古意，蝉老带秋声。\n去就诸缘薄，穷通一念轻。\n更寻水清处，为我濯尘缨。",
        "dynasty": "宋",
        "collection_info": null
    },
    {
        "uuid": "83f6bd34fc8ad5180e88caafae82aef3",
        "title": "游古山",
        "author": "刘过",
        "content": "信步作幽讨，有庵如此深。\n佛灯明老屋，秋日淡疎林。\n柏树祖师意，松楸老子心。\n十年弃坟墓，洒泪一悲吟。",
        "dynasty": "宋",
        "collection_info": null
    },
    {
        "uuid": "bb6b09cbecdfa3eeeff94e9931079c16",
        "title": "题古山庵",
        "author": "刘过",
        "content": "薄醉来游此，西风吹帽纱。\n倦鸦丛密树，凉雨湿秋花。\n题壁人何在，哦诗句未加。\n一杯汤餠具，坐到日西斜。",
        "dynasty": "宋",
        "collection_info": null
    },
    {
        "uuid": "6cbe53a33ceb82ee24d5b78abf405683",
        "title": "题龙华寺壁",
        "author": "刘过",
        "content": "春事梅边动，荒江信马行。\n久穷知远举，多瘦怯衣轻。\n今日龙华寺，昔时黄姥城。\n废兴吾已解，一醉万缘清。",
        "dynasty": "宋",
        "collection_info": null
    },
    {
        "uuid": "3883678f45faf349924d46ba5208793a",
        "title": "题雁汊峰东林寺",
        "author": "刘过",
        "content": "雁汊泊船去，岸头閒访僧。\n故人留少驻，俗子见何曾。\n佛屋擎天柱，心光续命灯。\n任渠狂到死，吾老慢腾腾。",
        "dynasty": "宋",
        "collection_info": null
    },
    {
        "uuid": "ff03ec06b7fec6064a2e9af9da0423cb",
        "title": "书高塘庵",
        "author": "刘过",
        "content": "庵上木已拱，山前水可陂。\n峥嵘晦翁字，突兀大参碑。\n云叶孤飞白，乌羣反哺慈。\n伤心前辈尽，问道欲从谁。",
        "dynasty": "宋",
        "collection_info": null
    },
    {
        "uuid": "8f700811a4bfe9576cbaecabcebc51e5",
        "title": "聿追庵题壁",
        "author": "刘过",
        "content": "路转羊肠曲，山藏蜗角深。\n树多成荫密，水少亦悲吟。\n露草重阳泪，风花寒食心。\n摩挲墓铭看，久立读碑阴。",
        "dynasty": "宋",
        "collection_info": null
    },
    {
        "uuid": "67e3b6651d96938d2319fa6788908e6a",
        "title": "元宵偶书",
        "author": "刘过",
        "content": "磊落东游客，磨跎但过僧。\n有怀千不足，自顾百无能。\n旧日名城酒，他时梦境灯。\n放歌声激烈，醉倒睡腾腾。",
        "dynasty": "宋",
        "collection_info": null
    },
    {
        "uuid": "5edd1a1bde1ad7bf19d3ef47a8bd0c24",
        "title": "寓东阳  其一",
        "author": "刘过",
        "content": "元帅东阳主，令君吾故人。\n可怜九华客，犹是一穷民。\n古者狂狷士，人间自在身。\n化工都不管，何地有阳春。",
        "dynasty": "宋",
        "collection_info": null
    },
    {
        "uuid": "e9a4c1e4aa1e02e770558e8ce3d031a3",
        "title": "寓东阳  其二",
        "author": "刘过",
        "content": "不学老无似，艰难却饱谙。\n远从陶靖节，来访杜征南。\n意到羹莼适，贫犹食荠甘。\n惜无庐可卧，尚遶鹊枝三。",
        "dynasty": "宋",
        "collection_info": null
    },
    {
        "uuid": "23ae08368e2fa2b7a61eac6a3652c402",
        "title": "泊船吴江县",
        "author": "刘过",
        "content": "草树连塘岸，人家半橘洲。\n暖寒寻酒去，觉懒罢诗休。\n逆境年年梦，劳生处处愁。\n天涯倦行客，明日又苏州。",
        "dynasty": "宋",
        "collection_info": null
    },
    {
        "uuid": "8f22ac65fa101dce3eeeeb751a09d294",
        "title": "送客剡溪",
        "author": "刘过",
        "content": "送客山阴路，春风散马蹄。\n纵观神禹穴，深入子猷溪。\n嫩草绿于染，珍禽娇已啼。\n去程千万里，步步有云梯。",
        "dynasty": "宋",
        "collection_info": null
    },
    {
        "uuid": "b46188f717ffd9ca35ae30e062326c07",
        "title": "阙景初进纳长安相值于西采石话及家事因与对酌",
        "author": "刘过",
        "content": "未有还家策，故乡吾太和。\n龙洲沙石健，快阁水云多。\n场屋科名累，江湖岁月磨。\n茅柴一杯酒，相对奈愁何。",
        "dynasty": "宋",
        "collection_info": null
    },
    {
        "uuid": "b48b1f97f1a8f8f9f945517a28f0847a",
        "title": "方竹杖",
        "author": "刘过",
        "content": "鹤骨风前瘦，龙姿雨后鲜。\n锋棱四面峻，节操一生坚。\n荷篠行随适，看山倚最便。\n从教方有碍，终不效规圆。",
        "dynasty": "宋",
        "collection_info": null
    },
    {
        "uuid": "769f863d5e3d5c84c23a0aa836418437",
        "title": "挽拙庵杨居士  其一",
        "author": "刘过",
        "content": "前辈晨星似，如公抑又希。\n榆边游已倦，菊径晚方归。\n听雨兄同老，冲天子欲飞。\n伤心弹指顷，一梦故人非。",
        "dynasty": "宋",
        "collection_info": null
    },
    {
        "uuid": "a1edbcf558fd986948b2820e58e79297",
        "title": "挽拙庵杨居士  其二",
        "author": "刘过",
        "content": "尚忆龙蟠国，城西作客时。\n有山皆载酒，无日不赓诗。\n风雨交游散，江湖泪眼悲。\n百年心事在，只有凤雏知。",
        "dynasty": "宋",
        "collection_info": null
    },
    {
        "uuid": "15a3f2e4cf879e80e736fa2c269d97cb",
        "title": "挽苏吏部",
        "author": "刘过",
        "content": "奕世征文献，逢时仕学优。\n爱遗边郡在，官止外郎休。\n月黑新茔夜，溪横旧隠秋。\n从游老宾客，欲替二孤愁。",
        "dynasty": "宋",
        "collection_info": null
    },
    {
        "uuid": "f234daf1e5555af598f5c9ba1a0380fc",
        "title": "上益公十绝为寿 金乌",
        "author": "刘过",
        "content": "金翰振晓近天威，玉宇循琼昼影迟。\n曾上大裘头上看，暧然可爱是冬曦。",
        "dynasty": "宋",
        "collection_info": null
    },
    {
        "uuid": "42d93452c5ae866d4847cd1ea3749a4b",
        "title": "上益公十绝为寿 玉兔",
        "author": "刘过",
        "content": "雪淡星疎月有光，广寒仙府岁偏长。\n多应自制延年药，振古长同桂子香。",
        "dynasty": "宋",
        "collection_info": null
    },
    {
        "uuid": "1abaab8311479e911ec5478523875739",
        "title": "上益公十绝为寿 宝龟",
        "author": "刘过",
        "content": "纳锡曾看上九江，又闻詹事奉储皇。\n巢成荷上窥仙景，左顾溪中赐印章。",
        "dynasty": "宋",
        "collection_info": null
    },
    {
        "uuid": "6d5f338ce0ca8aed4f4f8281d7579b49",
        "title": "上益公十绝为寿 玄鹤",
        "author": "刘过",
        "content": "缑山橘井与青田，驱策风云友列仙。\n名号横空心万里，九皋声动九重天。",
        "dynasty": "宋",
        "collection_info": null
    },
    {
        "uuid": "ef39feb75cb4f6ce64cfcf944890cd16",
        "title": "上益公十绝为寿 寿鹿",
        "author": "刘过",
        "content": "年永曾闻葛稚川，玉京何处锦纹鲜。\n赏花应制嘉宾宴，小雅当为第一篇。",
        "dynasty": "宋",
        "collection_info": null
    },
    {
        "uuid": "47782b23e55c2591d8aceee69f149916",
        "title": "上益公十绝为寿 丹桂",
        "author": "刘过",
        "content": "少壮东堂奏捷功，浮香仙籍继家风。\n年年占得中元景，一颗冰轮照九穹。",
        "dynasty": "宋",
        "collection_info": null
    },
    {
        "uuid": "977ab6a8d6e56de314b05512c6cbb07f",
        "title": "上益公十绝为寿 影木",
        "author": "刘过",
        "content": "枝如华盖耸瀛洲，永世香风荏苒浮。\n特有羣仙来弭节，细听鸣凤碧枝头。",
        "dynasty": "宋",
        "collection_info": null
    },
    {
        "uuid": "858d99c01ee9817da3046c4fb6fc9260",
        "title": "上益公十绝为寿 古柏",
        "author": "刘过",
        "content": "冰条雪叶节高坚，台宪风生凛凛然。\n可羡堪为栋梁用，至唐千载尚三千。",
        "dynasty": "宋",
        "collection_info": null
    },
    {
        "uuid": "4f6c69dbe16acea94146d58cc0e95689",
        "title": "上益公十绝为寿 佳菊",
        "author": "刘过",
        "content": "寿客尤宜在寿乡，钿花的皪傲新霜。\n更歌华寿今归去，尚有渊明野趣香。",
        "dynasty": "宋",
        "collection_info": null
    },
    {
        "uuid": "f0f1ff4823eb12ae728970597bc78a9e",
        "title": "上益公十绝为寿 苍官",
        "author": "刘过",
        "content": "东封已受大夫封，又入丁公吉梦中。\n祗道济时作舟楫，茯神尤有济人功。",
        "dynasty": "宋",
        "collection_info": null
    },
    {
        "uuid": "25c484ebcd430d6770d0cba91a91c234",
        "title": "代吴守与赵侯为寿  其一",
        "author": "刘过",
        "content": "地蟠江汉节岿然，劲气扶舆几倍年。\n白玉丹砂浩无数，夜光随处见山川。",
        "dynasty": "宋",
        "collection_info": null
    },
    {
        "uuid": "d8b6873ebbd9350f2d2ae59efaa209dc",
        "title": "代吴守与赵侯为寿  其二",
        "author": "刘过",
        "content": "气运由来有盛衰，循环久已见天机。\n黄山云散无尘滓，上将腾光入紫微。",
        "dynasty": "宋",
        "collection_info": null
    },
    {
        "uuid": "f11d523573243648fb36333542064429",
        "title": "代吴守与赵侯为寿  其三",
        "author": "刘过",
        "content": "虎头燕颔足奇谋，玉帐兵形象水流。\n此去关河应不远，上方拟筑望英楼。",
        "dynasty": "宋",
        "collection_info": null
    },
    {
        "uuid": "3a5e056634ffc37da493755ff67bc176",
        "title": "代吴守与赵侯为寿  其四",
        "author": "刘过",
        "content": "文伟当年记鄂城，崎岖蜀道播英声。\n何如衣锦枌榆社，卧护元戎十万兵。",
        "dynasty": "宋",
        "collection_info": null
    },
    {
        "uuid": "7e005aec3c83d2c5df1bae60857ac902",
        "title": "代吴守与赵侯为寿  其五",
        "author": "刘过",
        "content": "夜上南楼望玉京，将星光底寿星明。\n不须便即骑黄鹤，且为皇家致太平。",
        "dynasty": "宋",
        "collection_info": null
    },
    {
        "uuid": "fbe798638a1264676a8abf293527796c",
        "title": "呈徐侍郎兼寄辛幼安  其一",
        "author": "刘过",
        "content": "当年今日误承恩，自倚容华託至尊。\n门外游丝难驻目，依然青草暗长门。",
        "dynasty": "宋",
        "collection_info": null
    },
    {
        "uuid": "7aa80e5070b11b53bc618931b0746aa1",
        "title": "呈徐侍郎兼寄辛幼安  其二",
        "author": "刘过",
        "content": "猿臂将军战不休，当时部曲已封侯。\n夜深忽梦燕山月，犹幸君王晚更收。",
        "dynasty": "宋",
        "collection_info": null
    },
    {
        "uuid": "8de2fcc939ff882ecb50d972673eadcf",
        "title": "官舍阻雨十日不能出闷成五绝呈徐判部  其一",
        "author": "刘过",
        "content": "学弄笔头儿戏事，风流眼底亦无之。\n汪孙已往周洪没，本分作家今是谁。",
        "dynasty": "宋",
        "collection_info": null
    },
    {
        "uuid": "2dadd0bdf636350b91c385015fafe019",
        "title": "官舍阻雨十日不能出闷成五绝呈徐判部  其二",
        "author": "刘过",
        "content": "竹隠先生名满世，自为举子已诗声。\n春风若入五花判，莫遣紫微红药惊。",
        "dynasty": "宋",
        "collection_info": null
    },
    {
        "uuid": "620ff80f227893725e4185d0c804566e",
        "title": "官舍阻雨十日不能出闷成五绝呈徐判部  其三",
        "author": "刘过",
        "content": "秋霜烈日生前操，流水行云意外诗。\n未必中兴四君子，于斯二者更兼之。",
        "dynasty": "宋",
        "collection_info": null
    },
    {
        "uuid": "c8117e499d9c6d3078b9dcbc8874a837",
        "title": "官舍阻雨十日不能出闷成五绝呈徐判部  其四",
        "author": "刘过",
        "content": "潦倒傍门羞骑马，倦游老欲寄昆山。\n留将造请嗫嚅口，慷慨狂歌泉石间。",
        "dynasty": "宋",
        "collection_info": null
    },
    {
        "uuid": "170e9c16474aacda3977d5b0efcfe28f",
        "title": "官舍阻雨十日不能出闷成五绝呈徐判部  其五",
        "author": "刘过",
        "content": "世间别有人才在，台阁招徕恐未多。\n半老江湖半岩穴，为公一赋草庐歌。",
        "dynasty": "宋",
        "collection_info": null
    },
    {
        "uuid": "af045e788f09669e06ba01d8a418c9e9",
        "title": "呈辛稼轩  其一",
        "author": "刘过",
        "content": "精神此老健于虎，红颊白鬚双眼青。\n未可瓢泉便归去，要将九鼎重朝廷。",
        "dynasty": "宋",
        "collection_info": null
    },
    {
        "uuid": "96822d1af27e2660ff81159ef3777712",
        "title": "呈辛稼轩  其二",
        "author": "刘过",
        "content": "闭门翘足观山睡，松桧鬰然云气高。\n说梦向人应不信，碧油幢下有旌旄。",
        "dynasty": "宋",
        "collection_info": null
    },
    {
        "uuid": "7812b39612592a1fadfc3db14f3eb23e",
        "title": "呈辛稼轩  其三",
        "author": "刘过",
        "content": "书来赐以兰溪酒，下视潘葑奴仆之。\n吾老尚能三百盏，一杯水不值吾诗。",
        "dynasty": "宋",
        "collection_info": null
    },
    {
        "uuid": "745426ec40278bbb2aa39ca67c61e95b",
        "title": "呈辛稼轩  其四",
        "author": "刘过",
        "content": "卧庐人昔如龙起，鼎足魏吴如等閒。\n若结梅花为保社，林逋只合住孤山。",
        "dynasty": "宋",
        "collection_info": null
    },
    {
        "uuid": "196d0c362689866886862fcfd0891798",
        "title": "呈辛稼轩  其五",
        "author": "刘过",
        "content": "书生不愿黄金印，十万提兵去战场。\n只欲稼轩一题品，春风侯骨死犹香。",
        "dynasty": "宋",
        "collection_info": null
    },
    {
        "uuid": "3fbe403e9cc11a1b5df9a72c535b9480",
        "title": "投诚斋  其一",
        "author": "刘过",
        "content": "省斋去国艮斋老，不独宣尼嘆乏才。\n试数诸公有名者，庐陵那得两诚斋。",
        "dynasty": "宋",
        "collection_info": null
    },
    {
        "uuid": "771b9b7713cd060e31538a78a28891eb",
        "title": "投诚斋  其二",
        "author": "刘过",
        "content": "蓬莱东观是亨衢，经国文章要鉅儒。\n顿着五花犹不判，却于注易下工夫。",
        "dynasty": "宋",
        "collection_info": null
    },
    {
        "uuid": "4d0a5642affe635557c50fb5ea0653ef",
        "title": "投诚斋  其三",
        "author": "刘过",
        "content": "画戟门边春昼长，鼎新模范宿淮阳。\n吏人傒眼报公事，一瓣浓熏班马香。",
        "dynasty": "宋",
        "collection_info": null
    },
    {
        "uuid": "cb95b6386bedefba3c07dde586af8bc4",
        "title": "投诚斋  其四",
        "author": "刘过",
        "content": "智愚上下尔自异，尺寸不差公短长。\n毕竟昌黎仍旧好，何曾人说段文昌。",
        "dynasty": "宋",
        "collection_info": null
    },
    {
        "uuid": "5b21326551240946502024bc68047ff1",
        "title": "投诚斋  其五",
        "author": "刘过",
        "content": "绫衾厌入承明直，却把一麾江上来。\n云气隔天迷望眼，不堪花落几宫槐。",
        "dynasty": "宋",
        "collection_info": null
    },
    {
        "uuid": "cf077ef4c7fca4ae65f226b38517894c",
        "title": "投诚斋  其六",
        "author": "刘过",
        "content": "夫子声名号浙西，作成文士欲何为。\n达人胸次元无翳，芥子须弥我独知。",
        "dynasty": "宋",
        "collection_info": null
    },
    {
        "uuid": "44bf131cf9c87499e57b8118f8778c18",
        "title": "投诚斋  其七",
        "author": "刘过",
        "content": "初政寰区望太平，黎民乐业喜更生。\n裴公用舍无轻重，天下从兹有重轻。",
        "dynasty": "宋",
        "collection_info": null
    },
    {
        "uuid": "50f2ea6b0894e3fa8fc9150779a813b8",
        "title": "上吴居父  其一",
        "author": "刘过",
        "content": "时平无事清吟好，卫霍贪功未足奇。\n争似一篇人脍炙，四方传诵卧龙诗。",
        "dynasty": "宋",
        "collection_info": null
    },
    {
        "uuid": "a0f4594375224c1f71df4852f0c64614",
        "title": "上吴居父  其二",
        "author": "刘过",
        "content": "庙堂陶铸人才尽，流落江淮老病身。\n尚踏槐花随举子，不知邓禹是何人。",
        "dynasty": "宋",
        "collection_info": null
    },
    {
        "uuid": "a4468ce7289366d2e03e34d1db40726b",
        "title": "呈王山父  其一",
        "author": "刘过",
        "content": "疎烟淡淡树重重，略得西南有路通。\n钟板不鸣山寺静，闭门人在月明中。",
        "dynasty": "宋",
        "collection_info": null
    },
    {
        "uuid": "3ab0316d1f8206f79d71ad57a357168f",
        "title": "呈王山父  其二",
        "author": "刘过",
        "content": "办得茅庐我便归，玉堂何处有梅枝。\n岁寒老树虽荒寂，会有腊残春到时。",
        "dynasty": "宋",
        "collection_info": null
    },
    {
        "uuid": "f1b200d32490143d8df9eb66fcccc173",
        "title": "和危府教  其一",
        "author": "刘过",
        "content": "先生场屋文之虎，气慑狐狸自不知。\n老去莫嫌官尚冷，灞桥风月要新诗。",
        "dynasty": "宋",
        "collection_info": null
    },
    {
        "uuid": "69265ee2943917ba1424f8feda9fba9e",
        "title": "和危府教  其二",
        "author": "刘过",
        "content": "天上羣仙台望居，芹宫未是辱泥途。\n莫邪变化须臾事，一点一镕金在炉。",
        "dynasty": "宋",
        "collection_info": null
    },
    {
        "uuid": "1719960d4546a8c973795c0f83502178",
        "title": "和危府教  其三",
        "author": "刘过",
        "content": "行脚诸方履历深，似禅和子寄丛林。\n试拈朝报一转语，以道观之无损心。",
        "dynasty": "宋",
        "collection_info": null
    },
    {
        "uuid": "78d5aac737b6980300a58facac63b9b0",
        "title": "送胡仲方  其一",
        "author": "刘过",
        "content": "略无一物将人意，更逐行轩去似飞。\n剩把清吟供恵远，聊将远出当依归。",
        "dynasty": "宋",
        "collection_info": null
    },
    {
        "uuid": "3bd86a77754fb5e141791cdc48789bb0",
        "title": "送胡仲方  其二",
        "author": "刘过",
        "content": "郑公句在贫何恨，刘毅家寒泪一挥。\n穷达莫言乡义重，此行毕竟是耶非。",
        "dynasty": "宋",
        "collection_info": null
    },
    {
        "uuid": "aa0e0ade5bd7a5927ee21ad041475779",
        "title": "寄沈仲居进三国志  其一",
        "author": "刘过",
        "content": "十年铅椠鬓丝秋，独抱成书四海游。\n三国诸人应梦裏，一番公案又从头。",
        "dynasty": "宋",
        "collection_info": null
    },
    {
        "uuid": "7829f98870fec104aaa943db733e57c6",
        "title": "寄沈仲居进三国志  其二",
        "author": "刘过",
        "content": "万死中原百战争，流芳遗臭各垂名。\n思量陈寿已饶舌，又费先生一管城。",
        "dynasty": "宋",
        "collection_info": null
    },
    {
        "uuid": "edccb91227f5329a4470fcf176e892ff",
        "title": "寄张东之  其一",
        "author": "刘过",
        "content": "见山堂上山如画，二十年前曾客来。\n风絮满城归不得，江南老却贺方回。",
        "dynasty": "宋",
        "collection_info": null
    },
    {
        "uuid": "57606363f149eaa57dc53e67af0fcb82",
        "title": "寄张东之  其二",
        "author": "刘过",
        "content": "紫骝借得将军马，垂柳西湖第一桥。\n欲傍酒家做寒食，腐儒何日有狐貂。",
        "dynasty": "宋",
        "collection_info": null
    },
    {
        "uuid": "1fad1a3a5bd6638f685763761fe26be5",
        "title": "柬胡卫道  其一",
        "author": "刘过",
        "content": "淮北山南幕府开，江淮谁念有遗才。\n出门万里长安道，乞我于潜驭马来。",
        "dynasty": "宋",
        "collection_info": null
    },
    {
        "uuid": "74f4b9a5a73e18a993760af23707dba8",
        "title": "柬胡卫道  其二",
        "author": "刘过",
        "content": "结束弓刀鞍马间，精神矍铄我犹顽。\n褒衣博带休相笑，前带头巾金帽环。",
        "dynasty": "宋",
        "collection_info": null
    },
    {
        "uuid": "fea9a0733b559199afd7a3326a4fc882",
        "title": "过无锡见李元德祭酒  其一",
        "author": "刘过",
        "content": "恋树栖禽暖不飞，不如弓缴有危机。\n季鹰若悟莼鲈好，应悔江东不蚤归。",
        "dynasty": "宋",
        "collection_info": null
    },
    {
        "uuid": "81c646ebea27bd2b82e6921702de621d",
        "title": "过无锡见李元德祭酒  其二",
        "author": "刘过",
        "content": "高门扫日鸣珂里，吹竹弹丝暖响中。\n寂寞一区如此宅，世间却有两扬雄。",
        "dynasty": "宋",
        "collection_info": null
    },
    {
        "uuid": "3431104c8214a4444c0d75fbdcaedc7c",
        "title": "过无锡见李元德祭酒  其三",
        "author": "刘过",
        "content": "新变文章学未成，青云无路致吾身。\n应逢垫角诸生笑，欲效林宗却整巾。",
        "dynasty": "宋",
        "collection_info": null
    },
    {
        "uuid": "3d76dfc6ae4fc40cee353faec914e5b5",
        "title": "赠经长老",
        "author": "刘过",
        "content": "菜肚老子禅已饱，爱人从臾作诗僧。\n客来无处着欢喜，一语不曾谈葛藤。",
        "dynasty": "宋",
        "collection_info": null
    },
    {
        "uuid": "0431daef76a53c8f7b1bf2b5e0c24565",
        "title": "题自然足轩  其一",
        "author": "刘过",
        "content": "秋光万斛泼疎帘，瘦玉萧萧拂画檐。\n鹊尾炉中香篆冷，矮窗袖手对楞严。",
        "dynasty": "宋",
        "collection_info": null
    },
    {
        "uuid": "cd2f9ca3f5343fc5c3427ae1bf71f250",
        "title": "题自然足轩  其二",
        "author": "刘过",
        "content": "翠竹无多第一奇，正忧喧聒俗人知。\n清风自足老僧用，只是窗前无好诗。",
        "dynasty": "宋",
        "collection_info": null
    },
    {
        "uuid": "ccd7e074be5d00d601e3f2bfc2da2111",
        "title": "题自然足轩  其三",
        "author": "刘过",
        "content": "有竹芜生不费鉏，亭亭楚玉影癯癯。\n风师自是识人意，何用纵横十万夫。",
        "dynasty": "宋",
        "collection_info": null
    },
    {
        "uuid": "c4fbbf2b11eb3b6a9d041ea865f989e4",
        "title": "题东林寺",
        "author": "刘过",
        "content": "尔自贪痴不肯閒，江南多少好青山。\n老夫为不爱官职，买得狂名满世间。",
        "dynasty": "宋",
        "collection_info": null
    },
    {
        "uuid": "3ceb8c14cf94ca0f0e97c8270b4ec0ac",
        "title": "书越州能仁寺壁",
        "author": "刘过",
        "content": "流年转眼一飞梭，如此头颅奈老何。\n狼籍落花春不老，竹鸡啼处雨声多。",
        "dynasty": "宋",
        "collection_info": null
    },
    {
        "uuid": "eb69283104b8543229c05b7f76b3e8b9",
        "title": "书僧舍壁  其一",
        "author": "刘过",
        "content": "绿杨染水浓如画，天气欲晴风自和。\n二月杏花犹未放，一春分外觉寒多。",
        "dynasty": "宋",
        "collection_info": null
    },
    {
        "uuid": "007bafead6d92cfbd452331ba497b6b3",
        "title": "书僧舍壁  其二",
        "author": "刘过",
        "content": "雪汁融融溪棹回，此山林竹亦佳哉。\n看残未了槐岩在，笋蕨肥时又一来。",
        "dynasty": "宋",
        "collection_info": null
    },
    {
        "uuid": "1ec1efec13bab3d2ff9ca419b5d9afa3",
        "title": "山末",
        "author": "刘过",
        "content": "山末疎红尾尾霞，晚烟丛薄是人家。\n移船更喜吹香好，枸橘花开媚浅沙。",
        "dynasty": "宋",
        "collection_info": null
    },
    {
        "uuid": "f71916d1a5a4d04f46d1ff796323a843",
        "title": "游清潭吕资益蟠谷十绝 清潭",
        "author": "刘过",
        "content": "一潭清浄水无泥，潭岸无泥石更奇。\n拟待月明垂钓去，前溪雨足怕龙归。",
        "dynasty": "宋",
        "collection_info": null
    },
    {
        "uuid": "dc727cd8b7d019796a286a9546ff9652",
        "title": "游清潭吕资益蟠谷十绝 蟠谷",
        "author": "刘过",
        "content": "逶迤路逐惊蛇去，转盼不知身已高。\n雪积万层山四合，碧油幢外有旌旄。",
        "dynasty": "宋",
        "collection_info": null
    },
    {
        "uuid": "c136742e4122287077012d773a9ec437",
        "title": "游清潭吕资益蟠谷十绝 饮绿",
        "author": "刘过",
        "content": "野花红白倚岩开，只可临风自一杯。\n谨莫放教公子见，恐携窈窕入笼来。",
        "dynasty": "宋",
        "collection_info": null
    },
    {
        "uuid": "1390b105670d38da277e68b7b9bec3bc",
        "title": "游清潭吕资益蟠谷十绝 初秋",
        "author": "刘过",
        "content": "老子垂垂秋露下，九月空山天气寒。\n黄花剩开且勿剪，留得一秋烟雨看。",
        "dynasty": "宋",
        "collection_info": null
    },
    {
        "uuid": "2a793250bc1e0c627a36702f38195510",
        "title": "游清潭吕资益蟠谷十绝 啜羹",
        "author": "刘过",
        "content": "香不求知色正青，青于九畹见飘零。\n山中若有离骚伴，痛饮吾知胜独醒。",
        "dynasty": "宋",
        "collection_info": null
    },
    {
        "uuid": "e37d3af3cf77398fbd8b2845bb89f19a",
        "title": "游清潭吕资益蟠谷十绝 含晖",
        "author": "刘过",
        "content": "湿云将雨过溪东，石涩滩鸣水势雄。\n忽作晚晴秋更好，月来林外透玲珑。",
        "dynasty": "宋",
        "collection_info": null
    },
    {
        "uuid": "e7de6f3d63744356581c563421fcbd9e",
        "title": "游清潭吕资益蟠谷十绝 漱玉",
        "author": "刘过",
        "content": "帝所森严寂不喧，九关虎豹守天门。\n何人奏事含风殿，日晏鸣珂下紫垣。",
        "dynasty": "宋",
        "collection_info": null
    },
    {
        "uuid": "b07688e5a15b44910cc4952c89356bb6",
        "title": "游清潭吕资益蟠谷十绝 香径",
        "author": "刘过",
        "content": "一花带蕊香气满，何况丛生树两行。\n风露益高秋雨足，请君来此撼琳琅。",
        "dynasty": "宋",
        "collection_info": null
    },
    {
        "uuid": "5417c5c28513c83653df26cdbc762927",
        "title": "游清潭吕资益蟠谷十绝 谷庵",
        "author": "刘过",
        "content": "穹庐架屋石崚嶒，香火西风只一僧。\n日晚课经犹未了，闭门先点佛前灯。",
        "dynasty": "宋",
        "collection_info": null
    },
    {
        "uuid": "93e99c246138104f4e2e43a988987718",
        "title": "游清潭吕资益蟠谷十绝 碧莲峰",
        "author": "刘过",
        "content": "前山崛起青莲朵，色扫晴空如叶开。\n若拟空花犹未了，空中安得有峰来。",
        "dynasty": "宋",
        "collection_info": null
    },
    {
        "uuid": "c168a61490f5806c610de3e7f585a2fe",
        "title": "三登径山而雨或曰龙王相迎予笑而戏以诗",
        "author": "刘过",
        "content": "细雨霏霏洒路尘，龙神有意迓佳宾。\n世间小节成姑息，尽念熬焦烈骨人。",
        "dynasty": "宋",
        "collection_info": null
    },
    {
        "uuid": "81538c0d5def406b5ef61955774c0a2b",
        "title": "游古仙岩",
        "author": "刘过",
        "content": "白苹风裏步清秋，来作灵岩古洞游。\n笑倚飞云访仙迹，夕阳无语伴人愁。",
        "dynasty": "宋",
        "collection_info": null
    },
    {
        "uuid": "224fcb7ea9025731f88813c465b20d5a",
        "title": "欲游閤皁山",
        "author": "刘过",
        "content": "仙梯难上尘缘重，俗驾勒回仙有灵。\n烟霭糢糊雨昏黑，数峰疑在眼中青。",
        "dynasty": "宋",
        "collection_info": null
    },
    {
        "uuid": "ede65b9e2ac7bb3288d0f1bc213e8b40",
        "title": "湖上",
        "author": "刘过",
        "content": "五行撩我到钱塘，花底题诗句亦香。\n莫惜高吟三十韵，敢烦诗伯为平章。",
        "dynasty": "宋",
        "collection_info": null
    },
    {
        "uuid": "78904a009d3104c75112b2612db9aaef",
        "title": "弋阳渡头",
        "author": "刘过",
        "content": "车声尽日滑黄泥，怕听空桑叫竹鸡。\n风雨不知春早晚，柳条拖绿半江低。",
        "dynasty": "宋",
        "collection_info": null
    },
    {
        "uuid": "28666646f0594aeed537134ecac70fb8",
        "title": "初入平氏书院",
        "author": "刘过",
        "content": "雪屋弹琴泛作声，寂无人语纸窗明。\n倦游识破诸缘妄，心与梅花一处清。",
        "dynasty": "宋",
        "collection_info": null
    },
    {
        "uuid": "333a18d3d2d14da9aefb15306cba2b15",
        "title": "湖口阻风",
        "author": "刘过",
        "content": "冒雪衝霜已十程，狂风乃敢厄吾行。\n无人说向江神道，莫待明年却世情。",
        "dynasty": "宋",
        "collection_info": null
    },
    {
        "uuid": "86caf452407110087b6fe918f143f1fa",
        "title": "蕲州道中",
        "author": "刘过",
        "content": "如箭阴风劈面吹，雪花斜夹雨垂垂。\n胸中自有平戎策，路入蕲州冷不知。",
        "dynasty": "宋",
        "collection_info": null
    },
    {
        "uuid": "3cd070b8e3a06909ea2c60f1b38aa418",
        "title": "自宣溪过早禾渡  其一",
        "author": "刘过",
        "content": "雨后斜阳未见晴，晓看红日报窗明。\n笋舆十里宣溪路，刬地浓云脚裏行。",
        "dynasty": "宋",
        "collection_info": null
    },
    {
        "uuid": "8eafaef7b700f527f0c1df41e4d56bab",
        "title": "自宣溪过早禾渡  其二",
        "author": "刘过",
        "content": "梅欲搀春菊送秋，早来渡口晚烟收。\n风从滩上催船过，滚起寒沙一併流。",
        "dynasty": "宋",
        "collection_info": null
    },
    {
        "uuid": "da268d5c66f30525bf6c597a9935bede",
        "title": "钓台",
        "author": "刘过",
        "content": "百尺难量大丈夫，问他出处意何如。\n干坤已付刘文叔，从此先生归钓渔。",
        "dynasty": "宋",
        "collection_info": null
    },
    {
        "uuid": "ca1237291b780d52eaaad4658b7bf250",
        "title": "龚山长栖阁",
        "author": "刘过",
        "content": "不知此是何人宅，杨柳虽低屋却高。\n见说图书皆长物，六经之外有离骚。",
        "dynasty": "宋",
        "collection_info": null
    },
    {
        "uuid": "0189139c0ae9fab52118916b2c5e865d",
        "title": "村店  其一",
        "author": "刘过",
        "content": "林深路转午鸡啼，知有人家住隔溪。\n一鸟闹红春欲动，酒帘正在杏花西。",
        "dynasty": "宋",
        "collection_info": null
    },
    {
        "uuid": "cb4f1ab103a51682117b50e4f6d501fa",
        "title": "村店  其二",
        "author": "刘过",
        "content": "溪边犹棹酒船回，冷水湾头雨意开。\n一路有诗吟不稳，当初悔不共君来。",
        "dynasty": "宋",
        "collection_info": null
    },
    {
        "uuid": "8ec3f924aec65f2105285e25d518322a",
        "title": "春日书事",
        "author": "刘过",
        "content": "薄雪笼日护初晴，沙岸潮来春水生。\n间傍柳堤骑马去，一鞭春色柳风轻。",
        "dynasty": "宋",
        "collection_info": null
    },
    {
        "uuid": "b028ecf11e5ba7057960be874cf6a0b6",
        "title": "春归",
        "author": "刘过",
        "content": "百花开尽到酴醾，一片春心又欲归。\n可恨东风留不得，谩教啼鸟怨斜晖。",
        "dynasty": "宋",
        "collection_info": null
    },
    {
        "uuid": "a6603bdbf420484a40a77dab3bdafca8",
        "title": "和送牡丹韵",
        "author": "刘过",
        "content": "娉娉袅袅洛阳花，合在瑶池阿母家。\n乞与老人浑不爱，白髯相对毵乌纱。",
        "dynasty": "宋",
        "collection_info": null
    },
    {
        "uuid": "8daee0fe2b779a7bf45d56ae47b0b044",
        "title": "萱草",
        "author": "刘过",
        "content": "不尽人间万古愁，却评萱草解忘忧。\n开花若总关憔悴，谁信浮生更白头。",
        "dynasty": "宋",
        "collection_info": null
    },
    {
        "uuid": "4aa78494e89adfbcbea6958244ccb8d3",
        "title": "梅花  其一",
        "author": "刘过",
        "content": "人间不尽春来意，恰则一枝梅更疎。\n待得和羹几时在，祗今风月上新除。",
        "dynasty": "宋",
        "collection_info": null
    },
    {
        "uuid": "f8700226147529fd9f330749cc5da4f9",
        "title": "梅花  其二",
        "author": "刘过",
        "content": "香气恼人休不得，荒林月裏夜相过。\n花应笑客有底急，客若不来花奈何。",
        "dynasty": "宋",
        "collection_info": null
    },
    {
        "uuid": "a618fe49dbf1f711828394da3ee45320",
        "title": "梅花  其三",
        "author": "刘过",
        "content": "冻云垂垂雪欲落，雨涩风悭如此寒。\n分折南枝与君着，老夫自要北枝看。",
        "dynasty": "宋",
        "collection_info": null
    },
    {
        "uuid": "2092ad86978ee313b941e6bbc6c4ca55",
        "title": "梅花  其四",
        "author": "刘过",
        "content": "高门拂日琼为树，呼我不来那肯过。\n不知此花有何好，寒乡日日用亡何。",
        "dynasty": "宋",
        "collection_info": null
    },
    {
        "uuid": "3931a3e41dd62553906919c73ed77b13",
        "title": "梅花  其五",
        "author": "刘过",
        "content": "寂无人语断回程，日落未落孤山横。\n平湖水阔何许去，傍竹边松自好行。",
        "dynasty": "宋",
        "collection_info": null
    },
    {
        "uuid": "5800985eae7bfa67f36bc5c0efbbdb21",
        "title": "雪",
        "author": "刘过",
        "content": "醉枕醒来夜未央，倦身展转厌藜床。\n映窗色皎犹疑月，刮骨寒知不是霜。",
        "dynasty": "宋",
        "collection_info": null
    },
    {
        "uuid": "4580ce02579cedf017cfbd6f089adf61",
        "title": "喜雨  其一",
        "author": "刘过",
        "content": "谁借长鞭策懒龙，黄梅水涨舳舻通。\n还知君子忧雨切，常在桑麻稼穑中。",
        "dynasty": "宋",
        "collection_info": null
    },
    {
        "uuid": "02b9138fe3c39bb6697b823454d4b80c",
        "title": "喜雨  其二",
        "author": "刘过",
        "content": "北方旱气与兵连，犹恐淮州亦蔓延。\n数日下田新雨足，不应千里不同天。",
        "dynasty": "宋",
        "collection_info": null
    },
    {
        "uuid": "fe31cc64c7d76d4ea52984e69b4fd380",
        "title": "闻杜宇",
        "author": "刘过",
        "content": "杜宇几声烟霭外，相思只在蜀山阴。\n閒愁不共花飞尽，赢得伤春一片心。",
        "dynasty": "宋",
        "collection_info": null
    },
    {
        "uuid": "d97396bde269ad8a1ee4739ec8fbd22e",
        "title": "闻鶑",
        "author": "刘过",
        "content": "东风扶日上花枝，恰恰幽禽弄暖时。\n百啭忽惊春梦破，间关石上话相思。",
        "dynasty": "宋",
        "collection_info": null
    },
    {
        "uuid": "e799d253b02dc6b530292944b2bb1518",
        "title": "雁  其一",
        "author": "刘过",
        "content": "朝随汉使到天涯，暮与江鸥宿浦沙。\n岁晚客途营一饱，稻粱多处即为家。",
        "dynasty": "宋",
        "collection_info": null
    },
    {
        "uuid": "ec868ceab0b338fc19696d572ee64244",
        "title": "雁  其二",
        "author": "刘过",
        "content": "万重山水万重云，岁岁江南客此身。\n天末西风晚来急，数行飞下一汀苹。",
        "dynasty": "宋",
        "collection_info": null
    },
    {
        "uuid": "33301449b5d21cf62ad320fe8acf4003",
        "title": "渔翁",
        "author": "刘过",
        "content": "短篷三尺寄烟波，短褐休休岁月过。\n江海不知戎马事，酒酣搔首唱渔歌。",
        "dynasty": "宋",
        "collection_info": null
    },
    {
        "uuid": "fdd22e0e0cf683843ceee9caee28b4b1",
        "title": "听阮",
        "author": "刘过",
        "content": "绛蜡攒花夜气横，樽前更着许风情。\n却将江上风涛手，来听纱窗侧阮声。",
        "dynasty": "宋",
        "collection_info": null
    },
    {
        "uuid": "5900069cedff48921ef813a978afa695",
        "title": "閒步",
        "author": "刘过",
        "content": "山径无人鸟篆沙，杖藜閒看摘新茶。\n锦綳委地笋翻箨，黄玉满林松带花。",
        "dynasty": "宋",
        "collection_info": null
    },
    {
        "uuid": "bf95ebf3a94c32fd70548575ea7a58f2",
        "title": "梦觉",
        "author": "刘过",
        "content": "梦回斜日转花阴，时有黄鹂送好音。\n高卧草庐人不识，东风啼鸟独知心。",
        "dynasty": "宋",
        "collection_info": null
    },
    {
        "uuid": "edef9532d80165303fa290ac8ce49917",
        "title": "感旧",
        "author": "刘过",
        "content": "罗结同心柳带青，碧桃香裏记将迎。\n春风重到凭栏处，肠断江楼不忍登。",
        "dynasty": "宋",
        "collection_info": null
    },
    {
        "uuid": "3f7e011417e73b4d68963a5478440654",
        "title": "游郭希吕石洞二十咏 清旷",
        "author": "刘过",
        "content": "笋舆咿哑来，路转此歇脚。\n长内挟秋下，深意满万壑。",
        "dynasty": "宋",
        "collection_info": null
    },
    {
        "uuid": "da598350e406a22a39aa6469b1a0c738",
        "title": "游郭希吕石洞二十咏 深秀",
        "author": "刘过",
        "content": "苍髯万松宫，窈窕一径开。\n请回俗士驾，切莫呵殿来。",
        "dynasty": "宋",
        "collection_info": null
    },
    {
        "uuid": "be49090873347d73972221074c15ccf4",
        "title": "游郭希吕石洞二十咏 书院",
        "author": "刘过",
        "content": "力学如力耕，勤惰尔自知。\n便使书种多，会有岁稔时。",
        "dynasty": "宋",
        "collection_info": null
    },
    {
        "uuid": "cb868c32f89888d719f145ee18752fc9",
        "title": "游郭希吕石洞二十咏 谷口",
        "author": "刘过",
        "content": "水流自何许，远欲穷其源。\n石梯苔藓层，微有屐齿痕。",
        "dynasty": "宋",
        "collection_info": null
    },
    {
        "uuid": "37455a14db7fca0a8ec3d95843277dfc",
        "title": "游郭希吕石洞二十咏 月峡",
        "author": "刘过",
        "content": "两崖限东西，裏有一带天。\n老蟾更多事，驾月下潺湲。",
        "dynasty": "宋",
        "collection_info": null
    },
    {
        "uuid": "976861f5ab4144c423fa656cf5f91820",
        "title": "游郭希吕石洞二十咏 桂壑",
        "author": "刘过",
        "content": "丛丛万横枝，罗生杂松篁。\n不以岩穴幽，岁晚政自香。",
        "dynasty": "宋",
        "collection_info": null
    },
    {
        "uuid": "5c2407a8247b3cca28c54fa9b949725b",
        "title": "游郭希吕石洞二十咏 小烂柯",
        "author": "刘过",
        "content": "游戏一弹棋，岁月驹隙过。\n不如两忘机，石上跏趺坐。",
        "dynasty": "宋",
        "collection_info": null
    },
    {
        "uuid": "346f5e289ed957976b8d8cd574862165",
        "title": "游郭希吕石洞二十咏 倾月",
        "author": "刘过",
        "content": "去去山转深，树下益凄冷。\n时有月乌飞，间碎梧桐影。",
        "dynasty": "宋",
        "collection_info": null
    },
    {
        "uuid": "a2b7c2c087a36ff3e4035d01f3ce3422",
        "title": "游郭希吕石洞二十咏 閟云",
        "author": "刘过",
        "content": "仙宫已降敕，雅有新迁除。\n乞为此阁使，云物屡卷舒。",
        "dynasty": "宋",
        "collection_info": null
    },
    {
        "uuid": "161ecdd616dbd0e2e678892409faeb9b",
        "title": "游郭希吕石洞二十咏 高碧",
        "author": "刘过",
        "content": "小山碧巉岩，直上与天齐。\n诗成欲磨崖，藤罗费攀跻。",
        "dynasty": "宋",
        "collection_info": null
    },
    {
        "uuid": "df57083f71ae62281582865cfa8ccc3a",
        "title": "游郭希吕石洞二十咏 石井",
        "author": "刘过",
        "content": "银床遶周遭，一规寒浸水。\n试敲拄杖看，恐触蛟龙起。",
        "dynasty": "宋",
        "collection_info": null
    },
    {
        "uuid": "446ebca1998ea03560b168c11a2207a6",
        "title": "游郭希吕石洞二十咏 壶天",
        "author": "刘过",
        "content": "逆溪随水行，更上紫翠峰。\n朱栏忽飞阁，映带烟霞重。",
        "dynasty": "宋",
        "collection_info": null
    },
    {
        "uuid": "51c8e02826090b154bd4647d3001ae57",
        "title": "游郭希吕石洞二十咏 玉佩",
        "author": "刘过",
        "content": "借榻卧云屋，欹枕仔细听。\n误疑鸣珂声，不知水泠泠。",
        "dynasty": "宋",
        "collection_info": null
    },
    {
        "uuid": "c4e0c5711bca64b24cad27cf85e23705",
        "title": "游郭希吕石洞二十咏 飞雪",
        "author": "刘过",
        "content": "山前大飞雪，路有何处入。\n蒙茸亦花飞，冷溅征衣湿。",
        "dynasty": "宋",
        "collection_info": null
    },
    {
        "uuid": "3243aa3c7cc1eb0a427e7dd1250e0a68",
        "title": "游郭希吕石洞二十咏 笙鹤",
        "author": "刘过",
        "content": "木末俯清轩，独立久延伫。\n何人骑鹤来，髣髴吹笙侣。",
        "dynasty": "宋",
        "collection_info": null
    },
    {
        "uuid": "c110ee49805a714592383a432a4b0190",
        "title": "游郭希吕石洞二十咏 韬玉",
        "author": "刘过",
        "content": "至宝不自献，韬藏亦英华。\n余香被草木，秀擢幽岩花。",
        "dynasty": "宋",
        "collection_info": null
    },
    {
        "uuid": "30354bcd6720dc627f394c227a1d522e",
        "title": "游郭希吕石洞二十咏 倚剑",
        "author": "刘过",
        "content": "石壁自磨礲，三嘆用不久。\n如去到人间，为侬洗尘垢。",
        "dynasty": "宋",
        "collection_info": null
    },
    {
        "uuid": "f2fab791df64b29255aaf20dcba9fc30",
        "title": "游郭希吕石洞二十咏 药圃",
        "author": "刘过",
        "content": "古文不可卖，未觉卖药非。\n侵晨荷锄往，暮得芝朮归。",
        "dynasty": "宋",
        "collection_info": null
    },
    {
        "uuid": "9baab0c55f428cd36f5af9cc53704f36",
        "title": "游郭希吕石洞二十咏 玉泉",
        "author": "刘过",
        "content": "石砾沙沃尽，悠悠潭影斜。\n尘襟不忍濯，为惜无玷瑕。",
        "dynasty": "宋",
        "collection_info": null
    },
    {
        "uuid": "ca10fe6b67519c645e98ce88feb1ed44",
        "title": "游郭希吕石洞二十咏 石桥",
        "author": "刘过",
        "content": "隔山闻禽声，欲往道路隔。\n顾瞻此桥上，白云出迎客。",
        "dynasty": "宋",
        "collection_info": null
    },
    {
        "uuid": "72afa3d46fa3c82d54d71af4f4e1290d",
        "title": "题京口多景楼",
        "author": "刘过",
        "content": "壮观东南二百州，景于多处却多愁。\n江流千古英雄泪，山掩诸公富贵羞。\n北府只今唯有酒，中原在望莫登楼。\n西风战舰成何事，只送年年使客舟。",
        "dynasty": "宋",
        "collection_info": null
    },
    {
        "uuid": "ef496742dcd8abbab9f519bb80c1960b",
        "title": "赋羊腰肾羹",
        "author": "刘过",
        "content": "拔毫已付管城子，烂胃曾封关内侯。\n死后不知身外物，也随樽俎伴风流。",
        "dynasty": "宋",
        "collection_info": null
    },
    {
        "uuid": "26d7e6d1ab39ff1f2d8807e4c56a5223",
        "title": "挽张魏公",
        "author": "刘过",
        "content": "背水未成韩信阵，明星已陨武侯军。\n平生一点不平气，化作祝融峰上云。",
        "dynasty": "宋",
        "collection_info": null
    },
    {
        "uuid": "19207d37a64c2d0f692469885b0fb376",
        "title": "再游仪真呈张使君",
        "author": "刘过",
        "content": "江淮冠盖闹如林，求一己知何处寻。\n风月欲谈嫌许事，山川不险似人心。\n使君德量如天远，举子科名自陆沉。\n秋气未悲先泪下，黄花虽好不曾簪。",
        "dynasty": "宋",
        "collection_info": null
    },
    {
        "uuid": "1557435b114457c0d270c56547895279",
        "title": "寄如皋叶尉",
        "author": "刘过",
        "content": "借马石庄去，天寒晓出门。\n乱岗行兔窟，数点入鸦村。\n欲醉酒力薄，如迷海气昏。\n客游无限事，端的向谁言。",
        "dynasty": "宋",
        "collection_info": null
    },
    {
        "uuid": "483323850422f6500b62faac345a3b4f",
        "title": "游灵岩",
        "author": "刘过",
        "content": "风露凄然八月秋，瘦藤扶我到山头。\n僧居突兀飞鸿上，人迹依稀任鹿游。\n旧事已空流水在，闲情都付落花休。\n越王未是真尝胆，计出婵娟事可羞。",
        "dynasty": "宋",
        "collection_info": null
    },
    {
        "uuid": "f8763ef49019ef0e67e2daee5eadab82",
        "title": "王农丞舟中",
        "author": "刘过",
        "content": "危樯高占飞鸦字，京淮两路传宣使。\n面如玉盘腰有金，见说京淮已无事。\n儒生性命何足怜，十年厌闻犬羊膻。\n一朝悔祸亦不恶，且愿四海皆安眠。",
        "dynasty": "宋",
        "collection_info": null
    },
    {
        "uuid": "29023c8ed2910bed1fe85af89b2ed7c8",
        "title": "寄王巽伯",
        "author": "刘过",
        "content": "朋从纷如云，愈觉居索甚。\n肺肝百忧集，五夜不安枕。\n长恐铁石心，化作萋其锦。\n日暮怀佳人，霜风悄寒凛。",
        "dynasty": "宋",
        "collection_info": null
    },
    {
        "uuid": "5588c8b60ad1b429ca401ac72600215d",
        "title": "赠乡人曹倅待聘为通州静海宰及施博士",
        "author": "刘过",
        "content": "茅苇连天昨已非，二年重到最堪悲。\n芹宫尚有肩吾在，花县犹存子建知。\n踯躅南飞三绕树，凄凉北望四愁诗。\n东风若不均披拂，荐福仍然又断碑。",
        "dynasty": "宋",
        "collection_info": null
    },
    {
        "uuid": "b449ad98c4fb4c24154e188eea872239",
        "title": "代欧阳丞上韩平章  其一",
        "author": "刘过",
        "content": "当年欧富与韩范，戮力同心佐汉庭。\n今日故家浑似旧，醉翁之后独雕零。",
        "dynasty": "宋",
        "collection_info": null
    },
    {
        "uuid": "c518205ec197b6613729d3ce5ec884a6",
        "title": "代欧阳丞上韩平章  其二",
        "author": "刘过",
        "content": "玉立堂堂社稷臣，人言忠献是前身。\n三生昼锦堂前梦，莫忘当年作记人。",
        "dynasty": "宋",
        "collection_info": null
    },
    {
        "uuid": "caa9fb312953b08dbc6d728377e29d63",
        "title": "谒苏州守",
        "author": "刘过",
        "content": "十年狂荡客征途，时为文章未剖符。\n引臂欲攀天上月，回身却碍日中乌。\n穷愁自是真男子，慷慨须投大丈夫。\n闻道使鱼鰲海阔，特将香饵钓姑苏。",
        "dynasty": "宋",
        "collection_info": null
    },
    {
        "uuid": "d960912d75fd6fd02ae08391b5dd5846",
        "title": "题迭浪轩",
        "author": "刘过",
        "content": "僧房矮占一窗幽，不见当年迭浪浮。\n湖已为田知幻化，律更以教示精修。\n白莲何日还同社，顽石无时不点头。\n可惜能诗张孟辈，却无一字此间留。",
        "dynasty": "宋",
        "collection_info": null
    },
    {
        "uuid": "adfd01cd68f76b669c5adaea6a8e340c",
        "title": "思刘改之",
        "author": "吴英父",
        "content": "襄阳刘子谪仙俦，挥斥尘寰却寓游。\n醉眼芒羊天地窄，吟魂凄荡鬼神愁。\n生来不带封侯骨，老去徒深活国谋。\n旦暮风尘起河朔，未容埋没委山丘。",
        "dynasty": "宋",
        "collection_info": null
    },
    {
        "uuid": "d1ddd93ec1e7c54af684504c0e3e58c8",
        "title": "以入定大士太乙真人像送莞晦叔",
        "author": "敖陶孙",
        "content": "真人与大士，兰菊而异芳。\n坐卧得定力，铜眼铁脊梁。\n是中有佳趣，山海俱茫茫。\n或时现神妙，尘蹟生怪光。\n云何得此本，有僧吴下狂。\n饮酒不计斗，褚无一丝藏。\n兴来高闭门，落笔如追亡。\n走送臞庵室，洗心一鑪香。\n盘陀旃林阔，枕藉玉井凉。\n蒙头帔衲古，遮眼经论长。\n不知几陵谷，睡稳坐不僵。\n君家定吉梦，二士相迎将。\n辟除寒具油，静展垂中堂。\n会当同一龛，寒泉荐空觞。\n夜窗摇茶烟，驼褐依绳床。\n杨枝洒寥阒，蔾杖辉森芒。\n与君六根静，读书到虞唐。",
        "dynasty": "宋",
        "collection_info": null
    },
    {
        "uuid": "b3d43b932c3575081fd7ddebb6926972",
        "title": "寄福清翅山舅陈梦寔",
        "author": "敖陶孙",
        "content": "路岐引人不作长，野梅官柳禅风光。\n看山看水入诗眼，岁月不觉鬚眉苍。\n请从丈人开肺肠，身非石人忘故乡。\n五年江湖枕书睡，梦随南云落翁堂。\n亦知行坐歌白头，池南隠几浴鳬双。\n鳏孤肯復有羁旅，石塘破寺魂悲凉。\n毛锥不补万事裂，存者各在天一方。\n善和里第知几易，辽东城郭空相望。\n平生何用酷似舅，政似嫫母颦施嫱。\n儿时拊头祝文章，祇今未入崔蔡行。\n三年一书愿见贳，骨肉满县愁难当。\n屋头荼䕷定过墙，满窗日色文书香。\n眼前欠甥颇念否，我亦口挂蚝山旁。\n烦将归意作泉下，小待锦衣漫俗妆。",
        "dynasty": "宋",
        "collection_info": null
    },
    {
        "uuid": "71aa198d301c4e2d0a8ee3dd17f9213b",
        "title": "送林伯农还鹿角山",
        "author": "敖陶孙",
        "content": "今我不乐游四方，夙昔已具浮海航。\n十年点化鸥心性，一生正坐虎文章。\n海山未必尽佳处，往与蜑子收渔梁。\n梦中了了说吴楚，山川如掌今羊肠。\n读书南隣索槟榔，原头污邪豚酒香。\n何时摄衣上公堂，蛤蜊含浆鱼尾黄，客从南来勤寄将。",
        "dynasty": "宋",
        "collection_info": null
    },
    {
        "uuid": "8f2ccf7e1ab12e387eafbb9cc21a2230",
        "title": "洗竹简诸公同赋",
        "author": "敖陶孙",
        "content": "舍东修竹密如栉，一日洗浄清风来。\n脱巾解带坐寒碧，置觞露饮始此迴。\n平林远霭开图画，西望羣山如过马。\n诗翁意落帆影外，孤村结庐对潇洒。\n百年奇事笑谈成，向来无此苍龙声。\n闲身一笑直钱万，剜粉劖青留姓名。",
        "dynasty": "宋",
        "collection_info": null
    },
    {
        "uuid": "60de174ffc535343e6b5868ea2c2bcc3",
        "title": "用韵谢竹主人陈元仰",
        "author": "敖陶孙",
        "content": "热中褦襶令我汗，日暮佳人期不来。\n陈郎揖人不下榻，青山白云唤得迴。\n手开十亩萧郎画，箇裏何妨繫吾马。\n食单得凉清可啜，毳褐分阴翠如洒。\n摇金戛玉真天成，梦捣风前茶臼声。\n一川窈窕荷万柄，野翁得此甘辞名。",
        "dynasty": "宋",
        "collection_info": null
    },
    {
        "uuid": "abe0ef388c560548f833d3dccd39ae8f",
        "title": "竹閒新闢一地可坐十客用前韵刻竹上",
        "author": "敖陶孙",
        "content": "竹君得姓起何代，渭川鼻祖兹云来。\n主人好事富千埒，日报平安知几迴。\n平生好山仍好画，意匠经营学盘马。\n别裁斗地规摩围，自汲清池行播洒。\n一杯寿君三径成，请君静听风来声。\n醉眠煮得石根烂，以次平章身与名。",
        "dynasty": "宋",
        "collection_info": null
    }
]