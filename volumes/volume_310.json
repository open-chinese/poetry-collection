[
    {
        "uuid": "a187f910a55d103b7992c364406a3646",
        "title": "双源六题 日休亭",
        "author": "黄裳",
        "content": "分外凿私智，役役壮且老。\n此生本自然，何者削窘我。\n止水观而心，运用无不可。\n玉液静中味，万累门外过。\n时復一杯酒，聊用沃心火。",
        "dynasty": "宋",
        "collection_info": null
    },
    {
        "uuid": "35266c2345692d2f8935f15b94579fa1",
        "title": "寄卧云先生",
        "author": "黄裳",
        "content": "卧云先生由内观，谓使妻子忘我难。\n顾予且不自有父，安得有汝为悲欢。\n武林溪上乃所寄，今且几岁无往还。\n源头流水去復去，落花缤纷春屡残。\n秦人汉世不须问，寂然自在桃花湾。\n嵩岳游人忽相逐，羣碧插空三十六。\n渔人不见空怀想，路迷山口今谁访。\n几时行，几时归。\n本无行止吾何疑，岂将眼力随尘机。\n行亦可，归亦可。\n长沮桀溺非通道，此生未必山中老。",
        "dynasty": "宋",
        "collection_info": null
    },
    {
        "uuid": "8cf74356f5fc40d2862837b96d9ea0cb",
        "title": "五祖长老惠竹簟",
        "author": "黄裳",
        "content": "六月如蒸火方老，三伏炎炎挠清抱。\n閒中雨汗林末悄，忽得禅师祖山耗。\n笛材未许龙凤吟，却织双纹惬高卧。\n卷送西来尤是时，乃似乌薪雪天到。\n长鬚为我扫幽榻，数尺涟漪细风过。\n谩入祖山何所闻，但觉雷声肃慵堕。\n欲酬此意知未能，且学文公赠相好。",
        "dynasty": "宋",
        "collection_info": null
    },
    {
        "uuid": "846f44dc27c33ceb3c15e27eebaaad74",
        "title": "赠方外士",
        "author": "黄裳",
        "content": "扰扰红尘高卧客，红尘不染人难识。\n琅琅为讲还丹篇，若有清风濯胸臆。\n玉兔走入流珠宫，正向时人失中得。\n根本盖自仙翁传，仙翁住世千余年。",
        "dynasty": "宋",
        "collection_info": null
    },
    {
        "uuid": "ab6e6ea6e3a15de8638a2bbb445f94cb",
        "title": "赠崔风子",
        "author": "黄裳",
        "content": "崔风不风人莫测，只恐时人问消息。\n子闻妙道今几年，百刻光阴贯今昔。\n天柱峰头独看月，火裏青龙产芽雪。\n屋上无霜春势强，十二危楼电光彻。\n剑潭居士心相从，何时遂扣逍遥翁。\n自知心骨异凡物，岂愿老死浮生中。",
        "dynasty": "宋",
        "collection_info": null
    },
    {
        "uuid": "e0491d95ba409bd1a13ecee902d53fd8",
        "title": "贻李道士",
        "author": "黄裳",
        "content": "道士初来鹤衣白，无事猖狂走南北。\n偶得秘诀烟霞间，鬼谷先生眼睛碧。\n谓我当接王公谈，且与天庭二分术。\n傥来已感仙翁灵，占梦梦中宜自惊。\n妙光照物乃是道，结庐归去南山青。",
        "dynasty": "宋",
        "collection_info": null
    },
    {
        "uuid": "885b3c1ede1373b75b416e2904a1d5ef",
        "title": "琴轩",
        "author": "黄裳",
        "content": "声音求我皆邪道，有琴可听非深造。\n无弦弦上声无声，世间此曲今何人。",
        "dynasty": "宋",
        "collection_info": null
    },
    {
        "uuid": "2c90349da06beb7325e8cc800787f20f",
        "title": "仙会楼",
        "author": "黄裳",
        "content": "金碧峥嵘演山脚，合有云骈下寥廓。\n自嗟本是烟霞翁，一念人间已知错。\n闻说楼成归思浓，想见羣真多绰约。\n水虎火龙方得传，看破浮生岂能缚。\n夜深时独倚栏干，谁见金花当面落。\n此道既与羣真同，虽隔霄壤常相通。\n演客千载无遗踪，伫闻杖履来相从。",
        "dynasty": "宋",
        "collection_info": null
    },
    {
        "uuid": "b35c6bcb4424b55325ba231b4494fe7f",
        "title": "读王黄州游官篇",
        "author": "黄裳",
        "content": "感义区区谋国士，竟为升平模棱子。\n抗章言事来去忙，左提右挈归之理。\n见姓书名安且荣，宁问贤愚落青史。\n隠居到此当忘言，对月且倒无忧罇。",
        "dynasty": "宋",
        "collection_info": null
    },
    {
        "uuid": "bd2619e86b6997c4621d53ee3cc456af",
        "title": "积雪",
        "author": "黄裳",
        "content": "能积又能亡，时高又时低。\n圭璧随所寓，陵谷岂可齐。\n夷坦掩曲径，勿使狐生疑。\n光明破宿霭，勿使鸡求栖。\n在腊方得时，此意非尔知。\n知我为余寒，不知为繁禧。",
        "dynasty": "宋",
        "collection_info": null
    },
    {
        "uuid": "485f3f8116894191de175263916aa1b2",
        "title": "交游",
        "author": "黄裳",
        "content": "率尔相会遇，欣然同醉吟。\n意外谈笑易，胸中矛戟深。\n契合好甘醴，听闻嫌正音。\n交结自此始，刎颈当知心。",
        "dynasty": "宋",
        "collection_info": null
    },
    {
        "uuid": "b7a1876d70538626a49658667fdb92da",
        "title": "酬程忠彦见寄  其一",
        "author": "黄裳",
        "content": "新吟走长鬚，喜鹊鸣高枝。\n邂逅固有分，非人所能期。\n对坐俯寒壁，得予尤相宜。",
        "dynasty": "宋",
        "collection_info": null
    },
    {
        "uuid": "561b504df65c97eecdb3cd7ce75ea7e9",
        "title": "酬程忠彦见寄  其二",
        "author": "黄裳",
        "content": "进取俄比肩，欢笑亦倾盖。\n一梦长相寻，寻子江天外。\n子来慰所思，苦吟酬适会。",
        "dynasty": "宋",
        "collection_info": null
    },
    {
        "uuid": "aebcd0e5a41b8e1d2d90383fd124a8b5",
        "title": "酬程忠彦见寄  其三",
        "author": "黄裳",
        "content": "京尘化我衣，吴风变子语。\n二人还相逢，道在无今古。\n熏泽何所为，本无缁与素。",
        "dynasty": "宋",
        "collection_info": null
    },
    {
        "uuid": "c0395ef03132764ce15f0fef648a4506",
        "title": "酬程忠彦见寄  其四",
        "author": "黄裳",
        "content": "儒林小官冷，仆马略胜步。\n竹素园中游，青眼劳一顾。\n孰与欧庐间，閒云自来去。",
        "dynasty": "宋",
        "collection_info": null
    },
    {
        "uuid": "b9695f5f0725ed77efcf63cf04336a00",
        "title": "酬程忠彦见寄  其五",
        "author": "黄裳",
        "content": "侧承双筩声，自作天籁鸣。\n耸耳愿一听，使我泠然清。\n谁云吴侬音，能变中正情。",
        "dynasty": "宋",
        "collection_info": null
    },
    {
        "uuid": "a5aca8a80aaf8631259c6c6361aa57d4",
        "title": "送纪宣教",
        "author": "黄裳",
        "content": "名利场中化君子，偶得延平二高士。\n王子好谈兼好行，行如不及谈如倾。\n此生根蒂果安在，宁復计校枯与荣。\n纪子忘知更忘说，行所当然孰云别。\n坐间自有雷霆声，何事区区论标月。\n二子躬行人所稀，但恐东野无由随。\n香炉峰前几时过，兴龙禅师故乡老。\n草堂夜话灯影寒，瞬息春风我先到。",
        "dynasty": "宋",
        "collection_info": null
    },
    {
        "uuid": "8d723a20f5991d4b25d7093b12ff5fad",
        "title": "贻儒生",
        "author": "黄裳",
        "content": "含章缘俊雅，发理自聪明。\n德行孔庭秀，公卿唐彀英。\n博嫌愚作弊，文恐僞为情。\n御世教方盛，动人风更清。\n反三虽稍悟，得一岂须惊。\n竟置伊周列，难忘齐鲁生。",
        "dynasty": "宋",
        "collection_info": null
    },
    {
        "uuid": "a42172441e2bd3a3fb8a331873d72f0a",
        "title": "送公表判官解官南归",
        "author": "黄裳",
        "content": "污吏物胜志，俗吏势胜义。\n志义不可胜，势物如脱屣。\n古云士大夫，此道既坠地。\n俯首拾蹴与，仰视忽高致。\n仕涂无清风，大望失所寄。\n志士独怀古，义气已屡喟。\n从事彭城公，不求亦不忮。\n接下断骄简，清慎遣外累。\n三载日犹短，六计满物议。\n荐章何所归，见敬乃虚器。\n得丧固有命，失士岂无愧。\n顾我眼力壮，古貌入青视。\n方恨相得晚，笑语未获醉。\n官满不可留，年华促归计。\n雨后云既收，日上春已至。\n双水势愈活，南注飞不洎。\n两山夹长流，稍稍有青意。\n此景送君何处游，荔枝林下维扁舟。\n穷通身外不足念，醉吟可写尘中忧。\n至诚所与暂睽远，时復一嚏聊相求。",
        "dynasty": "宋",
        "collection_info": null
    },
    {
        "uuid": "388675c83c5a4af5e43abe20ad55af46",
        "title": "赠谢殿元",
        "author": "黄裳",
        "content": "风自东山吹厥后，义重生轻公所有。\n怀抱应书霜雪明，一封十事龙鳞轻。\n青云失志蕡无悔，且喜岁寒柯未改。\n名节稍从言路爱，待向乌台观慷慨。",
        "dynasty": "宋",
        "collection_info": null
    },
    {
        "uuid": "6e7e9cf97a5e90c608a2e8bb3de500a9",
        "title": "东湖留题 云门馆",
        "author": "黄裳",
        "content": "冥冥出世既云往，急急度人还復来。\n会当为物落城市，谁探北扉开未开。\n下视东秦在诸掌，一念已到非蓬莱。\n与子邂逅固有分，况是胸臆无纤埃。",
        "dynasty": "宋",
        "collection_info": null
    },
    {
        "uuid": "68b7b9b87f6f5a95667806b79c7099d5",
        "title": "东湖留题 鹭下亭",
        "author": "黄裳",
        "content": "白鹭下遥水，青铜绝纤埃。\n窥鱼风色定，移渚客声来。\n事傃明明遣，樽临渺渺开。\n静怜閒意好，为过夕阳回。",
        "dynasty": "宋",
        "collection_info": null
    },
    {
        "uuid": "624d153a0379ed708970e08ce62710db",
        "title": "东湖留题 钓璜台",
        "author": "黄裳",
        "content": "想见海滨老，坐观台畔清。\n一纶聊自适，万户本无情。\n鱼跃心机静，鹰閒世事平。\n行藏天意在，千古跂功名。",
        "dynasty": "宋",
        "collection_info": null
    },
    {
        "uuid": "69c343c4d804b9e137378f484aa17e3c",
        "title": "东湖留题 驻兴桥",
        "author": "黄裳",
        "content": "方上大鳌背，俄生五湖心。\n急急游此道，扰扰休相寻。",
        "dynasty": "宋",
        "collection_info": null
    },
    {
        "uuid": "ce7b53e835cd8e1c6655960b9d4eeef5",
        "title": "东湖留题 步虚桥",
        "author": "黄裳",
        "content": "俯仰是天汉，陟降非世路。\n常闻步虚词，时耸采莲女。",
        "dynasty": "宋",
        "collection_info": null
    },
    {
        "uuid": "f15f0410fb18dfb4b539c0786e0b6c45",
        "title": "东湖留题 鸳鸯渚",
        "author": "黄裳",
        "content": "江海风波外，阴阳化育中。\n相随还戢翼，得性渚西东。",
        "dynasty": "宋",
        "collection_info": null
    },
    {
        "uuid": "b64e12dbcdad6c9cce0bec5b4e4f9427",
        "title": "东湖留题 鸿雁渚",
        "author": "黄裳",
        "content": "兼忘物我翫鸥客，自得行藏遵渚鸿。\n看破眼前人与物，紫玄翁在小桥东。",
        "dynasty": "宋",
        "collection_info": null
    },
    {
        "uuid": "7e4005b116ebd52868ac09710e1d8e72",
        "title": "东湖留题 翫鸥亭 其一",
        "author": "黄裳",
        "content": "水面浮沈聊自适，人心得丧便相疑。\n徘徊听我樽前唱，莫道机忘了不知。",
        "dynasty": "宋",
        "collection_info": null
    },
    {
        "uuid": "171f22dfc975cd5f7c6169b2946c93d0",
        "title": "东湖留题 翫鸥亭 其二",
        "author": "黄裳",
        "content": "意息机乃息，人忘鸥亦忘。\n逍遥方自得，邂逅岂相妨。\n静见水天阔，閒知春日长。\n浮沈无一累，谁更问行藏。",
        "dynasty": "宋",
        "collection_info": null
    },
    {
        "uuid": "2741570ce914cb7b192d3c7484d94aff",
        "title": "东湖留题 绿岩亭",
        "author": "黄裳",
        "content": "半岩亭势俯涟漪，北顾尤宜鹭下时。\n终是谪仙风思好，无情常与月相期。",
        "dynasty": "宋",
        "collection_info": null
    },
    {
        "uuid": "1cd32170cb44a59e5d84a3bfd3bd3c59",
        "title": "东湖留题 歌丰堂",
        "author": "黄裳",
        "content": "礼乐看公暇，阴阳报岁丰。\n四并当共乐，一气已相通。\n欢笑壶天上，清虚色界中。\n可归犹待月，未放曲声终。\n可喜年丰自忙少，岂特明明得欢笑。\n三乐光阴谁与知，但向鲁诗寻政要。",
        "dynasty": "宋",
        "collection_info": null
    },
    {
        "uuid": "18e9a6ba3e34f0f29c3b3b4aaee4086f",
        "title": "东湖留题 醉归亭",
        "author": "黄裳",
        "content": "醉舞既成乐，醉归还有仪。\n涟漪閒自囗，浑沌有谁知。\n哕哕鸾鸣处，振振鹭起时。\n忘归忘未得，方释鲁公诗。",
        "dynasty": "宋",
        "collection_info": null
    },
    {
        "uuid": "84b6668cdb1bdcd1b5c62c1bd93cf595",
        "title": "东湖留题 水鑑亭",
        "author": "黄裳",
        "content": "苹藻风初定，鸾凤匣已开。\n有时开妙象，无处拂纤埃。\n乐共世人到，醉从天汉回。\n不知谁作记，寥廓卧楼台。",
        "dynasty": "宋",
        "collection_info": null
    },
    {
        "uuid": "8e6bdace91b3d24f8629238b649b4993",
        "title": "东湖留题 竹林斋",
        "author": "黄裳",
        "content": "桃溪出世境，竹林居士乡。\n中虚秘天韵，外直凌秋霜。\n静久世味淡，翠深人意凉。\n触目多俗物，见君何日忘。",
        "dynasty": "宋",
        "collection_info": null
    },
    {
        "uuid": "e278c818548800cbf4b0cf7488083d04",
        "title": "东湖留题 湘江亭",
        "author": "黄裳",
        "content": "休论湘江僞与真，楚花窥影玉霄春。\n琴声如鼓如妃子，岂意相投似故人。",
        "dynasty": "宋",
        "collection_info": null
    },
    {
        "uuid": "919ce96f7d916ff4646da08d4d507d2c",
        "title": "东湖留题 桃溪庵",
        "author": "黄裳",
        "content": "灼灼芳意闹，涓涓朱弦鸣。\n晴光发清浅，翠华相合并。\n寒涘通游径，清杯得落英。\n且慰浮生劳，勿念閒名轻。\n桃溪日日流，弗止何独行。\n桃花年年开，既落还復荣。\n昔闻避世士，有物应混成。\n不行亦不止，不死亦不生。\n祇闻庄学羡，俄失何必惊。\n此语谁与解，住庵如登瀛。",
        "dynasty": "宋",
        "collection_info": null
    },
    {
        "uuid": "875048a5cf1767315e954e5060a5a054",
        "title": "东湖留题 赠周生",
        "author": "黄裳",
        "content": "七峰山下无尘客，方寸有能人未识。\n风吹山水意飘飘，月照市廛机寂寂。\n将使居人闻此声，既澄世虑虚生白。\n英华满轴非春能，银鈎更有千钧力。\n忽然欲运胸中奇，一挥时落云间壁。\n何当便跨图南鹏，声意相寻七峰侧。",
        "dynasty": "宋",
        "collection_info": null
    },
    {
        "uuid": "ebe7369dcda6bc12448f8f155eca4e83",
        "title": "经游湆澹留题澄寂轩",
        "author": "黄裳",
        "content": "湆澹险怪士，气马如狂涛。\n趋蹶日万变，风石常相遭。\n浮沈有命在，险易如人何。\n此累稍稍远，十里无横波。\n剑潭澄寂客，注酌无丧得。\n狂心到此阑，观水还无观。\n蟾光中夜静，银色满襟寒。\n谩对浮屠笑，若心应了了。\n莫看滩上涌，但取潭中照。",
        "dynasty": "宋",
        "collection_info": null
    },
    {
        "uuid": "e254a294290788176910ce067d1b6bc9",
        "title": "昭君行",
        "author": "黄裳",
        "content": "良家有子惠而秀，昔在汉宫谁更有。\n入宫见妬名不传，咫尺君王望恩久。\n柰何赋分薄如人，却属画工为好丑。\n千金买笑那敢当，无赂应嗟落人后。\n俄闻召见喜且惊，自以閒雅文轻盈。\n将谓君王必回顾，行且遂承恩与荣。\n权兼天下失所制，女子未免匈奴行。\n此身既系国休戚，君王虽悔难復更。\n雪怨云愁竟何语，自小谁知北征苦。\n既知中华栖上清，乃托胡人为死生。\n平居怅望一成梦，用傃遐荒寻去程。\n胸前但殒默默泪，门外已抗悠悠旌。\n辕马悲鸣日云远，行经几处单于城。\n平沙莽莽春不青，顽阴漫漫天不明。\n随无鸳鸯欢悦情，送有琵琶哀怨声。\n大抵言意非吾类，眷眷向前愁益并。\n宁落家乡作孀妇，焉用阏氏尊予名。\n人惟适性乃有乐，未必膏粱胜藜藿。\n当时将相若为策，岂意安边用颜色。\n君虽不幸功可称，莫道佳人只倾国。\n思归曲在人已非，青冢空悲塞南客。",
        "dynasty": "宋",
        "collection_info": null
    },
    {
        "uuid": "f75db8ebed5aff369780e5b4ba2da888",
        "title": "燕子楼",
        "author": "黄裳",
        "content": "盼盼初归楼上时，想如燕子长双飞。\n有才将色世间少，况復节义犹堪依。\n将军一去十余载，玉箫瑶瑟无心解。\n岂不能死空相随，以色累公非所知。\n白老曾为赋诗客，风袅花枝醉无力。\n后会勋郎汉阳驿，因语歔欷已成昔。\n走笔还赓美人句，犹感白杨堪作柱。\n我来登赏非唐人，尚引多情聊怆神。\n人生真尽皆为尘，百年一饷难留春。\n高楼人散谁復亲，只有燕子年年新。",
        "dynasty": "宋",
        "collection_info": null
    },
    {
        "uuid": "afab3c0d7ade79063623589f4ee92018",
        "title": "春日寄友人",
        "author": "黄裳",
        "content": "青春可爱如才华，使人诗思如杨花。\n飘然去来不可繫，又似春云霭然起。\n惟人适性而乐生，子云闭户非其情。\n亦曾郊上为游人，两袖香风双眼明。\n叶下鶑鶑儿女语，声声似唤游人住。\n忽睹狂蝶过他枝，一带深黄又飞去。\n倒樽取醉花枝侧，我是主人春是客。\n胸襟不贮世俗事，酒力相攻易相失。\n青铜三百惭子悭，乃至解佩穷清欢。\n万事亨途谁满意，百年生计自开颜。\n樽前兀兀坐者谁，颓然醉倒春风间。\n歌者自歌舞者舞，尘机不动天真閒。\n呼童伸笺走吟笔，醉字欹斜不能立。\n楚狂韩子倾余才，感春章句如花开。\n兕觥入手滔滔泻，此后摇毫如骏马。\n数子苦醉俱分飞，夕阳含山空翠微。\n乃自曲肱卧芳草，蝴蝶与周何所疑。\n红杏风来吹我起，黄粱成饭还多时。\n醉亦如醒梦如觉，勿于四者分毫釐。\n聊与物化天地中，愿君与我閒相从。\n郊上之游速为报，春风欲放桃花老。",
        "dynasty": "宋",
        "collection_info": null
    },
    {
        "uuid": "cd3455d8fb9003022d0ea974a20ce6f8",
        "title": "中秋月",
        "author": "黄裳",
        "content": "秋容瘦，秋声寂。\n浮云散尽霜宇寒，未见疏星点空碧。\n升自东方人望浓，十二回圆喜今夕。\n窥澄江，开暗室。\n闪闪金银动宫阙，森森冷雪排剑戟。\n秋气清，秋色白。\n六阴中处金权高，清白合并成此魄。\n玉兔捣药将何为，应造神丹送仙伯。\n乘兴高人无定筵，琼步徘徊未须急。\n金波汗漫清人神，桂华飘渺明人衣。\n邀月已作明年期，月是人非宁復悲。\n倒尽芳樽卧清影，休问醉翁归未归。\n是非今古乃常理，此情莫落霜娥耳。",
        "dynasty": "宋",
        "collection_info": null
    },
    {
        "uuid": "cba8b5fe241e1d28bb830baaffd74854",
        "title": "送王慎中",
        "author": "黄裳",
        "content": "为贫为仕我与君，失意以归南北云。\n岂把去留论适莫，岂因得丧悲离合。\n人是人非春觉梦，物来物去花开落。\n攀缘一断六尘空，缘至乃施无斧凿。\n不求脱，不与缚，君期万法无忧乐。\n不可减，不可增，君期一性无亏成。\n世人{土适}埴谁知己，不怨不知知不喜。\n尘萦尝与众凡悲，流转域中而已矣。\n君之入道人不知，不得已事君不为。\n天然淡薄日一饭，心机不用如婴儿。\n闻其风者少当愧，此道亦更清于夷。\n君归休，白心碧眼非庸流。\n内观无物四肢堕，性天虚阔阴云收。\n君归去，晓猿夜鹤无寻处。\n炉中灵药果谁传，林下老人终共语。\n何时我向江边来，相从方外幽怀开。\n长愿为云逐东野，莫教风思生尘埃。",
        "dynasty": "宋",
        "collection_info": null
    },
    {
        "uuid": "606fcff3884bde53681d18729f15347e",
        "title": "再游普光寺",
        "author": "黄裳",
        "content": "春来时，春红照我衔清杯。\n老僧朴野自合道，只从一笑忘形骸。\n秋时到，诗翁清瘦秋容老。\n吟成兴尽可以归，一雨岩前恰初过。\n劳生自适能几人，白云流水谁相亲。\n黄金满屋莫使悟，悟便输他方外春。",
        "dynasty": "宋",
        "collection_info": null
    },
    {
        "uuid": "cc3cc48673c62da6aaa7d58475e51923",
        "title": "中秋日宾兴宴",
        "author": "黄裳",
        "content": "九十秋分今夜景，银色界中秋意静。\n献贤时入帝王州，鼓瑟筵开山水境。\n西风劲，衫袖冷。\n遥度天香到酒边，中有醉翁吹復醒。\n徘徊态，凌乱影。\n急须行乐慰劳生，相得相忘无食顷。\n姮娥信，诸生听。\n一年人爱此回圆，十分仙桂都开尽。\n自有清光随我身，游宝蜡何须秉。\n明年谁是夺标人，史君推毂今何幸。",
        "dynasty": "宋",
        "collection_info": null
    },
    {
        "uuid": "4481cd9cafea904b2eb57dda4e414009",
        "title": "赠天台禅鉴",
        "author": "黄裳",
        "content": "逸兴东西自难卜，快可追风白花足。\n巾飘飘，蓑蔌蔌。\n每引三杯通道瓢，即陈一阕离尘曲。\n独忘怀，人注目。\n恐是秦渔来混俗，落花流水难拘束。\n几度桃花春又復，戏翫人生荣与辱。\n石火光中寄此生，故山休问归迟速。\n东秦别后无行踪，忽见回辕自西蜀。\n二十光阴一转头，新白已能班旧绿。\n偶怀起灭寒生粟，盖亦超然坐观独。\n便望云山归去来，无生之师在岩谷。\n由禅而入从真修，休效诸山编语录。\n如来藏裏磨尼珠，走上玉炉光断续。\n螺髻明，鹊巢惊。\n向死生中脱死生，象罔得之方始灵。\n扫除物我双何有，怀抱干坤一混成。\n十三位上窥忧喜，正法眼开无处避。\n是时人道真仙子，方尚图中旧行止。",
        "dynasty": "宋",
        "collection_info": null
    },
    {
        "uuid": "6506c25131de94940a616db75fbd9793",
        "title": "通道瓢吟",
        "author": "黄裳",
        "content": "通道三杯太和好，已同五气谁能到。\n渐造醉乡方自然，忽体杳冥如得道。\n坐上一时能两忘，万缘既断非吾我。\n须期有物浑成时，先自醉乡聊得耗。\n若从泰定真相逢，含尽三才是怀抱。\n道方丧物无閒愁，休管垂杨与芳草。\n感怀偶向桃溪路，落花流水年年去。\n仙家日月无古今，此景示人人不悟。\n青衣为我折幽芳，待插陶巾访真侣。\n笑而迎，寂而处，五行自是无寻处。\n空将日月怨春风，日月乌能离得数。\n但明结果自然成，到了无生无一句。\n圣贤绝口自难言，愚众摇头谁可度。\n青衣两畔长鬚后，骎骎小骏山间走。\n光阴犹长渭川叟，幸有云山静中寿。\n大道杯，自然斗。\n天游杳杳长庚吟，天乐陶陶紫玄酒。\n宛如对月成二人，九老图中有无有。",
        "dynasty": "宋",
        "collection_info": null
    },
    {
        "uuid": "8b21c40d1d05c24a56862e2a4c6d3a15",
        "title": "谢庄颜延之吟",
        "author": "黄裳",
        "content": "千里共明月，彼此惟月知。\n音信虽不闻，有月难为询。\n对月祇自恨，中夜还窥人。\n姝子想无寐，瞻望应敷陈。\n既然默默得心腑，那更徐徐入庭户。\n因笑延之题，殁为长不归。\n一息已云往，宁復为归期。\n稚子亦自晓，安用延之持。\n希逸辨既妄，徒洩延之非。\n两诗寓意囗囗好，云海沈沈杳无耗。\n红颜销尽那得闻，惟胜知之遇凶暴。",
        "dynasty": "宋",
        "collection_info": null
    },
    {
        "uuid": "b41e695a31da3535ab549dab9977ffb8",
        "title": "喧犬行",
        "author": "黄裳",
        "content": "御恶不御良，守实不守空。\n主人得犬胜高墉。\n有尧汝喧喧，有跖汝默默。\n主人得犬胜幽贼。\n犬也徐有云，容犬对以臆。\n犬为跖守即吠尧，犬为尧守即吠跖。\n是则庸犬而已矣，比犬之良汝何益。\n穿窬得间无人疑，丧家之犬将何之。",
        "dynasty": "宋",
        "collection_info": null
    },
    {
        "uuid": "aaf63010c474ae2aaee8e99bfb363a4d",
        "title": "懵鹰行",
        "author": "黄裳",
        "content": "两翅一展秋云高，两睛四顾秋林肃。\n狐兔忽落爪距下，肝脑须臾厌其腹。\n是艺汝有固有性，是物汝得固有命。\n鞴上如何寄此身，休夸豪气与精神。\n一雉死生非所必，有数存焉擒不获。\n主人失意未可量，鹰也两失而行藏。\n中陵自在无由乐，饱则翱翔饥则攫。",
        "dynasty": "宋",
        "collection_info": null
    },
    {
        "uuid": "ee0aaee905f817d6d17e40446809c564",
        "title": "巧蛛行",
        "author": "黄裳",
        "content": "柔丝转危檐，结网日初卯。\n条理满腹中，万虑无一搅。\n纪纲国政强，经纬天理巧。\n所吐勤如簇上蚕，所织巧如机上妇。\n妇织一尺长，蚕吐一两多，轻暖之利为春和。\n蜘蛛兼有蚕妇事，蜘蛛独为身腹计。\n此勤不必为，此巧不可施，虑有无意空中飞。",
        "dynasty": "宋",
        "collection_info": null
    },
    {
        "uuid": "576e12dc56a6e8fbafe7da2021135cfe",
        "title": "元会次宰臣之韵  其一",
        "author": "黄裳",
        "content": "风吹香信下丹霄，远望如云共戴尧。\n谁诣兽樽心谔谔，独赢经席气飘飘。\n千灵已得回春律，万岁何须却老椒。\n弗愧阴阳开妙化，先天方许与公调。",
        "dynasty": "宋",
        "collection_info": null
    },
    {
        "uuid": "259315f743746afacbf687ea8f21f622",
        "title": "元会次宰臣之韵  其二",
        "author": "黄裳",
        "content": "玉皇宫殿得春朝，冠绶纷纷百辟朝。\n未见鱼龙供汉戏，已闻星露入虞韶。\n清都梦到惊华丽，寒谷春回喜富饶。\n付史几多祥瑞事，终随和气作欢谣。",
        "dynasty": "宋",
        "collection_info": null
    },
    {
        "uuid": "2c3e9ae995a004bf58c3cad051a0f433",
        "title": "元会次宰臣之韵  其三",
        "author": "黄裳",
        "content": "太极朝正小道消，岂劳身势借扶摇。\n履新忽听传天语，革故初看转斗杓。\n四面横龙严部乐，两班垂玉肃朋僚。\n不教计吏空归去，雨露相随诏五条。",
        "dynasty": "宋",
        "collection_info": null
    },
    {
        "uuid": "b1490401a1542e391e54a9401b346656",
        "title": "侍宴池上",
        "author": "黄裳",
        "content": "来侍君王看物华，紫微深处宴忠嘉。\n万年献寿金巵酒，百世尊王绮席花。\n振鹭朋从灵沼阔，游鳞音耗綵丝斜。\n仙源此景须吟尽，留与人寰处处夸。",
        "dynasty": "宋",
        "collection_info": null
    },
    {
        "uuid": "2270de9d4c53bd74c1edf625962343e8",
        "title": "集英殿考试酬唱  其一",
        "author": "黄裳",
        "content": "玉皇亲自策才猷，谁作灵鳌上钓鈎。\n俊思内窥天问邃，韶光中看御香浮。\n尚怀献艺趋前列，何幸持衡缀上流。\n欲向鸾舆心未放，更须银烛始回头。",
        "dynasty": "宋",
        "collection_info": null
    },
    {
        "uuid": "1cf0502b0b70cc530599a07e2185b0f7",
        "title": "集英殿考试酬唱  其二",
        "author": "黄裳",
        "content": "磊落英游误许陪，相望楼阁倚云开。\n春风暗递天香到，星使俄传帝语来。\n紫府已知仙籍就，清都还逐化龙回。\n彀中喜得辞如海，不是区区小有才。",
        "dynasty": "宋",
        "collection_info": null
    },
    {
        "uuid": "dec08a6f71993d6a22c0d22466bc3680",
        "title": "集英殿考试酬唱  其三",
        "author": "黄裳",
        "content": "静窥千卷喜才华，不恨诗情未到花。\n欲醉春风归去近，晓来新得数声鸦。",
        "dynasty": "宋",
        "collection_info": null
    },
    {
        "uuid": "28cdcdc8fb3b7683ff93f0fc519d2498",
        "title": "集英殿考试酬唱  其四",
        "author": "黄裳",
        "content": "雨过春空紫泰高，列星初拥绛纱袍。\n三题天汉文章丽，万字秋鹰气势豪。\n聊欲弯弓须尚志，谩劳谈律莫吹毛。\n行看衫色青于草，不觉南溟失素涛。",
        "dynasty": "宋",
        "collection_info": null
    },
    {
        "uuid": "db4f0aff2aaba500d1658899254a8853",
        "title": "集英殿考试酬唱  其五",
        "author": "黄裳",
        "content": "紫微方梦断，灯火解严时。\n日欲衔龙阙，风先扫凤池。\n自怜夜气在，谁笑道冠欹。\n岂为云团惜，消閒頼有诗。",
        "dynasty": "宋",
        "collection_info": null
    },
    {
        "uuid": "de0926715fdd2f2685da12aaf3becfea",
        "title": "降虏来朝次叶尚书韵",
        "author": "黄裳",
        "content": "顽虏劳戎索，神机屈睿谟。\n鹰鹯临远帐，狐兔落清都。\n勇逐龙韬丧，惊随虎士趋。\n瞻天蒙覆育，涂地脱须臾。\n即看宣登版，何烦禹泣辜。\n但闻多属国，五凤似元符。",
        "dynasty": "宋",
        "collection_info": null
    },
    {
        "uuid": "77c934db14377559d76194a41ce75ca9",
        "title": "次门下侍郎东省怀左丞之韵",
        "author": "黄裳",
        "content": "喜看韩孟作云龙，同御天衢万里风。\n诗入中台推戴敏，月来东省照卢公。\n祠庭拜贶精诚共，试殿逢知学问同。\n广乐数声谁敢和，但疑身在化人宫。",
        "dynasty": "宋",
        "collection_info": null
    },
    {
        "uuid": "1179ca56d7bc6fa6a31713ec44c4efe8",
        "title": "次东阁内翰感旧之韵",
        "author": "黄裳",
        "content": "二十星霜一转头，坐间谁共昔年游。\n是非扰扰梦还觉，荣谢纷纷春復秋。\n罇俎且看图籍府，风云方命帝王州。\n金莲花烛公归处，此更仙源最下流。",
        "dynasty": "宋",
        "collection_info": null
    },
    {
        "uuid": "e4d4dbd422756ed5b99f133ea4be18f7",
        "title": "青社宴遣贡士",
        "author": "黄裳",
        "content": "晓来门外驻鸾声，且喜东藩俊造成。\n行艺簿多窗下志，贤能书振日边名。\n琴风清跃西征骑，璧水寒窥上舍生。\n佳兆岂惟多吉士，三元从古有豪英。",
        "dynasty": "宋",
        "collection_info": null
    },
    {
        "uuid": "36cc2ef9ea8c2b70bd3188fe3ecc1e37",
        "title": "次常父着作曝书之韵",
        "author": "黄裳",
        "content": "内閤儒方集，先朝事不忘。\n曝书开绮席，偃武敛牙璋。\n籤轴陈千古，金朱萃一堂。\n日华窥鸟迹，冰艷照金觞。\n已扫断简蠹，更增东壁光。\n士高閒粹语，天近览幽香。\n见博思唐库，恩新仰舜廊。\n名山纔向晓，振鹭已成行。\n官职尘劳少，朋从语笑长。\n但惭甘若醴，宁恨冷如浆。\n小说诛瀰漫，雄文荐炜煌。\n培风谁有志，从此好南翔。",
        "dynasty": "宋",
        "collection_info": null
    },
    {
        "uuid": "5ab01a34d9cafef77811bb78b95aaa18",
        "title": "送都钤郭太尉",
        "author": "黄裳",
        "content": "将帅门庭喜见人，只看行止早堪亲。\n军人事业离羣久，帐下谋猷触类新。\n东土别怀应有恨，西都归思已无尘。\n故园未许閒游日，丹凤重飞不到春。",
        "dynasty": "宋",
        "collection_info": null
    },
    {
        "uuid": "3d8f5016dfb5932a438d8abf1a3f9887",
        "title": "送中吴太守",
        "author": "黄裳",
        "content": "华省人閒去领麾，出关风景正相宜。\n唐虞民物气和日，吴楚江山秋静时。\n语接乡音尤喜近，舟行莲渚莫嫌迟。\n古云循吏君知否，先悟无为始有为。",
        "dynasty": "宋",
        "collection_info": null
    },
    {
        "uuid": "be2ddad20c44746736101e1b8a36424a",
        "title": "送袁运判赴荆湖",
        "author": "黄裳",
        "content": "未果为云逐去龙，楚江行处玉涵空。\n斡旋地利来天上，笼络人才入彀中。\n仕路莫惊离合易，贡闱犹想笑言同。\n龙山便到秋还近，幽兴从他落帽风。",
        "dynasty": "宋",
        "collection_info": null
    },
    {
        "uuid": "daefb1762b4f597c7394756ad5348b1f",
        "title": "陈莹中赴定远",
        "author": "黄裳",
        "content": "秀发风神子也都，想因尘果下栟榈。\n一阶道在谁穷达，百里才多自卷舒。\n北阙瞻言蝉静后，东山欢笑麦寒初。\n便须养气观双剑，岂暇回头较一猪。\n无事谩留工部句，有时閒落右军书。\n汉荣楚辱人休问，且听弦歌出旧徐。",
        "dynasty": "宋",
        "collection_info": null
    },
    {
        "uuid": "6135c9e8342a02faea7b8ef231a957e5",
        "title": "送衡州太守",
        "author": "黄裳",
        "content": "几度明庭聚又分，玉皇香落众中闻。\n忽抛桂玉泛隋水，便拥旌麾穿楚云。\n岣嵝山高寻禹志，蒹葭江远忆韩文。\n随车多少南飞雁，先向秋风得使君。",
        "dynasty": "宋",
        "collection_info": null
    },
    {
        "uuid": "deb996666a73ddc5911a2bfc8480c4fd",
        "title": "送袁志行户曹",
        "author": "黄裳",
        "content": "十年场屋费才华，谩有诗名子可嗟。\n未入儒林升俊造，且行春雨到天家。\n远乘泽国三秋月，高跨天河八月槎。\n道阻且长瞻不及，空吟霜露满蒹葭。",
        "dynasty": "宋",
        "collection_info": null
    },
    {
        "uuid": "6d10993bbb108db7da25921b3cb52233",
        "title": "赠吕梦得",
        "author": "黄裳",
        "content": "壮年场屋便归休，趋向逍遥独自游。\n贫后谁知心匪石，老来犹更气横秋。\n人无直道君难合，诗有清风我怕酬。\n香爇一炉经一卷，红尘应是懒回头。",
        "dynasty": "宋",
        "collection_info": null
    },
    {
        "uuid": "8e8075c744aca56a78f19b94ad8ac17e",
        "title": "次齐守岩老见示东湖之韵  其一",
        "author": "黄裳",
        "content": "近将余事作东湖，公外閒来物外居。\n莲吐花时看晋社，桃随流处得秦渔。\n放怀把酒须寻友，适性垂纶岂问鱼。\n报我故人三乐意，翠珉新刻右军书。",
        "dynasty": "宋",
        "collection_info": null
    },
    {
        "uuid": "8f45a89f725fd090622945572aba0d3b",
        "title": "次齐守岩老见示东湖之韵  其二",
        "author": "黄裳",
        "content": "月华西下日华东，闪闪湖光渺渺中。\n天地会通银色界，亭台还合水晶宫。\n披襟望处清生白，穿径游时翠引红。\n自许此生心已了，湖山尤称道家风。",
        "dynasty": "宋",
        "collection_info": null
    },
    {
        "uuid": "56e8704046b5e4db1791a2acb9ab186f",
        "title": "次齐守岩老见示东湖之韵  其三",
        "author": "黄裳",
        "content": "共辞兰省作诸侯，更领东蕃第一州。\n万事了时寻好景，两岗盘处得寒流。",
        "dynasty": "宋",
        "collection_info": null
    },
    {
        "uuid": "7e2d45459546d8a86050b4af77069eb0",
        "title": "送王道原判官",
        "author": "黄裳",
        "content": "言无枝叶色无尘，自是中间已悟真。\n且免此生占噩梦，更从何处卜通津。\n徘徊州县谙多事，荏苒江湖过几春。\n三已转官归吏隠，莲花池上友何人。",
        "dynasty": "宋",
        "collection_info": null
    },
    {
        "uuid": "53c1d03aa1d237f8b254891f56e465c5",
        "title": "和冯达夫小沼之什",
        "author": "黄裳",
        "content": "坐间长爱水相从，间凿方池贮碧空。\n十尺清泠虽有限，一襟潇洒已无穷。\n龟鱼世界东西近，河汉光芒上下通。\n数卷芰荷时得雨，洒然如在楚江中。",
        "dynasty": "宋",
        "collection_info": null
    },
    {
        "uuid": "0fce4f95593694248eaa1a7d91b3be1e",
        "title": "寄五峰长老",
        "author": "黄裳",
        "content": "自从南去失归期，海屿生涯祖一支。\n百岁尘缘谁尚在，五峰禅老独应知。\n且看秋水呈千月，谩写云山寄一诗。\n邂逅有时言笑处，越王台下拥旌麾。",
        "dynasty": "宋",
        "collection_info": null
    },
    {
        "uuid": "4d8dfa9f07531e8f09ffd85bf59bf039",
        "title": "送斛绛侍亲之官",
        "author": "黄裳",
        "content": "解颜而笑偶相从，澄寂潭边五载中。\n学道南来无尔隠，侍亲西去有谁同。\n夜歌一剑胸中气，卯酒三杯马上风。\n塞北功名须黾勉，自来浑厚出山东。",
        "dynasty": "宋",
        "collection_info": null
    },
    {
        "uuid": "e8f332e04586b7fce1b925a5d7402612",
        "title": "寄鹅湖佛智长老",
        "author": "黄裳",
        "content": "十年光景一回头，闻住鹅湖且六周。\n堂上雷鸣通妙用，鼎中龙伏得真修。\n报恩香篆云山晓，传法心涵水月秋。\n莫笑紫玄翁未去，已怀烟浪作扁舟。",
        "dynasty": "宋",
        "collection_info": null
    },
    {
        "uuid": "26dc2d1cdfe8a13d5b98978dc56f147c",
        "title": "会黄正臣",
        "author": "黄裳",
        "content": "北山亭上共看书，少壮相逢气尚粗。\n乐事每闻高义长，病文尝借远烟涂。\n樽罍且慰人离合，龟鑑应知我有无。\n蟋蟀在堂年又晚，欲邀乡语负寒炉。",
        "dynasty": "宋",
        "collection_info": null
    },
    {
        "uuid": "3a553adad2055277626547903c312375",
        "title": "雪中泛舟",
        "author": "黄裳",
        "content": "云汉双眸冷，瑶池两桨轻。\n六花来酒面，万霰作蓬声。\n虚实终何有，高低已混成。\n拏舟缘此景，岂为戴君行。",
        "dynasty": "宋",
        "collection_info": null
    },
    {
        "uuid": "0aead8bc5ef5219ec4bb50377705b992",
        "title": "题妙光堂",
        "author": "黄裳",
        "content": "独坐夜如昼，相投清与明。\n风微尘迹悄，波定月华轻。\n此景方中见，何人性上生。\n涵虚难立象，照物自无情。\n宝鑑非镕就，灵珠乃混成。\n忽惊居士眼，一点与强名。",
        "dynasty": "宋",
        "collection_info": null
    },
    {
        "uuid": "1c9cd0634cf6f1974f15e9ca47326240",
        "title": "书怀呈同志",
        "author": "黄裳",
        "content": "处己心虽白，逢君眼更青。\n独来还得侣，相照即忘形。\n用意谁无累，开襟自有灵。\n递年何所乐，终日醉遗经。",
        "dynasty": "宋",
        "collection_info": null
    },
    {
        "uuid": "ed1534e08946976a5369fdcfe56ca7db",
        "title": "秋雨喜霁",
        "author": "黄裳",
        "content": "阳光方接物，阴蔽已开关。\n水落盈虚定，云收去就閒。\n菊花窥晓日，松影撼秋山。\n滞思可乘兴，一联还解颜。",
        "dynasty": "宋",
        "collection_info": null
    },
    {
        "uuid": "03be72617ec9ced7b811f155f71e6996",
        "title": "钱塘山居早起",
        "author": "黄裳",
        "content": "熟了黄粱一觉眠，起来身在紫霄边。\n林峦已淡东倾月，旗鼓将严北渡船。\n岑碧渐分云外境，阳光初动海中天。\n夙兴夜寐人空老，难把尘劳绾谪仙。",
        "dynasty": "宋",
        "collection_info": null
    },
    {
        "uuid": "383c47026561776134b3fa3016d0b604",
        "title": "澄清轩",
        "author": "黄裳",
        "content": "开轩何处野塘清，静见蒲鱼作队行。\n亦似养源知物理，始能游刃到民情。\n虽非渺渺鑑湖阔，岂少亭亭秋月明。\n多谢松庭无外事，不教风浪此中生。",
        "dynasty": "宋",
        "collection_info": null
    },
    {
        "uuid": "c1bc30d61246750dda54924a44960c51",
        "title": "拂云轩",
        "author": "黄裳",
        "content": "却尘兼却暑，非市亦非郊。\n龙孕雪中种，凤翻云外梢。\n萧萧天籁作，淡淡月华交。\n切玉岁寒味，供餐无外餚。",
        "dynasty": "宋",
        "collection_info": null
    },
    {
        "uuid": "3172d340e904f861eb0f1db701bd6f5f",
        "title": "雪",
        "author": "黄裳",
        "content": "云上江天意已浓，化机先下隔年功。\n明吞夜后梅花月，狂弄春前柳絮风。\n清悟胸襟吟更逸，寒惊毛骨醉还空。\n渔簑归去岂其乐，相贺惟闻田舍翁。",
        "dynasty": "宋",
        "collection_info": null
    },
    {
        "uuid": "3e4e2294e105fd7ab9d3194f378bbdd4",
        "title": "梅花",
        "author": "黄裳",
        "content": "素呈天巧未教青，云酿寒时一望明。\n且得少阳通好信，不消孤笛送新声。\n绛绡捧蕊谁粧就，金粟含鬚自缀成。\n最是百花难比处，只承风信已知名。",
        "dynasty": "宋",
        "collection_info": null
    },
    {
        "uuid": "541316274bfc874f2196bdfafb83e91f",
        "title": "泛湖",
        "author": "黄裳",
        "content": "放船初向白公楼，渺渺天光簇簇洲。\n绿竹岸深疑士隠，紫烟波远恐仙游。\n宾朋欲散且看月，风俗虽忙犹买舟。\n最好四山环绕处，一家中占五湖秋。",
        "dynasty": "宋",
        "collection_info": null
    },
    {
        "uuid": "4dd85ea13abdb380cef57ba039d94692",
        "title": "偶成示道温",
        "author": "黄裳",
        "content": "何当归卧水云乡，不必功名似子房。\n一黍精华空色大，百年行数古今长。\n谁知扰扰还三得，独向冥冥遣两忘。\n少室山头星月近，紫微垣下起天香。",
        "dynasty": "宋",
        "collection_info": null
    },
    {
        "uuid": "ae09ba51ed2691bac8fb074522f9c77a",
        "title": "归燕",
        "author": "黄裳",
        "content": "扫迹各安在，托身谁与为。\n安危应择主，去就尚知时。\n春暖语尤巧，海遥归较迟。\n画堂人有德，可放绣帘垂。",
        "dynasty": "宋",
        "collection_info": null
    },
    {
        "uuid": "68444c511ecea0389ea68e65c7cb1806",
        "title": "寄及之",
        "author": "黄裳",
        "content": "南飞长是梦相寻，海角何妨寄好音。\n有客交游多革面，无君谈笑少开襟。\n家山荔子邀谁赏，泽国荷花忆共吟。\n秋后西来无爽约，遥郊当候马骎骎。",
        "dynasty": "宋",
        "collection_info": null
    },
    {
        "uuid": "7a623d03916edb1cd63c268bdb4b77bf",
        "title": "初秋偶作",
        "author": "黄裳",
        "content": "火行金候两犹争，扰扰蚊蝇自未平。\n云漏雨声蒸地爽，日含山色暮天明。\n直须纨扇恩情断，始向篱花意态生。\n万里璧寒无一点，月明中看雁初横。",
        "dynasty": "宋",
        "collection_info": null
    },
    {
        "uuid": "33b1d7486191274a9220ef3b99baeede",
        "title": "除夜呈张公实",
        "author": "黄裳",
        "content": "两年相见此宵中，万里家山与子同。\n百岁未垂双鬓白，六骰先献一盆红。\n莫嗟雪腊回头尽，且约金巵到手空。\n过隙浮生聊自慰，明朝行乐属春风。",
        "dynasty": "宋",
        "collection_info": null
    },
    {
        "uuid": "b13860149447055be4e9df6f33ca4091",
        "title": "客暑因书昔日山居之乐",
        "author": "黄裳",
        "content": "忆昔幽居最道情，水边林下寄劳生。\n静眠片石无閒梦，深入寒云有笑声。\n壮了一心尘事满，别来三岁客身轻。\n功成便遂归欤兴，待与青山歃一盟。",
        "dynasty": "宋",
        "collection_info": null
    },
    {
        "uuid": "cc0c6fd27b50364be6d24f65927097ea",
        "title": "秋暑喜雨",
        "author": "黄裳",
        "content": "不害为霖未可收，烦襟相惮暑相投。\n水帘槛外霏霏昼，银汉云中点点秋。\n别馆休论欹客枕，钓潭尤忆看渔舟。\n催成天色纯如璧，白酒黄花欲上楼。",
        "dynasty": "宋",
        "collection_info": null
    },
    {
        "uuid": "6c3a28fd11583b840f0f54afd19a615c",
        "title": "试院中秋夜月",
        "author": "黄裳",
        "content": "秋色中分夜，金行旺气中。\n迩遐人望别，内外桂华同。\n澄澈曾经雨，娉婷欲御风。\n三人欢已断，犹锁武成宫。",
        "dynasty": "宋",
        "collection_info": null
    },
    {
        "uuid": "7114de07b99dfc292f82595467bd294a",
        "title": "贡院上元",
        "author": "黄裳",
        "content": "精舍喧譁外，华灯想望中。\n管弦何处客，帘幕去年风。\n好斁随尘起，悲欢覆手空。\n蟾光无内外，自与此心同。",
        "dynasty": "宋",
        "collection_info": null
    },
    {
        "uuid": "fb66124b3103dcbf3d52bc1b54b6af9e",
        "title": "还乡有感",
        "author": "黄裳",
        "content": "别来身在利名边，三十春风两少年。\n问劳只闻新子弟，悲欢还见旧山川。\n客尘况味今无念，雨露情怀夙有缘。\n不向洞霄归未得，此官犹是地行仙。",
        "dynasty": "宋",
        "collection_info": null
    },
    {
        "uuid": "0b8a79ade9bbe866abda1be969fdd69e",
        "title": "和章枢密西斋",
        "author": "黄裳",
        "content": "公余谁解憩劳生，不动天机性自灵。\n道骨对山尤更好，梦魂闻雨易为醒。\n谩抛芽雪归仙鼎，只把筌蹄看圣经。\n还顾一源无去住，双梧惟有翠盈庭。",
        "dynasty": "宋",
        "collection_info": null
    },
    {
        "uuid": "c7db48431caab21413ce86a9d7d8df80",
        "title": "次陈子真见别  其一",
        "author": "黄裳",
        "content": "懒散先生恐是仙，几时来上鑑湖船。\n水云共赏更谁可，气概相投还自然。\n忧乐未当随外物，穷通何必问他年。\n解颜一笑樽前话，各向閒中见性天。",
        "dynasty": "宋",
        "collection_info": null
    },
    {
        "uuid": "16318209d13a77981c21d539482250f6",
        "title": "次陈子真见别  其二",
        "author": "黄裳",
        "content": "行轩犹远五云溪，烟雨霜风去鲁迟。\n浄眼看山应是好，北来须乞送行诗。",
        "dynasty": "宋",
        "collection_info": null
    },
    {
        "uuid": "d059debf1cf2742c23e2ae28324e47de",
        "title": "观潮  其一",
        "author": "黄裳",
        "content": "吴国人从越国回，两舠旗鼓急相催。\n悠悠二气已交感，隠隠一声还到来。\n银汉风波生沆瀣，玉龙雷雨出蓬莱。\n周天安用莲花漏，自有潮轩与月台。",
        "dynasty": "宋",
        "collection_info": null
    },
    {
        "uuid": "741abd28a6b6a81df30efc40e7fdd332",
        "title": "观潮  其二",
        "author": "黄裳",
        "content": "杳冥中信自轮回，十二时行不可催。\n纔迫海门三级起，忽临沙渚二龙开。\n水头花雨凌空落，日脚云旗动地来。\n果是尾闾虚不得，却还江上一徘徊。",
        "dynasty": "宋",
        "collection_info": null
    },
    {
        "uuid": "ac9ec38d95bb102df689568a2f9e2d97",
        "title": "观潮  其三",
        "author": "黄裳",
        "content": "密窥神化自阴阳，云御雷车不可当。\n吹倒玉山风信恶，蛟龙回首也须忙。",
        "dynasty": "宋",
        "collection_info": null
    },
    {
        "uuid": "b8aa2d504722bc7fc7b0c8c7119219b1",
        "title": "观潮  其四",
        "author": "黄裳",
        "content": "十州基址难沦没，二浙源流且遡洄。\n秋信最宜吴地看，雪峰飞向越溪来。",
        "dynasty": "宋",
        "collection_info": null
    },
    {
        "uuid": "7b786eb8ea74ea036e8b5ca340451bc6",
        "title": "次陈殿院游洞霄",
        "author": "黄裳",
        "content": "杖屦相寻为爱山，来朝山尽到林峦。\n真源立己今犹古，清气临人暑亦寒。\n岩溜飞来春雨泻，洞霄归去海鹏翻。\n紫霄名位缘何事，了取无中一粒丹。",
        "dynasty": "宋",
        "collection_info": null
    },
    {
        "uuid": "48ec02324a45629462c3218fcd7b208f",
        "title": "秋日苦雨",
        "author": "黄裳",
        "content": "漫漫云无隙，纷纷稻有芽。\n久怀旸谷日，空想暮天霞。\n睡美夜声碎，坐寒风脚斜。\n秋光犹未尽，相望有黄花。",
        "dynasty": "宋",
        "collection_info": null
    },
    {
        "uuid": "c71a552aee3211f256c3d2eda84a5911",
        "title": "听隠士琴",
        "author": "黄裳",
        "content": "心手相忘到混成，又非湘瑟与秦筝。\n秋来独坐水边石，古往谁知弦上声。\n易度寸心閒有味，难谐羣耳淡无情。\n夕阳回首山犹好，更起松风一段清。",
        "dynasty": "宋",
        "collection_info": null
    },
    {
        "uuid": "f3f44f5b2c79c89ce0bb658cf4ea8477",
        "title": "送翟司业赴南康  其一",
        "author": "黄裳",
        "content": "乌台章疏风霜劲，璧水诗书日月閒。\n万事自来如义命，一麾谁去得湖山。\n尝闻讼少公庭下，但见閒多宴坐间。\n明月几时随太守，香炉峰下看禅还。",
        "dynasty": "宋",
        "collection_info": null
    },
    {
        "uuid": "eac9480f281aa6fc68b3ef441597dfcb",
        "title": "送翟司业赴南康  其二",
        "author": "黄裳",
        "content": "国子先生行最淳，红颜犹足照青春。\n神仙庐下分符远，父老乡中衣锦新。\n画舸欲飞初得雨，烦襟如洗乍离尘。\n从来官职清于水，好为江山作主人。",
        "dynasty": "宋",
        "collection_info": null
    },
    {
        "uuid": "4cbc1cf4866b976b4e91ad976aa532b2",
        "title": "酬友人见寄",
        "author": "黄裳",
        "content": "纔得新诗写我忧，荆溪何日与君游。\n久为江国三年客，长忆仙公一洞秋。\n共有幽怀堪把手，谁无忙事且回头。\n忽乘清兴拏舟去，准拟香笺作唱酬。",
        "dynasty": "宋",
        "collection_info": null
    },
    {
        "uuid": "4cf59bb939246d9825e8e7d6b1f6bd5f",
        "title": "寄题溪堂",
        "author": "黄裳",
        "content": "华堂深在翠微间，潋滟波光照客颜。\n归隠输君尘外乐，留题偷我日边閒。\n心忘机后鸥相识，日落山时鹤自还。\n小艇得鱼无事了，歌声移向荻花湾。",
        "dynasty": "宋",
        "collection_info": null
    },
    {
        "uuid": "5ce1d2ef474148b454cd4885f19790b9",
        "title": "送柴伯通归衢梁",
        "author": "黄裳",
        "content": "晚入荷华一叶香，羡君归兴满仙乡。\n他年上国来须早，今夜中秋别太忙。\n虽厌风波同客路，已怜松栢共秋霜。\n东来传舍无多地，勤寄新诗莫我忘。",
        "dynasty": "宋",
        "collection_info": null
    },
    {
        "uuid": "e9717885293fdeacdcd234065b85ebce",
        "title": "寄清退君章大夫",
        "author": "黄裳",
        "content": "故人閒适地行仙，林下邀谁共暮年。\n把酒应思天际客，登楼俄上水南船。\n懒看小吏呈朝报，静听高僧说世缘。\n华髮未输头上白，更期携手剑溪边。",
        "dynasty": "宋",
        "collection_info": null
    },
    {
        "uuid": "473293014ac39fa6ae5877efc44a266e",
        "title": "春日喜晴",
        "author": "黄裳",
        "content": "天意分明人意开，便闻歌管上春台。\n绿堤风暖投衫袖，红槛花光落酒杯。\n云结阴容俄散去，蝶惊晴影旋飞来。\n芳菲犹在无多日，倚取韶光作醉媒。",
        "dynasty": "宋",
        "collection_info": null
    },
    {
        "uuid": "e39d9761526e1139bee3713936a2f83d",
        "title": "寄王之道",
        "author": "黄裳",
        "content": "兰陵为别又多时，花月妖中想见几。\n乡国可怜犹间隔，客途何故更分飞。\n身边无事乐虽乐，堂上有亲归未归。\n欲寄新文将远信，尚须勤苦到精微。",
        "dynasty": "宋",
        "collection_info": null
    },
    {
        "uuid": "bfe6601b512061ac781102d968c13253",
        "title": "长乐宴遣贡士",
        "author": "黄裳",
        "content": "贤能书扣九天门，安用区区更问津。\n周室笙歌声调古，孔庭诗礼指归新。\n吟窥清璧还为侣，笑谢寒斋已作宾。\n烝我时髦尤利市，使君元是夺标人。",
        "dynasty": "宋",
        "collection_info": null
    },
    {
        "uuid": "2fe26483aa33e05d80ec6fd633d43ba7",
        "title": "游开平书贻佛智长老",
        "author": "黄裳",
        "content": "访我京华岁已深，化龙潭畔却相寻。\n是空是色休排色，非佛非心且洗心。\n南望自生江上月，西归谁了水中金。\n洞霄人去宁无梦，多在莲池与竹林。",
        "dynasty": "宋",
        "collection_info": null
    },
    {
        "uuid": "d5fe8749559f60c9bbe5f0bbe31337b1",
        "title": "寄袁思与",
        "author": "黄裳",
        "content": "京华为别各蹉跎，犹幸相逢笑与歌。\n风雅长言先进少，游从高义故人多。\n虽知尘境先忘累，尤念玄宫未处和。\n行欲超然无一事，便当求我向烟萝。",
        "dynasty": "宋",
        "collection_info": null
    },
    {
        "uuid": "4f7ceafdc83d328fd0329600ef4c0b8e",
        "title": "与南京留守",
        "author": "黄裳",
        "content": "泽国旌麾十几秋，一封曾去辱青眸。\n吹嘘寸草风犹在，倚傍长松梦未休。\n借取谩劳闽士论，召还聊寄宋王州。\n宿源洞裏南湖上，似得双溪有乐不。",
        "dynasty": "宋",
        "collection_info": null
    },
    {
        "uuid": "3370bc476e3fbcb1fb01aa71753e8543",
        "title": "中和堂见双莲呈张内翰",
        "author": "黄裳",
        "content": "两萼双房并一枝，谁家姝子上西池。\n鹊桥牛女共游夜，湘浦皇英相会时。\n晓鑑斗粧肩笑倚，秋林同赏步慵移。\n行看阁老重归去，花独来迎此可知。",
        "dynasty": "宋",
        "collection_info": null
    },
    {
        "uuid": "e3ebc46ce914acd8128815aaadc5b12d",
        "title": "次大野双源水阁",
        "author": "黄裳",
        "content": "长为双源梦旧游，西风吹动白苹秋。\n得君昨日数联景，写我此怀无限愁。\n但看清虚堪寄足，岂须衰老始抽头。\n小渔船上好相访，烟雨中乘丁字流。",
        "dynasty": "宋",
        "collection_info": null
    },
    {
        "uuid": "2c8b1f4e3cd903f1dc01d0581208cadb",
        "title": "送陈子真  其一",
        "author": "黄裳",
        "content": "木笏青衫便染尘，久思风骨始知真。\n有无悟道何妨仕，俯仰趋时只为贫。\n静向画图看五骥，急来华省侍双亲。\n茶园送客诗犹在，空恨芳罇失故人。",
        "dynasty": "宋",
        "collection_info": null
    },
    {
        "uuid": "88762cab32b22a5cca4a65f32e71caed",
        "title": "送陈子真  其二",
        "author": "黄裳",
        "content": "拙翁甘与外台廉，只此劳生想自占。\n人我是非双累重，古今荣辱一尘纤。\n便游泽国寻鲈市，忽落仙帆傍酒帘。\n案上簿书看得未，养真当有智随恬。",
        "dynasty": "宋",
        "collection_info": null
    },
    {
        "uuid": "f936bbf675f389e97b0f6490fad8a7ed",
        "title": "感旧书呈彭城太守",
        "author": "黄裳",
        "content": "屈指朋从共怆神，不知原上几回春。\n静缘老去忘余事，乐自閒来得故人。\n云日虽牵琳馆梦，旌麾聊慰雪窗身。\n老彭楼下人安在，千古都归一笑嚬。",
        "dynasty": "宋",
        "collection_info": null
    },
    {
        "uuid": "e5a9c8b451408ad84deff6603d9268d2",
        "title": "观菊",
        "author": "黄裳",
        "content": "盈盈金色带秋光，淡淡仙粧只着黄。\n尝共故人休独乐，笑同今日更谁忙。\n方嗟老取年华近，尚喜花留日数长。\n为掇繁英还为捻，莫辜纤素在君傍。",
        "dynasty": "宋",
        "collection_info": null
    },
    {
        "uuid": "64e8e0615e1cba20e5e35b163bacc26b",
        "title": "赠葛侍郎",
        "author": "黄裳",
        "content": "三品显官知分退，数株灵草对春栽。\n已驰吏政青编上，却御仙风紫府来。\n琴写幽怀心火息，酒陶和气面花开。\n应怜仕路多华髮，不把松云为己催。",
        "dynasty": "宋",
        "collection_info": null
    },
    {
        "uuid": "de11ab0bbd2b6b29c647857d43c5f930",
        "title": "自警",
        "author": "黄裳",
        "content": "一日少一日，一年无一年。\n顿门何处入，秘旨有谁传。\n忧乐波生水，光阴箭去弦。\n几时能得了，坐卧莫忘禅。",
        "dynasty": "宋",
        "collection_info": null
    },
    {
        "uuid": "6b3c10f2fb04ac6b6a1fc5517ac9f952",
        "title": "赠张山人",
        "author": "黄裳",
        "content": "极数幽人百尺松，岁寒枝节引清风。\n世途险易抛身外，人事荣枯落掌中。\n药有灵根秋转活，面多和气老犹红。\n行人借问生前事，何事天津久未通。",
        "dynasty": "宋",
        "collection_info": null
    },
    {
        "uuid": "83adfee6c7c089fda02ce28d0c73fdb5",
        "title": "赠传神师",
        "author": "黄裳",
        "content": "阙下游多日，溪边过几春。\n数图人欲活，一笔自如神。\n不写俗中态，漫留云外身。\n丹青如模我，道貌似山人。",
        "dynasty": "宋",
        "collection_info": null
    },
    {
        "uuid": "c30a345b9c9ed37558eff06949ef625c",
        "title": "对菊閒饮",
        "author": "黄裳",
        "content": "良辰惟有菊前杯，十五蟾光已看回。\n白蚁酦醅凉后熟，黄金蓓蕾夜来开。\n休悲往古事何在，且乐去年时復来。\n好是夕阳须管醉，花丛中放玉山颓。",
        "dynasty": "宋",
        "collection_info": null
    },
    {
        "uuid": "efb5dd57f1e6bd8c562e029bb819229f",
        "title": "题南华洞",
        "author": "黄裳",
        "content": "数卷真经学两忘，何须疑蝶更疑庄。\n水云生计不知老，诗酒光阴无限长。\n何处猿声残客梦，有时风信漏天香。\n钟山不愧移文士，信步寻幽到草堂。",
        "dynasty": "宋",
        "collection_info": null
    },
    {
        "uuid": "007471181e446ae09a6eba8d5c721e86",
        "title": "江下山居",
        "author": "黄裳",
        "content": "不卜西湖卜此山，江天方作洞天寒。\n海门有信蓬莱近，丹室无尘宇宙宽。\n一箭昔人曾却浪，五云何日便骖鸾。\n小桥流水通幽径，休向朋宾说内观。",
        "dynasty": "宋",
        "collection_info": null
    },
    {
        "uuid": "16a359b944a269acc57379efe6847739",
        "title": "信步",
        "author": "黄裳",
        "content": "閒适无他事，优游有此身。\n禽鱼窥物性，草木露天真。\n静味祇独觉，幽香还自陈。\n行云难问信，流水莫知因。\n渔父偶相值，笑谈犹及秦。",
        "dynasty": "宋",
        "collection_info": null
    },
    {
        "uuid": "f7504e9ca13505503a5bd4e58176400c",
        "title": "寄梅承事",
        "author": "黄裳",
        "content": "沧浪风绉鸭头波，中有高人养太和。\n怪石换金清兴远，华堂收佛善缘多。\n花街山院青春醉，玉管云笺白雪歌。\n未信閒名羁绊得，试教衫色绿如何。",
        "dynasty": "宋",
        "collection_info": null
    },
    {
        "uuid": "fa787a202299952f9fbe8a7095817db5",
        "title": "东山三题 观莲亭",
        "author": "黄裳",
        "content": "青泥藏化育，红粉看芬芳。\n照水有余态，乘风无限香。\n晚来花独盛，暑后雨声凉。\n不着故不染，走盘珠自忙。",
        "dynasty": "宋",
        "collection_info": null
    },
    {
        "uuid": "40db9e376761f7a4dd1cee725b2a58c5",
        "title": "东山三题 现月亭",
        "author": "黄裳",
        "content": "一月灭私照，万水生余光。\n成道果有性，应物元无方。\n对景妄想断，凭高清夜长。\n超然养源士，岂徒爱潇湘。",
        "dynasty": "宋",
        "collection_info": null
    },
    {
        "uuid": "3cd4a451142953c9fe1441fd240b6164",
        "title": "东山三题 悟桃轩",
        "author": "黄裳",
        "content": "中无城市埃，下有桃溪源。\n灼灼发独见，冥冥从混元。\n俄忽遂出世，喜跃聊开樽。\n且共众人看，迷悟休復论。",
        "dynasty": "宋",
        "collection_info": null
    },
    {
        "uuid": "2d1c119ab99bcda0d510466fd946bef7",
        "title": "简叔文",
        "author": "黄裳",
        "content": "屈指当时宴笑同，已更三十五春风。\n十年忽忽成今古，万事悠悠作色空。\n别后每怀青眼客，坐间俄揖白鬚翁。\n兰亭咫尺归欤好，当悟浮生似转蓬。",
        "dynasty": "宋",
        "collection_info": null
    },
    {
        "uuid": "45c30acc2cf4e1e656ed2ae588507a6b",
        "title": "寄题范氏六桂堂",
        "author": "黄裳",
        "content": "荣到蟾宫父子同，满堂天秀望仙峰。\n六枝已胜燕山桂，八子须攀颍水龙。\n风信动人香远远，月华垂地影重重。\n余芳更有成林日，行见君家万里封。",
        "dynasty": "宋",
        "collection_info": null
    },
    {
        "uuid": "13e54c908757a19359cfb00bd423f400",
        "title": "闻雁",
        "author": "黄裳",
        "content": "露下多时雁未鸣，数声云外此宵征。\n北人书到三秋尽，南国弓閒一字横。\n孤馆有谁惊好梦，平芦何处起寒更。\n想应俎上终须免，宜向方塘寄此生。",
        "dynasty": "宋",
        "collection_info": null
    },
    {
        "uuid": "1dd903c456b6a491cd814539de268a9a",
        "title": "大暑",
        "author": "黄裳",
        "content": "轻轻丝葛汗如蒸，空有云雷未见灵。\n安得此生长不老，岂能今日便忘形。\n谩摇纨扇终嫌倦，欲倒金罍却恐醒。\n赤脚踏冰疑未稳，且寻林下泛清泠。",
        "dynasty": "宋",
        "collection_info": null
    },
    {
        "uuid": "ab3f95c386690b7ac99c86c8baafdbc4",
        "title": "山堂有作",
        "author": "黄裳",
        "content": "烟笼云锁几千年，流俗寻山岂得先。\n一水中分吴越界，四峰前卧汉唐仙。\n閒游东径窥青海，偶往西源翫白莲。\n却省内游还有感，杖藜独立夕阳天。",
        "dynasty": "宋",
        "collection_info": null
    },
    {
        "uuid": "8310b48f7d71805205b8729b2159f332",
        "title": "题爱竹轩",
        "author": "黄裳",
        "content": "北堂人去竹成阴，手泽须看碧玉林。\n清赏昔嫌无一日，孝思今喜有千寻。\n满窗金锁日华永，遍地龙孙春意深。\n寄语婵娟多结实，几时当听凤凰吟。",
        "dynasty": "宋",
        "collection_info": null
    },
    {
        "uuid": "4a149e705a1207fe7f91c92b29e667a0",
        "title": "除夜",
        "author": "黄裳",
        "content": "守岁饮须频，光阴又再春。\n漏移中夜刻，身是去年人。\n天色收残腊，人心息旧尘。\n东风新我意，相得向鸡晨。",
        "dynasty": "宋",
        "collection_info": null
    },
    {
        "uuid": "9aa5e1cd215d2d371599583426e4a4c4",
        "title": "杨立之南归",
        "author": "黄裳",
        "content": "五月双舻偶共行，开怀尤喜暑风清。\n亨途事业心犹壮，细字诗书眼更明。\n家有青山应可乐，首无黄髮未须惊。\n相期一醉无他景，九十西风菊万茎。",
        "dynasty": "宋",
        "collection_info": null
    },
    {
        "uuid": "4adb6e455ce0d3c79eadaf035946eab8",
        "title": "南楼有作呈仲矩舍人",
        "author": "黄裳",
        "content": "莫言风物是穷边，塞北江南此果然。\n苍璧下粘芳草地，垂杨中卧碧塘天。\n人吟夜月波中笛，客醉秋荷雨后筵。\n来候朔音栖处好，梦常扪斗过幽燕。",
        "dynasty": "宋",
        "collection_info": null
    },
    {
        "uuid": "9c05c6b434936ad006224602a2e8fe6e",
        "title": "秋夜",
        "author": "黄裳",
        "content": "百虫将入蛰，一气已归根。\n今古在还去，光阴朝又昏。\n莫随尘衮衮，须悟性存存。\n谁得逍遥趣，南鹏是北鲲。",
        "dynasty": "宋",
        "collection_info": null
    },
    {
        "uuid": "5736ed37b7372c3f9b29ae767ed3beef",
        "title": "送李季益龙图",
        "author": "黄裳",
        "content": "浮游尘世未还元，偶会琳宫两地仙。\n行止义明尝得己，修持仁静可忘年。\n笑谈客去吴无侣，惠爱人来楚有缘。\n公外诗筒当见寄，为乘佳兴益新编。",
        "dynasty": "宋",
        "collection_info": null
    },
    {
        "uuid": "7a634c8399b596fb23a8dac5b68ebe6e",
        "title": "清胜亭",
        "author": "黄裳",
        "content": "灵源来处乱云深，回抱华亭惬我吟。\n窥影冷光天上面，入怀清气水中心。\n桥头月到人携榼，苹末风来客解襟。\n秣马台前聊遣兴，寸阴何惜与登临。",
        "dynasty": "宋",
        "collection_info": null
    },
    {
        "uuid": "8db76556be7f39e77fb2d07f0142ef02",
        "title": "岁暮偶成",
        "author": "黄裳",
        "content": "新旧光阴各自催，分年须折送年梅。\n欢声动地驱傩鼓，厚意迎春献寿杯。\n谁似江山难得老，人怜桃李又重开。\n朱颜未遂花前计，却恨东风抵死来。",
        "dynasty": "宋",
        "collection_info": null
    },
    {
        "uuid": "efd37744cc8572ff1d6843721e578f95",
        "title": "赠致政葛侍郎",
        "author": "黄裳",
        "content": "金带慵腰便退居，高閒吟思满江湖。\n一头黄髮真元老，两郡朱幡更大夫。\n世事荣枯閒似梦，道经舒卷静如愚。\n延平遗爱今犹在，一片棠阴入画图。",
        "dynasty": "宋",
        "collection_info": null
    },
    {
        "uuid": "e1ae871bb81b01d1abbeac17768d8aa6",
        "title": "九日游尧山",
        "author": "黄裳",
        "content": "谁见东巡驻六龙，秋山留与醉吟翁。\n人非物是纷华外，古往今来想望中。\n云日万年兴素节，士民千里闹晴空。\n黄花盈首犹教掺，一笑从他落帽风。",
        "dynasty": "宋",
        "collection_info": null
    },
    {
        "uuid": "7dcb8265a33e1314cb66212437b0d1f0",
        "title": "赠张太保",
        "author": "黄裳",
        "content": "赫赫家声将帅官，仕途宁肯放君閒。\n不妨林下权寻药，未可云中便买山。\n五两轻纶犹系命，满樽清醑且开颜。\n天涯之子谁为乐，何幸相逢一笑间。",
        "dynasty": "宋",
        "collection_info": null
    },
    {
        "uuid": "0110b21f0328a4fad220644bbb64d634",
        "title": "除夜代送倪签判",
        "author": "黄裳",
        "content": "北风吹雪抹潮头，待过东南第一州。\n去客情生来客梦，隔年灯照隔江愁。\n玉皇谪吏行当復，金阙除书即便收。\n言简气清终有用，卧龙山下自难留。",
        "dynasty": "宋",
        "collection_info": null
    },
    {
        "uuid": "5d449aa1b828fa978bad488f5e1abdf1",
        "title": "观游山记感旧寄霍子侔",
        "author": "黄裳",
        "content": "故园别后有余念，旧记重看无限情。\n山倚日中支暑气，水从云外落秋声。\n向前世务心犹壮，忆昔溪居眼自明。\n携手逸民今在否，杯茶谁与话平生。",
        "dynasty": "宋",
        "collection_info": null
    },
    {
        "uuid": "21d5cb3a8600b30381bcd2f9b6bea007",
        "title": "再寄及之  其一",
        "author": "黄裳",
        "content": "眼凌霄汉气横秋，未壮吾年似白头。\n病态问人皆笑老，壮图何处始知休。\n还因往事悲今事，难得新游比旧游。\n霅水越溪风信好，尺书多幸屡相投。",
        "dynasty": "宋",
        "collection_info": null
    },
    {
        "uuid": "84de04d65268ae5c9efd4b83fb5cbd0c",
        "title": "再寄及之  其二",
        "author": "黄裳",
        "content": "别后新寒有劲风，不亲谈笑转乖慵。\n一行塞雁来多日，万里乡书得几封。\n閒忆兰陵还自笑，愿游苕水更相从。\n与君疏阔谁堪爱，阅古堂前树树松。",
        "dynasty": "宋",
        "collection_info": null
    },
    {
        "uuid": "d5dd0127f81ea521fee393230f991061",
        "title": "会友人饮",
        "author": "黄裳",
        "content": "曾共萤窗得夜光，别来声问在周行。\n未摇丹管酬诗史，且遣青娥丐乐章。\n巧笑莫嫌留客数，幽怀须信到官忙。\n樽前邂逅知多少，更对春风舞一场。",
        "dynasty": "宋",
        "collection_info": null
    },
    {
        "uuid": "871d507f40fafbc27800687b0d152d8d",
        "title": "送方子元赴固始",
        "author": "黄裳",
        "content": "九卿遗俗各寻宗，君自南来喜更浓。\n无类已闻诗礼教，有行还守子男封。\n胸中道在何嫌酒，弦上声清只爱松。\n行听老农无一累，晓炊如玉稻新舂。",
        "dynasty": "宋",
        "collection_info": null
    },
    {
        "uuid": "27348debb5e971319ddcebde988eda82",
        "title": "送林君锡宣德",
        "author": "黄裳",
        "content": "最喜君来写我忧，羣情忙处独抽头。\n功名机会须时可，诗酒光阴属自由。\n醉度九秋江上舫，食游双筯海边州。\n两年官满休瞻望，且与磨铅了校雠。",
        "dynasty": "宋",
        "collection_info": null
    },
    {
        "uuid": "0bf0c4e782abb92a59e60c46ba23ddc6",
        "title": "送仲时南归",
        "author": "黄裳",
        "content": "壮志九年人事足，奇书千卷客囊空。\n穷通自在身谋外，取舍谁堪士论中。\n休叹盐车千里骥，且夸天汉一帆风。\n忙拖双履云边兴，更与何人作醉翁。",
        "dynasty": "宋",
        "collection_info": null
    },
    {
        "uuid": "6a7d3b48a03d2ae81f9051414541d502",
        "title": "与子侔始会于常学后为礼部同官感旧",
        "author": "黄裳",
        "content": "始观文彩慕声名，三十余年梦可惊。\n真幻自从窥至理，是非谁復较浮荣。\n别来方策迷情断，老去园林逸思生。\n叙旧幽轩时一笑，更宜茶鼎作蝇声。",
        "dynasty": "宋",
        "collection_info": null
    },
    {
        "uuid": "384a2e653e8a54790e74309e3c39cf81",
        "title": "灵壁游张学士园",
        "author": "黄裳",
        "content": "休说行行且与吟，道山官职旧园林。\n石疑六丑默难问，竹类七贤閒可寻。\n翠引宾朋三径远，寒生涯涧一池深。\n隋河堤上人空老，谁为兰皋惜寸阴。",
        "dynasty": "宋",
        "collection_info": null
    },
    {
        "uuid": "b89a5a78912b19831843e23f137c4fd1",
        "title": "谢人示诗集",
        "author": "黄裳",
        "content": "骚雅先生得古风，恨无吟侣忽相逢。\n欲陪大巧搜春景，已贾长毫插笔锋。\n花下比声歌帝力，醉中联句颂花容。\n斐然小子多诗癖，时遣青衣寄一封。",
        "dynasty": "宋",
        "collection_info": null
    },
    {
        "uuid": "885ead822a7fd41c2b809af915a87c19",
        "title": "寄陈充道",
        "author": "黄裳",
        "content": "性纔圆了便相逢，对面还如一镜中。\n共取醉时聊遣兴，两忘言处却归空。\n纷纷绿髮何妨白，扰扰黄尘谩自红。\n松竹满林先我去，笑谈谁起坐间风。",
        "dynasty": "宋",
        "collection_info": null
    },
    {
        "uuid": "d78dcafd2af57463733b49d20833c035",
        "title": "颐堂",
        "author": "黄裳",
        "content": "晚年尘事少，閒境道情多。\n汗简知千古，灵龟见一毫。\n更寻何处乐，休讼此生劳。\n名利虽然好，谁瞻数仞高。",
        "dynasty": "宋",
        "collection_info": null
    },
    {
        "uuid": "dbeccf8e0149bd4176d3ef392d635ef8",
        "title": "送郑少府延平教授",
        "author": "黄裳",
        "content": "上舍声华太学生，青衫从我薛齐城。\n神仙官职去期远，诗礼门庭归思清。\n山展旌旗秋可乐，剑驱风雨夜休惊。\n故乡梦想今犹在，此景何年慰此情。",
        "dynasty": "宋",
        "collection_info": null
    },
    {
        "uuid": "74c39748e5a8503af898759e84eacba5",
        "title": "长乐閒赋  其一",
        "author": "黄裳",
        "content": "行尽溪山到海边，合沙门外见平田。\n潭潭清世元侯宅，杳杳真人小洞天。\n万户管弦春卖酒，三山钟鼓晓参禅。\n旌旄纔上南台路，方记诗篇落在先。",
        "dynasty": "宋",
        "collection_info": null
    },
    {
        "uuid": "7f0248a049a35c0f75da22e2ff3b0149",
        "title": "长乐閒赋  其二",
        "author": "黄裳",
        "content": "二百余人领此州，去思谁更有碑楼。\n浮名浮利果何在，潮去潮来空自流。\n照万事时惟是道，赏三山处最宜秋。\n使君籍上寻同姓，只许旌旄独自游。",
        "dynasty": "宋",
        "collection_info": null
    },
    {
        "uuid": "5e342fbbc7871999fcff4c765e4f6afe",
        "title": "长乐閒赋  其三",
        "author": "黄裳",
        "content": "越王峰下小棠深，秋入三山未暇寻。\n两造盈庭真与僞，紫玄堂上本无心。",
        "dynasty": "宋",
        "collection_info": null
    },
    {
        "uuid": "d00bfe096b8cdd0eae2b3344dce7cd63",
        "title": "长乐閒赋  其四",
        "author": "黄裳",
        "content": "七楼遥直钓龙台，榕曳横枝庇两阶。\n好是四州南下水，却随潮信入城来。",
        "dynasty": "宋",
        "collection_info": null
    },
    {
        "uuid": "f6f8fd0bcce89868577a03d52a5a0625",
        "title": "长乐閒赋  其五",
        "author": "黄裳",
        "content": "五十年前梦此游，已云持节岂能休。\n悠悠封域连东海，浩浩朝宗接上州。\n五季侯王时事古，九还仙子洞天秋。\n閒行嫌被朱衣觉，密往西堂独倚楼。",
        "dynasty": "宋",
        "collection_info": null
    },
    {
        "uuid": "e533de883000bc1c31c885303be25993",
        "title": "长乐閒赋  其六",
        "author": "黄裳",
        "content": "地傃东南一角垂，百川梦处势随堤。\n满帆风力人航海，七日游吴尚说迟。",
        "dynasty": "宋",
        "collection_info": null
    },
    {
        "uuid": "7b2d014d23f655d8d4abd377adde7d55",
        "title": "长乐閒赋  其七",
        "author": "黄裳",
        "content": "旁统七州连帅府，中分三壤属僧家。\n荔枝独作闽山秀，宜与龙团一处夸。",
        "dynasty": "宋",
        "collection_info": null
    },
    {
        "uuid": "58587c2780ff1fdddd1b32a19c6624a1",
        "title": "长乐閒赋  其八",
        "author": "黄裳",
        "content": "岁华犹暖山藏翠，客起还留海献鲜。\n风雅可怜元太守，一生魂梦已茫然。",
        "dynasty": "宋",
        "collection_info": null
    },
    {
        "uuid": "93ee21a9865c0cee9aa8388643fb4e09",
        "title": "长乐閒赋  其九",
        "author": "黄裳",
        "content": "方壶圆峤飞来处，北越南番望断时。\n莫道长安天样远，一轮初上已先知。",
        "dynasty": "宋",
        "collection_info": null
    },
    {
        "uuid": "7dcd70f74e442756ca82d52a8dd3a626",
        "title": "长乐閒赋  其一○",
        "author": "黄裳",
        "content": "周回禅剎望严城，云弄遥岑一寸青。\n眼在簿书心在道，何妨寻我到山亭。",
        "dynasty": "宋",
        "collection_info": null
    },
    {
        "uuid": "4411db50fe4008a5580fb94feee0bdc0",
        "title": "秋日有感",
        "author": "黄裳",
        "content": "清生明爽静生悲，羣动相将却入机。\n物向本根成既老，雁知时节去还归。\n山人邀饮酒初熟，渔叟献鲜鲈正肥。\n莫管世情都扫尽，閒来林下看秋辉。",
        "dynasty": "宋",
        "collection_info": null
    },
    {
        "uuid": "bba397947415b16eb8c9fd850e39d606",
        "title": "和寄麻城饶令",
        "author": "黄裳",
        "content": "应向公余饱看山，弦歌安用智閒閒。\n有为百里人同乐，无累三神我独閒。\n虽隔春风长在想，尚期嘉什屡蒙颁。\n近来与物低昂少，多是聪明落静关。",
        "dynasty": "宋",
        "collection_info": null
    },
    {
        "uuid": "b23259182bf56cd654019611eedc42d9",
        "title": "白莲阁",
        "author": "黄裳",
        "content": "白莲池上阁峥嵘，万朵西风满社清。\n已寓涟漪呈皓质，何妨污潦得浮生。\n罗抨翠盖秋阳盛，玉琢香腮晓鑑明。\n空色从来无辨处，此诗非独为花成。",
        "dynasty": "宋",
        "collection_info": null
    },
    {
        "uuid": "e22ea9b79404f5f21c92fd353602ee4f",
        "title": "寄题明舍",
        "author": "黄裳",
        "content": "明舍义方立，深宫文艺成。\n诗书盈箧重，金玉满堂轻。\n天汉一枝峻，秋风双桂荣。\n羡君能自乐，在处有蓬瀛。",
        "dynasty": "宋",
        "collection_info": null
    },
    {
        "uuid": "8757b74a94d04344b06e56431315cac3",
        "title": "藤杖",
        "author": "黄裳",
        "content": "一枝能独立，三径漫相随。\n閒逐人行止，先知路险夷。\n倚凭吟望久，将饮醉归迟。\n携到遥林下，尤宜倒接䍦。",
        "dynasty": "宋",
        "collection_info": null
    },
    {
        "uuid": "173102182367421810ed26810d994d2f",
        "title": "寄萧思远",
        "author": "黄裳",
        "content": "自能腾踏到天衢，少壮为龙卷未舒。\n案上不留生熟事，箧中偏有古今书。\n高吟应惬新移命，幽梦还寻旧隠居。\n须道守官谁似我，长来湖上得清虚。",
        "dynasty": "宋",
        "collection_info": null
    },
    {
        "uuid": "67738973d81f3b872717a2f5a2bf73b1",
        "title": "寄湖江二十四叔",
        "author": "黄裳",
        "content": "小宗纔废各西东，怀想湖江梦寐中。\n受祖生涯君独异，起家身计我谁同。\n客游何事千山远，族燕还悲一位空。\n期约明年来侍侧，青衫满满桂花风。",
        "dynasty": "宋",
        "collection_info": null
    },
    {
        "uuid": "b208de3228d64ff388c2078b9d284bd7",
        "title": "表海亭",
        "author": "黄裳",
        "content": "大老悠悠不嗣音，高风难向望中寻。\n三千宾客空离合，十二山河自古今。\n北户人归云洞远，东方春入牡丹深。\n两辞遣兴无他好，只有閒来醉与吟。",
        "dynasty": "宋",
        "collection_info": null
    },
    {
        "uuid": "78972fdc71d9d5ef10e587ba0a85106e",
        "title": "社日游云门山",
        "author": "黄裳",
        "content": "不须扶我自登山，脚力能胜十八盘。\n一字雁低头上过，两城人细掌中看。\n虽知北户缘尤在，却笑南柯梦未阑。\n忽见归云应是信，满襟先得洞天寒。",
        "dynasty": "宋",
        "collection_info": null
    },
    {
        "uuid": "355d390bedf6588a583601ee5c9556db",
        "title": "次泠风阁之韵  其一",
        "author": "黄裳",
        "content": "九龙峰下阁横秋，世上纤尘不可留。\n清伴夜蟾留醉客，细吹时雨走归舟。\n天南从此载鹏往，山北与谁乘鹤游。\n已是逍遥何所待，上人高卧见蓬丘。",
        "dynasty": "宋",
        "collection_info": null
    },
    {
        "uuid": "346ef1bef16b00efbd13338325081e6a",
        "title": "次泠风阁之韵  其二",
        "author": "黄裳",
        "content": "能御泠风入九秋，岂愁光景去难留。\n翠摇竹影落猿峤，清递笛声来鹭洲。\n两腋独乘卢椀兴，满襟谁作楚台游。\n须知大块生微意，岂俟云边虎啸丘。",
        "dynasty": "宋",
        "collection_info": null
    },
    {
        "uuid": "94ee27097c22de020093bdd0d089167f",
        "title": "寄题澄虚阁",
        "author": "黄裳",
        "content": "栏槛天都近，池塘水鑑平。\n微风晴后寂，孤月夜来清。\n大象莫能破，纤尘何处生。\n湘灵谁为感，一曲谩分明。",
        "dynasty": "宋",
        "collection_info": null
    },
    {
        "uuid": "dcdeb1a1f7c87693e8c389aeace4d881",
        "title": "赠致政王朝奉",
        "author": "黄裳",
        "content": "得老归来已几年，水云深处洞中天。\n有身且睡三竿日，无物应看一指禅。\n松竹亭台閒信步，乡闾樽俎谩随缘。\n此生离合谁能定，只见龙潭尚宛然。",
        "dynasty": "宋",
        "collection_info": null
    },
    {
        "uuid": "bcc908a4ae5c8707c136dd2b2084a1bc",
        "title": "次张秘校昔日同游僧舍",
        "author": "黄裳",
        "content": "过去光阴有胜游，翠微深处更乘秋。\n偶寻得石坐云坐，莫问作官休未休。\n世揉道情尘扰扰，云藏诗壁岁悠悠。\n山僧看了须重看，且碧双眸便转头。",
        "dynasty": "宋",
        "collection_info": null
    },
    {
        "uuid": "9b896d111fad9e34e2ff56a9be485097",
        "title": "和李学士试院感秋二首  其一",
        "author": "黄裳",
        "content": "遽往偶相聚，下帘人事稀。\n感秋那听雨，闻杵屡催衣。\n得丧多士梦，行藏羣雁飞。\n黄花期野老，须插满头归。",
        "dynasty": "宋",
        "collection_info": null
    },
    {
        "uuid": "8ac006ee5489991b8c67d6f208398067",
        "title": "和李学士试院感秋二首  其二",
        "author": "黄裳",
        "content": "荒庭初得雨，幽点失凋梧。\n滞思舒千卷，高吟想五湖。\n蛩声生翠幄，酒力借微躯。\n袭蹈贻文病，犹难望汉儒。",
        "dynasty": "宋",
        "collection_info": null
    },
    {
        "uuid": "eb2e0d94b9657a55d4ed3e020f2f87d3",
        "title": "送刘教授",
        "author": "黄裳",
        "content": "升沈相识十三秋，新故如麻一转头。\n久款游从来北阙，遽闻风教入东州。\n自驱矛盾趋中说，谁拥鸾旗翫半流。\n十日菊花犹可醉，多情应且击扁舟。",
        "dynasty": "宋",
        "collection_info": null
    },
    {
        "uuid": "322d110c023311936b9a762d94b9e161",
        "title": "平岚亭",
        "author": "黄裳",
        "content": "平岚亭寄半天身，閒向栏干独倚频。\n往事有怀谁共笑，归云无意自相亲。\n神仙窟宅幽明境，花木园林上下春。\n斗绝一台疑是此，不须低首看红尘。",
        "dynasty": "宋",
        "collection_info": null
    },
    {
        "uuid": "b0b57c54fffbaf53c08075d317f22d85",
        "title": "湖上",
        "author": "黄裳",
        "content": "一家风景洞天清，不愧东南第一名。\n春入桃源花未落，秋归湘浦月初生。\n便捐世事劬劬到，且置篮舆缓缓行。\n随分堪观无可辨，水光山色竞相迎。",
        "dynasty": "宋",
        "collection_info": null
    },
    {
        "uuid": "78849b4f0c15fa19e25c976512ac69fb",
        "title": "会江晦叔游湖山",
        "author": "黄裳",
        "content": "相随山水裏徘徊，兴未阑时慎勿催。\n草草行厨随步去，匆匆渔艇趁船来。\n每逢佳景还含思，偶造幽轩更把杯。\n况是同归无世味，何须旁立有莲腮。\n荻湾桃坞犹留客，不觉银瓶又耻罍。",
        "dynasty": "宋",
        "collection_info": null
    },
    {
        "uuid": "e9b82e80b2801cda6fe49b6658331dd4",
        "title": "送昇师行",
        "author": "黄裳",
        "content": "得道无余事，游方有几年。\n如何超幻境，谁与付真筌。\n初祖昔曾诀，赵州今已仙。\n进修方且学，拂荡未须传。\n归去南山好，休休更说禅。",
        "dynasty": "宋",
        "collection_info": null
    },
    {
        "uuid": "6c14f24b1199b4964db795fa07a29422",
        "title": "留题西禅寺",
        "author": "黄裳",
        "content": "谁是怡山不灭仙，定光来应此方缘。\n龙骧凤翥三宗字，狮吼雷鸣六祖禅。\n鱼佩独垂聊徇世，藕丝相感为开天。\n自从日月归真后，衣法何人已得传。",
        "dynasty": "宋",
        "collection_info": null
    },
    {
        "uuid": "c43a1550b3b329e60b13fe2b3a1e295a",
        "title": "题乡老堂",
        "author": "黄裳",
        "content": "未到中年便挂冠，一乡三老北溪寒。\n废兴有命知尤早，去住无心遇更难。\n轻物想能閒似梦，爱山应是好如官。\n莫言林下何曾见，待向图中画与看。",
        "dynasty": "宋",
        "collection_info": null
    },
    {
        "uuid": "e3883d8c8d56fdce02a9b3cd141bd212",
        "title": "次赵彦思东湖见寄",
        "author": "黄裳",
        "content": "为爱江湖梦也寻，有泉来处乱云深。\n凿开澄澈是天界，激起潺湲非世音。\n鸿雁渚幽山两足，芙蓉堂冷水中心。\n花时月夜扁舟兴，相约公余一醉吟。",
        "dynasty": "宋",
        "collection_info": null
    },
    {
        "uuid": "7d5489c6b13d29fce6ed3e88ef6e3d1a",
        "title": "和范宏甫",
        "author": "黄裳",
        "content": "不于场屋便横行，安用诗书寄此生。\n万里一飞虽有志，十年三战未成名。\n风霜已是知秋栢，雷雨何妨借海鲸。\n自愧壮图犹未效，几时樽酒与君评。",
        "dynasty": "宋",
        "collection_info": null
    },
    {
        "uuid": "c335965c10e3313bd60ee94733b2514d",
        "title": "喜张公实至",
        "author": "黄裳",
        "content": "纔踰闽岭转悠悠，所属相逢梦未休。\n逸兴起君桑梓国，多情寻我帝王州。\n且看文物新朝事，更话溪山旧酒楼。\n会合此生能几度，一樽长泻菊花秋。",
        "dynasty": "宋",
        "collection_info": null
    },
    {
        "uuid": "a798e58bde6c9148cfbef9340071c9e5",
        "title": "方祖仁都门阻雨",
        "author": "黄裳",
        "content": "未蒙官放此身休，空恨茶园失旧游。\n将谓天边鸿共发，岂知门外雨相留。\n一襟凉过人归室，万朵香残菊送秋。\n兄弟急难君有义，白衣东下更何尤。",
        "dynasty": "宋",
        "collection_info": null
    },
    {
        "uuid": "6cc4243a40fbaf55c5e507a43041bae3",
        "title": "桐庐会景亭二首  其一",
        "author": "黄裳",
        "content": "物华才思两无穷，来倚栏干万累空。\n今古坐间山远近，悲欢潮后客西东。\n樵楼上下夕阳外，渔网高低烟雨中。\n想见飞昇人只在，留题当识紫玄翁。",
        "dynasty": "宋",
        "collection_info": null
    },
    {
        "uuid": "10a277027366aebbfd987cce18c159d9",
        "title": "桐庐会景亭二首  其二",
        "author": "黄裳",
        "content": "舟楫会通处，阴阳明晦时。\n四并归善政，万象入新诗。\n地胜得仙久，水遥归鹭迟。\n为看滕阁记，将赋此尤宜。",
        "dynasty": "宋",
        "collection_info": null
    },
    {
        "uuid": "e3628e5e5983213db891b64d5f2aa4cd",
        "title": "送王道观录事",
        "author": "黄裳",
        "content": "一府观风郡督邮，试看鹰隼在高秋。\n黄花对酌新离别，白雪难思旧唱酬。\n尘绪案头来扰扰，银河天上去悠悠。\n碧罗琢砚初离水，勤写瑰奇度阻修。",
        "dynasty": "宋",
        "collection_info": null
    },
    {
        "uuid": "c05d8921c6814163b021cdbf1c99a3e8",
        "title": "贻刘先生",
        "author": "黄裳",
        "content": "势利交游聚与分，会真堂上合离羣。\n形骸外索难为侣，风义中寻偶得君。\n水鑑秋来宜泛月，桃源花后且穿云。\n此生已是龙山客，高论相过我欲闻。",
        "dynasty": "宋",
        "collection_info": null
    },
    {
        "uuid": "f3583bfc31d299bc212cbeb42935f7f1",
        "title": "题望远楼",
        "author": "黄裳",
        "content": "雕栏身有限，芳草意无穷。\n望尽天垂地，吟余色入空。\n锋铓千里岫，羽翼半天风。\n万象回头了，骈明亦梦中。",
        "dynasty": "宋",
        "collection_info": null
    },
    {
        "uuid": "70495a2b5253de8085b76058b8b6cc25",
        "title": "寄陈邵老  其一",
        "author": "黄裳",
        "content": "南来安不裂新题，万里悠悠十载睽。\n一别每怀君海角，两除应笑我朝齑。\n是非莫讶时方转，荣辱须惊物未齐。\n故旧九仙山下客，想曾携手泛三溪。",
        "dynasty": "宋",
        "collection_info": null
    },
    {
        "uuid": "d5e5005ce76eded2379f1091d78cb183",
        "title": "寄陈邵老  其二",
        "author": "黄裳",
        "content": "几度为书却便休，疏慵于我更如雠。\n两忘有道何须问，相责无情我合羞。\n屡感客尘新事变，难寻陵谷旧时游。\n为亲归去亲犹健，只此浮生已解忧。",
        "dynasty": "宋",
        "collection_info": null
    },
    {
        "uuid": "38fd97809cfde3d67fa274d5b40aae4c",
        "title": "次邦彦节推见寄  其一",
        "author": "黄裳",
        "content": "十年讥笑为谁妨，洒落思君酒瓮旁。\n晓殿虽争多士捷，夜窗还对短檠光。\n静怜春草开三径，冷怪朝齑引五浆。\n且喜相逢头尚黑，江湖休更起怀乡。",
        "dynasty": "宋",
        "collection_info": null
    },
    {
        "uuid": "46e25991efac834512a7a4cf26e342d8",
        "title": "次邦彦节推见寄  其二",
        "author": "黄裳",
        "content": "淮上相逢得胜游，水边乡落水边洲。\n每怜酒旆能留客，长恐秋风便解舟。\n十载穷通重把手，两朝今古一迴头。\n金明且看春波绿，共我忘机子与鸥。",
        "dynasty": "宋",
        "collection_info": null
    },
    {
        "uuid": "0d08fec2b4b23a545aa30a48e6bdbb7b",
        "title": "寄简能",
        "author": "黄裳",
        "content": "形迹分飞有道同，五年声问不须通。\n侍亲官上应尤乐，得子年来想更聪。\n相对忽因山入梦，自窥还爱璧涵空。\n公余谁伴溪南话，七椀浮云两腋风。",
        "dynasty": "宋",
        "collection_info": null
    },
    {
        "uuid": "3a09ba9416032befdeb6298de6bc1284",
        "title": "榴花洞",
        "author": "黄裳",
        "content": "莲社是非外，洞天空色中。\n一枝樵客梦，两腋石门风。\n鹿径踪何在，榴花信可通。\n此缘当邂逅，来接紫玄翁。",
        "dynasty": "宋",
        "collection_info": null
    },
    {
        "uuid": "c8055550cd196d87420eeee25df65f0a",
        "title": "访曾君施不值",
        "author": "黄裳",
        "content": "有怀高论已经年，不落中间与两边。\n世路几人机寂寂，春风何处骑翩翩。\n四声险韵应寻句，一炷清香想看禅。\n我更欲劳三吐哺，周公今付伯禽贤。",
        "dynasty": "宋",
        "collection_info": null
    },
    {
        "uuid": "5203402b2b738fd2c4c493347ebddfdf",
        "title": "送李奉议",
        "author": "黄裳",
        "content": "更去乡关作子男，得贤当美大夫监。\n暑中雨过乘清洛，公外云开看绿岩。\n遂失故人须举酒，纔闻佳境便收帆。\n春晖已报君无愧，一表遗文敕两缄。",
        "dynasty": "宋",
        "collection_info": null
    },
    {
        "uuid": "96835d11384893a520ef80dac357e1f6",
        "title": "贻冲和子",
        "author": "黄裳",
        "content": "想见高风梦已飞，无心中有道心微。\n此生独断来修养，何处相逢得指归。\n融结几人知火候，斡旋惟子识天机。\n松庵欲对禅床坐，莫问朝曦与夕晖。",
        "dynasty": "宋",
        "collection_info": null
    },
    {
        "uuid": "9856af976bacd3f482c7f8fd17657d91",
        "title": "阴阳",
        "author": "黄裳",
        "content": "阴阳无意本由人，祸福皆缘幻与真。\n悟即离伦兼度世，迷须倾国更亡身。\n智愚莫晓气随数，老少合惊秋復春。\n有物混成如了得，却教真幻两通神。",
        "dynasty": "宋",
        "collection_info": null
    },
    {
        "uuid": "233c30fbb15cedfaadc327e9efc77243",
        "title": "游洞霄简陈伯修",
        "author": "黄裳",
        "content": "异香来自洞中春，王屋华阳密作邻。\n宛转白云离紫府，参差青锁断红尘。\n若无天柱难留许，惟有桃花解笑秦。\n我得此官应是分，欲从何处更寻真。",
        "dynasty": "宋",
        "collection_info": null
    },
    {
        "uuid": "c21e56fa04d1cc0b85df82ccefecb5b8",
        "title": "考试军器所和敦礼兵部见示之什",
        "author": "黄裳",
        "content": "梦中宣使至，天上敕书开。\n去骑遵西野，回眸失北槐。\n利名何日了，儒法几回来。\n丹管诛邪说，重帷截乱埃。\n簿书稀见影，典策冗成堆。\n仰望门虽峻，旁求网已恢。\n幽题胸胆破，雄敌剑锋摧。\n狂欲劳弹铗，轻投慎报瑰。\n侯中谁破的，营下各衔枚。\n含蓄飞香翰，搜寻遶翠苔。\n自非衡鑑手，谁是栋梁材。\n累外灰心火，閒中卧鼻雷。\n相投归邂逅，共乐入调诙。\n寥廓丧尔界，勤劳忘彼嵬。\n家音催转历，厅议款衔杯。\n殊品酬三刖，游辞荐一咍。\n无形嗤字号，有秩喜罇罍。\n壁角蚊初动，天南暑已回。\n不惭居屋漏，却厌面墙隈。\n凉满亭亭扇，香余餠餠灰。\n几时当命驾，此兴可登台。\n清浪风归袖，红鳞酒入腮。\n莫随人俯仰，且共月徘徊。\n既事当如约，分襟便可催。\n棘闱人散后，谁赋北山莱。",
        "dynasty": "宋",
        "collection_info": null
    },
    {
        "uuid": "3b0f97783e47e2c5911a0f8dc46b25b2",
        "title": "偕王道观雪中联句  其一",
        "author": "黄裳",
        "content": "瑞意纔含蓄，轻花即翦裁。\n清寒穿箔去，丰兆破烟来。",
        "dynasty": "宋",
        "collection_info": null
    },
    {
        "uuid": "111b1f92340ae9d6ec889c12d0622548",
        "title": "偕王道观雪中联句  其二",
        "author": "黄裳",
        "content": "密霰俄传信，痴云预作媒。\n瑶池方潋滟，玉凤更毰毸。",
        "dynasty": "宋",
        "collection_info": null
    },
    {
        "uuid": "1ae30dad4849216d6135bcf76d8e59a6",
        "title": "偕王道观雪中联句  其三",
        "author": "黄裳",
        "content": "思见怜初洒，忧消喜渐堆。\n惜明聊自拟，惊密偶同欵。",
        "dynasty": "宋",
        "collection_info": null
    },
    {
        "uuid": "08b14bfe2fbac77d296133ac9e290d26",
        "title": "偕王道观雪中联句  其四",
        "author": "黄裳",
        "content": "片片榆飘荚，纍纍蚌剖胎。\n遽将天晓报，频把岁华催。",
        "dynasty": "宋",
        "collection_info": null
    },
    {
        "uuid": "5f20edb23c8f085542871654c1361ded",
        "title": "偕王道观雪中联句  其五",
        "author": "黄裳",
        "content": "有景荣千巘，无私瑞九垓。\n水精排瓦砾，天库委琼瑰。",
        "dynasty": "宋",
        "collection_info": null
    },
    {
        "uuid": "63db2e70a11c588f98f2e6cf19da6b16",
        "title": "偕王道观雪中联句  其六",
        "author": "黄裳",
        "content": "就下深趋坎，凭高杪寄桅。\n四垂纔密密，一望已皑皑。",
        "dynasty": "宋",
        "collection_info": null
    },
    {
        "uuid": "1c2fed0b3d2b7f01bda7ba9ebd493ba5",
        "title": "偕王道观雪中联句  其七",
        "author": "黄裳",
        "content": "瀑布斗直泻，仙葩谁碎挼。\n风前鹅毳落，秋后海潮回。",
        "dynasty": "宋",
        "collection_info": null
    },
    {
        "uuid": "55342cef82789b49a88a2637becad22d",
        "title": "偕王道观雪中联句  其八",
        "author": "黄裳",
        "content": "砻转扬轻矿，筛旋迸细粞。\n纹波翻太液，缟练遶蓬莱。",
        "dynasty": "宋",
        "collection_info": null
    },
    {
        "uuid": "83c66817b66a320ee83705ac03efec01",
        "title": "偕王道观雪中联句  其九",
        "author": "黄裳",
        "content": "泛泛冰壶动，漫漫宝鑑开。\n柳条新弄絮，律管乍飞灰。",
        "dynasty": "宋",
        "collection_info": null
    },
    {
        "uuid": "5904fe7daaa341976305c3a8fb467fbe",
        "title": "偕王道观雪中联句  其一○",
        "author": "黄裳",
        "content": "照耀行人氅，光华钓叟台。\n书帷争白日，秋色改黄槐。",
        "dynasty": "宋",
        "collection_info": null
    },
    {
        "uuid": "3c2337222ade83b6a13e15257d35bbbe",
        "title": "偕王道观雪中联句  其一一",
        "author": "黄裳",
        "content": "比洁须延月，闻香不掩梅。\n载涂人艮趾，入领我咸脢。",
        "dynasty": "宋",
        "collection_info": null
    },
    {
        "uuid": "12fa35a8d1e1c96894fb4941b7ee5e84",
        "title": "偕王道观雪中联句  其一二",
        "author": "黄裳",
        "content": "封锁烟尝卫，飞扬露可陪。\n厚将平地堑，高欲峻堂陔。",
        "dynasty": "宋",
        "collection_info": null
    },
    {
        "uuid": "6ede394b0021d66cf0619e305d7df6de",
        "title": "偕王道观雪中联句  其一三",
        "author": "黄裳",
        "content": "特应三冬令，宁伤万物胚。\n秦蛇伸瓦陇，卞璞暴山峐。",
        "dynasty": "宋",
        "collection_info": null
    },
    {
        "uuid": "6304c4e78182181e3c19e98f535af5f4",
        "title": "偕王道观雪中联句  其一四",
        "author": "黄裳",
        "content": "始恐佛氏讲，天花何徘徊。\n终疑宓妃至，仙肌何奇侅。",
        "dynasty": "宋",
        "collection_info": null
    },
    {
        "uuid": "e9fb031671561beeed7d3f17cf50ea51",
        "title": "偕王道观雪中联句  其一五",
        "author": "黄裳",
        "content": "砌铺砧上练，池泛瓮中醅。\n丰满莫见睍，优閒休及隤。\n遗圆还得璧，临翠忽亡苔。\n弄巧俄颠漩，争狂忽遡洄。",
        "dynasty": "宋",
        "collection_info": null
    },
    {
        "uuid": "a76c9f18b68cc03e2a1da3b275ddbd0c",
        "title": "偕王道观雪中联句  其一六",
        "author": "黄裳",
        "content": "空中逢汗漫，望外见崔嵬。\n艷态非因饰，虚根岂可栽。\n先崇逢壠断，后化得墙隈。\n欢贺纷耕叟，欣拏乱戏孩。",
        "dynasty": "宋",
        "collection_info": null
    },
    {
        "uuid": "ab1ad95ea647c22b2328fc6776dba3cf",
        "title": "偕王道观雪中联句  其一七",
        "author": "黄裳",
        "content": "应迷天上鹤，犹压地中雷。\n商色皎且盛，郢歌清更哀。\n檐澌悬剑戟，庭块列杓魁。\n对老凌华髮，迎春濯旧埃。",
        "dynasty": "宋",
        "collection_info": null
    },
    {
        "uuid": "c8225c8c78b61381ba4fe59098ec5364",
        "title": "偕王道观雪中联句  其一八",
        "author": "黄裳",
        "content": "盛疑星汉泻，高恐玉山颓。\n江水聊添涨，春根却忌培。\n渔汀埋舸缆，猎野陷卢镅。\n覆盖污为洁，消磨厉作灾。",
        "dynasty": "宋",
        "collection_info": null
    },
    {
        "uuid": "d0e8aebea1b62de0eab6ade206a79ede",
        "title": "偕王道观雪中联句  其一九",
        "author": "黄裳",
        "content": "栖寒禽惴栗，步滑马虺尵。\n富国寒银溢，笼鹏素网恢。\n漫郊频去牧，□穴怆归𧳟。\n户湿知风送，轩鸣想竹摧。",
        "dynasty": "宋",
        "collection_info": null
    },
    {
        "uuid": "bbc338f75a55e0da654a3326f99328c1",
        "title": "偕王道观雪中联句  其二○",
        "author": "黄裳",
        "content": "密匀瓯渍液，丹映槛凝衃。\n照岁何妨积，侵阶慎勿推。",
        "dynasty": "宋",
        "collection_info": null
    },
    {
        "uuid": "fb6aefe8e229a6235c7f938020ae2530",
        "title": "偕王道观雪中联句  其二一",
        "author": "黄裳",
        "content": "书窗辉竹简，诗笔冻松煤。\n煎煮供茶鼎，收藏厕酒罍。",
        "dynasty": "宋",
        "collection_info": null
    },
    {
        "uuid": "802adb6dd32f05b26e74b3e99afdf491",
        "title": "偕王道观雪中联句  其二二",
        "author": "黄裳",
        "content": "拟毡安可卷，欲器不禁锤。\n俯拾甘頳手，昂窥任扑腮。",
        "dynasty": "宋",
        "collection_info": null
    },
    {
        "uuid": "b2271c1be5959bc82dc38d6fb56d2ad0",
        "title": "偕王道观雪中联句  其二三",
        "author": "黄裳",
        "content": "误鸡忙下杙，趣雉不须䍙。\n翫久清成兴，吞多冷失咍。",
        "dynasty": "宋",
        "collection_info": null
    },
    {
        "uuid": "aad7b44ba5c003b8b3a5ac9dc82f33cf",
        "title": "偕王道观雪中联句  其二四",
        "author": "黄裳",
        "content": "脂肤堪奬与，墨面可讥诙。\n盐散徒云尔，心虚可比哉。",
        "dynasty": "宋",
        "collection_info": null
    },
    {
        "uuid": "937d84813138e9d3d0a03aba2ab2c9dc",
        "title": "偕王道观雪中联句  其二五",
        "author": "黄裳",
        "content": "助清还啜茗，胜冷屡衔杯。\n辨味凭茶陆，登高惬赋枚。\n袁门清梦未，梁苑胜游纔。\n船去须寻戴，诗成盖献裴。\n光余应可借，□大固难猜。",
        "dynasty": "宋",
        "collection_info": null
    },
    {
        "uuid": "7c29879b9b0d7217fe2f97a85d2fbd5f",
        "title": "徐州游崇宁",
        "author": "黄裳",
        "content": "得官来自洞中天，閒向桑间戏问禅。\n已为命机根玉箓，曾将心印祖金仙。\n懒看小吏呈朝报，喜听高人说世缘。\n一物也无参底事，纷纷谁可付真筌。",
        "dynasty": "宋",
        "collection_info": null
    },
    {
        "uuid": "a14081ad06ce575c34c826730b6b47cf",
        "title": "道中有作呈崔风子",
        "author": "黄裳",
        "content": "有分寻真莫道难，蓬莱诗句请君看。\n双轮转出三清路，二气烧成九转丹。\n烟霭楼台金虎遶，雪霜宫殿玉龙盘。\n解颜为向潜山近，天柱峰头月夜寒。",
        "dynasty": "宋",
        "collection_info": null
    },
    {
        "uuid": "52e05335255c0d7fcc005fd7aff77198",
        "title": "舟次严子陵濑  其一",
        "author": "黄裳",
        "content": "纁车曾此贲山林，深谷为陵古到今。\n节行清如台下水，何人能洗利名心。",
        "dynasty": "宋",
        "collection_info": null
    },
    {
        "uuid": "ce2f3741dbb396b0fb3b94b3cd36598e",
        "title": "舟次严子陵濑  其二",
        "author": "黄裳",
        "content": "故人康世自英雄，富贵明知转首空。\n不似羊裘归去好，素痴犹解笑三公。",
        "dynasty": "宋",
        "collection_info": null
    },
    {
        "uuid": "afabaec9902e7d8962d846823898ae31",
        "title": "舟次严子陵濑  其三",
        "author": "黄裳",
        "content": "交游分在红尘外，主客缘从紫极中。\n各有志存休见迫，经邦须访渭川翁。",
        "dynasty": "宋",
        "collection_info": null
    },
    {
        "uuid": "282ab86e53b5592abeffab76bdd2f04c",
        "title": "舟次严子陵濑  其四",
        "author": "黄裳",
        "content": "风节无人能用舍，尘凡何处问行藏。\n虹蜺已卷胸中气，只作天文一点光。",
        "dynasty": "宋",
        "collection_info": null
    },
    {
        "uuid": "7229367e145c42aa044f6e26bc10b921",
        "title": "舟次严子陵濑  其五",
        "author": "黄裳",
        "content": "已外世情来独立，何劳物色去相寻。\n太官食好还多累，一线金鳞岂有心。",
        "dynasty": "宋",
        "collection_info": null
    },
    {
        "uuid": "9196a0574437b1542b7121d4fe0b3f21",
        "title": "和张枢密西斋",
        "author": "黄裳",
        "content": "双梧尤惬雨中听，莫恨庭前古月明。\n簌簌西风吹又急，却疑欹枕得秋声。",
        "dynasty": "宋",
        "collection_info": null
    },
    {
        "uuid": "91cf90a2a83c2bccd65804f4a0c60d4d",
        "title": "和人闻角  其一",
        "author": "黄裳",
        "content": "胡笳羌笛此声同，一曲梅花万感浓。\n吹转满城蝴蝶梦，利名心动五更钟。",
        "dynasty": "宋",
        "collection_info": null
    },
    {
        "uuid": "df45e7b1eb5815b2387c8ed20d743342",
        "title": "和人闻角  其二",
        "author": "黄裳",
        "content": "一声寒角四更终，吹下云间细细风。\n孤馆几多人展转，半窗明月与谁同。",
        "dynasty": "宋",
        "collection_info": null
    },
    {
        "uuid": "072b58e22e00fa13aa37853daacc494e",
        "title": "秋日有感  其一",
        "author": "黄裳",
        "content": "秋来犹寄一涯天，叶叶秋声似去年。\n可惜良辰长在客，不堪孤馆更闻蝉。",
        "dynasty": "宋",
        "collection_info": null
    },
    {
        "uuid": "20dd85474ab2680f87875608b26983a6",
        "title": "秋日有感  其二",
        "author": "黄裳",
        "content": "几时能致买山钱，便好山中醉暮天。\n有物秋来长引梦，鲈鱼新到曲江边。",
        "dynasty": "宋",
        "collection_info": null
    },
    {
        "uuid": "b35e960b909401064ac15a0ea8e4874c",
        "title": "延平阁閒望  其一",
        "author": "黄裳",
        "content": "歌管东西谁共乐，水云高下自相通。\n吟看忽到难吟处，望断天南色入空。",
        "dynasty": "宋",
        "collection_info": null
    },
    {
        "uuid": "9216288d98817baad898229425540352",
        "title": "延平阁閒望  其二",
        "author": "黄裳",
        "content": "南北山形两斗龙，画桥横锁水西东。\n百花岩上人长在，谁识神仙指顾中。",
        "dynasty": "宋",
        "collection_info": null
    },
    {
        "uuid": "db73982de772834e572c94d790f54c93",
        "title": "延平阁閒望  其三",
        "author": "黄裳",
        "content": "两边楼馆倚晴空，阁出中间与画同。\n剑未归时潭得月，舟从来处客乘风。",
        "dynasty": "宋",
        "collection_info": null
    },
    {
        "uuid": "ce558f271bc04f79420d407ad496680b",
        "title": "延平阁閒望  其四",
        "author": "黄裳",
        "content": "翠微虚白两圆融，爽气令人欲御风。\n晓傍雕栏初见日，水天都入混茫中。",
        "dynasty": "宋",
        "collection_info": null
    },
    {
        "uuid": "fb90d25d2d8d8a54166ba54c28f4b5a8",
        "title": "延平阁閒望  其五",
        "author": "黄裳",
        "content": "客维舟处莫匆匆，拂袖人来蓼已红。\n江上忽含烟雨意，数峰还在有无中。",
        "dynasty": "宋",
        "collection_info": null
    },
    {
        "uuid": "e0656fd9a019abd93216bd16c7858f3a",
        "title": "延平阁閒望  其六",
        "author": "黄裳",
        "content": "倚阑谁问紫玄翁，湘浦幽怀莫我同。\n邂逅秦渔人不识，扁舟常在水西东。",
        "dynasty": "宋",
        "collection_info": null
    },
    {
        "uuid": "7a3e28e2a0e99f143ebe32d17171c5f7",
        "title": "延平阁閒望  其七",
        "author": "黄裳",
        "content": "不顾溪山已几年，再营华构慰人瞻。\n欲寻好景归诗思，更候朝曦与夜蟾。",
        "dynasty": "宋",
        "collection_info": null
    },
    {
        "uuid": "85b40daf33e444831a41d0b1c40cb6a7",
        "title": "延平阁閒望  其八",
        "author": "黄裳",
        "content": "英灵祠下晋朝贤，终伴精芒合水边。\n看取黄龙沙斗起，满城歌吹入丰年。",
        "dynasty": "宋",
        "collection_info": null
    },
    {
        "uuid": "644578150c75481d9b9f6df1a7bd831c",
        "title": "延平阁閒望  其九",
        "author": "黄裳",
        "content": "演峰遥见客怀开，天末舟从海上回。\n三岸讙呼无别事，一潭风雨剑归来。",
        "dynasty": "宋",
        "collection_info": null
    },
    {
        "uuid": "875db79002b75ded5975fef8ef17b609",
        "title": "延平阁閒望  其一○",
        "author": "黄裳",
        "content": "云中山出三秋静，水上风来六月寒。\n宝气有时藏不得，夜深尤好倚阑干。",
        "dynasty": "宋",
        "collection_info": null
    },
    {
        "uuid": "6b7c6a785271a10ec874c53c670d21f5",
        "title": "梅花  其一",
        "author": "黄裳",
        "content": "芳意已将春漏洩，真香何虑雪埋藏。\n百花头上争先好，未用忙夸落后粧。",
        "dynasty": "宋",
        "collection_info": null
    },
    {
        "uuid": "1ca4bf7c7ba59ce51d9dd0e2be2f85fa",
        "title": "梅花  其二",
        "author": "黄裳",
        "content": "逢春莫问枝南北，对雪休分腊后先。\n岂独惜花长欲醉，相宜尤是雪寒天。",
        "dynasty": "宋",
        "collection_info": null
    },
    {
        "uuid": "61924a141f7219112d0b44b78272d859",
        "title": "梅花  其三",
        "author": "黄裳",
        "content": "花傍水边窥缥缈，月来花上失蝉娟。\n长教风脚微如线，时把真香为我传。",
        "dynasty": "宋",
        "collection_info": null
    },
    {
        "uuid": "f4d0a0a780c3816638344ff7d9806d7b",
        "title": "梅花  其四",
        "author": "黄裳",
        "content": "密移神化本无情，天篆横空木末荣。\n凝住雪花都不下，槎牙枝上放轻盈。",
        "dynasty": "宋",
        "collection_info": null
    },
    {
        "uuid": "9265d489b2266446760a657b51f63dd0",
        "title": "梅花  其五",
        "author": "黄裳",
        "content": "蜂蝶谩寻花后叶，功名犹寄鼎中羹。\n开樽好席瑶林下，香堕金巵得素琼。",
        "dynasty": "宋",
        "collection_info": null
    },
    {
        "uuid": "0e4ad9490127309b53b4bbd10916795f",
        "title": "梅花  其六",
        "author": "黄裳",
        "content": "一种清香谁可比，九春和气尔争先。\n晓来烂熳惊人眼，只谓寒林是雪天。",
        "dynasty": "宋",
        "collection_info": null
    },
    {
        "uuid": "27ac69fe7762d9b83c24be446644fb1e",
        "title": "梅花  其七",
        "author": "黄裳",
        "content": "酦醅新酒人间熟，蓓蕾寒梅岭上开。\n亲自折归罇畔去，几回寻向雪中来。",
        "dynasty": "宋",
        "collection_info": null
    },
    {
        "uuid": "873e3d19dab489825d2d476902e4f0a9",
        "title": "梅花  其八",
        "author": "黄裳",
        "content": "自从花发吟何苦，未见春来惜更深。\n天与异香分辨雪，不教埋没乱山阴。",
        "dynasty": "宋",
        "collection_info": null
    },
    {
        "uuid": "b91ec1856645edec9b6fc8707ea05f7a",
        "title": "次禹弼同游滕王园池之韵  其一",
        "author": "黄裳",
        "content": "当时歌舞竞韶华，银烛烧残始上车。\n堂上旧欢何处觅，春风无计问桃花。",
        "dynasty": "宋",
        "collection_info": null
    },
    {
        "uuid": "844a2157e3ba6d2a854e560856bcd742",
        "title": "次禹弼同游滕王园池之韵  其二",
        "author": "黄裳",
        "content": "徘徊池上昔人非，不为劳生竟自迷。\n花下百年缘分满，月明谁听杜鹃啼。",
        "dynasty": "宋",
        "collection_info": null
    },
    {
        "uuid": "58326e1c60194c8576846cb035c4821e",
        "title": "次禹弼同游滕王园池之韵  其三",
        "author": "黄裳",
        "content": "标的强宗两鬓华，不令身后到牛车。\n武陵溪上人何在，流水声中看落花。",
        "dynasty": "宋",
        "collection_info": null
    },
    {
        "uuid": "55fe987b0b5bf8f67e5d7e0f4419ea99",
        "title": "次禹弼同游滕王园池之韵  其四",
        "author": "黄裳",
        "content": "洪都山水北宫西，不似元婴未解迷。\n客去寻春人已往，惊猿空有晓来啼。",
        "dynasty": "宋",
        "collection_info": null
    },
    {
        "uuid": "5015f18f2d4dc014f8d2692adcb5b953",
        "title": "游山",
        "author": "黄裳",
        "content": "静意逢山乐自知，更遗名迹恐人疑。\n寒林野水相窥处，步未移时已得诗。",
        "dynasty": "宋",
        "collection_info": null
    },
    {
        "uuid": "88c3337a9ad5ad0eda4fa9f269a545ff",
        "title": "牡丹  其一",
        "author": "黄裳",
        "content": "衮衮羣芳已失真，超然奇秀始离伦。\n夜游说与雕栏客，费尽天机老却春。",
        "dynasty": "宋",
        "collection_info": null
    },
    {
        "uuid": "30e9915ebdf07dbf800d5d97fb2d4010",
        "title": "牡丹  其二",
        "author": "黄裳",
        "content": "晚得天真独有余，百花荣谢莫相须。\n无穷春思包含尽，但问熏风有也无。",
        "dynasty": "宋",
        "collection_info": null
    },
    {
        "uuid": "5c1b1399fe1ae2c1e7ffe1896aff176b",
        "title": "牡丹  其三",
        "author": "黄裳",
        "content": "香色兼收三月尾，声名都压百花头。\n天真无处窥神化，栏畔新粧却自羞。",
        "dynasty": "宋",
        "collection_info": null
    },
    {
        "uuid": "bb33466eefbd5f044df16a938ca4c581",
        "title": "牡丹  其四",
        "author": "黄裳",
        "content": "东秦西洛景相望，只候花开是醉乡。\n曾见玉香毬最好，樽前何独说姚黄。",
        "dynasty": "宋",
        "collection_info": null
    },
    {
        "uuid": "cd1866370d3c71aa77175ed10f1472bb",
        "title": "牡丹  其五",
        "author": "黄裳",
        "content": "夜对金莲尤婉娈，晓窥清照转精神。\n若教更共人长久，岂待能言始恼人。",
        "dynasty": "宋",
        "collection_info": null
    },
    {
        "uuid": "7281e1d63adf66efc3f0375ac5a759f2",
        "title": "酬淄守见寄  其一",
        "author": "黄裳",
        "content": "余事谁能竞世纷，閒临风月戏为文。\n清时不作閒时乐，只恐樱桃口笑君。",
        "dynasty": "宋",
        "collection_info": null
    },
    {
        "uuid": "8c401ea6a484cd1273bf93c772103263",
        "title": "酬淄守见寄  其二",
        "author": "黄裳",
        "content": "海岱东边第一州，幸持龙虎节来游。\n湖光照我清如鑑，未暇回头看急流。",
        "dynasty": "宋",
        "collection_info": null
    },
    {
        "uuid": "566606f6796e06a52d4f19ec21004e73",
        "title": "酬淄守见寄  其三",
        "author": "黄裳",
        "content": "倘来轩冕不须疑，鹤短鳬长却自悲。\n只合公余贪一醉，贤愚休较未归时。",
        "dynasty": "宋",
        "collection_info": null
    },
    {
        "uuid": "8828ba3c3cf2bb3f7f99e00e37fe8b93",
        "title": "访邓承旨不值",
        "author": "黄裳",
        "content": "一榻清风劳辗转，八砖閒日想徘徊。\n不须笑貌方相识，妙响还闻大似雷。",
        "dynasty": "宋",
        "collection_info": null
    },
    {
        "uuid": "e065d7d19ac84b3b1ac52d94ff4d8209",
        "title": "重九候拆号官",
        "author": "黄裳",
        "content": "倾耳西来御史骢，已惭秋月在尘笼。\n人间一笑谁能定，未必龙山失醉翁。",
        "dynasty": "宋",
        "collection_info": null
    },
    {
        "uuid": "a89422da91b2a7b0cdabfb3199492836",
        "title": "游浄慈寺",
        "author": "黄裳",
        "content": "渐遥人入翠微乡，跨壑凌云古道场。\n慧日体中谁独见，水光终不外山光。",
        "dynasty": "宋",
        "collection_info": null
    },
    {
        "uuid": "5f0aa5382db572650eeed85933c969f4",
        "title": "游孤山",
        "author": "黄裳",
        "content": "为闻高隠访遗孙，只有孤山独自存。\n怅望咏梅人不见，寂寥惟度月黄昏。",
        "dynasty": "宋",
        "collection_info": null
    },
    {
        "uuid": "5734d601a6f1356d614513d15351aa13",
        "title": "信步",
        "author": "黄裳",
        "content": "乐道有真侣，好山无俗交。\n野花将逸兴，不觉到岩坳。",
        "dynasty": "宋",
        "collection_info": null
    },
    {
        "uuid": "64326a89bd07662b8120636f789f3638",
        "title": "代探花郎  其一",
        "author": "黄裳",
        "content": "蟾宫兄弟满清都，竞向花前醉索扶。\n昨夜碧桃源裏去，蕊香多少上蜂鬚。",
        "dynasty": "宋",
        "collection_info": null
    },
    {
        "uuid": "b2d1cec59269143e54c4d472bafbe9bb",
        "title": "代探花郎  其二",
        "author": "黄裳",
        "content": "鞭上芦花柳色中，匆匆须放状元红。\n东君已播芳菲令，莫倚雕栏待晚风。",
        "dynasty": "宋",
        "collection_info": null
    },
    {
        "uuid": "c431f379fd7eb62ccccbc16477a93164",
        "title": "泛淮",
        "author": "黄裳",
        "content": "泛尽隋河乍入淮，数峰秋势旅眉开。\n此身未立如飞絮，愧向云山去又来。",
        "dynasty": "宋",
        "collection_info": null
    },
    {
        "uuid": "c343ada48738385fd4d2e96e5531b1f4",
        "title": "赠致政张郎中",
        "author": "黄裳",
        "content": "林下閒携数尺笻，长中宽袖道家风。\n已留吏政青编上，却御仙风紫府中。",
        "dynasty": "宋",
        "collection_info": null
    },
    {
        "uuid": "db64dae4a48ae745615623e19292d61c",
        "title": "暑中偶怀江上舟行  其一",
        "author": "黄裳",
        "content": "正行佳处且休移，水绿山青欲染衣。\n芦苇汀洲鸳鹭渚，斜风细雨不须归。",
        "dynasty": "宋",
        "collection_info": null
    },
    {
        "uuid": "3ee6c37ed8f6fb163cb0545806e3b113",
        "title": "暑中偶怀江上舟行  其二",
        "author": "黄裳",
        "content": "水光中更有天光，俯仰游人在混茫。\n自许纤毫无一点，那堪乘兴得潇湘。",
        "dynasty": "宋",
        "collection_info": null
    },
    {
        "uuid": "acb0636e5852a2bbfc35290a59024410",
        "title": "暑中偶怀江上舟行  其三",
        "author": "黄裳",
        "content": "乐缘仁智两相宜，好是斜阳未可归。\n倒影沉沉长自在，谩怀今古叹人非。",
        "dynasty": "宋",
        "collection_info": null
    },
    {
        "uuid": "b1e66cbd3c21b2919af07145ccd6fe86",
        "title": "暑中偶怀江上舟行  其四",
        "author": "黄裳",
        "content": "横斜林木觇寒流，岛在山前且舣休。\n自笑自吟无俗友，此生相问有渔舟。",
        "dynasty": "宋",
        "collection_info": null
    },
    {
        "uuid": "2b2f9da63937113a5ff0f5ede598d65a",
        "title": "试院呈同事  其一",
        "author": "黄裳",
        "content": "乡士穷通时已过，石榴花实我重来。\n相寻翠幄年年事，谁为天公得骥材。",
        "dynasty": "宋",
        "collection_info": null
    },
    {
        "uuid": "19dbf9d061a4b3043f7d0968ba4c8ca9",
        "title": "试院呈同事  其二",
        "author": "黄裳",
        "content": "方握丹毫经两考，已悲青冢送三归。\n黄花明月秋来好，醉却胸中是与非。",
        "dynasty": "宋",
        "collection_info": null
    },
    {
        "uuid": "493417b0a56de538a9c1945d67eea8ad",
        "title": "舟行  其一",
        "author": "黄裳",
        "content": "水村山驿七闽溪，数桨青腰沂上迟。\n酤向竹林人已到，芦花汀畔且休移。",
        "dynasty": "宋",
        "collection_info": null
    },
    {
        "uuid": "1702df7274d11432d0cd625554006320",
        "title": "舟行  其二",
        "author": "黄裳",
        "content": "两岸青山一水明，溶溶天上客舟轻。\n行人千载谁相望，谩扫幽岩记姓名。",
        "dynasty": "宋",
        "collection_info": null
    },
    {
        "uuid": "85e526f87da4f47246c8e1712ec607bb",
        "title": "石榴庭院有感",
        "author": "黄裳",
        "content": "石榴庭院翠华深，千点臙脂一簇心。\n日永风微花自笑，吹箫人在绿交阴。",
        "dynasty": "宋",
        "collection_info": null
    },
    {
        "uuid": "929dc6fb0ab68b4db96b7f7951f0101b",
        "title": "怀古堂有感  其一",
        "author": "黄裳",
        "content": "去住元来自有因，台头山上合栖神。\n茂林高下閒行客，想见当时一梦新。",
        "dynasty": "宋",
        "collection_info": null
    },
    {
        "uuid": "d25b654c9b1c8e98928d7566f38b8ba9",
        "title": "怀古堂有感  其二",
        "author": "黄裳",
        "content": "彭老真筌无处问，刘郎才思有谁同。\n赋诗台上秋来到，当为黄花作醉翁。",
        "dynasty": "宋",
        "collection_info": null
    },
    {
        "uuid": "bcb7a8a8799e138397b6bfa0c4a11ad2",
        "title": "怀古堂有感  其三",
        "author": "黄裳",
        "content": "山河来处禹分州，几代灵光孕俊游。\n推作汉王犹未足，更将功业看诸刘。",
        "dynasty": "宋",
        "collection_info": null
    },
    {
        "uuid": "928f31a95436523de0ccd94363f975f7",
        "title": "怀古堂有感  其四",
        "author": "黄裳",
        "content": "胜负区区昔已非，山河今落太平时。\n歌声皆是田家乐，岂有虞姬一段悲。",
        "dynasty": "宋",
        "collection_info": null
    },
    {
        "uuid": "de40b6702d7d95a91701111f1bb24b7e",
        "title": "立春奉祠太一",
        "author": "黄裳",
        "content": "九霄香落降龙衣，隠隠霓旌下紫微。\n十雨九风春意好，已知消息晓来归。",
        "dynasty": "宋",
        "collection_info": null
    },
    {
        "uuid": "cfc09ff3f56a002fd453b0c7078a2472",
        "title": "送人归浦城",
        "author": "黄裳",
        "content": "闽山歌笑与谁期，便破霜风拂袖归。\n何日却来金阙下，高吟相引到精微。",
        "dynasty": "宋",
        "collection_info": null
    },
    {
        "uuid": "7d50fc7982827c6a9098db332a5f9bef",
        "title": "浦城道中",
        "author": "黄裳",
        "content": "湛碧随人山涧水，清香迎我稻花风。\n也知吟者多幽趣，物态偏能与意同。",
        "dynasty": "宋",
        "collection_info": null
    },
    {
        "uuid": "fade872911d398651a32f29440f9b242",
        "title": "登汴堤",
        "author": "黄裳",
        "content": "杨花榆荚卫行人，十里遥堤一色春。\n多为利名怜此景，未能怜得自由身。",
        "dynasty": "宋",
        "collection_info": null
    },
    {
        "uuid": "2f6f77994897475e0492808ac63c15d6",
        "title": "舟次清口  其一",
        "author": "黄裳",
        "content": "海岱东西六转春，投閒休说去思人。\n此方缘尽回头处，别有仙源可出尘。",
        "dynasty": "宋",
        "collection_info": null
    },
    {
        "uuid": "18d00ace6f33f7a63c5d95133782e7e4",
        "title": "舟次清口  其二",
        "author": "黄裳",
        "content": "清口潮来似接人，放船闻在楚江滨。\n茂林高下閒行客，却到吴山入梦新。",
        "dynasty": "宋",
        "collection_info": null
    },
    {
        "uuid": "d50bdc21be2c7d76058595b71cb9ceec",
        "title": "览杜牧洛阳重见故事  其一",
        "author": "黄裳",
        "content": "别来重见最伤神，能问朋游故与新。\n岂谓紫玄翁有语，悲欢今已是唐人。",
        "dynasty": "宋",
        "collection_info": null
    },
    {
        "uuid": "21ca86aba369eb57b7d5c867e5dc4c8c",
        "title": "览杜牧洛阳重见故事  其二",
        "author": "黄裳",
        "content": "桃脸韶容柳絮身，江南西洛岂由人。\n可怜杜牧空伤感，尚在朋游已丧真。",
        "dynasty": "宋",
        "collection_info": null
    },
    {
        "uuid": "bfeed1fb4f8d02db73c4c6aeba968d77",
        "title": "醉经堂",
        "author": "黄裳",
        "content": "乐非声色在华堂，静味羣经得醉乡。\n不似蠹书鱼不醒，源流何处意茫茫。",
        "dynasty": "宋",
        "collection_info": null
    },
    {
        "uuid": "14aedbefe512f791fad6f755ac1c6a16",
        "title": "浴灵芝院访照律师  其一",
        "author": "黄裳",
        "content": "领袖桑门水鑑中，杖藜人御石桥风。\n虽然垢浄无寻处，谩濯游尘一点红。",
        "dynasty": "宋",
        "collection_info": null
    },
    {
        "uuid": "04fcb691209bd41eb21d49671b859096",
        "title": "浴灵芝院访照律师  其二",
        "author": "黄裳",
        "content": "由律知空律可忘，不空空处已承当。\n花飞水涌随缘事，且与人间作道场。",
        "dynasty": "宋",
        "collection_info": null
    },
    {
        "uuid": "8889798b033c4135d94a611151c5cfed",
        "title": "浴灵芝院访照律师  其三",
        "author": "黄裳",
        "content": "山间风定水天深，閒望谁陪讲后吟。\n篙子船来应有语，几回明月去相寻。",
        "dynasty": "宋",
        "collection_info": null
    },
    {
        "uuid": "f39cf6307e47f7918aae40df94db64d9",
        "title": "桐庐县仙人洞十题 石龙 其一",
        "author": "黄裳",
        "content": "俗离岩洞欲拏云，造化难窥幻与真。\n木马嘶风尤会道，况缘天作更通神。",
        "dynasty": "宋",
        "collection_info": null
    },
    {
        "uuid": "6d8f59fdde41a771f213d4b450e1b130",
        "title": "桐庐县仙人洞十题 石龙 其二",
        "author": "黄裳",
        "content": "去卧仙源懒未安，未收鳞鬣半身寒。\n何如却赴雷云会，休作游人一笑看。",
        "dynasty": "宋",
        "collection_info": null
    },
    {
        "uuid": "17b8947d74f55b9da6e2e83864f4b33c",
        "title": "桐庐县仙人洞十题 石桥",
        "author": "黄裳",
        "content": "跨越虚中亦自然，几千年度地行仙。\n桃花流水春风好，由此东西是洞天。",
        "dynasty": "宋",
        "collection_info": null
    },
    {
        "uuid": "aa41d33c09e3f4aa8b82006d7a18e65e",
        "title": "桐庐县仙人洞十题 巨蟾",
        "author": "黄裳",
        "content": "紫玄名在广寒宫，但恐银蟾与此同。\n探得石龙行雨信，一声先报紫玄翁。",
        "dynasty": "宋",
        "collection_info": null
    },
    {
        "uuid": "14a3b9bdd187062c9af7a24d6ee4bf26",
        "title": "桐庐县仙人洞十题 石鼓",
        "author": "黄裳",
        "content": "谁知顽物抱真空，自有声音与革同。\n到此学人还会否，桥西来问紫玄翁。",
        "dynasty": "宋",
        "collection_info": null
    },
    {
        "uuid": "1f8ad4869ec4d2a3eac6b3a342f63716",
        "title": "桐庐县仙人洞十题 碧鸡",
        "author": "黄裳",
        "content": "翠碧笙簧羽与声，有时离合不留情。\n清多本是仙家物，长向秋风独自鸣。",
        "dynasty": "宋",
        "collection_info": null
    },
    {
        "uuid": "728d5e4d2eb6460de9f01ba90c041ddb",
        "title": "桐庐县仙人洞十题 青栗",
        "author": "黄裳",
        "content": "枝叶凌云绿盖寒，乳藤因得到云端。\n仙家手植无人会，谁信灵根石上盘。",
        "dynasty": "宋",
        "collection_info": null
    },
    {
        "uuid": "7ef227763bd49055d63504ab89f843e3",
        "title": "桐庐县仙人洞十题 旁洞",
        "author": "黄裳",
        "content": "俗寻真去不容身，流水潺潺未见人。\n云旆莫知来或往，门前谁为扫纤尘。",
        "dynasty": "宋",
        "collection_info": null
    },
    {
        "uuid": "d32d1c79e52afb0986928cc5ba5f5c55",
        "title": "桐庐县仙人洞十题 天池",
        "author": "黄裳",
        "content": "千古岩腰一鑑泉，云霄何处问金仙。\n盈虚更共潮来去，混沌中含地与天。",
        "dynasty": "宋",
        "collection_info": null
    },
    {
        "uuid": "386657936ec20634a9dcab3b43067210",
        "title": "桐庐县仙人洞十题 石佛 其一",
        "author": "黄裳",
        "content": "地涌天镌一化身，是何年岁定中人。\n有无禅语难为问，到了机忘始绝尘。",
        "dynasty": "宋",
        "collection_info": null
    },
    {
        "uuid": "3379454416d3b64b25fdecd37735ce19",
        "title": "桐庐县仙人洞十题 石佛 其二",
        "author": "黄裳",
        "content": "兀若看经不记时，洞天虽近已忘归。\n谁知心印窥玄海，且看云霞体上衣。",
        "dynasty": "宋",
        "collection_info": null
    },
    {
        "uuid": "6307c3ef7c63b172789661aa9764c730",
        "title": "桐庐县仙人洞十题 密岩",
        "author": "黄裳",
        "content": "想曾潜养望真空，散在人间一念同。\n须说密岩居第一，解移神用相圆通。",
        "dynasty": "宋",
        "collection_info": null
    },
    {
        "uuid": "0af91305b13f18b5555dcfca7744fa75",
        "title": "泛舟钱塘西湖  其一",
        "author": "黄裳",
        "content": "去留南北须看景，聚散朝昏莫问时。\n但取紫玄翁兴尽，一身明月是归期。",
        "dynasty": "宋",
        "collection_info": null
    },
    {
        "uuid": "4ec661140e4c6873efacf7b351bc606a",
        "title": "泛舟钱塘西湖  其二",
        "author": "黄裳",
        "content": "归鹭悠悠一带长，白苹红蓼是家乡。\n夕阳临水閒窥处，此意安知世累忙。",
        "dynasty": "宋",
        "collection_info": null
    },
    {
        "uuid": "1d44ef5b27996e36b5c597808bc509bc",
        "title": "泛舟钱塘西湖  其三",
        "author": "黄裳",
        "content": "望湖楼上与云齐，下视银河一道低。\n好是水边歌舞后，绮罗人在画栏时。",
        "dynasty": "宋",
        "collection_info": null
    },
    {
        "uuid": "b676179e8c67ccf2cb90cf3954f70ce8",
        "title": "泛舟钱塘西湖  其四",
        "author": "黄裳",
        "content": "芡出波间千颗软，蟹从秋后两螯肥。\n且呼玉友来相伴，等候蟾光与夕晖。",
        "dynasty": "宋",
        "collection_info": null
    },
    {
        "uuid": "dc12f7b5910d1eae1fd37a8776211e0d",
        "title": "泛舟钱塘西湖  其五",
        "author": "黄裳",
        "content": "俄起谷风斜撼竹，骤来时雨碎敲篷。\n回头已见烟云合，点检天边失数峰。",
        "dynasty": "宋",
        "collection_info": null
    },
    {
        "uuid": "e34185ab980952f83129690dd8465aea",
        "title": "舟次松江",
        "author": "黄裳",
        "content": "舟中月色晓尤在，江上客情秋更多。\n昔去今来尘扰扰，几时清为季鹰过。",
        "dynasty": "宋",
        "collection_info": null
    },
    {
        "uuid": "2c380a9b69af8ee21a580e9481aca96d",
        "title": "西兴山院",
        "author": "黄裳",
        "content": "山寺閒来一饭休，风云相送有潮头。\n月明中看红莲市，已在东南第一州。",
        "dynasty": "宋",
        "collection_info": null
    },
    {
        "uuid": "d1151dbd843991784af38233a69d958f",
        "title": "渔者  其一",
        "author": "黄裳",
        "content": "古来天隠有秦渔，莫忽烟波一艇孤。\n舒网卷纶聊寄迹，解将疵患笑真儒。",
        "dynasty": "宋",
        "collection_info": null
    },
    {
        "uuid": "9125a33bc2d2f52696870c275294d1cb",
        "title": "渔者  其二",
        "author": "黄裳",
        "content": "出舣波心宿傍芦，不愁王事有追胥。\n一蓑雨雪归来急，静听蓬声有酒无。",
        "dynasty": "宋",
        "collection_info": null
    },
    {
        "uuid": "af129579fbf3920c7cdbc056e8ab4510",
        "title": "渔者  其三",
        "author": "黄裳",
        "content": "一叶轻舠住处清，荻湾鸥渚几曾荣。\n旁人莫笑鱼吞饵，此为生如尔为生。",
        "dynasty": "宋",
        "collection_info": null
    },
    {
        "uuid": "3b8ae2db1ea8970ad990d0c58a562bcf",
        "title": "渔者  其四",
        "author": "黄裳",
        "content": "水云生计有谁拘，烟雨蟾光已自娱。\n得丧与鱼同所遇，垂纶何似且施罛。",
        "dynasty": "宋",
        "collection_info": null
    },
    {
        "uuid": "306572b751f99f50581fd22c69e2f229",
        "title": "藏春峡",
        "author": "黄裳",
        "content": "一元长抱百花根，峡裏看春野思存。\n只恐藏春藏不得，却随风雨过南园。",
        "dynasty": "宋",
        "collection_info": null
    },
    {
        "uuid": "3366edaf068d0db45efd70ed9a08970b",
        "title": "容照岩",
        "author": "黄裳",
        "content": "慎独幽人坐处深，阳精阴魄许相寻。\n也知自有天光在，谩借余辉照我吟。",
        "dynasty": "宋",
        "collection_info": null
    },
    {
        "uuid": "ad2243c8300a29efc55ae1d1e6f17a2a",
        "title": "茶苑  其一",
        "author": "黄裳",
        "content": "莫道雨芽非北苑，须知山脉是东溪。\n旋烧石鼎供吟笑，容照岩中日未西。",
        "dynasty": "宋",
        "collection_info": null
    },
    {
        "uuid": "498d566343f14d3317debbfd032dffc6",
        "title": "茶苑  其二",
        "author": "黄裳",
        "content": "想见春来噉动山，雨前收得几篮还。\n斧斤不落幽人手，且喜家园禁已閒。",
        "dynasty": "宋",
        "collection_info": null
    },
    {
        "uuid": "c54a4c72c1185b7e23141f7d11629966",
        "title": "冬后  其一",
        "author": "黄裳",
        "content": "万物归来有却无，不知谁与计荣枯。\n雪天梅信何时得，寂寞中开一画图。",
        "dynasty": "宋",
        "collection_info": null
    },
    {
        "uuid": "1d20311542ad6501cb22f74773221b6d",
        "title": "冬后  其二",
        "author": "黄裳",
        "content": "令向冬行造岁功，晓来天篆已排空。\n急催雪意藏萧索，只望琼林一夜风。",
        "dynasty": "宋",
        "collection_info": null
    },
    {
        "uuid": "2907f8c100ae45640c134ec46f71d07a",
        "title": "冬后  其三",
        "author": "黄裳",
        "content": "晓霜初甃瑶池薄，脱稻新炊玉粒香。\n向我岁寒惟有菊，葛巾时为酦醅忙。",
        "dynasty": "宋",
        "collection_info": null
    },
    {
        "uuid": "2212b4887a65a735b6ec89ea3dc30dbd",
        "title": "冬后  其四",
        "author": "黄裳",
        "content": "方醖新寒晦又明，岁华无几壮心惊。\n吹斜雁字霜风劲，忽送行人一两声。",
        "dynasty": "宋",
        "collection_info": null
    },
    {
        "uuid": "338271ae57bd06db87d52685f8da9d5f",
        "title": "建溪舟行",
        "author": "黄裳",
        "content": "两岸青山倒影浓，一江秋色两山中。\n扁舟不怯泝流水，天意借人帆上风。",
        "dynasty": "宋",
        "collection_info": null
    },
    {
        "uuid": "aa7e4d1a4f4d142e6f81d453470840d7",
        "title": "清阴堂  其一",
        "author": "黄裳",
        "content": "仙洞气寒龙送雨，瑞莲香冷水生风。\n烦襟销尽梯云去，见远楼前色入空。",
        "dynasty": "宋",
        "collection_info": null
    },
    {
        "uuid": "e2206e922b9e890d9960e4e5c4fbc6b7",
        "title": "清阴堂  其二",
        "author": "黄裳",
        "content": "方沼涵天云淡淡，长林筛日地深深。\n九仙山照青烟洞，先向堂中洗此心。",
        "dynasty": "宋",
        "collection_info": null
    },
    {
        "uuid": "1e01a7e88e9e49f82d4e12a3f0663cb8",
        "title": "清阴堂  其三",
        "author": "黄裳",
        "content": "龙含雨意檐前过，日转花光席上来。\n小径深深尘不到，一樽多为逸人开。",
        "dynasty": "宋",
        "collection_info": null
    },
    {
        "uuid": "467016ee25aa95c8872f83bc77cca555",
        "title": "江上对月",
        "author": "黄裳",
        "content": "无处月清如水国，有谁心满似孤轮。\n幽期终在绿岩畔，长愿寒光随我身。",
        "dynasty": "宋",
        "collection_info": null
    },
    {
        "uuid": "4c54b6b26c43aaa86c737dd2d4b08b97",
        "title": "双梧堂",
        "author": "黄裳",
        "content": "好音长引凤来栖，对立熏风可爱时。\n叶上雨声枝上月，何须焦尾始相知。",
        "dynasty": "宋",
        "collection_info": null
    },
    {
        "uuid": "84f746e57f335eeca397935c8f21e091",
        "title": "次致政李大夫郊步之韵  其一",
        "author": "黄裳",
        "content": "垂髫孙子侍閒行，只此閒中度此生。\n偏是杜鹃能惬意，不如归去两三声。",
        "dynasty": "宋",
        "collection_info": null
    },
    {
        "uuid": "129346f37224f90420707153dde3713c",
        "title": "次致政李大夫郊步之韵  其二",
        "author": "黄裳",
        "content": "偶欲閒行尽日斜，虎头幽径二龙沙。\n花无栏槛人无累，自在人看自在花。",
        "dynasty": "宋",
        "collection_info": null
    },
    {
        "uuid": "48e059abc6e4a74eec98dc4eda81086b",
        "title": "江上",
        "author": "黄裳",
        "content": "鹭从何处起来迟，点破青山一字飞。\n更好小舟蓬下听，过云斜日未须归。",
        "dynasty": "宋",
        "collection_info": null
    },
    {
        "uuid": "9ef68ddcdd7e46529848497d0a5afb33",
        "title": "贻传神  其一",
        "author": "黄裳",
        "content": "默默紫玄像，萧萧青竹轩。\n相看谁有道，无问亦无言。",
        "dynasty": "宋",
        "collection_info": null
    },
    {
        "uuid": "dbde98f121d5167870bd3f140d07d7df",
        "title": "贻传神  其二",
        "author": "黄裳",
        "content": "笔头何处得天真，幻化身中气与神。\n传取本来空是色，莫将心印向他人。",
        "dynasty": "宋",
        "collection_info": null
    },
    {
        "uuid": "79a933b15f7887c4e01c92a97cda5c3e",
        "title": "题仁寿阁",
        "author": "黄裳",
        "content": "百年尘外境，万虑静中身。\n终日无他事，寒泉照隠人。",
        "dynasty": "宋",
        "collection_info": null
    },
    {
        "uuid": "633e90ef1a4c383f101d84c883e6319d",
        "title": "夏日窗下",
        "author": "黄裳",
        "content": "蝎虎窥蝇恨未烹，看书人悄纸窗鸣。\n一丝喜子天机静，任便熏风寄此生。",
        "dynasty": "宋",
        "collection_info": null
    },
    {
        "uuid": "3b27e4b0a9d60349e5e365ad8fe70c2a",
        "title": "过严州同太守游乌龙寺  其一",
        "author": "黄裳",
        "content": "参天松径夹篮舆，僧在乌龙腹内居。\n莫道此山无妙用，但看云雨见真如。",
        "dynasty": "宋",
        "collection_info": null
    },
    {
        "uuid": "2e4843b095b02737077651599e3cf189",
        "title": "过严州同太守游乌龙寺  其二",
        "author": "黄裳",
        "content": "家近西湖去欲飞，到山心却为山迟。\n看禅弟子人休问，正是龛中作梦时。",
        "dynasty": "宋",
        "collection_info": null
    },
    {
        "uuid": "9dcc6250dc86efe40474648e98fd06c0",
        "title": "过严州同太守游乌龙寺  其三",
        "author": "黄裳",
        "content": "脚力犹能上翠微，青娥扶我谩劳伊。\n也知山共文章好，竞破朱颜乞小诗。",
        "dynasty": "宋",
        "collection_info": null
    },
    {
        "uuid": "4cfdfbd59584ac96dd59884e95871cb4",
        "title": "过严州同太守游乌龙寺  其四",
        "author": "黄裳",
        "content": "北山还扫笑歌地，南浦尚怀离别时。\n到处此缘尤未断，洞天休怪我来迟。",
        "dynasty": "宋",
        "collection_info": null
    },
    {
        "uuid": "9932816a829da10a5b43100ec2a8e239",
        "title": "寄懒散子  其一",
        "author": "黄裳",
        "content": "此生知了梦初残，行客游尘入道观。\n兴去谩穷山一径，睡来纔起日三竿。",
        "dynasty": "宋",
        "collection_info": null
    },
    {
        "uuid": "03c6a3191705a3faa6cc5622ad4070bf",
        "title": "寄懒散子  其二",
        "author": "黄裳",
        "content": "非真非妄惬谁看，万物轮中岁自寒。\n玉液浄生仙况味，天香清惹道衣冠。",
        "dynasty": "宋",
        "collection_info": null
    },
    {
        "uuid": "2094cb0ae8c37549af0c22605d989474",
        "title": "寄懒散子  其三",
        "author": "黄裳",
        "content": "绿髮纷纷满道冠，高风吹我一襟寒。\n看山想有云台集，得句应胜得好官。",
        "dynasty": "宋",
        "collection_info": null
    },
    {
        "uuid": "4f457af879608fe4c74887bcd4b24b4e",
        "title": "自万松岭之龙山  其一",
        "author": "黄裳",
        "content": "万松虽落斧斤手，一径尚邀行路人。\n岭是松非休更问，逍遥巾下已离尘。",
        "dynasty": "宋",
        "collection_info": null
    },
    {
        "uuid": "8d05f353980739ba28cb947323da601b",
        "title": "自万松岭之龙山  其二",
        "author": "黄裳",
        "content": "骎骎车盖与云参，控景金浆尚未酣。\n穿过竹林何处乐，龙山前有集虚庵。",
        "dynasty": "宋",
        "collection_info": null
    },
    {
        "uuid": "9faf70d1031c64f06b4deddaeebf3bc4",
        "title": "还乡有感",
        "author": "黄裳",
        "content": "竹马儿童已失真，且寻春色莫寻人。\n溪山不似当时见，只为交游半是尘。",
        "dynasty": "宋",
        "collection_info": null
    },
    {
        "uuid": "299469318c49df4f98a15538f45ae929",
        "title": "戏寄南华翁  其一",
        "author": "黄裳",
        "content": "南华翁也为官忙，能用牛刀亦是庄。\n归去来兮归未得，一山风月委寒堂。",
        "dynasty": "宋",
        "collection_info": null
    },
    {
        "uuid": "603c7bbf2ef103d789b305cb3b188a39",
        "title": "戏寄南华翁  其二",
        "author": "黄裳",
        "content": "山阴刘子无清策，彭泽陶公有逸才。\n种秫剑溪休更问，俸钱须买菊花栽。",
        "dynasty": "宋",
        "collection_info": null
    },
    {
        "uuid": "bfdd5d11070e14feeb7918d5bd2a3a00",
        "title": "戏寄南华翁  其三",
        "author": "黄裳",
        "content": "始闻佳耦得韩娘，百里恩新绶与章。\n月欲笼人笼未得，先生犹治鲁山忙。",
        "dynasty": "宋",
        "collection_info": null
    },
    {
        "uuid": "0e534a07d2140b1e5e7b4b47ea828aea",
        "title": "题止止堂",
        "author": "黄裳",
        "content": "万缘忘外息，百福静中收。\n莫作南柯梦，浮荣一觉休。",
        "dynasty": "宋",
        "collection_info": null
    },
    {
        "uuid": "30aa586b1fd2054a18f348bb96452d2f",
        "title": "妙光堂  其一",
        "author": "黄裳",
        "content": "泰定中含一黍灵，千江明月万枝灯。\n自谈禅处无人会，安用山僧缠葛藤。",
        "dynasty": "宋",
        "collection_info": null
    },
    {
        "uuid": "559a7a2e9e16fe5c61d2dd6417b84957",
        "title": "妙光堂  其二",
        "author": "黄裳",
        "content": "一体全时万象生，只缘虚静到圆明。\n阴阳了取归根旨，但看蟾光与日精。",
        "dynasty": "宋",
        "collection_info": null
    },
    {
        "uuid": "38725a8b25f55620ceb5d81e5e73db87",
        "title": "谢惠香餠  其一",
        "author": "黄裳",
        "content": "清分馥馥南州餠，静对绵绵北海云。\n欲晓博山来入被，祥烟尤惬梦回闻。",
        "dynasty": "宋",
        "collection_info": null
    },
    {
        "uuid": "dcc5457f2eb3cfb8ac8a75c636c744ba",
        "title": "谢惠香餠  其二",
        "author": "黄裳",
        "content": "朱餠青烟篆古文，聊资清致聚还分。\n纵饶五出花残后，尤有余香耸未闻。",
        "dynasty": "宋",
        "collection_info": null
    },
    {
        "uuid": "1db2829218e1a6ac999b15c11e49c095",
        "title": "和靖山居",
        "author": "黄裳",
        "content": "高吟人去几年余，今日孤山始是孤。\n疏影暗香虽更在，应随閒物落平芜。",
        "dynasty": "宋",
        "collection_info": null
    },
    {
        "uuid": "f18aa5fd7c09d98e6c37048756d933a0",
        "title": "将游苕溪先寄同志",
        "author": "黄裳",
        "content": "长爱苕溪乍入秋，有时东去与君游。\n诗笺酒盏游何处，十里荷花一叶舟。",
        "dynasty": "宋",
        "collection_info": null
    },
    {
        "uuid": "af9af094420be5531e70432224db1386",
        "title": "游吴有作  其一",
        "author": "黄裳",
        "content": "想见湖山只欲飞，急逃缘累拯衰迟。\n无心云伴无心客，杖屦相从更许谁。",
        "dynasty": "宋",
        "collection_info": null
    },
    {
        "uuid": "aba098213452dd8d72a7de2048c71db6",
        "title": "游吴有作  其二",
        "author": "黄裳",
        "content": "舟人曾记得吴侬，煮粒烹鲜别有功。\n好是閒为江上客，随船还见卖鱼翁。",
        "dynasty": "宋",
        "collection_info": null
    },
    {
        "uuid": "2b9f932c0f2ca6112eff7c6a702d97ef",
        "title": "游吴有作  其三",
        "author": "黄裳",
        "content": "拏舟曾过芰荷乡，十里熏风一水长。\n趁取秋时寻旧赏，且留三日卧清香。",
        "dynasty": "宋",
        "collection_info": null
    },
    {
        "uuid": "a4bc0c6e2c112a6e1b2448d79bf6e802",
        "title": "游吴有作  其四",
        "author": "黄裳",
        "content": "俸入未辞聊助道，客来多避为忘机。\n一帆风起鲈鱼兴，到是秋时恰正肥。",
        "dynasty": "宋",
        "collection_info": null
    },
    {
        "uuid": "1c36b9c2cbef1af906b098e5d3e7a384",
        "title": "游吴有作  其五",
        "author": "黄裳",
        "content": "且刺扁舟入芰荷，香风中听采莲歌。\n秋来最好樽前物，霜满江天蟹二螯。",
        "dynasty": "宋",
        "collection_info": null
    },
    {
        "uuid": "657862fb52c0514ad235c7707d54346b",
        "title": "次张太保杜门自乐之韵",
        "author": "黄裳",
        "content": "杜门无事日华长，应是狂歌入醉乡。\n闻得后园尤好景，不妨多计为春忙。",
        "dynasty": "宋",
        "collection_info": null
    },
    {
        "uuid": "851467c52bd21a0f26dcebcceec2d67e",
        "title": "送张信道",
        "author": "黄裳",
        "content": "气欲和柔性欲圆，一飞人看后三年。\n心胜山静君归去，先自南华入性天。",
        "dynasty": "宋",
        "collection_info": null
    },
    {
        "uuid": "5b58c2ad79268e8c24849f1d534ff9ea",
        "title": "途中重九",
        "author": "黄裳",
        "content": "两年书剑客江淮，空见黄花满地开。\n幽趣不惭陶令令，东篱当有白衣来。",
        "dynasty": "宋",
        "collection_info": null
    },
    {
        "uuid": "c246a7be32b4b36e615abf8e4415a0c1",
        "title": "乞茶",
        "author": "黄裳",
        "content": "未终七椀似卢仝，解跨骎骎两腋风。\n北苑鎗旗应满箧，可能为惠向诗翁。",
        "dynasty": "宋",
        "collection_info": null
    },
    {
        "uuid": "7d18a423b046b5c92a03798f50db04e9",
        "title": "饮意",
        "author": "黄裳",
        "content": "客尘来去路悠悠，眼外空花水上沤。\n一斗酒中藏混沌，荣枯谁更问春秋。",
        "dynasty": "宋",
        "collection_info": null
    },
    {
        "uuid": "ee96ff60ee34041648c8ece89139cf3e",
        "title": "归鹭",
        "author": "黄裳",
        "content": "夕阳归去荻花乡，横点山腰一带长。\n于下于飞虽可赋，也窥清浅为生忙。",
        "dynasty": "宋",
        "collection_info": null
    },
    {
        "uuid": "d2458fa959e3ed68f38e3883002db424",
        "title": "贻如祖大师  其一",
        "author": "黄裳",
        "content": "既已离家与世违，纷纷人事不须知。\n百年十二时光景，作佛工夫只怕迟。",
        "dynasty": "宋",
        "collection_info": null
    },
    {
        "uuid": "6a96b0763f0696ff8dd2c054545c3e23",
        "title": "贻如祖大师  其二",
        "author": "黄裳",
        "content": "说禅谈佛未曾修，幻化空身岂自由。\n常视世情如锁钥，云山深处莫回头。",
        "dynasty": "宋",
        "collection_info": null
    },
    {
        "uuid": "ae57992a638df949261b19b4335d195b",
        "title": "贻如祖大师  其三",
        "author": "黄裳",
        "content": "建立元无尘已挥，两边终竟不曾为。\n莫言无物为何事，到了无为尚未知。",
        "dynasty": "宋",
        "collection_info": null
    },
    {
        "uuid": "c08bb0bda230b35c47f6cb8f35ba0a5c",
        "title": "贻如祖大师  其四",
        "author": "黄裳",
        "content": "一念忘时便道空，不知空与色常同。\n须知空色无分别，如此圆融始大通。",
        "dynasty": "宋",
        "collection_info": null
    },
    {
        "uuid": "abac8357400ad439df3db6124895d514",
        "title": "还乡道中闻杜鹃",
        "author": "黄裳",
        "content": "纔次乡关得此禽，五更啼处九春深。\n谁知枕上情无限，物是人非古到今。",
        "dynasty": "宋",
        "collection_info": null
    },
    {
        "uuid": "e24f8c8d6f9e1c09bc11555f348b1aac",
        "title": "万竹轩  其一",
        "author": "黄裳",
        "content": "出游休问我西东，去去惟寻万竹翁。\n幽趣翠华相得处，忽逢明月与清风。",
        "dynasty": "宋",
        "collection_info": null
    },
    {
        "uuid": "04d540beb31d7b195c36953ff17c32c5",
        "title": "万竹轩  其二",
        "author": "黄裳",
        "content": "森森高节劲深深，绿髮青衫万士林。\n应是主人看不足，就中谁解作龙吟。",
        "dynasty": "宋",
        "collection_info": null
    },
    {
        "uuid": "6c20aff7f81479f525f0051a80d336c4",
        "title": "万竹轩  其三",
        "author": "黄裳",
        "content": "凤翅凌云翠欲寒，萧萧苍玉佩珊珊。\n中虚自有长生道，一枝为龙未是难。",
        "dynasty": "宋",
        "collection_info": null
    },
    {
        "uuid": "39d207944c947c3bb02430aecbe111ea",
        "title": "万竹轩  其四",
        "author": "黄裳",
        "content": "八十诗翁想出尘，此君长与驻青春。\n金华琐碎閒垂地，安用侯封况渭滨。",
        "dynasty": "宋",
        "collection_info": null
    },
    {
        "uuid": "a34adc20386548708ede537a502565ae",
        "title": "万竹轩  其五",
        "author": "黄裳",
        "content": "雪霜势去旧容在，风雨声来新思生。\n须信此君清且贵，一竿犹可钓高名。",
        "dynasty": "宋",
        "collection_info": null
    },
    {
        "uuid": "5f0922a4571df6d4f1213c102a541c2a",
        "title": "万竹轩  其六",
        "author": "黄裳",
        "content": "翠光幽意欲生烟，几种龙孙几度传。\n忽怪春衣青旅旅，吟看不足是婵娟。",
        "dynasty": "宋",
        "collection_info": null
    },
    {
        "uuid": "dcb4f37b0c0cc76f6a5276d9256ac9d4",
        "title": "万竹轩  其七",
        "author": "黄裳",
        "content": "一日无君似染尘，得君风思出天真。\n七贤林下谁堪友，到此相寻少有人。",
        "dynasty": "宋",
        "collection_info": null
    },
    {
        "uuid": "6005d7c70ce018b682bb70b1f5daae6e",
        "title": "万竹轩  其八",
        "author": "黄裳",
        "content": "阴遥俄喜日华落，静久更宜山鸟鸣。\n荣谢易为花厚薄，岁寒还得岁寒情。",
        "dynasty": "宋",
        "collection_info": null
    },
    {
        "uuid": "7f9ce4ccc8a1a5531be154af269c4daf",
        "title": "鼓角楼初成  其一",
        "author": "黄裳",
        "content": "峥嵘南揖展旗山，旗鼓相临缥缈间。\n雷动满城春不去，龙吟今日剑须还。",
        "dynasty": "宋",
        "collection_info": null
    },
    {
        "uuid": "e9b8597bd069843160961cd2d2018037",
        "title": "鼓角楼初成  其二",
        "author": "黄裳",
        "content": "云中人作四星看，十二光阴一箭寒。\n吉事有祥戎事静，溪山赢得倚栏干。",
        "dynasty": "宋",
        "collection_info": null
    },
    {
        "uuid": "549dc364dcbc29602bd3e4df1e6f4ff0",
        "title": "荔子  其一",
        "author": "黄裳",
        "content": "须知陈紫入吟看，能坐诗人碧玉盘。\n六月香肌无点汗，绛纱囊破水精寒。",
        "dynasty": "宋",
        "collection_info": null
    },
    {
        "uuid": "da226fa5103aaeb43cc7b20681939782",
        "title": "荔子  其二",
        "author": "黄裳",
        "content": "绛包玉液踰中夏，黛染罗帷度北风。\n艷异尤争西子笑，晓来亲见状元红。",
        "dynasty": "宋",
        "collection_info": null
    },
    {
        "uuid": "b34b8515e4cec918b79a41166819b02b",
        "title": "送周奉议赴吴江  其一",
        "author": "黄裳",
        "content": "下枕烟波令尹家，年丰閒坐两时衙。\n为君东去还成梦，犹记撑蓬看月华。",
        "dynasty": "宋",
        "collection_info": null
    },
    {
        "uuid": "c7f24bd74bde6b8cde90157a8df61ba6",
        "title": "送周奉议赴吴江  其二",
        "author": "黄裳",
        "content": "双舻衔尾去如飞，秋满松江到未迟。\n自与李膺归兴别，鲈鱼杯酒在平时。",
        "dynasty": "宋",
        "collection_info": null
    },
    {
        "uuid": "7547e7d15c09560ca9dc679b7113b50c",
        "title": "送周奉议赴吴江  其三",
        "author": "黄裳",
        "content": "一官方解浚桥南，欲试弦歌岂为贪。\n便得洞庭山下去，公余谁共擘霜柑。",
        "dynasty": "宋",
        "collection_info": null
    },
    {
        "uuid": "85657d7d7ed2a645cbf5fe34eabca1e6",
        "title": "戏赠席上侍人",
        "author": "黄裳",
        "content": "遮藏不得鬓边霜，空忆扬州一觉长。\n不学牧之狂可笑，紫云宜赠紫微郎。",
        "dynasty": "宋",
        "collection_info": null
    },
    {
        "uuid": "aea6e915545f493610d67387e34e45f1",
        "title": "暑中  其一",
        "author": "黄裳",
        "content": "幽怀无处对秋阴，数迭云峰压翠岑。\n安得水边开一阁，莲花风信满衣襟。",
        "dynasty": "宋",
        "collection_info": null
    },
    {
        "uuid": "65b9d391e105c39a737f91b3ba6b7dcc",
        "title": "暑中  其二",
        "author": "黄裳",
        "content": "炎空方喜雨初过，閒坐又怜风乍来。\n偶得瑞莲传好信，清思应到雪天梅。",
        "dynasty": "宋",
        "collection_info": null
    },
    {
        "uuid": "e949d7b189e949ae4275fc4efdfa4d81",
        "title": "松轩对雨有感",
        "author": "黄裳",
        "content": "田无数亩难回首，士少高风易折腰。\n古往人非秋自老，松轩吟对雨潇潇。",
        "dynasty": "宋",
        "collection_info": null
    },
    {
        "uuid": "b9282b62a164c7ea903e5be4beff1558",
        "title": "湖上閒赋  其一",
        "author": "黄裳",
        "content": "谁家弦管度前汀，宛似湘江昔有灵。\n一曲未终船已远，白云空点数峰青。",
        "dynasty": "宋",
        "collection_info": null
    },
    {
        "uuid": "3e3a5d30ee518f02df6ba1f62472ff42",
        "title": "湖上閒赋  其二",
        "author": "黄裳",
        "content": "烟雨为容似带愁，愁中犹解写人忧。\n数峰出没如何画，寺在波心且舣舟。",
        "dynasty": "宋",
        "collection_info": null
    },
    {
        "uuid": "4c72bf19ab07a606bc6feeb343db0217",
        "title": "湖上閒赋  其三",
        "author": "黄裳",
        "content": "想缘仙划与神刓，有是湖光有是山。\n一处一游都几日，也应偷尽九春閒。",
        "dynasty": "宋",
        "collection_info": null
    },
    {
        "uuid": "db5f824d419e1af992047cae7a217ae3",
        "title": "湖上閒赋  其四",
        "author": "黄裳",
        "content": "源出灵山分外青，若从葛坞更须灵。\n谁知天乐逢真景，难向人间作画屏。",
        "dynasty": "宋",
        "collection_info": null
    },
    {
        "uuid": "51834a7161a86be06e0546c85e816b5c",
        "title": "湖上閒赋  其五",
        "author": "黄裳",
        "content": "筛雨龙山淡淡烟，水帘遥在数峰前。\n问言居士庵何处，为指中洲有陆莲。",
        "dynasty": "宋",
        "collection_info": null
    },
    {
        "uuid": "2fd67a8a57d5e6ff44f0ed468d9b25b6",
        "title": "徐通直守连州  其一",
        "author": "黄裳",
        "content": "回头犹见折腰时，纔到朝班便得麾。\n谁合相从公外乐，玉鳞新出使君池。",
        "dynasty": "宋",
        "collection_info": null
    },
    {
        "uuid": "8dd8defd0200f2fef3ae9116fec38a0d",
        "title": "徐通直守连州  其二",
        "author": "黄裳",
        "content": "得官荣与故乡看，初佩鱼符日下还。\n内相远孙真太守，海南佳郡是连山。",
        "dynasty": "宋",
        "collection_info": null
    },
    {
        "uuid": "f9e08b65c1fae8eb6a2bc14add77f3b1",
        "title": "游灵芝僧房  其一",
        "author": "黄裳",
        "content": "千顷烟波一亩池，柳堤收得小涟漪。\n谁家堤外寻幽去，渐渐歌声入渺瀰。",
        "dynasty": "宋",
        "collection_info": null
    },
    {
        "uuid": "94cb8b9702b34037138edc06b0131ec0",
        "title": "游灵芝僧房  其二",
        "author": "黄裳",
        "content": "小径悠悠接水天，熏风谁对远师莲。\n吟看尤为湖山好，未肯忘怀便入禅。",
        "dynasty": "宋",
        "collection_info": null
    },
    {
        "uuid": "0140213dc3dea92f910c1d30de67fcbf",
        "title": "游灵芝僧房  其三",
        "author": "黄裳",
        "content": "翠栏清浅柳如帷，帷外烟光远可窥。\n夜榻晚窗谁是伴，暑风秋月最相宜。",
        "dynasty": "宋",
        "collection_info": null
    },
    {
        "uuid": "3887020918d0c5277c24ef59875922cd",
        "title": "赠致政李大夫  其一",
        "author": "黄裳",
        "content": "父子辞荣海上还，二车皆是汉郎官。\n夜来列宿尤光彩，为向溪南隠处看。",
        "dynasty": "宋",
        "collection_info": null
    },
    {
        "uuid": "0442133e37e3235faaabc9aaec16964e",
        "title": "赠致政李大夫  其二",
        "author": "黄裳",
        "content": "银鱼慵佩入樊笼，万累相捐万虑空。\n逼岁归来何事晚，荔枝牵率过熏风。",
        "dynasty": "宋",
        "collection_info": null
    },
    {
        "uuid": "8b6faad962c17885d3b1dc016de4cd8d",
        "title": "赠致政李大夫  其三",
        "author": "黄裳",
        "content": "演仙山足退来荣，更继高风适此生。\n一叶轻舟篷上雨，三江欹枕与谁行。",
        "dynasty": "宋",
        "collection_info": null
    },
    {
        "uuid": "9b8ef374b3a30233b0332b42ffe45790",
        "title": "赠致政李大夫  其四",
        "author": "黄裳",
        "content": "世情相失道情浓，语默行藏信意中。\n清退楼前溪一曲，剡川明月剡川风。",
        "dynasty": "宋",
        "collection_info": null
    },
    {
        "uuid": "936966751158f29e18bd4d8825fc09ba",
        "title": "菊花  其一",
        "author": "黄裳",
        "content": "香色相生静入观，化工谁怕剪金难。\n秋光欲尽花尤好，都作时情九日看。",
        "dynasty": "宋",
        "collection_info": null
    },
    {
        "uuid": "22cbc2163b7c5bab43716e2911029cf1",
        "title": "菊花  其二",
        "author": "黄裳",
        "content": "红尘事事有兴废，黄菊年年无古今。\n意静气清时候好，醉归明日更相寻。",
        "dynasty": "宋",
        "collection_info": null
    },
    {
        "uuid": "2439b09f247f21e91bb005942ca62a5b",
        "title": "菊花  其三",
        "author": "黄裳",
        "content": "手把黄花为惜香，况逢真率未尝忙。\n神仙多是无心得，可向桃源作醉乡。",
        "dynasty": "宋",
        "collection_info": null
    },
    {
        "uuid": "01acf7bf9ed41b9a70584f182a11fc5d",
        "title": "菊花  其四",
        "author": "黄裳",
        "content": "葛巾尤有酦醅浓，岂是堤防落帽风。\n我未醉时君莫去，且来闲坐菊丛中。",
        "dynasty": "宋",
        "collection_info": null
    },
    {
        "uuid": "ced045af13027d166826a263d2dfd31b",
        "title": "平山堂  其一",
        "author": "黄裳",
        "content": "一隅不见古扬州，惟有平山尚自留。\n且看江南山色好，莫缘花月起闲愁。",
        "dynasty": "宋",
        "collection_info": null
    },
    {
        "uuid": "ac6826ee351cb1a63333281df0906209",
        "title": "平山堂  其二",
        "author": "黄裳",
        "content": "水涵羣影去悠悠，楼有三千转首休。\n想见经游人与物，而今知我梦扬州。",
        "dynasty": "宋",
        "collection_info": null
    },
    {
        "uuid": "b3542c794e89a0a4feb6863de791907c",
        "title": "谷林亭",
        "author": "黄裳",
        "content": "竹也中虚谷也虚，两虚相得闹中无。\n月来风动时尤好，那更高人也自如。",
        "dynasty": "宋",
        "collection_info": null
    },
    {
        "uuid": "a593b85a1f2ea140d5b5104d25f4f7ba",
        "title": "蜀井",
        "author": "黄裳",
        "content": "地行仙迹世难知，极数高人出数时。\n隠显自通淮与蜀，兴亡谁管晋兼隋。",
        "dynasty": "宋",
        "collection_info": null
    },
    {
        "uuid": "e68f0f3f457ed07bfc105230652983a6",
        "title": "送公济朝议守长乐  其一",
        "author": "黄裳",
        "content": "翁子归来第八人，越王家国再逢春。\n悠悠千骑溪南路，今日荣夸到剑津。",
        "dynasty": "宋",
        "collection_info": null
    },
    {
        "uuid": "a58b9c8f316d3adf1b3325e464f5f9ec",
        "title": "送公济朝议守长乐  其二",
        "author": "黄裳",
        "content": "侯王权势腰三印，省寺光阴梦七秋。\n龙虎有人犹扫迹，政风行听海边讴。",
        "dynasty": "宋",
        "collection_info": null
    },
    {
        "uuid": "9edd7b0acf0ca419b736f4a48fda9635",
        "title": "送公济朝议守长乐  其三",
        "author": "黄裳",
        "content": "三山胜概烟云外，万户清酤鼓乐中。\n待看使君游刃处，始夸濒海有天宫。",
        "dynasty": "宋",
        "collection_info": null
    },
    {
        "uuid": "f5279a3fc6aacbfc6f94d8b318777fa0",
        "title": "送公济朝议守长乐  其四",
        "author": "黄裳",
        "content": "两街香案使君来，万瓦青烟洞府开。\n勿剪绿榕阴尽处，七门南直钓龙台。",
        "dynasty": "宋",
        "collection_info": null
    },
    {
        "uuid": "67b671bd17e08ced0807b0f908064370",
        "title": "送公济朝议守长乐  其五",
        "author": "黄裳",
        "content": "海渚信来鱼市白，林梢光动酒帘青。\n鳌头须学成都守，莫对三山我独醒。",
        "dynasty": "宋",
        "collection_info": null
    },
    {
        "uuid": "5a6ce898dec7c82d92600ad2e3401e34",
        "title": "还乡简清臣潜夫  其一",
        "author": "黄裳",
        "content": "别来交友问如何，松已成林屈指多。\n且喜断金人尚健，一能清爽一平和。",
        "dynasty": "宋",
        "collection_info": null
    },
    {
        "uuid": "d5ba5338b59dd080a21d21b1f2d0362d",
        "title": "还乡简清臣潜夫  其二",
        "author": "黄裳",
        "content": "梦中常作水南游，山北烟霞物外秋。\n好是老僧今在否，我来还上望仙楼。",
        "dynasty": "宋",
        "collection_info": null
    },
    {
        "uuid": "1a3e7e0a1421dc583c01dd7f34941441",
        "title": "还乡简清臣潜夫  其三",
        "author": "黄裳",
        "content": "乘兴拏舟过水南，问禅閒试野僧参。\n望中皆是栖真处，山有云峰剑有潭。",
        "dynasty": "宋",
        "collection_info": null
    },
    {
        "uuid": "fd4c3942f8d1ab2b39ed851383c3b418",
        "title": "送刘教授之官豫江  其一",
        "author": "黄裳",
        "content": "守官何处豫江边，职事无尘我慨然。\n一样清虚谁画得，倚栏人静水中天。",
        "dynasty": "宋",
        "collection_info": null
    },
    {
        "uuid": "96e7c1892b0c47f44020c401dd7c85b1",
        "title": "送刘教授之官豫江  其二",
        "author": "黄裳",
        "content": "草草挥毫已可传，昔年场屋合争先。\n何时寄我南来信，阁外溪山有几联。",
        "dynasty": "宋",
        "collection_info": null
    },
    {
        "uuid": "d6770391df85c7f8448b49bc4664d4c2",
        "title": "春日有感",
        "author": "黄裳",
        "content": "桃李娇春总不知，风情惟与道相宜。\n堂前杨柳青丝软，吟看无人独自垂。",
        "dynasty": "宋",
        "collection_info": null
    },
    {
        "uuid": "1eaf5071d9371796d95c641679ae78a4",
        "title": "看山亭  其一",
        "author": "黄裳",
        "content": "雨洗烟笼十数峰，两亭相望两山中。\n北来吟了南来醉，花木迎人一径通。",
        "dynasty": "宋",
        "collection_info": null
    },
    {
        "uuid": "00b4de982ad42a68145d836bc6d8b527",
        "title": "看山亭  其二",
        "author": "黄裳",
        "content": "两边红绿路深深，迭怪堆奇出翠岑。\n莫道非真窥得破，能侵天巧似无心。",
        "dynasty": "宋",
        "collection_info": null
    },
    {
        "uuid": "a160d92a96d787abb973e15e5aba7be5",
        "title": "和蒋枢密送侍者归",
        "author": "黄裳",
        "content": "谩来非为利名场，随侍还寻野径香。\n静极恐生天上梦，不妨吟入帝云乡。",
        "dynasty": "宋",
        "collection_info": null
    },
    {
        "uuid": "8d3a1917eb5c20860ff9b31a7655b7df",
        "title": "有客对酌",
        "author": "黄裳",
        "content": "花间人面是谁家，何似才华对物华。\n百五时应来合醉，三千宾客不须夸。",
        "dynasty": "宋",
        "collection_info": null
    },
    {
        "uuid": "1e4e5383f446722d1ae23305cc4baabe",
        "title": "西归亭",
        "author": "黄裳",
        "content": "衣法传来几度春，少林堂上悄无闻。\n两忘养就空兼色，独步西归一片云。",
        "dynasty": "宋",
        "collection_info": null
    },
    {
        "uuid": "e16593e0cc1fee5dbb5032f9097ed227",
        "title": "欧冶池",
        "author": "黄裳",
        "content": "人随梦电几回见，剑逐云雷何处寻。\n惟有越山池尚在，夜来明月古犹今。",
        "dynasty": "宋",
        "collection_info": null
    },
    {
        "uuid": "f6d2b4c19665358f8b7d10acd0654483",
        "title": "送陈季甫",
        "author": "黄裳",
        "content": "閒于孤鹤淡于秋，纵落忙中亦自由。\n受道已知君有质，感人深处急回头。",
        "dynasty": "宋",
        "collection_info": null
    },
    {
        "uuid": "fac90b0a5b09780c655784bc14c11b05",
        "title": "送邓元孚  其一",
        "author": "黄裳",
        "content": "京尘随暑远，洛水得秋多。\n爽气乘归兴，孤舟看一梭。",
        "dynasty": "宋",
        "collection_info": null
    },
    {
        "uuid": "aaba6deb27c4152e5938ded3a23011e6",
        "title": "送邓元孚  其二",
        "author": "黄裳",
        "content": "左选官期远，南归客路长。\n觐亲时正好，黄菊百年觞。",
        "dynasty": "宋",
        "collection_info": null
    },
    {
        "uuid": "dab65b154a6bfa443f0900708b731aec",
        "title": "送邓元孚  其三",
        "author": "黄裳",
        "content": "识先游刃易，命晚折腰劳。\n华省当年梦，行看置此曹。",
        "dynasty": "宋",
        "collection_info": null
    },
    {
        "uuid": "a053f117c8268a5bc47cf9582610fbf7",
        "title": "雪中闻友人围棋",
        "author": "黄裳",
        "content": "瑞雪天时醉怨迟，笑君棋局雪中围。\n轩花汗漫丰年事，不是嫌春故故飞。",
        "dynasty": "宋",
        "collection_info": null
    },
    {
        "uuid": "f902e7480f05d771d1d3d78854330155",
        "title": "友人见问久不作诗",
        "author": "黄裳",
        "content": "幽情寄态动风骚，大巧如春未奈何。\n莫怪近来诗句少，只嫌吟后客情多。",
        "dynasty": "宋",
        "collection_info": null
    },
    {
        "uuid": "06798a761eaf0d6e55d42e95952c934c",
        "title": "寄李潜夫",
        "author": "黄裳",
        "content": "去去仙舟住处閒，吴王台下虎邱山。\n日边孤客遥相忆，聚散空悲梦往还。",
        "dynasty": "宋",
        "collection_info": null
    },
    {
        "uuid": "435fed59a5d36e8f61f2783ff1f58cf6",
        "title": "偶感",
        "author": "黄裳",
        "content": "泡影浮生梦幻身，十年南北寄红尘。\n穷通有命归与好，风月相期满剑津。",
        "dynasty": "宋",
        "collection_info": null
    },
    {
        "uuid": "2fe7d47fc053708a595a40ad6e84de0a",
        "title": "流沟山",
        "author": "黄裳",
        "content": "清见林泉意已开，知音曾有魏王来。\n两忘更得栖神地，不染人间一点埃。",
        "dynasty": "宋",
        "collection_info": null
    },
    {
        "uuid": "c9e9c18165d71839c6278c5f8ee81b30",
        "title": "舟行感旧",
        "author": "黄裳",
        "content": "曾向兰陵起一舟，湖山佳处有朋游。\n歌声月下俄相失，秦与潇湘各自愁。",
        "dynasty": "宋",
        "collection_info": null
    },
    {
        "uuid": "22f96ec0cbfae242f99e73a1c04e430f",
        "title": "次友人月夜楼上之韵",
        "author": "黄裳",
        "content": "满楼清景泻斯干，肝胆初醒世虑閒。\n谁见谪仙歌与舞，但留诗句落云间。",
        "dynasty": "宋",
        "collection_info": null
    },
    {
        "uuid": "1d322c2bc20b5e10961bbdd883d22fc4",
        "title": "泛南湖  其一",
        "author": "黄裳",
        "content": "菡萏香中画舫轻，新红相照亦多情。\n似迎学士来归院，花烛前头朵朵明。",
        "dynasty": "宋",
        "collection_info": null
    },
    {
        "uuid": "168afe232ab23c9bd1e74a07746e255d",
        "title": "泛南湖  其二",
        "author": "黄裳",
        "content": "雨过圆荷万点星，云开银汉眼前明。\n难逢此景休归去，更待天西片月生。",
        "dynasty": "宋",
        "collection_info": null
    },
    {
        "uuid": "b4a6d3c0e07dfdb42eac28abf4e1e4ac",
        "title": "友人垂钓",
        "author": "黄裳",
        "content": "壮后幽情转更长，尘劳空忆芰荷乡。\n自由池上垂纶客，应是回头笑我忙。",
        "dynasty": "宋",
        "collection_info": null
    },
    {
        "uuid": "30eb913c099adccfb58a01c50a6f2521",
        "title": "偶成四绝书寄子坚道契  其一",
        "author": "黄裳",
        "content": "皆有前缘志自通，大云山下偶相逢。\n春来拏得龙双角，走下昆崙第一峰。",
        "dynasty": "宋",
        "collection_info": null
    },
    {
        "uuid": "ea1489c3c1e4e56f1932c98fe683149a",
        "title": "偶成四绝书寄子坚道契  其二",
        "author": "黄裳",
        "content": "相见参来道已通，五城曾拆紫芝封。\n自从龙虎归根后，花簇云攒白玉峰。",
        "dynasty": "宋",
        "collection_info": null
    },
    {
        "uuid": "13d21b8e0d92278e589f3644e8879d60",
        "title": "偶成四绝书寄子坚道契  其三",
        "author": "黄裳",
        "content": "袖中自有青龙剑，世上谁无白虎经。\n秘诀未尝留一字，不劳终日诵黄庭。",
        "dynasty": "宋",
        "collection_info": null
    },
    {
        "uuid": "b6443e0d44ab65a7d6a3a790830ddf38",
        "title": "偶成四绝书寄子坚道契  其四",
        "author": "黄裳",
        "content": "尘中自适能无我，方外相知喜有君。\n静看古今搔首处，五湖风月万山云。",
        "dynasty": "宋",
        "collection_info": null
    },
    {
        "uuid": "2aebba88579455695a1e0b376aad0367",
        "title": "神宗皇帝挽辞  其一",
        "author": "黄裳",
        "content": "奔逸三王后，忧勤七闰间。\n生灵千载会，造化一朝閒。\n空致盘中露，应寻海上山。\n凤凰人恐到，不趁御龙还。",
        "dynasty": "宋",
        "collection_info": null
    },
    {
        "uuid": "b90e7651f2984910c86e4c29f637846c",
        "title": "神宗皇帝挽辞  其二",
        "author": "黄裳",
        "content": "一息捐朝野，春秋日正中。\n月明宫怨满，天远世缘空。\n勇智贻王业，文章绍帝风。\n生民瞻不及，终日向遗弓。",
        "dynasty": "宋",
        "collection_info": null
    },
    {
        "uuid": "4d85adacd55db4596f3537c9112f6a1a",
        "title": "神宗皇帝挽辞  其三",
        "author": "黄裳",
        "content": "集英春又到，閒了万年觞。\n晓鼓催攒殿，悲风助挽郎。\n帝符归有道，仙仗去无方。\n谁念频回首，诸生泪两行。",
        "dynasty": "宋",
        "collection_info": null
    },
    {
        "uuid": "60cb21e40d65bb704d2e4d4ce3eec2dc",
        "title": "神宗皇帝挽辞  其四",
        "author": "黄裳",
        "content": "图治心方壮，追班世忽非。\n鼎中龙蜿蜿，陵上栢依依。\n物外音何悄，人间梦亦稀。\n少阳来侍宴，天意已知微。",
        "dynasty": "宋",
        "collection_info": null
    },
    {
        "uuid": "da0e080df4421c617f9ef398dae26427",
        "title": "神宗皇帝挽辞  其五",
        "author": "黄裳",
        "content": "忽自明庭去，风高帝所寒。\n有期修玉检，无处觅仙丹。\n与子基图远，开天数度宽。\n锦标何以报，空展赐诗看。",
        "dynasty": "宋",
        "collection_info": null
    },
    {
        "uuid": "758b114cb6444b6055fe7ddf89d4f1ea",
        "title": "哲宗皇帝挽辞  其一",
        "author": "黄裳",
        "content": "忽追班入未央宫，急问宸游早御风。\n流俗岂知尘念断，故嫔休嘆爱缘空。\n还元精爽留天下，復土声灵在虏中。\n来自武夷归去否，幔亭闻说好如嵩。",
        "dynasty": "宋",
        "collection_info": null
    },
    {
        "uuid": "ee0ef7709bd8f2d3f48bbd0011e0fdd5",
        "title": "哲宗皇帝挽辞  其二",
        "author": "黄裳",
        "content": "数行空下侍臣班，十六回春一梦阑。\n天意预形传国玺，人生难望返魂丹。\n银河寂寂星垣暗，金阙冥冥羽卫寒。\n月色满宫谁怅望，春来无处接回鸾。",
        "dynasty": "宋",
        "collection_info": null
    },
    {
        "uuid": "e7487c8b516a865efab08d32d943a31e",
        "title": "哲宗皇帝挽辞  其三",
        "author": "黄裳",
        "content": "何事骑龙不可攀，衣冠空自在人寰。\n诏遗夷夏秋容动，言付公卿玉几閒。\n能使抱弓号百姓，岂劳求药问三山。\n元符事业谁相似，两汉须看凤露间。",
        "dynasty": "宋",
        "collection_info": null
    },
    {
        "uuid": "936f214b4ad9d56914aac1a091d5fcb0",
        "title": "钦慈宪肃皇太后挽辞  其一",
        "author": "黄裳",
        "content": "懿范存遗诏，香尘守浣衣。\n中天扶日上，西邸引龙归。\n方慰人寰望，那知辇路非。\n仁恩和夜月，千古在慈闱。",
        "dynasty": "宋",
        "collection_info": null
    },
    {
        "uuid": "50f101c6f86185befb483cc308864a84",
        "title": "钦慈宪肃皇太后挽辞  其二",
        "author": "黄裳",
        "content": "相门阴德远，天妹俪周文。\n还政前期速，求贤内助勤。\n仙丹犹访道，金阙已乘云。\n紫极空回首，虞号惨日曛。",
        "dynasty": "宋",
        "collection_info": null
    },
    {
        "uuid": "f7167dffaf3f661146a30c62bbb14de7",
        "title": "钦慈宪肃皇太后挽辞  其三",
        "author": "黄裳",
        "content": "听断帘方捲，遗留事已传。\n继承知有后，建立许谁先。\n救弊趋中道，论功列上仙。\n九重空怨慕，霜露凤台前。",
        "dynasty": "宋",
        "collection_info": null
    },
    {
        "uuid": "12499183d0eabf9e1bafa7513a401532",
        "title": "钦慈皇后挽辞  其一",
        "author": "黄裳",
        "content": "梦中怀日有谁知，莫恨真人下降迟。\n会合裕陵同祔处，因缘潜邸独飞时。\n九霄重引真仙仗，四海初传大母仪。\n怅望凤台山下去，东郊无计上金巵。",
        "dynasty": "宋",
        "collection_info": null
    },
    {
        "uuid": "63968009b56eeb06be0b6b8b700fb003",
        "title": "钦慈皇后挽辞  其二",
        "author": "黄裳",
        "content": "平日未霑天下养，芳春先弃域中游。\n昔从内令任思顺，今起东𣪁舜解忧。\n衣在果闻成赭色，书存尤喜见银鈎。\n懿围故事谁攀得，再幸仁皇御九州。",
        "dynasty": "宋",
        "collection_info": null
    },
    {
        "uuid": "776d8ab9e13d70875901e261cdcc541c",
        "title": "钦慈皇后挽辞  其三",
        "author": "黄裳",
        "content": "已传龙德与承休，果在丹台不可留。\n新册却埋千古玉，旧恩重起六宫秋。\n尊开围步松云远，荣到支陵雨露忧。\n三十六宫休说恨，谁知先作裕陵游。",
        "dynasty": "宋",
        "collection_info": null
    },
    {
        "uuid": "6519a57dfe71560115d04618fd5c27e8",
        "title": "曾鲁公挽辞",
        "author": "黄裳",
        "content": "曾侍前星在玉霄，兢为元老立清朝。\n重游西府羁羣虏，危坐东台鉴庶僚。\n扰扰万缘留事业，悠悠千载想风标。\n传家已有蓬莱客，何患于门到寂寥。",
        "dynasty": "宋",
        "collection_info": null
    },
    {
        "uuid": "a65d9a9189da29e316742575dca915b5",
        "title": "王岐公挽辞  其一",
        "author": "黄裳",
        "content": "世事今朝了，天阍昨夜开。\n自当骑鹤去，谁更作霖来。\n宝座扶初日，灵光落上台。\n管弦空怅望，重盖几时回。",
        "dynasty": "宋",
        "collection_info": null
    },
    {
        "uuid": "03054e82e555a9d78c2ebe17e824f54d",
        "title": "王岐公挽辞  其二",
        "author": "黄裳",
        "content": "贰车登第日，秉轴盖棺时。\n未掩西陵土，先埋上相碑。\n白麻人已化，黄壤客空悲。\n岁晚林间趣，归侯想恨迟。",
        "dynasty": "宋",
        "collection_info": null
    },
    {
        "uuid": "ebc55336d2aef671c355b5b4dc28a134",
        "title": "王岐公挽辞  其三",
        "author": "黄裳",
        "content": "鼎味难求和，龙髯忽许攀。\n应随先帝仗，已立太师班。\n人散沙堤悄，恩收客馆閒。\n风神岩兢秀，千古画图间。",
        "dynasty": "宋",
        "collection_info": null
    },
    {
        "uuid": "61319ee61efb3158a6af6d2985a3d22a",
        "title": "王岐公挽辞  其四",
        "author": "黄裳",
        "content": "富贵风波静，文章态度清。\n有缘登相府，无日出都城。\n彝鼎垂行止，金珠照死生。\n百年留不住，广阜暮烟横。",
        "dynasty": "宋",
        "collection_info": null
    },
    {
        "uuid": "66d210c96533bb1bc40cb93e06d15816",
        "title": "秦国夫人挽辞  其一",
        "author": "黄裳",
        "content": "三封皆大国，一子已重金。\n位到西枢重，春归寸草深。\n荣华缘忽断，寂寞路难寻。\n愁入韦沟境，回头月满林。",
        "dynasty": "宋",
        "collection_info": null
    },
    {
        "uuid": "f463e4873ea94be13f3e1303afc7d91d",
        "title": "秦国夫人挽辞  其二",
        "author": "黄裳",
        "content": "偕老人惆怅，秋深雁独哀。\n西风何处问，北首几时回。\n白日晞朝露，黄埃掩夜台。\n已辞班第一，内殿不须催。",
        "dynasty": "宋",
        "collection_info": null
    },
    {
        "uuid": "02751607c523caf0ffdac8a8b8303d44",
        "title": "秦国夫人挽辞  其三",
        "author": "黄裳",
        "content": "慰使来三殿，浇觞走百官。\n送行千乘富，归宿万家宽。\n自今腾空往，谁能入定观。\n晓堂终不见，谁展佛书看。",
        "dynasty": "宋",
        "collection_info": null
    },
    {
        "uuid": "b8898a85a771fa0c21f660a2a4ddb7cf",
        "title": "安康郡夫人挽辞  其一",
        "author": "黄裳",
        "content": "未满中身寿，尤虚大国封。\n德明埋玉篆，魂冷卧银龙。\n漳水恨涵月，秋风悲入松。\n尘寰应不住，无处访遗踪。",
        "dynasty": "宋",
        "collection_info": null
    },
    {
        "uuid": "13befbdf82e5ed1e7252123e29843245",
        "title": "安康郡夫人挽辞  其二",
        "author": "黄裳",
        "content": "俄抛中馈世缘空，君子休悲老未同。\n不负大宁身后计，道山人出凯风中。",
        "dynasty": "宋",
        "collection_info": null
    },
    {
        "uuid": "f446da397dad51c7028f91bb041c426f",
        "title": "安康郡夫人挽辞  其三",
        "author": "黄裳",
        "content": "堂堂归处魏公家，纔饰笄珈日未斜。\n蒿里数声留不得，丰安松下早闻鸦。",
        "dynasty": "宋",
        "collection_info": null
    },
    {
        "uuid": "cfa6af9e1133f4a5d49e23711499b8cd",
        "title": "郭将军挽辞  其一",
        "author": "黄裳",
        "content": "新里秋声不忍闻，黄埃千古宋将军。\n东兵二百今何在，犹有西人想似云。",
        "dynasty": "宋",
        "collection_info": null
    },
    {
        "uuid": "1c5f7177796dc573e276e9ca8ac251aa",
        "title": "郭将军挽辞  其二",
        "author": "黄裳",
        "content": "赳赳汾阳十世孙，胸中奇业与谁论。\n盖棺虽愧凌烟阁，犹有蕃豪说旧恩。",
        "dynasty": "宋",
        "collection_info": null
    },
    {
        "uuid": "851884eefb7a1173909c37725c4c6ab9",
        "title": "郭将军挽辞  其三",
        "author": "黄裳",
        "content": "佛书看尽更何忧，不怨生前未是侯。\n日到中天春梦断，御风归去玉华秋。",
        "dynasty": "宋",
        "collection_info": null
    },
    {
        "uuid": "3f98967d1290ef4ca58375c863ebd470",
        "title": "顾学正挽辞",
        "author": "黄裳",
        "content": "行人缘断绝，弔客泪纵横。\n白髮双亲重，青衫一命轻。\n仙丹谁际会，禅颂自分明。\n去住无寻处，今生与后生。",
        "dynasty": "宋",
        "collection_info": null
    },
    {
        "uuid": "9bab07c0b1f037e4dd98feb57a655bcc",
        "title": "夫人陈氏挽辞  其一",
        "author": "黄裳",
        "content": "晓来悲接夜来欢，安不人惊梦不还。\n已御翔鸾天上去，委形空寄古楼山。",
        "dynasty": "宋",
        "collection_info": null
    },
    {
        "uuid": "f9d4bf5be99024f76b0304a0584c8179",
        "title": "夫人陈氏挽辞  其二",
        "author": "黄裳",
        "content": "宝奁人去月空寒，百岁荣华忽盖棺。\n万叶遗经香一篆，日华帘下与谁看。",
        "dynasty": "宋",
        "collection_info": null
    },
    {
        "uuid": "151ce5e84f70455e3358678892615017",
        "title": "夫人陈氏挽辞  其三",
        "author": "黄裳",
        "content": "北堂旁立两青衫，六十春风惬笑谈。\n追远亭前思不见，怨随霜露满山南。",
        "dynasty": "宋",
        "collection_info": null
    },
    {
        "uuid": "09f757f67b4f82ca153cea62c155d9b3",
        "title": "陈朝议挽辞  其一",
        "author": "黄裳",
        "content": "箫鼓声中远远归，只因千里有庭闱。\n彭城君在今休望，黄髮樽前看綵衣。",
        "dynasty": "宋",
        "collection_info": null
    },
    {
        "uuid": "1c6f571535537806d6bce418a72b7d73",
        "title": "陈朝议挽辞  其二",
        "author": "黄裳",
        "content": "六拥旌麾一梦阑，陈公桥上小棠间。\n挂冠桑梓情尤厚，谁愧遗形葬客山。",
        "dynasty": "宋",
        "collection_info": null
    },
    {
        "uuid": "a294ab7a035bf8686d589420dd0608c3",
        "title": "陈朝议挽辞  其三",
        "author": "黄裳",
        "content": "从来风义不忧贫，累行纔踰七十春。\n世上荣枯沤影散，进阶空有帝纶新。",
        "dynasty": "宋",
        "collection_info": null
    },
    {
        "uuid": "6f620a5c1d1b2a86c913baa36a821de4",
        "title": "陈朝议挽辞  其四",
        "author": "黄裳",
        "content": "信到温陵不忍闻，使君何往尽沾巾。\n最高仙桂君家物，更起黉堂遗里人。",
        "dynasty": "宋",
        "collection_info": null
    },
    {
        "uuid": "0d9d96828c9800f8c398dbb91bf5ee8f",
        "title": "陈朝议挽辞  其五",
        "author": "黄裳",
        "content": "未及归来且胜游，忽闻庭木已经秋。\n罗源三十年遗爱，今作还山一日愁。",
        "dynasty": "宋",
        "collection_info": null
    },
    {
        "uuid": "630e33643416762c208f9c4791bb0c1d",
        "title": "俞法曹挽辞  其一",
        "author": "黄裳",
        "content": "一息秋来误壮图，扬名身后喜诸孤。\n平生乐易归何处，恐逐清风落有无。",
        "dynasty": "宋",
        "collection_info": null
    },
    {
        "uuid": "ae330566514fe6a19cbfee3776e53b92",
        "title": "俞法曹挽辞  其二",
        "author": "黄裳",
        "content": "罇前故旧欢尤少，世上光阴惜未终。\n去岁书来曾说梦，攀龙应御九天风。",
        "dynasty": "宋",
        "collection_info": null
    },
    {
        "uuid": "2448be59d2354ef32e9dd96b1f65a06c",
        "title": "陈达野母氏恭人挽辞  其一",
        "author": "黄裳",
        "content": "百度韶华少一年，有谁堂上可争先。\n锦衣养志归来早，报了春晖已独贤。",
        "dynasty": "宋",
        "collection_info": null
    },
    {
        "uuid": "1e23022cf44474c27f0e4e4964f0da2c",
        "title": "陈达野母氏恭人挽辞  其二",
        "author": "黄裳",
        "content": "眼明身健莫扶持，遽向华堂看綵衣。\n已共月明无认处，孝思休踊盖棺时。",
        "dynasty": "宋",
        "collection_info": null
    },
    {
        "uuid": "b80991cdc52a53e3a251a8cff179a121",
        "title": "方彦稽母安仁县太君黄氏挽辞  其一",
        "author": "黄裳",
        "content": "文科名峻归宁日，卿部官高致养时。\n罔极是恩谁报得，更缘霜露有余悲。",
        "dynasty": "宋",
        "collection_info": null
    },
    {
        "uuid": "8c91c23598dde84fa247f381e2d69608",
        "title": "方彦稽母安仁县太君黄氏挽辞  其二",
        "author": "黄裳",
        "content": "八十三年妇德成，綵衣欢笑过浮生。\n含虚台上寻仙侣，濑口愁人月自明。",
        "dynasty": "宋",
        "collection_info": null
    },
    {
        "uuid": "d704d1de7977aa37aa5e8f22fd839e40",
        "title": "方彦稽母安仁县太君黄氏挽辞  其三",
        "author": "黄裳",
        "content": "来处缘应异，归时寿已稀。\n校雠孙继子，无限是春晖。",
        "dynasty": "宋",
        "collection_info": null
    },
    {
        "uuid": "8dbb09817bb2fa6479acff4865eb2de4",
        "title": "方彦稽母安仁县太君黄氏挽辞  其四",
        "author": "黄裳",
        "content": "数终还是福，道尽更何言。\n子到康民处，方知鞠育恩。",
        "dynasty": "宋",
        "collection_info": null
    },
    {
        "uuid": "8d3c338e81e25c0d2e2ffa37e8c28848",
        "title": "寿安太君挽辞",
        "author": "黄裳",
        "content": "荣知随养去，恨向盖棺归。\n故里三千远，浮生七十稀。\n晓台空匣鑑，秋露谩沾衣。\n相伴勤田上，残蟾与夕晖。",
        "dynasty": "宋",
        "collection_info": null
    },
    {
        "uuid": "68976fa59086868019cc7eb2975ed48c",
        "title": "章银青挽辞",
        "author": "黄裳",
        "content": "八十六年尽，竈中丹未成。\n贰车归去勇，辟谷老来清。\n寂寂水天境，悠悠春露情。\n扬名尤有子，身后许谁争。",
        "dynasty": "宋",
        "collection_info": null
    },
    {
        "uuid": "31f208be656af88315b2bfbe7a276dcb",
        "title": "悼张公实",
        "author": "黄裳",
        "content": "六十三年素自知，人生如此更何疑。\n调诙常为供狂笑，骚雅偏能斲小诗。\n悼子杳冥归往路，悔予轻易别离时。\n水云村记相期事，虽到家山已恨迟。",
        "dynasty": "宋",
        "collection_info": null
    },
    {
        "uuid": "ff8a713e47de2c79ee5199bee02c6b2c",
        "title": "悼陈伯修殿院  其一",
        "author": "黄裳",
        "content": "尘劳常共笑，怱遽忽相违。\n已失重归约，应无再见时。\n短长前事定，来去几人知。\n阴籍更何累，惟余身后悲。",
        "dynasty": "宋",
        "collection_info": null
    },
    {
        "uuid": "7b16c70acde952396a19dfee25795ed5",
        "title": "悼陈伯修殿院  其二",
        "author": "黄裳",
        "content": "喜从杨子过江湄，惹起浮生一段悲。\n不见武林吟笑侣，却来京口看铭诗。",
        "dynasty": "宋",
        "collection_info": null
    },
    {
        "uuid": "71a7e4fab8419ad246027f30ae0ccade",
        "title": "悼陈伯修殿院  其三",
        "author": "黄裳",
        "content": "少年科第少能攀，未及登庸梦已阑。\n岂意盖棺尤有地，于飞同在戏鱼山。",
        "dynasty": "宋",
        "collection_info": null
    },
    {
        "uuid": "be72067583f130b4b96757f71dc8794f",
        "title": "悼陈先之博士",
        "author": "黄裳",
        "content": "五行纔悟已忘筌，妙旨知谁更得传。\n梦幻去时无别苦，旌幢归处有前缘。\n寂寥月伴松楸室，悽怆人逢雨露天。\n尚记辱书来见报，春回寒谷未踰年。",
        "dynasty": "宋",
        "collection_info": null
    },
    {
        "uuid": "64810919509cf10a1c12346d364d6e0c",
        "title": "悼李承议",
        "author": "黄裳",
        "content": "去后家山宴未阑，已闻忙盖旅中棺。\n几多言笑情先断，些小穷通梦已残。\n友爱方嗟离别易，子贤休恤继承难。\n曾相从处应留恨，未结松庵弃外观。",
        "dynasty": "宋",
        "collection_info": null
    },
    {
        "uuid": "4725f1407017b4bf689d1b32a04b1fcf",
        "title": "哭陈商老",
        "author": "黄裳",
        "content": "浮云前事定，壮志此生休。\n梦冷水中月，文高天上楼。\n冥冥谁造物，衮衮自封侯。\n南国一缄破，西风双泪流。",
        "dynasty": "宋",
        "collection_info": null
    },
    {
        "uuid": "f97ba7ff2ee0abad509549c95eba62cd",
        "title": "六祖传付偈颂 初祖 其一",
        "author": "黄裳",
        "content": "一花迦叶离尘果，四卷楞伽助道书。\n莫谓竺干天样远，片云归去祇须臾。",
        "dynasty": "宋",
        "collection_info": null
    },
    {
        "uuid": "b7efadf80e01a742d6395c1e6359da2c",
        "title": "六祖传付偈颂 初祖 其二",
        "author": "黄裳",
        "content": "谁知花叶一中生，二气相催果自成。\n体了色空无觅处，有时人说见还婴。",
        "dynasty": "宋",
        "collection_info": null
    },
    {
        "uuid": "75521b8c1df179feadaf815dfa13d574",
        "title": "六祖传付偈颂 初祖 其三",
        "author": "黄裳",
        "content": "大乘气象已相扶，吾意方终道不孤。\n秀出五峰尘下少，中华先许到真如。",
        "dynasty": "宋",
        "collection_info": null
    },
    {
        "uuid": "06f5ed5e9321ad7350d21dc80edab1d5",
        "title": "六祖传付偈颂 初祖 其四",
        "author": "黄裳",
        "content": "日用中来体已亲，平常是道岂须陈。\n得吾髓处无他事，拟议三人且觅真。",
        "dynasty": "宋",
        "collection_info": null
    },
    {
        "uuid": "77fb90523cc4a7d0d0e7d504dff48868",
        "title": "六祖传付偈颂 初祖 其五",
        "author": "黄裳",
        "content": "安心惟在觅心时，后世支尘两自欺。\n寄语禅林休歇去，古来仙圣本无为。",
        "dynasty": "宋",
        "collection_info": null
    },
    {
        "uuid": "7f487243128d79d17a2970fc128634e2",
        "title": "六祖传付偈颂 初祖 其六",
        "author": "黄裳",
        "content": "本来无一亦无华，都向真空是一家。\n闻说一花还共笑，宁甘鬼窟作生涯。",
        "dynasty": "宋",
        "collection_info": null
    },
    {
        "uuid": "0f52c149865f0f9dbdf545871f0db7c9",
        "title": "六祖传付偈颂 初祖 其七",
        "author": "黄裳",
        "content": "如意珠，舍利子，建立法身无二理。\n发明道果独为师，长养圣胎谁得旨。\n六物名同实非异，微妙如来出尘计。\n一念中含一点来，太无根种岂须猜。\n谁尸五运催神化，忽见天花五叶开。\n含万类，贯三界，无无无有非私解。\n法轮如我神气精，尘世通他来去在。\n九年转了大还丹，世间无价人难买。",
        "dynasty": "宋",
        "collection_info": null
    },
    {
        "uuid": "d2488d13380bc51320f004cd4b28ca00",
        "title": "六祖传付偈颂 初祖 其八",
        "author": "黄裳",
        "content": "参禅须向坐禅人，本末相通可了真。\n二念回机都扫尽，干坤犹在一微尘。",
        "dynasty": "宋",
        "collection_info": null
    },
    {
        "uuid": "7227716343b5860cf26561b7bbfda18f",
        "title": "六祖传付偈颂 初祖 其九",
        "author": "黄裳",
        "content": "精传神气一传精，性命于中附会成。\n道世浑沦窥不破，更从何处觅无生。",
        "dynasty": "宋",
        "collection_info": null
    },
    {
        "uuid": "8874280e40ebc3aa00fbb6847a368828",
        "title": "六祖传付偈颂 初祖 其一○",
        "author": "黄裳",
        "content": "精传神气一传精，含作真空万化行。\n是物此中来与去，莫持偏性作圆成。",
        "dynasty": "宋",
        "collection_info": null
    },
    {
        "uuid": "4c4b0e86a50972cef3f5f5ec46273e6c",
        "title": "六祖传付偈颂 初祖 其一一",
        "author": "黄裳",
        "content": "天游杳杳海漫漫，无有无无是道观。\n大法药兼心地要，两门都作混成看。",
        "dynasty": "宋",
        "collection_info": null
    },
    {
        "uuid": "ed4de7f46995671f59a6ee88e9807ece",
        "title": "六祖传付偈颂 初祖 其一二",
        "author": "黄裳",
        "content": "神光中见一还婴，非外非中已混成。\n忽向玉炉飞上去，数声灵鹊夜来惊。",
        "dynasty": "宋",
        "collection_info": null
    },
    {
        "uuid": "b57e2537d3c25cc8b62242d6ddbaa59e",
        "title": "六祖传付偈颂 初祖 其一三",
        "author": "黄裳",
        "content": "万枝灯，千江月，一灯传，一月摄。\n莫知根种有虚空，祇见祥光无断绝。\n三千世界掌中知，百亿化身天下说。\n秘密岂当容易谈，一臂尤轻冷欺雪。",
        "dynasty": "宋",
        "collection_info": null
    },
    {
        "uuid": "6f9737e52809a54aa3af017979b49e29",
        "title": "六祖传付偈颂 二祖 其一",
        "author": "黄裳",
        "content": "有地有花空具色，无花无种色含空。\n混成一物谁圆就，但向无言一化工。",
        "dynasty": "宋",
        "collection_info": null
    },
    {
        "uuid": "6dae64405ed8092fb3949443f9a441ed",
        "title": "六祖传付偈颂 二祖 其二",
        "author": "黄裳",
        "content": "受果时来合见仙，香山禅定想多年。\n少林得旨圆融了，不在中间与两边。",
        "dynasty": "宋",
        "collection_info": null
    },
    {
        "uuid": "8f66746059152cdd4a589588816c853c",
        "title": "六祖传付偈颂 二祖 其三",
        "author": "黄裳",
        "content": "华岂曾生种亦无，迩来何事得神珠。\n尘凡不悟无为旨，但笑高人一似愚。",
        "dynasty": "宋",
        "collection_info": null
    },
    {
        "uuid": "7c096b1f0bc786cd6e283f3c00876fbf",
        "title": "六祖传付偈颂 二祖 其四",
        "author": "黄裳",
        "content": "曾穷庄易到源渊，三教从来共本根。\n自到少林应已悟，后来谁为晓宗门。",
        "dynasty": "宋",
        "collection_info": null
    },
    {
        "uuid": "d59d6d887be0b6411b42cae4b8f781fb",
        "title": "六祖传付偈颂 二祖 其五",
        "author": "黄裳",
        "content": "宿来缘累尚相拘，何事圆成未自如。\n十地三乘谁便了，了时犹待到无无。",
        "dynasty": "宋",
        "collection_info": null
    },
    {
        "uuid": "26cc7f0be1f89714e6f6bbe0ed11ea91",
        "title": "六祖传付偈颂 三祖 其一",
        "author": "黄裳",
        "content": "入道从来自有缘，许谁心地是金仙。\n如来止止教休说，妙法难思莫妄传。",
        "dynasty": "宋",
        "collection_info": null
    },
    {
        "uuid": "71fd2f0f0324a9bb06917545092479cd",
        "title": "六祖传付偈颂 三祖 其二",
        "author": "黄裳",
        "content": "衣法曾传莫己知，两山禅定了何疑。\n本无一物非何有，大道宁嫌得小儿。",
        "dynasty": "宋",
        "collection_info": null
    },
    {
        "uuid": "b4fffc8f05539d3e1d3277f335e3fc3d",
        "title": "六祖传付偈颂 三祖 其三",
        "author": "黄裳",
        "content": "地种精华总是无，无中和会一神珠。\n前缘谁是传衣子，水月如心可上图。",
        "dynasty": "宋",
        "collection_info": null
    },
    {
        "uuid": "e4c58d535c86375bc6f29640ceb81910",
        "title": "六祖传付偈颂 四祖 其一",
        "author": "黄裳",
        "content": "万宝收还万合中，更寻心地亦还空。\n紫云盖下已呈瑞，佛法一枝谁与同。",
        "dynasty": "宋",
        "collection_info": null
    },
    {
        "uuid": "f868ffe2d0e142acde5be456b0d1fb6e",
        "title": "六祖传付偈颂 四祖 其二",
        "author": "黄裳",
        "content": "路上相逢即是缘，心知衣法有人传。\n真成浄土含诸种，直到生生始得仙。",
        "dynasty": "宋",
        "collection_info": null
    },
    {
        "uuid": "d5e20fc011fd76d0659a1ed9bbf3989d",
        "title": "六祖传付偈颂 四祖 其三",
        "author": "黄裳",
        "content": "解脱门中宿已知，种花生性岂须期。\n诏书四反终难起，不要浮名不待时。",
        "dynasty": "宋",
        "collection_info": null
    },
    {
        "uuid": "bcd467c4b84cb3629964143897d9e7db",
        "title": "六祖传付偈颂 五祖 其一",
        "author": "黄裳",
        "content": "情种俱收入混成，还并四事得无生。\n字虽不识人休笑，壁上留题已可惊。",
        "dynasty": "宋",
        "collection_info": null
    },
    {
        "uuid": "586dc1487a165a38348a4c5fc55500a7",
        "title": "六祖传付偈颂 五祖 其二",
        "author": "黄裳",
        "content": "无生无种菩提就，非佛非心混沌成。\n欲说性空何处觅，可怜禅律谩相争。",
        "dynasty": "宋",
        "collection_info": null
    },
    {
        "uuid": "f95f25adc00e684d4a3a16798a1fe809",
        "title": "六祖传付偈颂 五祖 其三",
        "author": "黄裳",
        "content": "形生收摄出尘笼，一颗圆光色与空。\n槽厂有人来作祖，自然吟入太无中。",
        "dynasty": "宋",
        "collection_info": null
    },
    {
        "uuid": "6bc84850f51b6cf03512fe4188cc78ce",
        "title": "六祖传付偈颂 五祖 其四",
        "author": "黄裳",
        "content": "尘埃可佛是修时，无物无修秀也知。\n欲说菩提符祖意，圆明来处想曾窥。",
        "dynasty": "宋",
        "collection_info": null
    },
    {
        "uuid": "fe8ad2bd8fa653f005fbc01dda48457a",
        "title": "六祖传付偈颂 六祖 其一",
        "author": "黄裳",
        "content": "顿悟花情有几人，源流相远却非真。\n须知佛性无南北，芥子中藏万法轮。",
        "dynasty": "宋",
        "collection_info": null
    },
    {
        "uuid": "9b656d50d663b3bb7f953c64da85940c",
        "title": "六祖传付偈颂 六祖 其二",
        "author": "黄裳",
        "content": "泰定犹忘相行深，种华当向此中生。\n坐禅只恐人无证，得旨须教矿作金。",
        "dynasty": "宋",
        "collection_info": null
    },
    {
        "uuid": "54827a8dc05f7d4d99d64786f937c06c",
        "title": "六祖传付偈颂 六祖 其三",
        "author": "黄裳",
        "content": "下种人来地有因，若非因地若轻陈。\n曾将此子教谁种，安解参同向吕真。",
        "dynasty": "宋",
        "collection_info": null
    },
    {
        "uuid": "53884db129369791309e92a82e8a7981",
        "title": "六祖传付偈颂 六祖 其四",
        "author": "黄裳",
        "content": "从来生灭本因心，旁出纷纷没处寻。\n无性无心方是道，执空谁可脱浮沉。",
        "dynasty": "宋",
        "collection_info": null
    },
    {
        "uuid": "e3b19c1e6c33477086e9201e8582f634",
        "title": "六祖传付偈颂 六祖 其五",
        "author": "黄裳",
        "content": "法身行止本来无，叶落归根是幻躯。\n生灭已除还寂灭，有情相感莫踟蹰。",
        "dynasty": "宋",
        "collection_info": null
    },
    {
        "uuid": "25806affe661cf898c039dd5fbd7a126",
        "title": "六祖传付偈颂 六祖 其六",
        "author": "黄裳",
        "content": "曾戒观空与坐禅，惟因唐使说真筌。\n九年面壁谁能少，秘密先当得祖传。",
        "dynasty": "宋",
        "collection_info": null
    },
    {
        "uuid": "bd8e48ddbf6f8eac0d7ac5f7d51a38ec",
        "title": "六祖传付偈颂 六祖 其七",
        "author": "黄裳",
        "content": "妙了形神更有人，不须捐下梦中身。\n逍遥便作丹台客，谁悟三丹有二真。",
        "dynasty": "宋",
        "collection_info": null
    },
    {
        "uuid": "333ab7dd32edaf577dff8854e06c0ad5",
        "title": "六祖传付偈颂 六祖 其八",
        "author": "黄裳",
        "content": "大事从来夙有因，太空全是气精神。\n牟尼莫怪无人问，作用皆云已得真。",
        "dynasty": "宋",
        "collection_info": null
    },
    {
        "uuid": "57fab379c3900c5c57d2bf6822cb586c",
        "title": "六祖传付偈颂 六祖 其九",
        "author": "黄裳",
        "content": "圆妙高人觉已通，便辞归去谩参同。\n一篇证道谁能赛，不谓唐僧有此风。",
        "dynasty": "宋",
        "collection_info": null
    },
    {
        "uuid": "d975c828d5ee0457e60aab8940dd3127",
        "title": "六祖传付偈颂 六祖 其一○",
        "author": "黄裳",
        "content": "道果天成岂可猜，圆光何处更寻台。\n性为妙种心为地，况有慈云作雨来。",
        "dynasty": "宋",
        "collection_info": null
    },
    {
        "uuid": "efc1ca55c8c7e4250bbbea769e212d20",
        "title": "泗洲颂",
        "author": "黄裳",
        "content": "十数运行天与地，五气生成入无始。\n混成惟一数相寻，十一观音生一体。\n耳如目，听如视，通身是眼谁能计，观尽十方无巨细。\n有时塔上耸人看，妙用无方乃余事。",
        "dynasty": "宋",
        "collection_info": null
    },
    {
        "uuid": "b59d2b28fca9dc20eb06eec573e39b00",
        "title": "上天竺思尚真讚",
        "author": "黄裳",
        "content": "貌像虽相似，水中空捉月。\n非教亦非禅，使我如何说。",
        "dynasty": "宋",
        "collection_info": null
    },
    {
        "uuid": "0b8ccd61d73fab70f760d4543b7c40cb",
        "title": "读头陀安文颂",
        "author": "黄裳",
        "content": "九九八十一，圆明体如日。\n岂是空说禅，精魂中扫迹。\n立道须当修，九九八十一。\n性见与意会，如何体空色。",
        "dynasty": "宋",
        "collection_info": null
    },
    {
        "uuid": "b9e7a6bb22e2be268ba877243353dadc",
        "title": "朱氏天和堂",
        "author": "黄裳",
        "content": "谷水悠悠水天阔，绿竹漪漪玉龙活。\n天和堂在翠微中，堂上谁夸青琐闼。\n二俊昔为才所驱，未识危邦何太愚。\n轻抱雄文走西洛，漫劳黄耳寻中吴。\n岂谓七百有余载，乃获夫子营我庐。\n能向平时脱羁络，为悟浮云此生错。\n通道益深醉隠亭，载鹏风厚逍遥阁。\n万累纷纷无处寻，须信天和有斯乐。\n彼哉二俊胡不归，空叹华亭数声鹤。",
        "dynasty": "宋",
        "collection_info": null
    },
    {
        "uuid": "ef01e278d7671e8dfc29114bd5c37972",
        "title": "雷击南剑州谯门柱",
        "author": "黄裳",
        "content": "风雷昨夜破枯株，借问天公有意无。\n莫是卧龙踪迹困，放开头角入亨衢。",
        "dynasty": "宋",
        "collection_info": null
    },
    {
        "uuid": "474315ccfd5dc9721b9551c31dc278ac",
        "title": "朝元阁",
        "author": "黄裳",
        "content": "东别家山十六程，晓来和月到华清。\n朝元阁下西风急，都入长杨作雨声。",
        "dynasty": "宋",
        "collection_info": null
    },
    {
        "uuid": "36fb179dbe950113512a0d57459cd135",
        "title": "赠探花郎",
        "author": "黄裳",
        "content": "探花车骑似游龙，未入桃源先阆风。\n衫上十分新染翠，衣间一点半开红。\n身如骥子无双俊，人报鳌山第几宫。\n便是醉仙何处去，上林园在五云中。",
        "dynasty": "宋",
        "collection_info": null
    },
    {
        "uuid": "b3b8afce90ddb80382bde9eeb2b74c5f",
        "title": "句  其一",
        "author": "黄裳",
        "content": "任尔巍峨千万丈，也须还我上头行。",
        "dynasty": "宋",
        "collection_info": null
    },
    {
        "uuid": "ca043efb3e00ec713d855a65bfafa0cc",
        "title": "句  其二",
        "author": "黄裳",
        "content": "凌波应作水中仙。",
        "dynasty": "宋",
        "collection_info": null
    },
    {
        "uuid": "f12626a153a257d90fdb2e9b02148696",
        "title": "句  其三",
        "author": "黄裳",
        "content": "朝元阁成老君现。",
        "dynasty": "宋",
        "collection_info": null
    },
    {
        "uuid": "96e8fb064d8440055ee9bbd54c699feb",
        "title": "梳洗台",
        "author": "王震",
        "content": "俗缘磨未尽，空山傍妆台。\n溪云惹粉黛，岩花宝靥开。",
        "dynasty": "宋",
        "collection_info": null
    },
    {
        "uuid": "ec65f3f79c3776aa1f97872c293e8f63",
        "title": "雪",
        "author": "王震",
        "content": "未送余寒归嶰谷，先传春信到花丛。\n侵凌竹色回新绿，点注梅梢破小红。",
        "dynasty": "宋",
        "collection_info": null
    },
    {
        "uuid": "4f1a6962a8ded04e8975f7e90b7c6055",
        "title": "句  其一",
        "author": "张仲时",
        "content": "太平功业属男儿，虹蜺万丈云中气。",
        "dynasty": "宋",
        "collection_info": null
    },
    {
        "uuid": "52f965bfe1826e67a584d4f4fa9e33b3",
        "title": "句  其二",
        "author": "张仲时",
        "content": "一源湛湛攀清疏，今日樽前逢一笑。",
        "dynasty": "宋",
        "collection_info": null
    },
    {
        "uuid": "c750439c554b1f30c6b3e35bed315ba2",
        "title": "留题大云寺石洞",
        "author": "邓□诰",
        "content": "大云阴洞石崭然，跳攫□□万状全。\n□海丑神殭且死，吴江恚浪冻来坚。\n元功□物窥天藴，巨手题诗玩化权。\n勿讶荒唐非格调，勾□傲吏醉成篇。",
        "dynasty": "宋",
        "collection_info": null
    },
    {
        "uuid": "c47bb203493d9fb60e6363153be6fb04",
        "title": "和慎思诗呈同院诸公  其一",
        "author": "商倚",
        "content": "秋日同文馆，羣贤道足依。\n心游黄卷静，目送白云归。\n宝玉荆山尽，文星禁掖稀。\n清谈欣屡接，纷若落琼玑。",
        "dynasty": "宋",
        "collection_info": null
    },
    {
        "uuid": "e8d34bd42acf467fc82fee17bb98d9ea",
        "title": "和慎思诗呈同院诸公  其二",
        "author": "商倚",
        "content": "秋日同文馆，云沉夕照光。\n蛩吟阶下草，萤照屋间梁。\n卧月搜诗句，挑灯认药囊。\n夜阑独衾枕，归梦楚山长。",
        "dynasty": "宋",
        "collection_info": null
    },
    {
        "uuid": "a70a4ee865d3e0ec442caea8c4794851",
        "title": "和慎思诗呈同院诸公  其三",
        "author": "商倚",
        "content": "秋日同文馆，愁肠夜九回。\n图书堆枕畔，歌吹隔墙隈。\n宿鸟翻枝去，凉风带雨来。\n新诗劳见寄，难继谪仙才。",
        "dynasty": "宋",
        "collection_info": null
    },
    {
        "uuid": "e2f2b0ab96782e2b46c56dae6b76ff5d",
        "title": "和慎思诗呈同院诸公  其四",
        "author": "商倚",
        "content": "秋日同文馆，羣书昼可依。\n衰迟多病在，留滞故园归。\n但怕酒杯满，莫教诗卷稀。\n惟羞狂斐句，瓦砾报珍玑。",
        "dynasty": "宋",
        "collection_info": null
    },
    {
        "uuid": "bc377fb9cc6cbb12e5f4578983f83997",
        "title": "和慎思诗呈同院诸公  其五",
        "author": "商倚",
        "content": "秋日同文馆，晨晖带冷光。\n綵云瞻凤阙，细雨忆鱼梁。\n久事班超笔，空嗟赵壹囊。\n帘閒坐无语，千丈旅愁长。",
        "dynasty": "宋",
        "collection_info": null
    },
    {
        "uuid": "872d24b63736d91487f9b121fa912031",
        "title": "和慎思诗呈同院诸公  其六",
        "author": "商倚",
        "content": "秋日同文馆，西风昨夜回。\n燕巢留屋角，蛛网挂墙隈。\n书任边韶懒，诗惭匡鼎来。\n人人皆抱璞，谁是济川才。",
        "dynasty": "宋",
        "collection_info": null
    },
    {
        "uuid": "6342e79a951d3dec6e7c29bfedcfd71f",
        "title": "和慎思秋日同文馆  其一",
        "author": "商倚",
        "content": "秋日同文馆，高堂燕集齐。\n杯盘供鲁酒，殽核欠张梨。\n杨孟持新论，韩庄鄙旧题。\n须知宗匠手，文采冠朝闺。",
        "dynasty": "宋",
        "collection_info": null
    },
    {
        "uuid": "0351344b593bb6206b38586d830aed30",
        "title": "和慎思秋日同文馆  其二",
        "author": "商倚",
        "content": "秋日同文馆，何人独擅场。\n养莪方在沚，琢玉已成章。\n笔列千锋阵，庭焚一炷香。\n得贤从此始，岂特致民康。",
        "dynasty": "宋",
        "collection_info": null
    },
    {
        "uuid": "a99fde06be3be64ba3d14c337b1cc2e2",
        "title": "和慎思秋日同文馆  其三",
        "author": "商倚",
        "content": "秋日同文馆，栖林看晚鸡。\n斗垂宫殿北，月转户庭西。\n酒劝杯中渌，诗分烛下题。\n何时还九陌，细雨莫成泥。",
        "dynasty": "宋",
        "collection_info": null
    },
    {
        "uuid": "e2313c6d3c6246bdbd5449d8ab92eb74",
        "title": "和慎思未试即事杂书率用秋日同文馆为首句  其一",
        "author": "商倚",
        "content": "气候逢秋晏，蛩鸣入户闱。\n檐空看雀斗，天阔暮鸦归。\n风急飘庭叶，寒光着客衣。\n重阳故人境，应念赏心违。",
        "dynasty": "宋",
        "collection_info": null
    },
    {
        "uuid": "153f46d450908b2632209210f09336cd",
        "title": "和慎思未试即事杂书率用秋日同文馆为首句  其二",
        "author": "商倚",
        "content": "门深廛市远，幽寂兴何长。\n径菊晴披艷，窗风晚逗凉。\n圣经閒裏醉，尘锁梦中忘。\n更苦年来病，时看肘后方。",
        "dynasty": "宋",
        "collection_info": null
    },
    {
        "uuid": "3d1a7b595c240aa28a7b718c798477d4",
        "title": "和慎思未试即事杂书率用秋日同文馆为首句  其三",
        "author": "商倚",
        "content": "旁舍回廊接，重帘昼日开。\n鸣蝉随雨退，疏雁拂云来。\n吟兴降难韵，羁怀寄浅杯。\n惊飙渐凄紧，又欲作寒媒。",
        "dynasty": "宋",
        "collection_info": null
    },
    {
        "uuid": "954e8c8e74e273b7a436412ae2f4e980",
        "title": "和慎思初入试院",
        "author": "商倚",
        "content": "承诏抡材敢倦行，广庭深锁待羣英。\n分场自敌三千客，决胜谁降七十城。\n夜案尚閒涂卷笔，晓堂方听读书声。\n归时还有黄花否，已觉秋风满袖生。",
        "dynasty": "宋",
        "collection_info": null
    },
    {
        "uuid": "04f809f42cdaf50a8debdf17ddd75cc3",
        "title": "次韵余干试院即事呈诸公",
        "author": "商倚",
        "content": "风生帘幕撼层波，况值清秋一半过。\n堂上簪裾方鹭集，案间图史已星罗。\n东篱采菊朝尝酒，北里吹竽夜听歌。\n早晚奏名闻黼坐，望中无奈白云何。",
        "dynasty": "宋",
        "collection_info": null
    },
    {
        "uuid": "02f924a81d19e9c6f7f4a0772abf15db",
        "title": "再呈慎思诸公兼以言怀",
        "author": "商倚",
        "content": "南窗寂若隠山河，时枉金门步见过。\n谈笑且看挥麈玉，篇章宁惜洒笺罗。\n已羞轩冕婴身住，更问功名抚剑歌。\n赊得凉秋好风月，不成吟醉奈愁何。",
        "dynasty": "宋",
        "collection_info": null
    },
    {
        "uuid": "69136c3ccc3ba0f8b6948b88dc42a05e",
        "title": "次韵重九之什  其一",
        "author": "商倚",
        "content": "英豪献策广庭中，问辨纷纷似叩钟。\n名奏九重书密上，士欣千载运亲逢。\n鶑鸣定获乔林乐，凤举应容众羽从。\n盛世文章由此变，坐看风俗反醇浓。",
        "dynasty": "宋",
        "collection_info": null
    },
    {
        "uuid": "417694db89d84b03a85c533736f70685",
        "title": "次韵重九之什  其二",
        "author": "商倚",
        "content": "昔年此日故园东，烂醉牛山到暮钟。\n已往光阴那再得，如今羁旅又重逢。\n渊明把菊情虽厚，子美登台愿莫从。\n且看羣书欹枕卧，病多仍负酒杯浓。",
        "dynasty": "宋",
        "collection_info": null
    },
    {
        "uuid": "9c706bc7614381fcc54570a456d1b4d1",
        "title": "和慎思同舍问及故山景物用钟字韵诗以答",
        "author": "商倚",
        "content": "先生家住翠微峰，万卷诗书酒一钟。\n壁挂葛巾无客到，云藏古洞有仙逢。\n溪边晚钓呼鸥伴，花底春吟引鹤从。\n只恐旧山归未得，帝恩朝夕露浓浓。",
        "dynasty": "宋",
        "collection_info": null
    },
    {
        "uuid": "cfd1932d4bfe363658dbf309eaca13ce",
        "title": "题万年妙莲阁",
        "author": "吕仲甫",
        "content": "千尺杉前帝释宫，种莲不用百花丛。\n石桥路近横天外，池水光寒坐槛中。\n红日几窗新活计，白云香火旧家风。\n虎溪社客今憔悴，此意凭谁谢远公。",
        "dynasty": "宋",
        "collection_info": null
    },
    {
        "uuid": "3b36b646b4edf8d733ad2306e8e214a2",
        "title": "送罗正之年兄出使二浙",
        "author": "吕仲甫",
        "content": "锡马恩随汴楫浮，过家身近石桥游。\n勤劳王事甘胼手，磨琢风骚苦白头。\n浙水鱼龙移窟宅，浚郊陂泽变田畴。\n使君亮直人知少，好笑封侯曲似鈎。",
        "dynasty": "宋",
        "collection_info": null
    },
    {
        "uuid": "74bf0cff5376d806e56e98ec5b6c8ec0",
        "title": "送程给事知越州",
        "author": "余中",
        "content": "会稽太守垂金鱼，玉杯宴客离京都。\n曾骑天马出沙漠，万里行冰渡河朔。\n归来却厌承明庐，欲学鸱夷蹈寥廓。\n三吴风物故乡关，人望旌旗何日还。\n壶浆劳问有耆老，杖策登临知旧山。\n清江一水分吴越，越山岧峣更孤绝。\n禹穴烟霞翠不收，往往云中见仙阙。\n秋风剡溪生早凉，鑑湖一夜飞清霜。\n綵舟繫缆浣纱石，绮筵应得调笙篁。\n此时诗兴谁能御，照耀骊珠月宫吐。\n祇恐彤庭急诏催，桃源不许长为主。\n都门疏雨柳轻明，送客萧萧千马鸣。\n须臾画鹢东飞去，欻见淮山天外青。",
        "dynasty": "宋",
        "collection_info": null
    },
    {
        "uuid": "5e4776f4d72f15c9de165b5a99500319",
        "title": "归田",
        "author": "徐绩",
        "content": "悬车疏上动龙颜，几度陈辞始放还。\n敢忆溪山孤圣眷，只缘衰病乞身闲。\n都门祖饯心情剧，里舍招邀礼数删。\n最喜儿孙解农事，稻花香满旧田间。",
        "dynasty": "宋",
        "collection_info": null
    },
    {
        "uuid": "e2120c94d1f12c1abf4152df7f912c8f",
        "title": "望旧庐有感",
        "author": "叶涛",
        "content": "重来旧屋谁为主，江令萧条叹独存。\n已愧问人纔知路，更悲无柳可知门。\n舟车到处成家宅，岁月惟惊长子孙。\n孤客滥巾非得已，故交零落与谁论。",
        "dynasty": "宋",
        "collection_info": null
    },
    {
        "uuid": "259e811a0f7073d64cfd417eded47eb7",
        "title": "句",
        "author": "叶涛",
        "content": "碾成天上龙兼凤，煮出人间蟹与虾。",
        "dynasty": "宋",
        "collection_info": null
    },
    {
        "uuid": "dc887dd199830ff657d2b400c56bf64e",
        "title": "题壁绝句",
        "author": "龚程",
        "content": "月度疏櫺起更慵，坐听澄照五更钟。\n却思潮上西兴急，风遶山前万箇松。",
        "dynasty": "宋",
        "collection_info": null
    },
    {
        "uuid": "7c2779278a2f855dd30feea32954a5a3",
        "title": "题永庆院一览亭",
        "author": "丁注",
        "content": "插迥飞檐耸，凌虚迭砌危。\n四天栏下揖，万象掌中窥。\n目力不到处，云容无尽时。\n尘尘皆胜事，凭槛几人知。",
        "dynasty": "宋",
        "collection_info": null
    },
    {
        "uuid": "16afa5ecba3fe2afb78eac6ff96727fb",
        "title": "真觉院",
        "author": "夏臻",
        "content": "半天闻梵唱，一径踏松阴。\n起石云千仞，悬空瀑万寻。",
        "dynasty": "宋",
        "collection_info": null
    },
    {
        "uuid": "2b972527b9502929b88bb54423135701",
        "title": "题竹轩",
        "author": "吴亶",
        "content": "虚室澄心近竹开，雪中无事共徘徊。\n不须翠柏亭前见，自有清风座上来。\n林小未宜轻瘦节，岁寒方可看高材。\n支公适好诚何在，岂谓香严击俊雷。",
        "dynasty": "宋",
        "collection_info": null
    },
    {
        "uuid": "67936069f700bb75f9a67f7af703bbd4",
        "title": "题张公翊清溪图",
        "author": "张励",
        "content": "九华鬰兮江南山，清溪下兮贯山间。\n江北骛兮溪东旋，浊汤汤兮清漫漫。\n山几转兮水几盘，近交臂兮远连环。\n决天末兮浮云端，齐之山兮秋之浦。\n景晦明兮气吞吐，草木蓊兮媚林莽。\n绣屏张兮翠绡舞，深窈窕兮掩幽坞。\n雨吟猿兮风啸虎，下鳬雁兮泳鲂鱮。\n商之樯兮渔之罟，互出没兮更散聚。\n樵有舍兮梵有宇，云岩阿兮棘樊圃。\n翚连甍兮岸之浒，弄潺湲兮棹容与。\n中横绝兮梁为渡，隠孤城兮其西去。\n春之朝兮秋之夕，风既清兮月又白。\n遐矫首兮俯陈迹，携佳人兮不可得。\n空远望兮中感百，思悠悠兮情恻恻。\n怅兴亡兮怀今昔，独兹溪兮无终极。\n嗟夫人兮摆尘滓，遥徜徉兮玩山水。\n移山川兮置窗几，手舒卷兮千万里。\n辀余车兮秣余马，往其从兮山之下。\n枻吾舟兮泛清泻，乐鱼鸟兮放林野。\n愿未适兮胡为者，聊寓言兮公墨画。",
        "dynasty": "宋",
        "collection_info": null
    },
    {
        "uuid": "065cd8b762eb59b6c6ba92d6602ca845",
        "title": "句  其一",
        "author": "张励",
        "content": "莫言伯道无儿嗣，看取千秋祀事存。",
        "dynasty": "宋",
        "collection_info": null
    },
    {
        "uuid": "eb3e08971c03c9b2b261a6c1e0efc007",
        "title": "句  其二",
        "author": "张励",
        "content": "青林蔽日明为晦，绀宇生风暑亦秋。",
        "dynasty": "宋",
        "collection_info": null
    },
    {
        "uuid": "af34a7782d6473fb6f9f8c3a5eead56a",
        "title": "武山",
        "author": "张汝贤",
        "content": "雨过僧房景更奇，邀朋閒访此游嬉。\n一登占得嵯峨处，始觉羣峰迤逦低。",
        "dynasty": "宋",
        "collection_info": null
    },
    {
        "uuid": "384fdf2e6d2c56f8c2e3d743c15b04d5",
        "title": "仙居寺",
        "author": "毛沂",
        "content": "肉山六月火云蒸，渴想滹沱一片冰。\n回首家山林下寺，水帘深处定中僧。",
        "dynasty": "宋",
        "collection_info": null
    },
    {
        "uuid": "0ce9ce37c9e4b6924308cea7dc323320",
        "title": "呈东坡",
        "author": "何恭",
        "content": "昔日欧阳心独苦，搜罗天下文中虎。\n未逢贾马嗟谁有，昆体文章正旁午。\n一得眉山老翁语，始惬平生好奇古。\n骞腾鸾凤螭虬侣，锦绣肾肠终日吐。\n眉山跨马挟双龙，迤逦斜欹剑阁东。\n一息万里先羣雄，是日鲁酒归醇醲。\n仁庙当朝起数公，四时阊阖来清风。\n眉山秉笔摩苍穹，稽首献议何雍容。\n是时庆历垂嘉佑，东省西垣半耆旧。\n一代伟人争入彀，大开黄阁咸虚受。\n公时脱颖眉山后，歆向机云同一奏。\n建安数子空鸣脰，集贤学士皆笼袖。\n玉人发马下天阶，华盖星边捧诏来。\n天子延英不浪开，为公此日深徘徊。\n金吾侍侧天颜低，上列四辅前三台。\n相与畴咨将相材，飘然八骏先龙媒。\n西京应制十八九，晁董褎然为举首。\n此辈昂藏希世有，刘蕡又作蛟龙吼。\n观公举劝新人手，玉壶破碎珠囊剖。\n许国诚心仍贯斗，识者谈之不容口。\n天公一见列诗曹，指挥姮娥供兔毫。\n公歌数阙风刁刁，若耶溪上皆停桡。\n郢客掷笔不敢操，楚人往往收离骚。\n李杜藩墙不甚牢，李白脱却锦绣袍。\n东风颠入五湖裏，万籁声声酷龙耳。\n河伯江妃愁欲死，只恐公来搜见底。\n南登灞岸将何以，直节壮怀聊自倚。\n养得身长数千里，天地一夜风雷起。\n官家内相能几人，几人到此陪经纶。\n天语叮咛下降频，金莲烛畔窥龙鳞。\n日曝花砖暖绣裀，镮金佩玉何申申。\n姮娥唤作真麒麟，焉知韩李非前身。\n龙楼漏箭铜壶挹，隠约六街驺唱入。\n传宣使者翻然集，月题控马天门立。\n锦笺琼管尚书给，九韶忽然如俯拾。\n宸恩四海周流及，武帝王封乃平揖。\n我宋修文偃武初，词林翰苑森扶疏。\n窦仪陶谷端何如，峨冠曳履承明庐。\n草昧功名向武夫，讨论润色姑徐徐。\n剪夷五代尊图书，墨客稍稍跻天衢。\n中间作者相踵武，请试从头为君语。\n真宗皇帝亲神宇，杨亿风流玉堂处。\n倾金注瓦横罇俎，大笑哄堂任豪举。\n逡巡百尺江南楮，密扫煤烟骤如雨。\n六一超然又不同，陈言万纸一洗空。\n晋宋齐梁不待攻，两汉直抵元和中。\n龙骧凤举扶桑中，五采射日吞长虹。\n满堂玉磬谐金钟，纷然和者如笙镛。\n木铎可怜声独悄，一振铿然须大老。\n伊说数公无处讨，萧曹丙魏规模小。\n马迁班固工品藻，出处行藏何太少。\n升沉将相王侯了，经天纬地凭谁好。\n信知风采古为多，尧舜文章焕若何。\n东作西成南已讹，真人更集满东坡。\n夷夔礼乐俄森罗，黼黻郊庙金盘陀。\n羽毛率舞呈天和，高阳才子前赓歌。\n君哉颔首一俞尔，执简抽毫无及矣。\n周公整顿干坤已，开阖明堂復如此。\n从头制作轩辕始，海兽山禽咸献美。\n衮冕分明圭玉侈，六代光华蔼天子。\n日月星辰缋九天，虫鱼草木续山川。\n羣圣文章想亦然，百家妙理何周旋。\n离离黍稷春风前，东周一去追无缘。\n帝德王功只仅传，庙堂急管催繁弦。\n巍哉孔子尊如帝，矫矫孟轲天莫制。\n斯文其丧今何在，邹鲁邈然安可再。\n扬雄力寡知无奈，天禄校雠真末计。\n江海悠悠百川逝，回首相望几千载。\n熙宁天子悯斯文，展转搜扬到海垠。\n丞相王公举趾尊，委蛇二老西来宾。\n咀嚼六经如八珍，补葺东鲁锄西秦。\n天子资之又日新，八风自转成天钧。\n顷从孟子驱杨墨，他日淫词又榛棘。\n丰镐荒凉天空碧，中庸一路几充塞。\n金陵为此深求直，二十年来人稍识。\n求之左右逢星极，内圣外王真准的。\n古人效学丰文斯，堂陛之间意已移。\n彝何虎蜼尊何牺，云何簠簋加灵龟。\n不然制作知无时，反鲁诗书一贯之。\n明明古训识者谁，百家效语如婴儿。\n蝌蚪六书藏屋壁，岂比钟王论笔蹟。\n会通意象如作易，不假语言含妙德。\n倘从对偶音声觅，洙泗文章少平仄。\n解到雕虫童子识，斯人稍得扬雄力。\n熙宁论撰亦何惭，况把先儒众说参。\n举世传经作指南，辟雍泮水堆牙籤。\n或者嚣然痛欲歼，安得诸儒口遂钳。\n圣主贤王实询佥，公当一语令师严。\n翻思偃蹇熙宁末，苦信古书由世拙。\n金陵户外履成列，称衡一刺终漫灭。\n彷佛五经无二说，堂堂万里星中月。\n欲论西汉谁优劣，忽若吟蝉风脰咽。\n边韶性懒读书顽，病甚相如下笔悭。\n敢望言如雾豹斑，担簦负笈徒间关。\n沂水春来粗解颜，浴沂童子弥春湾。\n先哲如龙尚许攀，鼓琴从之岂浪閒。\n可怜道德共耕猎，何苦侯门俟弹铗。\n不挟而来聊自惬，栩然梦尔为蝴蝶。\n饮中数子刘伶侠，江外主人张翰摄。\n短船下水轻仍捷，落帆解舵吴山胁。",
        "dynasty": "宋",
        "collection_info": null
    },
    {
        "uuid": "0662d27063a74a4cea8c2a1740a65b3c",
        "title": "猿峤",
        "author": "傅翼",
        "content": "参差茅屋带村烟，驿路崎岖石岸边。\n风物尽成三谷景，溪山分断七闽天。\n夜猿乘月悲霜树，秋石和云泻涧泉。\n谢守来游几千载，何人能为续佳篇。",
        "dynasty": "宋",
        "collection_info": null
    },
    {
        "uuid": "c90d95185f7f2385eebb5d34e993267c",
        "title": "福山寺",
        "author": "傅翼",
        "content": "隠隠晴空露翠微，也知深处有禅扉。\n几回待入烟霞去，只恐烟霞不放归。",
        "dynasty": "宋",
        "collection_info": null
    },
    {
        "uuid": "8bf9accb38624eb49cb0f18a1acde2b0",
        "title": "句",
        "author": "傅翼",
        "content": "寂寞不胜情。",
        "dynasty": "宋",
        "collection_info": null
    },
    {
        "uuid": "2b1511c952b2dcb87bc6f5afc8237622",
        "title": "且止堂",
        "author": "吴干",
        "content": "无心终日看云飞，空幻犹如鸟迹遗。\n欲问堂中常住相，黄花翠竹已多知。",
        "dynasty": "宋",
        "collection_info": null
    },
    {
        "uuid": "b2cda2fbc830ca7631870444073f10f4",
        "title": "灵岩寺  其一",
        "author": "吴栻",
        "content": "丹崖翠壑一重重，香火因缘古寺钟。\n若有金龙随玉简，武夷溪上幔亭峰。",
        "dynasty": "宋",
        "collection_info": null
    },
    {
        "uuid": "1bb4816d9796789a72590d178bf8b8ad",
        "title": "灵岩寺  其二",
        "author": "吴栻",
        "content": "一麾邂逅得东秦，忆别家山六度春。\n何意眼看毛竹洞，主人仍是故乡人。",
        "dynasty": "宋",
        "collection_info": null
    },
    {
        "uuid": "f5fda0df932fe5cfeace8ec2a7acbd4a",
        "title": "灵岩寺  其三",
        "author": "吴栻",
        "content": "大士分身石罅开，轻烟微雨证明台。\n洒然一觉乡关梦，换骨岩高好在哉。",
        "dynasty": "宋",
        "collection_info": null
    },
    {
        "uuid": "82beca475ecda0c15697b2575153ad91",
        "title": "登重光寺",
        "author": "吴栻",
        "content": "上穷苍石蹑丹梯，祖意谁参隻履西。\n晓阁浓阴云散岭，亥堂清影月双溪。\n池开今日青铜鑑，碑立何年碧玉圭。\n静觉官名微可笑，南华经裏一醢鸡。",
        "dynasty": "宋",
        "collection_info": null
    },
    {
        "uuid": "e8c0c4b4443f7456fd37c1eb55ac29f3",
        "title": "苏老亭",
        "author": "吴栻",
        "content": "苏老行诸郡，多为洒落游。\n静心山共止，动意水俱流。\n赴社呼陶令，翻经约谢侯。\n高风谁復记，明月上西楼。",
        "dynasty": "宋",
        "collection_info": null
    },
    {
        "uuid": "c2b78650b32efb6f6be83e0b2bc1c0c9",
        "title": "越峰院",
        "author": "吴栻",
        "content": "野僧迎客笑开关，更拂残碑藓字班。\n徐姓仙归空碧洞，越封王去漫青山。\n影来秋月林千缺，声落春风水一湾。\n焙茗满瓯须强啜，过桥车马便人间。",
        "dynasty": "宋",
        "collection_info": null
    },
    {
        "uuid": "142981db3cedd94b54fec6d77acac528",
        "title": "暑雪轩",
        "author": "吴栻",
        "content": "呪土台头寺，披襟笑语閒。\n千年云抱石，六月雪弥山。\n酒熟篘尝外，茶新辗试间。\n要须时点笔，来此赋跻攀。",
        "dynasty": "宋",
        "collection_info": null
    },
    {
        "uuid": "b2d81a43bddfda7a65e6640c46d5573f",
        "title": "和田望再赋暑雪轩",
        "author": "吴栻",
        "content": "石照台高暑不侵，雪横天际蜀西岑。\n但知赋客如梁苑，那得参徒似少林。\n月上便成银色界，风生兼作海潮音。\n可怜火宅人空老，谁解跏趺一解襟。",
        "dynasty": "宋",
        "collection_info": null
    },
    {
        "uuid": "3b05a6f4953c3d1aa43c05eaf68fbe1a",
        "title": "和周焘合江亭  其一",
        "author": "吴栻",
        "content": "使者风流照锦城，东郊揽辔更澄清。\n春江合处烟凝晓，秀岭横边日弄晴。\n石鼎煮茶浓有味，金钟注酒酾无声。\n何时却信桥南步，细读诗人古柏行。",
        "dynasty": "宋",
        "collection_info": null
    },
    {
        "uuid": "302b06ed15ee79cd87c4aa614ddb1003",
        "title": "和周焘合江亭  其二",
        "author": "吴栻",
        "content": "闻公载酒合江亭，要使邦人识使星。\n宿雨乍晴聊信马，晓风初熟更扬舲。\n赋成不是缘鹦鹉，诗就当和为脊令。\n只欠湘灵来鼓瑟，渔歌声断数峰青。",
        "dynasty": "宋",
        "collection_info": null
    },
    {
        "uuid": "472edb07f07c4a2f54d74b5d8548ef73",
        "title": "游南山",
        "author": "吴栻",
        "content": "但看都梁山拱北，莫寻浮磬水朝东。\n此间半筑瞿昙室，底处曾营炀帝宫。\n七眼泉边百无念，一襟披尽晚来风。",
        "dynasty": "宋",
        "collection_info": null
    },
    {
        "uuid": "ac45c2fb5ddfcf0191f5aa5b92e2f9aa",
        "title": "五峰岩  其一",
        "author": "吴栻",
        "content": "云烟杳霭环诸峰，石径诘曲穿疏松。\n更无飞埃趁短屐，祇有鸣溜迎修筇。",
        "dynasty": "宋",
        "collection_info": null
    },
    {
        "uuid": "b0352f0299a03ea45446cd2cc48f8afd",
        "title": "五峰岩  其二",
        "author": "吴栻",
        "content": "玲珑数窦明相通，造化恍惚真难穷。\n阳回三冬照暖日，阴纳九夏吹寒风。",
        "dynasty": "宋",
        "collection_info": null
    },
    {
        "uuid": "efdccb4791468d6b9d64a3c095d1c10d",
        "title": "寄智翁宣州知府乡兄",
        "author": "吴栻",
        "content": "使君真是十年兄，投老相看眼更明。\n入省早推何水部，作州今见谢宣城。\n应怜远岫云俱晓，定梦澄江月共晴。\n安得陪公觞咏后，春风桃李满交情。",
        "dynasty": "宋",
        "collection_info": null
    },
    {
        "uuid": "5e45998691aa2835a6e241f51887c102",
        "title": "钓台",
        "author": "吴栻",
        "content": "一水自东流，萧萧霜木秋。\n笑谈轻万乘，身世老扁舟。\n薄俗迷方饵，高人悟直鈎。\n至今驯不散，沙上晚来鸥。",
        "dynasty": "宋",
        "collection_info": null
    },
    {
        "uuid": "e6942fcebced40e512d70e97cf03c91c",
        "title": "严陵怀古",
        "author": "吴栻",
        "content": "龙衮新天子，羊裘古野人。\n清名在林薮，高行动星辰。\n风月空齐国，烟霞自富春。\n沧浪秋更碧，不敢濯缨尘。",
        "dynasty": "宋",
        "collection_info": null
    },
    {
        "uuid": "d6e61d7c09d4b2fbea9eae922ea8c625",
        "title": "佛岩塔",
        "author": "吴栻",
        "content": "洒落岩题宴寂高，旋添香火挂青袍。\n霜头不惧九侯剑，雪臂应□二祖刀。\n月照瓦棺服虎兕，风吹石室啸狷猿。\n檐前旧雨天花处，循想眉间两白毫。",
        "dynasty": "宋",
        "collection_info": null
    },
    {
        "uuid": "b762e00eb1bf7146d8f962bceb496fa4",
        "title": "登姜相台  其一",
        "author": "吴栻",
        "content": "满林红叶坠纷纷，耆老犹言别驾坟。\n旧府光华关右月，故乡萧索海南云。\n酒杯湖上同方伯，茶竈岩边共隠君。\n二百余年真一梦，遶墙荒陇半耕耘。",
        "dynasty": "宋",
        "collection_info": null
    },
    {
        "uuid": "c29556cda83be561c38204e64fabb9a1",
        "title": "登姜相台  其二",
        "author": "吴栻",
        "content": "苑门北出祸匆匆，叩马何人独记公。\n葬厚欲裁宁诈直，谋南能利倍其忠。\n刚各腊后乔林雪，废迹秋来败叶风。\n华表千年相对鹤，长看碑锁旧亭中。",
        "dynasty": "宋",
        "collection_info": null
    },
    {
        "uuid": "af548b3d82141d5a47a368c7e41ec477",
        "title": "题秦君亭  其一",
        "author": "吴栻",
        "content": "芸阁雠书谢建封，生涯潇洒一枝筇。\n曾为剡隠云横水，更作闽游月满峰。\n子美藩篱清可造，长卿城郭巧能攻。\n拂琴无復尘埃想，落落霜风一晋松。",
        "dynasty": "宋",
        "collection_info": null
    },
    {
        "uuid": "086a7d15e16160e813c8e0b711d4b909",
        "title": "题秦君亭  其二",
        "author": "吴栻",
        "content": "秋日春风丽句亭，先生天上少微星。\n满炉松影随香碧，一砚苔痕带雨青。\n姜相笑中应斗酒，等公谈外祇函经。\n何人为我携毡蜡，来洗苍碑墨数厅。",
        "dynasty": "宋",
        "collection_info": null
    },
    {
        "uuid": "9796d1d34a895c1e3a02871f9c2e1962",
        "title": "题清洋院",
        "author": "吴栻",
        "content": "潇洒堂中披晚襟，红蕉花裏叶成阴。\n飘来无雨水长急，飞去有云山更深。\n苔藓细痕缘巨石，藤萝密影挂疏林。\n上人莫作人间想，此地人间不可寻。",
        "dynasty": "宋",
        "collection_info": null
    },
    {
        "uuid": "dbd3563e5959a4246b776654a9e89cbf",
        "title": "题报劬院",
        "author": "吴栻",
        "content": "山列三峰来不断，水交双港送无穷。\n帆边洲渚潇潇雨，墙外园林淅淅风。",
        "dynasty": "宋",
        "collection_info": null
    },
    {
        "uuid": "0efbad07fa0bdb3d42d8c235c7275cfc",
        "title": "灵岩  其一",
        "author": "吴栻",
        "content": "三齐何处古丛林，石作门阑岱岳阴。\n云暗鷄鸣川谷浅，月明龟吐水泉深。\n未须讚叹袈裟铁，且可归依世界金。\n弹指上方还一梦，梦中聊续去年吟。",
        "dynasty": "宋",
        "collection_info": null
    },
    {
        "uuid": "629409fbcb90997afd0f30cafe5697be",
        "title": "灵岩  其二",
        "author": "吴栻",
        "content": "济南惊蛰隠新雷，底事阳关迭迭催。\n不称泺源涌觱沸，只堪崧阜上崔巍。\n他年髮已千茎雪，今日心仍一寸灰。\n文雅台边蜗有舍，瓮头归去泼春醅。",
        "dynasty": "宋",
        "collection_info": null
    },
    {
        "uuid": "1e40a65952c8ea400aed33662934b2bf",
        "title": "灵岩  其三",
        "author": "吴栻",
        "content": "飞锡道人知几年，青蛇白兔亦茫然。\n焚香且上五花殿，煮茗更临双鹤泉。\n今日别栽庭下柏，当时曾种社中莲。\n证明佛事真何事，聊策藤枝结胜缘。",
        "dynasty": "宋",
        "collection_info": null
    },
    {
        "uuid": "64460e46a345f388a7227b08807e5bfa",
        "title": "句",
        "author": "吴栻",
        "content": "晴开千障雾，翠落万家楼。",
        "dynasty": "宋",
        "collection_info": null
    },
    {
        "uuid": "7ad7f0a55ad2fb475868180d9f4d7347",
        "title": "桃花岩",
        "author": "李通儒",
        "content": "地势下临郧子国，山光遥射楚王城。\n惟有桃花岩上月，曾闻李白醉吟声。",
        "dynasty": "宋",
        "collection_info": null
    },
    {
        "uuid": "cd77ca1b5016797234675b723e727e17",
        "title": "送程给事知越州",
        "author": "范镗",
        "content": "青门聊起濯缨歌，昼绣经从鬓已皤。\n越俗易谙缘地近，吴人奚独羡金多。\n要知新集余民事，亦有东来使者过。\n今日轻帆到江浒，藩宣宜得似西河。",
        "dynasty": "宋",
        "collection_info": null
    },
    {
        "uuid": "63fbecb7d0bd14dfdd11456a6b8ef854",
        "title": "游浈阳峡",
        "author": "范镗",
        "content": "峡流触石石欲裂，峡舟泝水心寸拆。\n繫缆心头夜向阑，惊浪沄沄写寒月。\n风餐水宿知几年，余生可復瘴江边。\n愁绝不眠起披户，顾视海宇天茫然。",
        "dynasty": "宋",
        "collection_info": null
    },
    {
        "uuid": "e018812151f94d5b181dc14fcbc93fbf",
        "title": "书碧落洞",
        "author": "范镗",
        "content": "君不见英江碧落之洞之奇异，览遍堪舆无一二。\n乱石丛中孕粹精，万里荒崖启灵秘。\n飞来峰喜石玲珑，后人雕琢徂真风。\n通天岩穴亦幽敞，有山无水非吾从。\n锦石半空杳元径，泉石犹怜未相应。\n星岩山泽本自佳，却被渔人苦深病。\n何如此洞妙神工，架空绝壑如长虹。\n一水中流抱青碧，羣峰掩映迷僊迹。\n巨灵擘开神禹凿，怪石崆峒翳寥廓。\n云华缥缈闻箫笙，宝室光腾下鸾鹤。\n初疑河汉通天阍，欲泛星槎一问津。\n又如悞入桃源浒，□□恐有先秦民。\n我生僻性耽奇特，每遇胜游兴增逸。\n□来得此慰初心，积虑沈痾恍如失。\n吴罗二子亦豪英，溪头饮我双玉瓶。\n醉来晞髮云霜外，一笑林壑生秋声。\n洞天福地遍天下，蓬岛三山终幻化。\n会当八极恣神游，小作行窝驻吾驾。",
        "dynasty": "宋",
        "collection_info": null
    },
    {
        "uuid": "e86b5eeb36516516100e4756280505e3",
        "title": "碧落洞",
        "author": "范镗",
        "content": "玉削苍峦千碧虚，洞中杳杳真人居。\n绰约冰采颜如珠，一念不起终无如。\n我缘朴陋厌纷挐，心与幽致烦簪裾。\n九阳丹就括灵枢，飘然再访聊踟蹰。",
        "dynasty": "宋",
        "collection_info": null
    },
    {
        "uuid": "c4cb25130542a4fb1f6875e054390724",
        "title": "游惠山  其一",
        "author": "蒋之美",
        "content": "绝顶疑天设，重门一径深。\n泉清千古意，松老百年心。\n高阁窥平陆，危亭倚翠岑。\n胜游方自适，犹恐日西沈。",
        "dynasty": "宋",
        "collection_info": null
    },
    {
        "uuid": "ce0f5fdfb8c48c49494d8343b439f4cf",
        "title": "游惠山  其二",
        "author": "蒋之美",
        "content": "九陇分形怪，苍龙据厚坤。\n洞寒清水脉，石润养云根。\n探远尘应断，穷高斗可扪。\n江湖倦行者，对此欲忘言。",
        "dynasty": "宋",
        "collection_info": null
    },
    {
        "uuid": "fe364f13a4868ec10a98d8b017549425",
        "title": "游惠山  其三",
        "author": "蒋之美",
        "content": "维舟上重巘，景物近斜晖。\n流水连珠落，残花碎锦飞。\n白云随步武，香鸟傍轩扉。\n拂井松倾盖，缘崖藓上衣。\n池光清可鑑，竹色翠成围。\n更接高僧话，林梢带月归。",
        "dynasty": "宋",
        "collection_info": null
    },
    {
        "uuid": "bed3894e43b429717d7a1aba044e492d",
        "title": "飞来山",
        "author": "叶棣",
        "content": "乱山深处款禅扃，十里松阴步障行。\n翠竹黄花几开发，南星北斗自高明。\n楼台日转天边影，钟磬风回地底声。\n为问闽江船钓客，谢家谁更未知名。",
        "dynasty": "宋",
        "collection_info": null
    },
    {
        "uuid": "48758786df8b2d63e3761be765fbc24f",
        "title": "句",
        "author": "叶棣",
        "content": "闻说治平元太守，慇懃晚到凤皇池。",
        "dynasty": "宋",
        "collection_info": null
    },
    {
        "uuid": "108bce17f70c096e61b842fbb8528210",
        "title": "当阳寺",
        "author": "林诰",
        "content": "何处遇幽景，当阳绝顶寻。\n云霞千古态，松竹四时阴。\n岫列天边嶂，泉鸣涧底琴。\n高人不游此，应负爱山心。",
        "dynasty": "宋",
        "collection_info": null
    },
    {
        "uuid": "4572efb35b88c9648b97d2a6a57c3641",
        "title": "句  其一",
        "author": "林安道",
        "content": "古甃千龄在，寒泉味最醇。",
        "dynasty": "宋",
        "collection_info": null
    },
    {
        "uuid": "9e8ef9b354eb29c7345f66aa3199f11a",
        "title": "句  其二",
        "author": "林安道",
        "content": "海外蟠桃同永久，月中丹桂共参差。",
        "dynasty": "宋",
        "collection_info": null
    },
    {
        "uuid": "2fb353e3caa740c2957b21ce3088fd41",
        "title": "老人岩",
        "author": "林嗣宗",
        "content": "九月黄花次第开，带星约客上崔嵬。\n拟从老子岩前去，却入真仙洞裏来。\n幸勉西风吹落帽，且陪东道引深杯。\n箇中便见蓬莱境，何必龙山戏马台。",
        "dynasty": "宋",
        "collection_info": null
    },
    {
        "uuid": "7f0ffe38ffad08020f3b74ebc52628a5",
        "title": "句",
        "author": "柳庭俊",
        "content": "滁阳山水佳，幽谷尤胜绝。",
        "dynasty": "宋",
        "collection_info": null
    },
    {
        "uuid": "83a56ce3359fa7e1ad74fa760dcdabf1",
        "title": "吴江太湖笠泽虹桥",
        "author": "梅灏",
        "content": "水无浊浪地无尘，渺渺江湖天与邻。\n占得沧波输钓叟，吟穷清景属诗人。\n阴晴隠见山千迭，上下澄明月一轮。\n欲画为图随处看，风光变态状难真。",
        "dynasty": "宋",
        "collection_info": null
    },
    {
        "uuid": "45693288a629e45341b8c3da9c97ca45",
        "title": "题梅坛",
        "author": "吕防",
        "content": "封事悠悠即挂冠，苍烟古木锁空坛。\n当时不识蓬莱客，祇作南昌一尉看。",
        "dynasty": "宋",
        "collection_info": null
    },
    {
        "uuid": "a3618e0ecb4f13a0ff2dfb8d20de2959",
        "title": "题梅仙观",
        "author": "吕防",
        "content": "尝读子真传，掩卷屡长嘆。\n如何忠正资，适在元成间。\n危言论时政，条畅穷根源。\n直节破姦胆，愤气衝儒冠。\n上书辄报罢，九九惭齐桓。\n是时公卿辈，曾不为厚颜。\n雄文灿方册，至今日星攒。\n深机识祸福，拂衣九江干。\n一朝弃妻子，变姓抱吴关。\n位卑而言高，自古为尤难。\n斯人能保身，出处何其艰。\n繄子偶得邑，驾言谒仙坛。\n坛侧千丈松，凛凛清风还。\n寿春下新诏，高蹈翠琰刊。\n壁间罗隠记，中理极可观。\n当年康乐公，游览遍名山。\n云何此佳蹟，未被金石言。\n真人久怅望，伫看西飞鸾。",
        "dynasty": "宋",
        "collection_info": null
    },
    {
        "uuid": "05a52202b5c4f4f561dd86d55a40ffee",
        "title": "瀫波亭",
        "author": "吕防",
        "content": "王孙余巧力，银汉亦经营。\n地轴卷不尽，风梭织又成。",
        "dynasty": "宋",
        "collection_info": null
    },
    {
        "uuid": "33d3ffc0fdc60d0eedc88ec6f5417a3b",
        "title": "元章好古过人书画惊世起余作歌",
        "author": "刘泾",
        "content": "天下爱奇人没量，奇不谀人奇解相。\n奇人奇物方合璧，乞与世间人物样。\n六朝唐盛始兼得，访古知名已萧爽。\n人亡物丧付衰梦，注想后来逢好尚。\n元章心自鉴秋月，一路仍行九霄上。\n家时菜色无斗粟，书画奇奇世人望。\n譬如大海沈百宝，尔辈乘风得之浪。\n二王褚陆已天作，老顾如来更天匠。\n其余缇袭凡几重，但见光明烂垂象。\n珍犀瑞锦扶兰茝，龙跃鸾惊诃魍魉。\n金仙讵敢触以手，雪子玉人聊置掌。\n余家僻素最沈着，退舍还师觉难傍。\n世人往往力能干，未免目虾终惚恍。\n缄机僞谬各臣妾，未睹堂堂笔中王。\n袖间涩缩气如线，浄几明窗谩瞻仰。\n从来所有万钱价，不即臭帤当火葬。\n倾心妙绝岂求胜，妄意临摹须杀谤。\n端居自号书一品，好事如封绘三藏。\n诸郎青出即护持，未肯充饥谬为驵。\n余衰二物拟高阁，子可专之世无两。\n书来诗往但悠悠，尘土欺人正惆怅。",
        "dynasty": "宋",
        "collection_info": null
    },
    {
        "uuid": "fdc2a1895128838b390cae5c068c4c58",
        "title": "题韩溪",
        "author": "刘泾",
        "content": "豪杰相从意气中，怜才倾倒独萧公。\n后来可是无奇客，东阁投名尚不通。",
        "dynasty": "宋",
        "collection_info": null
    },
    {
        "uuid": "311b9e64a77c183af57b227896c73d02",
        "title": "留题钓台",
        "author": "刘泾",
        "content": "水绿山青人可知，不知生气得之谁。\n钓竿已属严公手，直到元英解道诗。",
        "dynasty": "宋",
        "collection_info": null
    },
    {
        "uuid": "49f8d18be2332011d469ac21c9221e42",
        "title": "青城山",
        "author": "刘泾",
        "content": "拔地山争秀，藏天谷受虚。\n云开西蜀后，木老避秦初。",
        "dynasty": "宋",
        "collection_info": null
    },
    {
        "uuid": "3e461cb9bf06645b1e95a1b69aaad91f",
        "title": "仙都山",
        "author": "刘泾",
        "content": "石城云屋抱浮丘，正是真人旧括州。\n会掷仙图争少胜，不知身到洞天游。",
        "dynasty": "宋",
        "collection_info": null
    },
    {
        "uuid": "3d0fcb10137fc518aebe7211ce8f45db",
        "title": "石洞门  其一",
        "author": "刘泾",
        "content": "密竹流泉不居热，洞门深沉风雨歇。\n洗出清明快活天，醉弄江南谢家月。",
        "dynasty": "宋",
        "collection_info": null
    },
    {
        "uuid": "18e0195332751bbdcba61789de9cde38",
        "title": "石洞门  其二",
        "author": "刘泾",
        "content": "未逢仙手破天荒，我得披云第一章。\n它日爱奇思谢客，却须因事忆刘郎。",
        "dynasty": "宋",
        "collection_info": null
    },
    {
        "uuid": "652908f145c6649ac87145dbefb9f62c",
        "title": "和米元章龙真行",
        "author": "刘泾",
        "content": "秦火荡焚天地赤，孔堂坏后无余壁。\n不知科斗六书文，化作龙蛇二王迹。\n集贤他日作仙久，官姓篆章存历历。\n自怜黄眼未亲逢，一段因依徒夺魄。\n元章挥洒早惊动，秘箧墨皇曾敬识。\n孤标未要后生知，劣许下官论莫逆。\n好奇举世不多得，神物尤来终变易。\n神锋双合会有时，真玺一飞无处觅。\n颇闻秘箧作讹语，别有扰龙招异客。\n不如干没归去来，胜在箇家遭水厄。",
        "dynasty": "宋",
        "collection_info": null
    },
    {
        "uuid": "3bffd51a4dfb46d5ca4731b1d37d6d94",
        "title": "天王寺",
        "author": "刘泾",
        "content": "金碧为家定化城，书床南偃略相迎。\n人间蝶梦正深黑，天上木鱼初发明。\n半里好风招隠士，一枝枯竹助闲行。\n已惭怀绂无高致，可更标门着姓名。",
        "dynasty": "宋",
        "collection_info": null
    },
    {
        "uuid": "1747bfab2432b2c68fd109b681ea6df6",
        "title": "登麻姑山  其一",
        "author": "刘泾",
        "content": "溪行爱宛转，石坐怜皴苍。\n白云起目前，如鹤两翼张。\n蜕我衣上尘，驾之以翱翔。\n欲揽恍不接，身在意飘扬。",
        "dynasty": "宋",
        "collection_info": null
    },
    {
        "uuid": "7329b75a8c25772a7ce95daa53c64305",
        "title": "登麻姑山  其二",
        "author": "刘泾",
        "content": "石鼓埋入地，荆璧飞上天。\n呜呼鲁公碑，风雨三百年。\n爱字不爱石，磨灭安得传。\n不敢手触之，谓是甘棠篇。",
        "dynasty": "宋",
        "collection_info": null
    },
    {
        "uuid": "84d7fdbdfc3b5839c3b0da128431dfac",
        "title": "葛仙坛  其一",
        "author": "刘泾",
        "content": "天风吹余晦，万木晴扶疏。\n寒云淡山色，水墨涨秋图。\n驾言寥廓中，一径渺盘纡。\n却首谢尘世，培塿而潢污。",
        "dynasty": "宋",
        "collection_info": null
    },
    {
        "uuid": "cfc086ed59333ab46413d23a7d451ddc",
        "title": "葛仙坛  其二",
        "author": "刘泾",
        "content": "谢公好登山，折屐第三谷。\n麻姑乃不到，颇负登山足。\n寒杉鸣古珰，涧道泻淙玉。\n筇竹白接䍦，吾将追往躅。",
        "dynasty": "宋",
        "collection_info": null
    },
    {
        "uuid": "adc4ddd752b443c8363ae3c569ff8051",
        "title": "葛仙坛  其三",
        "author": "刘泾",
        "content": "空山万幽木，弹以终日风。\n无弦自秋曲，奏满天地中。\n爱之以心灵，听之以耳聪。\n道人抱琴来，此意不可通。",
        "dynasty": "宋",
        "collection_info": null
    },
    {
        "uuid": "93cdfb9aa7fb09dacbfe684369b7608c",
        "title": "瀑布泉",
        "author": "刘泾",
        "content": "瀑布宜终宵，幽鸟时一吟。\n浩然太虚际，始识本来心。\n情闲日自长，步远意亦深。\n更携九节杖，插遍萧萧林。",
        "dynasty": "宋",
        "collection_info": null
    },
    {
        "uuid": "3bc2fe8a7879a918be2901ed692796dd",
        "title": "三岩游",
        "author": "刘泾",
        "content": "混成初造物，幽绝故离群。\n入户清容月，分栖淡借云。\n木阴阑暑气，泉滴厌秋闻。\n欲索秦人记，消磨篆不文。",
        "dynasty": "宋",
        "collection_info": null
    },
    {
        "uuid": "fc58311314c061c823632239af0ff123",
        "title": "混元峰",
        "author": "刘泾",
        "content": "青泥切石剑无迹，丹水含英鼎飞出。\n仙风绝尘鷄犬喧，杉松老大如人立。",
        "dynasty": "宋",
        "collection_info": null
    },
    {
        "uuid": "775bb78450dea685fe62d3878e001f5d",
        "title": "题笼空岩",
        "author": "刘泾",
        "content": "苍崖如堂水如布，桥危如绳石如锯。\n不有樵夫踏破云，世间可復知深处。",
        "dynasty": "宋",
        "collection_info": null
    },
    {
        "uuid": "e9df4f3a1e05243c7d546cafdbe4f6ef",
        "title": "溪雨亭",
        "author": "刘泾",
        "content": "尘土孤城空自忙，不知精舍早秋凉。\n林间曲折磬三里，天上金光月满堂。\n浄饭打鱼刳老木，寒灰添火爇明香。\n鹁鸠山脚溪声好，流入人间雨意长。",
        "dynasty": "宋",
        "collection_info": null
    },
    {
        "uuid": "f31b22dafcd05533ae5606e969cdc497",
        "title": "句  其一",
        "author": "刘泾",
        "content": "初起褪红唇启绛，半沾斜绿眼横波。",
        "dynasty": "宋",
        "collection_info": null
    },
    {
        "uuid": "0e635796ec4985c65dcdea224d102c7a",
        "title": "句  其二",
        "author": "刘泾",
        "content": "晓来风入万花动，零落满头飞下时。",
        "dynasty": "宋",
        "collection_info": null
    },
    {
        "uuid": "847e4eebdec26110a64ee279d3e5b3d0",
        "title": "诗一首",
        "author": "俞括",
        "content": "二十四峰尖，参差列郡南。\n半空擎梵宇，绝顶寄僧龛。",
        "dynasty": "宋",
        "collection_info": null
    },
    {
        "uuid": "e7ee0043860eab241dc7e4375174bf47",
        "title": "句",
        "author": "俞括",
        "content": "岩排星斗七，石涌佛身三。",
        "dynasty": "宋",
        "collection_info": null
    },
    {
        "uuid": "d980128e1271c2942dfe0bcc18514fa6",
        "title": "赠王介甫",
        "author": "段缝",
        "content": "溪桥久废湮，竹树半欹侧。\n梦寻六代尘，老构一椽宅。\n谁知江令门，犹倒山公舄。\n霸气消旧朝，歌声慨陈迹。\n鼎族昔繁华，荒径今岑寂。\n愿言闢榛芜，重与开景色。\n石迭云自生，渠凿流不息。\n我幸卜公邻，望衡步咫尺。\n晨夕惬素心，把臂共悦怿。\n西崦带烟樵，南埭钓水食。\n底事忧怦怦，相将爱惕惕。\n或筑吟诗坛，或设谈经席。\n焉知才不才，聊各适其适。\n岸帻豁眼界，挥麈吐胸臆。\n陇晴许扶鸠，水涨可𣏾鹢。\n嗒然得丧忘，往事莫凄恻。\n佳会不可常，岁月岂抛掷。\n蒙庄頼妻贤，渊明空子责。\n弱木手自栽，勿徒嗟立壁。\n滋培待其成，斧削工师职。\n更为广轩亭，左右支图籍。\n钟山挹爽来，烟鸟纷若织。\n绿菘篱下采，金尊池上涤。\n此盟更岁寒，一笑星髮白。\n筯力如未尽，尚能越阡陌。",
        "dynasty": "宋",
        "collection_info": null
    },
    {
        "uuid": "4b72422171970728d40b373afc640dd3",
        "title": "过惠山皞老试茶二首  其一",
        "author": "孙迪",
        "content": "萧萧阿兰若，桑苎有故家。\n佛屋倚高寒，僧蹊抱欹斜。\n殷勤泉下客，流落瘴海涯。\n蜑酒压梨楂，蛮烹啖蝇蛇。\n光洁镜一奁，影照空自嗟。\n老僧荐茗粥，芳鲜凝露华。\n驱除鼻中雷，扫尽眼界花。\n飘飘思凌云，摄身上苍霞。",
        "dynasty": "宋",
        "collection_info": null
    },
    {
        "uuid": "223a1d8d6251a857c193516eaed254c4",
        "title": "过惠山皞老试茶二首  其二",
        "author": "孙迪",
        "content": "战尘霾汉天，猎火焮尘地。\n一筇遗垢氛，步入青莲寺。\n耽耽九龙盘，一壑埋老翠。\n倚天松骨大，粘碧苔𩬊细。\n道人本臞儒，得法妙出世。\n胸中万斛泉，洗尽蔬笋气。\n天风吹泠泠，助我鸣鼓吹。\n名为不二门，声音作佛事。",
        "dynasty": "宋",
        "collection_info": null
    },
    {
        "uuid": "5f93f06ecec8d558eb0f232757c6a976",
        "title": "见旧题  其一",
        "author": "孙迪",
        "content": "一别名山十五年，宦情羁思两茫然。\n故人半作纍纍冢，只有苍官立道边。",
        "dynasty": "宋",
        "collection_info": null
    },
    {
        "uuid": "fa5570e297a0e595e4e4d28c37845ed6",
        "title": "见旧题  其二",
        "author": "孙迪",
        "content": "髀肉消磨马上鞍，尘砂满眼路漫漫。\n不须更障西风扇，为酌崖泉一洗看。",
        "dynasty": "宋",
        "collection_info": null
    },
    {
        "uuid": "2bb68b605b5d91426a628dfab6e1b97b",
        "title": "谒李太白祠",
        "author": "李之仪",
        "content": "爱君独酌板桥句，想君不向稽山时。\n千载风流同一辙，孤坟数尺埋蒿藜。\n文章误人岂当日，声名虽好终何为。\n譬之花卉自开落，又如时鸟啼高低。\n行吟漫葬江鱼腹，鵩来空赋予何之。\n君不见吾腰耻为小儿折，或车或棹聊为期。\n又不见嬴颠刘蹶不到耳，采花摘实相维持。\n春寒漠漠青山路，厚颜已觉归来迟。\n一廛尚冀容此老，与君朽骨分东西。",
        "dynasty": "宋",
        "collection_info": null
    },
    {
        "uuid": "574797677a665d2c96f0ef01e6f04696",
        "title": "累日气候差暖梅花辄已弄色聊课童仆芟削培灌以助其发戏成小诗三首  其一",
        "author": "李之仪",
        "content": "京洛三十年作客，每见梅花欲忘食。\n时时魂梦到江南，足迹尘埃来不得。\n嗅香嚼蘂不忍舍，为怜绝韵真颜色。\n谁知晚得江南身，特此一株当舍北。\n寒根老枿初不辨，几与桑榆同弃掷。\n慇懃地主故指示，顿觉翛然超眼域。\n几山气候也深春，戢戢枝头危欲坼。\n呼奴邻家借刀斧，穿断因之聊拂拭。\n便宜邀月作嘉宾，不惜淋漓慰畴昔。",
        "dynasty": "宋",
        "collection_info": null
    },
    {
        "uuid": "a5e0376738a28ed415386c172bf3eada",
        "title": "累日气候差暖梅花辄已弄色聊课童仆芟削培灌以助其发戏成小诗三首  其二",
        "author": "李之仪",
        "content": "邂逅梅花同作客，此理虽龟亦难食。\n道人无眼自超羣，定裏观之想应得。\n为惜花开将及时，枕上朝朝问天色。\n自是春工力尚坚，一向风头来自北。\n昨夜雪深几一尺，不觉起来欲跳踯。\n雪过春回固可期，聊与此花为畛域。\n今朝举头消息别，物理人情原未坼。\n绿萼柔条宛相契，正色真香浄如拭。\n更烦妙语为诠评，莫遣尘根迷夙昔。",
        "dynasty": "宋",
        "collection_info": null
    },
    {
        "uuid": "19b2ac9980b6b47da8374c19bc1dde02",
        "title": "累日气候差暖梅花辄已弄色聊课童仆芟削培灌以助其发戏成小诗三首  其三",
        "author": "李之仪",
        "content": "花是主人身是客，更欲花前罗酒食。\n花应笑我强相亲，毕竟人花谁是得。\n金樽到手我自醉，道人何妨且观色。\n三界观来即是空，醉裏宁知渐游北。\n等为圆镜随身现，认着分明却虚掷。\n持此问花花不答，嗟我与君徒入域。\n不如收却閒眼坐，万境纷纷在披坼。\n一番风雨便纷飞，念垢情尘漫磨拭。\n今年春尽有明年，花落花开几今昔。",
        "dynasty": "宋",
        "collection_info": null
    },
    {
        "uuid": "5f5d8e181cfb3170b6f77995e2dbf313",
        "title": "彦行和梅诗甚工辄次元韵",
        "author": "李之仪",
        "content": "春风不拣尊前客，未必藜羹输肉食。\n玲珑点缀移月窟，谁谓吾家最先得。\n直从去腊约为伴，旦旦相看无倦色。\n朝披日彩烂迎东，夜插斗杓寒挂北。\n拟将西子作孤注，对与春工分一掷。\n又疑妖冶渎清真，子细筹量信难域。\n发狂不意落纸上，胜句争来共推坼。\n诸郎独殿语尤老，似欲尘埃剧湔拭。\n不惟诗社顿光辉，枝上分明过于昔。",
        "dynasty": "宋",
        "collection_info": null
    },
    {
        "uuid": "2c0bf131eba922fd370469df65d235f6",
        "title": "次韵君俞病中见寄",
        "author": "李之仪",
        "content": "老眼逢春如有隔，不觉花前手频拭。\n昔陪韦杜尺五天，此地去天今几尺。\n东家有客贪春甚，酒作衾裯花作枕。\n瘦逼休文臂渐消，渴近相如尤殢饮。\n赏心直以花为命，醉头只恐扶难正。\n春归每恨太忙生，不惜一春常似病。\n我老无用终安之，屡欲从君独较迟。\n方将结束穷胜致，投懽祗许春相知。\n诗来苦诉不自乐，春固恼人多索寞。\n何妨强袭起应刘，间促扁舟寻李郭。\n君不见乐羊功名方煜煜，归来谤书已盈箧。\n争如随地任低昂，漫浪猗玕尽元结。",
        "dynasty": "宋",
        "collection_info": null
    },
    {
        "uuid": "ceb250bbd575f50497f6c53fd6d0fd0b",
        "title": "题步云亭",
        "author": "李之仪",
        "content": "昨夜风高蝉半咽，起来知是白露节。\n玉面少年窄袖衫，袖裏新诗似冰雪。\n几日炎炎如甑中，今朝忽觉超樊笼。\n不惟气候已八月，更得冰雪开心胸。\n谢公山人诗笔奇，问君何缘得此诗。\n报我我欲步云去，山人许我因留题。\n君作斯亭几许高，拟推皓魄翻银涛。\n谁谓姮娥落君手，坐遣山人诗思劳。\n君不见梅老句出天地窄，曾谓山人真太白。\n采石月下忆相逢，笑披锦袍弄明月。\n十年明月归谪仙，姮娥岂得在君边。\n何妨邀取山人去，卒岁扶携醉笑间。",
        "dynasty": "宋",
        "collection_info": null
    },
    {
        "uuid": "9eab891fb5318053e974810be71ca503",
        "title": "题渭滨亭",
        "author": "李之仪",
        "content": "广张三千六百钓，太公欲与文王亲。\n文王不为熊罴猎，卜年七百终何人。\n开元天子降步辇，当日何如渭滨见。\n是同是异不可诘，一等风云符虎变。\n吾君好贤轶前古，处处鹓鸾刷修羽。\n观君命意非苟然，他日风流须再睹。",
        "dynasty": "宋",
        "collection_info": null
    },
    {
        "uuid": "cce55d36d06ea51cefeeb873080e8d57",
        "title": "题山堂",
        "author": "李之仪",
        "content": "二年江南客，对面不见山。\n负我爱山心，兀兀尘埃间。\n一闻说山心便喜，欲插修翰遽飞起。\n君家乃是山中居，永日青山同徙倚。\n流泉涓涓薜萝暗，明月时时窥枕簟。\n三伏清霜带雪来，不断烟云拥栏槛。\n只恐居山兴易阑，万壑波涛翻等閒。\n知有心期难得否，凭君借与画图看。",
        "dynasty": "宋",
        "collection_info": null
    },
    {
        "uuid": "5cc61bcfb79d87661b1c72c965d38984",
        "title": "送储子椿参假太学时泊舟金陵风亭",
        "author": "李之仪",
        "content": "金陵二月春，江上连日雨。\n暖风初报一番晴，绿浅红深纷无数。\n与君已是隔年别，相逢又作临分语。\n感君情重故可歌，送君心折不成舞。\n五年相从如一日，物物讲评穷髮缕。\n爱君正如鞴上鹰，畏君何翅文中虎。\n未饭已知必下赵，凭轼会观终报楚。\n逡巡照眼绿袍新，更约十分同一举。",
        "dynasty": "宋",
        "collection_info": null
    },
    {
        "uuid": "9cb5101a182eec605e644290bc9e8808",
        "title": "走笔赠报宁老",
        "author": "李之仪",
        "content": "半山老人笔如椽，落笔直欲拏云烟。\n东亭右军不復见，龙跳虎卧谁争先。\n姑溪六月汗流水，邂逅清风顿如洗。\n他时问法到山前，应许神光得吾髓。",
        "dynasty": "宋",
        "collection_info": null
    },
    {
        "uuid": "a295b5a198526148c65323f210797f16",
        "title": "和郭功甫游采石",
        "author": "李之仪",
        "content": "卒岁愔愔无地雪，三首新诗报明发。\n使君近作采石游，胜践传闻惊久缺。\n亢阳便有欲雪意，和气先期振岩穴。\n想见旌旗锦绣张，如从元君朝北阙。\n后携一老何奇哉，朱颜鹤髮超尘埃。\n噭呼江上来席上，迤逦万古随云开。\n骑鲸仙人不敢避，玉镜台郎俄復迴。\n分明月下遇赏叹，将军新自天边来。\n逡巡落笔轰春雷，落花乱点荒池台。\n沈埋蓁莽见一旦，名高此地真当才。\n从来不许说前辈，寄声鱼鸟休惊猜。\n直疑乘槎叩月窟，又若登临望天台。\n酒行已彻更须酌，醉倒宁辞无算杯。\n卓然一段极则事，遣我击节因谁催。",
        "dynasty": "宋",
        "collection_info": null
    },
    {
        "uuid": "2b233321d4ed3722479df27c38f7080d",
        "title": "采石三题 捉月亭",
        "author": "李之仪",
        "content": "我昔扬帆下庐阜，落帆采石春欲暮。\n江南江北只见山，欲识锦袍无问处。\n夜深明月来青天，天水茫茫月连雾。\n想见扁舟捉月时，江心见月如相遇。\n醉魂不制月可捉，捉得便将天外去。\n月在人亡天莫诘，彷佛风流谁与晤。\n迩来水落洲渚出，隔岸潮迴疑可步。\n聒耳啁啾不得闻，对案腥臊难下筯。\n多情禅客饶佳趣，粉饰余光扶坠绪。\n欲回古月换今人，到此翛然忘世虑。\n从来喜诵骑鲸句，亦復买田相近住。\n会当载酒十分圆，同指虚无问征路。",
        "dynasty": "宋",
        "collection_info": null
    },
    {
        "uuid": "82a30695d2f4870c4345aa32f5af461d",
        "title": "采石三题 赏咏亭",
        "author": "李之仪",
        "content": "爨下得余薪，便可歌南风。\n参差长路铎，鼓乐俄相同。\n一弃一流落，悠然会天工。\n始知盛衰际，遇与不遇中。\n风清月正好，爽晤聊从容。\n岂意接心期，赏叹如云龙。\n千载瞬息尔，转盼归虚空。\n何适非适然，神交付冥鸿。",
        "dynasty": "宋",
        "collection_info": null
    },
    {
        "uuid": "c3050522a4367ada5a92e0039434a365",
        "title": "采石三题 鑑然亭",
        "author": "李之仪",
        "content": "温公天下士，百计兴艰危。\n大厦势已倾，意欲一木支。\n功名等山岳，德泽均雨露。\n奈何谈笑间，而取鬼神怒。\n鬼神岂不鉴，忠义当扶持。\n一见亦何伤，冥路俄与期。\n似非理所安，端恐数应尽。\n邂逅不可逃，纷纷遂为信。\n孔子昔有言，既敬亦须远。\n三復而三思，临风更三叹。",
        "dynasty": "宋",
        "collection_info": null
    },
    {
        "uuid": "497f46dd3bc8ebc700a2c2dab7c7e90a",
        "title": "七言古风寄题薛公尉氏逍遥阁兼送伯成知县宣德解印当涂直书民言耳非所谓诗也",
        "author": "李之仪",
        "content": "长身少髯復多骨，忆在儿时获相识。\n满朝善类推老成，乡曲名流诵才德。\n尔来契阔四十年，停鸾峙鹄欣相传。\n我方却归不自得，但觉和气如春天。\n往日朝门炙可热，今朝吏爨几无烟。\n追呼辈伍殆千指，一旦束手蚕如眠。\n父老相传语且泣，岌岌流离遽安集。\n省事以来无此君，豫恐他时莫能及。\n尺纸胡为来北阙，乐境危城俄见敚。\n覆盆虽光亦蹔尔，所惜时间未能雪。\n稍传远近或叹喜，叹者吾民喜者吏。\n吏至酌酒更相贺，毕竟卷舒须在我。\n父老沾襟嗟薄福，此理冥冥定谁坐。\n异时得君逾所闻，杳杳健鹘盘霜旻。\n信矣此地不可久，空使遗爱传邦人。\n邦人姑止听我语，逍遥阁去天尺五。\n长身仙翁昔游戏，日日烟云泛罇俎。\n仙翁久已朝紫皇，功行不泯钟诸郎。\n扶疏密荫被所至，遂令此阁如甘棠。\n我昔西畿数来往，日脚阑干犹可想。\n尘埃满袂阻登临，白髮心期负真赏。\n六月炎炎汗如洗，江南雨多拍堤水。\n旗开鼓响船欲发，超然爽意因君起。\n骅骝一跌愈莫止，大鹏会展沧溟翅。\n何妨阁下敞高门，更看阴功动闾里。",
        "dynasty": "宋",
        "collection_info": null
    },
    {
        "uuid": "941c67594538e4a141658385eb10f65c",
        "title": "送芝老",
        "author": "李之仪",
        "content": "江头春色已可掬，风雨恼人常不足。\n笔刀俱来纸上春，墙外落红争䔩䔩。\n忽然别我下庐山，莲社风流指顾间。\n为我寄声陶五柳，少留佳处共追攀。",
        "dynasty": "宋",
        "collection_info": null
    },
    {
        "uuid": "4e12c955d09acaf3a0a378a47dc1ff29",
        "title": "题王德循书院壁",
        "author": "李之仪",
        "content": "热不就恶木枝，渴不饮盗泉水。\n古人不可期，岁月姑相委。\n不爱尔井泉百尺深，不爱尔庭树千里阴。\n相看岂持一饭报，长啸聊为猛虎吟。",
        "dynasty": "宋",
        "collection_info": null
    },
    {
        "uuid": "62c2fb5d7bca95cdc985df6f230b7bee",
        "title": "近得石菖蒲胡伯镇见之谓必以锦石资藉乃可以久遽彻所有为贶仍枉佳句辄次韵奉谢",
        "author": "李之仪",
        "content": "倒屣得小异，不言四时备。\n遗我百明珠，书窗遽增气。\n石盆丛秀转光辉，携挈衰慵绝尘世。\n更烦藻思玄维持，纸上盆中尽珍琲。\n他时相对擘麟脯，何必方平为绍介。",
        "dynasty": "宋",
        "collection_info": null
    },
    {
        "uuid": "12255aab6aee6d4305185c97bda0d35c",
        "title": "丁德儒置酒适与陈君俞联坐聊赋小诗为君俞谢因以赎先起之罪",
        "author": "李之仪",
        "content": "春风不解事，吼地如雷霆。\n谁知一席间，笑语灯荧荧。\n主人意弥敦，设置不少停。\n而我槁木然，感慨时自惊。\n多情接胜友，孤朗如初星。\n微吟间相警，似欲慰独醒。\n我老百不堪，已分如漂萍。\n邂逅因事乐，尚或有此形。\n不惭引去先，得意耳暂清。\n展转寻断梦，间关媿微生。\n何当万里浪，相与同沧溟。",
        "dynasty": "宋",
        "collection_info": null
    },
    {
        "uuid": "e1c8c1f02257eaeb07c8972f0d51a63d",
        "title": "赠刘九思山人",
        "author": "李之仪",
        "content": "我行亦偶然，君来定何谓。\n风高浪如山，闻者亦已畏。\n而君从一叶，过我乃特地。\n邮亭六日俱，临行尤自媿。\n朝出纔辨色，夜归或霑醉。\n残灯不见人，待我独忘睡。\n语款多破颜，情极几屑涕。\n屈指再相从，便作新井计。\n我担既弛肩，君驾亦方税。\n不觉涉四年，俯仰纔一喟。\n每见意每加，终始不少替。\n顾匪求名顽，岂不怀此义。\n凡生等飘蓬，何物非委蜕。\n为我谢故人，随方聊自慰。",
        "dynasty": "宋",
        "collection_info": null
    },
    {
        "uuid": "b4cf4fedabf7ed432c246af385e4fc84",
        "title": "题繁川徐氏孝严亭",
        "author": "李之仪",
        "content": "恋恋欲报恩，岁月犹过隙。\n常恐寸草晖，终负阳和力。\n万钟非所养，所重在以色。\n庶几参与骞，不独慕今昔。\n千寻用或短，乃未及咫尺。\n哀哉过隙心，泪尽坟草碧。\n坐见食亦睹，幽明固无隔。\n蒸尝虽其时，要是未为得。\n诗书圣人事，力久真自积。\n卷舒岂他人，忠孝均我职。\n尚容表龟趺，过者必此式。\n长江会生尘，德辉何可及。",
        "dynasty": "宋",
        "collection_info": null
    },
    {
        "uuid": "6dac50cbb338d5ac8c0f5bbfddbea424",
        "title": "次韵秦处度同登黄山",
        "author": "李之仪",
        "content": "艰生缧绁余，特尔脱魑魅。\n殊方窟飘蓬，未免游戏事。\n眼力到毛髮，抉剔尽奇秘。\n邂逅平生欢，笑语当歌吹。\n曲环岂人谋，明灭殆天吏。\n慰我云烟期，有腼鸿鹄志。\n百年一瞬尔，幸此半日地。\n聊摅广莫心，无作雍门泪。",
        "dynasty": "宋",
        "collection_info": null
    },
    {
        "uuid": "e32c5adc6f25182f820b7f0acb316851",
        "title": "处度再和前诗见寄復次韵报之顷有所约今不逮悲怆无已题于褒禅方丈",
        "author": "李之仪",
        "content": "爱山平生心，殆若鬼所魅。\n兹游媿不早，危至失吾事。\n佳辰秋正晴，有物不自秘。\n晶荧丽初阳，浮动荐微吹。\n幅巾方袍接，固可称傲吏。\n跻攀敢惜力，卜筑岂无志。\n稽首定明老，愿借一席地。\n何在眼中人，不觉衣上泪。",
        "dynasty": "宋",
        "collection_info": null
    },
    {
        "uuid": "3f3113a00c072962fbd97a62b08af586",
        "title": "次韵陈君俞携酒见过",
        "author": "李之仪",
        "content": "野人欣莫逆，君子戒多上。\n幸尔违朝市，聊復图蕙帐。\n薄田几负郭，山水分背向。\n巾车俯秋成，舒啸会随杖。\n吾友真可人，轻舟数相访。\n投怀失枯槁，达意信摇荡。\n时哉固难得，触境沈波浪。\n谓我来岁寒，种种不少创。\n杯盘挽气类，论辨极户量。\n敢辞屡举白，自喜老弥壮。\n回头易陈迹，倾倒乃惆怅。\n乐事须勉旃，何适非醖酿。",
        "dynasty": "宋",
        "collection_info": null
    },
    {
        "uuid": "402964494303d4a01677a8e2dc166f55",
        "title": "迎晖阁",
        "author": "李之仪",
        "content": "霜风吹我衣，日短归路长。\n放怀即可家，何适非吾乡。\n稍闻东南隅，胜致寓一方。\n超然世外人，鸡黍随低昂。\n檐甍闢无际，户牖延初光。\n孰云日月久，但知岁时康。\n每逢会心处，万境不得藏。\n何当驾修轮，飞云共回翔。\n淋漓非所期，远目聊徜徉。\n庶几蟹眼白，打出鹅儿黄。",
        "dynasty": "宋",
        "collection_info": null
    },
    {
        "uuid": "3dc18d3fd718400b3c28ea7586a505a8",
        "title": "和游一人泉",
        "author": "李之仪",
        "content": "新诗解人颐，秀若披云鬟。\n突然不可揖，平地翻波澜。\n褰衣媿招携，每见辄汗颜。\n况兹天际游，物理知难攀。\n一来金陵居，终岁不得閒。\n胜践固畴昔，欲往独见删。\n命驾等人尔，底事独我悭。\n岂非勒移灵，不许污名山。\n因诗想其人，爱来直仍弯。\n裂脐那復惜，顿足已滞顽。\n清甘似可饱，忽遽谁其还。\n何当强扶老，寄迹云霞间。\n要须君意果，莫遣我盟寒。\n晓来雨脚断，去梦已班班。",
        "dynasty": "宋",
        "collection_info": null
    },
    {
        "uuid": "c013742c30f384b560f17c90544aeaf9",
        "title": "秀远堂次赵德孺韵",
        "author": "李之仪",
        "content": "爱山依山住，如山不少下。\n山中所有多，惟取不容舍。\n烟云实交游，松竹乃保社。\n尚欠目所穷，披翦宁问槚。\n廓然宇宙宽，信矣和无寡。\n隠隠彻四垂，万象入坯冶。\n初疑彩间错，又若墨匀洒。\n造化非适然，一一类见假。\n吾友端可人，韵胜不少野。\n更将桃李俱，参差移拱把。\n时哉须自勉，岁月甚奔马。\n得难未易失，讵有长年者。\n何妨倒载归，日日无虚斝。",
        "dynasty": "宋",
        "collection_info": null
    },
    {
        "uuid": "412cff70a2ab1faaa59282554280685e",
        "title": "中隠庵次赵德孺韵",
        "author": "李之仪",
        "content": "退之以文鸣，诗友得侯喜。\n声名力与俱，虽尊未勇耳。\n潢池讵青山，孰辨都与鄙。\n庵成谁振之，句出闹如市。\n千仞宁我高，充实信我美。\n坐令庵内人，前车云可轨。\n礼乐有先后，后进则君子。\n执方而昧圆，俱野那復史。\n伐柯固执柯，畴克求诸迩。\n蒸之既匪薪，采焉又非芑。\n近交韩与侯，步骤亦常耻。\n一医消息尽，布毛自何起。\n要须六月息，不息不为已。\n敢问二诗人，如何得意旨。",
        "dynasty": "宋",
        "collection_info": null
    },
    {
        "uuid": "650fc49489eaf397da72e60ed57d42d6",
        "title": "庄居值雨偶得十诗示秦处度  其一",
        "author": "李之仪",
        "content": "累日雨不止，风高如作寒。\n三分虽过二，忽忽便向阑。\n一身百忧集，况可计先懽。\n不见是无闷，念此聊自宽。",
        "dynasty": "宋",
        "collection_info": null
    },
    {
        "uuid": "9e7799a32bb206f66c84ad8dd8658185",
        "title": "庄居值雨偶得十诗示秦处度  其二",
        "author": "李之仪",
        "content": "满眼多是水，岁事从可知。\n早时谓有余，今空未免饥。\n一雨又三日，见者皆攒眉。\n天作人承之，到此终何为。",
        "dynasty": "宋",
        "collection_info": null
    },
    {
        "uuid": "dd4f3ca96b65b207ed149dc1e44b65af",
        "title": "庄居值雨偶得十诗示秦处度  其三",
        "author": "李之仪",
        "content": "我虽非故侯，通籍三十年。\n孰不夷险半，而我终岁难。\n念非跣弗视，不觉乘波澜。\n余生岂所期，我君信如天。",
        "dynasty": "宋",
        "collection_info": null
    },
    {
        "uuid": "8f0a1d6eeb5cd4ebf5a4c753d2f0872b",
        "title": "庄居值雨偶得十诗示秦处度  其四",
        "author": "李之仪",
        "content": "平生三四友，一一人中英。\n况逢不世主，唾手可太平。\n参差十年间，契阔而死生。\n相见復何语，但有泪如倾。",
        "dynasty": "宋",
        "collection_info": null
    },
    {
        "uuid": "16b7e7830c41efa2597bebb54ae36e31",
        "title": "庄居值雨偶得十诗示秦处度  其五",
        "author": "李之仪",
        "content": "死生固可嗟，一谪辄不返。\n君恩非不深，奈尔道路远。\n反初不忍歌，折臂信能遣。\n已矣何足论，幸子真入眼。",
        "dynasty": "宋",
        "collection_info": null
    },
    {
        "uuid": "251b53457e84c358f80db5e95b5f0794",
        "title": "庄居值雨偶得十诗示秦处度  其六",
        "author": "李之仪",
        "content": "念我宜州兄，见时论弟昆。\n诗书固分路，翰墨俄同门。\n人谁不归来，独沾死后恩。\n万里一铭旌，犹能葬家原。",
        "dynasty": "宋",
        "collection_info": null
    },
    {
        "uuid": "345aaed8759ac47777b2493cb6e8e317",
        "title": "庄居值雨偶得十诗示秦处度  其七",
        "author": "李之仪",
        "content": "夕郎天下士，异同亲见之。\n欲掩不可得，交口终何为。\n百汰刚愈精，魑魅今尚疑。\n浮云空去来，皎皎端所期。",
        "dynasty": "宋",
        "collection_info": null
    },
    {
        "uuid": "9e33a5e77e92e19333a2a478609870f6",
        "title": "庄居值雨偶得十诗示秦处度  其八",
        "author": "李之仪",
        "content": "不返故乡义，何妨陆子居。\n昔游既有约，是岂人所图。\n我尝邀此卜，蹭蹬不自如。\n凭将一掬泪，聊寄夜台书。",
        "dynasty": "宋",
        "collection_info": null
    },
    {
        "uuid": "06de91a9ac59baba8138a75918446001",
        "title": "庄居值雨偶得十诗示秦处度  其九",
        "author": "李之仪",
        "content": "向晚风斗转，场上稻已芽。\n问雨何薄相，偏来戏吾家。\n蟋蟀床下吟，络纬林中夸。\n戒寒谓稍疏，行矣逢此嗟。",
        "dynasty": "宋",
        "collection_info": null
    },
    {
        "uuid": "24d8b67ec7218ed24ef6ceefd9c8be87",
        "title": "庄居值雨偶得十诗示秦处度  其一○",
        "author": "李之仪",
        "content": "竞爽联夜光，一箇乃明月。\n吾友不可见，頼尔相怡悦。\n蒹葭空非倚，声闻乃不辍。\n啜菽安暮年，足以免绝突。",
        "dynasty": "宋",
        "collection_info": null
    },
    {
        "uuid": "d846cf39ca983c89390d9d7386247a18",
        "title": "题杨子仪虎图",
        "author": "李之仪",
        "content": "秋阴报初寒，惨惨日遽晚。\n有客自宣城，明爽叩昏懒。\n手持两巨轴，六幅从而展。\n披图画如生，竟轴诗尽选。\n平生说匡鼎，今日真到眼。\n何止辨騧骊，于焉识淄渑。\n爱之不能已，欲挂恨壁短。\n犹冀逢他时，更疑探深远。",
        "dynasty": "宋",
        "collection_info": null
    },
    {
        "uuid": "876d5371d7a1eddd2db88fa787fc8d12",
        "title": "送人",
        "author": "李之仪",
        "content": "冥冥天边鸿，荡荡风中云。\n一笑偶相逢，击节聊送君。\n我室岂无酒，胡为不开罇。\n所贵乐文字，固非异莸熏。\n天门直牛渚，南北如相分。\n想君月下吟，未厌俚语闻。\n霜空夜自明，江月寒微昏。\n会当借饥鲸，永谢五浊浑。",
        "dynasty": "宋",
        "collection_info": null
    },
    {
        "uuid": "a15f3ca4b22dac6b385858732841887b",
        "title": "书长干僧房",
        "author": "李之仪",
        "content": "昨日方得书，经年不相见。\n书来必累幅，分明如见面。\n虽同雨千花，略不通一线。\n谁云非吉祥，便是金毛现。",
        "dynasty": "宋",
        "collection_info": null
    },
    {
        "uuid": "d60486cfd6aa35d935180ed3eb728d9c",
        "title": "和人雪意",
        "author": "李之仪",
        "content": "雪意与春约，野情因物裁。\n辄将无穷思，聊摛有限才。\n云容忽破碎，山色如招回。\n携持固夙昔，端为此济来。\n岁晚君羁旅，微君谁我陪。\n祇恐造化工，特地吹葭灰。\n一剖不復收，寂尔为之胚。\n戢戢竞秀发，翩翩绝嫌猜。\n恍然徙倚间，浩荡心胸开。\n境界适何许，次第分隅隈。\n高足超日观，涂如下离堆。\n四顾始无间，忽觉惊初雷。\n有形均难悉，无物非蒿莱。\n却应求仙源，失路迷天台。\n波臣復笑屈，市门徒德梅。\n庶几未始得，掇拾同举杯。\n攘袂即千古，一醉姑相媒。",
        "dynasty": "宋",
        "collection_info": null
    },
    {
        "uuid": "5661034c11cd4ff81f10f4a14c0b92d4",
        "title": "和人感怀",
        "author": "李之仪",
        "content": "高山在平地，高山地焉知。\n明珠出深渊，明珠渊岂期。\n高明属在人，惟要须其时。\n物理固如此，了不差毫釐。\n身世端自窘，岁月相奔驰。\n所以得黾勉，吾人惟能诗。\n我非知诗者，平昔窃好之。\n每出每可愧，未易皆埙篪。\n而君不我鄙，论极牙解颐。\n六年如一日，不取笑则疑。\n彼乌足为计，有类宁同嗤。\n一朝召命至，闾里增光辉。\n不曰人可贤，但从外物移。\n我贤君亦贤，谁能穷是非。\n我欲挽君留，留君竟何为。\n聊作感慨别，肯效儿女悲。\n陈人不自信，流品须维持。\n谁谓廊庙姿，如我品乃宜。\n江充与丙吉，厚薄惟异施。\n其后七叶貂，阴功终表仪。\n是等代不乏，浪尔分騧骊。\n时哉君何失，仪凤方临池。\n为我寄声谢，击壤正自嬉。\n勉旃夔龙事，赓载冀勿隳。\n立贤本无方，莫为陈言欺。",
        "dynasty": "宋",
        "collection_info": null
    },
    {
        "uuid": "ad3418464981f8955c7065822236fc67",
        "title": "次韵东坡所和滕希靖雪浪石诗古律各一  其一",
        "author": "李之仪",
        "content": "风波末路方奔屯，屹然不动谁如尊。\n岂知胸中皦十日，顾盼不接无重昏。\n东观海市俯弱水，南登赤壁凌江村。\n斯文未丧天岂远，出没狐鼠徒千门。\n纶巾羽扇晚自得，已闻漠北几亡魂。\n由来好趣入造化，地灵特出云涛根。\n生平到处苦再历，隠隠似有屐齿痕。\n玻璃镜裏万象发，金粟堂中千偈论。\n会须白玉潄寒水，更借落月倾金盆。\n咄嗟菱溪成底物，混沌空夸窍凿存。",
        "dynasty": "宋",
        "collection_info": null
    },
    {
        "uuid": "461aa232370a73a1e896a1d336de5078",
        "title": "次韵东坡所和滕希靖雪浪石诗古律各一  其二",
        "author": "李之仪",
        "content": "平生所愿识荆州，别乘还容接胜流。\n异日崩腾惊海面，新诗清绝似槎头。\n常嗟盛事千年隔，谁谓余光一旦收。\n便觉诗源得三昧，目中无復有全牛。",
        "dynasty": "宋",
        "collection_info": null
    },
    {
        "uuid": "bc550c34ab3759d1c9fe9b80aed7f731",
        "title": "甘露堂歌",
        "author": "李之仪",
        "content": "炎天熇熇如涌汤，使君置酒甘露堂。\n无风但觉冷彻骨，坐来彷佛飞青霜。\n使君顾客指新榜，天假此应来辉光。\n八十里叟感盛事，献颂请名相激昂。\n我非取专已上报，尧仁舜智方当阳。\n迩来瑞应发处处，中台第一彤云章。\n吾邦虽僻亦影响，明德所佑真无疆。\n已而转盼欲受简，惭非叟比畴能当。\n辄因胜遇强黾勉，庶几击壤同揄扬。\n吾君之泽不可象，使君之惠何可忘。\n才高名重偶暂屈，遗爱他日逾甘棠。\n嗟予落莫徒自感，乍鸣乍已如寒螀。\n安时逐境姑委化，随缘致力聊为乡。\n时逢载酒问难字，未拟持棰操羣羊。\n但知今日不易得，纵不能饮须空觞。",
        "dynasty": "宋",
        "collection_info": null
    },
    {
        "uuid": "7f1fcded8c093320ac32462e4d252e52",
        "title": "白钤辖席上琵琶歌",
        "author": "李之仪",
        "content": "青海传烽沙遶塞，谋将橐戈身不介。\n却携红袖弄烟月，醉笑溪山穷物外。\n文章声名家世事，投笔收功无十载。\n天子几嗟相见晚，暂许南来聊旷快。\n一时宾客多可人，坐令五月如深春。\n画栋潭潭帘半捲，蒙蒙香雾无纤尘。\n云披霞散烂红绿，滉漾无处投精神。\n秦楼风轻雁初泊，玉指如流乍前却。\n捍拨当胸拍屡催，一段风光来濩索。\n虽无仪凤与舞兽，击拊分明谐振跃。\n缑岭排空午夜凉，杳杳鸾吟上寥廓。\n逡巡舞袖迴飞雪，红茸毯衬鸦头袜。\n落花飞絮互缤纷，流星掣电争明灭。\n主人情不已，下客欢正浓，更邀娅姹持金钟。\n从来酒户落人后，潋滟不觉随手空。\n金张燕接平生惯，照眼今朝真未见。\n敢辞醉倒菊花偏，只恐银潢低晓箭。\n钧天一梦固依稀，欲问桃源路已迷。\n何时再到红茸地，更遣游丝惹住伊。",
        "dynasty": "宋",
        "collection_info": null
    },
    {
        "uuid": "788e4a4effa90a91712a5e4191f00db8",
        "title": "雷塘行",
        "author": "李之仪",
        "content": "鞭长不能及马腹，有限生涯时苦促。\n空使后人悲前人，雷塘春草年年绿。\n谁知秀色若可餐，风光付与初凭肩。\n力殚四海笑未已，眉黛一螺当几钱。\n君不见黄金栋樑回首蠹，漠漠胡沙青冢暮。\n么絃欲断空自知，千金漫买长门赋。\n膏油续尽天须晓，石土余垒可长保。\n就令并蒂永不分，也应终恨雷塘草。",
        "dynasty": "宋",
        "collection_info": null
    },
    {
        "uuid": "2d9f1e03e64416f3b6c925a1491e164a",
        "title": "读吴思道藏海诗集效其体",
        "author": "李之仪",
        "content": "唐末诗人自一家，剪裁风月间鶑花。\n凭陵堕绪篇篇胜，点缀余妍字字斜。\n远水连天来怨笛，烂霞烘日带栖鸦。\n法书警句真如此，流落桑榆重叹嗟。",
        "dynasty": "宋",
        "collection_info": null
    },
    {
        "uuid": "8f3a8f76d0c8ace9de313848c4088044",
        "title": "次韵东坡还自岭南",
        "author": "李之仪",
        "content": "凭陵岁月固难堪，食蘗多来味却甘。\n时雨纔闻徧中外，卧龙相继起东南。\n天边鹤驾瞻仙袂，云裏诗笺带海岚。\n重见门生应不识，雪髯霜鬓两毵毵。",
        "dynasty": "宋",
        "collection_info": null
    },
    {
        "uuid": "06a7810b0cc13e9ab1259c8b047b4492",
        "title": "寄邵旸叔发运",
        "author": "李之仪",
        "content": "德门平昔仰高阳，自是芝兰根本香。\n未许藩篱承妙晤，聊因文字借余光。\n舣舟月下逢桓守，盘马楼前见庾郎。\n冬杪相期定如约，为君云影认鸾凰。",
        "dynasty": "宋",
        "collection_info": null
    },
    {
        "uuid": "e3e24760f9017a69efc8015a4e91d9d4",
        "title": "次韵东坡沉香石诗",
        "author": "李之仪",
        "content": "海南枯朽插天长，岁久峰峦带藓苍。\n变化那知斲山骨，仪刑空只在人肠。\n几因皦日疑镌蜡，试沃清泉觉弄香。\n切莫轻珉亡什袭，须防偷眼误摧刚。",
        "dynasty": "宋",
        "collection_info": null
    },
    {
        "uuid": "29204505f661e1650e24a96aade98dc0",
        "title": "送曾端伯之官济北",
        "author": "李之仪",
        "content": "貂蝉七叶想前人，四世三公表一门。\n虎步龙骧推赞册，瑶环瑜珥见旁孙。\n琅琅庙器真无敌，衮衮淮流信有源。\n敝帚不堪终旧物，吐茵行欲奉余尊。",
        "dynasty": "宋",
        "collection_info": null
    },
    {
        "uuid": "bb7f54d4fcea9f7767c24482bca8ddfc",
        "title": "济上閒居",
        "author": "李之仪",
        "content": "闭阁焚香万虑澄，莫云身似打包僧。\n功名了未荣三事，理性容先契一灯。\n丹竈鹤归休炷火，茶瓯客访旋敲冰。\n倦来却有登临兴，上彻层楼最上层。",
        "dynasty": "宋",
        "collection_info": null
    },
    {
        "uuid": "c959592fd1047d10e24ee91319f1378d",
        "title": "告别子通",
        "author": "李之仪",
        "content": "谢庭兰玉旧闻名，早岁风流接二兄。\n白璧无瑕尊士望，青云有路蔼乡评。\n箪瓢弗改真天乐，簪绂相高半学生。\n授馆不为经宿去，知心黄宪异袁闳。",
        "dynasty": "宋",
        "collection_info": null
    },
    {
        "uuid": "9552699e2a65b6d8a8eaf94635fd0fee",
        "title": "和储子椿竹  其一",
        "author": "李之仪",
        "content": "何物能令意洒然，阴森常对出檐竿。\n排枪立戟谁为况，招月吟风好细看。\n几度惊回窗下梦，新来添得雨中寒。\n伤心不见东坡老，纵有鹅溪下笔难。",
        "dynasty": "宋",
        "collection_info": null
    },
    {
        "uuid": "0af52462d0c5a52410e17556a30055f9",
        "title": "和储子椿竹  其二",
        "author": "李之仪",
        "content": "楚楚相亲岂偶然，依依随处自成竿。\n固应表见风尘外，莫作寻常草木看。\n好事借名真有谓，多言虽巧不能寒。\n相思乍可食无肉，一日无君恰似难。",
        "dynasty": "宋",
        "collection_info": null
    },
    {
        "uuid": "2988d694424840252299c0d2d0b4a86e",
        "title": "和子椿七夕",
        "author": "李之仪",
        "content": "何用封侯曲似鈎，且将肤寸等岑楼。\n佳时未用倾河鼓，爽气先期胜蓐收。\n月影正迷千古恨，雨声还助五更愁。\n王孙赏咏元无敌，又见诗中第一流。",
        "dynasty": "宋",
        "collection_info": null
    },
    {
        "uuid": "6994ab1883d317d3a68a054d092db7d9",
        "title": "题兰皋",
        "author": "李之仪",
        "content": "万绿交阴别有天，舣舟重到尚依然。\n回头白髮三千丈，倒指青编二十年。\n赏咏未论台阁旧，维持今见子孙贤。\n何当□□披陈迹，再把重衾託醉眠。",
        "dynasty": "宋",
        "collection_info": null
    },
    {
        "uuid": "95d9a6f27589b975770ae0a8498f213c",
        "title": "戏子微兼次韵陈君俞寄题兰皋",
        "author": "李之仪",
        "content": "和风暖日作霜天，冰雪相投岂偶然。\n特枉新诗咏陈迹，便同佳趣赏当年。\n学优曼倩三冬足，才过荆州十部贤。\n为问醉衾应好在，莫教痴望似蚕眠。",
        "dynasty": "宋",
        "collection_info": null
    },
    {
        "uuid": "cefed231fc93ff74cb1189e0d8b5068f",
        "title": "题{巩/言}老小轩",
        "author": "李之仪",
        "content": "高步毗卢顶上身，旋开窗牖外风尘。\n石菖蒲是从来友，龙焙茶为近日亲。\n不见同行木上座，常留伴睡竹夫人。\n艰难历尽无余事，问佛方知有此因。",
        "dynasty": "宋",
        "collection_info": null
    },
    {
        "uuid": "8d5293979ba6e5a03255adb8825dc0f1",
        "title": "因过坟山斋僧值雪遂赋小诗",
        "author": "李之仪",
        "content": "霜露悲伤老益增，辄凭精意託真乘。\n舞花忽报难遭瑞，佳气冥符不尽灯。\n薝葡园中纷一色，兜罗世界结千层。\n五天应供非虚语，从此云头日日升。",
        "dynasty": "宋",
        "collection_info": null
    },
    {
        "uuid": "2a0e4ea8e6c0bd255cd051d16dd7ee43",
        "title": "送宣上人游方",
        "author": "李之仪",
        "content": "七轴莲经诵已通，定将何事作家风。\n当知法界重重意，尽在云游步步中。\n金臂见时犹是妄，玉毫光处未为功。\n路头全记文殊指，须着工夫子细穷。",
        "dynasty": "宋",
        "collection_info": null
    },
    {
        "uuid": "1564af7a03f0519104dbca49c2133a70",
        "title": "次韵郭功甫从何守游白云寺",
        "author": "李之仪",
        "content": "已仕因循已过三，买田归去不须参。\n高明渐拟凌清汉，皎洁方知在碧潭。\n试酌甘泉来觉晚，已跻绝顶尚犹贪。\n便应从此都无事，祇有君恩未报惭。",
        "dynasty": "宋",
        "collection_info": null
    },
    {
        "uuid": "7306a9b206d3ab6ff3c042c5956aac9a",
        "title": "题白纻山",
        "author": "李之仪",
        "content": "回见黄梅雨后天，烟林常在笑谈边。\n早时欲到不自果，今日初来端有缘。\n无復新声传玉齿，空余残照满金田。\n不知谁是云霞侣，聊揖高风一怅然。",
        "dynasty": "宋",
        "collection_info": null
    },
    {
        "uuid": "d795beb5924d2d1ce9e7226f9112163c",
        "title": "石端若以朱丝栏见邀作而偶失所在久方得之喜而赋诗寄丁希韩因以见及遂申前志次韵",
        "author": "李之仪",
        "content": "断雁沈踪共倚栏，定应齐客解偷关。\n忽惊辽鹤排空至，何啻廉珠昨夜还。\n假宠已惭名下误，强颜终愧笔头悭。\n江流有尽情无尽，须把高风付子山。",
        "dynasty": "宋",
        "collection_info": null
    },
    {
        "uuid": "328b8f0dd325229375f450462c1bf031",
        "title": "再领玉局昔东坡翰林作诗送戴蒙有玉局他年第几人之句后自岭外归遂领玉局予復官亦得之坡今亡矣怅然有怀",
        "author": "李之仪",
        "content": "东坡因地夙相亲，玉局终为继戴人。\n禄仕岂知承末轨，恩光又许袭前尘。\n青蝇附骥元非援，白玉无瑕晚更真。\n泉下有灵应首肯，不随凡劣易缁磷。",
        "dynasty": "宋",
        "collection_info": null
    },
    {
        "uuid": "62f9c68195b3c7318c9533c61ec8b210",
        "title": "次韵葛大川喜王君相过并寄吴思道",
        "author": "李之仪",
        "content": "君恩曾未报纤埃，倦绪淹时鬰不开。\n高义不忘辕下旧，好音常自日边来。\n欣逢雅好非空至，顿感阳春泛酒迴。\n早晚退朝红蘂下，细谈陈迹共余杯。",
        "dynasty": "宋",
        "collection_info": null
    },
    {
        "uuid": "7b296754b1d2c27cf2998a58c379f37d",
        "title": "吕吉甫第乃谢镇西故居中间常为佛剎而双桧则旧物也刘梦得有诗因赋其韵",
        "author": "李之仪",
        "content": "故国悲凉古木奇，势分庭下蔚相差。\n霜根半露出林虎，昼影全舒破贼旗。\n宝界曾迴铺地色，节旄还映插云枝。\n刘郎风韵知难敌，儒帅端能表异时。",
        "dynasty": "宋",
        "collection_info": null
    },
    {
        "uuid": "e595512a9e2b30c1840a829377f0a33f",
        "title": "题张湛然兄弟所居壁时谒之不见",
        "author": "李之仪",
        "content": "乐全老子如星日，真一仙人似凤鸾。\n早岁光明均照耀，异时文彩避高寒。\n低回气类追千劫，邂逅风流得二难。\n环堵萧然清彻骨，却疑深雪卧袁安。",
        "dynasty": "宋",
        "collection_info": null
    },
    {
        "uuid": "1e4dae8ed9338e1b813149d4d135f403",
        "title": "李去言相别二年忽得书知在吴中答书偶成",
        "author": "李之仪",
        "content": "宦路相逢一笑休，共知身世两虚舟。\n楚材有用谁青眼，赵将无功枉白头。\n会见姓名通北阙，何妨风韵冠南州。\n求田接武如凫鹥，只欠元龙百尺楼。",
        "dynasty": "宋",
        "collection_info": null
    },
    {
        "uuid": "5ce5adad885884dc36acdc6fe2ad2fe8",
        "title": "与珪元白相别之次日大雪火边有怀其人",
        "author": "李之仪",
        "content": "上人偶作十日留，才别便觉如三秋。\n应觉拥炉华藏客，不知对雪姑溪愁。\n清诗字字吟可老，冷日愔愔谁见投。\n媿我霜髯不用剪，寒灰拨尽欲何求。",
        "dynasty": "宋",
        "collection_info": null
    },
    {
        "uuid": "ab342050a02e2df48a9db8d41bdb6b0a",
        "title": "次储子椿金陵作别韵",
        "author": "李之仪",
        "content": "千里波涛一叶中，急难平日但闻风。\n自非积习有天得，那復间关特地同。\n乐事放怀须命酒，生涯何处不飘蓬。\n先归只作寻常别，切莫樽前感断鸿。",
        "dynasty": "宋",
        "collection_info": null
    },
    {
        "uuid": "c85e03e3fcda3bbfebeb1713d6aeb1b4",
        "title": "又次子椿同君俞三诗  其一",
        "author": "李之仪",
        "content": "倦途回首已无牛，独向田间涉早秋。\n倚仗固知同失马，攀援犹恐昧操舟。\n渐逢陌上相推醉，尚有空中未下鸥。\n可是道边无葬地，肯将身世曲如鈎。",
        "dynasty": "宋",
        "collection_info": null
    },
    {
        "uuid": "1779e8e34aebed63b63d04f9e6901f0d",
        "title": "又次子椿同君俞三诗  其二",
        "author": "李之仪",
        "content": "西来不復见青牛，问遍生涯两鬓秋。\n但受郢人夸鼻斲，岂知蒙叟是腰舟。\n柱头寂寞千年鹤，波面分明一点鸥。\n不向虚中问消息，磻溪终老但垂鈎。",
        "dynasty": "宋",
        "collection_info": null
    },
    {
        "uuid": "249726eb63a15981584244bb1a2e0a61",
        "title": "又次子椿同君俞三诗  其三",
        "author": "李之仪",
        "content": "隠隠山林似卧牛，纷纷镰担喜逢秋。\n虚名漫託三春柳，实际须归万斛舟。\n未信此生真野马，且将余日寄江鸥。\n崎岖精卫人空笑，终恐长鲸上直鈎。",
        "dynasty": "宋",
        "collection_info": null
    },
    {
        "uuid": "5e57ed1ea6b65fe4f091106bbadc7243",
        "title": "次韵子椿金陵相会诗",
        "author": "李之仪",
        "content": "蒙蒙小雨落征帆，漠漠烟云远近山。\n属意几回真入梦，欲来常恨涩如湾。\n家程岂復嗟留滞，物外何妨且往还。\n便恐都人入图画，却应难写是高閒。",
        "dynasty": "宋",
        "collection_info": null
    },
    {
        "uuid": "20d4765590d4944c85e4aae00a251fa7",
        "title": "次韵子椿游雨花台同长老德正",
        "author": "李之仪",
        "content": "胜游自有经年约，佳客难同信步来。\n无復风烟翳寒日，渐催花柳映高台。\n云光故事空陈迹，玉树遗音失旧哀。\n今昔循环等相视，欲寻归路更迟回。",
        "dynasty": "宋",
        "collection_info": null
    },
    {
        "uuid": "40831a8dd69e4494249dff882b12a8ce",
        "title": "又次庄居见贻佳什",
        "author": "李之仪",
        "content": "茫茫巨浸託船归，风不充帆气易衰。\n犹喜岁寒逢逆旅，不将人事异当时。\n从他老去知何用，由是终焉岂自遗。\n独有东阡南陌意，莫辞扶杖数相期。",
        "dynasty": "宋",
        "collection_info": null
    },
    {
        "uuid": "c34121bb89159b5ab8bd45a9458c6695",
        "title": "用圣行韵和呈几仲",
        "author": "李之仪",
        "content": "牢落郊原正早收，书来起我顿风流。\n絃歌韵裏识琴贱，鸿鹄飞时逢奕秋。\n极目烟云来指顾，何时谈笑共沈浮。\n文章落笔惊人眼，新有声名旧姓侯。",
        "dynasty": "宋",
        "collection_info": null
    },
    {
        "uuid": "6a384e5c94de85eb6ab04e08afedcc6f",
        "title": "和人见寄二首  其一",
        "author": "李之仪",
        "content": "雍容閒雅许君都，万绪相逢一笑无。\n休把盛衰观世谛，且将言语共诗图。\n人亡人得同吹吷，潮落潮生等据梧。\n只恐后庭歌不尽，曲终翻被鬼揶揄。",
        "dynasty": "宋",
        "collection_info": null
    },
    {
        "uuid": "ee39ae783793170b6f699742e54257e3",
        "title": "和人见寄二首  其二",
        "author": "李之仪",
        "content": "倾盖相逢惜别离，等閒谈笑尽心期。\n它年终解如今日，此念常应寄异时。\n余事不妨多蜡屐，放怀赢得盛留诗。\n早携桃叶寻归路，准拟花间倒接䍦。",
        "dynasty": "宋",
        "collection_info": null
    },
    {
        "uuid": "6b1e7d3b6f6fd92b676175ad47592889",
        "title": "澄虚堂",
        "author": "李之仪",
        "content": "公子高明悟劫灰，鼎开轩语致幽怀。\n萦云迭巘镵天去，极目沧波入坐来。\n千首诗成谈笑裏，百分酒尽筦絃催。\n自怜曾是高堂客，欲赋惭无宋玉才。",
        "dynasty": "宋",
        "collection_info": null
    },
    {
        "uuid": "0c930ba094088ab2266ca487755d9bbe",
        "title": "和子椿",
        "author": "李之仪",
        "content": "一番霖雨下商岩，末路方收破冢帆。\n鸡肋未能忘甽亩，骊珠还见发囊函。\n润分余浸回枯辙，色借阳春起陋缄。\n自是亨嘉相际会，便应从此出尘凡。",
        "dynasty": "宋",
        "collection_info": null
    },
    {
        "uuid": "1842e55b876474a40a2fd87eb448c170",
        "title": "庄居寄友人",
        "author": "李之仪",
        "content": "槐黄时节早相期，留滞田园阻蹔依。\n闻道程文太超轶，却因诗句接光辉。\n君能活计如公理，我愧生涯负表微。\n已向青山託遗老，不应专有谢玄晖。",
        "dynasty": "宋",
        "collection_info": null
    },
    {
        "uuid": "3d78a27964b1dfa56b411dd7947aa01d",
        "title": "和友人见寄三首  其一",
        "author": "李之仪",
        "content": "明月平时敢自因，特高兰玉信吾人。\n便从缑岭如无媿，更许毗耶约问津。\n每见似醺千日酒，不言常备四时春。\n妙云岂独南游契，又喜钟山近得邻。",
        "dynasty": "宋",
        "collection_info": null
    },
    {
        "uuid": "631b3a886eb5c5d71b8793a225a1f180",
        "title": "和友人见寄三首  其二",
        "author": "李之仪",
        "content": "俗驾难回固有因，勒移终愧北山人。\n不辞冒雨投归步，始信忘形是要津。\n一笑未容披软语，十分先觉报新春。\n定应偏契王郎便，消得从来愿卜邻。",
        "dynasty": "宋",
        "collection_info": null
    },
    {
        "uuid": "44da0a6b15548a4ef2912a70b580e30b",
        "title": "和友人见寄三首  其三",
        "author": "李之仪",
        "content": "除却吟诗总是尘，道人应笑可怜人。\n固知参请能成佛，未到升腾且咽津。\n村落风烟常似腊，禅房灯火已如春。\n会须随例餐䭔子，聊借明窗暂作邻。",
        "dynasty": "宋",
        "collection_info": null
    },
    {
        "uuid": "d81816e93f06f2f05cb151f7a747a1d2",
        "title": "旧怀二首  其一",
        "author": "李之仪",
        "content": "陈迹回头似梦余，花应长好但人无。\n诗成固已名千古，墓上谁倾饭一盂。\n流落丹青惊始见，形容笔墨竟难图。\n公孙自是天同派，漫託周人载硕肤。",
        "dynasty": "宋",
        "collection_info": null
    },
    {
        "uuid": "8006a7bd553889394fad4cc966e02c67",
        "title": "旧怀二首  其二",
        "author": "李之仪",
        "content": "花存人往祗天知，目暗心摇却自疑。\n尚想汉庭传诏令，如登鲁庙见樽彝。\n一时鹦鹉娱宾赋，百世甘棠美召诗。\n安得残春逢海上，尽须衰泪洒新枝。",
        "dynasty": "宋",
        "collection_info": null
    },
    {
        "uuid": "4db842388e0127450e12a32604b19fea",
        "title": "送人入馆阁",
        "author": "李之仪",
        "content": "天禄峥嵘北斗齐，享穷人欲去无梯。\n自非终贾名偏重，祇恐蓬瀛到却迷。\n铅椠异时森杞梓，功名他日看虹蜺。\n中朝若问姑溪老，但道摧颓一木鸡。",
        "dynasty": "宋",
        "collection_info": null
    },
    {
        "uuid": "72c0a03e76e9eec992ac9a5bc1b6aa8b",
        "title": "邂逅故人  其一",
        "author": "李之仪",
        "content": "湖山胜处得君家，怀祖曾于膝上夸。\n不见多年应宦远，相逢何事却天涯。\n朱絃无復来湘水，骏骨分明产渥洼。\n闻道贤劳多野处，新醅聊寄傲霜花。",
        "dynasty": "宋",
        "collection_info": null
    },
    {
        "uuid": "4d2d577d47a06ef07954802ba1b90a76",
        "title": "邂逅故人  其二",
        "author": "李之仪",
        "content": "已将身世等浮云，又向江边得故人。\n数日暝寒埋雪意，一番佳境为时新。\n村醅淡薄聊资笑，洞户深閒自有春。\n已幸邻封同寄老，却应风月费精神。",
        "dynasty": "宋",
        "collection_info": null
    },
    {
        "uuid": "c0ac2b423516ca9832dc42907bd3ae17",
        "title": "金陵怀古二首  其一",
        "author": "李之仪",
        "content": "焰燧何劳鼓万牛，聊将一带付幽流。\n纔闻浮鹢来波上，已见牵羊出石头。\n旧穴依然披信汐，古祠谁为荐时羞。\n功名到了成何事，扰扰空移夜壑舟。",
        "dynasty": "宋",
        "collection_info": null
    },
    {
        "uuid": "cfeed2a17d37fc2a34e002ba8b85dd6d",
        "title": "金陵怀古二首  其二",
        "author": "李之仪",
        "content": "霜天日晚独沈吟，潮上风来别是音。\n恃险战争休想旧，凭高临眺且论今。\n数声雁蹙千年恨，一片帆惊万里心。\n不是江山解磨折，却应人物自升沈。",
        "dynasty": "宋",
        "collection_info": null
    },
    {
        "uuid": "92a9e8a9289fbb15fca8bdcf66308982",
        "title": "和人见寄",
        "author": "李之仪",
        "content": "壮志峥嵘不自神，低回聊此接波臣。\n虽非腰重真骑鹤，犹胜途穷强泣麟。\n击节久怀洲上晚，空樽未放网边春。\n固知遗老能相契，翻愧公输作幸民。",
        "dynasty": "宋",
        "collection_info": null
    },
    {
        "uuid": "0030c91ab6968060b8966d488d0f79c6",
        "title": "邯郸丛台",
        "author": "李之仪",
        "content": "禾黍离离露一丘，淡烟轻霭夕阳秋。\n微基西枕邯山尽，往事东随漳水流。\n御辇金车何处去，閒花野草几时休。\n可怜全赵繁华地，留作行人万古愁。",
        "dynasty": "宋",
        "collection_info": null
    },
    {
        "uuid": "31d1cb97aa7c5dfa2e31646f762baec5",
        "title": "久雨次韵君俞",
        "author": "李之仪",
        "content": "尘埃肺腑屡更时，淫雨平欺素颔垂。\n忽觉光辉慰岑寂，坐令华茂转离披。\n中痟未厌徒空壁，雅意安能系赤墀。\n独有晴明陪击节，回肠尤在不为诗。",
        "dynasty": "宋",
        "collection_info": null
    },
    {
        "uuid": "15335168f090b31011278e7a47141e00",
        "title": "次韵君俞瑞香",
        "author": "李之仪",
        "content": "占尽韶华异众芳，分明绝艷降昭阳。\n肯同繁杏搀春色，漫道幽兰有国香。\n大叶尚疑攒处髻，马嵬犹认去时囊。\n牡丹独赏慈恩句，只解金杯比发粧。",
        "dynasty": "宋",
        "collection_info": null
    },
    {
        "uuid": "57be870bd00505f17f34bb7032af387f",
        "title": "次韵君俞四首  其一",
        "author": "李之仪",
        "content": "文章老去岂能神，犹有残膏占旧名。\n赋就贾生空自感，诗成侯喜近闻声。\n拾尘已信非尝饭，撒豆终知不是兵。\n多谢嘉篇慰岑寂，便思约伴问归程。",
        "dynasty": "宋",
        "collection_info": null
    },
    {
        "uuid": "d76f417debdcf0e1ba079841ada39f1e",
        "title": "次韵君俞四首  其二",
        "author": "李之仪",
        "content": "合浦圆光降下胎，豫章千尺本天材。\n未能海运参抟翼，聊復舟行共覆杯。\n白髮情怀虽草莽，青春消息自条枚。\n何妨接武穷幽致，莫待风光却见催。",
        "dynasty": "宋",
        "collection_info": null
    },
    {
        "uuid": "a85e20af4871eda730bb47aceacd4710",
        "title": "次韵君俞四首  其三",
        "author": "李之仪",
        "content": "语解惊人固有神，始知无不是虚名。\n方观去接天边翼，何事犹谐爨下声。\n齐晋近能通歃血，江黄讵敢议鏖兵。\n老来肺腑都荆棘，顿欲薅锄不计程。",
        "dynasty": "宋",
        "collection_info": null
    },
    {
        "uuid": "d65a61dbfdc233e73c71acc8c7c3e469",
        "title": "次韵君俞四首  其四",
        "author": "李之仪",
        "content": "熊掌如何得豹胎，弃常嗜异信难材。\n端能不学邯郸步，正可同尝沆瀣杯。\n有意良图休我老，他年吉卜伫君枚。\n云间日下容相契，且置燃萁特地催。",
        "dynasty": "宋",
        "collection_info": null
    },
    {
        "uuid": "17f268eead0c1c3c28eca23b31e88ec4",
        "title": "堤上閒步二首  其一",
        "author": "李之仪",
        "content": "风旌江木信漂浮，散策腾腾亦谬悠。\n未必萦回能擢胜，却疑平远解供愁。\n年衰易感难留日，机尽应无不下鸥。\n渡口舟横晚潮急，一番佳意忆苏州。",
        "dynasty": "宋",
        "collection_info": null
    },
    {
        "uuid": "622c78cab84bbe536dc63185911326ef",
        "title": "堤上閒步二首  其二",
        "author": "李之仪",
        "content": "暖风轻蹙浪花浮，留滞江城媿谢悠。\n吟苦空多屈原恨，赋残犹剩庾郎愁。\n渐因卜筑投归鹭，聊托潺湲习戏鸥。\n可笑麤官杀风景，满船丝管载凉州。",
        "dynasty": "宋",
        "collection_info": null
    },
    {
        "uuid": "2771d16e3a83ea8167edba46064b0879",
        "title": "题韦深道寄傲轩",
        "author": "李之仪",
        "content": "南窗何似北窗凉，寄傲来风各有方。\n千古光辉如昨日，一时收拾付新堂。\n已惊醆裏醅初绿，更觉篱边菊渐黄。\n就使主人官即显，此门高兴定难忘。",
        "dynasty": "宋",
        "collection_info": null
    },
    {
        "uuid": "7b18f25ff3cdd6b1c40042c157895598",
        "title": "次韵君俞兼简少孙六首  其一",
        "author": "李之仪",
        "content": "连璧兼金尽出伦，雪髯霜鬓信陈人。\n能忘枘凿方圆异，许接风云变化新。\n绝韵淹时劳极目，虚斋穷日但凝尘。\n何当一笑披环堵，頼月吟哦未厌贫。",
        "dynasty": "宋",
        "collection_info": null
    },
    {
        "uuid": "b5fec30abaeef0135c6569fc5177a270",
        "title": "次韵君俞兼简少孙六首  其二",
        "author": "李之仪",
        "content": "残编弊藁掩还开，好意经年不暂来。\n伏枥已应真款段，脱鞲终拟谢低回。\n颇传共坐侵斜月，更想微吟荐罚杯。\n居士从来少风味，独将愁眼望初梅。",
        "dynasty": "宋",
        "collection_info": null
    },
    {
        "uuid": "7574f0510f4e07d34c72600c1ba53d89",
        "title": "次韵君俞兼简少孙六首  其三",
        "author": "李之仪",
        "content": "莫羡财多石季伦，任从闾里笑长人。\n五湖浪迹名终在，六印悬腰眼暂新。\n且乐歌呼随沥斝，不妨文字洗留尘。\n年来顿觉珠玑富，万户侯家却是贫。",
        "dynasty": "宋",
        "collection_info": null
    },
    {
        "uuid": "4b76731f734bdba5ea1e414f2abe822a",
        "title": "次韵君俞兼简少孙六首  其四",
        "author": "李之仪",
        "content": "愔愔怀抱不曾开，忽忽还添一岁来。\n灯火香花随赞祝，儿孙旛胜共徘徊。\n休夸路寝当前拜，谁得屠苏最后杯。\n何物相期同一醉，为君催发槛前梅。",
        "dynasty": "宋",
        "collection_info": null
    },
    {
        "uuid": "aad53c9146d31d746492af97484e8877",
        "title": "次韵君俞兼简少孙六首  其五",
        "author": "李之仪",
        "content": "定应春到今日几，但觉耳边多醉人。\n已分余生不如旧，却应佳句渐能新。\n悲来徒有萦心泪，情尽空惊满眼尘。\n到得锥无真我辈，一箪犹是作家贫。",
        "dynasty": "宋",
        "collection_info": null
    },
    {
        "uuid": "ac49599bc9c544a3d031b6167eff27d3",
        "title": "次韵君俞兼简少孙六首  其六",
        "author": "李之仪",
        "content": "书空懒作咄咄语，催老祗怪骎骎来。\n断梦已将愁共远，离魂不觉泪惊回。\n病余想见崭岩玉，欢处犹怀宛转杯。\n能伴晴和着屐否，深山应有未凋梅。",
        "dynasty": "宋",
        "collection_info": null
    },
    {
        "uuid": "e8bd9d725a0dd8ed6391b6db6ffbaedc",
        "title": "观东坡集",
        "author": "李之仪",
        "content": "今朝又读东坡集，记得原州鞫狱时。\n千首高吟赓欲遍，几多强韵押无遗。\n固知才气原非敌，独有心期老不欺。\n泪尽九原无路见，冰霜他日看青枝。",
        "dynasty": "宋",
        "collection_info": null
    },
    {
        "uuid": "60169a02fdb8b8dd46d8877d9c936272",
        "title": "再次韵奉送禹钦且坚再来之约  其一",
        "author": "李之仪",
        "content": "涔涔梅雨涨江滨，耿耿僧房借钵人。\n秀色惊回随念到，孤怀赢得暂时新。\n何妨一笑空诸有，更觉三摩浄六尘。\n忧患年来倍伤感，送君衰泪不容贫。",
        "dynasty": "宋",
        "collection_info": null
    },
    {
        "uuid": "9be735b181c7b830d5cefbd1e9556841",
        "title": "再次韵奉送禹钦且坚再来之约  其二",
        "author": "李之仪",
        "content": "相逢怀抱各全开，蔚结才舒倏又来。\n倾倒已辜将进酒，追随休赋上林回。\n临分莫作楚愁叹，故事须询河朔杯。\n看取滁翁宜自警，空将遗恨感苏梅。",
        "dynasty": "宋",
        "collection_info": null
    },
    {
        "uuid": "e7007007791d9dd29824ed372568f0da",
        "title": "袭前韵再简少孙四首  其一",
        "author": "李之仪",
        "content": "由来气类即天伦，孰谓刘琨独可人。\n稍隔相从更无味，几因拈起又还新。\n席间谁致龙皮异，雪裏常怀鹤羽尘。\n祗欲期君拾瑶草，庾郎三韭未为贫。",
        "dynasty": "宋",
        "collection_info": null
    },
    {
        "uuid": "b602c9255158795fd183ed0f86e38cbb",
        "title": "袭前韵再简少孙四首  其二",
        "author": "李之仪",
        "content": "雪意埋云蔚不开，新春还傍故春来。\n未堪骯脏倚门立，聊復差池接羽回。\n得丧但知求失马，盛衰赢取付传杯。\n风流二妙天怜我，种玉秧中更插梅。",
        "dynasty": "宋",
        "collection_info": null
    },
    {
        "uuid": "a44dc9a5fbce5d1e8826ff3de5ed3880",
        "title": "袭前韵再简少孙四首  其三",
        "author": "李之仪",
        "content": "子默清真本绝伦，羊昙仍是箇中人。\n林泉不作南风竞，旗帜还因对垒新。\n金矿跃垆元有艷，冰壶莹月旧无尘。\n何妨再葺昆阳战，寻邑师行固不贫。",
        "dynasty": "宋",
        "collection_info": null
    },
    {
        "uuid": "483a092da4fc2a46d4db1281749ce8e0",
        "title": "袭前韵再简少孙四首  其四",
        "author": "李之仪",
        "content": "记得金樽特地开，举头新岁又重来。\n银潢已分经年隔，玉节犹期旧腊回。\n千汲浪迷云表梦，百分愁寄烛残杯。\n醉乡谁谓无消息，已觉歌声傍落梅。",
        "dynasty": "宋",
        "collection_info": null
    },
    {
        "uuid": "e5da97c13e09b531c51dec1fc3bafd6b",
        "title": "次韵雪",
        "author": "李之仪",
        "content": "腊日频年未尝雪，今春雪与腊俱来。\n暖归白傅金蕉叶，寒逼温郎玉镜台。\n几处欢声动丝竹，一番佳思近离堆。\n新诗不以寻梅见，万里丰登气已回。",
        "dynasty": "宋",
        "collection_info": null
    },
    {
        "uuid": "e67e2b7037b2e4821dc8d425c1a5c9c7",
        "title": "题张约之长春阁",
        "author": "李之仪",
        "content": "江山信美亦人同，寒暑随时兴易穷。\n寓意果能超物境，养花长欲占春风。\n何须户外屦常满，自乐尊中酒不空。\n可笑道人犹有恨，一番红尽一番红。",
        "dynasty": "宋",
        "collection_info": null
    },
    {
        "uuid": "3f603a71dc68fd0949824f8940b328ef",
        "title": "后圃",
        "author": "李之仪",
        "content": "鹁鸠呼妇天欲雨，杏子退花鶑未雏。\n庭前已觉绿半毯，酒面忽有红双鳬。\n芳物恋客不忍去，主人好贤谁復如。\n会应百岁享此乐，何妨画作重屏图。",
        "dynasty": "宋",
        "collection_info": null
    },
    {
        "uuid": "960c4f0a05e064ac3ddfc1476f10828b",
        "title": "寄题子椿野轩",
        "author": "李之仪",
        "content": "江山秀气表吾人，辇下开轩得趣新。\n不拟旧游离几席，常令每况隔埃尘。\n客来谈笑无非楚，纸上文章近过秦。\n分我一枝频见约，乘槎行欲问通津。",
        "dynasty": "宋",
        "collection_info": null
    },
    {
        "uuid": "3c28bc5a5d5f72f4c0f0657010947077",
        "title": "避暑无地偶过君俞聊资华屋广荫以揖主人之胜绸缪礼意遂至抵暮君俞有诗因次韵二首  其一",
        "author": "李之仪",
        "content": "无功卫鹤偶乘轩，虐暑从谁解倒悬。\n顿觉御风凌绝境，似逢调瑟认华年。\n回光已幸参东壁，裂地何须得酒泉。\n自惜抑扬非瓦砾，倦途终愧失陶甄。",
        "dynasty": "宋",
        "collection_info": null
    },
    {
        "uuid": "20299626e1de79edb2365e1d2e5e7c39",
        "title": "避暑无地偶过君俞聊资华屋广荫以揖主人之胜绸缪礼意遂至抵暮君俞有诗因次韵二首  其二",
        "author": "李之仪",
        "content": "十轮杨恽旧轩轩，四壁相如似磬悬。\n岂谓投怀忘晚节，每容佳处共流年。\n笑谈璀璨风生坐，翰墨纵横思涌泉。\n土苴固难重就器，转钧尤幸识精甄。",
        "dynasty": "宋",
        "collection_info": null
    },
    {
        "uuid": "f7c1723b2a94336a77637ef23d5086d6",
        "title": "归自钱塘伏蒙君俞特枉佳句钦叹不已聊赋来韵",
        "author": "李之仪",
        "content": "吴山陈迹已飞埃，投老还惊病眼开。\n似泛灵槎海边去，却因华表鹤归来。\n情移客枕收残梦，恨着江梅恋故台。\n便觉新篇资六翮，飘飘真是子虚才。",
        "dynasty": "宋",
        "collection_info": null
    },
    {
        "uuid": "6c6b02574f97387f99164b5b48e64a5a",
        "title": "赠金陵荣天和",
        "author": "李之仪",
        "content": "生涯已定不干时，收拾工夫且作诗。\n濑水方来弔东野，同安初喜识丘迟。\n兼将佛事资三昧，又喜风骚出一枝。\n投老相逢能几许，何堪得句每相期。",
        "dynasty": "宋",
        "collection_info": null
    },
    {
        "uuid": "6ffe05958d90029d2b53ce0f076336c4",
        "title": "刘君以地里之学各邂逅相遇求诗为别因赋长句",
        "author": "李之仪",
        "content": "久闻秘术独超羣，肯向青囊学景纯。\n解使山川如在掌，须知祸福不由人。\n论功合附天仙籍，底事犹随客路尘。\n满眼峰峦应有待，何妨裁剪出精神。",
        "dynasty": "宋",
        "collection_info": null
    },
    {
        "uuid": "0863e56b59446603a6d437d6cb2933d5",
        "title": "伯镇客居伤春佳句辄赋元韵二首  其一",
        "author": "李之仪",
        "content": "休论莫莫与休休，老眼逢春且暂留。\n未必余寒更能久，祇因残蘂易为揉。\n及时行乐何妨剩，感物兴怀漫自愁。\n南北生涯等羁旅，定应无着是清流。",
        "dynasty": "宋",
        "collection_info": null
    },
    {
        "uuid": "a783c2fdf0b312b5df617954c9507358",
        "title": "伯镇客居伤春佳句辄赋元韵二首  其二",
        "author": "李之仪",
        "content": "纷纷到底不如休，空把閒心见便留。\n昨日白消行处去，今朝绿遍定谁揉。\n且从寂灭翻千偈，安用深湛咏四愁。\n我坐言多欲无语，每惭佳思枉诗流。",
        "dynasty": "宋",
        "collection_info": null
    },
    {
        "uuid": "80e05c8ef83e998caccfcf0c28ba2131",
        "title": "次韵夹竹桃花",
        "author": "李之仪",
        "content": "料理愁怀落那边，桃花烘日竹含烟。\n墙红密约连昌晓，夏木深藏绣岭天。\n篮轝造门如会面，渔舟失路想当年。\n因君咏出黄筌笔，从此风光生彩笺。",
        "dynasty": "宋",
        "collection_info": null
    },
    {
        "uuid": "dbe0a47496bc1d838989ab05f7b04482",
        "title": "次韵闻笛",
        "author": "李之仪",
        "content": "涓涓水咽众山泉，隠隠雷惊二月天。\n共喜春工能应候，方知节物似烹鲜。\n倦途所欠无多子，胜日相逢又一年。\n好是羣花应竞发，不须留待柳三眠。",
        "dynasty": "宋",
        "collection_info": null
    },
    {
        "uuid": "373056d7629e268a3e76c871dfb97d6d",
        "title": "和郭功甫赠陈待制致仕二首  其一",
        "author": "李之仪",
        "content": "十年朝马望前程，晚作琳宫物外人。\n彻骨清风真有韵，醉心常德本来淳。\n新栽松菊开三径，旧检方书备六陈。\n不是诗翁形美颂，丹青难写自由身。",
        "dynasty": "宋",
        "collection_info": null
    },
    {
        "uuid": "91723916da09d6561b1e07ed7031e74d",
        "title": "和郭功甫赠陈待制致仕二首  其二",
        "author": "李之仪",
        "content": "南北纷纷不觉尘，鸳鸯湖水解留人。\n乳浮香焙谁同试，螘泛家篘分外淳。\n禅寂久因师粲可，婚姻便可继朱陈。\n莫从旧路寻归梦，占取东篱采菊身。",
        "dynasty": "宋",
        "collection_info": null
    },
    {
        "uuid": "5b3da4cd87db1ed1216e89e410f2781c",
        "title": "和人三首  其一",
        "author": "李之仪",
        "content": "昂昂野鹤固难羣，皎皎冰壶不受尘。\n一笑每逢青眼旧，多情空愧白头新。\n西风未用高纨扇，东道应容岸角巾。\n珍重长谣倚云瑟，潇湘谁是赏音人。",
        "dynasty": "宋",
        "collection_info": null
    },
    {
        "uuid": "b8ea530c40cf8a65c15878bbbbc7631f",
        "title": "和人三首  其二",
        "author": "李之仪",
        "content": "经年牢落别离羣，准拟归来拂路尘。\n妙语独从书上得，欢悰犹欠坐中新。\n颇闻洛下传佳句，更喜嵩阳识垫巾。\n几欲军门示巾帼，老来犹更不如人。",
        "dynasty": "宋",
        "collection_info": null
    },
    {
        "uuid": "0e0ac01ab4cb69a5505bbb2cabeb3878",
        "title": "和人三首  其三",
        "author": "李之仪",
        "content": "荆溪风物记当时，吹絮河豚下箸迟。\n绿满金田朝应供，红残朱槛夜论诗。\n幅巾已託遗民后，杓柄犹怀象骨疑。\n早晚云间见金臂，空悬翠竹漫抽枝。",
        "dynasty": "宋",
        "collection_info": null
    },
    {
        "uuid": "75a8deb55d19513c288e1db85a6604bd",
        "title": "次韵采莲",
        "author": "李之仪",
        "content": "闻道栽成十亩莲，便思挑出杖头钱。\n定知荇菜参差处，不是决明颜色鲜。\n红日半移芳草岸，清歌低泛木兰船。\n惊心未得同真赏，空媿诸豪白玉篇。",
        "dynasty": "宋",
        "collection_info": null
    },
    {
        "uuid": "737cca495d018c7f03752e4726ba7d35",
        "title": "復次韵  其一",
        "author": "李之仪",
        "content": "国西华丽占池莲，曾记开樽奉赐钱。\n几欲漂流劳滞念，又惊红绿映澄鲜。\n主人无间容联步，胜日何妨更买船。\n满挹香风振归袂，更烦佳思出新篇。",
        "dynasty": "宋",
        "collection_info": null
    },
    {
        "uuid": "d7834dace36e13d83d210feab8354fb1",
        "title": "復次韵  其二",
        "author": "李之仪",
        "content": "幕府风流旧泛莲，裔孙家世掩青钱。\n别开眼界霞争烂，分得秋光菊未鲜。\n灯阵有心欺醉帽，珠盘何日泻归船。\n锦囊示我锵金句，空媿巴吟缀后篇。",
        "dynasty": "宋",
        "collection_info": null
    },
    {
        "uuid": "1aef3310156b81bd1db095ce72a43ded",
        "title": "次韵子椿庄居述怀",
        "author": "李之仪",
        "content": "偶因秋蘂记初春，增损元无尔自贫。\n病骨萧条惊岁晚，新诗来往媿情亲。\n未应谢傅终垂涕，谁为刘公是可人。\n艾火呻吟对摇落，不堪庭草又还新。",
        "dynasty": "宋",
        "collection_info": null
    },
    {
        "uuid": "f4b0deaa80caecc2c47b3f6556f61d50",
        "title": "次韵早秋",
        "author": "李之仪",
        "content": "衝衝时序一邮亭，睡美从今气不蒸。\n便好心期金叶酒，乍惊梦在玉壶冰。\n栽松种竹来三径，效策输龟待十朋。\n百尺楼高谁与共，倦途初喜接陈登。",
        "dynasty": "宋",
        "collection_info": null
    },
    {
        "uuid": "3498a3e2c23b0e2812ff774820da52c0",
        "title": "同子椿游三品石诗井寻三阁故基久之因以次韵",
        "author": "李之仪",
        "content": "桑柘丘墟辇路长，景阳依旧在山阳。\n石标官品名常在，井记胭脂迹半荒。\n吊古漫劳兴感慨，寄怀聊以共彷徉。\n相看等是未推枕，何日同惊梦后粱。",
        "dynasty": "宋",
        "collection_info": null
    },
    {
        "uuid": "5e11086c615e2d4f9dd61d98e0ec7755",
        "title": "陪曾延之泛舟历湖至苦竹寺次韵陈致君席上所赋",
        "author": "李之仪",
        "content": "已凉时节未霜前，十里平湖共酒船。\n岩岫涌寒清澈水，芰荷翻浪绿连天。\n百年过眼真聊尔，一笑投怀岂适然。\n独有黄花似迴避，定缘红粉不能先。",
        "dynasty": "宋",
        "collection_info": null
    },
    {
        "uuid": "bbe65068b50caa90782acecd1507fa4d",
        "title": "宿大乘赠祖灯",
        "author": "李之仪",
        "content": "倦游知止未知还，平日生涯只在山。\n金碧喜逢云外境，文章重见管中斑。\n篆烟萦晓留无寐，宝铎吟风笑不閒。\n他日归栖虽有地，胜游终寄梦魂间。",
        "dynasty": "宋",
        "collection_info": null
    },
    {
        "uuid": "da664ab4bdd8c2dfeab14c794a81cbcc",
        "title": "赏心亭",
        "author": "李之仪",
        "content": "赏心亭角倚栏桿，虎住龙蹲自屈蟠。\n无復埋金销胜气，空余飞鹭识前滩。\n百年名在人何处，万里潮平雨送寒。\n几向后庭更白纻，不堪残照下鱼竿。",
        "dynasty": "宋",
        "collection_info": null
    },
    {
        "uuid": "635cb3f292791da5892a7ef61f9e7008",
        "title": "延之云累日把酒止在相近处殊不快人意坐间命徧索城内外可以延处之地将往因之得城南张氏园秋花斑駮可喜遂剧饮待月上戴花作乐而归市犹未彻观者如堵次致君韵",
        "author": "李之仪",
        "content": "累日相看似处阴，今朝乘兴共追寻。\n曲栏方沼争留步，秀色新啼总会心。\n酒面屡从罗绮发，花心休被雪霜侵。\n烛城醉路凌初月，但觉人山一径深。",
        "dynasty": "宋",
        "collection_info": null
    },
    {
        "uuid": "ba7961605708b69f02de4802f153f694",
        "title": "偶书二首  其一",
        "author": "李之仪",
        "content": "闭门只欲浑无事，门外何尝有事来。\n生计不须忧水旱，仕途休更问梯媒。\n身安种种皆三乐，客到时时共一杯。\n此外华岩是归处，眼前楼阁竟谁开。",
        "dynasty": "宋",
        "collection_info": null
    },
    {
        "uuid": "73a08dc9d71058cd8cf8066d518c5b3b",
        "title": "偶书二首  其二",
        "author": "李之仪",
        "content": "小山相对数椽地，乐与心期境自多。\n有酒未妨同客醉，无情到了任君魔。\n采薇行歌亦劳矣，饮水曲肱还会么。\n只恐时来把不住，更看究竟事如何。",
        "dynasty": "宋",
        "collection_info": null
    },
    {
        "uuid": "2ba5797662c4be7ee0e3b11272f469c5",
        "title": "赠人",
        "author": "李之仪",
        "content": "落得清閒与物疏，扃门终日似山居。\n案头新有归田赋，架上元留纬世书。\n紫府未须穷秘简，丹山重见引名雏。\n诏恩咫尺来相继，还许频为贺客无。",
        "dynasty": "宋",
        "collection_info": null
    },
    {
        "uuid": "bd822df82ee2d752d3e428bb4c7aafca",
        "title": "和两翁轩",
        "author": "李之仪",
        "content": "何处又传金椀出，几人争看玉山颓。\n幽情不是风期旧，异境难从指顾开。\n猿鹤已回尘外驾，烟云休造眼中衰。\n未妨一老同巾履，香火终年谢劫灰。",
        "dynasty": "宋",
        "collection_info": null
    },
    {
        "uuid": "2179c1cb97f3598796816e6d5a1ba375",
        "title": "次韵珪首座",
        "author": "李之仪",
        "content": "阴重炉红欲雪天，氤氲香篆不藏烟。\n南游步步如同历，西竺层层有旧缘。\n未觉鸦声惊户外，似传梅信到窗前。\n老来酒量无消息，负此佳时一慨然。",
        "dynasty": "宋",
        "collection_info": null
    },
    {
        "uuid": "d9ebff76ea4a623e9b85f96d3c82458c",
        "title": "和锦绣亭",
        "author": "李之仪",
        "content": "漂泊生涯寄一萍，胜游长记锦花亭。\n山来已讶天能巧，春到方知地更灵。\n虽许登临追曳尾，却应颜色未忘形。\n何妨共保千年约，白帽回头笑管宁。",
        "dynasty": "宋",
        "collection_info": null
    },
    {
        "uuid": "35df0f8daaa9084835adfe7949577f04",
        "title": "吴思道相送同宿崇因二首  其一",
        "author": "李之仪",
        "content": "端门风月十年抛，垂老山林寄一瓢。\n可得故人来市脚，共寻陈迹到江郊。\n麦黄且置尘中累，眉白欣投世外交。\n只恐话长清夜短，明朝去路不相饶。",
        "dynasty": "宋",
        "collection_info": null
    },
    {
        "uuid": "62e9f8e101e8de97b4daa3b837d83a79",
        "title": "吴思道相送同宿崇因二首  其二",
        "author": "李之仪",
        "content": "形单影隻久相抛，鼎食端能胜饮瓢。\n已分余材辜北阙，元非不雨自西郊。\n求田聊復同中隠，玩世宁嫌渎下交。\n千古平泉有遗恨，漫劳精爽畏文饶。",
        "dynasty": "宋",
        "collection_info": null
    },
    {
        "uuid": "798d2b2e4fddf71e3415d076f1478f05",
        "title": "寄僧",
        "author": "李之仪",
        "content": "得皮得髓漫多门，实际圆融理自存。\n谕意当时纔一笑，还卿千日见三孙。\n维持佛法元无事，建立家山尽有文。\n占断干坤今鼎足，会多哮吼慰传闻。",
        "dynasty": "宋",
        "collection_info": null
    },
    {
        "uuid": "fe2fe99513164799717c16aac531e2c4",
        "title": "寄题吴思道横翠堂",
        "author": "李之仪",
        "content": "红尘扰扰功名地，不碍诗人得趣幽。\n何必千岩连万壑，能令六月似三秋。\n茶瓯变乳随汤泛，香篆萦云尽日浮。\n时觉东城添纸价，应知得句胜封侯。",
        "dynasty": "宋",
        "collection_info": null
    },
    {
        "uuid": "91d48984aff48540eae90e2685306a46",
        "title": "简刘君秉",
        "author": "李之仪",
        "content": "刘郎本是风尘外，画舸新从越上来。\n闻说露芽如爪活，更多溪楮截肪开。\n雪消鼎面声频涌，鹅转池心首屡回。\n洗涤睡魔临二景，敢辞瓦砾换琼瑰。",
        "dynasty": "宋",
        "collection_info": null
    },
    {
        "uuid": "791b883a44950a9ae4136e7956a5e9c6",
        "title": "八月十一日九月六日二十四日三梦过赵仲强家坐中人物笑语一一如平时因寄长句庶蒙藻思见酬因投一会面之慰也",
        "author": "李之仪",
        "content": "忆陪金醆醉红颜，回首风光杳霭间。\n老去未忘三级浪，近来频梦八重关。\n云烟旧路到何日，灯火虚堂真似山。\n只恐断魂收不得，更须佳句与招还。",
        "dynasty": "宋",
        "collection_info": null
    },
    {
        "uuid": "96c597090c7e97c597a7a2a85d6ea43a",
        "title": "水中登王德循月阁",
        "author": "李之仪",
        "content": "龙宫海藏固闻夸，偶袭初凉泛客槎。\n层槛迥高临落日，洞房无数尽浮家。\n闾阎可想知何在，天水相连杳莫涯。\n借我华严记残帙，欲将因地付袈裟。",
        "dynasty": "宋",
        "collection_info": null
    },
    {
        "uuid": "42760fcea53624bab93cfe77419654e5",
        "title": "德循诗律甚佳方幸拭目因作拙句以勉之",
        "author": "李之仪",
        "content": "唐人好诗乃风俗，语出工夫各一家。\n前辈相因多自任，后来无復更相夸。\n半山老子偏游戏，真一仙人每叹嗟。\n傍出豫章登一格，凭君细与辨龙蛇。",
        "dynasty": "宋",
        "collection_info": null
    },
    {
        "uuid": "693af8ec9516b4933fbcffeb9fc967d6",
        "title": "之仪家当涂七年矣屡过禅岳山下望高山塔欲一游辄不果异时山主懃公大师与其子宣上人相过因往报之取路回远薄晚方到遂留宿栋宇一新舍次皆得其便而宏丽高朗唯见者知焉又復规范齐肃钟鼓应接问之乃懃一力所就丝蓄粒聚未尝毫髮资之人此尤难者感叹不已因赋二小诗  其一",
        "author": "李之仪",
        "content": "窣堵频经眼，伽蓝未息肩。\n多情两父子，同住一云烟。\n缭绕寻幽径，从容慰昔年。\n本无留客意，投分且迁延。",
        "dynasty": "宋",
        "collection_info": null
    },
    {
        "uuid": "ba63ff668e9500fce1142e577c341fa4",
        "title": "之仪家当涂七年矣屡过禅岳山下望高山塔欲一游辄不果异时山主懃公大师与其子宣上人相过因往报之取路回远薄晚方到遂留宿栋宇一新舍次皆得其便而宏丽高朗唯见者知焉又復规范齐肃钟鼓应接问之乃懃一力所就丝蓄粒聚未尝毫髮资之人此尤难者感叹不已因赋二小诗  其二",
        "author": "李之仪",
        "content": "去往如流水，兴衰似转肩。\n新工几夺目，旧爨仅留烟。\n愿起三千劫，功收十八年。\n儿孙尽龙象，家世自绵延。",
        "dynasty": "宋",
        "collection_info": null
    },
    {
        "uuid": "170c50419092a20396f8c43a5af595b5",
        "title": "藏云山居  其一",
        "author": "李之仪",
        "content": "鸟语晚更好，山风秋转凉。\n心閒日自永，簟冷梦尤长。\n赤荐新舂稻，清添旧荫香。\n此身归有地，去路尚何妨。",
        "dynasty": "宋",
        "collection_info": null
    },
    {
        "uuid": "b39cabc447f2bf5c4ade3bffc6c95f2c",
        "title": "藏云山居  其二",
        "author": "李之仪",
        "content": "雨后山尤好，秋来方此时。\n心清觉老健，步懒欲归迟。\n林响惊鼷鼠，风閒叫画眉。\n善人吾岂敢，去此尚何之。",
        "dynasty": "宋",
        "collection_info": null
    },
    {
        "uuid": "a77ceb8a3b13865c13b58486442b5b11",
        "title": "山居夏日",
        "author": "李之仪",
        "content": "金鏁笼窗日，黄缯蔽柳蝉。\n恋鶑忘日转，借榻就凉偏。\n好作宿山计，难堪被俗牵。\n归途迎晚照，豫促渡头船。",
        "dynasty": "宋",
        "collection_info": null
    },
    {
        "uuid": "40fa914097551ddae61fe5b006433ce4",
        "title": "诚上人游方既归林下焚香诵经以严报地相见欣然留不欲去遂赋小诗",
        "author": "李之仪",
        "content": "委曲披高下，虚明得静深。\n佛香平日愿，经卷本来心。\n地据三车上，尘无一点侵。\n出山应有恨，何处似如今。",
        "dynasty": "宋",
        "collection_info": null
    },
    {
        "uuid": "c7e937423c8a16214ccfb85b2dc1b28a",
        "title": "宿青山坊君锡馆置甚款时方兴圩",
        "author": "李之仪",
        "content": "命驾追彭泽，开怀得士龙。\n残寒偏恼客，小雨未妨农。\n已幸同归辙，何劳更赁舂。\n川原如故里，疑是旧栽松。",
        "dynasty": "宋",
        "collection_info": null
    },
    {
        "uuid": "adb2ebf5a3f093bb9b235f59f2529791",
        "title": "将过黄池中路寒甚风猛不可行復归青山坊投宿",
        "author": "李之仪",
        "content": "过午风虽恶，此心难自安。\n如何一时顷，遂变十分寒。\n忍听僵夫诉，还思昨夜欢。\n祇应贤地主，犹作故侯看。",
        "dynasty": "宋",
        "collection_info": null
    },
    {
        "uuid": "a7a55d0a55079354c58725cabd4a515b",
        "title": "次韵俞希贤大暑家居寄天宁二老",
        "author": "李之仪",
        "content": "静退陶彭泽，风流支道林。\n论欢虽暂阻，投分本来深。\n客舍汗如洗，僧轩云正阴。\n莫因俗眼碍，终负胜游心。",
        "dynasty": "宋",
        "collection_info": null
    },
    {
        "uuid": "1a880d688da85d583af6f7f6ee1f313b",
        "title": "和答友人二首  其一",
        "author": "李之仪",
        "content": "比日逢春社，占龙得贲山。\n虽能素愿合，未放老身閒。\n家世绵延远，功名指顾间。\n自应天有助，一到一开颜。",
        "dynasty": "宋",
        "collection_info": null
    },
    {
        "uuid": "a764b6f5e818ac6a88205b45909beca5",
        "title": "和答友人二首  其二",
        "author": "李之仪",
        "content": "春来自多雨，行处只逢山。\n赋分皆可乐，贪生常不閒。\n人归挑菜处，鸟语落梅间。\n翻恨新增酒，何从解醉颜。",
        "dynasty": "宋",
        "collection_info": null
    },
    {
        "uuid": "095e4e88e3e6d0770c22fcbc705ac347",
        "title": "食笋二首  其一",
        "author": "李之仪",
        "content": "燕雀初为友，烽烟近卜邻。\n不嫌千语聒，只怕一笼新。\n病眼常如睡，归心喜似人。\n柈餐犹见笋，未省已无春。",
        "dynasty": "宋",
        "collection_info": null
    },
    {
        "uuid": "2e8127b9d1d933993b7e9d2481a780cb",
        "title": "食笋二首  其二",
        "author": "李之仪",
        "content": "疏帘不碍日，缺甃宛如塘。\n默坐千名佛，忘形一炷香。\n卷中贪味永，镜裏任颜苍。\n饮后纔推枕，逡巡又夕阳。",
        "dynasty": "宋",
        "collection_info": null
    },
    {
        "uuid": "8ad0a01cc961337772a401643b349c05",
        "title": "谢陈无己相访",
        "author": "李之仪",
        "content": "下直来天禄，柴荆故远求。\n论心日恨短，归路雨无忧。\n红叶缤纷晚，黄花烂缦秋。\n会须寻此况，击节再相酬。",
        "dynasty": "宋",
        "collection_info": null
    },
    {
        "uuid": "5b2634ceeb4874f867e3d52f7274567b",
        "title": "昨日偶到北观蒙君俞元载元发明叔惠然见过",
        "author": "李之仪",
        "content": "胜日欣相得，旷怀谁与同。\n如何四君子，肯顾一衰翁。\n林杪收残雨，檐牙递好风。\n归时不须问，更待月如弓。",
        "dynasty": "宋",
        "collection_info": null
    },
    {
        "uuid": "df875679b25be2efbfdf31937f25091d",
        "title": "回酒",
        "author": "李之仪",
        "content": "莫笑和州酒，和州酒却醇。\n聊资千岁祝，用赞一阳春。\n柳信涡将报，梨晴点向真。\n醉寻平日路，好在武陵人。",
        "dynasty": "宋",
        "collection_info": null
    },
    {
        "uuid": "92b8f66b1a4ec3666949919aeff4e6ce",
        "title": "书长干僧房",
        "author": "李之仪",
        "content": "异日延禅地，今朝选佛场。\n真身瘗坚固，层级韵琅当。\n雨洒家家润，灯传处处光。\n曾将一则语，要路截诸方。",
        "dynasty": "宋",
        "collection_info": null
    },
    {
        "uuid": "660ab6eb2bad78a18dd35a15af5e2424",
        "title": "无题三首  其一",
        "author": "李之仪",
        "content": "邂逅俱青眼，招携媿白头。\n穿林犹畏日，坐石忽惊秋。\n不作崎岖倦，几成汗漫游。\n临分怀杜老，月涌大江流。",
        "dynasty": "宋",
        "collection_info": null
    },
    {
        "uuid": "a1e6fa2eb67248a99e225b328f6f1a89",
        "title": "无题三首  其二",
        "author": "李之仪",
        "content": "步武高低外，生涯梦寐中。\n不知三径足，信是一生穷。\n触目如逢旧，随缘似有功。\n便应参羽翼，何异注鱼虫。",
        "dynasty": "宋",
        "collection_info": null
    },
    {
        "uuid": "393bfabdf9dda03da76d42a5dc1bef80",
        "title": "无题三首  其三",
        "author": "李之仪",
        "content": "轩庑千寻碧，江山一抹红。\n微吟接僚友，健啖趁羣童。\n恋别犹能暂，论懽昔已通。\n更凭将此况，远问霅溪翁。",
        "dynasty": "宋",
        "collection_info": null
    },
    {
        "uuid": "134bd5073f1f5068c9f8fff67b69ddca",
        "title": "题历阳天庆观自然庵",
        "author": "李之仪",
        "content": "一日復一日，新年即旧年。\n本来无欠少，强自起攀缘。\n妙悟通三境，清风寄七絃。\n昇腾如未果，且作地行仙。",
        "dynasty": "宋",
        "collection_info": null
    },
    {
        "uuid": "d5a23414baf5ec4e92fa443a11a8bccd",
        "title": "自大乘将游汤泉道中",
        "author": "李之仪",
        "content": "迢迢山路永，漠漠晓风昏。\n雨歇鸠呼妇，年丰稻有孙。\n旅怀悲暮齿，野饭寄前村。\n只恐今宵梦，凭谁续断魂。",
        "dynasty": "宋",
        "collection_info": null
    },
    {
        "uuid": "70eee8f0e03d36364365326207908434",
        "title": "雨中过明觉招上人辄留小诗",
        "author": "李之仪",
        "content": "雨路如投洗，山行似踏绳。\n深閒逢竹院，欢喜得诗僧。\n语款疑缫茧，心明自有灯。\n难忘惜别处，高义等丘陵。",
        "dynasty": "宋",
        "collection_info": null
    },
    {
        "uuid": "e89e0a166e4a3e0e1263dfcd88571fa3",
        "title": "宿滴水岩怀赵德麟和壁间韵",
        "author": "李之仪",
        "content": "瀑水泻灵窦，铿锵韶濩音。\n树深猿啸月，山迥鸟归林。\n一曲广陵散，再歌梁甫吟。\n天边有鸿雁，莫寄此时心。",
        "dynasty": "宋",
        "collection_info": null
    },
    {
        "uuid": "7df63c849f26cd86dab5ccf2cb7a1ac3",
        "title": "夜行巩洛道上",
        "author": "李之仪",
        "content": "夜久露华重，寒鸦不肯栖。\n月推银海上，斗过玉绳西。\n风脱林衣瘦，山擎云帽低。\n流萤三四点，趁队过前溪。",
        "dynasty": "宋",
        "collection_info": null
    },
    {
        "uuid": "e07c83c6b185eb09d08e6dd9bc447e05",
        "title": "题李钦之承事宅",
        "author": "李之仪",
        "content": "松竹庞公宅，丘坟倚相家。\n和声敦雁序，秀色茂兰芽。\n鲁秉方如昔，淮流讵可涯。\n踌躇不欲去，寒日任西斜。",
        "dynasty": "宋",
        "collection_info": null
    },
    {
        "uuid": "948dea117d8415e6adb956b339994548",
        "title": "离宣城",
        "author": "李之仪",
        "content": "倦客登舟际，江城欲暮时。\n恨长山自远，心速棹归迟。\n村市明鱼火，严城起鼓鼙。\n诗成真有助，新月上天涯。",
        "dynasty": "宋",
        "collection_info": null
    },
    {
        "uuid": "f995cce5ffebb08ed16c26a0dcf76769",
        "title": "秋日游青山访太白墓二首  其一",
        "author": "李之仪",
        "content": "潦倒忘衰日，风流袭垫巾。\n未能分朽骨，还此挹余尘。\n弔古无千载，伤心为一颦。\n依稀如到眼，气类信吾人。",
        "dynasty": "宋",
        "collection_info": null
    },
    {
        "uuid": "7b1fb4c70d20018b9e4be6e3cc8cce37",
        "title": "秋日游青山访太白墓二首  其二",
        "author": "李之仪",
        "content": "淹时苦炎暑，此日遇初秋。\n旧籍存千亩，彝伦咏九畴。\n但能寻旷荡，何必事深幽。\n未媿辽东笑，真成知北游。",
        "dynasty": "宋",
        "collection_info": null
    },
    {
        "uuid": "6acc2e7043fe0998ff7d3b5a0693a242",
        "title": "游青山因过西庄",
        "author": "李之仪",
        "content": "青山忽相值，一笑脱征衫。\n未就三都赋，聊寻五柳潜。\n并游虽得意，作阔更愁兼。\n问字终忘倦，言归但小惭。\n旁求须作相，未聘且耕岩。\n赠别无多语，禔身要律贪。",
        "dynasty": "宋",
        "collection_info": null
    },
    {
        "uuid": "6c1914c349ddd3a26702d93dc1d4aef4",
        "title": "同荣天和游石城",
        "author": "李之仪",
        "content": "兹游久寂寞，胜士偶陪随。\n竹暗笋初熟，江深鲈正肥。\n但须频结社，何必访题诗。\n会有重来日，还应记此时。",
        "dynasty": "宋",
        "collection_info": null
    },
    {
        "uuid": "c8ce269348962150cd136bb520545e2c",
        "title": "谢人送鱼",
        "author": "李之仪",
        "content": "珍重黄池秀，风流迥出尘。\n多情念羁旅，脱网寄鲜鳞。\n掀动龙蛟宅，惊回匕箸春。\n丹青如得便，更拟问通津。",
        "dynasty": "宋",
        "collection_info": null
    },
    {
        "uuid": "276fa6049378a7b9e6a82984de8e39e5",
        "title": "题齐云亭",
        "author": "李之仪",
        "content": "凌空登白纻，此地与云齐。\n一览众山小，方知人世低。\n暂留蝴蝶梦，终负杜鹃啼。\n回向禅关客，何当别有梯。",
        "dynasty": "宋",
        "collection_info": null
    },
    {
        "uuid": "0a3f4aed8549a8a27f81f91da83fa382",
        "title": "贺时相生辰",
        "author": "李之仪",
        "content": "锡羡来经世，储休表降神。\n云间瞻鸑鷟，天上识麒麟。\n藴藉三冬学，形容万古春。\n班庭倾玉笋，镇庙契金人。\n帝载熙明格，朝签绝拟伦。\n渊源参密幄，同德在斯民。\n有作皆前用，无言不绪陈。\n光华荣斝寿，蕃锡会昌辰。\n宠接张侯异，年颁卫武均。\n江干空引睇，无路袭余尘。",
        "dynasty": "宋",
        "collection_info": null
    },
    {
        "uuid": "26232a0d871717773a4489056bb5e333",
        "title": "登山未还范景仁以诗见促次韵二首  其一",
        "author": "李之仪",
        "content": "扑面烟霞晓更嘉，偶随藜杖访仙家。\n斜阳不见登山屐，独遶长溪折夜花。",
        "dynasty": "宋",
        "collection_info": null
    },
    {
        "uuid": "79e7fedf7d4093b5d69f210b677b1062",
        "title": "登山未还范景仁以诗见促次韵二首  其二",
        "author": "李之仪",
        "content": "危墙烟际耸层城，潮落沙头眼更明。\n不觉归舟犯牛斗，天风吹下步虚声。",
        "dynasty": "宋",
        "collection_info": null
    },
    {
        "uuid": "5bfa2964e9f194742f04569ed43b0c35",
        "title": "次韵景仁海次西还二首  其一",
        "author": "李之仪",
        "content": "留滞初春寂寞滨，眼明归路一番新。\n何妨更作重来计，枝上微红解恼人。",
        "dynasty": "宋",
        "collection_info": null
    },
    {
        "uuid": "533ab30bc9c4ff61e8cfa4648e45e8cc",
        "title": "次韵景仁海次西还二首  其二",
        "author": "李之仪",
        "content": "二月春阴到水滨，秋风重见玉蟾新。\n无端扰扰来还去，只恐沙鸥解笑人。",
        "dynasty": "宋",
        "collection_info": null
    },
    {
        "uuid": "27c25ac3b5e01e8f534d6059d8a60d61",
        "title": "又次韵",
        "author": "李之仪",
        "content": "寻春何惜驻征鞍，只怕春归不怕寒。\n故国山川无限思，我来仍得雨中看。",
        "dynasty": "宋",
        "collection_info": null
    },
    {
        "uuid": "e8116e90e41207e9d7654f739c8d07b8",
        "title": "柏台自述四首  其一",
        "author": "李之仪",
        "content": "穷日愔愔已死灰，似沈眢井念昭回。\n一声霹雳起平地，顿觉青天万里开。",
        "dynasty": "宋",
        "collection_info": null
    },
    {
        "uuid": "e060d1bccf37a961134243dd841f94e4",
        "title": "柏台自述四首  其二",
        "author": "李之仪",
        "content": "钻龟打瓦不曾休，金注昏人岂自由。\n谁谓纯诚无感格，会逢公议报私雠。",
        "dynasty": "宋",
        "collection_info": null
    },
    {
        "uuid": "4993c9b8926e4ec3bd3854d577532ad7",
        "title": "柏台自述四首  其三",
        "author": "李之仪",
        "content": "一梦扬州似隔生，轻舟未往但贪程。\n莫年觳觫儿童念，风物依稀媿此情。",
        "dynasty": "宋",
        "collection_info": null
    },
    {
        "uuid": "09ef3d2d1031e8c75ecbb36e2e2c1a60",
        "title": "柏台自述四首  其四",
        "author": "李之仪",
        "content": "熬熬内火战骄阳，鹤唳风声便着忙。\n波浪翻天谁与渡，却应甘井是慈航。",
        "dynasty": "宋",
        "collection_info": null
    },
    {
        "uuid": "b7c5501f69dd7ea96e36803865735306",
        "title": "江西庄上久雨",
        "author": "李之仪",
        "content": "去秋欲雨不得雨，今春望晴还未晴。\n蝼蚁尚知为自便，强将私意与天争。",
        "dynasty": "宋",
        "collection_info": null
    },
    {
        "uuid": "2b0eacc240fdca16456fc74fdf0c68b2",
        "title": "路西庄绝句",
        "author": "李之仪",
        "content": "麦未登场已插秧，更忧雨过水还伤。\n一生能着几量屐，白髮萧萧祇管忙。",
        "dynasty": "宋",
        "collection_info": null
    },
    {
        "uuid": "b8ffa9c1f5fc404982d7b09bb24eb988",
        "title": "宿采石",
        "author": "李之仪",
        "content": "江声隠隠风前恨，雁阵喧喧枕畔愁。\n更觉孤衾如泼水，始知今夜宿山头。",
        "dynasty": "宋",
        "collection_info": null
    },
    {
        "uuid": "30b8511151a7ef29abc27d8b7542aba2",
        "title": "寄西庄梅道者",
        "author": "李之仪",
        "content": "因缘时节本相期，只恐蹉跎醉似泥。\n洗尽从前留意处，何忧金臂不提携。",
        "dynasty": "宋",
        "collection_info": null
    },
    {
        "uuid": "54a2040fd902763bcc06713829f373f8",
        "title": "偶书二首  其一",
        "author": "李之仪",
        "content": "元宵灯火闹游人，偶向忙中得此身。\n浄几明窗尘不到，弄黄先见一枝春。",
        "dynasty": "宋",
        "collection_info": null
    },
    {
        "uuid": "4d126d4b64da76cc9401f713c2cb323c",
        "title": "偶书二首  其二",
        "author": "李之仪",
        "content": "通中玉冷梦偏长，花影笼阶月浸廊。\n挽断罗巾留不住，觉来犹有去时香。",
        "dynasty": "宋",
        "collection_info": null
    },
    {
        "uuid": "677822152311baf881fc314e2e65c76b",
        "title": "瑞竹即事三绝  其一",
        "author": "李之仪",
        "content": "芭蕉叶密柿阴浓，散髮西窗到晚钟。\n霹雳一声三尺水，旱天方信有真龙。",
        "dynasty": "宋",
        "collection_info": null
    },
    {
        "uuid": "c1bdfc30989b927a26a0e0fa58d4787f",
        "title": "瑞竹即事三绝  其二",
        "author": "李之仪",
        "content": "纤絺不挂汗如倾，一霎风来梦乍惊。\n自是人心有凉思，强将庭叶作秋声。",
        "dynasty": "宋",
        "collection_info": null
    },
    {
        "uuid": "078722555ee771f36dcf9f2990ebc495",
        "title": "瑞竹即事三绝  其三",
        "author": "李之仪",
        "content": "鸭脚初成绿未齐，芭蕉仍在柿阴西。\n推迁节物均如此，眼界何须苦自迷。",
        "dynasty": "宋",
        "collection_info": null
    },
    {
        "uuid": "6760d9ca05493368daf19c933bb9ef7d",
        "title": "书扇",
        "author": "李之仪",
        "content": "会稽陈迹久荒芜，流落江城墨未枯。\n好向溪边示行客，问人能出百钱无。",
        "dynasty": "宋",
        "collection_info": null
    },
    {
        "uuid": "d2e0edf41e2a475353c2d765e5702a52",
        "title": "题郭熙画扇  其一",
        "author": "李之仪",
        "content": "蹇馿破帽耸鸢肩，石裏长松欲到天。\n六月尘埃汗如洗，始知立意不徒然。",
        "dynasty": "宋",
        "collection_info": null
    },
    {
        "uuid": "9163a97f7d787e8e8c23655d47d937fb",
        "title": "题郭熙画扇  其二",
        "author": "李之仪",
        "content": "袅袅凉风八月初，试挥椽笔写江湖。\n还家预想迎门喜，争问今年得意无。",
        "dynasty": "宋",
        "collection_info": null
    },
    {
        "uuid": "97fbb2cf120c0bab98547f37a6ce9e99",
        "title": "又书扇",
        "author": "李之仪",
        "content": "几年无事在江湖，醉倒黄公旧酒垆。\n觉后不知新月上，满身花影倩人扶。",
        "dynasty": "宋",
        "collection_info": null
    },
    {
        "uuid": "594b57639ce982f227fe1578ec198c59",
        "title": "画夫子扇",
        "author": "李之仪",
        "content": "烟梢云顶石藏根，溪压舆梁晓乍分。\n车盖定寻何处路，皇皇犹想为斯文。",
        "dynasty": "宋",
        "collection_info": null
    },
    {
        "uuid": "1144be655f2c69b5ee8a161893eeb824",
        "title": "题画扇  其一",
        "author": "李之仪",
        "content": "曾记终南雪裏山，玉峰琼岫耸巑岏。\n风流转入丹青手，画作江城六月寒。",
        "dynasty": "宋",
        "collection_info": null
    },
    {
        "uuid": "f4dcb10a1640465342910c3143a216cd",
        "title": "题画扇  其二",
        "author": "李之仪",
        "content": "落笔无因似退之，每逢佳致却如痴。\n孤高全露秋来骨，无復山红涧碧时。",
        "dynasty": "宋",
        "collection_info": null
    },
    {
        "uuid": "d02c3cd30f03c565c11d55a48fd95c3a",
        "title": "庄上书事",
        "author": "李之仪",
        "content": "柱础犹蒸湿未休，悬知雨意未全收。\n只忧场上芽生稻，不厌田间水拍沟。",
        "dynasty": "宋",
        "collection_info": null
    },
    {
        "uuid": "d1556347d6a06fd0381a845e81ba0b90",
        "title": "访僧不值",
        "author": "李之仪",
        "content": "我来独爱南天竺，公去谁烹北苑茶。\n頼有清风犹好客，扫门杨柳影交加。",
        "dynasty": "宋",
        "collection_info": null
    },
    {
        "uuid": "4990e5e2ec1a37663a93f02def1b3533",
        "title": "天宁众寮即事",
        "author": "李之仪",
        "content": "不看经也不参禅，时去时来又一年。\n秪愿阇黎终有信，大家留取草鞋钱。",
        "dynasty": "宋",
        "collection_info": null
    },
    {
        "uuid": "eb95382891d8ce2a7f16e7406e50b2fe",
        "title": "宿吉先之学古堂",
        "author": "李之仪",
        "content": "停骖假馆雪初晴，学古堂中气象新。\n多谢故人无弃我，一炉软火暖如春。",
        "dynasty": "宋",
        "collection_info": null
    },
    {
        "uuid": "7fe633332a20348a5dacc6c21ec46af8",
        "title": "书于子高宅",
        "author": "李之仪",
        "content": "儿童鸡犬语声喧，桑柘萦纡绿蔽川。\n斗觉门庭兰玉盛，更将箫鼓乐丰年。",
        "dynasty": "宋",
        "collection_info": null
    },
    {
        "uuid": "54b28f7a126b35fd3d0fad21dfc2c003",
        "title": "书俞秀老诗卷后",
        "author": "李之仪",
        "content": "荆公宾客晚多奇，休叹穰侯见事迟。\n雨过半山初睡足，何如蚊力负山时。",
        "dynasty": "宋",
        "collection_info": null
    },
    {
        "uuid": "791f4815d4bc12c463b687961e9b4371",
        "title": "写裙带",
        "author": "李之仪",
        "content": "轻裙碎摺晓风微，弱柳腰肢稳称衣。\n更剪垂虹平窄地，双鳬似恐见人飞。",
        "dynasty": "宋",
        "collection_info": null
    },
    {
        "uuid": "83a2972bb4242346bf2891d1d0588ef5",
        "title": "采石二首  其一",
        "author": "李之仪",
        "content": "云山夹岸去层层，来往扁舟恨未能。\n更有寻常最佳处，无风一日到金陵。",
        "dynasty": "宋",
        "collection_info": null
    },
    {
        "uuid": "691def8c974a42d269de7a058756c5cc",
        "title": "采石二首  其二",
        "author": "李之仪",
        "content": "鸡笼山下是和州，隔岸闻呼见点头。\n不见东归夜郎客，锦袍谁共醉扁舟。",
        "dynasty": "宋",
        "collection_info": null
    },
    {
        "uuid": "b0ad19ed37a91b9fde77dd36bf60ddee",
        "title": "浴南寺园头求诗",
        "author": "李之仪",
        "content": "一重洗尽一重生，尘垢昏人不自醒。\n会得栽茄种瓜意，始知松竹本来青。",
        "dynasty": "宋",
        "collection_info": null
    },
    {
        "uuid": "2f2a72db2db653e7f265bcfb7857037a",
        "title": "源上人研",
        "author": "李之仪",
        "content": "过岭传衣不传钵，何事眼裏更着枻。\n欲识黄梅半夜心，踏着称锤硬似铁。",
        "dynasty": "宋",
        "collection_info": null
    },
    {
        "uuid": "bf00a0279bb1c8cde365daefdd3008f6",
        "title": "访采石臻山主不遇  其一",
        "author": "李之仪",
        "content": "入门不见主人公，座具袈裟在眼中。\n更有山童会人意，略无一事许相同。",
        "dynasty": "宋",
        "collection_info": null
    },
    {
        "uuid": "cd3dd276e336e262a888cb1d3dbef2ca",
        "title": "访采石臻山主不遇  其二",
        "author": "李之仪",
        "content": "十年采石寄漂蓬，广济虽名寺亦空。\n将为新来有消息，依前山不结蓬笼。",
        "dynasty": "宋",
        "collection_info": null
    },
    {
        "uuid": "743487282acd01083adcb2ed5f94c39b",
        "title": "次韵湖阴韦深道五小诗  其一",
        "author": "李之仪",
        "content": "髭鬚潇飒面嶙峋，怪我多非旧日人。\n百里挐舟谁復尔，却应情重故情亲。",
        "dynasty": "宋",
        "collection_info": null
    },
    {
        "uuid": "20d6a639514a83ae2cec8dd8c6675b2c",
        "title": "次韵湖阴韦深道五小诗  其二",
        "author": "李之仪",
        "content": "书去书来又一年，祇应提处是虚鞭。\n相逢会得笔头语，莫惜频寻酒裏天。",
        "dynasty": "宋",
        "collection_info": null
    },
    {
        "uuid": "5622983ce607a2bfc33c4a74d14a70b7",
        "title": "次韵湖阴韦深道五小诗  其三",
        "author": "李之仪",
        "content": "江头风浪似重关，几许行人限往还。\n不是多情过相与，肯将一叶犯银山。",
        "dynasty": "宋",
        "collection_info": null
    },
    {
        "uuid": "07fff2dce226543051fd9dc5da2e3b2a",
        "title": "次韵湖阴韦深道五小诗  其四",
        "author": "李之仪",
        "content": "三山矶雨列山风，我亦频年强自攻。\n不负蛟龙竟何事，祇疑身世属江东。",
        "dynasty": "宋",
        "collection_info": null
    },
    {
        "uuid": "6349af9f8b96ca5a769ad6a7bfebb967",
        "title": "次韵湖阴韦深道五小诗  其五",
        "author": "李之仪",
        "content": "新来句法宛如阴，端与衰公伴陆沈。\n未易偏师壮秦系，刘郎戈甲旧成林。",
        "dynasty": "宋",
        "collection_info": null
    },
    {
        "uuid": "a78d56939514c5d9c4d20cba0079b716",
        "title": "次韵东坡梅花十绝  其一",
        "author": "李之仪",
        "content": "谁人月下奏云和，一夜繁枝向北多。\n长笛未须论旧恨，且留幽思待阴何。",
        "dynasty": "宋",
        "collection_info": null
    },
    {
        "uuid": "4e53070ac5ec315415ee8dd12841f2ea",
        "title": "次韵东坡梅花十绝  其二",
        "author": "李之仪",
        "content": "奸雄投老恋层台，随得分香散处开。\n枝上休论歌舞旧，尊中且泛绿于苔。",
        "dynasty": "宋",
        "collection_info": null
    },
    {
        "uuid": "b6d216b4a9361ffd0ce9d67c1ffa626a",
        "title": "次韵东坡梅花十绝  其三",
        "author": "李之仪",
        "content": "弄蘂攀条日几回，依稀长记雪中开。\n尘埃满袂家山远，底事多情拂眼来。",
        "dynasty": "宋",
        "collection_info": null
    },
    {
        "uuid": "cc11ca08c38894fa162c1f5219fce96e",
        "title": "次韵东坡梅花十绝  其四",
        "author": "李之仪",
        "content": "软火明窗酒一尊，余杯未减日尤昏。\n谁人为折东来阁，续得何郎日断魂。",
        "dynasty": "宋",
        "collection_info": null
    },
    {
        "uuid": "55724317a6d2ebe0b3ea886cc54deb62",
        "title": "次韵东坡梅花十绝  其五",
        "author": "李之仪",
        "content": "黯黯危肠独九迴，故园谁对此时开。\n捻来聊把倚孤枕，更拟慇懃入梦来。",
        "dynasty": "宋",
        "collection_info": null
    },
    {
        "uuid": "6a5d467a74df35da6893fbedf32c0d74",
        "title": "次韵东坡梅花十绝  其六",
        "author": "李之仪",
        "content": "病余憔悴拊空尊，子细思量意却昏。\n便觉阳和振枯槁，不须方士致幽魂。",
        "dynasty": "宋",
        "collection_info": null
    },
    {
        "uuid": "dcce416fb8bae339fd95c35601887aeb",
        "title": "次韵东坡梅花十绝  其七",
        "author": "李之仪",
        "content": "初见今年报信花，定从清浅缀横斜。\n无言对我应惆怅，不復当时处士家。",
        "dynasty": "宋",
        "collection_info": null
    },
    {
        "uuid": "24bd334d3a90459fa07639aab2810418",
        "title": "次韵东坡梅花十绝  其八",
        "author": "李之仪",
        "content": "玉作肌肤雪作衣，剪裁风月缀寒枝。\n上池可饮偶无路，空愧当年带下医。",
        "dynasty": "宋",
        "collection_info": null
    },
    {
        "uuid": "69df7aaeb0ef1d219fc398a688c132c2",
        "title": "次韵东坡梅花十绝  其九",
        "author": "李之仪",
        "content": "漏泄天工意不轻，傍春依腊独分明。\n孤高不作繁红伴，造化须知别有情。",
        "dynasty": "宋",
        "collection_info": null
    },
    {
        "uuid": "9f65c1bc8e1980da6d93b9fb89faaea9",
        "title": "次韵东坡梅花十绝  其一○",
        "author": "李之仪",
        "content": "姑射山前旧卜家，天香真色倚风斜。\n不须薝卜分高下，要是东皇第一花。",
        "dynasty": "宋",
        "collection_info": null
    },
    {
        "uuid": "54652a0f66ae2c9c121edec8c6e39ca1",
        "title": "赠吕焕",
        "author": "李之仪",
        "content": "红炉欢坐腊灯长，豫借春风发艷粧。\n流水落花无限好，却应双鬓恨刘郎。",
        "dynasty": "宋",
        "collection_info": null
    },
    {
        "uuid": "03b80250f5f64a1003255236aa95dc24",
        "title": "舟泊采石",
        "author": "李之仪",
        "content": "经年欲到竟无繇，便路今朝得暂留。\n弄月燃犀俱未暇，潮平且欲过西州。",
        "dynasty": "宋",
        "collection_info": null
    },
    {
        "uuid": "06f49618eecba1aa9235a28bd79d7b70",
        "title": "和州太守曾延之置酒鼓角楼",
        "author": "李之仪",
        "content": "楼台烟树接平芜，水墨丹青十幅图。\n认得黄山家住处，云中相对似相呼。",
        "dynasty": "宋",
        "collection_info": null
    },
    {
        "uuid": "0568a844d76cd5c0698e32334e0739ca",
        "title": "延之置酒当利楼侍人劝酒",
        "author": "李之仪",
        "content": "云山远近浅还深，宛转愁颜顿不任。\n独有绮罗知此意，故拈金盏十分斟。",
        "dynasty": "宋",
        "collection_info": null
    },
    {
        "uuid": "66102a6287842c4af4cf88f371ade13b",
        "title": "延之置酒连云观北望丘墟掩翳相与凭栏感叹延之以所持扇见授云不可不记也因书之",
        "author": "李之仪",
        "content": "后壠前冈一色松，相看冠剑几悲风。\n今朝笑语明朝哭，莫厌尊中酒不空。",
        "dynasty": "宋",
        "collection_info": null
    },
    {
        "uuid": "8aafecb381e7909b7bdc98ad83b7d9c5",
        "title": "延之置酒南园因书柱上",
        "author": "李之仪",
        "content": "尊前景气朝朝别，醉裏歌呼处处新。\n一度拈来一回好，主人须信异于人。",
        "dynasty": "宋",
        "collection_info": null
    },
    {
        "uuid": "ec31f11dae76a848e954c70bcba9fb08",
        "title": "何子温家有巨竹数顷因成绝句",
        "author": "李之仪",
        "content": "老绿阴森锁昼寒，儿孙延裔不知年。\n欲归顿失来时路，一似高风暗雨天。",
        "dynasty": "宋",
        "collection_info": null
    },
    {
        "uuid": "cb5d168db26f57e82fbc632b43e7438a",
        "title": "曾延之置酒后阁供帐酒馔物物皆内出侍人以裙带求书",
        "author": "李之仪",
        "content": "御醅盏畔千头菊，椽烛光中四和香。\n红粉莫嗟霜满颔，也应歌处似周郎。",
        "dynasty": "宋",
        "collection_info": null
    },
    {
        "uuid": "0c74665a8419cae8151816643e2bee04",
        "title": "延之问及当涂近事云君殆能容忍我不及也胡不迁居于此便治馆因口占为谢",
        "author": "李之仪",
        "content": "胯下淹时岂不知，故人疑我似阳痴。\n一廛固愿授陈相，只恐锋车便见追。",
        "dynasty": "宋",
        "collection_info": null
    },
    {
        "uuid": "00ec2a16d8e1c2c0b853578f429e5df6",
        "title": "延之云久迟公来不谓迫之乃肯顾我既开此路却当以匪人为津梁矣致我佳客敢忘其德口占为戏",
        "author": "李之仪",
        "content": "一水相忘辄自疲，青毡情厚失先期。\n从今不比鸬鷀数，更欲棠阴借异时。",
        "dynasty": "宋",
        "collection_info": null
    },
    {
        "uuid": "913edc48cf37d4e61bf90c3788923d03",
        "title": "杂咏四绝  其一",
        "author": "李之仪",
        "content": "人间所乐宁过此，一事都无有俸钱。\n更向丰年观割稻，须知身是地行仙。",
        "dynasty": "宋",
        "collection_info": null
    },
    {
        "uuid": "1fb363a77ec46000129ecdc5af8493af",
        "title": "杂咏四绝  其二",
        "author": "李之仪",
        "content": "老呼稚舞报丰年，极目黄云欲际天。\n旋捣新粳供晚饭，只愁閒梦搅安眠。",
        "dynasty": "宋",
        "collection_info": null
    },
    {
        "uuid": "257dc891a8db11d357b114acd48a3f8f",
        "title": "杂咏四绝  其三",
        "author": "李之仪",
        "content": "解箨新篁绿未分，弄晴啼鸟语如文。\n翻风葭菼全疑雨，对岸峰峦便是云。",
        "dynasty": "宋",
        "collection_info": null
    },
    {
        "uuid": "adc8e36047a059fe9ce1ccf9679b554e",
        "title": "杂咏四绝  其四",
        "author": "李之仪",
        "content": "平生粥饭寄伽蓝，老日田园强自添。\n岂自着靴踏泥客，如何不许蹔深潜。",
        "dynasty": "宋",
        "collection_info": null
    },
    {
        "uuid": "02c7d69eff5d6d667637603ea84f7aaf",
        "title": "书龚彦本庄壁二绝  其一",
        "author": "李之仪",
        "content": "青黄赤白千畦稻，远近高低四面山。\n旧约买邻今已决，却忧无力伴跻攀。",
        "dynasty": "宋",
        "collection_info": null
    },
    {
        "uuid": "373a8389905983fc1db35289818dc405",
        "title": "书龚彦本庄壁二绝  其二",
        "author": "李之仪",
        "content": "重阳过了十二日，阶下黄花方盛开。\n节物参差何足较，且浮新蘂共衔杯。",
        "dynasty": "宋",
        "collection_info": null
    },
    {
        "uuid": "b73a3befe3e5f20236646fb847164930",
        "title": "同彦本兄弟泛舟过北山",
        "author": "李之仪",
        "content": "横截西山一叶轻，晓奁初发镜中行。\n异时常作玻璃观，却恐丹青画不成。",
        "dynasty": "宋",
        "collection_info": null
    },
    {
        "uuid": "b6d77dfbf017d30f5a4b89b2a507f307",
        "title": "彦本邻庄有欲售其所舍之屋者相与就阅遂书其屏上与彦本为约",
        "author": "李之仪",
        "content": "求田问舍太迟生，栋宇纔逢眼便明。\n凭仗经营须占早，连墙祇恐负柴荆。",
        "dynasty": "宋",
        "collection_info": null
    },
    {
        "uuid": "cf3af6ba08990e5228e89781558a631a",
        "title": "龚深之曾约相从偶不及而深之逝矣独过其所约之地遗像俨然感怆不已因书其事",
        "author": "李之仪",
        "content": "德公期我此联裾，独舍扁舟断梦初。\n繐帐一灯如晤语，泪痕空对两龙驹。",
        "dynasty": "宋",
        "collection_info": null
    },
    {
        "uuid": "b744fe03cc10e53a08e3510e354c39f9",
        "title": "初入褒禅山",
        "author": "李之仪",
        "content": "近山回抱锦为屏，金碧高低照眼明。\n四十年来劳梦想，白头方喜慰平生。",
        "dynasty": "宋",
        "collection_info": null
    },
    {
        "uuid": "f388f9a3ce22e6a2a51b4558090259d5",
        "title": "褒禅知客求书因以答之",
        "author": "李之仪",
        "content": "霜林斑驳抱园回，晓日初昇宿雾开。\n忆得旧游怀小杜，分明回望绣成堆。",
        "dynasty": "宋",
        "collection_info": null
    },
    {
        "uuid": "5451022861ac49b6689418a201776a0f",
        "title": "褒禅斋后独出三门步深山久之",
        "author": "李之仪",
        "content": "两脚都忘力不胜，穿云度堑信腾腾。\n林深鸟兽知无迹，时见游山一两僧。",
        "dynasty": "宋",
        "collection_info": null
    },
    {
        "uuid": "2600723d52a1e8ecfdeb0827c1b0b755",
        "title": "游华阳洞行十余步水阻而回",
        "author": "李之仪",
        "content": "篝火宵深兴转浓，可怜潭水断来踪。\n祇疑终有蛟龙护，玉室金堂未许逢。",
        "dynasty": "宋",
        "collection_info": null
    },
    {
        "uuid": "f2d17198f2f14b99fe8faea20a40e3c9",
        "title": "自褒禅寺东转将过大乘路中",
        "author": "李之仪",
        "content": "不觉离家二十日，山林城市恣延缘。\n定因曾作和州客，长见鸡笼在眼前。",
        "dynasty": "宋",
        "collection_info": null
    },
    {
        "uuid": "59ee98131addf4434ef8f9349961d801",
        "title": "欲过大乘先寄祖灯禅师大乘甚贫新开堂",
        "author": "李之仪",
        "content": "大乘此去有几里，闻道祇园近布金。\n但恐钵中无客饭，止期经宿谢知音。",
        "dynasty": "宋",
        "collection_info": null
    },
    {
        "uuid": "0c78cc39801e139f2007c365a8c264b4",
        "title": "将过大乘薄晚不能到既见祖灯以寄一笑",
        "author": "李之仪",
        "content": "踏尽田塍转尽山，芥塘犹在夕阳间。\n主人缩地元多术，何事今朝特见悭。",
        "dynasty": "宋",
        "collection_info": null
    },
    {
        "uuid": "0d0b0498febb94d64a2e8e3c4eb80d2b",
        "title": "汤泉纔到便问浴处何在戏呈长老",
        "author": "李之仪",
        "content": "欲从旷口过金陵，不惜汤泉两日程。\n因就故人求一浴，何妨随例得身轻。",
        "dynasty": "宋",
        "collection_info": null
    },
    {
        "uuid": "5f279c627084c71db8f6b36ac256e370",
        "title": "题苦竹寺后亭",
        "author": "李之仪",
        "content": "竹映丹枫转短篱，有花开处尽空枝。\n春风想见如铺锦，惆怅来游不是时。",
        "dynasty": "宋",
        "collection_info": null
    },
    {
        "uuid": "1620c498fc354321337f2d4791f0ebdd",
        "title": "再过苦竹饭于寺前客邸",
        "author": "李之仪",
        "content": "隼旟謌呼引红粧，花帽追随入醉乡。\n今日再来如断梦，主人依旧进黄粱。",
        "dynasty": "宋",
        "collection_info": null
    },
    {
        "uuid": "bd4dc197cc17f451a42752634d530a84",
        "title": "绝句七首  其一",
        "author": "李之仪",
        "content": "海燕初飞掠水轻，酴醾开就照人明。\n旋倾煮酒尝青杏，唯有风光不世情。",
        "dynasty": "宋",
        "collection_info": null
    },
    {
        "uuid": "a5aa936aefe46ac4e8e4e359c32ddbeb",
        "title": "绝句七首  其二",
        "author": "李之仪",
        "content": "万腔腰鼓打梁州，舞罢还催步打毬。\n更借缠头三百万，阿奴要彻第三筹。",
        "dynasty": "宋",
        "collection_info": null
    },
    {
        "uuid": "fa18680cd596e7c2bcef0e7c71a4b621",
        "title": "绝句七首  其三",
        "author": "李之仪",
        "content": "情随榆荚不胜飘，心似杨花暖欲销。\n拟借琼林大盈库，约君孤注赌妖娆。",
        "dynasty": "宋",
        "collection_info": null
    },
    {
        "uuid": "c783b6c820d56b22e8dd81ccf8331c09",
        "title": "绝句七首  其四",
        "author": "李之仪",
        "content": "漫寻蝴蝶却成痴，欲趁蜂儿转更疑。\n自是心情怕时节，不如閒处伴黄鹂。",
        "dynasty": "宋",
        "collection_info": null
    },
    {
        "uuid": "7f5853cec8304cb099cfa7a7b7c84a5b",
        "title": "绝句七首  其五",
        "author": "李之仪",
        "content": "程氏园当尺五天，千金争赏并朱栏。\n莫因今日家家有，便与常时两样看。",
        "dynasty": "宋",
        "collection_info": null
    },
    {
        "uuid": "78dd7dad6a4f9df334fa5b066e78213d",
        "title": "绝句七首  其六",
        "author": "李之仪",
        "content": "的的枝头浅浅黄，未先颜色占年芳。\n任是剪成香更裂，鼻根眼界漫商量。",
        "dynasty": "宋",
        "collection_info": null
    },
    {
        "uuid": "a6b0985a1fcf157faf09be31a5bd9621",
        "title": "绝句七首  其七",
        "author": "李之仪",
        "content": "斋盂洗罢日方中，帘影低回破睡风。\n试问新浮一瓯乳，何须亲到广寒宫。",
        "dynasty": "宋",
        "collection_info": null
    },
    {
        "uuid": "7585cb32456970a50966b6c52c1ef0a5",
        "title": "和张文潜赠杨妹",
        "author": "李之仪",
        "content": "草草声名等漏巵，相逢佳处暂舒眉。\n我方击节聊乘兴，君可忘忧莫见疑。",
        "dynasty": "宋",
        "collection_info": null
    },
    {
        "uuid": "748b2007364d10d39ba158ab42226b66",
        "title": "宿观音寺三绝  其一",
        "author": "李之仪",
        "content": "倦听帘间点滴声，栖禽初报晓来晴。\n分明市合人争语，清浊高低各有情。",
        "dynasty": "宋",
        "collection_info": null
    },
    {
        "uuid": "6031577beb7e115c944a7a0afb83c3bb",
        "title": "宿观音寺三绝  其二",
        "author": "李之仪",
        "content": "乌啼鹊噪趁初晴，百舌新调燕羽轻。\n滑滑竹鸡催布谷，声声鶗鴂唤流鶑。",
        "dynasty": "宋",
        "collection_info": null
    },
    {
        "uuid": "e0aab6afa83876b2139f6e5875de60fd",
        "title": "宿观音寺三绝  其三",
        "author": "李之仪",
        "content": "留滞江南又一年，燕巢初就鹊声喧。\n一番风竹摇窗外，犹冀曾来紫玉轩。",
        "dynasty": "宋",
        "collection_info": null
    },
    {
        "uuid": "852eb654318f8aa990d524ec8156bb9a",
        "title": "谢范守惠鹅",
        "author": "李之仪",
        "content": "玉翎红觜小池中，双入筠笼寄病翁。\n不是山阴亲换得，自惭书学久无工。",
        "dynasty": "宋",
        "collection_info": null
    },
    {
        "uuid": "31a9f2a46ba8f5b4940db261265b519d",
        "title": "画鸭  其一",
        "author": "李之仪",
        "content": "野塘溶漾夕阳时，风淡云閒草半欹。\n会得腾身振衣否，不教春色在花枝。",
        "dynasty": "宋",
        "collection_info": null
    },
    {
        "uuid": "41b56fcac43ca03aa1481feef68ab05a",
        "title": "画鸭  其二",
        "author": "李之仪",
        "content": "道人笔力与春争，五彩都将墨染成。\n新浴羽毛犹更葺，似疑颜色未分明。",
        "dynasty": "宋",
        "collection_info": null
    },
    {
        "uuid": "5af9102b116bf40b4e76cce95cf64c06",
        "title": "画鹅儿",
        "author": "李之仪",
        "content": "声裏生涯殻外天，天真虽判尚茫然。\n只应未解长依母，每向沙头独自眠。",
        "dynasty": "宋",
        "collection_info": null
    },
    {
        "uuid": "86498b74a2b5786806ecbcdb648ed29e",
        "title": "画鹅",
        "author": "李之仪",
        "content": "人间今復见丹青，生意初侵造物灵。\n却笑山阴何所得，尚须辛苦写黄庭。",
        "dynasty": "宋",
        "collection_info": null
    },
    {
        "uuid": "eef073ef92febd7b0f83ab821108e647",
        "title": "书罗氏屏风四绝  其一",
        "author": "李之仪",
        "content": "浄练平铺月上时，无人吟得谢郎诗。\n酒酣直欲捉倒影，千古风流几个知。",
        "dynasty": "宋",
        "collection_info": null
    },
    {
        "uuid": "373d8d564df16dc7993a802f398b97a6",
        "title": "书罗氏屏风四绝  其二",
        "author": "李之仪",
        "content": "鼓声绝罢香烟起，涌出潮音满座寒。\n为问如何第一义，等閒拈却面前山。",
        "dynasty": "宋",
        "collection_info": null
    },
    {
        "uuid": "6f39aca0db421c81b0a9721c07d50da1",
        "title": "书罗氏屏风四绝  其三",
        "author": "李之仪",
        "content": "一到山头却下山，终朝只在翠微间。\n白云本是无心物，何事高低伴往还。",
        "dynasty": "宋",
        "collection_info": null
    },
    {
        "uuid": "423e28d453404fcb88da0bde28b720b4",
        "title": "书罗氏屏风四绝  其四",
        "author": "李之仪",
        "content": "日日春禽百转新，明窗棐几浄无尘。\n平生似有丛林分，秃鬓何为尚满巾。",
        "dynasty": "宋",
        "collection_info": null
    }
]