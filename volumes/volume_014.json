[
    {
        "uuid": "60544b799c47065bfb605f46033d675e",
        "title": "中书寓直咏雨简褚起居上官学士",
        "author": "杨师道",
        "content": "云暗苍龙阙，沈沈殊未开。\n窗临凤凰沼，飒飒雨声来。\n电影入飞阁，风威凌吹台。\n长檐响奔溜，清簟肃浮埃。\n早荷叶稍没，新篁枝半摧。\n兹晨怅多绪，怀友自难裁。\n况復重城内，日暮独裴回。\n玉阶良史笔，金马掞天才。\n高甍通散骑，复道驾蓬莱。\n思君赠桃李，于此冀琼瓌。",
        "dynasty": "唐",
        "collection_info": null
    },
    {
        "uuid": "44e35dfae1bb3813ebc4b9c1a14a4bf9",
        "title": "阙题",
        "author": "杨师道",
        "content": "汉家伊洛九重城，御路浮桥万里平。\n桂户雕梁连绮翼，虹梁绣柱映丹楹。\n朝光欲动千门曙，丽日初照百花明。\n燕赵蛾眉旧倾国，楚宫腰细本传名。\n二月桑津期结伴，三春淇水逐关情。\n兰丛有意飞双蝶，柳叶无趣隐啼莺。\n扇裏细妆将夜并，风前独舞共花荣。\n两鬟百万谁论价，一笑千金判是轻。\n不为披图来侍寝，非因主第奉身迎。\n羊车讵畏青门闭，兔月今宵照后庭。",
        "dynasty": "唐",
        "collection_info": null
    },
    {
        "uuid": "2fc9f28dc2f7dc6a85919651abb39098",
        "title": "初秋夜坐应诏",
        "author": "杨师道",
        "content": "玉管凉初应，金壶夜渐阑。\n沧池流稍洁，仙掌露方漙。\n雁声风处断，树影月中寒。\n爽气长空净，高吟觉思宽。",
        "dynasty": "唐",
        "collection_info": null
    },
    {
        "uuid": "e791da47360b949d20f88c9e5725f3eb",
        "title": "赋终南山用风字韵应诏",
        "author": "杨师道",
        "content": "眷言怀隐逸，辍驾践幽丛。\n白云飞夏雨，碧岭横春虹。\n草绿长杨路，花疎五柞宫。\n登临日将晚，兰桂起香风。",
        "dynasty": "唐",
        "collection_info": null
    },
    {
        "uuid": "d12d2a3a9c8aca2d2b09a5f39075df98",
        "title": "咏饮马应诏",
        "author": "杨师道",
        "content": "清晨控龙马，弄影出花林。\n躞蹀依春涧，联翩度碧浔。\n苔流染丝络，水洁写雕簪。\n一御瑶池驾，讵忆长城阴。",
        "dynasty": "唐",
        "collection_info": null
    },
    {
        "uuid": "1800b02d5075ba35aa7e230fd78b834e",
        "title": "初宵看婚",
        "author": "杨师道",
        "content": "洛城花烛动，戚里画新蛾。\n隐扇羞应惯，含情愁已多。\n轻啼湿红粉，微睇转横波。\n更笑巫山曲，空传暮雨过。",
        "dynasty": "唐",
        "collection_info": null
    },
    {
        "uuid": "6953482b5aba34e46ca4c9f7e666f491",
        "title": "侍宴赋得起坐弹鸣琴二首 一",
        "author": "杨师道",
        "content": "北林鹊夜飞，南轩月初进。\n调弦发清征，荡心祛褊吝。\n变作离鸿声，还入思归引。\n长叹未终极，秋风飘素鬓。",
        "dynasty": "唐",
        "collection_info": null
    },
    {
        "uuid": "aaaf8208fc0046acbf47c58204ce8ebf",
        "title": "侍宴赋得起坐弹鸣琴二首 二",
        "author": "杨师道",
        "content": "丝传园客意，曲奏楚妃情。\n罕有知音者，空劳流水声。",
        "dynasty": "唐",
        "collection_info": null
    },
    {
        "uuid": "14891233667c814b0f46b16e6a9b486d",
        "title": "咏琴",
        "author": "杨师道",
        "content": "久擅龙门质，孤竦峄阳名。\n齐娥初发弄，赵女正调声。\n嘉客勿遽反，繁弦曲未成。",
        "dynasty": "唐",
        "collection_info": null
    },
    {
        "uuid": "d6be0908871b87c2a49a99072542f5b1",
        "title": "咏笙",
        "author": "杨师道",
        "content": "短长插凤翼，洪细摹鸾音。\n能令楚妃叹，復使荆王吟。\n切切孤竹管，来应云和琴。",
        "dynasty": "唐",
        "collection_info": null
    },
    {
        "uuid": "699c258518ff99ed32430fbf4bc018df",
        "title": "应诏咏巢乌",
        "author": "杨师道",
        "content": "桂树春晖满，巢乌刷羽仪。\n朝飞丽城上，夜宿碧林陲。\n背风藏密叶，向日逐疎枝。\n仰德还能哺，依仁遂可窥。\n惊鸣雕辇侧，王吉自相知。",
        "dynasty": "唐",
        "collection_info": null
    },
    {
        "uuid": "097f528bb6cc7848816446a24fe355cd",
        "title": "奉和夏日晚景应诏",
        "author": "杨师道",
        "content": "辇路夹垂杨，离宫通建章。\n日落横峰影，云归起夕凉。\n雕轩动流吹，羽盖息迴塘。\n薙草生还绿，残花落尚香。\n青岩类姑射，碧涧似汾阳。\n幸属无为日，欢娱尚未央。",
        "dynasty": "唐",
        "collection_info": null
    },
    {
        "uuid": "c2e0bd5559d54dd9fe24641281100017",
        "title": "奉和圣制春日望海",
        "author": "杨师道",
        "content": "春山临渤海，征旅辍晨装。\n回瞰卢龙塞，斜瞻肃慎乡。\n洪波迴地轴，孤屿映云光。\n落日惊涛上，浮天骇浪长。\n仙台隐螭驾，水府泛鼋梁。\n碣石朝烟灭，之罘归雁翔。\n北巡非汉后，东幸异秦皇。\n搴旗羽林客，跋距少年场。\n龙击驱辽水，鹏飞出带方。\n将举青丘缴，安访白霓裳。",
        "dynasty": "唐",
        "collection_info": null
    },
    {
        "uuid": "842728ff93d0beb0c70409fcb11565ae",
        "title": "春朝闲步",
        "author": "杨师道",
        "content": "休沐乘闲豫，清晨步北林。\n池塘藉芳草，兰芷袭幽衿。\n雾中分晓日，花裏弄春禽。\n野径香恆满，山阶笋屡侵。\n何须命轻盖，桃李自成阴。",
        "dynasty": "唐",
        "collection_info": null
    },
    {
        "uuid": "ee08387f524f74444b534b19b902d9e4",
        "title": "还山宅",
        "author": "杨师道",
        "content": "暮春还旧岭，徙倚翫年华。\n芳草无行径，空山正落花。\n垂藤扫幽石，卧柳碍浮槎。\n鸟散茅檐静，云披涧户斜。\n依然此泉路，犹是昔烟霞。",
        "dynasty": "唐",
        "collection_info": null
    },
    {
        "uuid": "3f9bdb5172ee03e6ca31aa3774aa1609",
        "title": "咏马",
        "author": "杨师道",
        "content": "宝马权奇出未央，雕鞍照曜紫金装。\n春草初生驰上苑，秋风欲动戏长杨。\n鸣珂屡度章台侧，细蹀经向濯龙傍。\n徒令汉将连年去，宛城今已献名王。",
        "dynasty": "唐",
        "collection_info": null
    },
    {
        "uuid": "fceb26eacfab16c0794ad1b4920c56a3",
        "title": "奉和咏弓",
        "author": "杨师道",
        "content": "霜重麟胶劲，风高月影圆。\n乌飞随帝辇，雁落逐鸣弦。",
        "dynasty": "唐",
        "collection_info": null
    },
    {
        "uuid": "921f0d22071109977d62ae8689912cb4",
        "title": "咏砚",
        "author": "杨师道",
        "content": "圆池类璧水，轻翰染烟华。\n将军欲定远，见弃不应赊。",
        "dynasty": "唐",
        "collection_info": null
    },
    {
        "uuid": "d390e66f41ed5f48bbf18a1732af1835",
        "title": "奉和正日临朝应诏",
        "author": "杨师道",
        "content": "皇猷被寰宇，端扆属元辰。\n九重丽天邑，千门临上春。",
        "dynasty": "唐",
        "collection_info": null
    },
    {
        "uuid": "15dc2551ba69b087bb9bf13cd7570546",
        "title": "咏舞",
        "author": "杨师道",
        "content": "二八如回雪，三春类早花。\n分行向烛转，一种逐风斜。",
        "dynasty": "唐",
        "collection_info": null
    },
    {
        "uuid": "f600287f1cfa384742c3c1262c2e8c1e",
        "title": "奉和执契静三边应诏",
        "author": "许敬宗",
        "content": "玄塞隔阴戎，朱光分昧谷。\n地游穷北际，云崖尽西陆。\n星次绝轩台，风衢乖禹服。\n寰区无所外，天覆今咸育。\n窜苗犹有孽，戮负自贻辜。\n疎网妖鲵漏，盘薮怪禽逋。\n髯飞尚假息，乳视暂稽诛。\n干灵振玉弩，神略运璇枢。\n日羽廓游气，天阵清华野。\n升晅光西夜，驰恩溢东泻。\n挥袂静昆炎，开关纳流赭。\n锦轺凌右地，华缨羇大夏。\n清台映罗叶，玄沚控瑶池。\n驼鹿输珍贶，树羽飨来仪。\n辍餚观化宇，栖籞萃条支。\n熏风交阆阙，就日泛蒙漪。\n充庭延饮至，绚简敷春藻。\n迎姜已创图，命力方论道。\n昔託游河乘，再备商山皓。\n欣逢德化流，思效登封草。",
        "dynasty": "唐",
        "collection_info": null
    },
    {
        "uuid": "03b0df6ba5e81b2089124308fe9eaa4e",
        "title": "奉和行经破薛举战地应制",
        "author": "许敬宗",
        "content": "混元分大象，长策挫修鲸。\n于斯建宸极，由此创鸿名。\n一戎干宇泰，千祀德流清。\n垂衣凝庶绩，端拱铸羣生。\n復整瑶池驾，还临官渡营。\n周游寻曩迹，旷望动天情。\n帷宫面丹浦，帐殿瞩宛城。\n虏场栖九穗，前歌被六英。\n战地甘泉涌，阵处景云生。\n普天霑凯泽，相携欣颂平。",
        "dynasty": "唐",
        "collection_info": null
    },
    {
        "uuid": "f74f145f01076ef6135e278a556e4469",
        "title": "奉和入潼关",
        "author": "许敬宗",
        "content": "曦驭循黄道，星陈引翠旗。\n济潼纡万乘，临河耀六师。\n前旌弥陆海，后骑发通伊。\n势踰迴地轴，威盛转天机。\n是节岁穷纪，关树荡凉飔。\n仙露含灵掌，瑞鼎照川湄。\n冲襟赏临睨，高咏入京畿。",
        "dynasty": "唐",
        "collection_info": null
    },
    {
        "uuid": "6791975bd644d45c38181684f28e695f",
        "title": "奉和春日望海",
        "author": "许敬宗",
        "content": "韩夷愆奉賮，凭险乱天常。\n乃神弘庙畧，横海剪吞航。\n电野清玄菟，腾笳振白狼。\n连云飞巨舰，编石架浮梁。\n周游临大壑，降望极遐荒。\n桃门通山抃，蓬渚降霓裳。\n惊涛含蜃阙，骇浪掩晨光。\n青丘绚春组，丹谷耀华桑。\n长驱七萃卒，成功百战场。\n俄且旋戎路，饮至肃岩廊。",
        "dynasty": "唐",
        "collection_info": null
    },
    {
        "uuid": "e3ac807b312144db69e84dd929ef9189",
        "title": "奉和元日应制",
        "author": "许敬宗",
        "content": "天正开初节，日观上重轮。\n百灵滋景祚，万玉庆惟新。\n待旦敷玄造，韬旒御紫宸。\n武帐临光宅，文卫象钩陈。\n广庭扬九奏，大帛丽三辰。\n发生同化育，播物体陶钧。\n霜空澄晓气，霞景莹芳春。\n德辉覃率[土]，相贺奉还淳。",
        "dynasty": "唐",
        "collection_info": null
    },
    {
        "uuid": "7996425eb803cc1e49af306a75c359b9",
        "title": "奉和初春登楼即目应诏",
        "author": "许敬宗",
        "content": "旭日临重壁，天眷极中京。\n春晖发芳甸，佳气满层城。\n去鸟随看没，来云逐望生。\n歌裏非烟扬，琴上凯风清。\n文波浮镂槛，摛景焕雕楹。\n璇玑体宽政，隆栋象端衡。\n创规虽有作，凝拱遂无营。\n沐恩空改鬓，将何谢夏成。",
        "dynasty": "唐",
        "collection_info": null
    },
    {
        "uuid": "b569acc94a09f2ef10b0d68f62bef383",
        "title": "奉和秋日即目应制",
        "author": "许敬宗",
        "content": "玉露交珠网，金风度绮钱。\n昆明秋景淡，岐岫落霞然。\n辞燕归寒海，来鸿出远天。\n叶动罗帷扬，花映绣裳鲜。\n规空升闇魄，笼野散轻烟。\n鹊度林光起，凫没水文圆。\n无机络秋纬，如管奏寒蝉。\n乃睠情何极，宸襟豫有旃。",
        "dynasty": "唐",
        "collection_info": null
    },
    {
        "uuid": "1257b054c79ecbd1f8a4f52b5702f771",
        "title": "奉和秋暮言志应制",
        "author": "许敬宗",
        "content": "秋深桂初发，寒窗菊余菲。\n波拥羣凫至，秋飘朔雁归。\n月荚生还落，云枝似復非。\n凝宸阅栖亩，观文伫少微。\n圣敬韬前哲，先天谅不违。",
        "dynasty": "唐",
        "collection_info": null
    },
    {
        "uuid": "b5e451e99f7ef672490f1a589f65a4c7",
        "title": "奉和喜雪应制",
        "author": "许敬宗",
        "content": "嵰州表奇贶，閟竹应遐巡。\n何如御京洛，流霰下天津。\n忽若琼林曙，俄同李径春。\n姑峯映仙质，郢路杂歌尘。\n伏槛观花瑞，称觞庆冬积。\n飘河共泻银，委树还重璧。\n连山分掩翠，绵霄远韬碧。\n千里徧浮空，五轫咸沦迹。\n机前辉裂素，池上伴凌波。\n腾华承玉宇，凝照混金娥。\n是日松筠性，欣奉柏梁歌。",
        "dynasty": "唐",
        "collection_info": null
    },
    {
        "uuid": "b79ed1302740950b862ab83df18e8124",
        "title": "奉和登陕州城楼应制",
        "author": "许敬宗",
        "content": "挹河澄绿宇，御沟映朱宫。\n辰旗翻丽景，星盖曳雕虹。\n学嚬齐柳嫩，妍笑发春藂。\n锦鳞文碧浪，绣羽绚青空。\n眷念三阶静，遥想二南风。",
        "dynasty": "唐",
        "collection_info": null
    },
    {
        "uuid": "b19bdc60e3fa2e630e7e3cf98017ef4b",
        "title": "游清都观寻沈道士得清字",
        "author": "许敬宗",
        "content": "幽人蹈箕颍，方士访蓬瀛。\n岂若逢真气，齐契体无名。\n既诠众妙理，聊畅远游情。\n纵心驰贝阙，怡神想玉京。\n或命余杭酒，时听洛滨笙。\n风衢通阆苑，星使下层城。\n蕙帐晨飙动，芝房夕露清。\n方叶栖迟趣，于此听钟声。",
        "dynasty": "唐",
        "collection_info": null
    },
    {
        "uuid": "416ccdb1bcb6f43f6aadd0f12076db0c",
        "title": "奉和七夕宴悬圃应制二首 一",
        "author": "许敬宗",
        "content": "牛闺临浅汉，鸾驷涉秋河。\n两怀萦别绪，一宿庆停梭。\n星模铅裏靥，月写黛中蛾。\n奈许今宵度，长婴离恨多。",
        "dynasty": "唐",
        "collection_info": null
    },
    {
        "uuid": "834d85118dbe2f520282a73e600c1b4a",
        "title": "奉和七夕宴悬圃应制二首 二",
        "author": "许敬宗",
        "content": "婺闺期今夕，娥轮泛浅潢。\n迎秋伴暮雨，待暝合神光。\n荐寝低云鬓，呈态解霓裳。\n喜中愁漏促，别后怨天长。",
        "dynasty": "唐",
        "collection_info": null
    },
    {
        "uuid": "87fae9eb30fa939654bb6c18e422a52a",
        "title": "奉和仪鸾殿早秋应制",
        "author": "许敬宗",
        "content": "睿想追嘉豫，临轩御早秋。\n斜晖丽粉壁，清吹肃朱楼。\n高殿凝阴满，雕窗艳曲流。\n小臣参广宴，大造谅难酬。",
        "dynasty": "唐",
        "collection_info": null
    },
    {
        "uuid": "c93db396a236562c1f858c78af9462e6",
        "title": "奉和咏雨应诏",
        "author": "许敬宗",
        "content": "舞商初赴节，湘燕远迎秋。\n飘丝交殿网，乱滴起池沤。\n激溜分龙阙，斜飞洒凤楼。\n崇朝方浃宇，宸盼俯凝旒。",
        "dynasty": "唐",
        "collection_info": null
    },
    {
        "uuid": "745f9eae17b7cc02aeaee112e4d422ac",
        "title": "奉和过慈恩寺应制",
        "author": "许敬宗",
        "content": "凤阙隣金地，龙旗拂宝台。\n云楣将叶并，风牖送花来。\n月宫清晚桂，虹梁绚早梅。\n梵境留宸瞩，掞发丽天才。",
        "dynasty": "唐",
        "collection_info": null
    },
    {
        "uuid": "ee6fa10f095a21e9aeb7903d452b9985",
        "title": "冬日宴于庶子宅各赋一字得归",
        "author": "许敬宗",
        "content": "倦游嗟落拓，短翮慕追飞。\n周醪忽同醉，牙弦乃共挥。\n油云澹寒色，落景霭霜霏。\n累日方投分，兹夕谅无归。",
        "dynasty": "唐",
        "collection_info": null
    },
    {
        "uuid": "604ec60c5b8e3489187aa969921847d7",
        "title": "送刘散员同赋得陈思王诗山树郁苍苍",
        "author": "许敬宗",
        "content": "乔木託危岫，积翠绕连冈。\n叶疎犹漏影，花少未流芳。\n风来闻肃肃，雾罢见苍苍。\n此中饯行迈，不异上河梁。",
        "dynasty": "唐",
        "collection_info": null
    },
    {
        "uuid": "3a66852fedb215d5fc1355171b1e8cf7",
        "title": "侍宴莎册宫应制得情字",
        "author": "许敬宗",
        "content": "三星希曙景，万骑翊天行。\n葆羽翻风队，腾吹掩山楹。\n暖日晨光浅，飞烟旦彩轻。\n塞寒桃变色，冰断箭流声。\n渐奏长安道，神皐动睿情。",
        "dynasty": "唐",
        "collection_info": null
    },
    {
        "uuid": "67b6ac384a38594d872fd1ee006e8a84",
        "title": "奉和过旧宅应制",
        "author": "许敬宗",
        "content": "飞云临紫极，出震表青光。\n自尔家寰海，今兹返帝乡。\n情深感代国，乐甚讌谯方。\n白水浮佳气，黄星聚太常。\n岐凤鸣层阁，酆雀贺雕梁。\n桂山犹总翠，蘅薄尚流芳。\n攀鳞有遗皓，沐德抃称觞。",
        "dynasty": "唐",
        "collection_info": null
    },
    {
        "uuid": "03474e00cf834893616e6b27de2693a8",
        "title": "奉和宴中山应制",
        "author": "许敬宗",
        "content": "飞云旋碧海，解网宥青丘。\n养贤停八骏，观风驻五牛。\n张乐临尧野，扬麾历舜州。\n中山献仙酤，赵媛发清讴。\n塞门朱鴈入，郊薮紫麟游。\n一举氛霓静，千龄德化流。",
        "dynasty": "唐",
        "collection_info": null
    },
    {
        "uuid": "830cef85bbc620f3611f32c5224c1b2f",
        "title": "奉和圣制登三台言志应制",
        "author": "许敬宗",
        "content": "中天表云榭，载极耸昆楼。\n圣作规玄造，轩阿復聿修。\n高门符令节，形胜总神州。\n企翼抟禽萃，飞甍燕雀游。\n缀星罗百拱，缘汉转三休。\n旦云生玉舃，初月上银钩。\n妙管含秦凤，仙姿丽斗牛。\n形言防处逸，粹藻发嘉猷。\n荷生无以谢，尽瘁竟何酬。",
        "dynasty": "唐",
        "collection_info": null
    },
    {
        "uuid": "b0a6f93a258d37abb99173c4bc00a9e4",
        "title": "安德山池宴集",
        "author": "许敬宗",
        "content": "戚里欢娱地，园林瞩望新。\n山庭带芳杜，歌吹叶阳春。\n台榭疑巫峡，荷蕖似洛滨。\n风花萦少女，虹梁聚美人。\n宴游穷至乐，谈笑毕良辰。\n独叹高阳晚，归路不知津。",
        "dynasty": "唐",
        "collection_info": null
    },
    {
        "uuid": "53f61cbd0dc05ca92d75d5b481d6d085",
        "title": "奉和圣制送来济应制",
        "author": "许敬宗",
        "content": "万乘腾镳警岐路，百壶供帐饯离宫。\n御沟分水声难绝，广宴当歌曲易终。\n兴言共伤千里道，俯迹聊示五情同。\n良哉既深留帝念，沃化方有赞天聪。",
        "dynasty": "唐",
        "collection_info": null
    },
    {
        "uuid": "41d36e4b2a02b0a672a5e0cb69c6c321",
        "title": "七夕赋咏成篇",
        "author": "许敬宗",
        "content": "一年抱怨嗟长别，七夕含态始言归。\n飘飘罗袜光天步，灼灼新妆鉴月辉。\n情催巧笑开星靥，不惜呈露解云衣。\n所叹却随更漏尽，掩泣还弄昨宵机。",
        "dynasty": "唐",
        "collection_info": null
    },
    {
        "uuid": "aa84b84a365b4027d4928b39d273df4f",
        "title": "拟江令于长安归扬州九日赋",
        "author": "许敬宗",
        "content": "本逐征鸿去，还随落叶来。\n菊花应未满，请待诗人开。",
        "dynasty": "唐",
        "collection_info": null
    },
    {
        "uuid": "1d038402c33e08234e8dd1c0a51caef1",
        "title": "拟江令于长安归扬州九日赋",
        "author": "许敬宗",
        "content": "游人倦蓬转，乡思逐雁来。\n偏想临潭菊，芳蘂对谁开。",
        "dynasty": "唐",
        "collection_info": null
    },
    {
        "uuid": "1585b27461c96c89f91003636d1a969c",
        "title": "和边城秋气早",
        "author": "李义府",
        "content": "金微凝素节，玉律应清葭。\n边马秋声急，征鸿晓阵斜。\n关树凋凉叶，塞草落寒花。\n雾暗长川景，云昏大漠沙。\n溪深路难越，川平望超忽。\n极望断烟飘，遥落惊蓬没。\n霜结龙城吹，水照龟林月。\n日色夏犹冷，霜华春未歇。\n睿作高紫宸，分明映玄阙。",
        "dynasty": "唐",
        "collection_info": null
    },
    {
        "uuid": "283226ebb9f0010f4034b2439cc53918",
        "title": "招谕有怀赠同行人",
        "author": "李义府",
        "content": "远游冒艰阻，深入劳存谕。\n春去辞国门，秋还在边戍。\n轩车行未返，节序催难驻。\n陌上悲转蓬，园中想芳树。\n蜀山自纷纠，岷水恆奔注。\n临泛多苦怀，登攀寡欢趣。\n永夕飞淫雨，崇朝蒸毒雾。\n不求绥岭桃，宁美邛乡蒟。\n白狼行欲静，骢马何常驱。\n愿接轺斾尘，联翩东北骛。",
        "dynasty": "唐",
        "collection_info": null
    },
    {
        "uuid": "44a72c2488e2e5f1115b6ad8f56e5497",
        "title": "宣正殿芝草",
        "author": "李义府",
        "content": "明王敦孝感，宝殿秀灵芝。\n色带朝阳净，光涵雨露滋。\n且标宣德重，更引国恩施。\n圣祚今无限，微臣乐未移。",
        "dynasty": "唐",
        "collection_info": null
    },
    {
        "uuid": "7494295936eccb75dafd34ebfbd4e29c",
        "title": "咏鹦鹉",
        "author": "李义府",
        "content": "牵弋辞重海，触网去层峦。\n戢翼雕笼际，延思彩霞端。\n慕侣朝声切，离羣夜影寒。\n能言殊可贵，相助忆长安。",
        "dynasty": "唐",
        "collection_info": null
    },
    {
        "uuid": "33fe10399d8c0034d2e3c3328cb3d72c",
        "title": "在巂州遥敍封禅",
        "author": "李义府",
        "content": "天齐标巨镇，日观启崇朝。\n岧嶤临渤澥，隐嶙控河沂。\n眺迥分吴乘，凌高属汉祠。\n建岳诚为长，升功谅在兹。\n帝猷符广运，玄范畅文思。\n飞声总地络，腾化抚干维。\n瑞策开珍凤，祯图荐宝龟。\n创封超昔夏，修禅掩前姬。\n东后方肆觐，西都导六师。\n肃驾移星苑，扬罕驭风司。\n沸鼓喧平陆，凝跸静通逵。\n汶阳驰月羽，蒙阴警电麾。\n岩花飘曙辇，峰叶荡春旗。\n石闾环藻卫，金坛映黼帷。\n仙阶溢秘秬，灵检耀祥芝。\n张乐分韶濩，观礼纵华夷。\n佳气浮丹谷，荣光泛绿坻。\n三始贻遐贶，万岁受重釐。\n菲质陶恩奖，趋迹奉轩墀。\n触网沦幽裔，乘徼限明时。\n周南昔已叹，邛西今復悲。",
        "dynasty": "唐",
        "collection_info": null
    },
    {
        "uuid": "63bd97554156021a789c4a0afde09fa7",
        "title": "堂堂词二首 一",
        "author": "李义府",
        "content": "镂月成歌扇，裁云作舞衣。\n自怜迴雪影，好取洛川归。",
        "dynasty": "唐",
        "collection_info": null
    },
    {
        "uuid": "6b7734555572ee8ffc03f44339eb0cfc",
        "title": "堂堂词二首 二",
        "author": "李义府",
        "content": "懒整鸳鸯被，羞褰玳瑁床。\n春风别有意，密处也寻香。",
        "dynasty": "唐",
        "collection_info": null
    },
    {
        "uuid": "9333afd0713655dd3dd11169195432e9",
        "title": "咏乌",
        "author": "李义府",
        "content": "日裏扬朝彩，琴中伴夜啼。\n上林如许树，不借一枝栖。",
        "dynasty": "唐",
        "collection_info": null
    },
    {
        "uuid": "e025eb1af4e98d41c8f8bd239064ba17",
        "title": "从军行二首 二",
        "author": "虞世南",
        "content": "烽火发金微，连营出武威。\n孤城塞云起，绝阵虏尘飞。\n侠客吸龙劒，恶少缦胡衣。\n朝摩骨都垒，夜解谷蠡围。\n萧关远无极，蒲海广难依。\n沙磴离旌断，晴川候马归。\n交河梁已毕，燕山斾欲挥。\n方知万里相，侯服见光辉。",
        "dynasty": "唐",
        "collection_info": null
    },
    {
        "uuid": "46a426b4b6488ab3a20bf81a8a8b8406",
        "title": "拟饮马长城窟",
        "author": "虞世南",
        "content": "驰马渡河干，流深马渡难。\n前逢锦车使，都护在楼兰。\n轻骑犹衔勒，疑兵尚解鞍。\n温池下绝涧，栈道接危峦。\n拓地勋未赏，亡城律岂宽。\n有月关犹暗，经春陇尚寒。\n云昏无復影，冰合不闻湍。\n怀君不可遇，聊持报一飱。",
        "dynasty": "唐",
        "collection_info": null
    },
    {
        "uuid": "ed5b0ce7c9194c5d970449e69d689f02",
        "title": "出塞",
        "author": "虞世南",
        "content": "上将三略远，元戎九命尊。\n缅怀古人节，思酬明主恩。\n山西多勇气，塞北有游魂。\n扬桴上陇坂，勒骑下平原。\n誓将绝沙漠，悠然去玉门。\n轻赍不遑舍，惊策骛戎轩。\n凛凛边风急，萧萧征马烦。\n雪暗天山道，冰塞交河源。\n雾锋黯无色，霜旗冻不翻。\n耿介倚长劒，日落风尘昏。",
        "dynasty": "唐",
        "collection_info": null
    },
    {
        "uuid": "f0d66917062f3aaeda21652125924d5d",
        "title": "结客少年场行",
        "author": "虞世南",
        "content": "韩魏多奇节，倜傥遗声利。\n共矜然诺心，各负纵横志。\n结交一言重，相期千里至。\n绿沈明月弦，金络浮云辔。\n吹箫入吴市，击筑游燕肆。\n寻源博望侯，结客远相求。\n少年怀一顾，长驱背陇头。\n燄燄戈霜动，耿耿劒虹浮。\n天山冬夏雪，交河南北流。\n云起龙沙暗，木落鴈门秋。\n轻生殉知己，非是为身谋。",
        "dynasty": "唐",
        "collection_info": null
    },
    {
        "uuid": "83131abfc937db8b2677381202e5c02f",
        "title": "怨歌行",
        "author": "虞世南",
        "content": "紫殿秋风冷，雕甍落日沈。\n裁纨悽断曲，织素别离心。\n掖庭羞改画，长门不惜金。\n宠移恩稍薄，情疎恨转深。\n香销翠羽帐，弦断凤皇琴。\n镜前红粉歇，阶上绿苔侵。\n谁言掩歌扇，翻作白头吟。",
        "dynasty": "唐",
        "collection_info": null
    },
    {
        "uuid": "6d437018091e2443e71992cc7084c00b",
        "title": "门有车马客",
        "author": "虞世南",
        "content": "陈遵重交结，田蚡擅豪华。\n曲台临上路，高轩抵狭斜。\n赭汗千金马，绣轴五香车。\n白鹤随飞盖，朱鹭入鸣笳。\n夏莲开劒水，春桃发绶花。\n高谈辩飞兔，摛藻握灵蛇。\n逢恩出毛羽，失路委泥沙。\n暧暧风烟晚，路长归骑远。\n日斜青琐第，尘飞金谷苑。\n危弦促柱奏巴渝，遗簪堕珥解罗襦。\n如何守直道，翻使谷名愚。",
        "dynasty": "唐",
        "collection_info": null
    },
    {
        "uuid": "d8c6a14f6599089b5a284fe54969e02b",
        "title": "飞来双白鹤",
        "author": "虞世南",
        "content": "飞来双白鹤，奋翼远凌烟。\n俱栖集紫盖，一举背青田。\n扬影过伊洛，流声入管弦。\n鸣羣倒景外，刷羽阆风前。\n暎海疑浮雪，拂涧泻飞泉。\n燕雀宁知去，蜉蝣不识还。\n何言别俦侣，从此间山川。\n顾步已相失，裴回各自怜。\n危心犹警露，哀响讵闻天。\n无因振六翮，轻举復随仙。",
        "dynasty": "唐",
        "collection_info": null
    },
    {
        "uuid": "5ff1a4cd05b90fc693b1463da8f8444b",
        "title": "奉和幽山雨后应令",
        "author": "虞世南",
        "content": "肃城邻上苑，黄山迩桂宫。\n雨歇连峰翠，烟开竟野通。\n排虚翔戏鸟，跨水落长虹。\n日下林全暗，云收岭半空。\n山泉鸣石涧，地籁响岩风。",
        "dynasty": "唐",
        "collection_info": null
    },
    {
        "uuid": "ea8c9909621f499c668779a2cd63c50f",
        "title": "赋得吴都",
        "author": "虞世南",
        "content": "画野通淮泗，星躔应斗牛。\n玉牒宏图表，黄旗美气浮。\n三分开霸业，万里宅神州。\n高台临茂苑，飞阁跨澄流。\n江涛如素盖，海气似朱楼。\n吴趋自有乐，还似镜中游。",
        "dynasty": "唐",
        "collection_info": null
    },
    {
        "uuid": "68db95f4e0c3e1a2747f661f26b6de3e",
        "title": "赋得慎罚",
        "author": "虞世南",
        "content": "帝图光往册，上德表鸿名。\n道冠二仪始，风高三代英。\n乐和知化洽，讼息表刑清。\n罚轻犹在念，忽喜尚留情。\n明慎全无枉，哀矜在好生。\n五疵过亦察，二辟理弥精。\n幪巾示廉耻，嘉石务详平。\n每削繁苛性，常深恻隐诚。\n政宽思济猛，疑罪必从轻。\n于张惩不滥，陈郭宪无倾。\n刑措谅斯在，欢然仰颂声。",
        "dynasty": "唐",
        "collection_info": null
    },
    {
        "uuid": "b9b9c4321561362b8dcc99971baed41a",
        "title": "奉和咏日午",
        "author": "虞世南",
        "content": "高天净秋色，长汉转曦车。\n玉树阴初正，桐圭影未斜。\n翠盖飞圆彩，明镜发轻花。\n再中良表瑞，共仰璧晖赊。",
        "dynasty": "唐",
        "collection_info": null
    },
    {
        "uuid": "abb014c96a3611dcfc2dcd0bd9cef80e",
        "title": "发营逢雨应诏",
        "author": "虞世南",
        "content": "豫游欣胜地，皇泽乃先天。\n油云阴御道，膏雨润公田。\n陇麦霑逾翠，山花湿更然。\n稼穑良所重，方復悦丰年。",
        "dynasty": "唐",
        "collection_info": null
    },
    {
        "uuid": "19e2ca5cda0cbaf3c7c3c9dda47e28c0",
        "title": "赋得临池竹应制",
        "author": "虞世南",
        "content": "葱翠梢云质，垂彩暎清池。\n波泛含风影，流摇防露枝。\n龙鳞漾嶰谷，凤翅拂涟漪。\n欲识凌冬性，唯有岁寒知。",
        "dynasty": "唐",
        "collection_info": null
    },
    {
        "uuid": "a343d638c9557337aa08fa9a5c798f34",
        "title": "侍宴应诏赋韵得前字",
        "author": "虞世南",
        "content": "芬芳禁林晚，容与桂丹前。\n横空一鸟度，照水百花然。\n绿野明斜日，青山澹晚烟。\n滥陪终宴赏，握管类窥天。",
        "dynasty": "唐",
        "collection_info": null
    },
    {
        "uuid": "ae96d728b39a2b6bff88d33ebbab53bf",
        "title": "侍宴归鴈堂",
        "author": "虞世南",
        "content": "歌堂面渌水，舞馆接金塘。\n竹开霜后翠，梅动雪前香。\n凫归初命侣，鴈起欲分行。\n刷羽同栖集，怀恩愧稻粱。",
        "dynasty": "唐",
        "collection_info": null
    },
    {
        "uuid": "f08b1fca3f62cf0ebecea7ece20bc3f4",
        "title": "凌晨早朝",
        "author": "虞世南",
        "content": "万瓦宵光曙，重檐夕雾收。\n玉花停夜烛，金壶送晓筹。\n日晖青琐殿，霞生结绮楼。\n重门应启路，通籍引王侯。",
        "dynasty": "唐",
        "collection_info": null
    },
    {
        "uuid": "a8d75d4dc44627a680fd69daba4f7cf3",
        "title": "奉和咏风应魏王教",
        "author": "虞世南",
        "content": "逐舞飘轻袖，传歌共绕梁。\n动枝生乱影，吹花送远香。",
        "dynasty": "唐",
        "collection_info": null
    },
    {
        "uuid": "3069477bc43553066c910a7e1b50d15a",
        "title": "初晴应教",
        "author": "虞世南",
        "content": "初日明燕馆，新溜满梁池。\n归云半入岭，残滴尚悬枝。",
        "dynasty": "唐",
        "collection_info": null
    },
    {
        "uuid": "8007121522c4eabba02e9559474e8a96",
        "title": "春夜",
        "author": "虞世南",
        "content": "春苑月裴回，竹堂侵夜开。\n惊鸟排林度，风花隔水来。",
        "dynasty": "唐",
        "collection_info": null
    },
    {
        "uuid": "8efb786c46596254a22c0be77f883dbe",
        "title": "咏舞",
        "author": "虞世南",
        "content": "繁弦奏渌水，长袖转回鸾。\n一双俱应节，还似镜中看。",
        "dynasty": "唐",
        "collection_info": null
    },
    {
        "uuid": "80373a8f5c61e6157f4095119a23ed0d",
        "title": "咏萤",
        "author": "虞世南",
        "content": "的历流光小，飘飖弱翅轻。\n恐畏无人识，独自暗中明。",
        "dynasty": "唐",
        "collection_info": null
    },
    {
        "uuid": "3d2fa4762e27a7da1bb3f515324e9206",
        "title": "蝉",
        "author": "虞世南",
        "content": "垂緌饮清露，流响出疎桐。\n居高声自远，非是藉秋风。",
        "dynasty": "唐",
        "collection_info": null
    },
    {
        "uuid": "9a20b96f9888202cd8fa9f5dc15608ac",
        "title": "秋鴈",
        "author": "虞世南",
        "content": "日暮霜风急，羽翮转难任。\n为有传书意，联翩入上林。",
        "dynasty": "唐",
        "collection_info": null
    },
    {
        "uuid": "d1d4c384ff756a3864f5590bdda79a8b",
        "title": "奉和月夜观星应令",
        "author": "虞世南",
        "content": "早秋炎景暮，初弦月彩新。\n清风涤暑气，零露净嚣尘。\n薄雾销轻縠，鲜云卷夕鳞。\n休光灼前曜，瑞彩接重轮。\n缘情摛圣藻，并作命徐陈。\n宿草诚渝滥，吹嘘偶搢绅。\n天文岂易述，徒知仰北辰。",
        "dynasty": "唐",
        "collection_info": null
    },
    {
        "uuid": "03467c816b1516fad5ac7c4b584c1b85",
        "title": "和銮舆顿戏下",
        "author": "虞世南",
        "content": "重轮依紫极，前耀奉丹霄。\n天经恋宸扆，帝命扈仙镳。\n乘[星]开鹤禁，带月下虹桥。\n银书含晓色，金辂转晨飙。\n雾澈轩营近，尘暗苑城遥。\n莲花分秀蕚，竹箭下惊潮。\n抚己惭龙干，承恩集凤条。\n瑶山盛风乐，抽简荐徒谣。",
        "dynasty": "唐",
        "collection_info": null
    },
    {
        "uuid": "e9aee3d9b4e4bf143d68f18157bf0d6f",
        "title": "奉和至寿春应令",
        "author": "虞世南",
        "content": "瑶山盛风乐，南巡务逸游。\n如何事巡抚，民瘼谅斯求。\n文鹤扬轻盖，苍龙饰桂舟。\n泛沫萦沙屿，寒澌拥急流。\n路指八仙馆，途经百尺楼。\n眷言昔游践，回驾且淹留。\n后车喧凤吹，前旌暎綵旒。\n龙骖驻六马，飞阁上三休。\n调谐金石奏，欢洽羽觞浮。\n天文徒可仰，何以厕琳球。",
        "dynasty": "唐",
        "collection_info": null
    },
    {
        "uuid": "91ec6b6b9ea125009097e86e0e5b7cad",
        "title": "奉和幸江都应诏",
        "author": "虞世南",
        "content": "南国行周化，稽山秘夏图。\n百王岂殊轨，千载协前谟。\n肆觐遵时豫，顺动悦来苏。\n安流进玉轴，戒道翼金吾。\n龙旗焕辰象，凤吹溢川涂。\n封唐昔敷锡，分陕被荆吴。\n沐道咸知让，慕义久成都。\n冬律初飞管，阳鸟正衔芦。\n严飙肃林薄，暧景澹江湖。\n鸿私浃幽远，厚泽润凋枯。\n虞琴起歌咏，汉筑动巴歈。\n多幸霑行苇，无庸类散樗。",
        "dynasty": "唐",
        "collection_info": null
    },
    {
        "uuid": "760a19f525618966c0b6c0db7e6b2c6d",
        "title": "奉和献岁讌宫臣",
        "author": "虞世南",
        "content": "履端初起节，长苑命高筵。\n肆夏喧金奏，重润响朱弦。\n春光催柳色，日彩泛槐烟。\n微臣同滥吹，谬得仰钧天。",
        "dynasty": "唐",
        "collection_info": null
    },
    {
        "uuid": "ee892c403096eef9f9ec12c3c1b5f688",
        "title": "奉和出颍至淮应令",
        "author": "虞世南",
        "content": "良晨喜利涉，解缆入淮浔。\n寒流泛鹢首，霜吹响哀吟。\n潜鳞波裏跃，水鸟浪前沈。\n邗沟非復远，怅望悦宸襟。",
        "dynasty": "唐",
        "collection_info": null
    },
    {
        "uuid": "879369828239d793b48448eebc76f093",
        "title": "应诏嘲司花女",
        "author": "虞世南",
        "content": "学画鸦黄半未成，垂肩軃亸袖太憨生。\n缘憨却得君王惜，长把花枝傍辇行。",
        "dynasty": "唐",
        "collection_info": null
    },
    {
        "uuid": "d50681c0186a6ae401edbd124572e02c",
        "title": "古意六首 一",
        "author": "王绩",
        "content": "幽人在何所？紫岩有仙躅。\n月下横宝琴，此外将安欲。\n材抽峄山榦，徽点昆丘玉。\n漆抱蛟龙唇，丝缠凤凰足。\n前弹广陵罢，后以明光续。\n百金买一声，千金传一曲。\n世无钟子期，谁知心所属。",
        "dynasty": "唐",
        "collection_info": null
    },
    {
        "uuid": "1043791f73bc677008a2f2db426ac42c",
        "title": "古意六首 二",
        "author": "王绩",
        "content": "竹生大夏溪，苍苍富奇质。\n绿叶吟风劲，翠茎犯霄密。\n霜霰封其柯，鹓鸾食其实。\n宁知轩辕后，更有伶伦出。\n刀斧俄见寻，根株坐相失。\n裁为十二管，吹作雄雌律。\n有用虽自伤，无心復招疾。\n不如山上草，离离保终吉。",
        "dynasty": "唐",
        "collection_info": null
    },
    {
        "uuid": "a6c03f8f5d09417f7190f301925e71a0",
        "title": "古意六首 三",
        "author": "王绩",
        "content": "宝龟尺二寸，由来宅深水。\n浮游五湖内，宛转三江裏。\n何不深復深，轻然至溱洧。\n溱洧源流狭，春秋不濡轨。\n渔人递往还，网罟相萦藟。\n一朝失运会，刳肠血流死。\n丰骨输庙堂，鲜腴籍笾簋。\n弃置谁怨尤，自我招此否。\n余灵寄明卜，復来钦所履。",
        "dynasty": "唐",
        "collection_info": null
    },
    {
        "uuid": "188d7337a2a44a74d8d9e480481864df",
        "title": "古意六首 四",
        "author": "王绩",
        "content": "松生北岩下，由来人径绝。\n布叶捎云烟，插根拥岩穴。\n自言生得地，独负凌云洁。\n何时畏斤斧，几度经霜雪。\n风惊西北枝，雹陨东南节。\n不知岁月久，稍觉枝榦折。\n藤萝上下碎，枝榦纵横裂。\n行当糜烂尽，坐共灰尘灭。\n宁关匠石顾，岂为王孙折。\n盛衰自有时，圣贤未尝屑。\n寄言悠悠者，无为嗟大耋。",
        "dynasty": "唐",
        "collection_info": null
    },
    {
        "uuid": "c6d61dfc6e31b13a36b2fa0e4da689d3",
        "title": "古意六首 五",
        "author": "王绩",
        "content": "桂树何苍苍，秋来花更芳。\n自言岁寒性，不知露与霜。\n幽人重其德，徙植临前堂。\n连拳八九树，偃蹇二三行。\n枝枝自相纠，叶叶还相当。\n去来双鸿鹄，栖息两鸳鸯。\n荣荫诚不厚，斤斧亦勿伤。\n赤心许君时，此意那可忘。",
        "dynasty": "唐",
        "collection_info": null
    },
    {
        "uuid": "ec2d5a8f1fd009c1229096e01fbaf48c",
        "title": "古意六首 六",
        "author": "王绩",
        "content": "彩凤欲将归，提罗出郊访。\n罗张大泽已，凤入重云扬。\n朝栖昆阆木，夕饮蓬壶涨。\n问凤那远飞，贤君坐相望。\n凤言荷深德，微禽安足尚。\n但使雏卵全，无令[矰]缴放。\n皇臣力牧举，帝乐箫韶畅。\n自有来巢时，明年阿阁上。",
        "dynasty": "唐",
        "collection_info": null
    },
    {
        "uuid": "224e16ce1c35d660e32613a67097a0f1",
        "title": "石竹咏",
        "author": "王绩",
        "content": "萋萋结绿枝，晔晔垂朱英。\n常恐零露降，不得全其生。\n叹息聊自思，此生岂我情。\n昔我未生时，谁者令我萌。\n弃置勿重陈，委化何足惊。",
        "dynasty": "唐",
        "collection_info": null
    },
    {
        "uuid": "9ec96a85b0cba9fcb756d4888414f37c",
        "title": "田家三首 一",
        "author": "王绩",
        "content": "阮籍生涯懒，嵇康意气疎。\n相逢一醉饱，独坐数行书。\n小池聊养鹤，闲田且牧猪。\n草生元亮径，花暗子云居。\n倚床看妇织，登壠课儿锄。\n迴头寻仙事，併是一空虚。",
        "dynasty": "唐",
        "collection_info": null
    },
    {
        "uuid": "4cb13f65e3999bfbff6c58c35f045874",
        "title": "田家三首 二",
        "author": "王绩",
        "content": "家住箕山下，门枕颍川滨。\n不知今有汉，唯言昔避秦。\n琴伴前庭月，酒劝后园春。\n自得中林士，何忝上皇人。",
        "dynasty": "唐",
        "collection_info": null
    },
    {
        "uuid": "46fcf5f63a72a56c208813a4ed93d335",
        "title": "田家三首 三",
        "author": "王绩",
        "content": "平生唯酒乐，作性不能无。\n朝朝访乡里，夜夜遣人酤。\n家贫留客久，不暇道精麤。\n抽帘持益炬，拔箦更燃炉。\n恆闻饮不足，何见有残壶。",
        "dynasty": "唐",
        "collection_info": null
    },
    {
        "uuid": "937721a04f22183634c65d228e24d9ae",
        "title": "赠李征君大寿",
        "author": "王绩",
        "content": "孔淳辞散骑，陆昶谢中郎。\n幅巾朝帝罢，杖策去官忙。\n附车还赵郡，乘船向武昌。\n九征书未已，十辟誉弥彰。\n副君迎绮季，天子送严光。\n灞陵幽径近，磻溪隐路长。\n编蓬还作室，绩草更为裳。\n会稽置樵处，兰陵卖药行。\n看书惟道德，开教止农桑。\n别有幽怀侣，由来高让王。\n前年辞厚币，今岁返寒乡。\n有书横石架，无毡坐土床。\n兰英犹足酿，竹实本无粮。\n涧松寒转直，山菊秋自香。\n管宁存祭礼，王霸重朝章。\n去去相随去，披裘骄盛唐。",
        "dynasty": "唐",
        "collection_info": null
    },
    {
        "uuid": "bad2347af0fe40f0b4e8cac9fe9abf4a",
        "title": "山中敍志",
        "author": "王绩",
        "content": "物外知何事，山中无所有。\n风鸣静夜琴，月照芳春酒。\n直置百年内，谁论千载后。\n张奉娉贤妻，老莱籍嘉偶。\n孟光傥未嫁，梁鸿正须妇。",
        "dynasty": "唐",
        "collection_info": null
    },
    {
        "uuid": "9c285eb332be15af1b58d83dc49b7fea",
        "title": "赠梁公",
        "author": "王绩",
        "content": "我欲图世乐，斯乐难可常。\n位大招讥嫌，禄极生祸殃。\n圣莫若周公，忠岂踰霍光。\n成王已兴诮，宣帝如负芒。\n范蠡何智哉，单舟戒轻装。\n疏广岂不怀，策杖还故乡。\n朱门虽足悦，赤族亦可伤。\n履霜成坚冰，知足胜不祥。\n我今穷家子，自言此见长。\n功成皆能退，在昔谁灭亡。",
        "dynasty": "唐",
        "collection_info": null
    },
    {
        "uuid": "6b6fe3f99715f5133085f77312587b9f",
        "title": "薛记室收过庄见寻率题古意以赠",
        "author": "王绩",
        "content": "伊昔逢丧乱，历数闰当余。\n豺狼塞衢路，桑梓成丘墟。\n余及尔皆亡，东西各异居。\n尔为背风鸟，我为涸辙鱼。\n逮承云雷后，欣逢天地初。\n东川聊下钓，南亩试挥锄。\n资税幸不及，伏腊常有储。\n散诞时须酒，萧条懒向书。\n朽木不可雕，短翮将焉摅。\n故人有深契，过我蓬高庐。\n曳裾出门迎，握手登前除。\n相看非旧颜，忽若形骸疎。\n追道宿昔事，切切心相于。\n忆我少年时，携手游东渠。\n梅李夹两岸，花枝何扶疏。\n同志亦不多，西庄有姚徐。\n尝爱陶渊明，酌醴焚枯鱼。\n尝学公孙弘，策杖牧羣猪。\n追念甫如昨，奄忽成空虚。\n人生讵能几，岁岁常不舒。\n赖有北山僧，教我以真如。\n使我视听遣，自觉尘累祛。\n何事须筌蹄，今已得兔鱼。\n旧游傥多暇，同此释纷拏。",
        "dynasty": "唐",
        "collection_info": null
    },
    {
        "uuid": "05dedc84efbd99185920ef2819bfd746",
        "title": "晚年敍志示翟处士",
        "author": "王绩",
        "content": "弱龄慕奇调，无事不兼修。\n望气登重阁，占星上小楼。\n明经思待诏，学剑觅封侯。\n弃繻频北上，怀刺几西游。\n中年逢丧乱，非復昔追求。\n失路青门隐，藏名白社游。\n风云私所爱，屠博暗为俦。\n解纷曾霸越，释难颇存周。\n晚岁聊长想，生涯太若浮。\n归来南亩上，更坐北溪头。\n古岸多盘石，春泉足细流。\n东隅诚已谢，西景惧难收。\n无谓退耕近，伏念已经秋。\n庚桑逢处跪，陶潜见人羞。\n三晨宁举火，五月镇披裘。\n自有居常乐，谁知身世忧。",
        "dynasty": "唐",
        "collection_info": null
    },
    {
        "uuid": "184a13af94bb391601171d51bf63bf87",
        "title": "春日",
        "author": "王绩",
        "content": "前旦出园游，林华都未有。\n今朝下堂来，池冰开已久。\n雪被南轩梅，风催北庭柳。\n遥呼竈前妾，却报机中妇。\n年光恰恰来，满瓮营春酒。",
        "dynasty": "唐",
        "collection_info": null
    },
    {
        "uuid": "487c607f08da9d52cd3d5e3c3dec12dd",
        "title": "采药",
        "author": "王绩",
        "content": "野情贪药饵，郊居倦蓬荜。\n青龙护道符，白犬游仙术。\n腰鎌戊己月，负锸庚辛日。\n时时断嶂遮，往往孤峰出。\n行披葛仙经，坐检神农帙。\n龟蛇采二苓，赤白寻双朮。\n地冻根难尽，藂枯苗易失。\n从容肉作名，薯蓣高成质。\n家丰松叶酒，器贮参花蜜。\n且復归去来，刀圭辅衰疾。",
        "dynasty": "唐",
        "collection_info": null
    },
    {
        "uuid": "3e30e1e004d1cc66e36c2b47172175d0",
        "title": "在京思故园见乡人问",
        "author": "王绩",
        "content": "旅泊多年岁，老去不知迴。\n忽逢门前客，道发故乡来。\n敛眉俱握手，破涕共衔杯。\n殷勤访朋旧，屈曲问童孩。\n衰宗多弟侄，若箇赏池台。\n旧园今在否，新树也应栽。\n柳行疎密布，茅斋宽窄裁。\n经移何处竹？别种几株梅。\n渠当无绝水，石计总生苔。\n院果谁先熟，林花那后开。\n羇心祗欲问，为报不须猜。\n行当驱下泽，去剪故园莱。",
        "dynasty": "唐",
        "collection_info": null
    },
    {
        "uuid": "5e0bc93e27585c70aae3ffb08cff09ae",
        "title": "春桂问荅二首 一",
        "author": "王绩",
        "content": "问春桂：桃李正芬华，年光随处满，何事独无花。",
        "dynasty": "唐",
        "collection_info": null
    },
    {
        "uuid": "3038834128ad86b9fc8ffcf4c08f6975",
        "title": "春桂问荅二首 二",
        "author": "王绩",
        "content": "春桂荅：春华讵能久，风霜摇落时，独秀君知不。",
        "dynasty": "唐",
        "collection_info": null
    },
    {
        "uuid": "8b1fb6a8bdc6d51a7eb0e9d2223fcf0f",
        "title": "北山",
        "author": "王绩",
        "content": "旧知山裏绝氛埃，登高日暮心悠哉。\n子平一去何时返？仲叔长游遂不来。\n幽兰独夜清琴曲，桂树凌云浊酒杯。\n槁项同枯木，丹心等死灰。",
        "dynasty": "唐",
        "collection_info": null
    },
    {
        "uuid": "fdea4daf17df5e77b3a713964754d6bc",
        "title": "野望",
        "author": "王绩",
        "content": "东皐薄暮望，徙倚欲何依。\n树树皆秋色，山山唯落晖。\n牧人驱犊返，猎马带禽归。\n相顾无相识，长歌怀采薇。",
        "dynasty": "唐",
        "collection_info": null
    },
    {
        "uuid": "4b501b013e5d057a7bf87bc57198bedf",
        "title": "赠程处士",
        "author": "王绩",
        "content": "百年长扰扰，万事悉悠悠。\n日光随意落，河水任情流。\n礼乐囚姬旦，诗书缚孔丘。\n不如高枕枕，时取醉消愁。",
        "dynasty": "唐",
        "collection_info": null
    },
    {
        "uuid": "4388a3f4bdeac6e9e4457973400d8f85",
        "title": "九月九日赠崔使君善为",
        "author": "王绩",
        "content": "野人迷节候，端坐隔尘埃。\n忽见黄花吐，方知素节回。\n映岩千段发，临浦万株开。\n香气徒盈把，无人送酒来。",
        "dynasty": "唐",
        "collection_info": null
    },
    {
        "uuid": "a7b901d9d937c3c42b96b3eae93c635d",
        "title": "独坐",
        "author": "王绩",
        "content": "问君樽酒外，独坐更何须。\n有客谈名理，无人索地租。\n三男婚令族，五女嫁贤夫。\n百年随分了，未羡陟方壶。",
        "dynasty": "唐",
        "collection_info": null
    },
    {
        "uuid": "e2d60ed617611c23b30a38446a45a986",
        "title": "游仙四首 一",
        "author": "王绩",
        "content": "暂出东陂路，过访北岩前。\n蔡经新学道，王烈旧成仙。\n驾鹤来无日，乘龙去几年。\n三山银作地，八洞玉为天。\n金精飞欲尽，石髓溜应坚。\n自悲生世促，无暇待桑田。",
        "dynasty": "唐",
        "collection_info": null
    },
    {
        "uuid": "2ac9408884546614c683e7e325989e8b",
        "title": "游仙四首 二",
        "author": "王绩",
        "content": "上月芝兰径，中岩紫翠房。\n金壶新练乳，玉釜始煎香。\n六局黄公术，三门赤帝方。\n吹沙聊作鸟，动石试为羊。\n缑氏还程促，瀛洲会日长。\n谁知北岩下，延首咏霓裳。",
        "dynasty": "唐",
        "collection_info": null
    },
    {
        "uuid": "acaafc6667396d4fcdb85ab9bc77e29c",
        "title": "游仙四首 三",
        "author": "王绩",
        "content": "结衣寻野路，负杖入山门。\n道士言无宅，仙人更有村。\n斜溪横桂渚，小径入桃源。\n玉床尘稍冷，金炉火尚温。\n心疑游北极，望似陟西昆。\n逆愁归旧里，萧条访子孙。",
        "dynasty": "唐",
        "collection_info": null
    },
    {
        "uuid": "f3c6b46d4889f9a4ec533c38dd1e8020",
        "title": "游仙四首 四",
        "author": "王绩",
        "content": "真经知那是，仙骨定何为。\n许迈心长切，嵇康命似奇。\n桑疎金阙迥，苔重石梁危。\n照水然犀角，游山费虎皮。\n鸭桃闻已种，龙竹未经骑。\n为向天仙道，栖遑君讵知。",
        "dynasty": "唐",
        "collection_info": null
    },
    {
        "uuid": "82626b9437955162d5418827c5063579",
        "title": "策杖寻隐士",
        "author": "王绩",
        "content": "策杖寻隐士，行行路渐赊。\n石梁横涧断，土室映山斜。\n孝然纵有舍，威辇遂无家。\n置酒烧枯叶，披书坐落花。\n新垂滋水钓，旧结茂陵罝。\n岁岁长如此，方知轻世华。",
        "dynasty": "唐",
        "collection_info": null
    },
    {
        "uuid": "6d9aff87d2c50f663cc8f6f821985fdf",
        "title": "赠学仙者",
        "author": "王绩",
        "content": "采药层城远，寻师海路赊。\n玉壶横日月，金阙断烟霞。\n仙人何处在？道士未还家。\n谁知彭泽意，更觅步兵那。\n春酿煎松叶，秋杯浸菊花。\n相逢宁可醉，定不学丹砂。",
        "dynasty": "唐",
        "collection_info": null
    },
    {
        "uuid": "119003b59b1be4ebc85071b2880cc9bf",
        "title": "黄颊山",
        "author": "王绩",
        "content": "别有青溪道，斜亘碧岩隈。\n崩榛横古蔓，荒石拥寒苔。\n野心长寂寞，山径本幽迴。\n步步攀藤上，朝朝负药来。\n几看松叶秀，频值菊花开。\n无人堪作伴，岁晚独悠哉。",
        "dynasty": "唐",
        "collection_info": null
    },
    {
        "uuid": "eca6f6ce18d64cf2c9f895fa2db53e60",
        "title": "建德破后入长安咏秋蓬示辛学士",
        "author": "王绩",
        "content": "遇坎聊知止，逢风或未归。\n孤根何处断？轻叶强能飞。",
        "dynasty": "唐",
        "collection_info": null
    },
    {
        "uuid": "9b2faa10fbc1a0296f2d9b5c269406e6",
        "title": "过酒家五首 一",
        "author": "王绩",
        "content": "洛阳无大宅，长安乏主人。\n黄金销未尽，祗为酒家贫。",
        "dynasty": "唐",
        "collection_info": null
    },
    {
        "uuid": "05171534d8eea00e372c52257fd60915",
        "title": "过酒家五首 二",
        "author": "王绩",
        "content": "此日长昏饮，非关养性灵。\n眼看人尽醉，何忍独为醒。",
        "dynasty": "唐",
        "collection_info": null
    },
    {
        "uuid": "a2cb7bbd5bc54dbb8136aa361265bed7",
        "title": "过酒家五首 三",
        "author": "王绩",
        "content": "竹叶连糟翠，蒲萄带曲红。\n相逢不令尽，别后为谁空。",
        "dynasty": "唐",
        "collection_info": null
    },
    {
        "uuid": "880d7fcf5ae25b4c27fb175eda0163ff",
        "title": "过酒家五首 四",
        "author": "王绩",
        "content": "对酒但知饮，逢人莫强牵。\n倚鑪便得睡，横瓮足堪眠。",
        "dynasty": "唐",
        "collection_info": null
    },
    {
        "uuid": "11aca0b2e9ef60ff77d4795f7a47d506",
        "title": "过酒家五首 五",
        "author": "王绩",
        "content": "有客须教饮，无钱可别沽。\n来时长道贳，惭媿酒家胡。",
        "dynasty": "唐",
        "collection_info": null
    },
    {
        "uuid": "61eeea74902ae2288a4c3b4fcd1a8d62",
        "title": "夜还东溪",
        "author": "王绩",
        "content": "石苔应可践，丛枝幸易攀。\n青溪归路直，乘月夜歌还。",
        "dynasty": "唐",
        "collection_info": null
    },
    {
        "uuid": "fc38c4e371d5fef8bfad89a6e98c564d",
        "title": "山中别李处士",
        "author": "王绩",
        "content": "为向东溪道，人来路渐赊。\n山中春酒熟，何处得停家。",
        "dynasty": "唐",
        "collection_info": null
    },
    {
        "uuid": "0081ed09d12135c1c9f3cc22568a3fa6",
        "title": "初春",
        "author": "王绩",
        "content": "春来日渐长，醉客喜年光。\n稍觉池亭好，偏宜酒瓮香。",
        "dynasty": "唐",
        "collection_info": null
    },
    {
        "uuid": "312d374b980987370e8ea8ccde98da91",
        "title": "醉后",
        "author": "王绩",
        "content": "阮籍醒时少，陶潜醉日多。\n百年何足度，乘兴且长歌。",
        "dynasty": "唐",
        "collection_info": null
    },
    {
        "uuid": "5f7d6fc5f8ea116e6d0320bba0f516d2",
        "title": "题酒店壁",
        "author": "王绩",
        "content": "昨夜缾始尽，今朝瓮即开。\n梦中占梦罢，还向酒家来。",
        "dynasty": "唐",
        "collection_info": null
    },
    {
        "uuid": "a57c6f4dbfd99136d2a12a7b41e5fc28",
        "title": "戏题卜铺壁",
        "author": "王绩",
        "content": "旦逐刘伶去，宵随毕卓眠。\n不应长卖卜，须得杖头钱。",
        "dynasty": "唐",
        "collection_info": null
    },
    {
        "uuid": "a0e030dd9470c1a2899036a40ee193d5",
        "title": "尝春酒",
        "author": "王绩",
        "content": "野觞浮郑酌，山酒漉陶巾。\n但令千日醉，何惜两三春。",
        "dynasty": "唐",
        "collection_info": null
    },
    {
        "uuid": "41c38da525fd7da0db7746677f3a2a60",
        "title": "独酌",
        "author": "王绩",
        "content": "浮生知几日，无状逐空名。\n不知多酿酒，时向竹林倾。",
        "dynasty": "唐",
        "collection_info": null
    },
    {
        "uuid": "72fc7ba2e22cbf7e8620fb9a7864b7e0",
        "title": "秋夜喜遇王处士",
        "author": "王绩",
        "content": "北场芸藿罢，东皐刈黍归。\n相逢秋月满，更值夜萤飞。",
        "dynasty": "唐",
        "collection_info": null
    },
    {
        "uuid": "0d4cc21e27017f1316bdfa6e93cc1c12",
        "title": "山夜调琴",
        "author": "王绩",
        "content": "促轸乘明月，抽弦对白云。\n从来山水韵，不使俗人闻。",
        "dynasty": "唐",
        "collection_info": null
    },
    {
        "uuid": "10740b2ddcb4bc55232f86983133b086",
        "title": "看酿酒",
        "author": "王绩",
        "content": "六月调神曲，正朝汲美泉。\n从来作春酒，未省不经年。",
        "dynasty": "唐",
        "collection_info": null
    },
    {
        "uuid": "83b4479c4e7f5361a517078287451c2f",
        "title": "食后",
        "author": "王绩",
        "content": "田家无所有，晚食遂为常。\n菜剪三秋绿，飧炊百日黄。\n胡麻山麨样，楚豆野麋方。\n始暴松皮脯，新添杜若浆。\n葛花消酒毒，萸蔕发羹香。\n鼓腹聊乘兴，宁知逢世昌。",
        "dynasty": "唐",
        "collection_info": null
    },
    {
        "uuid": "1f2c457d8219d191105da152bd2fca49",
        "title": "过汉故城",
        "author": "王绩",
        "content": "大汉昔未定，强秦犹擅场。\n中原逐鹿罢，高祖郁龙骧。\n经始谋帝坐，兹焉壮未央。\n规模穷栋宇，表裏浚城隍。\n羣后崇长乐，中朝增建章。\n钩陈被兰锜，乐府奏芝房。\n翡翠明珠帐，鸳鸯白玉堂。\n清晨宝鼎食，闲夜郁金香。\n天马来东道，佳人倾北方。\n何其赫隆盛，自谓保灵长。\n历数有时尽，哀平嗟不昌。\n冰坚成巨猾，火德遂颓纲。\n奥位匪虚校，贪天竟速亡。\n魂神吁社稷，豺虎鬬岩廊。\n金狄移灞岸，铜盘向洛阳。\n君王无处所，年代几荒凉。\n宫阙谁家域，蓁芜罥我裳。\n井田唯有草，海水变为桑。\n在昔高门内，于今岐路傍。\n余基不可识，古墓列成行。\n狐兔惊魍魉，鸱鸮吓獝狂。\n空城寒日晚，平野暮云黄。\n烈烈焚青棘，萧萧吹白杨。\n千秋幷万岁，空使咏歌伤。",
        "dynasty": "唐",
        "collection_info": null
    },
    {
        "uuid": "be39b35d8899e93f81c685b07181709e",
        "title": "益州城西张超亭观妓",
        "author": "王绩",
        "content": "落日明歌席，行云逐舞人。\n江南飞暮雨，梁上下轻尘。\n冶服看疑画，粧台望似春。\n高车勿遽返，长袖欲相亲。",
        "dynasty": "唐",
        "collection_info": null
    },
    {
        "uuid": "80021cf66048902ad1369ba3e80c31d4",
        "title": "咏妓",
        "author": "王绩",
        "content": "妖姬饰靓妆，窈窕出兰房。\n日照当轩影，风吹满路香。\n早时歌扇薄，今日舞衫长。\n不应令曲误，持此试周郎。",
        "dynasty": "唐",
        "collection_info": null
    },
    {
        "uuid": "63f7d804da0a9d825aacb39806c81002",
        "title": "辛司法宅观妓",
        "author": "王绩",
        "content": "南国佳人至，北堂罗荐开。\n长裙随凤管，促柱送鸾杯。\n云光身后荡，雪态掌中回。\n到愁金谷晚，不怪玉山颓。",
        "dynasty": "唐",
        "collection_info": null
    },
    {
        "uuid": "45e9a6c46f6db66af57dea4c04ef913c",
        "title": "咏巫山",
        "author": "王绩",
        "content": "电影江前落，雷声峡外长。\n霁云无处所，台馆晓苍苍。",
        "dynasty": "唐",
        "collection_info": null
    },
    {
        "uuid": "61da890aa0d589285152595605610df5",
        "title": "咏怀",
        "author": "王绩",
        "content": "故乡行云是，虚室坐间同。\n日落西山暮，方知天下空。",
        "dynasty": "唐",
        "collection_info": null
    },
    {
        "uuid": "41e128c62e191fb22e65324d8862f20d",
        "title": "句",
        "author": "王绩",
        "content": "琴曲唯留古，书多半是经。\n横裁桑节杖，直剪竹皮巾。\n鹤警琴亭夜，莺啼酒瓮春。\n颜回唯乐道，原宪岂伤贫。\n寄身千载下，聊游万物初。\n欲令无作有，翻觉实成虚。\n双关防易断，隻眼畏难全。\n鱼鳞张九拒，鹤翅拥三边。",
        "dynasty": "唐",
        "collection_info": null
    },
    {
        "uuid": "246ab1fb64a4a75027ae07244ef7d5c0",
        "title": "咏舞",
        "author": "萧德言",
        "content": "低身锵玉佩，举袖拂罗衣。\n对檐疑燕起，映雪似花飞。",
        "dynasty": "唐",
        "collection_info": null
    },
    {
        "uuid": "2498f8714c01c18d8894c7dc2d697ecd",
        "title": "过严君平古井",
        "author": "郑世翼",
        "content": "严平本高尚，远蹈古人风。\n卖卜成都市，流名大汉中。\n旧井改人世，寒泉久不通。\n多年既罢汲，无禽乃遂空。\n如何属秋气，唯见落双桐。",
        "dynasty": "唐",
        "collection_info": null
    },
    {
        "uuid": "aa034ba0b4940507c524d255f7922683",
        "title": "登北邙还望京洛",
        "author": "郑世翼",
        "content": "步登北邙坂，踟蹰聊写望。\n宛洛盛皇居，规模穷大壮。\n三河分设险，两崤资巨防。\n飞观紫烟中，层台碧云上。\n青槐夹驰道，迢迢修且旷。\n左右多第宅，参差居将相。\n清晨谒帝返，车马相追访。\n胥徒各异流，文物纷殊状。\n嚣尘暗天起，箫管从风扬。\n伊余孤且直，生平独沦丧。\n山幽有桂丛，何为坐惆怅。",
        "dynasty": "唐",
        "collection_info": null
    },
    {
        "uuid": "475200efaade66c74735f20dadd3fd84",
        "title": "巫山高",
        "author": "郑世翼",
        "content": "巫山凌太清，岧嶤类削成。\n霏霏暮雨合，霭霭朝云生。\n危峯入鸟道，深谷写猨声。\n别有幽栖客，淹留攀桂情。",
        "dynasty": "唐",
        "collection_info": null
    },
    {
        "uuid": "e4bbdcf73068c44b43a2efe0a01ac07b",
        "title": "看新婚",
        "author": "郑世翼",
        "content": "初筓梦桃李，新妆应摽梅。\n疑逐朝云去，翻随暮雨来。\n杂佩含风响，丛花隔扇开。\n姮娥对此夕，何用久裴回。",
        "dynasty": "唐",
        "collection_info": null
    },
    {
        "uuid": "7edf04c974bb7ba4ff4c34985e836dbc",
        "title": "见佳人负钱出路",
        "author": "郑世翼",
        "content": "独负千金价，应从买笑来。\n秖持难发口，经为几人开。",
        "dynasty": "唐",
        "collection_info": null
    },
    {
        "uuid": "be4aa8f15653d1e570401181fdd83da9",
        "title": "送金竟陵入蜀",
        "author": "崔信明",
        "content": "金门去蜀道，玉垒望长安。\n岂言千里远，方寻九折难。\n西上君飞葢，东归我挂冠。\n猨声出峡断，月彩落江寒。\n从今与君别，花月几新残。",
        "dynasty": "唐",
        "collection_info": null
    },
    {
        "uuid": "836f7efa803c98e71c85970e6fa52542",
        "title": "句",
        "author": "崔信明",
        "content": "枫落吴江冷。",
        "dynasty": "唐",
        "collection_info": null
    },
    {
        "uuid": "8522c527c1169fb45babdecbb0a9db2a",
        "title": "侍宴咏石榴",
        "author": "孔绍安",
        "content": "可惜庭中树，移根逐汉臣。\n只为来时晚，花开不及春。",
        "dynasty": "唐",
        "collection_info": null
    },
    {
        "uuid": "c61b1f9a5c3ff357e8f79d3eec6a53c6",
        "title": "咏夭桃",
        "author": "孔绍安",
        "content": "结叶还临影，飞香欲徧空。\n不意余花落，翻沈露井中。",
        "dynasty": "唐",
        "collection_info": null
    },
    {
        "uuid": "62c8ddd6754c956b22de60bacdae42b6",
        "title": "赠蔡君",
        "author": "孔绍安",
        "content": "畴昔同幽谷，伊尔迁乔木。\n赫奕盛青紫，讨论穷简牍。",
        "dynasty": "唐",
        "collection_info": null
    },
    {
        "uuid": "ebf1cae96769076d6715941cf9cd21e6",
        "title": "结客少年场行",
        "author": "孔绍安",
        "content": "结客佩吴钩，横行度陇头。\n鴈在弓前落，云从阵后浮。\n吴师惊燧象，燕将警奔牛。\n转蓬飞不息，冰河结未流。\n若使三边定，当封万户侯。",
        "dynasty": "唐",
        "collection_info": null
    },
    {
        "uuid": "69396e36b1303389a08459e991274b1d",
        "title": "伤顾学士",
        "author": "孔绍安",
        "content": "迢遰双崤道，超忽三川湄。\n此中俱失路，思君不可思。\n游人行变橘，逝者遽焚芝。\n忆昔江湖上，同咏子衿诗。\n何言陵谷徙，翻惊邻笛悲。\n陈根非席卉，穗帐异书帷。\n与善成空说，歼良信在兹。\n今日严夫子，哀命不哀时。",
        "dynasty": "唐",
        "collection_info": null
    },
    {
        "uuid": "cb34756bfe11de8794ae951991dc082d",
        "title": "别徐永元秀才",
        "author": "孔绍安",
        "content": "金汤既失险，玉石乃同焚。\n坠叶还相覆，落羽更为羣。\n岂谓三秋节，重伤千里分。\n远离弦易转，幽咽水难闻。\n欲识相思处，山川间白云。",
        "dynasty": "唐",
        "collection_info": null
    },
    {
        "uuid": "64fe7deb6747cc4a199fdb7f4b7e8e69",
        "title": "落叶",
        "author": "孔绍安",
        "content": "早秋惊落叶，飘零似客心。\n翻飞未肯下，犹言惜故林。",
        "dynasty": "唐",
        "collection_info": null
    },
    {
        "uuid": "a671c619862cf593211d18842bb4791d",
        "title": "踏歌词三首 二",
        "author": "谢偃",
        "content": "逶迤度香閤，顾步出兰闺。\n欲绕鸳鸯殿，先过桃李蹊。\n风带舒还卷，簪花举復低。\n欲问今宵乐，但听歌声齐。",
        "dynasty": "唐",
        "collection_info": null
    },
    {
        "uuid": "8960a63f9f1c7e9be4c0fb7bbb0ebe82",
        "title": "踏歌词三首 三",
        "author": "谢偃",
        "content": "夜久星沈没，更深月影斜。\n裙轻纔动佩，鬟薄不胜花。\n细风吹宝袂，轻露湿红纱。\n相看乐未已，兰灯照九华。",
        "dynasty": "唐",
        "collection_info": null
    },
    {
        "uuid": "af41126d7a843c0f1904be56e748a790",
        "title": "乐府新歌应教",
        "author": "谢偃",
        "content": "青楼绮阁已含春，凝妆艳粉復如神。\n细细轻裙全漏影，离离薄扇讵障尘。\n樽中酒色恆宜满，曲裏歌声不厌新。\n紫燕欲飞先遶栋，黄莺始咔即娇人。\n撩乱垂丝昏柳陌，参差浓叶暗桑津。\n上客莫畏斜光晚，自有西园明月轮。",
        "dynasty": "唐",
        "collection_info": null
    },
    {
        "uuid": "44c5d2fd6b5f4535bdf6de1169a88493",
        "title": "奉和出颖至淮应令",
        "author": "蔡允恭",
        "content": "久倦川涂曲，忽此望淮圻。\n波长泛淼淼，眺迥情依依。\n稍觉金乌转，渐见锦帆稀。\n欲知仁化洽，讴歌满路归。",
        "dynasty": "唐",
        "collection_info": null
    },
    {
        "uuid": "06a6ba3f911553ab30d94f7e6aa07f89",
        "title": "和卫尉寺柳",
        "author": "杜之松",
        "content": "汉将本屯营，辽河有戍城。\n大夫曾取姓，先生亦得名。\n高枝拂远鴈，疎影度遥星。\n不辞攀折苦，为入管弦声。",
        "dynasty": "唐",
        "collection_info": null
    },
    {
        "uuid": "4bc47e6f5f33ed396319a8b69ea2be22",
        "title": "荅王无功冬夜载酒乡馆",
        "author": "崔善为",
        "content": "颁条忝贵郡，悬榻久相望。\n处士同杨郑，邦君谢李疆。\n讵知方拥篲，逢子敬惟桑。\n明朝蓬户侧，会自谒任棠。",
        "dynasty": "唐",
        "collection_info": null
    },
    {
        "uuid": "59301a88604cfed137e64be44a8cd6de",
        "title": "荅王无功九日",
        "author": "崔善为",
        "content": "秋来菊花气，深山客重寻。\n露叶疑涵玉，风花似散金。\n摘来还泛酒，独坐即徐斟。\n王弘贪自醉，无復觅杨林。",
        "dynasty": "唐",
        "collection_info": null
    },
    {
        "uuid": "d27e2cb146733e086c01e30659043dcd",
        "title": "荅王无功问故园",
        "author": "朱仲晦",
        "content": "我从铜州来，见子上京客。\n问我故乡事，慰子羁旅色。\n子问我所知，我对子应识。\n朋游总强健，童稚各长成。\n华宗盛文史，连墙富池亭。\n独子园最古，旧林间新垧。\n柳行随堤势，茅斋看地形。\n竹从去年移，梅是今年荣。\n渠水经夏响，石苔终岁青。\n院果早晚熟，林花先后明。\n语罢相叹息，浩然起深情。\n归哉且五斗，饷子东皐耕。",
        "dynasty": "唐",
        "collection_info": null
    },
    {
        "uuid": "5fa3ef662ce34cea53fd55a8ecb011c6",
        "title": "从军行",
        "author": "王宏",
        "content": "儿生三日掌上珠，燕颔猨肱秾李肤。\n十五学劒北击胡，羌歌燕筑送城隅。\n城隅路接伊川驿，河阳渡头邯郸陌。\n可怜少年把手时，黄鸟双飞梨花白。\n秦王筑城三千里，西自临洮东辽水。\n山边迭迭黑云飞，海畔莓莓青草死。\n从来战鬬不求勋，杀身为君君不闻。\n凤皇楼上吹急管，落日裴回肠先断。",
        "dynasty": "唐",
        "collection_info": null
    },
    {
        "uuid": "1ed18cd3e74483c892f2a022093e6b9b",
        "title": "文德皇后挽歌",
        "author": "朱子奢",
        "content": "神京背紫陌，缟驷结行辀。\n北去横桥道，西分清渭流。\n寒光向垄没，霜气入松楸。\n今日泉台路，非是濯龙游。",
        "dynasty": "唐",
        "collection_info": null
    },
    {
        "uuid": "81bb9811b28972e633f9a5954224edd4",
        "title": "大酺乐",
        "author": "张文收",
        "content": "泪滴珠难尽，容残玉易销。\n倘随明月去，莫道梦魂遥。",
        "dynasty": "唐",
        "collection_info": null
    },
    {
        "uuid": "28b183f23b877a9aed6e1df73c486dac",
        "title": "与琳法师",
        "author": "毛明素",
        "content": "冶长倦缧绁，韩安叹死灰。\n始验山中木，方知贵不材。",
        "dynasty": "唐",
        "collection_info": null
    },
    {
        "uuid": "2e7847749cc34740e4b85c8abdb4c190",
        "title": "上之回",
        "author": "陈子良",
        "content": "承平重游乐，诏跸上之回。\n属车响流水，清笳转落梅。\n岭云盖道转，岩花映绶开。\n下辇便高宴，何如在瑶台。",
        "dynasty": "唐",
        "collection_info": null
    },
    {
        "uuid": "82cd228248ad95b520b409a65f01c92c",
        "title": "新成安乐宫",
        "author": "陈子良",
        "content": "春色照兰宫，秦女坐牕中。\n柳叶来眉上，桃花落脸红。\n拂尘开扇匣，卷帐却熏笼。\n衫薄偏憎日，裙轻更畏风。",
        "dynasty": "唐",
        "collection_info": null
    },
    {
        "uuid": "f744d8891e02019c7f784464b8c5549d",
        "title": "夏晚寻于政世置酒赋韵",
        "author": "陈子良",
        "content": "聊从嘉遯所，酌醴共抽簪。\n以兹山水地，留连风月心。\n长榆落照尽，高柳暮蝉吟。\n一返桃源路，别后难追寻。",
        "dynasty": "唐",
        "collection_info": null
    },
    {
        "uuid": "7a20f9f58ec44f5d25e916a6b1e436ee",
        "title": "入蜀秋夜宿江渚",
        "author": "陈子良",
        "content": "我行逢日暮，弭棹独维舟。\n水雾一边起，风林两岸秋。\n山阴黑断碛，月影素寒流。\n故乡千里外，何以慰羁愁。",
        "dynasty": "唐",
        "collection_info": null
    },
    {
        "uuid": "8735f54ace634262bd9dd8abf9b049ac",
        "title": "赋得妓",
        "author": "陈子良",
        "content": "金谷多欢宴，佳丽正芳菲。\n流霞席上满，回雪掌中飞。\n明月临歌扇，行云接舞衣。\n何必桃将李，别有待春晖。",
        "dynasty": "唐",
        "collection_info": null
    },
    {
        "uuid": "8a65a02589f5f9c907ad18481d0b47d9",
        "title": "詶萧侍中春园听妓",
        "author": "陈子良",
        "content": "微雨散芳菲，中园照落晖。\n红树摇歌扇，绿珠飘舞衣。\n繁弦调对酒，杂引动思归。\n愁人当此夕，羞见落花飞。",
        "dynasty": "唐",
        "collection_info": null
    },
    {
        "uuid": "7f1a9b682a5207bb13b24e6dec1f00a3",
        "title": "游侠篇",
        "author": "陈子良",
        "content": "洛阳丽春色，游侠骋轻肥。\n水逐车轮转，尘随马足飞。\n云影遥临盖，花气近熏衣。\n东郊鬬鸡罢，南皮射雉归。\n日暮河桥上，扬鞭惜晚晖。",
        "dynasty": "唐",
        "collection_info": null
    },
    {
        "uuid": "c75a8f40570634faa4c4e86872d755f7",
        "title": "春晚看羣公朝还人为八韵",
        "author": "陈子良",
        "content": "游子惜春暮，策杖出蒿莱。\n正直康庄晚，羣公谒帝迴。\n履度南宫至，车从北阙来。\n珂影傍明月，笳声动落梅。\n迎风采旄转，照日绶花开。\n红尘掩鹤盖，翠柳拂龙媒。\n绮云临舞阁，丹霞薄吹台。\n轻肥宁所羡，未若反山隈。",
        "dynasty": "唐",
        "collection_info": null
    },
    {
        "uuid": "015a2c78142433fb0ca1b7d263414281",
        "title": "讚德上越国公杨素",
        "author": "陈子良",
        "content": "君侯称上宰，命世挺才英。\n本超骐骥足，復蕴风云情。\n摅藻掞锦绮，育德润瑶琼。\n已踵四知举，非无三杰名。\n济世同舟檝，匡政本阿衡。\n雍容入青锁，肃穆侍丹楹。\n桂宫擅鸣佩，槐路独飞缨。\n高门罗虎戟，绮阁丽雕甍。\n金罇酌湛湛，歌扇掩盈盈。\n匈奴轶燕蓟，烽火照幽幷。\n天子名薄伐，受脤事专征。\n七德播雄略，十万骋行兵。\n鴈行蔽虏甸，鱼贯出长城。\n交河方饮马，瀚海盛扬旌。\n拔劒倚天外，蒙犀辉日精。\n弯弧穿伏石，挥戈斩大鲸。\n鼓鼙朝作气，刁斗夜偏鸣。\n六郡多壮士，三边岂足平。\n岭云朝合阵，山月夜临营。\n胡尘暗马色，芳树动笳声。\n关云未尽散，塞雾常自生。\n川长蔓草绿，峯逈杂花明。\n小人愧王氏，雕文惭马卿。\n滥此叨书记，何以谢过荣。\n高山徒仰止，终是恨才轻。",
        "dynasty": "唐",
        "collection_info": null
    },
    {
        "uuid": "74427255ed8dadf2b185778685e4ba72",
        "title": "于塞北春日思归",
        "author": "陈子良",
        "content": "我家吴会青山远，他乡关塞白云深。\n为许羁愁长下泪，那堪春色更伤心。\n惊鸟屡飞恆失侣，落花一去不归林。\n如何此日嗟迟暮，悲来还作白头吟。",
        "dynasty": "唐",
        "collection_info": null
    },
    {
        "uuid": "a16a765df5cb054f17d7e71a2b9f39ba",
        "title": "送别",
        "author": "陈子良",
        "content": "落叶聚还散，征禽去不归。\n以我穷途泣，沾君出塞衣。",
        "dynasty": "唐",
        "collection_info": null
    },
    {
        "uuid": "042f8c8e209c73a9cf8e481ce5dfbc58",
        "title": "七夕看新妇隔巷停车",
        "author": "陈子良",
        "content": "隔巷遥停幰，非復为来迟。\n只言更尚浅，未是渡河时。",
        "dynasty": "唐",
        "collection_info": null
    },
    {
        "uuid": "027fe40f8222dfa9e60537f745f4e49b",
        "title": "咏春雪",
        "author": "陈子良",
        "content": "光映妆楼月，花承歌扇风。\n欲妬梅将柳，故落早春中。",
        "dynasty": "唐",
        "collection_info": null
    },
    {
        "uuid": "f11a545a167271e17a1895b16c637699",
        "title": "骢马",
        "author": "庾抱",
        "content": "枥上浮云骢，本出吴门中。\n发迹来东道，长鸣起北风。\n迴鞍拂桂白，赪汗类尘红。\n灭没徒留影，无因图汉宫。",
        "dynasty": "唐",
        "collection_info": null
    },
    {
        "uuid": "69468cf46cdb4add2ef767f58b9c4269",
        "title": "别蔡参军",
        "author": "庾抱",
        "content": "人世多飘忽，沟水易西东。\n今日欢娱尽，何年风月同？悲生万里外，恨起一杯中。\n性灵如未失，南北有征鸿。",
        "dynasty": "唐",
        "collection_info": null
    },
    {
        "uuid": "9d86c2be04b66b79d3a591f6830b52bb",
        "title": "赋得胥台露",
        "author": "庾抱",
        "content": "胥台既落构，荆棘稍侵扉。\n栋拆连云影，梁摧照日晖。\n翔鹍逐不及，巢燕[反]无归。\n唯有团阶露，承晓共沾衣。",
        "dynasty": "唐",
        "collection_info": null
    },
    {
        "uuid": "ffee94f2db9c49f2c17d737cca076c48",
        "title": "卧痾喜霁开扉望月简宫内知友",
        "author": "庾抱",
        "content": "秋雨移弦望，疲痾倦苦辛。\n忽对荆山璧，委照越吟人。\n高高侵地镜，皎皎彻天津。\n色丽班姬箧，光润洛川神。\n轮辉池上动，桂影隙中新。\n怀贤虽不见，忽似暂参辰。",
        "dynasty": "唐",
        "collection_info": null
    },
    {
        "uuid": "5545d30b9cf3fa48f4ac86636a204831",
        "title": "和乐记室忆江水",
        "author": "庾抱",
        "content": "遥想观涛处，犹意采莲歌。\n无因关塞叶，共下洞庭波。",
        "dynasty": "唐",
        "collection_info": null
    },
    {
        "uuid": "b05dcaf381e256742c2aa6cf904ea3a1",
        "title": "凌朝浮江旅思",
        "author": "马周",
        "content": "太清上初日，春水送孤舟。\n山远疑无树，潮平似不流。\n岸花开且落，江鸟没还浮。\n羁望伤千里，长歌遣四愁。",
        "dynasty": "唐",
        "collection_info": null
    },
    {
        "uuid": "b585eb53c38d5104756ee0fecece1f67",
        "title": "句",
        "author": "马周",
        "content": "何惜邓林树，不借一枝栖。",
        "dynasty": "唐",
        "collection_info": null
    },
    {
        "uuid": "5a10d0dbe816f342161ed7b70e6ce663",
        "title": "出玉关",
        "author": "来济",
        "content": "敛辔遵龙汉，衔悽渡玉关。\n今日流沙外，垂涕念生还。",
        "dynasty": "唐",
        "collection_info": null
    },
    {
        "uuid": "a59487d1d4b4df490afd9b3fa574731d",
        "title": "七夕",
        "author": "张文恭",
        "content": "凤律惊秋气，龙梭静夜机。\n星桥百枝动，云路七香飞。\n映月迴雕扇，凌霞曳绮衣。\n含情向华幄，流态入重闱。\n欢余夕漏尽，怨结晓骖归。\n谁念分河汉，还忆两心违。",
        "dynasty": "唐",
        "collection_info": null
    },
    {
        "uuid": "b9cea98a1270c2eacf26264f49b88081",
        "title": "佳人照镜",
        "author": "张文恭",
        "content": "倦采蘼芜叶，贪怜照胆明。\n两边俱拭泪，一处有啼声。",
        "dynasty": "唐",
        "collection_info": null
    },
    {
        "uuid": "198efa9eb09f163ae772b998ddb6acde",
        "title": "奉和同太子监守违恋",
        "author": "薛元超",
        "content": "储禁铜扉启，宸行玉轪遥。\n空怀寿街吏，尚隔寝门朝。\n北首瞻龙戟，尘外想鸾镳。\n飞文映仙榜，沥思叶神飙。\n帝念纡苍璧，干文焕紫霄。\n归塘横笔海，平圃振词条。\n欲应重轮曲，锵洋韵九韶。",
        "dynasty": "唐",
        "collection_info": null
    },
    {
        "uuid": "c44c958e1ecdb0af9caa70efcdbdf1c2",
        "title": "荅辨才探得招字",
        "author": "萧翼",
        "content": "邂逅欵良宵，殷勤荷胜招。\n弥天俄若旧，初地岂成遥。\n酒蚁倾还泛，心猨躁似调。\n谁怜失羣鴈，长苦业风飘。",
        "dynasty": "唐",
        "collection_info": null
    },
    {
        "uuid": "cd27237821fcf5c964aa7748f6a339d5",
        "title": "道失",
        "author": "欧阳询",
        "content": "已惑孔贵嫔，又被辞人侮。\n花笺一何荣，七字谁曾许。\n不下结绮阁，空迷江令语。\n琱戈动地来，悞杀陈后主。",
        "dynasty": "唐",
        "collection_info": null
    },
    {
        "uuid": "330ce823c1674844f79e9b44938afae0",
        "title": "巫山高",
        "author": "阎立本",
        "content": "君不见巫山高高半天起，绝壁千寻尽相似。\n君不见巫山磕匝翠屏开，湘江碧水遶山来。\n绿树春娇明月峡，红花朝覆白云台。\n台上朝云无定所，此中窕窈神仙女。\n仙女盈盈仙骨飞，清容出没有光辉。\n欲暮高唐行雨送，今宵定入荆王梦。\n荆王梦里爱秾华，枕席初开红帐遮。\n可怜欲晓啼猨处，说道巫山是妾家。",
        "dynasty": "唐",
        "collection_info": null
    },
    {
        "uuid": "a4cdaa759d64d714a376ac4740b89004",
        "title": "同潘屯田冬日早朝",
        "author": "张文琮",
        "content": "假寐怀古人，夙兴瞻晓月。\n通晨禁门启，冠盖趋朝谒。\n霜霭清九衢，霞光照双阙。\n纷纶文物纪，焕烂声明发。\n腰劒动陆离，鸣玉和清越。",
        "dynasty": "唐",
        "collection_info": null
    },
    {
        "uuid": "60285f9f7841323392e30414861d0cb0",
        "title": "蜀道难",
        "author": "张文琮",
        "content": "梁山镇地险，积石阻云端。\n深谷下寥廓，层岩上郁盘。\n飞梁驾绝岭，栈道接危峦。\n揽辔独长息，方知斯路难。",
        "dynasty": "唐",
        "collection_info": null
    },
    {
        "uuid": "ed8cd6f849e87b1f5af842ae18f9b1d5",
        "title": "昭君怨",
        "author": "张文琮",
        "content": "戒途飞万里，迴首望三秦。\n忽见天山雪，还疑上苑春。\n玉痕垂粉泪，罗袂拂胡尘。\n为得胡中曲，还悲远嫁人。",
        "dynasty": "唐",
        "collection_info": null
    },
    {
        "uuid": "177f0ef7548311a705492414a4cdebe1",
        "title": "咏水",
        "author": "张文琮",
        "content": "标名资上善，流派表灵长。\n地图罗四渎，天文载五潢。\n方流涵玉润，圆折动珠光。\n独有蒙园吏，栖偃翫濠梁。",
        "dynasty": "唐",
        "collection_info": null
    },
    {
        "uuid": "8f1dab4427ac2fe119000774137b33d1",
        "title": "赋桥",
        "author": "张文琮",
        "content": "造舟浮渭日，鞭石表秦初。\n星文遥写汉，虹势尚凌虚。\n已授文成履，空题武骑书。\n别有临濠上，栖偃独观鱼。",
        "dynasty": "唐",
        "collection_info": null
    },
    {
        "uuid": "192c4584c6e67ac105a97e6a36db0088",
        "title": "和杨舍人咏中书省花树",
        "author": "张文琮",
        "content": "花萼映芳丛，参差间早红。\n因风时落砌，杂雨乍浮空。\n影照凤池水，香飘鸡树风。\n岂不爱攀折，希君怀袖中。",
        "dynasty": "唐",
        "collection_info": null
    },
    {
        "uuid": "da2faa6c4f4321e98f4adf5d86ba2b38",
        "title": "奉和过旧宅应制",
        "author": "上官仪",
        "content": "石关清晚夏，璇舆御早秋。\n神麾扬珠雨，仙吹响飞流。\n沛水祥云泛，宛郊瑞气浮。\n大风迎汉筑，藂烟入舜球。\n翠梧临凤邸，滋兰带鹤舟。\n偃伯歌玄化，扈跸颂王游。\n遗簪谬昭奖，珥笔荷恩休。",
        "dynasty": "唐",
        "collection_info": null
    },
    {
        "uuid": "fa0ccd03bf5875bbbdf7651ec9cd09b9",
        "title": "早春桂林殿应诏",
        "author": "上官仪",
        "content": "步辇出披香，清歌临太液。\n晓树流莺满，春堤芳草积。\n风光翻露文，雪华上空碧。\n花蝶来未已，山光暧将夕。",
        "dynasty": "唐",
        "collection_info": null
    },
    {
        "uuid": "89525d4663a1d07bac66147ea4264bfa",
        "title": "安德山池宴集",
        "author": "上官仪",
        "content": "上路抵平津，后堂罗荐陈。\n缔交开狎赏，丽席展芳辰。\n密树风烟积，迴塘荷芰新。\n雨霁虹桥晚，花落凤台春。\n翠钗低舞席，文杏散歌尘。\n方惜流觞满，夕鸟已城闉。",
        "dynasty": "唐",
        "collection_info": null
    },
    {
        "uuid": "13714c4a6de0164dc653c95eee37c8bb",
        "title": "酬薛舍人万年宫晚景寓直怀友",
        "author": "上官仪",
        "content": "奕奕九成台，窈窕绝尘埃。\n苍苍万年树，玲珑下冥雾。\n池色摇晚空，岩花敛余煦。\n清切丹禁静，浩荡文河注。\n留连穷胜託，夙期暌善谑。\n东望安仁省，西临子云阁。\n长啸披烟霞，高步寻兰若。\n金狄掩通门，雕鞍归骑喧。\n燕姝对明月，荆艳促芳尊。\n别有青山路，策杖访王孙。",
        "dynasty": "唐",
        "collection_info": null
    },
    {
        "uuid": "97d8547380181072cfd16c711ec66d70",
        "title": "奉和颍川公秋夜",
        "author": "上官仪",
        "content": "泬寥空色远，芸黄凄序变。\n涸浦落遵鸿，长飙送巢燕。\n千秋流夕景，万籁含宵唤。\n峻雉聆金柝，层台切银箭。",
        "dynasty": "唐",
        "collection_info": null
    },
    {
        "uuid": "535935aeaaa7bef21711035efe797037",
        "title": "谢都督挽歌",
        "author": "上官仪",
        "content": "漠漠佳城幽，苍苍松槚暮。\n鲁幕飘欲卷，宛驷悲还顾。\n楚挽绕卢山，胡笳临武库。\n怅然郊原静，烟生归鸟度。",
        "dynasty": "唐",
        "collection_info": null
    },
    {
        "uuid": "14bbed6fe724b224e820c29ec390ff67",
        "title": "八咏应制二首 一",
        "author": "上官仪",
        "content": "启重帷，重帷照文杏。\n翡翠藻轻花，流苏媚浮影。\n瑶笙燕始归，金堂露初晞。\n风随少女至，虹共美人归。\n罗荐已擘鸳鸯被，绮衣復有蒲萄带。\n残红艳粉映帘中，戏蝶流莺聚窗外。\n洛滨春雪迴，巫峡暮云来。\n雪花飘玉辇，云光上璧台。\n共待新妆出，清歌送落梅。",
        "dynasty": "唐",
        "collection_info": null
    },
    {
        "uuid": "4f840d4de707b5fcd87bdbe510c6f618",
        "title": "八咏应制二首 二",
        "author": "上官仪",
        "content": "入丛台，丛台裛春露。\n滴沥间深红，参差散轻素。\n妆蝶惊復聚，黄鹂飞且顾。\n攀折殊未已，復值惊飞起。\n送影舞衫前，飘香歌扇裏。\n望望惜春晖，行行犹未归。\n暂得佳游趣，更愁花鸟稀。\n且学鸟声调凤管，方移花影入鸳机。",
        "dynasty": "唐",
        "collection_info": null
    },
    {
        "uuid": "afd8aa460bbd1dd7b996bb1ba9d6524b",
        "title": "和太尉戏赠高阳公",
        "author": "上官仪",
        "content": "熏炉御史出神仙，云鞍羽盖下芝田。\n红尘正起浮桥路，青楼遥敞御沟前。\n倾城比态芳菲节，绝世相娇是六年。\n惯是洛滨要解佩，本是河间好数钱。\n翠钗照耀衔云髮，玉步逶迤动罗袜。\n石榴绞带轻花转，桃枝绿扇微风发。\n无情拂袂欲留宾，讵恨深潭不可越。\n天津一别九秋长，岂若随闻三日香。\n南国自然胜掌上，东家復是忆王昌。",
        "dynasty": "唐",
        "collection_info": null
    },
    {
        "uuid": "e58817ca24dff329eeb20d2528ba2e98",
        "title": "咏雪应诏",
        "author": "上官仪",
        "content": "禁园凝朔气，瑞雪掩晨曦。\n花明栖凤阁，珠散影娥池。\n飘素迎歌上，翻光向舞移。\n幸因千里映，还绕万年枝。",
        "dynasty": "唐",
        "collection_info": null
    },
    {
        "uuid": "a79ad7b482bbfe15be631208320a1bbf",
        "title": "奉和山夜临秋",
        "author": "上官仪",
        "content": "殿帐清炎气，辇道含秋阴。\n凄风移汉筑，流水入虞琴。\n云飞送断雁，月上净疎林。\n滴沥露枝响，空蒙烟壑深。",
        "dynasty": "唐",
        "collection_info": null
    },
    {
        "uuid": "f69361abd108c1e8e4beeec78d1f7cb4",
        "title": "江王太妃挽歌",
        "author": "上官仪",
        "content": "黄鹤悲歌绝，椒花清颂余。\n埃凝写邻镜，网结和扉鱼。\n银消风烛尽，珠灭夜轮虚。\n别有南陵路，幽丛临叶疎。",
        "dynasty": "唐",
        "collection_info": null
    },
    {
        "uuid": "c2880f1570efc8bae948ab16f33a770b",
        "title": "故北平公挽歌",
        "author": "上官仪",
        "content": "木落园林旷，庭虚风露寒。\n北里清音绝，南陔芳草残。\n远气犹标劒，浮云尚写冠。\n寂寂琴台晚，秋阴入井榦。",
        "dynasty": "唐",
        "collection_info": null
    },
    {
        "uuid": "ea64cc2cbb01dab14fa6b512d02aab45",
        "title": "高密长公主挽歌",
        "author": "上官仪",
        "content": "湘渚韬灵迹，娥台静瑞音。\n凤逐清箫远，鸾随幽镜沈。\n霜处华芙落，风前银烛侵。\n寂寞平阳宅，月冷洞房深。",
        "dynasty": "唐",
        "collection_info": null
    },
    {
        "uuid": "e1c4b69bdeb960b0cb686701d7dd323c",
        "title": "咏画障",
        "author": "上官仪",
        "content": "芳晨丽日桃花浦，珠帘翠帐凤凰楼。\n蔡女菱歌移锦缆，燕姬春望上琼钩。\n新妆漏影浮轻扇，冶袖飘香入浅流。\n未减行雨荆台下，自比凌波洛浦游。",
        "dynasty": "唐",
        "collection_info": null
    },
    {
        "uuid": "a762cff0757e7195f362e5c5921dcd79",
        "title": "奉和秋日即目应制",
        "author": "上官仪",
        "content": "上苑通平乐，神池迩建章。\n楼台相掩映，城阙互相望。\n缇油泛行幔，箫吹转浮梁。\n晚云含朔气，斜照荡秋光。\n落叶飘蝉影，平流写雁行。\n槿散凌风缛，荷销裛露香。\n仙歌临枍诣，玄豫历长杨。\n归路乘明月，千门开未央。",
        "dynasty": "唐",
        "collection_info": null
    },
    {
        "uuid": "2ddfdf0322ae0413f0d8b329a7fd11cf",
        "title": "入朝洛堤步行",
        "author": "上官仪",
        "content": "脉脉广川流，驱马历长洲。\n鹊飞山月曙，蝉噪野风秋。",
        "dynasty": "唐",
        "collection_info": null
    },
    {
        "uuid": "38b66637bb70d2f1f3bcfb4aab12fbc2",
        "title": "春日",
        "author": "上官仪",
        "content": "花轻蝶乱仙人杏，叶密莺啼帝女桑。\n飞云阁上春应至，明月楼中夜未央。",
        "dynasty": "唐",
        "collection_info": null
    },
    {
        "uuid": "1af3f6b597f4693eff2e4dcadf06b948",
        "title": "从驾闾山咏马",
        "author": "上官仪",
        "content": "桂香尘处减，练影月前空。\n定惑由关吏，徒嗟塞上翁。",
        "dynasty": "唐",
        "collection_info": null
    },
    {
        "uuid": "8b259797c5b0f2e925398ea59913ed08",
        "title": "中和乐九章 歌登封第一",
        "author": "卢照邻",
        "content": "炎图丧宝，黄历开璇。\n祖武类帝，宗文配天。\n玉銮垂日，翠华陵烟。\n东云干吕，南风入弦。\n山称万岁，河庆千年。\n金绳永结，璧丽长悬。",
        "dynasty": "唐",
        "collection_info": null
    },
    {
        "uuid": "cec2773c0b5969e32878e69232979f7f",
        "title": "中和乐九章 歌明堂第二",
        "author": "卢照邻",
        "content": "穆穆圣皇，雍雍明堂。\n左平右墄，上圆下方。\n调均风雨，制度阴阳。\n四牕八达，五室九房。\n南通夏火，西瞰秋霜。\n天子临御，万玉锵锵。",
        "dynasty": "唐",
        "collection_info": null
    },
    {
        "uuid": "119ffe0078d6385b23b273057f491d2f",
        "title": "中和乐九章 歌东军第三",
        "author": "卢照邻",
        "content": "遐哉庙畧，赫矣台臣。\n横戈碣石，倚劒浮津。\n风丘拂箨，日域清尘。\n岛夷復祀，龙伯来宾。\n休兵宇县，献馘天闉。\n斾海凯入，耀辉震震。",
        "dynasty": "唐",
        "collection_info": null
    },
    {
        "uuid": "23fd366cee3a357cf2198c477f3010a3",
        "title": "中和乐九章 歌南郊第四",
        "author": "卢照邻",
        "content": "虔郊上帝，肃事圆丘。\n龙驾四牡，鸾旗九斿。\n钟歌晚引，紫炀高浮。\n日丽苍璧，云飞鸣球。\n皇之庆矣，万寿千秋。",
        "dynasty": "唐",
        "collection_info": null
    },
    {
        "uuid": "654deb6a401eaaf5e086daef3bf473bc",
        "title": "中和乐九章 歌中宫第五",
        "author": "卢照邻",
        "content": "祥游沙麓，庆洽瑶衣。\n黄云昼聚，白气宵飞。\n居中履正，禀和体微。\n仪刑赤县，演教椒闱。\n陶钧万国，丹青四妃。\n河洲在咏，风化攸归。",
        "dynasty": "唐",
        "collection_info": null
    },
    {
        "uuid": "07e30cb552a0e260e7039430064d2400",
        "title": "中和乐九章 歌储宫第六",
        "author": "卢照邻",
        "content": "波澄少海，景丽前星。\n高禖诞圣，甲观昇灵。\n承规翠所，问寝瑶庭。\n宗儒侧席，问道横经。\n山宾皎皎，国胄青青。\n黄裳元吉，邦家以宁。",
        "dynasty": "唐",
        "collection_info": null
    },
    {
        "uuid": "e947dfabe6b3682e9bca50b05f620e31",
        "title": "中和乐九章 歌诸王第七",
        "author": "卢照邻",
        "content": "星陈帝子，岳列天孙。\n义光带砺，象着干坤。\n我有明德，利建攸存。\n苴以茅社，锡以牺尊。\n藩屏王室，翼亮尧门。\n八才两献，夫何足论。",
        "dynasty": "唐",
        "collection_info": null
    },
    {
        "uuid": "ce8dd21fc6236959acd356c74cf7620b",
        "title": "中和乐九章 歌公卿第八",
        "author": "卢照邻",
        "content": "蹇蹇三事，师师百僚。\n羣龙在职，振鹭盈朝。\n丰金辉首，佩玉鸣腰。\n青蒲翼翼，丹地翘翘。\n歌云佐汉，捧日匡尧。\n天工人代，邈邈昭昭。",
        "dynasty": "唐",
        "collection_info": null
    },
    {
        "uuid": "51eaf0d2cebdb340d6683931c3859f52",
        "title": "中和乐九章 总歌第九",
        "author": "卢照邻",
        "content": "明明天子兮圣德扬，穆穆皇后兮阴化康。\n登若木兮坐明堂，池蒙汜兮家扶桑。\n武化偃兮文化昌，礼乐昭兮股肱良。\n君臣已定兮君永无疆，颜子更生兮徒皇皇。\n若有人兮天一方，忠为衣兮信为裳。\n飡白玉兮饮琼芳，心思荃兮路阻长。",
        "dynasty": "唐",
        "collection_info": null
    },
    {
        "uuid": "c2562b20bff69668e910d15801af0df8",
        "title": "关山月",
        "author": "卢照邻",
        "content": "塞垣通碣石，虏障抵[祁]连。\n相思在万里，明月正孤悬。\n影移金岫北，光断玉门前。\n寄言闺中妇，时看鸿雁天。",
        "dynasty": "唐",
        "collection_info": null
    },
    {
        "uuid": "f51a5c40d95f9e738a29a2f1910f19f2",
        "title": "上之回",
        "author": "卢照邻",
        "content": "回中道路险，萧关烽候多。\n五营屯北地，万乘出西河。\n单于拜玉玺，天子按雕戈。\n振旅汾川曲，秋风横大歌。",
        "dynasty": "唐",
        "collection_info": null
    },
    {
        "uuid": "775a062d51f961dd409cc47f9cff0272",
        "title": "战城南",
        "author": "卢照邻",
        "content": "将军出紫塞，冒顿在乌贪。\n笳喧雁门北，阵翼龙城南。\n琱弓夜宛转，铁骑晓参驔。\n应须驻白日，为待战方酣。",
        "dynasty": "唐",
        "collection_info": null
    },
    {
        "uuid": "c8beed564add1618d580d840d73c93d0",
        "title": "梅花落",
        "author": "卢照邻",
        "content": "梅岭花初发，天山雪未开。\n雪处疑花落，花边似雪迴。\n因风入舞袖，杂粉向妆台。\n匈奴几万里，春至不知来。",
        "dynasty": "唐",
        "collection_info": null
    },
    {
        "uuid": "aa437bb2c6c1306d733f51952e81e5d3",
        "title": "结客少年场行",
        "author": "卢照邻",
        "content": "长安重游侠，洛阳富财雄。\n玉劒浮云骑，金鞭明月弓。\n鬬鸡过渭北，走马向关东。\n孙宾遥见待，郭解暗相通。\n不受千金爵，谁论万里功。\n将军下天上，虏骑入云中。\n烽火夜似月，兵气晓成虹。\n横行徇知己，负羽远从戎。\n龙旌昏朔雾，鸟阵捲胡风。\n追奔瀚海咽，战罢阴山空。\n归来谢天子，何如马上翁。",
        "dynasty": "唐",
        "collection_info": null
    },
    {
        "uuid": "9b53735710328842b539e5b1d1f6c916",
        "title": "咏史四首 一",
        "author": "卢照邻",
        "content": "季生昔未达，身辱功不成。\n髠钳为台隶，灌园变姓名。\n幸逢滕将军，兼遇曹丘生。\n汉祖广招纳，一朝拜公卿。\n百金孰云重，一诺良匪轻。\n廷议斩樊哙，羣公寂无声。\n处身孤且直，遭时坦而平。\n丈夫当如此，唯唯何足荣。",
        "dynasty": "唐",
        "collection_info": null
    },
    {
        "uuid": "bc3c08ac1875ab9067158a32c943b1d5",
        "title": "咏史四首 二",
        "author": "卢照邻",
        "content": "大汉昔云季，小人道遂振。\n玉帛委奄尹，斧锧婴缙绅。\n邈哉郭先生，卷舒得其真。\n雍容谢朝廷，谈笑奖人伦。\n在晦不绝俗，处乱不为亲。\n诸侯不得友，天子不得臣。\n冲情甄负甑，重价折角巾。\n悠悠天下士，相送洛桥津。\n谁知仙舟上寂寂无四邻。",
        "dynasty": "唐",
        "collection_info": null
    },
    {
        "uuid": "c8f4a15c2e3311e8fec75f99bdb753fd",
        "title": "咏史四首 三",
        "author": "卢照邻",
        "content": "公业负奇志，交结尽才雄。\n良田四百顷，所食常不充。\n一为侍御史，慷慨说何公。\n何公何为败，吾谋适不同。\n仲颕恣残忍，废兴良在躬。\n死人如乱麻，天子如转蓬。\n干戈及黄屋，荆棘生紫宫。\n郑生运其谋，将以清国戎。\n时来命不遂，脱身归山东。\n凛凛千载下，穆然怀春风。",
        "dynasty": "唐",
        "collection_info": null
    },
    {
        "uuid": "9c1045305f5e37e7d08a2ff4ab8702a3",
        "title": "咏史四首 四",
        "author": "卢照邻",
        "content": "昔有平陵男，姓朱名阿游。\n直髮上衝冠，壮气横三秋。\n愿得斩马劒，先断佞臣头。\n天子玉槛折，将军丹血流。\n捐生不肯拜，视死其若休。\n归来教乡里，童蒙远相求。\n弟子数百人，散在十二州。\n三公不敢吏，五鹿何能酬。\n名与日月悬，义与天壤俦。\n何必疲执戟，区区在封侯。\n伟哉旷达士，知命固不忧。",
        "dynasty": "唐",
        "collection_info": null
    },
    {
        "uuid": "41305fbc1d1aa827893d3ec3517bb47e",
        "title": "赠李荣道士",
        "author": "卢照邻",
        "content": "锦节衔天使，琼仙驾羽君。\n投金翠山曲，奠璧清江濆。\n圆洞开丹鼎，方坛聚绛云。\n宝贶幽难识，空歌迥易分。\n风摇十洲影，日乱九江文。\n敷诚归上帝，应诏在明君。\n独有南冠客，耿耿泣离羣。\n遥看八会所，真气晓氤氲。",
        "dynasty": "唐",
        "collection_info": null
    },
    {
        "uuid": "2f62303aa70896374e9ae172ae19dac9",
        "title": "赠李荣道士",
        "author": "卢照邻",
        "content": "锦节衔天使，琼仙驾羽君。\n投金翠山曲，奠璧清江濆。\n圆洞开丹鼎，方坛聚绛云。\n宝贶幽难识，空歌迥易分。",
        "dynasty": "唐",
        "collection_info": null
    },
    {
        "uuid": "1a089f8123a9a3a2b343ec76ec18ea33",
        "title": "早度分水岭",
        "author": "卢照邻",
        "content": "丁年游蜀道，班鬓向长安。\n徒费周王粟，空弹汉吏冠。\n马蹄穿欲尽，貂裘敝转寒。\n层冰横九折，积石凌七盘。\n重溪既下漱，峻峰亦上干。\n陇头闻戍鼓，岭外咽飞湍。\n瑟瑟松风急，苍苍山月团。\n传语后来者，斯路诚独难。",
        "dynasty": "唐",
        "collection_info": null
    },
    {
        "uuid": "6c374f143cfa4235e8250c038c7300ef",
        "title": "三月曲水宴得尊字",
        "author": "卢照邻",
        "content": "风烟彭泽里，山水仲长园。\n由来弃铜墨，本自重琴尊。\n高情邈不嗣，雅道今復存。\n有美光时彦，养德坐山樊。\n门开芳杜径，室距桃花源。\n公子黄金勒，仙人紫气轩。\n长怀去城市，高咏狎兰荪。\n连沙飞白鹭，孤屿啸玄猿。\n日影岩前落，云花江上翻。\n兴兰车马散，林塘夕鸟喧。",
        "dynasty": "唐",
        "collection_info": null
    },
    {
        "uuid": "09ebcda9c8b0bd59f585c6420a8317c9",
        "title": "奉使益州至长安发钟阳驿",
        "author": "卢照邻",
        "content": "跻险方未夷，乘春聊骋望。\n落花赴丹谷，奔流下青嶂。\n葳蕤晓树滋，滉瀁春江涨。\n平川看钓侣，狭径闻樵唱。\n蝶戏绿苔前，莺歌白云上。\n耳目多异赏，风烟有奇状。\n峻阻将长城，高标吞巨舫。\n联翩事羁靮，辛苦劳疲恙。\n夕济几潺湲，晨登每惆怅。\n谁念復刍狗，山河独偏丧。",
        "dynasty": "唐",
        "collection_info": null
    },
    {
        "uuid": "2d6fcd27adc4df3b1182d609e1ad2b95",
        "title": "和王奭秋夜有所思",
        "author": "卢照邻",
        "content": "寂寂南轩夜，悠然怀所知。\n长河落雁苑，明月下鲸池。\n凤台有清曲，此曲何人吹？丹唇间玉齿，妙响入云涯。\n穷巷秋风叶，空庭寒露枝。\n劳歌欲有和，星鬓已将垂。",
        "dynasty": "唐",
        "collection_info": null
    },
    {
        "uuid": "9f3314cbd5fa77dd0fc6aa5db5999feb",
        "title": "望宅中树有所思",
        "author": "卢照邻",
        "content": "我家有庭树，秋叶正离离。\n上舞双栖鸟，中秀合欢枝。\n劳思復劳望，相见不相知。\n何当共攀折？歌笑此堂垂。",
        "dynasty": "唐",
        "collection_info": null
    },
    {
        "uuid": "a5acdfaa01cac95b9882c54064be96f3",
        "title": "宿晋安亭",
        "author": "卢照邻",
        "content": "闻有弦歌地，穿凿本多奇。\n游人试一览，临翫果忘疲。\n窗横暮捲叶，檐卧古生枝。\n旧石开红鲜，新河覆绿池。\n孤猿稍断绝，宿鸟復参差。\n泛滟月华晓，裴回星鬓垂。\n今日删书客，悽惶君讵知。",
        "dynasty": "唐",
        "collection_info": null
    },
    {
        "uuid": "2c838ad319045ec65f64f5e05753810f",
        "title": "于时春也慨然有江湖之思寄赠柳九陇",
        "author": "卢照邻",
        "content": "提琴一万里，负书三十年。\n晨攀偃蹇树，暮宿清泠泉。\n翔禽鸣我侧，旅兽过我前。\n无人且无事，独酌还独眠。\n遥闻彭泽宰，高弄武城弦。\n形骸寄文墨，意气託神仙。\n我有壶中要，题为物外篇。\n将以贻好道，道远莫致旃。\n相思劳日夜，相望阻风烟。\n坐惜春华晚，徒令客思悬。\n水去东南地，气凝西北天。\n关山悲蜀道，花鸟忆秦川。\n天子何时问，公卿本亦怜。\n自哀还自乐，归薮復归田。\n海屋银为栋，云车电作鞭。\n倘遇鸾将鹤，谁论貂与蝉。\n莱洲频度浅，桃实几成圆。\n寄言飞凫舃，岁[晏]同联翩。",
        "dynasty": "唐",
        "collection_info": null
    },
    {
        "uuid": "3c9276938de3d868e9ac24d5061cf3f0",
        "title": "至望喜瞩目言怀贻剑外知己",
        "author": "卢照邻",
        "content": "圣图夷九折，神化掩三分。\n缄愁赴蜀道，题拙奉虞熏。\n隐辚度深谷，遥褭上高云。\n碧流递萦注，青山互纠纷。\n涧松咽风绪，岩花濯露文。\n思北常依驭，图南每丧羣。",
        "dynasty": "唐",
        "collection_info": null
    },
    {
        "uuid": "06872510f16938bd476766d8b04305c0",
        "title": "赤谷安禅师塔",
        "author": "卢照邻",
        "content": "独坐岩之曲，悠然无俗纷。\n酌酒呈丹桂，思诗赠白云。\n烟霞朝晚聚，猿鸟岁时闻。\n水华竞秋色，山翠含夕曛。\n高谈十二部，细覈五千文。\n如如数冥味，生生理氛氲。\n古人有糟粕，轮扁情未分。\n且当事芝朮，从吾所好云。",
        "dynasty": "唐",
        "collection_info": null
    },
    {
        "uuid": "f2c545c86f1499650a8f710f79e4e089",
        "title": "赠益府裴录事",
        "author": "卢照邻",
        "content": "忽忽岁云暮，相望限风烟。\n长歌欲对酒，危坐遂停弦。\n停弦变霜露，对酒怀朋故。\n朝看桂蟾晚，夜闻鸿雁度。\n鸿度何时还？桂晚不同攀。\n浮云映丹壑，明月满青山。\n青山云路深，丹壑月华临。\n耿耿离忧积，空令星鬓侵。",
        "dynasty": "唐",
        "collection_info": null
    },
    {
        "uuid": "0517897c9bcbdc880118c7c59e638cc0",
        "title": "赠益府羣官",
        "author": "卢照邻",
        "content": "一鸟自北燕，飞来向西蜀。\n单栖剑门上，独舞岷山足。\n昂藏多古貌，哀怨有新曲。\n羣凤从之游，问之何所欲？荅言寒乡子，飘飖万余里。\n不息恶木枝，不饮盗泉水。\n常思稻粱遇，愿栖梧桐树。\n智者不我邀，愚夫余不顾。\n所以成独立，耿耿岁云暮。\n日夕苦风霜，思归赴洛阳。\n羽翮毛衣短，关山道路长。\n明月流客思，白云迷故乡。\n谁能借风便，一举凌苍苍。",
        "dynasty": "唐",
        "collection_info": null
    },
    {
        "uuid": "6b8af08f031004c1849346f1f398b3bd",
        "title": "送梓州高参军还京",
        "author": "卢照邻",
        "content": "京洛风尘远，褒斜烟露深。\n北游君似智，南飞我异禽。\n别路琴声断，秋山猿鸟吟。\n一乖青岩酌，空伫白云心。",
        "dynasty": "唐",
        "collection_info": null
    },
    {
        "uuid": "9a0465eba559df41b8366455476ee885",
        "title": "大剑送别刘右史",
        "author": "卢照邻",
        "content": "金碧禺山远，关梁蜀道难。\n相逢属晚岁，相送动征鞍。\n地咽绵川冷，云凝剑阁寒。\n倘遇忠孝所，为道忆长安。",
        "dynasty": "唐",
        "collection_info": null
    },
    {
        "uuid": "18baad51e9230429e2a00febf39d694f",
        "title": "同临津纪明府孤雁",
        "author": "卢照邻",
        "content": "三秋违北地，万里向南翔。\n河洲花稍白，关塞叶初黄。\n避缴风霜劲，怀书道路长。\n水流疑箭动，月照似弓伤。\n横天无有阵，度海不成行。\n会刷能鸣羽，还赴上林乡。",
        "dynasty": "唐",
        "collection_info": null
    },
    {
        "uuid": "1465490907bed52b6caab6b9636edc77",
        "title": "失羣雁",
        "author": "卢照邻",
        "content": "三秋北地雪皑皑，万里南翔渡海来。\n欲随石燕沈湘水，试逐铜乌绕帝台。\n帝台银阙距金塘，中间鹓鹭已成行。\n先过上苑传书信，暂下中州戏稻粱。\n虞人负缴来相及，齐客虚弓忽见伤。\n毛翎频顿飞无力，羽翮摧颓君不识。\n唯有庄周解爱鸣，復道郊哥重奇色。\n惆怅惊思悲未已，裴回自怜中罔极。\n传闻有鸟集朝阳，讵胜仙凫迩帝乡。\n云间海上应鸣舞，远得鵾弦犹独抚。\n金龟全写中牟印，玉鹄当变莱芜釜。\n愿君弄影凤皇池，时忆笼中摧折羽。",
        "dynasty": "唐",
        "collection_info": null
    },
    {
        "uuid": "ad237fa4b9234003163770df1e20dc10",
        "title": "行路难",
        "author": "卢照邻",
        "content": "君不见长安城北渭桥边，枯木横槎卧古田。\n昔日含红復含紫，常时留雾亦留烟。\n春景春风花似雪，香车玉轝恆阗咽。\n若箇游人不竞攀，若箇娼家不来折。\n娼家宝袜蛟龙帔，公子银鞍千万骑。\n黄莺一一向花娇，青鸟双双将子戏。\n千尺长条百尺枝，月桂星榆相蔽亏。\n珊瑚叶上鸳鸯鸟，凤皇巢裏雏鹓儿。\n巢倾枝折凤归去，条枯叶落任风吹。\n一朝零落无人问，万古摧残君讵知。\n人生贵贱无终始，倏忽须臾难久恃。\n谁家能驻西山日，谁家能堰东流水。\n汉家陵树满秦川，行来行去尽哀怜。\n自昔公卿二千石，咸拟荣华一万年。\n不见朱唇将白貌，唯闻素棘与黄泉。\n金貂有时换美酒，玉麈但摇莫计钱。\n寄言坐客神仙署，一生一死交情处。\n苍龙阙下君不来，白鹤山前我应去。\n云间海上邈难期，赤心会合在何时。\n但愿尧年一百万，长作巢由也不辞。",
        "dynasty": "唐",
        "collection_info": null
    },
    {
        "uuid": "e3af533aa22841233370852c613b4c71",
        "title": "长安古意",
        "author": "卢照邻",
        "content": "长安大道连狭斜，青牛白马七香车。\n玉辇纵横过主第，金鞭络绎向侯家。\n龙衔宝盖承朝日，凤吐流苏带晚霞。\n百丈游丝争绕树，一羣娇鸟共啼花。\n啼花戏蝶千门侧，碧树银台万种色。\n复道交窗作合欢，双阙连薨垂凤翼。\n梁家画阁天中起，汉帝金茎云外直。\n楼前相望不相知，陌上相逢讵相识。\n借问吹箫向紫烟，曾经学舞度芳年。\n得成比目何辞死，愿作鸳鸯不羡仙。\n比目鸳鸯真可羡，双去双来君不见。\n生憎帐额绣孤鸾，好取门帘帖双燕。\n双燕双飞绕画梁，罗帏翠被郁金香。\n片片行云着蝉鬓，纤纤初月上鸦黄。\n鸦黄粉白车中出，含娇含态情非一。\n妖童宝马铁连钱，娼妇盘龙金屈膝。\n御史府中乌夜啼，廷尉门前雀欲栖。\n隐隐朱城临玉道，遥遥翠幰没金堤。\n挟弹飞鹰杜陵北，探丸借客渭桥西。\n俱邀侠客芙蓉剑，共宿娼家桃李蹊。\n娼家日暮紫罗裙，清歌一啭口氛氲。\n北堂夜夜人如月，南陌朝朝骑似云。\n南陌北堂连北里，五剧三条控三市。\n弱柳青槐拂地垂，佳气红尘暗天起。\n汉代金吾千骑来，翡翠屠苏鹦鹉杯。\n罗襦宝带为君解，燕歌赵舞为君开。\n别有豪华称将相，转日回天不相让。\n意气由来排灌夫，专权判不容萧相。\n专权意气本豪雄，青虬紫燕坐春风。\n自言歌舞长千载，自谓骄奢凌五公。\n节物风光不相待，桑田碧海须臾改。\n昔时金阶白玉堂，即今唯见青松在。\n寂寂寥寥[扬]子居，年年岁岁一床书。\n独有南山桂花发，飞来飞去袭人裾。",
        "dynasty": "唐",
        "collection_info": null
    },
    {
        "uuid": "7df3fa68707e693855e5d28c9d7a62ef",
        "title": "明月引",
        "author": "卢照邻",
        "content": "洞庭波起兮鸿雁翔，风瑟瑟兮野苍苍。\n浮云卷霭，明月流光。\n荆南兮赵北，碣石兮潇湘。\n澄清规于万里，照离思于千行。\n横桂枝于西第，绕菱花于北堂。\n高楼思妇，飞盖君王。\n文姬绝域，侍子他乡。\n见胡鞍之似练，知汉剑之如霜。\n试登高而骋目，莫不变而回肠。",
        "dynasty": "唐",
        "collection_info": null
    },
    {
        "uuid": "d5d3a466f64518dcf6eab7e23fd3f294",
        "title": "狱中学骚体",
        "author": "卢照邻",
        "content": "夫何秋夜之无情兮，皎皛悠悠而太长。\n圜户杳其幽邃兮，愁人披此严霜。\n见河汉之西落，闻鸿雁之南翔。\n山有桂兮桂有芳，心思君兮君不将。\n忧与忧兮相积，欢与欢兮两忘。\n风袅袅兮木纷纷，凋绿叶兮吹白云。\n寸步千里兮不相闻，思公子兮日将曛。\n林已暮兮鸟羣飞，重门掩兮人径稀。\n万族皆有所托兮，蹇独淹留而不归。",
        "dynasty": "唐",
        "collection_info": null
    },
    {
        "uuid": "800d1a9d19fab1a67fdaf118a1e03587",
        "title": "怀仙引",
        "author": "卢照邻",
        "content": "若有人兮山之曲，驾青虬兮乘白鹿。\n往从之游愿心足，披涧户，访岩轩。\n石濑潺湲横石径，松萝幂䍥掩松门。\n下空蒙而无鸟，上巉岩而有猨。\n怀飞阁，度飞梁。\n休余马于幽谷，挂余冠于夕阳。\n曲復曲兮烟庄邃，行復行兮天路长。\n修途杳其未半，飞雨忽以茫茫。\n山坱轧，磴连褰。\n攀石壁而无据，泝泥溪而不前。\n向无情之白日，窃有恨于皇天。\n回行遵故道，通川遍流潦。\n回首望羣峰，白云正溶溶。\n珠为阙兮玉为楼，青云盖兮紫霜裘。\n天长地久时相忆，千龄万代一来游。",
        "dynasty": "唐",
        "collection_info": null
    },
    {
        "uuid": "d1635d8fcf60f1bcc459f2c33c847ff8",
        "title": "七日登乐游故墓",
        "author": "卢照邻",
        "content": "四序周缇籥，三正纪璇耀。\n绿野变初黄，旸山开晓眺。\n中天擢露掌，匝地分星徼。\n汉寝睠遗灵，秦江想余弔。\n蚁泛青田酌，莺歌紫芝调。\n柳色摇岁华，冰文荡春照。\n远迹谢羣动，高情符众妙。\n兰游澹未归，倾光下岩窈。",
        "dynasty": "唐",
        "collection_info": null
    },
    {
        "uuid": "090402aa1817c88882ac475824d92b81",
        "title": "释疾文三歌 一",
        "author": "卢照邻",
        "content": "岁将暮兮欢不再，时已晚兮忧来多。\n东郊绝此麒麟笔，西山秘此凤凰柯。",
        "dynasty": "唐",
        "collection_info": null
    },
    {
        "uuid": "211b5c788274c8081047962902b76bb9",
        "title": "释疾文三歌 二",
        "author": "卢照邻",
        "content": "岁去忧来兮东流水，地久天长兮人共死。\n明镜羞窥兮向十年，骏马停驱兮几千里。\n麟兮凤兮，自古吞恨无已。",
        "dynasty": "唐",
        "collection_info": null
    },
    {
        "uuid": "6fa3f9bdc9825f505abcd1a27e502a9b",
        "title": "释疾文三歌 三",
        "author": "卢照邻",
        "content": "茨山有薇兮颍水有漪，夷为柏兮秋有实。\n叔为柳兮春向飞，倏尔而笑，泛沧浪兮不归。",
        "dynasty": "唐",
        "collection_info": null
    },
    {
        "uuid": "71e8edef80cfe18ab23d10db8b4f3a6e",
        "title": "酬杨比部员外暮宿琴堂朝跻书阁率尔见赠之作",
        "author": "卢照邻",
        "content": "闲拂檐尘看，鸣琴候月弹。\n桃源迷汉姓，松径有秦官。\n空谷归人少，青山背日寒。\n羡君栖隐处，遥望在云端。",
        "dynasty": "唐",
        "collection_info": null
    },
    {
        "uuid": "6f4fa4feafe3108cf7136a162c30322e",
        "title": "刘生",
        "author": "卢照邻",
        "content": "刘生气不平，抱剑欲专征。\n报恩为豪侠，死难在横行。\n翠羽装刀鞘，黄金饰马铃。\n但令一顾重，不恡百身轻。",
        "dynasty": "唐",
        "collection_info": null
    },
    {
        "uuid": "fe70de4ac59b6fdc25016e88a2de6f4f",
        "title": "陇头水",
        "author": "卢照邻",
        "content": "陇阪高无极，征人一望乡。\n关河别去水，沙塞断归肠。\n马繫千年树，旌悬九月霜。\n从来共呜咽，皆是为勤王。",
        "dynasty": "唐",
        "collection_info": null
    },
    {
        "uuid": "43d2f634840cd38bed89d6a88b55e1c1",
        "title": "巫山高",
        "author": "卢照邻",
        "content": "巫山望不极，望望下朝氛。\n莫辨啼猿树，徒看神女云。\n惊涛乱水脉，骤雨暗峯文。\n霑裳即此地，况復远思君。",
        "dynasty": "唐",
        "collection_info": null
    },
    {
        "uuid": "30ddc4aa9183fadde5e9c0ff87458145",
        "title": "芳树",
        "author": "卢照邻",
        "content": "芳树本多奇，年华復在斯。\n结翠成新幄，开红满故枝。\n风归花历乱，日度影参差。\n容色朝朝落，思君君不知。",
        "dynasty": "唐",
        "collection_info": null
    },
    {
        "uuid": "681a2dc737515dcd71efd8c0443a3903",
        "title": "雨雪曲",
        "author": "卢照邻",
        "content": "虏骑三秋入，关云万里平。\n雪似胡沙暗，冰如汉月明。\n高阙银为阙，长城玉作城。\n节旄零落尽，天子不知名。",
        "dynasty": "唐",
        "collection_info": null
    },
    {
        "uuid": "a63ff806226c51fad971a5d49a15bcd4",
        "title": "昭君怨",
        "author": "卢照邻",
        "content": "合殿恩中绝，交河使渐稀。\n肝肠辞玉辇，形影向金微。\n汉地草应绿，胡庭沙正飞。\n愿逐三秋雁，年年一度归。",
        "dynasty": "唐",
        "collection_info": null
    },
    {
        "uuid": "d618b0bef4aedac9ec6cb28c17049be4",
        "title": "折杨柳",
        "author": "卢照邻",
        "content": "倡楼启曙扉，杨柳正依依。\n莺啼知岁隔，条变识春归。\n露叶凝愁黛，风花乱舞衣。\n攀折聊将寄，军中音信稀。",
        "dynasty": "唐",
        "collection_info": null
    },
    {
        "uuid": "5209ba85e2a08751685403f416dc2c97",
        "title": "十五夜观灯",
        "author": "卢照邻",
        "content": "锦里开芳宴，兰缸艳早年。\n缛彩遥分地，繁光远缀天。\n接汉疑星落，依楼似月悬。\n别有千金笑，来映九枝前。",
        "dynasty": "唐",
        "collection_info": null
    },
    {
        "uuid": "df0302010b7ec8347c67f81a4395541e",
        "title": "入秦川界",
        "author": "卢照邻",
        "content": "陇阪长无极，苍山望不穷。\n石径萦疑断，回流映似空。\n花开绿野雾，莺啭紫岩风。\n春芳勿遽尽，留赏故人同。",
        "dynasty": "唐",
        "collection_info": null
    },
    {
        "uuid": "2ea24e2569bbd4df3af9e0cf69948724",
        "title": "文翁讲堂",
        "author": "卢照邻",
        "content": "锦里淹中馆，岷山稷下亭。\n空梁无燕雀，古壁有丹青。\n槐落犹疑市，苔深不辨铭。\n良哉二千石，江汉表遗灵。",
        "dynasty": "唐",
        "collection_info": null
    },
    {
        "uuid": "f906ff8bae0afeed398079c48e74d0de",
        "title": "相如琴台",
        "author": "卢照邻",
        "content": "闻有雍容地，千年无四邻。\n园院风烟古，池台松槚春。\n云疑作赋客，月似听琴人。\n寂寂啼莺处，空伤游子神。",
        "dynasty": "唐",
        "collection_info": null
    },
    {
        "uuid": "69a753e47253c92e455229001e261da4",
        "title": "石镜寺",
        "author": "卢照邻",
        "content": "古墓芙蓉塔，神铭松柏烟。\n鸾沈仙镜底，花没梵轮前。\n铢衣千古佛，宝月两重圆。\n隐隐香台夜，钟声彻九天。",
        "dynasty": "唐",
        "collection_info": null
    },
    {
        "uuid": "482f40900b5f015a9c355f5a889148e4",
        "title": "辛法司宅观妓",
        "author": "卢照邻",
        "content": "南国佳人至，北棠罗荐开。\n长帬随凤管，促柱送鸾杯。\n云光身后落，雪态掌中回。\n到愁金谷晚，不怪玉山颓。",
        "dynasty": "唐",
        "collection_info": null
    },
    {
        "uuid": "e7f79de7cf507d90c7755e1dcc29c2df",
        "title": "春晚山庄率题二首 一",
        "author": "卢照邻",
        "content": "顾步三春晚，田园四望通。\n游丝横惹树，戏蝶乱依藂。\n竹懒偏宜水，花狂不待风。\n唯余诗酒意，当了一生中。",
        "dynasty": "唐",
        "collection_info": null
    },
    {
        "uuid": "75246eace51acf40df8f4696c0369989",
        "title": "春晚山庄率题二首 二",
        "author": "卢照邻",
        "content": "田家无四邻，独坐一园春。\n莺啼非选树，鱼戏不惊纶。\n山水弹琴尽，风花酌酒频。\n年华已可乐，高兴復留人。",
        "dynasty": "唐",
        "collection_info": null
    },
    {
        "uuid": "ff308dc2aaa241638d4edb6d658e3d6f",
        "title": "江中望月",
        "author": "卢照邻",
        "content": "江水向涔阳，澄澄写月光。\n镜圆珠留彻，弦满箭波长。\n沈钩摇兔影，浮桂动丹芳。\n延照相思夕，千里共霑裳。",
        "dynasty": "唐",
        "collection_info": null
    },
    {
        "uuid": "1ae45768be515ee9a31ff6b8308ec880",
        "title": "元日述怀",
        "author": "卢照邻",
        "content": "筮仕无中秩，归耕有外臣。\n人歌小岁酒，花舞大唐春。\n草色迷三径，风光动四邻。\n愿得长如此，年年物候新。",
        "dynasty": "唐",
        "collection_info": null
    },
    {
        "uuid": "798b80972825f3d6471d083816ff12ee",
        "title": "益州城西张超亭观妓",
        "author": "卢照邻",
        "content": "落日明歌席，行云逐舞人。\n江前飞暮雨，梁上下轻尘。\n冶服看疑画，粧楼望似春。\n高车勿遽返，长袖欲相亲。",
        "dynasty": "唐",
        "collection_info": null
    },
    {
        "uuid": "7e3931babb17c85c09a4839350d92ced",
        "title": "还京赠别",
        "author": "卢照邻",
        "content": "风月清江夜，山水白云朝。\n万里同为客，三秋契不凋。\n戏凫分断岸，归骑别高标。\n一去仙桥道，还望锦城遥。",
        "dynasty": "唐",
        "collection_info": null
    },
    {
        "uuid": "19ebedbb9c74f6c006d3738f8eee8e59",
        "title": "至陈仓晓晴望京邑",
        "author": "卢照邻",
        "content": "拂曙驱飞传，初晴带晓凉。\n雾敛长安树，云归仙帝乡。\n涧流漂素沫，岩景霭朱光。\n今朝好风色，延瞰极天庄。",
        "dynasty": "唐",
        "collection_info": null
    },
    {
        "uuid": "0028a845093adbb52c9454b699ae6b12",
        "title": "晚渡滹沱敬赠魏大",
        "author": "卢照邻",
        "content": "津谷朝行远，冰川夕望曛。\n霞明深浅浪，风卷去来云。\n澄波泛月影，激浪聚沙文。\n谁忍仙舟上，携手独思君。",
        "dynasty": "唐",
        "collection_info": null
    },
    {
        "uuid": "15ff2720c39f82881af7528f4b15b060",
        "title": "和吴侍御被使燕然",
        "author": "卢照邻",
        "content": "春归龙塞北，骑指雁门垂。\n胡笳折杨柳，汉使采燕支。\n戍城聊一望，花雪几参差。\n关山有新曲，应向笛中吹。",
        "dynasty": "唐",
        "collection_info": null
    },
    {
        "uuid": "442d69538bfa7e9447476ed16a41c26a",
        "title": "七夕泛舟二首 一",
        "author": "卢照邻",
        "content": "汀葭肃徂暑，江树起初凉。\n水疑通织室，舟似泛仙潢。\n连桡渡急响，鸣棹下浮光。\n日晚菱歌唱，风烟满夕阳。",
        "dynasty": "唐",
        "collection_info": null
    },
    {
        "uuid": "27e6175e9834ea7215c28849c7d95b37",
        "title": "七夕泛舟二首 二",
        "author": "卢照邻",
        "content": "凤杼秋期至，凫舟野望开。\n微吟翠塘侧，延想白云隈。\n石似支机罢，槎疑犯宿来。\n天潢殊漫漫，日暮独悠哉。",
        "dynasty": "唐",
        "collection_info": null
    },
    {
        "uuid": "ea3ed99e7ce56e1f4a5613ec7d2213ed",
        "title": "西使兼送孟学士南游",
        "author": "卢照邻",
        "content": "地道巴陵北，天山弱水东。\n相看万余里，共倚一征蓬。\n零雨悲王粲，清尊别孔融。\n裴回闻夜鹤，怅望待秋鸿。\n骨肉胡秦外，风尘关塞中。\n唯余剑锋在，耿耿气成虹。",
        "dynasty": "唐",
        "collection_info": null
    },
    {
        "uuid": "e5a0efbab5f8da40468291f7a08df8c4",
        "title": "送郑司仓入蜀",
        "author": "卢照邻",
        "content": "离人丹水北，游客锦城东。\n别意还无已，离忧自不穷。\n陇云朝结阵，江月夜临空。\n关塞疲征马，霜氛落早鸿。\n潘年三十外，蜀道五千中。\n送君秋水曲，酌酒对清风。",
        "dynasty": "唐",
        "collection_info": null
    },
    {
        "uuid": "42e1753a31233b0fda8f749237a2820d",
        "title": "绵州官池赠别同赋湾字",
        "author": "卢照邻",
        "content": "輶轩遵上国，仙佩下灵关。\n尊酒方无地，联绻喜暂攀。\n离言欲赠策，高辨正连环。\n野径浮云断，荒池春草斑。\n残花落古树，度鸟入澄湾。\n欲敍他乡别，幽谷有绵蛮。",
        "dynasty": "唐",
        "collection_info": null
    },
    {
        "uuid": "bcac1f1fa405d2ca9ef8c530010da0e0",
        "title": "还赴蜀中贻示京邑游好",
        "author": "卢照邻",
        "content": "籞宿花初满，章台柳向飞。\n如何正此日，还望昔多违。\n怅别风期阻，将乖云会稀。\n敛衽辞丹阙，悬旗陟翠微。\n野禽喧戍鼓，春草变征衣。\n回顾长安道，关山起夕霏。",
        "dynasty": "唐",
        "collection_info": null
    },
    {
        "uuid": "2a55dc45612d0bbc3c699b80223f2cbf",
        "title": "初夏日幽庄",
        "author": "卢照邻",
        "content": "闻有高踪客，耿介坐幽庄。\n林壑人事少，风烟鸟路长。\n瀑水含秋气，垂藤引夏凉。\n苗深全覆陇，荷上半侵塘。\n钓渚青凫没，村田白鹭翔。\n知君振奇藻，还嗣海隅芳。",
        "dynasty": "唐",
        "collection_info": null
    },
    {
        "uuid": "ad22cd12902d9cba6b767e5b84ccec19",
        "title": "山庄休沐",
        "author": "卢照邻",
        "content": "兰署乘闲日，蓬扉狎遁栖。\n龙柯疎玉井，凤叶下金堤。\n川光摇水箭，山气上云梯。\n亭幽闻唳鹤，窗晓听鸣鸡。\n玉轸临风奏，琼浆映月携。\n田家自有乐，谁肯谢青溪。",
        "dynasty": "唐",
        "collection_info": null
    },
    {
        "uuid": "1c2f42f78008887b8af344af755e05d8",
        "title": "山林休日田家",
        "author": "卢照邻",
        "content": "归休乘暇日，馌稼返秋场。\n径草疏王篲，岩枝落帝桑。\n耕田虞讼寝，凿井汉机忘。\n戎葵朝委露，齐枣夜含霜。\n南涧泉初冽，东篱菊正芳。\n还思北窗下，高卧偃羲皇。",
        "dynasty": "唐",
        "collection_info": null
    },
    {
        "uuid": "15b18659001a992019aa570cc124c5b1",
        "title": "宴梓州南亭得池字",
        "author": "卢照邻",
        "content": "二条开胜迹，大隐叶冲规。\n亭阁分危岫，楼台遶曲池。\n长薄秋烟起，飞梁古蔓垂。\n水鸟翻荷叶，山虫咬桂枝。\n游人惜将晚，公子爱忘疲。\n愿得回三舍，琴尊长若斯。",
        "dynasty": "唐",
        "collection_info": null
    },
    {
        "uuid": "86218bce03b14d86fb803616a34d0414",
        "title": "山行寄刘李二参军",
        "author": "卢照邻",
        "content": "万里烟尘客，三春桃李时。\n事去纷无限，愁来不自持。\n狂歌欲嘆凤，失路反占龟。\n草碍人行缓，花繁鸟度迟。\n彼美参卿事，留连求友诗。\n安知倦游子，两鬓渐如丝。",
        "dynasty": "唐",
        "collection_info": null
    },
    {
        "uuid": "c6a3a085211f3f3cb0df8727bcf37308",
        "title": "首春贻京邑文士",
        "author": "卢照邻",
        "content": "寂寂罢将迎，门无车马声。\n横琴荅山水，披卷阅公卿。\n忽闻岁云晏，倚杖出檐楹。\n寒辞杨柳陌，春满凤皇城。\n梅花扶院吐，兰叶遶阶生。\n览镜改容色，藏书留姓名。\n时来不假问，生死任交情。",
        "dynasty": "唐",
        "collection_info": null
    },
    {
        "uuid": "be17a3aff9f1735385b370d2bc3706c2",
        "title": "赠许左丞从驾万年宫",
        "author": "卢照邻",
        "content": "闻道上之回，诏跸下蓬莱。\n中枢移北斗，左辖去南台。\n黄山闻凤笛，清跸侍龙媒。\n曳日朱旗卷，参云金障开。\n朝参五城柳，夕宴柏梁杯。\n汉畤光如月，秦祠听似雷。\n寂寂芸香阁，离思独悠哉。",
        "dynasty": "唐",
        "collection_info": null
    },
    {
        "uuid": "6171e3f5d8c310773f3ec5c705ce1035",
        "title": "晚渡渭桥寄示京邑游好",
        "author": "卢照邻",
        "content": "我行背城阙，驱马独悠悠。\n寥落百年事，裴回万里忧。\n途遥日向夕，时晚鬓将秋。\n滔滔俯东逝，耿耿泣西浮。\n长虹掩钓浦，落雁下星洲。\n草变黄山曲，花飞清渭流。\n迸水惊愁鹭，腾沙起狎鸥。\n一赴清泥道，空思玄灞游。",
        "dynasty": "唐",
        "collection_info": null
    },
    {
        "uuid": "d41a4619e602d5d783cff87b03901160",
        "title": "羁卧山中",
        "author": "卢照邻",
        "content": "卧壑迷时代，行歌任死生。\n红颜意气尽，白璧故交轻。\n涧户无人迹，山窗听鸟声。\n春色缘岩上，寒光入溜平。\n雪尽松帷暗，云开石路明。\n夜伴饥鼯宿，朝随驯雉行。\n度溪犹忆处，寻洞不知名。\n紫书常日阅，丹药几年成。\n扣钟鸣天鼓，烧香厌地精。\n倘遇浮丘鹤，飘飖凌太清。",
        "dynasty": "唐",
        "collection_info": null
    },
    {
        "uuid": "3d2877d25d8c9b392308dfca95a1d6a8",
        "title": "酬张少府柬之",
        "author": "卢照邻",
        "content": "昔余与夫子，相遇汉川阴。\n珠浦龙犹卧，檀溪马正沈。\n价重瑶山曲，词惊丹凤林。\n十年暌赏慰，万里隔招寻。\n毫翰风期阻，荆衡云路深。\n鹏飞俱望昔，蠖屈共悲今。\n谁谓青衣道，还嘆白头吟。\n地接神仙磵，江连云雨岑。\n飞泉如散玉，落日似悬金。\n重以瑶华赠，空怀舞咏心。",
        "dynasty": "唐",
        "collection_info": null
    },
    {
        "uuid": "f9e7e9f1d3c2dda23d0aaa3f262fe3d8",
        "title": "过东山谷口",
        "author": "卢照邻",
        "content": "不知名利险，辛苦滞皇州。\n始觉飞尘倦，归来事绿畴。\n桃源迷处所，桂树可淹留。\n迹异人间俗，禽同海上鸥。\n古苔依井被，新乳傍崖流。\n野老堪成鹤，山神或化鸠。\n泉鸣碧涧底，花落紫岩幽。\n日暮飡龟壳，天寒御鹿裘。\n不辨秦将汉，宁知春与秋。\n多谢青溪客，去去赤松游。",
        "dynasty": "唐",
        "collection_info": null
    },
    {
        "uuid": "ec41c78fdf7aa31df8079195b8a19295",
        "title": "送幽州陈参军赴任寄呈乡曲父老",
        "author": "卢照邻",
        "content": "蓟北三千里，关西二十年。\n冯唐犹在汉，乐毅不归燕。\n人同黄鹤远，乡共白云连。\n郭隗池台处，昭王尊酒前。\n故人当已老，旧壑几成田。\n红颜如昨日，衰鬓似秋天。\n西蜀桥应毁，东周石尚全。\n灞池水犹绿，榆关月早圆。\n塞云初上雁，庭树欲销蝉。\n送君之旧国，挥泪独澘然。",
        "dynasty": "唐",
        "collection_info": null
    },
    {
        "uuid": "8ac60073d82fe3ff2768626630f363e9",
        "title": "哭金部韦郎中",
        "author": "卢照邻",
        "content": "金曹初受拜，玉地始含香。\n翻同五日尹，遽见一星亡。\n贺客犹扶路，哀人遂上堂。\n歌筵长寂寂，哭位自苍苍。\n岁时宾径断，朝暮雀罗张。\n书留魏主阙，魂掩汉家床。\n徒令永平帝，千载罢撞郎。",
        "dynasty": "唐",
        "collection_info": null
    },
    {
        "uuid": "db814175cf2d72bb020f3d179c9e5ef2",
        "title": "哭明堂裴主簿",
        "author": "卢照邻",
        "content": "缔欢三十载，通家数百年。\n潘杨称代穆，秦晋忝姻连。\n风云洛阳道，花月茂陵田。\n相悲共相乐，交骑復交筵。\n始谓调金鼎，如何掩玉泉。\n黄公酒鑪处，青眼竹林前。\n故琴无復雪，新树但生烟。\n遽痛兰襟断，徒令宝剑悬。\n客散同秋叶，人亡似夜川。\n送君一长恸，松台路几千。",
        "dynasty": "唐",
        "collection_info": null
    },
    {
        "uuid": "3d1a819c3531d57118929a1435404166",
        "title": "同崔录事哭郑员外",
        "author": "卢照邻",
        "content": "文学秋天远，郎官星位尊。\n伊人表时彦，飞誉满司存。\n楚席光文雅，瑶山侍讨论。\n凤词凌汉阁，龟辩罩周园。\n已陪东岳驾，将逝北溟鲲。\n如何万化尽，空嘆九飞魂。\n白马西京驿，青松北海门。\n夜台无晓箭，朝奠有虚尊。\n一代儒风没，千年陇雾昏。\n梁山送夫子，湘水弔王孙。\n仆本多悲泪，沾裳不待猿。\n闻君绝弦曲，吞恨更无言。",
        "dynasty": "唐",
        "collection_info": null
    },
    {
        "uuid": "c83d769d922f80104fe61910ee3339e7",
        "title": "登玉清",
        "author": "卢照邻",
        "content": "绝顶横临日，孤峰半倚天。\n裴回拜真老，万里见风烟。",
        "dynasty": "唐",
        "collection_info": null
    },
    {
        "uuid": "09bf12731c0d7900e9748fd164cfa260",
        "title": "曲池荷",
        "author": "卢照邻",
        "content": "浮香绕曲岸，圆影覆华池。\n常恐秋风早，飘零君不知。",
        "dynasty": "唐",
        "collection_info": null
    },
    {
        "uuid": "65d8fef258854021499cb6a3772415cd",
        "title": "浴浪鸟",
        "author": "卢照邻",
        "content": "独舞依盘石，羣飞动轻浪。\n奋迅碧沙前，长怀白云上。",
        "dynasty": "唐",
        "collection_info": null
    },
    {
        "uuid": "ece44b891179338e0dfbd1c81d03f0f4",
        "title": "临阶竹",
        "author": "卢照邻",
        "content": "封霜连锦砌，防露拂瑶阶。\n聊将仪凤质，暂与俗人谐。",
        "dynasty": "唐",
        "collection_info": null
    },
    {
        "uuid": "c6fa230508f0e521e8cc486f05bd3583",
        "title": "含风蝉",
        "author": "卢照邻",
        "content": "高情临爽月，急响送秋风。\n独有危冠意，还将衰鬓同。",
        "dynasty": "唐",
        "collection_info": null
    },
    {
        "uuid": "20802a3dcfc13fb462f2c6f8d4ea86e2",
        "title": "葮川独泛",
        "author": "卢照邻",
        "content": "倚棹春江上，横舟石岸前。\n山瞑行人断，迢迢独泛仙。",
        "dynasty": "唐",
        "collection_info": null
    },
    {
        "uuid": "92004900ee2daa60d96ccf94b39414ef",
        "title": "送二兄入蜀",
        "author": "卢照邻",
        "content": "关山客子路，花柳帝王城。\n此中一分手，相顾怜无声。",
        "dynasty": "唐",
        "collection_info": null
    },
    {
        "uuid": "ab6a6e737095c6f499db4c50891db84b",
        "title": "宿玄武二首 一",
        "author": "卢照邻",
        "content": "方池开晓色，圆月下秋阴。\n已乘千里兴，还抚一弦琴。",
        "dynasty": "唐",
        "collection_info": null
    },
    {
        "uuid": "5f58ccfdec1eab8b5f647986c37c1bb9",
        "title": "宿玄武二首 二",
        "author": "卢照邻",
        "content": "庭摇北风柳，院绕南溟禽。\n累宿恩方重，穷秋嘆不深。",
        "dynasty": "唐",
        "collection_info": null
    },
    {
        "uuid": "0a84502aae743cbc0153b12f55b8dac7",
        "title": "九陇津集",
        "author": "卢照邻",
        "content": "落落树阴紫，澄澄水华碧。\n復有翻飞禽，裴回疑曳舃。",
        "dynasty": "唐",
        "collection_info": null
    },
    {
        "uuid": "7255ee786956a250b2a532967b814f0c",
        "title": "游昌化山精舍",
        "author": "卢照邻",
        "content": "宝地乘峰出，香台接汉高。\n稍觉真途近，方知人事劳。",
        "dynasty": "唐",
        "collection_info": null
    },
    {
        "uuid": "bac1ba6320419015edd22948048bd471",
        "title": "登封大酺歌四首 一",
        "author": "卢照邻",
        "content": "明君封禅日重光，天子垂衣历数长。\n九州四海常无事，万岁千秋乐未央。",
        "dynasty": "唐",
        "collection_info": null
    },
    {
        "uuid": "06cdd86c89d043bc524204a672c40347",
        "title": "登封大酺歌四首 二",
        "author": "卢照邻",
        "content": "日观仙云随凤辇，天门瑞雪照龙衣。\n繁弦绮席方终夜，妙舞清歌欢未归。",
        "dynasty": "唐",
        "collection_info": null
    },
    {
        "uuid": "24c7d32f66955adab8126a66a2fda14c",
        "title": "登封大酺歌四首 三",
        "author": "卢照邻",
        "content": "翠凤逶迤登介丘，仙鹤裴回天上游。\n借问干封何所乐，人皆寿命得千秋。",
        "dynasty": "唐",
        "collection_info": null
    },
    {
        "uuid": "7c07ae7f05f77535f2027856db5cfb93",
        "title": "登封大酺歌四首 四",
        "author": "卢照邻",
        "content": "千年圣主应昌期，万国淳风王化基。\n请比上古无为代，何如今日太平时。",
        "dynasty": "唐",
        "collection_info": null
    },
    {
        "uuid": "7e003c922ed2fd039c2fd1658e610bd2",
        "title": "九月九日登玄武山",
        "author": "卢照邻",
        "content": "九月九日眺山川，归心归望积风烟。\n他乡共酌金花酒，万里同悲鸿雁天。",
        "dynasty": "唐",
        "collection_info": null
    },
    {
        "uuid": "5c4871be1c3243ff5739fec0279e634c",
        "title": "句",
        "author": "卢照邻",
        "content": "城狐尾独束，山鬼面参覃。",
        "dynasty": "唐",
        "collection_info": null
    },
    {
        "uuid": "416c86012e48bd9a70b84b74b8d4c5aa",
        "title": "少年行",
        "author": "李百药",
        "content": "少年飞翠盖，上路勒金镳。\n始酌文君酒，新吹弄玉箫。\n少年不欢乐，何以尽芳朝。\n千金笑裏面，一搦掌中腰。\n挂缨岂惮宿，落珥不胜娇。\n寄语少年子，无辞归路遥。",
        "dynasty": "唐",
        "collection_info": null
    },
    {
        "uuid": "60ba26b7be5abb680b7d6c350739dd64",
        "title": "渡汉江",
        "author": "李百药",
        "content": "东流既瀰瀰，南纪信滔滔。\n水激沈碑岸，波骇弄珠皐。\n含星映浅石，浮盖下奔涛。\n溜阔霞光近，川长晓气高。\n樯乌转轻翼，戏鸟落风毛。\n客心既多绪，长歌且代劳。",
        "dynasty": "唐",
        "collection_info": null
    },
    {
        "uuid": "e6007e8d0212a675512f75e7969c2f71",
        "title": "秋晚登古城",
        "author": "李百药",
        "content": "日落征途远，怅然临古城。\n颓墉寒雀集，荒堞晚乌惊。\n萧森灌木上，迢遰孤烟生。\n霞景焕余照，露气澄晚清。\n秋风转摇落，此志安可平。",
        "dynasty": "唐",
        "collection_info": null
    },
    {
        "uuid": "7d888c2720f7d7ef6264d8505f365fdc",
        "title": "途中述怀",
        "author": "李百药",
        "content": "伯喈迁塞北，亭伯之辽东。\n伊余何为客，独守云台中。\n途遥已日暮，时泰道斯穷。\n拔心悲岸草，半死落岩桐。\n目送衡阳雁，情伤江上枫。\n福兮良所伏，今也信难通。\n丈夫自有志，宁伤官不公。",
        "dynasty": "唐",
        "collection_info": null
    },
    {
        "uuid": "d6619bbd6518d36e1ae37c157ba22b18",
        "title": "郢城怀古",
        "author": "李百药",
        "content": "客心悲暮序，登墉瞰平陆。\n林泽窅芊绵，山川郁重复。\n王公资设险，名都拒江隩。\n方城次北门，溟海穷南服。\n长策挫吴豕，雄图竞周鹿。\n万乘重沮漳，九鼎轻伊谷。\n大蒐云梦掩，壮观章华筑。\n人世更盛衰，吉凶良倚伏。\n遽见邻交断，仍覩贤臣逐。\n南风忽不竞，西师日侵蹙。\n运圯属驰驱，时屯恣敲朴。\n莫救夷陵火，无復秦庭哭。\n鄢郢遂丘墟，风尘俄惨黩。\n狐兔时游践，霜露日霑沐。\n钓渚故池平，神台层宇覆。\n阵云埋夏首，穷阴惨荒谷。\n怅矣舟壑迁，悲哉年祀倏。\n虽异三春望，终伤千里目。",
        "dynasty": "唐",
        "collection_info": null
    },
    {
        "uuid": "214ea259582a3a88fe900cf4a67a0a45",
        "title": "晚渡江津",
        "author": "李百药",
        "content": "寂寂江山晚，苍苍原野暮。\n秋气怀易悲，长波淼难泝。\n索索风叶下，离离早鸿度。\n丘壑列夕阴，葭菼凝寒雾。\n日落亭皐远，独此怀归慕。",
        "dynasty": "唐",
        "collection_info": null
    },
    {
        "uuid": "de38acaecebaa8fdd9d204027a55885a",
        "title": "王师渡汉水经襄阳",
        "author": "李百药",
        "content": "导漾疏源远，归海会流长。\n延波接荆梦，通望迩沮漳。\n高岸沈碑影，曲溆丽珠光。\n云昏翠岛没，水广素涛扬。\n阅川已多叹，遐睇几增伤。\n临溪犹驻马，望岘欲霑裳。\n乔木下寒叶，亭林落晓霜。\n山公不可遇，谁与访高阳。",
        "dynasty": "唐",
        "collection_info": null
    },
    {
        "uuid": "d1353db61ade3261bb09d2b7cf265187",
        "title": "谒汉高庙",
        "author": "李百药",
        "content": "纂尧灵命启，灭楚余闰终。\n飞名膺帝箓，沈迹韫神功。\n瑞气朝浮砀，祥符夜告丰。\n抑扬驾人杰，叱咤掩时雄。\n缔构三灵改，经纶五纬同。\n干戈革宇内，声教尽寰中。\n运谢年逾远，魂归道未穷。\n树碑留故邑，抗殿表祠宫。\n沐兰祈泗上，谒帝动深衷。\n英威肃如在，文物杳成空。\n竹皮聚寒径，枌社落霜丛。\n萧索阴云晚，长川起大风。",
        "dynasty": "唐",
        "collection_info": null
    },
    {
        "uuid": "fc2217e7c1fbad2b79f706fd7d50a7e1",
        "title": "登叶县故城谒沈诸梁庙",
        "author": "李百药",
        "content": "总辔临秋原，登城望寒日。\n烟霞共掩映，林野俱萧瑟。\n楚塞郁不穷，吴山高渐出。\n客行殊未已，沐澡期终吉。\n椒桂奠芳樽，风云下虚室。\n馆宇肃而静，神心康且逸。\n伊我非真龙，勿惊疲朽质。",
        "dynasty": "唐",
        "collection_info": null
    },
    {
        "uuid": "65f339dba08635ac0cf9ce1fd17a888f",
        "title": "安德山池宴集",
        "author": "李百药",
        "content": "朝宰论思暇，高宴临方塘。\n云飞凤台管，风动令君香。\n细草开金埒，流霞泛羽觞。\n虹桥分水态，镜石引菱光。\n上才同振藻，小技谬连章。\n怀音自兰室，徐步返山庄。",
        "dynasty": "唐",
        "collection_info": null
    },
    {
        "uuid": "3a6081a0b772ed5de1ee6d8ba8ab9690",
        "title": "和许侍郎游昆明池",
        "author": "李百药",
        "content": "神池望不极，沧波接远天。\n仪星似河汉，落景类虞泉。\n年深平馆宇，道泰偃戈船。\n差池下凫雁，掩映生云烟。\n浪花开已合，风文直且连。\n税马金堤外，横舟石岸前。\n羽觞倾绿蚁，飞日落红鲜。\n积水浮深智，明珠曜雅篇。\n大鲸方远击，沈灰独未然。\n知君啸俦侣，短翮徒联翩。",
        "dynasty": "唐",
        "collection_info": null
    },
    {
        "uuid": "c8837383f26966b4a9d5f17c71a94924",
        "title": "赋得魏都",
        "author": "李百药",
        "content": "炎运精华歇，清都宝命开。\n帝里三方盛，王庭万国来。\n玄武疏遥磴，金凤上层台。\n乍进仙童药，时倾避暑杯。\n南馆招奇士，西园引上才。\n还惜刘公干，疲病清漳隈。",
        "dynasty": "唐",
        "collection_info": null
    },
    {
        "uuid": "bff546f6efb14f3c51b8debd3d366126",
        "title": "赋礼记",
        "author": "李百药",
        "content": "玉帛资王会，郊丘叶圣情。\n重广开环堵，至道轶金籝。\n盘薄依厚地，遥裔腾太清。\n方悦升中礼，足以慰余生。",
        "dynasty": "唐",
        "collection_info": null
    },
    {
        "uuid": "9fa89ea2e3f41ecbec2231d76f164351",
        "title": "奉和正日临朝应诏",
        "author": "李百药",
        "content": "化历昭唐典，承天顺夏正。\n百灵警朝禁，三辰扬斾旌。\n充庭富礼乐，高讌齿簪缨。\n献寿符万岁，移风韵九成。",
        "dynasty": "唐",
        "collection_info": null
    },
    {
        "uuid": "8282f9980cee4ea54f088aeb2b1c7ed6",
        "title": "妾薄命",
        "author": "李百药",
        "content": "团扇秋风起，长门夜月明。\n羞闻拊背入，恨说舞腰轻。\n太常先已醉，刘君恆带酲。\n横陈每虚设，吉梦竟何成。",
        "dynasty": "唐",
        "collection_info": null
    },
    {
        "uuid": "80f5a7accbb268d5bb904351f9fbdbcc",
        "title": "火凤词二首 一",
        "author": "李百药",
        "content": "歌声扇后出，妆影镜中轻。\n未能令掩笑，何处欲障声。\n知音自不惑，得念是分明。\n莫见双嚬敛，疑人含笑情。",
        "dynasty": "唐",
        "collection_info": null
    },
    {
        "uuid": "3a5ac3bd44528c2e6c8d260698478a22",
        "title": "火凤词二首 二",
        "author": "李百药",
        "content": "佳人靓晚妆，清唱动兰房。\n影出含风扇，声飞照日梁。\n娇嚬眉际敛，逸韵口中香。\n自有横陈会，应怜秋夜长。",
        "dynasty": "唐",
        "collection_info": null
    },
    {
        "uuid": "97eb15ac01a0e0b444dd60adc4370b9f",
        "title": "奉和初春出游应令",
        "author": "李百药",
        "content": "鸣笳出望苑，飞盖下芝田。\n水光浮落照，霞彩淡轻烟。\n柳色迎三月，梅花隔二年。\n日斜归骑动，余兴满山川。",
        "dynasty": "唐",
        "collection_info": null
    },
    {
        "uuid": "ef30a13caeb465dcc5eb322aff05cc6e",
        "title": "寄杨公",
        "author": "李百药",
        "content": "公子盛西京，光华早着名。\n分庭接游士，虚馆待时英。\n高阁浮香出，长廊宝钏鸣。\n面花无隔笑，歌扇不障声。",
        "dynasty": "唐",
        "collection_info": null
    },
    {
        "uuid": "304d2317cf5d5630ce9c081545430d73",
        "title": "戏赠潘徐城门迎两新妇",
        "author": "李百药",
        "content": "秦晋称旧匹，潘徐有世亲。\n三星宿已会，四德婉而嫔。\n霞光鬓裏薄，月影扇中新。\n年华与妆面，共作一芳春。",
        "dynasty": "唐",
        "collection_info": null
    },
    {
        "uuid": "1c4befa9fcf1624aa86b45ea91934830",
        "title": "送别",
        "author": "李百药",
        "content": "眷言一杯酒，悽怆起离忧。\n夜花飘露气，暗水急还流。\n雁行遥上月，虫声迥映秋。\n明日河梁上，谁与论仙舟。",
        "dynasty": "唐",
        "collection_info": null
    },
    {
        "uuid": "a3981d4e293c8cb1611fbf47efe6a949",
        "title": "雨后",
        "author": "李百药",
        "content": "晚来风景丽，晴初物色华。\n薄云向空尽，轻虹逐望斜。\n后窗临岸竹，前阶枕浦沙。\n寂寥无与晤，尊酒论风花。",
        "dynasty": "唐",
        "collection_info": null
    },
    {
        "uuid": "93a98a65d80e5c9be606df4e0215a3fd",
        "title": "文德皇后挽歌",
        "author": "李百药",
        "content": "裴回两仪殿，怅望九成台。\n玉辇终辞宴，瑶筐遂不开。\n野旷阴风积，川长思鸟来。\n寒山寂已暮，虞殡有余哀。",
        "dynasty": "唐",
        "collection_info": null
    },
    {
        "uuid": "c2eb96d841c6a15d7f89be3d8c9a924e",
        "title": "咏蝉",
        "author": "李百药",
        "content": "清心自饮露，哀响乍吟风。\n未上华冠侧，先惊翳叶中。",
        "dynasty": "唐",
        "collection_info": null
    },
    {
        "uuid": "9f27bf1cd6a6c431892849f8b6d9f2ec",
        "title": "咏萤火示情人",
        "author": "李百药",
        "content": "窗裏怜灯暗，阶前畏月明。\n不辞逢露湿，祗为重宵行。",
        "dynasty": "唐",
        "collection_info": null
    },
    {
        "uuid": "b20dd8d45510d9f01f43a88980b86254",
        "title": "春眺",
        "author": "李百药",
        "content": "疲痾荷拙患，沦踬合幽襟。\n栖息在何处？丘中鸣素琴。",
        "dynasty": "唐",
        "collection_info": null
    },
    {
        "uuid": "9a04e3464112b6ad7eebda3e12c8f5d6",
        "title": "句",
        "author": "李百药",
        "content": "今日持团扇，非是为秋风。",
        "dynasty": "唐",
        "collection_info": null
    },
    {
        "uuid": "b8ef466f548bcd168d6d2748e5a68599",
        "title": "奉和太子纳妃太平公主出降",
        "author": "刘祎之",
        "content": "梦梓光青陛，秾桃蔼紫宫。\n德优宸念远，礼备国姻崇。\n万户声明发，三条骑吹通。\n香轮送重景，綵斾引仙虹。",
        "dynasty": "唐",
        "collection_info": null
    },
    {
        "uuid": "e4a44b4d454527ebbe5f8fb2ca01a20c",
        "title": "奉和别越王",
        "author": "刘祎之",
        "content": "周屏辞金殿，梁骖整玉珂。\n管声依折柳，琴韵动流波。\n鹤盖分阴促，龙轩别念多。\n延襟小山路，还起大风歌。",
        "dynasty": "唐",
        "collection_info": null
    },
    {
        "uuid": "46cd359f7604813b8ef24489e292aadd",
        "title": "酬郑沁州",
        "author": "刘祎之",
        "content": "麒阁一代良，熊轩千里躅。\n缉图昭国典，按部留宸瞩。\n匪厌承明庐，伫兼司隶局。\n芸书暂辍载，竹使方临俗。\n节变风绪高，秋深露华溽。\n寒山敛轻霭，霁野澄初旭。\n已切长年悲，谁堪岐路促。\n遥林征马迅，别馆嘶骖跼。\n雅赠响摐金，索居暌倚玉。\n悽断离鸿引，劳歌思足曲。",
        "dynasty": "唐",
        "collection_info": null
    },
    {
        "uuid": "e00ace86e986f6067a3dd7a6f3e15d3b",
        "title": "孝敬皇帝挽歌",
        "author": "刘祎之",
        "content": "戒奢虚蜃辂，锡号纪鸿名。\n地叶苍梧野，途经紫聚城。\n重照掩寒色，晨飙断曙声。\n一随仙骥远，霜雪愁阴生。",
        "dynasty": "唐",
        "collection_info": null
    },
    {
        "uuid": "6a869b6f160a79decde7233d0c5f8b14",
        "title": "九成宫秋初应诏",
        "author": "刘祎之",
        "content": "帝圃疏金阙，仙台驻玉銮。\n野分鸣鸑岫，路接宝鸡坛。\n林树千霜积，山宫四序寒。\n蝉急知秋早，莺疎觉夏阑。\n怡神紫气外，凝睇白云端。\n舜海词波发，空惊游圣难。",
        "dynasty": "唐",
        "collection_info": null
    },
    {
        "uuid": "aea6a317287711caa6db6b757210fed9",
        "title": "奉和别鲁王",
        "author": "李敬玄",
        "content": "绿车旋楚服，丹跸伫秦川。\n珠皐转归骑，金岸引行旃。\n一朝限原隰，千里间风烟。\n莺喧上林谷，凫响御沟泉。\n断云移鲁盖，离歌动舜弦。\n别念凝神扆，崇恩洽玳筵。\n顾惟惭叩寂，徒自仰钧天。",
        "dynasty": "唐",
        "collection_info": null
    },
    {
        "uuid": "26e501ada518455e42daafa84c290660",
        "title": "奉和别越王",
        "author": "李敬玄",
        "content": "飞盖迴兰坂，宸襟伫柏梁。\n别馆分泾渭，归路指衡漳。\n关山通曙色，林籞徧春光。\n帝念纡千里，词波照五潢。",
        "dynasty": "唐",
        "collection_info": null
    },
    {
        "uuid": "3d52bb272a4406ef9bb45d059aa6bf92",
        "title": "奉和别越王",
        "author": "张大安",
        "content": "盛藩资右戚，连蕚重皇情。\n离襟怆睢苑，分途指邺城。\n丽日开芳甸，佳气积神京。\n何时骖驾入，还见谒承明。",
        "dynasty": "唐",
        "collection_info": null
    },
    {
        "uuid": "0563c7f92915a9c0d9d99e8a1b9aba1e",
        "title": "奉和太子纳妃太平公主出降",
        "author": "元万顷",
        "content": "象辂初乘鴈，璇宫早结褵。\n离元应春夕，帝子降秋期。\n鸣瑜合清响，冠玉丽秾姿。\n和声跻凤掖，交影步鸾墀。",
        "dynasty": "唐",
        "collection_info": null
    },
    {
        "uuid": "ee21968c59fe68c950d8f1c73a01653b",
        "title": "奉和春日池台",
        "author": "元万顷",
        "content": "日影飞花殿，风文积草池。\n凤楼通夜敞，虬辇望春移。",
        "dynasty": "唐",
        "collection_info": null
    },
    {
        "uuid": "74ae2f70e06f95cbf316ac5554cb6868",
        "title": "奉和春日二首 一",
        "author": "元万顷",
        "content": "花轻蘂乱仙人杏，叶密莺喧帝女桑。\n飞云阁上春应至，明月楼中夜未央。",
        "dynasty": "唐",
        "collection_info": null
    },
    {
        "uuid": "d826e821780ef3d7879c11c4bcc24eb6",
        "title": "奉和春日二首 二",
        "author": "元万顷",
        "content": "凤辇迎风乘紫阁，鸾车避日转彤闱。\n中堂促管淹春望，后殿清歌开夜扉。",
        "dynasty": "唐",
        "collection_info": null
    },
    {
        "uuid": "f9df6d67e705e28b383837cc7ef788d2",
        "title": "奉和太子纳妃太平公主出降",
        "author": "郭正一",
        "content": "桂宫初服冕，兰掖早升筓。\n礼盛亲迎晋，声芬出降齐。\n金龟开瑞钮，宝翟上仙袿。\n转扇承宵月，扬旌照夕蜺。",
        "dynasty": "唐",
        "collection_info": null
    },
    {
        "uuid": "fa995af17a92a52b9a6c8adf835af837",
        "title": "奉和太子纳妃太平公主出降三首 一",
        "author": "胡元范",
        "content": "帝子威仪绝，储妃礼度优。\n迭鼓陪仙观，凝笳翼画辀。\n郁郁神香满，奕奕彩云浮。\n排空列锦罽，腾欢溢皇州。",
        "dynasty": "唐",
        "collection_info": null
    },
    {
        "uuid": "36aeea2c0f4d64384383d70cce4ad630",
        "title": "奉和太子纳妃太平公主出降三首 二",
        "author": "胡元范",
        "content": "金闺未息火，玉树钟天爱。\n月路饰还装，星津动归佩。\n紫极流宸渥，清规伫慈诲。\n恩波洽九流，光辉轶千载。",
        "dynasty": "唐",
        "collection_info": null
    },
    {
        "uuid": "c70db62abcf7f6314ce1ddfa680cb16f",
        "title": "奉和太子纳妃太平公主出降三首 三",
        "author": "胡元范",
        "content": "列席诏亲贤，式宴坐神仙。\n圣文飞圣笔，天乐奏钧天。\n曲池涵瑞景，文宇孕祥烟。\n小臣同百兽，率舞悦尧年。",
        "dynasty": "唐",
        "collection_info": null
    },
    {
        "uuid": "abd6bb4913a733c82eeace953f114428",
        "title": "奉和太子纳妃太平公主出降",
        "author": "任希古",
        "content": "帝子升青陛，王姬降紫宸。\n星光移杂佩，月彩荐重轮。\n龙旌翻地杪，凤管扬天滨。\n槐阴浮浅濑，葆吹翼轻尘。",
        "dynasty": "唐",
        "collection_info": null
    },
    {
        "uuid": "d52f3bc066a6fcc381495e8457875620",
        "title": "和东观羣贤七夕临泛昆明池",
        "author": "任希古",
        "content": "秋风始摇落，秋水正澄鲜。\n飞眺牵牛渚，激赏镂鲸川。\n岸珠沦晓魄，池灰敛曙烟。\n泛查分写汉，仪星别构天。\n云光波处动，日影浪中悬。\n惊鸿絓蒲弋，游鲤入庄筌。\n萍叶疑江上，菱花似镜前。\n长林代轻幄，细草即芳筵。\n文峰开翠潋，笔海控清涟。\n不挹兰樽圣，空仰桂舟仙。",
        "dynasty": "唐",
        "collection_info": null
    },
    {
        "uuid": "53cbb698ba20e5645afd7061254a764e",
        "title": "和左仆射燕公春日端居述怀",
        "author": "任希古",
        "content": "丰野光三杰，妫庭赞五臣。\n绨缃歌美誉，丝竹咏芳尘。\n圣历开环象，昌年降甫申。\n高门非舍筑，华构岂垂纶。\n凤邸抟霄翰，龙池跃海鳞。\n玉鼎昇黄阁，金章谒紫宸。\n礼闱通政本，文昌总国均。\n调风振薄俗，清教叙彝伦。\n星迴应缇管，日御警寅宾。\n叶上曾槐变，花发小堂春。\n思挂五都冕，言访北山巾。\n赫赫容台上，千祀耀平津。",
        "dynasty": "唐",
        "collection_info": null
    },
    {
        "uuid": "30b9e965915de0c3561323274220762e",
        "title": "和长孙秘监伏日苦热",
        "author": "任希古",
        "content": "玉署三时晓，金羁五日归。\n北林开逸径，东阁敞闲扉。\n池镜分天色，云峰减日辉。\n游鳞映荷聚，惊翰遶林飞。\n披襟[扬]子宅，舒啸仰重闱。",
        "dynasty": "唐",
        "collection_info": null
    },
    {
        "uuid": "4b1bcedc70147e1465c2b59a575e0a15",
        "title": "和李公七夕",
        "author": "任希古",
        "content": "落日照高牖，凉风起庭树。\n悠悠天宇平，昭昭月华度。\n开轩卷绡幕，延首晞云路。\n层汉有灵妃，仙居无与晤。\n履化悲流易，临川怨迟暮。\n昔从九春徂，方此三秋遇。\n瑶驾越星河，羽盖凝珠露。\n便妍耀井色，窈窕凌波步。\n始阅故人新，俄见新人故。\n掩泪收机石，衔啼襞纨素。\n惆怅何伤已，裴回劳永慕。\n无由西北归，空自东南顾。",
        "dynasty": "唐",
        "collection_info": null
    },
    {
        "uuid": "2b7876dc29c6a1d5c53d26a1bf7698a8",
        "title": "和长孙秘监七夕",
        "author": "任希古",
        "content": "二秋叶神媛，七夕望仙妃。\n影照河阳妓，色丽平津闱。\n鹊桥波裏出，龙车霄外飞。\n露泫低珠佩，云移荐锦衣。\n更深黄月落，夜久靥星稀。\n空接灵台下，方恧辨支机。",
        "dynasty": "唐",
        "collection_info": null
    },
    {
        "uuid": "79218e1a9233bd9683a5c2ffe8c8bc8d",
        "title": "奉和太子纳妃太平公主出降三首 一",
        "author": "裴守真",
        "content": "瑜佩升青殿，秾华降紫微。\n还如桃李发，更似凤皇飞。\n金屋真离象，瑶台起婺徽。\n綵缨纷碧坐，[缋]羽泛褕衣。",
        "dynasty": "唐",
        "collection_info": null
    },
    {
        "uuid": "990a748f7b9d68e72267bf711e964e3e",
        "title": "奉和太子纳妃太平公主出降三首 二",
        "author": "裴守真",
        "content": "云路移彤辇，天津转明镜。\n仙珠照乘归，宝月重轮映。\n望园嘉宴洽，主第欢娱盛。\n丝竹扬帝熏，簪裾奉宸庆。",
        "dynasty": "唐",
        "collection_info": null
    },
    {
        "uuid": "4b32b1307cc89c09a0b59091cf79ec36",
        "title": "奉和太子纳妃太平公主出降三首 三",
        "author": "裴守真",
        "content": "藂云霭晓光，湛露晞朝阳。\n天文天景丽，睿藻睿词芳。\n玉庭散秋色，银宫生夕凉。\n太平超邃古，万寿乐无疆。",
        "dynasty": "唐",
        "collection_info": null
    },
    {
        "uuid": "c627b1fc697347582f36b1515c691b55",
        "title": "奉和圣制过温汤",
        "author": "杨思玄",
        "content": "丰城观汉迹，温谷幸秦余。\n地接幽王垒，涂分郑国渠。\n风威肃文卫，日彩镜雕舆。\n远岫凝氛重，寒丛对影疎。\n迴瞻汉章阙，佳气满宸居。",
        "dynasty": "唐",
        "collection_info": null
    },
    {
        "uuid": "be3fa49a27294b922fc9d1675f9d54b5",
        "title": "奉和别鲁王",
        "author": "杨思玄",
        "content": "元王诗传博，文后宠灵优。\n鹤盖动宸眷，龙章送远游。\n函关疏别道，灞岸引行舟。\n北林分苑树，东流溢御沟。\n鸟声含羽碎，骑影曳花浮。\n圣泽九垓普，天文七曜周。\n方图献雅乐，簪带奉鸣球。",
        "dynasty": "唐",
        "collection_info": null
    },
    {
        "uuid": "b7d515d8debc3efafec77e1de46cd470",
        "title": "奉和圣制过温汤",
        "author": "王德真",
        "content": "握图开万宇，属圣启千年。\n骊阜疏缇骑，惊鸿映綵旃。\n玉霜鸣凤野，金阵藻龙川。\n祥烟聚危岫，德水溢飞泉。\n停舆兴睿览，还举大风篇。",
        "dynasty": "唐",
        "collection_info": null
    },
    {
        "uuid": "e0ce3b45c87f26cf8083a9200983f9a6",
        "title": "奉和圣制过温汤",
        "author": "郑义真",
        "content": "洛川方驻跸，丰野暂停銮。\n汤泉恆独涌，温谷岂知寒。\n漏鼓依岩畔，相风出树端。\n岭烟遥聚草，山月迥临鞍。\n日用诚多幸，天文遂仰观。",
        "dynasty": "唐",
        "collection_info": null
    },
    {
        "uuid": "b052d7b3c3a3b812c8e7644697b1e636",
        "title": "奉和展礼岱宗涂经濮济",
        "author": "萧楚材",
        "content": "拂汉星旗转，分霄日羽明。\n将追会阜迹，更勒岱宗铭。\n林戈咽济岸，兽鼓震河庭。\n叶箭凌寒矫，鸟弓望晓惊。\n已降汾水作，仍深迎渭情。",
        "dynasty": "唐",
        "collection_info": null
    },
    {
        "uuid": "1b024ba4cf2b87839e7d9ba68503b5e4",
        "title": "奉和展礼岱宗涂经濮济",
        "author": "薛克构",
        "content": "龙图冠胥陆，凤驾指云亭。\n非烟泛济浦，绿字启河汀。\n画裳晨应月，文戟曙分星。\n四田巡揖礼，三驱道契经。\n行欣奉万岁，窃抃偶千龄。",
        "dynasty": "唐",
        "collection_info": null
    },
    {
        "uuid": "037e3d24da9dacd16860a0a06efa3950",
        "title": "日暮望泾水",
        "author": "徐珩",
        "content": "导源径陇阪，属汭贯嬴都。\n下濑波常急，迴圻溜亦纡。\n毒流秦卒毙，泥粪汉田腴。\n独有迷津客，怀归轸暮途。",
        "dynasty": "唐",
        "collection_info": null
    },
    {
        "uuid": "3eb07edc4879bd8d5d3e5cda02f38e08",
        "title": "赠韩思彦",
        "author": "贺遂亮",
        "content": "意气百年内，平生一寸心。\n欲交天下士，未面已虚襟。\n君子重名义，直道冠衣簪。\n风云行可託，怀抱自然深。\n落霞静霜景，坠叶下风林。\n若上南登岸，希访北山岑。",
        "dynasty": "唐",
        "collection_info": null
    },
    {
        "uuid": "275196ad91768beec13a4d5b08a1a588",
        "title": "酬贺遂亮",
        "author": "韩思彦",
        "content": "古人一言重，尝谓百年轻。\n今投欢会面，顾盼尽平生。\n簪裾非所託，琴酒冀相倂。\n累日同游处，通宵欵素诚。\n霜飘知柳脆，雪冒觉松贞。\n愿言何所道，幸得岁寒名。",
        "dynasty": "唐",
        "collection_info": null
    },
    {
        "uuid": "16bcc4b9ccb2a6a9650c8d35a0874879",
        "title": "自御史左授山阳丞",
        "author": "魏求己",
        "content": "朝昇照日槛，夕次下乌台。\n风竿一眇邈，月树几裴回。\n翼向高标敛，声随下调哀。\n怀燕首自白，非是为年催。",
        "dynasty": "唐",
        "collection_info": null
    },
    {
        "uuid": "da2638398d9f0b407dd529f625ef9667",
        "title": "赠右台监察邓茂迁左台殿中",
        "author": "刘怀一",
        "content": "惟昔参多士，无双仰异才。\n鹰鹯同效逐，鹓鹭忝游陪。\n入仕光三命，迁荣历二台。\n隔墙钦素躅，对问限清埃。\n紫署春光早，兰闱曙色催。\n谁言夕鸟至，空想邓林隈。",
        "dynasty": "唐",
        "collection_info": null
    },
    {
        "uuid": "75e2d1134e53c5e006c84a0386ebc960",
        "title": "湘川新曲二首 一",
        "author": "杜易简",
        "content": "昭潭深无底，橘洲浅而浮。\n本欲凌波去，翻为目成留。\n愿君稍弭檝，无令贱妾羞。",
        "dynasty": "唐",
        "collection_info": null
    },
    {
        "uuid": "43bf7c8b957d635655cf68296c12c7e4",
        "title": "湘川新曲二首 二",
        "author": "杜易简",
        "content": "二八相招携，采菱渡前溪。\n弱腕随桡起，纤腰向舸低。\n自解看花笑，憎闻染竹啼。",
        "dynasty": "唐",
        "collection_info": null
    },
    {
        "uuid": "8ae8cf22c90c35972139642cef5bebc2",
        "title": "落成会咏一首",
        "author": "陈元光",
        "content": "泉潮天万里，一镇屹天中。\n筮宅龙钟地，承恩燕翼宫。\n环堂巍岳秀，带砺大江雄。\n轮奂云霄望，晶华日月通。\n凌烟乔木茂，献宝介圭崇。\n昆俊歌常棣，民和教即戎。\n盘庚迁美士，陶侃效兼庸。\n设醴延张老，开轩礼吕蒙。\n无孤南国仰，庶补圣皇功。",
        "dynasty": "唐",
        "collection_info": null
    },
    {
        "uuid": "fbe2beb69f0ac1e377848effb19bd9f8",
        "title": "示珦",
        "author": "陈元光",
        "content": "恩衔枫陛渥，策向桂渊弘。\n载笔沿儒习，持弓缵祖风。\n祛灾剿猛虎，溥德翊飞龙。\n日阅书开士，星言驾劝农。\n勤劳思命重，戏谑逐时空。\n百粤雾纷满，诸戎泽普通。\n愿言加壮努，勿坐鬓霜蓬。",
        "dynasty": "唐",
        "collection_info": null
    },
    {
        "uuid": "d27a21bc4ca211aa98d55d90f0115eca",
        "title": "太母魏氏半径题石",
        "author": "陈元光",
        "content": "乔岳标仙蹟，玄扃妥寿姬。\n乌号非岭海，鹤仰向京师。\n繫牒公侯裔，悬弧将相儿。\n清贞蜚简籍，规范肃门楣。\n万里提兵路，三年报母慈。\n劒埋龙守壤，石卧虎司碑。\n忧阕情犹结，祥回禫届期。\n竹符忠介凛，桐杖孝思凄。\n许史峋嶙篆，曹侯感旧诗。\n鸿蒙山暝启，骏彩德昭垂。\n华表瑶池冥，清漳玉树枝。\n昭题盟岳渎，展墓庆重熙。",
        "dynasty": "唐",
        "collection_info": null
    },
    {
        "uuid": "bc05d66fcd2ad865ebe591bdaca2049e",
        "title": "和陈元光平潮寇诗",
        "author": "许天正",
        "content": "抱磴从天上，驱车返岭东。\n气昂无丑虏，策妙诎羣雄。\n飞絮随风散，余氛响日镕。\n长戈收百甲，聚骑破千重。\n落劒惟戎首，游绳繫胁从。\n四野无坚壁，羣生未化融。\n龙湖膏泽下，早晚徧枯穷。",
        "dynasty": "唐",
        "collection_info": null
    },
    {
        "uuid": "1d112e8e070a404e9c9f898ac1db9cd8",
        "title": "咏牛应制",
        "author": "许圉师",
        "content": "逸足还同骥，奇毛自偶麟。\n欲知花迹远，云影入天津。",
        "dynasty": "唐",
        "collection_info": null
    },
    {
        "uuid": "73f18492a855c03f755580d63723afe6",
        "title": "荅户部员外贺遂涉戏赠",
        "author": "赵谦光",
        "content": "锦帐随情设，金鑪任意熏。\n惟愁员外署，不应列星文。",
        "dynasty": "唐",
        "collection_info": null
    },
    {
        "uuid": "1580ad0a874a6df74358c3bfc586b5f7",
        "title": "送苏尚书赴益州",
        "author": "郑惟忠",
        "content": "离忧将岁尽，归望逐春来。\n庭花如有意，留艳待人开。",
        "dynasty": "唐",
        "collection_info": null
    },
    {
        "uuid": "b54a586be0b7d0be4cd62931ef5e37db",
        "title": "咏燕",
        "author": "张鷟",
        "content": "变石身犹重，衔泥力尚微。\n从来赴甲第，两起一双飞。",
        "dynasty": "唐",
        "collection_info": null
    },
    {
        "uuid": "14175cf0dc7abf8a0c3481f2cdcdf957",
        "title": "岭外守岁",
        "author": "李福业",
        "content": "冬去更筹尽，春随斗柄迴。\n寒暄一夜隔，客鬓两年催。",
        "dynasty": "唐",
        "collection_info": null
    },
    {
        "uuid": "6de84d6754d45c09bdc6af4f52acb789",
        "title": "奉和进船洛水应制",
        "author": "薛眘惑",
        "content": "禁园纡睿览，仙棹叶宸游。\n洛北风花树，江南彩画舟。\n荣生兰蕙草，春入凤皇楼。\n兴尽离宫暮，烟光起夕流。",
        "dynasty": "唐",
        "collection_info": null
    },
    {
        "uuid": "8044e2a35e02a25f9a984251ee3156ad",
        "title": "奉和九月九日应制",
        "author": "贺敱",
        "content": "商飙凝素籥，玄览贲黄图。\n晓霜惊断雁，晨吹结栖乌。\n寒花低岸菊，凉叶下庭梧。\n泽宫申旧典，相圃叶前模。\n玉砌分雕戟，金沟转镂衢。\n带星飞夏箭，映月上轩弧。\n庆展簪裾洽，恩融雨露濡。\n天文发丹篆，宝思掩玄珠。\n承欢徒抃舞，负弛窃忘躯。",
        "dynasty": "唐",
        "collection_info": null
    },
    {
        "uuid": "de3bc1a6ea995095e646e36a44cac2f2",
        "title": "奉和圣制夏日游石淙山",
        "author": "狄仁杰",
        "content": "宸晖降望金舆转，仙路峥嵘碧涧幽。\n羽杖遥临鸾鹤驾，帷宫直坐凤麟洲。\n飞泉洒液恆疑雨，密树含凉镇似秋。\n老臣预陪悬圃宴，余年方共赤松游。",
        "dynasty": "唐",
        "collection_info": null
    },
    {
        "uuid": "24d25d09bf1f7ab54722eac00316149f",
        "title": "修书院学士奉勅宴梁王宅",
        "author": "魏元忠",
        "content": "大君敦宴赏，万乘下梁园。\n酒助闲平乐，人霑雨露恩。\n荣光开帐殿，佳气满旌门。\n愿陪南岳寿，长奉北宸樽。",
        "dynasty": "唐",
        "collection_info": null
    },
    {
        "uuid": "7890cf7ebece90ace19092300fff6842",
        "title": "银潢宫侍宴应制",
        "author": "魏元忠",
        "content": "别殿秋云上，离宫夏景移。\n寒风生玉树，凉气下瑶池。\n堑花仍吐叶，岩木尚抽枝。\n愿奉南山寿，千秋长若斯。",
        "dynasty": "唐",
        "collection_info": null
    },
    {
        "uuid": "abf1c14ba78aa42287d23159052327dc",
        "title": "寒食应制",
        "author": "韦承庆",
        "content": "凤城春色晚，龙禁早晖通。\n旧火收槐燧，余寒入桂宫。\n莺啼正隐叶，鸡鬬始开笼。\n蔼蔼瑶山满，仙歌始乐风。",
        "dynasty": "唐",
        "collection_info": null
    },
    {
        "uuid": "7328c4792892c0729c1a4d30ac945b2d",
        "title": "凌朝浮江旅思",
        "author": "韦承庆",
        "content": "天晴上初日，春水送孤舟。\n山远疑无树，潮平似不流。\n岸花开且落，江鸟没还浮。\n羁望伤千里，长歌遣四愁。",
        "dynasty": "唐",
        "collection_info": null
    },
    {
        "uuid": "eaedd65fa823890657f09c53b9a7e1af",
        "title": "直中书省",
        "author": "韦承庆",
        "content": "清切凤皇池，扶疎鸡树枝。\n唯应集鸾鹭，何为宿羁雌。\n大造干坤闢，深恩雨露垂。\n昆蚑皆含养，驽骀亦驱驰。\n木偶翻为用，芝泥忽滥窥。\n九思空自勉，五字本无施。\n徒喜逢千载，何阶荅二仪。\n萤光向日尽，蚊力负山疲。\n禁宇庭除阔，闲宵钟箭移。\n暗花临户发，残月下帘欹。\n白髮随年改，丹心为主披。\n命将时共泰，言与行俱危。\n寄谢巢由客，尧年正在斯。",
        "dynasty": "唐",
        "collection_info": null
    },
    {
        "uuid": "8a2ea2d028243dfcfa88dc23dddb83d0",
        "title": "南行别弟",
        "author": "韦承庆",
        "content": "澹澹长江水，悠悠远客情。\n落花相与恨，到地一无声。",
        "dynasty": "唐",
        "collection_info": null
    },
    {
        "uuid": "b55087bc2aec774b58c1a2aa102d656f",
        "title": "南中咏雁",
        "author": "韦承庆",
        "content": "万里人南去，三春雁北飞。\n不知何岁月？得与尔同归。",
        "dynasty": "唐",
        "collection_info": null
    },
    {
        "uuid": "23659ad19fa0405f5e72fbd2190e2dbf",
        "title": "江楼",
        "author": "韦承庆",
        "content": "独酌芳春酒，登楼已半曛。\n谁惊一行雁，衝断过江云。",
        "dynasty": "唐",
        "collection_info": null
    },
    {
        "uuid": "86086e57aac3dda0d87cdf5f603b61f5",
        "title": "凝碧池侍宴看竞渡应制",
        "author": "李怀远",
        "content": "上苑清銮路，高居重豫游。\n前对芙蓉沼，傍临杜若洲。\n地如玄扈望，波似洞庭秋。\n列筵飞翠斝，分曹戏鹢舟。\n湍高棹影没，岸近榜歌遒。\n舞曲依鸾殿，箫声下凤楼。\n忽闻天上乐，疑逐海查流。",
        "dynasty": "唐",
        "collection_info": null
    },
    {
        "uuid": "eb979defd64353fc779cc51ac0cae4af",
        "title": "奉和九月九日登慈恩寺浮图应制",
        "author": "崔日用",
        "content": "紫宸欢每洽，绀殿法初隆。\n菊泛延龄酒，兰吹解愠风。\n咸英调正乐，香梵徧秋空。\n临幸浮天瑞，重阳日再中。",
        "dynasty": "唐",
        "collection_info": null
    },
    {
        "uuid": "4d103a1057e7dc6991de840d3510922b",
        "title": "奉和圣制送张说巡边",
        "author": "崔日用",
        "content": "轩相推风后，周官重夏卿。\n庙谋能允迪，韬略又纵横。\n吉日四黄马，宣王六月兵。\n拟清鸡鹿塞，先指朔方城。\n列将怀威抚，匈奴畏盛名。\n去当推毂送，来伫出郊迎。\n绝漠蓬将断，华筵槿正荣。\n壮心看舞劒，别绪应悬旌。\n睿锡承优旨，干文復宠行。\n暂劳期永逸，赫矣振天声。",
        "dynasty": "唐",
        "collection_info": null
    },
    {
        "uuid": "df524a69eb1de6d242d076e84d36d3e1",
        "title": "奉和立春游苑迎春应制",
        "author": "崔日用",
        "content": "乘时迎气正璇衡，灞浐烟氛向晚清。\n剪绮裁红妙春色，宫梅殿柳识天情。\n瑶筐綵燕先呈端，金缕晨鸡未学鸣。\n圣泽阳和宜宴乐，年年捧日向东城。",
        "dynasty": "唐",
        "collection_info": null
    },
    {
        "uuid": "cdd84b5c38d9a242093ea4491bfc8efa",
        "title": "奉和圣制春日幸望春宫应制",
        "author": "崔日用",
        "content": "东郊风物正熏馨，素浐凫鹥戏绿汀。\n凤阁斜通平乐观，龙旗直逼望春亭。\n光风摇动兰英紫，淑气依迟柳色青。\n渭浦明晨修禊事，羣公倾贺水心铭。",
        "dynasty": "唐",
        "collection_info": null
    },
    {
        "uuid": "868ed2949b50cc2a88173a20deb6909a",
        "title": "奉和人日重宴大明宫恩赐綵缕人胜应制",
        "author": "崔日用",
        "content": "新年宴乐坐东朝，钟鼓铿锽大乐调。\n金屋瑶筐开宝胜，花笺綵笔颂春椒。\n曲池苔色冰前液，上苑梅香雪裏娇。\n宸极此时飞圣藻，微臣窃抃预闻韶。",
        "dynasty": "唐",
        "collection_info": null
    },
    {
        "uuid": "1f612b93d28395f52f961ee54da9b8ed",
        "title": "奉和圣制龙池篇",
        "author": "崔日用",
        "content": "龙兴白水汉兴符，圣主时乘运斗枢。\n岸上䒠茸五花树，波中的皪千金珠。\n操环昔闻迎夏启，发匣先来瑞有虞。\n风色云光随隐见，赤云神化象江湖。",
        "dynasty": "唐",
        "collection_info": null
    },
    {
        "uuid": "4443385792824ce221ce9894b8bd6e0c",
        "title": "夜宴安乐公主宅",
        "author": "崔日用",
        "content": "银烛金屏坐碧堂，只言河汉动神光。\n主家盛时欢不极，才子能歌夜未央。",
        "dynasty": "唐",
        "collection_info": null
    },
    {
        "uuid": "f7f97d6cbf02790d940c1317e1d69272",
        "title": "饯唐永昌",
        "author": "崔日用",
        "content": "洛阳桴鼓今不鸣，朝野咸推重太平。\n冬至冰霜俱怨别，春来花鸟若为情。",
        "dynasty": "唐",
        "collection_info": null
    },
    {
        "uuid": "e25db6db1f106cc685dcfec1d94955ac",
        "title": "奉和送金城公主适西蕃",
        "author": "崔日用",
        "content": "圣后经纶远，谋臣计画多。\n受降追汉策，筑馆计戎和。\n俗化乌孙垒，春生积石河。\n六龙今出饯，双鹤愿为歌。",
        "dynasty": "唐",
        "collection_info": null
    },
    {
        "uuid": "a12f710cf9d848385ac85a1cc20cd574",
        "title": "句",
        "author": "崔日用",
        "content": "彼名流兮左氏癖，意玄远兮冠今夕。",
        "dynasty": "唐",
        "collection_info": null
    },
    {
        "uuid": "0a86410c77b6b9dc663d8f8dc756fc01",
        "title": "奉和人日清晖阁宴羣臣遇雪应制",
        "author": "宗楚客",
        "content": "窈窕神仙阁，参差云汉间。\n九重中叶启，七日早春还。\n太液天为水，蓬莱雪作山。\n今朝上林树，无处不堪攀。",
        "dynasty": "唐",
        "collection_info": null
    },
    {
        "uuid": "d31c9837fee9cbbbb1110a4b4754877e",
        "title": "安乐公主移入新宅侍宴应制",
        "author": "宗楚客",
        "content": "星桥他日创，仙牓此时开。\n马向铺钱埒，箫闻弄玉台。\n人同卫叔美，客似长卿才。\n借问游天汉，谁能取石回。",
        "dynasty": "唐",
        "collection_info": null
    },
    {
        "uuid": "2b5fd9625577e734e3f15b023e0b0c7d",
        "title": "正月晦日侍宴浐水应制赋得长字",
        "author": "宗楚客",
        "content": "御辇出明光，乘流泛羽觞。\n珠胎随月减，玉漏与年长。\n寒尽梅犹白，风迟柳未黄。\n日斜旌骑转，休气满林塘。",
        "dynasty": "唐",
        "collection_info": null
    },
    {
        "uuid": "fff7c0f39a097882c5ea5332ea7b5e5b",
        "title": "奉和幸上阳宫侍宴应制",
        "author": "宗楚客",
        "content": "紫庭金凤阙，丹禁玉鸡川。\n似立蓬瀛上，疑游昆阆前。\n鸟将歌合转，花共锦争鲜。\n湛露飞尧酒，熏风入舜弦。\n水光摇落日，树色带晴烟。\n向夕迴琱辇，佳气满岩泉。",
        "dynasty": "唐",
        "collection_info": null
    },
    {
        "uuid": "1f26fd824a11af5133b8d02031a2e6de",
        "title": "奉和幸安乐公主山庄应制",
        "author": "宗楚客",
        "content": "玉楼银牓枕严城，翠盖红旗列禁营。\n日映层岩图画色，风摇杂树管弦声。\n水边重阁含飞动，云裏孤峰类削成。\n幸覩八龙游阆苑，无劳万里访蓬瀛。",
        "dynasty": "唐",
        "collection_info": null
    },
    {
        "uuid": "c82017f6fdca9bee20764ae697522443",
        "title": "奉和圣制喜雪应制",
        "author": "宗楚客",
        "content": "飘飘瑞雪下山川，散漫轻飞集九埏。\n似絮还飞垂柳陌，如花更绕落梅前。\n影随明月团纨扇，声将流水杂鸣弦。\n共荷神功万庾积，终朝圣寿百千年。",
        "dynasty": "唐",
        "collection_info": null
    },
    {
        "uuid": "b26b5323db04a57a18007b16b83ac0be",
        "title": "句",
        "author": "宗楚客",
        "content": "竹町罗千卫，兰莛降两宫。\n七萃銮舆动，千年瑞检开。\n綵旗临凤阙，翠幕遶龟津。",
        "dynasty": "唐",
        "collection_info": null
    },
    {
        "uuid": "eff883f0dc061ed2ded59f7d3316f840",
        "title": "奉和九日幸临渭亭登高应制得晖字",
        "author": "苏瓌",
        "content": "重阳早露晞，睿赏瞰秋矶。\n菊气先熏酒，萸香更袭衣。\n清切丝桐会，纵横文雅飞。\n恩深荅效浅，留醉奉宸晖。",
        "dynasty": "唐",
        "collection_info": null
    },
    {
        "uuid": "ac8cbb48685abd5ab34abe5d8a77282f",
        "title": "兴庆池侍宴应制",
        "author": "苏瓌",
        "content": "金阙平明宿雾收，瑶池式宴俯清流。\n瑞凤飞来随帝辇，祥鱼出戏跃王舟。\n帷齐绿树当筵密，盖转缃荷接岸浮。\n如临窃比微臣惧，若济叨陪圣主游。",
        "dynasty": "唐",
        "collection_info": null
    },
    {
        "uuid": "e31454c75f5c67c4d1189226a465ff41",
        "title": "奉和圣制烛龙斋祭",
        "author": "张九龄",
        "content": "上帝临下，鉴亦有光。\n孰云阴隲，惟圣克彰。\n六月徂暑，四郊愆阳。\n我后其勤，告于坛场。\n精意允溢，羣灵鼓舞。\n蔚兮朝云，沛然时雨。\n雨我原田，亦既有年。\n烛龙煌煌，明宗报祀。\n于以助之，天人帝子。\n闻诗有训，国风兹始。",
        "dynasty": "唐",
        "collection_info": null
    },
    {
        "uuid": "85e256674d2962bf9be27e5faba5fffe",
        "title": "奉和圣制喜雨",
        "author": "张九龄",
        "content": "艰我稼穑，载育载亭。\n随物应之，曷圣与灵。\n谓我何凭，惟德之馨。\n谁云天远，以诚必至。\n太清无云，羲和顿辔。\n于斯烝人，瞻彼非觊。\n阴冥倏忽，沛泽咸洎。\n何以致之，我后之感。\n无皐无隰，黍稷黯黯。\n无卉无木，敷芬黮黤。\n黄龙勿来，鸣鸟不思。\n人和年丰，皇心则怡。\n岂与周宣，云汉徒诗。",
        "dynasty": "唐",
        "collection_info": null
    },
    {
        "uuid": "e59557709f4a36be1ce2f15fc7e69a02",
        "title": "南郊文武出入舒和之乐",
        "author": "张九龄",
        "content": "祝史辞正，人神庆叶。\n福以德昭，享以诚接。\n六变云备，百礼斯浃。\n祀事孔明，祚流万叶。",
        "dynasty": "唐",
        "collection_info": null
    },
    {
        "uuid": "4e6143dfaa9bcd1a2e34121dee2d63ad",
        "title": "奉和圣制幸晋阳宫",
        "author": "张九龄",
        "content": "隋季失天策，万方罹凶残。\n皇祖称义旗，三灵皆获安。\n圣期将申锡，王业成艰难。\n盗移未改命，历在终履端。\n彼汾惟帝乡，雄都信郁盘。\n一月朔巡狩，羣后陪清銮。\n霸迹在沛庭，旧仪覩汉官。\n唐风思何深？舜典敷更宽。\n户蒙枌榆復，邑争牛酒欢。\n缅惟翦商后，岂独微禹叹。\n三后既在天，万年斯不刊。\n尊祖实我皇，天文皆仰观。",
        "dynasty": "唐",
        "collection_info": null
    },
    {
        "uuid": "83c9fd068c7e16a140c1ba2f93767e7e",
        "title": "奉和圣制次成皐先圣擒建德之所",
        "author": "张九龄",
        "content": "天命诚有集，王业初惟艰。\n翦商自文祖，夷项在兹山。\n地识斩蛇处，河临饮马间。\n威加昔运往，泽流今圣还。\n尊祖颂先烈，赓歌安用攀。\n绍成即我后，封岱出天关。",
        "dynasty": "唐",
        "collection_info": null
    },
    {
        "uuid": "cf6c0b0048f53b57f789e97a24e3a7c5",
        "title": "奉和圣制赐诸州刺史以题座右",
        "author": "张九龄",
        "content": "圣人合天德，洪覆在元元。\n每劳苍生念，不以黄屋尊。\n兴化俟羣辟，择贤守列藩。\n得人此为盛，咨岳今復存。\n降鉴引君道，殷勤启政门。\n容光无不照，有象必为言。\n成宪知所奉，致理归其根。\n肃肃禀玄猷，煌煌戒朱轩。\n岂徒任遇重，兼尔宴锡繁。\n载闻励臣节，持答明主恩。",
        "dynasty": "唐",
        "collection_info": null
    },
    {
        "uuid": "15fc2b04c825217961623edb47dd5a26",
        "title": "奉和圣制送十道采访使及朝集使",
        "author": "张九龄",
        "content": "三年一上计，万国趋河洛。\n课最力已陈，赏延恩復博。\n垂衣深共理，改瑟其咸若。\n首路迴竹符，分镳扬木铎。\n戒程有攸往，诏饯无淹泊。\n昭晰动天文，殷勤在人瘼。\n持久望兹念，克终期所託。\n行矣当自强，春耕庶秋获。",
        "dynasty": "唐",
        "collection_info": null
    },
    {
        "uuid": "3db9b26a63a931ddc3af3655750e80af",
        "title": "奉和圣制谒玄元皇帝庙斋",
        "author": "张九龄",
        "content": "兴运昔有感，建祠北山巅。\n云雷初缔构，日月今悠然。\n紫气尚蓊郁，玄元如在焉。\n迨兹事追远，轮奂復增鲜。\n洞府香林处，斋坛清汉边。\n吾君乃尊祖，夙驾此留连。\n乐动人神会，钟成律度圆。\n笙歌下鸾鹤，芝朮萃灵仙。\n曾是福黎庶，岂唯味虚玄。\n赓歌徒有作，微薄谢昭宣。",
        "dynasty": "唐",
        "collection_info": null
    },
    {
        "uuid": "f099b21c531abf1222c2002b098be5af",
        "title": "巫山高",
        "author": "张九龄",
        "content": "巫山与天近，烟景长青荧。\n此中楚王梦，梦得神女灵。\n神女去已久，云雨空冥冥。\n唯有巴猿啸，哀音不可听。",
        "dynasty": "唐",
        "collection_info": null
    },
    {
        "uuid": "6375be6720bdf5e1a95ad4c6fbfa2307",
        "title": "和黄门卢监望秦始皇陵",
        "author": "张九龄",
        "content": "秦帝始求仙，骊山何遽卜。\n中年既无效，兹地所宜復。\n徒役如雷奔，珍怪亦云蓄。\n黔首无寄命，赭衣相追逐。\n人怨神亦怒，身死宗遂覆。\n土崩失天下，龙鬬入函谷。\n国为项籍屠，君同华元戮。\n始掘既由楚，终焚乃因牧。\n上宰议扬贤，中阿感桓速。\n一闻过秦论，载怀空杼轴。",
        "dynasty": "唐",
        "collection_info": null
    },
    {
        "uuid": "ea3e9d52cc87fbfa15ac9c5673c99549",
        "title": "酬周判官巡至始兴会改秘书少监见贻之作兼呈耿广州",
        "author": "张九龄",
        "content": "惟昔迁乐土，迨今已重世。\n阴庆荷先德，素风惭后裔。\n唯益梓桑恭，岂禀山川丽。\n于时初自勉，揆己无兼济。\n瘠土资劳力，良书启蒙蔽。\n一探石室文，再擢金门第。\n既起南宫草，復掌西掖制。\n过举及小人，便蕃在中岁。\n亚司河海秩，转牧江湖澨。\n勿谓符竹轻，但觉涓尘细。\n一麾尚云忝，十驾宜求税。\n心息已如灰，迹牵且为赘。\n忽捧天书委，将革海隅弊。\n朝闻循诚节，夕饮蒙瘴疠。\n义疾耻无勇，盗憎攻亦锐。\n葵藿是倾心，豺狼何反噬。\n履险甘所受，劳贤恧相曳。\n揽辔但荒服，循陔便私第。\n嘉庆始获申，恩华復相继。\n无庸我先举，同事君犹滞。\n当推奉使绩，且结拜亲契。\n更延怀安旨，曾是虑危际。\n善谋虽若兹，至理焉可替。\n所杖有神道，况承明主惠。",
        "dynasty": "唐",
        "collection_info": null
    },
    {
        "uuid": "25af24dc95ea265d55a478196c64d1e0",
        "title": "和吏部李侍郎见示秋夜望月忆诸侍郎之什其卒章有前后行之戏因命仆继作",
        "author": "张九龄",
        "content": "清秋发高兴，凉月復闲宵。\n光逐露华满，情因水镜摇。\n同时亦所见，异路无相招。\n美景向空尽，欢言随事销。\n忽听金华作，诚如玉律调。\n南宫尚为后，东观何其辽。\n名数虽云隔，风期幸未遥。\n今来重余论，怀此更终朝。",
        "dynasty": "唐",
        "collection_info": null
    },
    {
        "uuid": "b40b730a64d6ba8438b446d8cd528e4b",
        "title": "登南岳事毕谒司马道士",
        "author": "张九龄",
        "content": "将命祈灵岳，迴策诣真士。\n绝迹寻一径，异香闻数里。\n分庭八桂树，肃容两童子。\n入室希把袖，登床愿启齿。\n诱我弃智诀，迨兹长生理。\n吸精反自然，炼药求不死。\n斯言眇霄汉，顾余婴纷滓。\n相去九牛毛，惭叹知何已。",
        "dynasty": "唐",
        "collection_info": null
    },
    {
        "uuid": "b927503d01222061f1b88c4f6ad993b3",
        "title": "九月九日登龙山",
        "author": "张九龄",
        "content": "郡庭常窘束，凉野求昭旷。\n楚客凛秋时，桓公旧台上。\n清明风日好，历落江山望。\n极远何萧条，中留坐惆怅。\n东弥夏首阔，西拒荆门壮。\n夷险虽异时，古今岂殊状。\n先贤杳不接，故老犹可访。\n投弔伤昔人，挥斤感前匠。\n自为本疎散，未始忘幽尚。\n际会非有欲，往来是无妄。\n为邦復多幸，去国殊迁放。\n且泛篱下菊，还聆郢中唱。\n灌园亦何为，于陵乃逃相。",
        "dynasty": "唐",
        "collection_info": null
    },
    {
        "uuid": "08e5d915e786038b48f05a0ee4705067",
        "title": "登郡城南楼",
        "author": "张九龄",
        "content": "闭阁幸无事，登楼聊永日。\n云霞千里开，洲渚万形出。\n澹澹澄江漫，飞飞度鸟疾。\n邑人半舻舰，津树多枫橘。\n感别时已屡，凭眺情非一。\n远怀不我同，孤兴与谁悉。\n平生本单绪，邂逅承优秩。\n谬忝为邦寄，多惭理人术。\n驽铅虽自勉，仓廪素非实。\n陈力倘无効，谢病从芝朮。",
        "dynasty": "唐",
        "collection_info": null
    },
    {
        "uuid": "6a17aced3436456abcb10a69fbba26ed",
        "title": "岁初巡属县登高安南楼言怀",
        "author": "张九龄",
        "content": "山城本孤峻，凭高结层轩。\n江气偏宜早，林英粲已繁。\n余滋含宿霁，众妍在朝暾。\n拂衣释簿领，伏槛遗纷喧。\n深俯东溪澳，远延南山樊。\n归云纳前岭，去鸟投遥村。\n目尽有余意，心恻不可谖。\n朅来彭蠡泽，载经敷浅原。\n春及但生思，时哉无与言。\n不才叨过举，唯力酬明恩。\n美化犹寂蔑，迅节徒飞奔。\n虽无成立効，庶以去思论。\n行復徇孤迹，亦云吾道存。",
        "dynasty": "唐",
        "collection_info": null
    },
    {
        "uuid": "8440d8340f972d04273e3b3b4b7036fd",
        "title": "秋晚登楼望南江入始兴郡路",
        "author": "张九龄",
        "content": "潦收沙衍出，霜降天宇晶。\n伏槛一长眺，津途多远情。\n思来江山外，望尽烟云生。\n滔滔不自辨，役役且何成。\n我来飒衰鬓，孰云飘华缨。\n枥马苦蜷跼，笼禽念遐征。\n岁阴向晼晚，日夕空屏营。\n物生贵得性，身累由近名。\n内顾觉今是，追叹何时平。",
        "dynasty": "唐",
        "collection_info": null
    },
    {
        "uuid": "724385c30a07f06ba5875a3cf3bbb60d",
        "title": "登古阳云台",
        "author": "张九龄",
        "content": "庭树日衰飒，风霜未云已。\n驾言遣忧思，乘兴求相似。\n楚国兹故都，兰台有余址。\n传闻襄王世，仍立巫山祀。\n方此全盛时，岂无婵娟子。\n色荒神女至，魂荡宫观启。\n蔓草今如积，朝云为谁起。",
        "dynasty": "唐",
        "collection_info": null
    },
    {
        "uuid": "19b0be0888f8b85753322c0e8e2f08b9",
        "title": "与生公寻幽居处",
        "author": "张九龄",
        "content": "同方久厌俗，相与事遐讨。\n及此云山去，窅然岩径好。\n疑入武陵源，如逢汉阴老。\n清谐欣有得，幽闲歘盈抱。\n我本玉阶侍，偶访金仙道。\n兹焉求卜筑，所过皆神造。\n岁晚林始敷，日晏崖方杲。\n不种缘岭竹，岂植临潭草。\n即途可淹留，随日成黼藻。\n期为静者说，曾是终焉保。\n今为简书畏，秖令归思浩。",
        "dynasty": "唐",
        "collection_info": null
    },
    {
        "uuid": "bd7b1bfcbe29c92e6caa7f64859b5aee",
        "title": "与生公游石窟山",
        "author": "张九龄",
        "content": "探秘孰云远，忘怀復尔同。\n日寻高深意，宛是神仙中。\n跻险构灵室，诡制非人功。\n潜洞黝无底，殊庭忽似梦。\n岂如武安凿，自若茅山通。\n造物良有寄，嬉游乃惬衷。\n犹希咽玉液，从此昇云空。\n咄咄共携手，泠然且驭风。",
        "dynasty": "唐",
        "collection_info": null
    },
    {
        "uuid": "5a02f16f2f36716c37bedb5d8c05bf36",
        "title": "郡舍南有园畦杂树聊以永日",
        "author": "张九龄",
        "content": "为郡久无补，越乡空復深。\n苟能秉素节，安用叨华簪。\n却步园畦裏，追吾野逸心。\n形骸拘俗吏，光景赖闲林。\n内讼诚知止，外言犹匪忱。\n成蹊谢李径，衞足感葵阴。\n荣达岂不伟，孤生非所任。\n江城何寂历，秋树亦萧森。\n下有北流水，上有南飞禽。\n我愿从归翼，无然坐自沈。",
        "dynasty": "唐",
        "collection_info": null
    },
    {
        "uuid": "344be50a5e31d78f0c22ae072d155b5d",
        "title": "临泛东湖",
        "author": "张九龄",
        "content": "郡庭日休暇，湖曲邀胜践。\n乐职在中和，灵心挹上善。\n乘流坐清旷，举目眺悠缅。\n林与西山重，云因北风卷。\n晶明画不逮，阴影镜无辨。\n晚秀復芬敷，秋光更遥衍。\n万族纷可佳，一游岂能展。\n羇孤忝邦牧，顾己非时选。\n梁公世不容，长孺心亦褊。\n永念出笼絷，常思退疲蹇。\n岁徂风露严，日恐兰苕剪。\n佳辰不可得，良会何其鲜。\n罢兴还江城，闭关聊自遣。",
        "dynasty": "唐",
        "collection_info": null
    },
    {
        "uuid": "5e1b7caeed380477b3cb0b657705a776",
        "title": "始兴南山下有林泉尝卜居焉荆州卧病有怀此地",
        "author": "张九龄",
        "content": "出处各有在，何者为陆沈。\n幸无迫贱事，聊可祛迷襟。\n世路少夷坦，孟门未岖嵚。\n多惭入火术，常惕履冰心。\n一跌不自保，万全焉可寻。\n行行念归路，眇眇惜光阴。\n浮生如过隙，先达已吾箴。\n敢忘丘山施，亦云年病侵。\n力衰在所养，时谢良不任。\n但忆旧栖息，愿言遂窥临。\n云间日孤秀，山下面清深。\n萝茑自为幄，风泉何必琴。\n归此老吾老，还当日千金。",
        "dynasty": "唐",
        "collection_info": null
    },
    {
        "uuid": "99f6612e2d0fae2800ce26dd68862958",
        "title": "晨坐斋中偶而成咏",
        "author": "张九龄",
        "content": "寒露洁秋空，遥山纷在瞩。\n孤顶乍修耸，微云復相续。\n人兹赏地偏，鸟亦爱林旭。\n结念凭幽远，抚躬曷羁束。\n仰霄谢逸翰，临路嗟疲足。\n徂岁方暌携，归心亟踯躅。\n休闲倘有素，岂负南山曲。",
        "dynasty": "唐",
        "collection_info": null
    },
    {
        "uuid": "18789b0761ef70f97d4cdce11f7dfbdc",
        "title": "咏史",
        "author": "张九龄",
        "content": "大德始无颇，中智是所是。\n居然已不一，况乃务相诡。\n小道致泥难，巧言因萋毁。\n穰侯或见迟，苏生得阴揣。\n轻既长沙傅，重亦边郡徙。\n势倾不幸然，迹在胡宁尔。\n沧溟所为大，江汉日来委。\n沣水虽復清，鱼鼈岂游此。\n贤哉有小白，雠中有管氏。\n若人不世生，悠悠多如彼。",
        "dynasty": "唐",
        "collection_info": null
    },
    {
        "uuid": "5164337a6779070d4d7ef9ed6648b262",
        "title": "龙门旬宴得月字韵",
        "author": "张九龄",
        "content": "恩华逐芳岁，形胜兼韶月。\n中席傍鱼潭，前山倚龙阙。\n花迎妙妓至，鸟避仙舟发。\n宴赏良在兹，再来情不歇。",
        "dynasty": "唐",
        "collection_info": null
    },
    {
        "uuid": "752f66b8d7d61c1d07a39aec259e651d",
        "title": "骊山下逍遥公旧居游集",
        "author": "张九龄",
        "content": "君子体清尚，归处有兼资。\n虽然经济日，无忘幽栖时。\n卜居旧何所，休澣尝来兹。\n岑寂罕人至，幽深获我思。\n松涧聆遗风，兰林览余滋。\n往事诚已矣，道存犹可追。\n遗子后黄金，作歌先紫芝。\n明德有自来，奕世皆秉彝。\n岂与磻溪老，崛起周太师。\n我心希硕人，逮此问元龟。\n怊怅既怀远，沈吟亦省私。\n已云宠禄过，况在华髮衰。\n轩盖有迷復，丘壑无磷缁。\n感物重所怀，何但止足斯。",
        "dynasty": "唐",
        "collection_info": null
    },
    {
        "uuid": "12cb2b577b818ae4966105f607e343c4",
        "title": "杂诗五首 一",
        "author": "张九龄",
        "content": "孤桐亦胡为，百尺傍无枝。\n疎阴不自覆，修干欲何施。\n高冈地復迥，弱植风屡吹。\n凡鸟已相噪，凤皇安得知。",
        "dynasty": "唐",
        "collection_info": null
    },
    {
        "uuid": "7fd5859ed3bb89f8e41f43d2ae0b17ce",
        "title": "杂诗五首 二",
        "author": "张九龄",
        "content": "萝茑必有託，风霜不能落。\n酷在兰将蕙，甘从葵与藿。\n运命虽为宰，寒暑自回薄。\n悠悠天地间，委顺无不乐。",
        "dynasty": "唐",
        "collection_info": null
    },
    {
        "uuid": "01d01ccbb810127f23c61552d42842f7",
        "title": "杂诗五首 三",
        "author": "张九龄",
        "content": "良辰不可遇，心赏更蹉跎。\n终日块然坐，有时劳者歌。\n庭前揽芳蕙，江上託微波。\n路远无能达，忧情空復多。",
        "dynasty": "唐",
        "collection_info": null
    },
    {
        "uuid": "627fe8fc17924d35338c09bcc43c3f73",
        "title": "杂诗五首 四",
        "author": "张九龄",
        "content": "湘水弔灵妃，斑竹为情绪。\n汉水访游女，解佩欲谁与。\n同心不可见，异路空延伫。\n浦上青枫林，津傍白沙渚。\n行吟至落日，坐望秖愁予。\n神物亦岂孤，佳期竟何许。",
        "dynasty": "唐",
        "collection_info": null
    },
    {
        "uuid": "d01fe895d9ead27fd427faf85c0d6751",
        "title": "杂诗五首 五",
        "author": "张九龄",
        "content": "木直几自寇，石坚亦他攻。\n何言为用薄，而与火膏同。\n物类有固然，谁能取径通。\n纤纤良田草，靡靡唯从风。\n日夜沐甘泽，春秋等芳丛。\n生性苟不夭，香臭谁为中。\n道家贵至柔，儒生何固穷。\n终始行一意，无乃过愚公。",
        "dynasty": "唐",
        "collection_info": null
    },
    {
        "uuid": "e4b8b68c9b41ed5deb08e543b04290dc",
        "title": "感遇十二首 一",
        "author": "张九龄",
        "content": "兰叶春葳蕤，桂华秋皎洁。\n欣欣此生意，自尔为佳节。\n谁知林栖者，闻风坐相悦。\n草木有本心，何求美人折。",
        "dynasty": "唐",
        "collection_info": null
    },
    {
        "uuid": "3bde72e8f483aedc38a20b7224834691",
        "title": "感遇十二首 二",
        "author": "张九龄",
        "content": "幽林归独卧，滞虑洗孤清。\n持此谢高鸟，因之传远情。\n日夕怀空意，人谁感至精。\n飞沈理自隔，何所慰吾诚。",
        "dynasty": "唐",
        "collection_info": null
    },
    {
        "uuid": "20ec6e9f9cf28bfd718b2f31b6959e62",
        "title": "感遇十二首 三",
        "author": "张九龄",
        "content": "鱼游乐深池，鸟栖欲高枝。\n嗟尔蜉蝣羽，薨薨亦何为。\n有生岂不化，所感奚若斯。\n神理日微灭，吾心安得知。\n浩叹杨朱子，徒然泣路岐。",
        "dynasty": "唐",
        "collection_info": null
    },
    {
        "uuid": "0daee5334176cf691c543de804ca2568",
        "title": "感遇十二首 四",
        "author": "张九龄",
        "content": "孤鸿海上来，池潢不敢顾。\n侧见双翠鸟，巢在三珠树。\n矫矫珍木巅，得无金丸惧。\n美服患人指，高明逼神恶。\n今我游冥冥，弋者何所慕。",
        "dynasty": "唐",
        "collection_info": null
    },
    {
        "uuid": "77df63f8f36738b0811fc533cca0ec65",
        "title": "感遇十二首 五",
        "author": "张九龄",
        "content": "吴越数千里，梦寐今夕见。\n形骸非我亲，衾枕即乡县。\n化蝶犹不识，川鱼安可羡。\n海上有仙山，归期觉神变。",
        "dynasty": "唐",
        "collection_info": null
    },
    {
        "uuid": "cf7b82ccac511d838f319da07d337661",
        "title": "感遇十二首 六",
        "author": "张九龄",
        "content": "西日下山隐，北风乘夕流。\n燕雀感昏旦，檐楹呼匹俦。\n鸿鹄虽自远，哀音非所求。\n贵人弃疵贱，下士尝殷忧。\n众情累外物，恕己忘内修。\n感叹长如此，使我心悠悠。",
        "dynasty": "唐",
        "collection_info": null
    },
    {
        "uuid": "daff8b88ecb4a833122321b9e0a6e637",
        "title": "感遇十二首 七",
        "author": "张九龄",
        "content": "江南有丹橘，经冬犹绿林。\n岂伊地气暖，自有岁寒心。\n可以荐嘉客，奈何阻重深。\n运命唯所遇，循环不可寻。\n徒言树桃李，此木岂无阴。",
        "dynasty": "唐",
        "collection_info": null
    },
    {
        "uuid": "ce73959f539c19b6466c6ac7f008e7ca",
        "title": "感遇十二首 八",
        "author": "张九龄",
        "content": "永日徒离忧，临风怀蹇修。\n美人何处所？孤客空悠悠。\n青鸟跂不至，朱鳖谁云浮。\n夜分起踯躅，时逝曷淹留。",
        "dynasty": "唐",
        "collection_info": null
    },
    {
        "uuid": "dfb6ced7733c8479d418e515c2939c9a",
        "title": "感遇十二首 九",
        "author": "张九龄",
        "content": "抱影吟中夜，谁闻此叹息。\n美人适异方，庭树含幽色。\n白云愁不见，沧海飞无翼。\n凤皇一朝来，竹花斯可食。",
        "dynasty": "唐",
        "collection_info": null
    },
    {
        "uuid": "aa393352013bb63ffc06a21d4618f297",
        "title": "感遇十二首 十",
        "author": "张九龄",
        "content": "汉上有游女，求思安可得。\n袖中一札书，欲寄双飞翼。\n冥冥愁不见，耿耿徒缄忆。\n紫兰秀空蹊，皓露夺幽色。\n馨香岁欲晚，感叹情何极。\n白云在南山，日暮长太息。",
        "dynasty": "唐",
        "collection_info": null
    },
    {
        "uuid": "a6f2f789c207b6f69c99e18f7ad6d99c",
        "title": "感遇十二首 十一",
        "author": "张九龄",
        "content": "我有异乡忆，宛在云溶溶。\n凭此目不觏，要之心所钟。\n但欲附高鸟，安敢攀飞龙。\n至精无感遇，悲惋填心胸。\n归来扣寂寞，人愿天岂从。",
        "dynasty": "唐",
        "collection_info": null
    },
    {
        "uuid": "eaed452d99ab03c276ce1c0a28ddb970",
        "title": "感遇十二首 十二",
        "author": "张九龄",
        "content": "闭门迹羣化，凭林结所思。\n啸叹此寒木，畴昔乃芳蕤。\n朝阳凤安在，日暮蝉独悲。\n浩思极中夜，深嗟欲待谁。\n所怀诚已矣，既往不可追。\n鼎食非吾事，云仙尝我期。\n胡越方杳杳，车马何迟迟。\n天壤一何异，幽嘿卧帘帷。",
        "dynasty": "唐",
        "collection_info": null
    },
    {
        "uuid": "d50b364f3ba43e941350f70570f9efcc",
        "title": "江上遇疾风",
        "author": "张九龄",
        "content": "疾风江上起，鼓怒扬烟埃。\n白昼晦如夕，洪涛声若雷。\n投林鸟铩羽，入浦鱼曝鳃。\n瓦飞屋且发，帆快樯已摧。\n不知天地气，何为此喧豗。",
        "dynasty": "唐",
        "collection_info": null
    },
    {
        "uuid": "251bf0b66790e4d6b6d6ebff7c8a2882",
        "title": "自商行谒復州卢使君虔",
        "author": "孟郊",
        "content": "一身遶千山，远作行路人。\n未遂东吴归，暂出西京尘。\n仲宣荆州客，今余竟陵宾。\n往蹟虽不同，託意皆有因。\n商岭莓苔滑，石坂上下频。\n江汉沙泥洁，永日光景新。\n独泪起残夜，孤吟望初晨。\n驱驰竟何事，章句依深仁。",
        "dynasty": "唐",
        "collection_info": null
    },
    {
        "uuid": "eeb629b77a02f39900cabee14475f116",
        "title": "梦泽中行",
        "author": "孟郊",
        "content": "楚山争蔽亏，日月无全辉。\n楚路饶迴惑，旅人有迷归。\n骐骥思北首，鹧鸪愿南飞。\n我怀京洛游，未厌风尘衣。",
        "dynasty": "唐",
        "collection_info": null
    },
    {
        "uuid": "c082dfcaa3395806c75eb1d86e2b15e7",
        "title": "京山行",
        "author": "孟郊",
        "content": "众䖟聚病马，流血不得行。\n后路起夜色，前山闻虎声。\n此时游子心，百尺风中旌。",
        "dynasty": "唐",
        "collection_info": null
    },
    {
        "uuid": "62b0da94e8c6ccadde71a7d06379572c",
        "title": "旅次湘沅有怀灵均",
        "author": "孟郊",
        "content": "分拙多感激，久游遵长途。\n经过湘水源，怀古方踟蹰。\n旧称楚灵均，此处殒忠躯。\n侧聆故老言，遂得旌贤愚。\n名参君子场，行为小人儒。\n骚文衒贞亮，体物情崎岖。\n三黜有愠色，即非贤哲模。\n五十爵高秩，谬膺从大夫。\n胸襟积忧愁，容鬓復雕枯。\n死为不弔鬼，生作猜谤徒。\n吟泽洁其身，忠节宁见输。\n怀沙灭其性，孝行焉能俱。\n且闻善称君，一何善自殊。\n且闻过称己，一何过不渝。\n悠哉风土人，角黍投川隅。\n相传历千祀，哀悼延八区。\n如今圣明朝，养育无羁孤。\n君臣逸雍熙，德化盈纷敷。\n巾车徇前侣，白日犹昆吾。\n寄君臣子心，戒此真良图。",
        "dynasty": "唐",
        "collection_info": null
    },
    {
        "uuid": "c0a9fe510a37db90c46c0e2da8f0ff5d",
        "title": "过彭泽",
        "author": "孟郊",
        "content": "扬帆过彭泽，舟人讶叹息。\n不见种柳人，霜风空寂历。",
        "dynasty": "唐",
        "collection_info": null
    },
    {
        "uuid": "19820644965dbda2813818538baebfc6",
        "title": "过分水岭",
        "author": "孟郊",
        "content": "山壮马力短，马行石齿中。\n十步九举辔，迴环失西东。\n溪水变为雨，悬崖阴蒙蒙。\n客衣飘飖秋，葛花零落风。\n白日舍我没，征途忽然穷。",
        "dynasty": "唐",
        "collection_info": null
    },
    {
        "uuid": "e935b6acf0b5ac2459dafd9deba30927",
        "title": "分水岭别夜示从弟寂",
        "author": "孟郊",
        "content": "南中少平地，山水重迭生。\n别泉万余曲，迷舟独难行。\n四际乱峰合，一眺千虑幷。\n潺湲冬夏冷，光彩昼夜明。\n赏心难久胜，离肠忽自惊。\n古木摇霁色，高风动秋声。\n饮尔一樽酒，慰我百忧轻。\n嘉期何处定，此晨堪寄情。",
        "dynasty": "唐",
        "collection_info": null
    },
    {
        "uuid": "d25ef92a7134279e7e9d733df471d63a",
        "title": "连州吟 一",
        "author": "孟郊",
        "content": "春风朝夕起，吹绿日日深。\n试为连州吟，泪下不可禁。\n连山何连连，连天碧岑岑。\n哀猿哭花死，子规裂客心。\n兰芷结新佩，潇湘遗旧音。\n怨声能翦弦，坐抚零落琴。",
        "dynasty": "唐",
        "collection_info": null
    },
    {
        "uuid": "aa22d463b611ce0aa974965874b26d17",
        "title": "连州吟 二",
        "author": "孟郊",
        "content": "羽翼不自有，相追力难任。\n唯凭方寸灵，独夜万里寻。\n方寻魂飘飖，南梦山岖嵚。\n髣髴惊魍魉，悉窣闻枫林。\n正直被放者，鬼魅无所侵。\n贤人多安排，俗士多虚钦。\n孤怀吐明月，众毁铄黄金。\n愿君保玄曜，壮志无自沉。",
        "dynasty": "唐",
        "collection_info": null
    },
    {
        "uuid": "f781a34d4bc84a6675707abf310e7fba",
        "title": "连州吟 三",
        "author": "孟郊",
        "content": "朝亦连州吟，暮亦连州吟。\n连州果有信，一纸万里心。\n开缄白云断，明月堕衣襟。\n南风嘶舜管，苦竹动猿音。\n万里愁一色，潇湘雨淫淫。\n两劒忽相触，双蛟恣浮沈。\n鬬水正迴斡，倒流安可禁。\n空愁江海信，惊浪隔相寻。",
        "dynasty": "唐",
        "collection_info": null
    },
    {
        "uuid": "801c8ebd455600abd82f4e85b29a5a47",
        "title": "旅行",
        "author": "孟郊",
        "content": "楚水结冰薄，楚云为雨微。\n野梅参差发，旅榜逍遥归。",
        "dynasty": "唐",
        "collection_info": null
    },
    {
        "uuid": "01d1eb7aced7752142846c40dc3fe7bc",
        "title": "上河阳李大夫",
        "author": "孟郊",
        "content": "上将秉神略，至兵无猛威。\n三军当严冬，一抚胜重衣。\n霜劒夺众景，夜星失长辉。\n苍鹰独立时，恶鸟不敢飞。\n武牢锁天关，河桥纽地机。\n大将奚以安，守此称者稀。\n贫士少颜色，贵门多轻肥。\n试登山岳高，方见草木微。\n山岳恩既广，草木心皆归。",
        "dynasty": "唐",
        "collection_info": null
    },
    {
        "uuid": "48c734eb1e2a250411a0dd78366420dd",
        "title": "投赠张端公",
        "author": "孟郊",
        "content": "君子量不极，胸吞百川流。\n嫉邪霜气直，问俗春辞柔。\n日户昼辉静，月杯夜景幽。\n咏惊芙蓉发，笑激风飙秋。\n鸾步独无侣，鹤音仍寡俦。\n幸霑分寸顾，散此千万忧。",
        "dynasty": "唐",
        "collection_info": null
    },
    {
        "uuid": "44f585e31d8da5c36d4be1f9eeb2bf18",
        "title": "赠苏州韦郎中使君",
        "author": "孟郊",
        "content": "谢客吟一声，霜落羣听清。\n文含元气柔，鼓动万物轻。\n嘉木依性植，曲枝亦不生。\n尘埃徐庾词，金玉曹刘名。\n章句作雅正，江山益鲜明。\n萍苹一浪草，菰蒲片池荣。\n曾是康乐咏，如今搴其英。\n顾惟菲薄质，亦愿将此幷。",
        "dynasty": "唐",
        "collection_info": null
    },
    {
        "uuid": "f6eb2fe149d9da7ae6811ae40ed94526",
        "title": "上张徐州",
        "author": "孟郊",
        "content": "为水不入海，安得浮天波。\n为木不在山，安得横日柯。\n再来君子傍，始觉精义多。\n大德唯一施，众情自偏颇。\n至乐无宫征，至声遗讴謌。\n愿鼓空桑弦，永使万物和。\n顾己诚拙讷，干名已蹉跎。\n献词惟在口，所欲无余佗。\n乍作支泉石，乍作翳松萝。\n一不改方圆，破质为琢磨。\n贱子本如此，大贤心若何。\n岂是无异途，异途难经过。",
        "dynasty": "唐",
        "collection_info": null
    },
    {
        "uuid": "a24f4e974993cb728f348dba75a72cda",
        "title": "上包祭酒",
        "author": "孟郊",
        "content": "岳岳冠盖彦，英英文字雄。\n琼音独听时，尘韵固不同。\n春云生纸上，秋涛起胸中。\n时吟五君咏，再举七子风。\n何幸松桂侣，见知勤苦功。\n愿将黄鹤翅，一借飞云空。",
        "dynasty": "唐",
        "collection_info": null
    },
    {
        "uuid": "003c8fe5df2d60f68a8945886a8637b5",
        "title": "赠别崔纯亮",
        "author": "孟郊",
        "content": "食荠肠亦苦，强歌声无欢。\n出门即有碍，谁谓天地宽。\n有碍非遐方，长安大道傍。\n小人智虑险，平地生太行。\n镜破不改光，兰死不改香。\n始知君子心，交久道益彰。\n君心与我怀，离别俱迴遑。\n譬如浸蘖泉，流苦已日长。\n忍泣目易衰，忍忧形易伤。\n项籍岂不壮，贾生岂不良。\n当其失意时，涕泗各沾裳。\n古人劝加餐，此餐难自强。\n一饭九祝噎，一嗟十断肠。\n况是儿女怨，怨气凌彼苍。\n彼苍若有知，白日下清霜。\n今朝始惊叹，碧落空茫茫。",
        "dynasty": "唐",
        "collection_info": null
    },
    {
        "uuid": "400d7a403a13895ac5d0a9822d470a0a",
        "title": "赠文应上人",
        "author": "孟郊",
        "content": "栖迟青山巅，高静身所便。\n不践有命草，但饮无声泉。\n斋性空转寂，学情深更专。\n经文开贝叶，衣制垂秋莲。\n厌此俗人羣，暂来还却旋。",
        "dynasty": "唐",
        "collection_info": null
    },
    {
        "uuid": "1afb926d868d2a8eef8e4a85bce68711",
        "title": "严河南",
        "author": "孟郊",
        "content": "赤令风骨峭，语言清霜寒。\n不必用雄威，见者毛髮攒。\n我有赤令心，未得赤令官。\n终朝衡门下，忍志将筑弹。\n君从西省郎，正有东洛观。\n洛民萧条久，威恩悯抚难。\n苦竹声啸雪，夜斋闻千竿。\n诗人偶寄耳，听苦心多端。\n多端落杯酒，酒中方得欢。\n隐士多饮酒，此言信难刊。\n取次令坊沽，举止务在宽。\n何必红烛娇，始言清宴阑。\n丈夫莫矜庄，矜庄不中看。",
        "dynasty": "唐",
        "collection_info": null
    },
    {
        "uuid": "9ab974c48b0f2de1c069fa38728b6e0e",
        "title": "赠李观",
        "author": "孟郊",
        "content": "谁言形影亲，灯灭影去身。\n谁言鱼水欢，水竭鱼枯鳞。\n昔为同恨客，今为独笑人。\n舍予在泥辙，飘迹上云津。\n卧木易成蠹，弃花难再春。\n何言对芳景，愁望极萧晨。\n埋劒谁识气，匣弦日生尘。\n愿君语高风，为余问苍旻。",
        "dynasty": "唐",
        "collection_info": null
    },
    {
        "uuid": "59a0d8972d9427a87cf0095beaae7ca1",
        "title": "吴安西馆赠从弟楚客",
        "author": "孟郊",
        "content": "蒙笼杨柳馆，中有南风生。\n风生今为谁，湘客多远情。\n孤枕楚水梦，独帆楚江程。\n觉来残恨深，尚与归路幷。\n玉匣五弦在，请君时一鸣。",
        "dynasty": "唐",
        "collection_info": null
    },
    {
        "uuid": "cdc13387e09da57e5e6f542adef1fba3",
        "title": "赠章仇将军",
        "author": "孟郊",
        "content": "将军不夸劒，才气为英雄。\n五岳拽力内，百川倾意中。\n本立谁敢拔，飞文自难穷。\n前时天地翻，已有扶正功。",
        "dynasty": "唐",
        "collection_info": null
    },
    {
        "uuid": "162aed563f29b02e23791f552474b485",
        "title": "赠道月上人",
        "author": "孟郊",
        "content": "僧貌净无点，僧衣宁缀华。\n寻常昼日行，不使身影斜。\n饭朮煮松柏，坐山敷云霞。\n欲知禅隐高，缉薜为袈裟。",
        "dynasty": "唐",
        "collection_info": null
    },
    {
        "uuid": "00db61b00d0614d23decd546070b3c6a",
        "title": "抒情因上郎中二十二叔监察十五叔兼呈李益端公柳缜评事",
        "author": "孟郊",
        "content": "方凭指下弦，写出心中言。\n寸草贱子命，高山主人恩。\n游边风沙意，梦楚波涛魂。\n一日引别袂，九迴沾泪痕。\n自悲何以然，在礼阙晨昏。\n名利时转甚，是非宵亦喧。\n浮情少定主，百虑随世翻。\n举此胸臆恨，幸从贤哲论。\n明明三飞鸾，照物如朝暾。",
        "dynasty": "唐",
        "collection_info": null
    },
    {
        "uuid": "8fc521ae65befeba8a50f21053a27381",
        "title": "赠城郭道士",
        "author": "孟郊",
        "content": "望裏失却山，听中遗却泉。\n松枝休策云，药囊翻贮钱。\n曾依青桂隣，学得白雪弦。\n别来意未迴，世上为隐仙。",
        "dynasty": "唐",
        "collection_info": null
    },
    {
        "uuid": "d91252880f7d98e346cd23b1290cb7d9",
        "title": "桐庐山中赠李明府",
        "author": "孟郊",
        "content": "静境无浊氛，清雨零碧云。\n千山不隐响，一叶动亦闻。\n即此佳志士，精微谁相羣。\n欲识楚章句，袖中兰茝熏。",
        "dynasty": "唐",
        "collection_info": null
    },
    {
        "uuid": "bd48f9183900b66c05c9bf0559360eca",
        "title": "献汉南樊尚书",
        "author": "孟郊",
        "content": "天下昔崩乱，大君识贤臣。\n众木尽摇落，始见竹色真。\n兵势走山岳，阳光潜埃尘。\n心开玄女符，面缚清波人。\n异俗既从化，浇风亦归淳。\n自公理斯郡，寒谷皆变春。\n旗影卷赤电，劒锋匣青鳞。\n如何嵩高气，作镇楚水滨。\n云镜忽开霁，孤光射无垠。\n乃知寻常鉴，照影不照神。",
        "dynasty": "唐",
        "collection_info": null
    },
    {
        "uuid": "66f60857e277da5d6a7aa3314ce3a2ee",
        "title": "赠转运陆中丞",
        "author": "孟郊",
        "content": "掌运职既大，摧邪名更雄。\n鹏飞簸曲云，鹗怒生直风。\n投彼霜雪令，翦除荆棘丛。\n楚仓倾向西，吴米发自东。\n帆影咽河口，车声聋关中。\n尧知才策高，人喜道路通。\n皆经内史力，继得酇侯功。\n莱子真为少，相如未免穷。\n衣花野菡萏，书叶山梧桐。\n不是宗匠心，谁怜久栖蓬。",
        "dynasty": "唐",
        "collection_info": null
    },
    {
        "uuid": "db43ab6cdca0b508f183f089e32d8ddd",
        "title": "赠万年陆郎中",
        "author": "孟郊",
        "content": "天子忧剧县，寄深华省郎。\n纷纷风响佩，蛰蛰劒开霜。\n旧事笑堆案，新声唯雅章。\n谁言百里才，终作横天梁。\n江鸿耻承眷，云津未能翔。\n徘徊尘俗中，短毳无辉光。",
        "dynasty": "唐",
        "collection_info": null
    },
    {
        "uuid": "3f2000a6a5f51b59755e90f9e39d36b7",
        "title": "擢第后东归书怀献座主吕侍御",
        "author": "孟郊",
        "content": "昔岁辞亲泪，今为恋主泣。\n去住情难并，别离景易戢。\n夭矫大空鳞，曾为小泉蛰。\n幽意独沈时，震雷忽相及。\n神行既不宰，直致非所执。\n至运本遗功，轻生各自立。\n大君思此化，良佐自然集。\n宝镜无私光，时文有新习。\n慈亲诫志就，贱子归情急。\n擢第谢灵台，牵衣出皇邑。\n行襟海日曙，逸抱江风入。\n蒹葭得波浪，芙蓉红岸湿。\n云寺势动摇，山钟韵嘘吸。\n旧游期再践，悬水得重挹。\n松萝虽可居，青紫终当拾。",
        "dynasty": "唐",
        "collection_info": null
    },
    {
        "uuid": "44e55eaa5641524b00d9e25f0cc138d5",
        "title": "古意赠梁肃补阙",
        "author": "孟郊",
        "content": "曲木忌日影，谗人畏贤明。\n自然照烛间，不受邪佞轻。\n不有百炼火，孰知寸金精。\n金铅正同鑪，愿分精与麤。",
        "dynasty": "唐",
        "collection_info": null
    },
    {
        "uuid": "f14fa9ffdf781ee9bd6737d0c7bd987a",
        "title": "赠黔府王中丞楚",
        "author": "孟郊",
        "content": "旧说天下山，半在黔中青。\n又闻天下泉，半落黔中鸣。\n山水千万遶，中有君子行。\n儒风一以扇，污俗心皆平。\n我愿中国春，化从异方生。\n昔为阴草毒，今为阳华英。\n嘉实缀绿蔓，凉湍泻清声。\n逍遥物景胜，视听空旷幷。\n困骥犹在辕，沉珠尚隐精。\n路遐莫及眄，泥污日已盈。\n岁晏将何从，落叶甘自轻。",
        "dynasty": "唐",
        "collection_info": null
    },
    {
        "uuid": "69575e31808150bd45485b5a3871373d",
        "title": "上达奚舍人",
        "author": "孟郊",
        "content": "北山少日月，草木苦风霜。\n贫士在重坎，食梅有酸肠。\n万俗皆走圆，一身犹学方。\n常恐众毁至，春叶成秋黄。\n大贤秉高鉴，公烛无私光。\n暗室晓未及，幽行涕空行。",
        "dynasty": "唐",
        "collection_info": null
    },
    {
        "uuid": "01296f533e61017e3397395a258e758f",
        "title": "赠主人",
        "author": "孟郊",
        "content": "斗水泻大海，不如泻枯池。\n分明贤达交，岂顾豪华儿。\n海有不足流，豪有不足资。\n枯鳞易为水，贫士易为施。\n幸覩君子席，会将幽贱期。\n侧闻清风议，饫如黄金巵。\n此道与日月，同光无尽时。",
        "dynasty": "唐",
        "collection_info": null
    },
    {
        "uuid": "b4136a0f61640bd8f7c87c74c2299e01",
        "title": "赠建业契公",
        "author": "孟郊",
        "content": "师住青山寺，清华常绕身。\n虽然到城郭，衣不上栖尘。",
        "dynasty": "唐",
        "collection_info": null
    },
    {
        "uuid": "df7e9ad6a5d8659df777c704321343b4",
        "title": "献襄阳于大夫",
        "author": "孟郊",
        "content": "襄阳青山郭，汉江白铜堤。\n谢公领兹郡，山水无尘泥。\n铁马万霜雪，绛旗千虹霓。\n风漪参差泛，石板重迭跻。\n旧泪不復堕，新欢居然齐。\n还畊竟原野，归老相扶携。\n物色增暧暧，寒芳更萋萋。\n渊清有遐略，高躅无近蹊。\n即此富苍翠，自然引翔栖。\n曩游常抱忆，夙好今尚暌。\n愿言从逸辔，暇日凌清溪。",
        "dynasty": "唐",
        "collection_info": null
    },
    {
        "uuid": "c327ae9b9141d44615cc565279cc61cb",
        "title": "赠郑夫子鲂",
        "author": "孟郊",
        "content": "天地入胸臆，吁嗟生风雷。\n文章得其微，物象由我裁。\n宋玉逞大句，李白飞狂才。\n苟非圣贤心，孰与造化该。\n勉矣郑夫子，骊珠今始胎。",
        "dynasty": "唐",
        "collection_info": null
    },
    {
        "uuid": "d17a0eb3ab89c71374c02e665b751733",
        "title": "大隐坊 崔从事郧以直隳职",
        "author": "孟郊",
        "content": "古人留清风，千载遥赠君。\n破松见贞心，裂竹见直文。\n残月色不改，高贤德常新。\n家怀诗书富，宅抱草木贫。\n安得一蹄泉，来化千尺鳞。\n含意永不语，钓璜幽水滨。",
        "dynasty": "唐",
        "collection_info": null
    },
    {
        "uuid": "b3fd2198ea134de66c2766afb80af9d1",
        "title": "大隐坊 章仇将军良弃功守贫",
        "author": "孟郊",
        "content": "饮君江海心，讵能辨浅深。\n挹君山岳德，谁能齐嵚岑。\n东海精为月，西岳气凝金。\n进则万景昼，退则羣物阴。\n我欲荐此言，天门峻沈沈。\n风飙亦感激，为我飕飗吟。",
        "dynasty": "唐",
        "collection_info": null
    },
    {
        "uuid": "60e6c72bcf85dcf423015095be79979e",
        "title": "大隐坊 赵记室俶在职无事",
        "author": "孟郊",
        "content": "卑静身后老，高动物先摧。\n方圆水任器，刚劲木成灰。\n大道母羣物，达人腹众才。\n时吟尧舜篇，心向无为开。\n彼隐山万曲，我隐酒一杯。\n公庭何所有，日日清风来。",
        "dynasty": "唐",
        "collection_info": null
    },
    {
        "uuid": "dfa405954dd0d7c6db65991c10a30e01",
        "title": "赠韩郎中愈 一",
        "author": "孟郊",
        "content": "何以定交契，赠君高山石。\n何以保贞坚，赠君青松色。\n贫居过此外，无可相彩饰。\n闻君硕鼠诗，吟之泪空滴。",
        "dynasty": "唐",
        "collection_info": null
    },
    {
        "uuid": "0d5bd59373d66c156509ee5cdfeb5ae4",
        "title": "赠韩郎中愈 二",
        "author": "孟郊",
        "content": "硕鼠既穿墉，又嚙机上丝。\n穿墉有闲土，嚙丝无余衣。\n朝吟枯桑柘，暮泣空杼机。\n岂是无巧妙，丝断将何施。\n众人尚肥华，志士多饥羸。\n愿君保此节，天意当察微。",
        "dynasty": "唐",
        "collection_info": null
    },
    {
        "uuid": "33ce7b3d56a65b4ce4115dc54c803701",
        "title": "赠韩郎中愈 三",
        "author": "孟郊",
        "content": "前日远别离，今日生白髮。\n欲知万里情，晓卧半床月。\n常恐百虫秋，使我芳草歇。",
        "dynasty": "唐",
        "collection_info": null
    },
    {
        "uuid": "2c15f3a15d74d75a4a79d5ae14f816e3",
        "title": "戏赠无本 一",
        "author": "孟郊",
        "content": "长安秋声干，木叶相号悲。\n瘦僧卧冰凌，嘲咏含金痍。\n金痍非战痕，峭病方在兹。\n诗骨耸东野，诗涛涌退之。\n有时踉跄行，人惊鹤阿师。\n可惜李杜死，不见此狂痴。",
        "dynasty": "唐",
        "collection_info": null
    },
    {
        "uuid": "95f3a471d2aaab93e7694eb5474fb45f",
        "title": "戏赠无本 二",
        "author": "孟郊",
        "content": "燕僧耸听词，袈裟喜新翻。\n北岳厌利杀，玄功生微言。\n天高亦可飞，海广亦可源。\n文章杳无底，劚掘谁能根。\n梦灵髣髴到，对我方与论。\n拾月鲸口边，何人免为吞。\n燕僧摆造化，万有随手犇。\n补缀杂霞衣，笑傲诸贵门。\n将明文在身，亦尔道所存。\n朔雪凝别句，朔风飘征魂。\n再期嵩少游，一访蓬萝村。\n春草步步绿，春山日日暄。\n遥莺相应吟，晚听恐不繁。\n相思塞心胸，高逸难攀援。",
        "dynasty": "唐",
        "collection_info": null
    },
    {
        "uuid": "2ce2ed8f41e14a7bb62c023a02365f48",
        "title": "寄张籍",
        "author": "孟郊",
        "content": "夜镜不照物，朝光何时升。\n黯然秋思来，走入志士膺。\n志士惜时逝，一宵三四兴。\n清汉徒自朗，浊河终无澄。\n旧爱忽已远，新愁坐相凌。\n君其隐壮怀，我亦逃名称。\n古人贵从晦，君子忌党朋。\n倾败生所竞，保全归懵懵。\n浮云何当来，潜虬会飞腾。",
        "dynasty": "唐",
        "collection_info": null
    },
    {
        "uuid": "61b82af001c0e703ae4b01b9db767077",
        "title": "忆周秀才素上人时闻各在一方",
        "author": "孟郊",
        "content": "东西分我情，魂梦安能定。\n野客云作心，高僧月为性。\n浮云自高闲，明月常空净。\n衣敝得古风，居山无俗病。\n吟听碧云语，手把青松柄。\n羡尔欲寄书，飞禽杳难倩。",
        "dynasty": "唐",
        "collection_info": null
    },
    {
        "uuid": "60591372a1ea7a00c73fdb5f2ab0ff41",
        "title": "舟中喜遇从叔简别后寄上时从叔初擢第归江南郊不从行",
        "author": "孟郊",
        "content": "一意两片云，暂合还却分。\n南云乘庆归，北云与谁羣。\n寄声千里风，相唤闻不闻。",
        "dynasty": "唐",
        "collection_info": null
    },
    {
        "uuid": "4337770bcea6fe97a9390cceecc4c1d3",
        "title": "怀南岳隐士 一",
        "author": "孟郊",
        "content": "见说祝融峰，擎天势似腾。\n藏千寻布水，出十八高僧。\n古路无人迹，新霞吐石棱。\n终居将尔叟，一一共余登。",
        "dynasty": "唐",
        "collection_info": null
    },
    {
        "uuid": "cc7be229128b434e7714ef33fb6750bd",
        "title": "怀南岳隐士 二",
        "author": "孟郊",
        "content": "千峰映碧湘，真叟此中藏。\n饭不煮石吃，眉应似髮长。\n枫梩搘酒瓮，鹤蝨落琴床。\n强效忘机者，斯人尚未忘。",
        "dynasty": "唐",
        "collection_info": null
    },
    {
        "uuid": "cb6b273bdb66d927e63f3fce96a42d0f",
        "title": "春夜忆萧子真",
        "author": "孟郊",
        "content": "半夜不成寐，灯尽又无月。\n独向阶前立，子规啼不歇。\n况我有金兰，忽尔为胡越。\n争得明镜中，久长无白髮。",
        "dynasty": "唐",
        "collection_info": null
    },
    {
        "uuid": "275f0d68f732c7ed58d6593aad847bee",
        "title": "寄院中诸公",
        "author": "孟郊",
        "content": "奕奕秋水傍，骎骎绿云蹄。\n月仙有高曜，灵凤无卑栖。\n翠色遶云谷，碧华凝月溪。\n竹林递历览，云寺行攀跻。\n冠豸独屈蠖，匣龙期剸犀。\n千山惊月晓，百里闻霜鼙。\n戎府多秀异，谢公期相携。\n因之仰羣彦，养拙固难齐。",
        "dynasty": "唐",
        "collection_info": null
    },
    {
        "uuid": "8d1e6e0f14edaa548a9d1ece0c661cbe",
        "title": "寄洺州李大夫",
        "author": "孟郊",
        "content": "自从蓟师反，中国事纷纷。\n儒道一失所，贤人多在军。\n鸟巢忧迸射，鹿耳骇惊闻。\n剑折唯恐匣，弓贪不让勋。\n方知省事将，动必谢前羣。\n鹳阵常先罢，鱼符最晚分。\n步闲洺水曲，笑激太行云。\n诗叟未相识，竹儿争见君。\n殷勤越谈说，记尽古风文。",
        "dynasty": "唐",
        "collection_info": null
    },
    {
        "uuid": "d9f1866c7a887edccd52e2c98527df58",
        "title": "寄卢虔使君",
        "author": "孟郊",
        "content": "霜露再相换，游人犹未归。\n岁新月改色，客久线断衣。\n有鹤冰在翅，竟久力难飞。\n千家旧素沼，昨日生绿辉。\n春色若可借，为君步芳菲。",
        "dynasty": "唐",
        "collection_info": null
    },
    {
        "uuid": "55c56481d17ebd3c455213be552df008",
        "title": "寄崔纯亮",
        "author": "孟郊",
        "content": "百川有余水，大海无满波。\n器量各相悬，贤愚不同科。\n羣辩有姿语，众欢无行歌。\n唯余洛阳子，郁郁恨常多。\n时读过秦篇，为君涕滂沱。",
        "dynasty": "唐",
        "collection_info": null
    },
    {
        "uuid": "9a0965a3997ebf173a200bf88e90daf4",
        "title": "汴州离乱后忆韩愈李翱",
        "author": "孟郊",
        "content": "会合一时哭，别离三断肠。\n残花不待风，春尽各飞扬。\n欢去收不得，悲来难自防。\n孤门清馆夜，独卧明月床。\n忠直血白刃，道路声苍黄。\n食恩三千士，一旦为豺狼。\n海岛士皆直，夷门士非良。\n人心既不类，天道亦反常。\n自杀与彼杀，未知何者臧。",
        "dynasty": "唐",
        "collection_info": null
    },
    {
        "uuid": "26ba57933941a69bafc0958f23861fe7",
        "title": "寄张籍",
        "author": "孟郊",
        "content": "未见天子面，不如双盲人。\n贾生对文帝，终日犹悲辛。\n夫子亦如盲，所以空泣麟。\n有时独斋心，髣髴梦称臣。\n梦中称臣言，觉后真埃尘。\n东京有眼富不如，西京无眼贫西京。\n无眼犹有耳隔墙，时闻天子车辚辚。\n辚辚车声辗冰玉，南郊坛上礼百神。\n西明寺后穷瞎张太祝，纵尔有眼谁尔珍。\n天子咫尺不得见，不如闭眼且养真。",
        "dynasty": "唐",
        "collection_info": null
    },
    {
        "uuid": "f70c34c6f0d48628ee4b761af50eedbb",
        "title": "寄义兴小女子",
        "author": "孟郊",
        "content": "江南庄宅浅，所固唯疎篱。\n小女未解行，酒弟老更痴。\n家中多吴语，教尔遥可知。\n山怪夜动门，水妖时弄池。\n所忧痴酒肠，不解委曲辞。\n渔妾性崛强，耕童手皴釐。\n想兹为襁褓，如鸟拾柴枝。\n我咏元鲁山，胸臆流甘滋。\n终当学自乳，起坐常相随。",
        "dynasty": "唐",
        "collection_info": null
    },
    {
        "uuid": "f14d3274a51e29742bcd12560960546b",
        "title": "忆江南弟",
        "author": "孟郊",
        "content": "白首眼垂血，望尔唯梦中。\n筋力强起时，魂魄犹在东。\n眼光寄明星，起来东望空。\n望空不见人，江海波无穷。\n衰老无气力，呼叫不成风。\n孑然忆忆言，落地何由通。\n常师共被教，竟作生离翁。\n生离不可诉，上天何曾聪。\n未忍对松栢，自鞭残朽躬。\n自鞭亦何益，知教非所崇。\n努力拄杖来，余活与尔同。\n不然死后耻，遗死亦有终。",
        "dynasty": "唐",
        "collection_info": null
    },
    {
        "uuid": "9ce85ae5dbcdd282a35f3ed268824474",
        "title": "宿空侄院寄澹公",
        "author": "孟郊",
        "content": "夜坐冷竹声，二三高人语。\n灯窗看律钞，小师别为侣。\n雪檐晴滴滴，茗椀华举举。\n磬音多风飙，声韵闻江楚。\n官街不相隔，诗思空愁予。\n明日策杖归，去住两延伫。",
        "dynasty": "唐",
        "collection_info": null
    },
    {
        "uuid": "423804812955aca55f581ecd0902c1f8",
        "title": "寄陕府邓给事",
        "author": "孟郊",
        "content": "陕城临大道，馆宇屹几鲜。\n候谒随芳语，铿词芬蜀笺。\n从来镜目下，见尽道心前。\n自谓古诗量，异将新学偏。\n戆人年六十，每月请三千。\n不敢等闲用，愿为长寿钱。\n非关亦洁尔，将以救羸然。\n孤省痴皎皎，默吟写绵绵。\n病书凭昼日，驿信寄宵鞭。\n疾诉将何谕，肆鳞今倒悬。\n尘鲤见枯浪，土鬣思干泉。\n感感无绪荡，愁愁作□边。\n贞元文祭酒，比谨学韦玄。\n满坐风无杂，当朝雅独全。\n见知嘱徐孺，赏句类陶渊。\n一顾生鸿羽，再言将鹤翩。\n宣扬隘车马，君子凑骈阗。\n曾是此同睠，至今应赐怜。\n磨墨零落泪，楷字贡仁贤。",
        "dynasty": "唐",
        "collection_info": null
    },
    {
        "uuid": "f30b50839af3d978288464f7f37bcda8",
        "title": "送谏议十六叔至孝义渡后奉寄",
        "author": "孟郊",
        "content": "晓渡明镜中，霞衣相飘飖。\n浪凫惊亦双，蓬客将谁僚。\n别饮孤易醒，离忧壮难销。\n文清虽无敌，儒贵不敢骄。\n江吏捧紫泥，海旗剪红蕉。\n分明太守礼，跨蹑毗陵桥。\n伊洛去未迴，遐瞩空寂寥。",
        "dynasty": "唐",
        "collection_info": null
    },
    {
        "uuid": "c88cf64c4fd2ad0841bf993118da49db",
        "title": "至孝义渡寄郑军事唐二十五",
        "author": "孟郊",
        "content": "咫尺不得见，心中空嗟嗟。\n官街泥水深，下脚道路斜。\n嵩少玉峻峻，伊雒碧华华。\n岸亭当四迥，诗老独一家。\n洧叟何所如，郑石唯有些。\n何当来说事，为君开流霞。",
        "dynasty": "唐",
        "collection_info": null
    },
    {
        "uuid": "2a60c09fd2f74e4dcc981efa1e6fa2d6",
        "title": "答友人",
        "author": "孟郊",
        "content": "白日照清水，浅深无隐姿。\n君子业高文，怀抱多正思。\n砥行碧山石，结交青松枝。\n碧山无转易，青松难倾移。\n落落出俗韵，琅琅大雅词。\n自非随氏掌，明月安能持。\n千里不可倒，一返无近期。\n如何非意中，良觌忽在兹。\n道语必疎淡，儒风易凌迟。\n愿存坚贞节，勿为霜霰欺。",
        "dynasty": "唐",
        "collection_info": null
    },
    {
        "uuid": "abe33f1a610b2d5b179ed257d1ad10d4",
        "title": "酬友人见寄新文",
        "author": "孟郊",
        "content": "为客栖未定，况当玄月中。\n繁云翳碧霄，落雪和清风。\n郊陌绝行人，原隰多飞蓬。\n耕牛返村巷，野鸟依房栊。\n我无饥冻忧，身託莲花宫。\n安闲赖禅伯，復得疏尘蒙。\n览君郢曲文，词彩何冲融。\n讴吟不能已，顿觉形神空。",
        "dynasty": "唐",
        "collection_info": null
    },
    {
        "uuid": "952844e3eba9b13929e2f1806fce4ff6",
        "title": "答韩愈李观别因献张徐州",
        "author": "孟郊",
        "content": "富别愁在颜，贫别愁销骨。\n懒磨旧铜镜，畏见新白髮。\n古树春无花，子规啼有血。\n离弦不堪听，一听四五绝。\n世途非一险，俗虑有千结。\n有客步大方，驱车独迷辙。\n故人韩与李，逸翰双皎洁。\n哀我摧折归，赠词纵横设。\n徐方国东枢，元戎天下杰。\n祢生投刺游，王粲吟诗谒。\n高情无遗照，朗抱开晓月。\n有土不埋冤，有雠皆为雪。\n愿为直草木，永向君地列。\n愿为古琴瑟，永向君听发。\n欲识丈夫心，会将孤剑说。",
        "dynasty": "唐",
        "collection_info": null
    },
    {
        "uuid": "263a47231b6a6c678ca06f6ed890bf14",
        "title": "答昼上人止谗作",
        "author": "孟郊",
        "content": "烈烈鸑鷟吟，铿铿琅玕音。\n枭摧明月啸，鹤起清风心。\n渭水不可浑，泾流徒相侵。\n俗侣唱桃叶，隐士鸣桂琴。\n子野真遗却，浮浅藏渊深。",
        "dynasty": "唐",
        "collection_info": null
    },
    {
        "uuid": "ff0c0ba1249f2ef433cec5345ad08d58",
        "title": "答姚怤见寄",
        "author": "孟郊",
        "content": "日月不同光，昼夜各有宜。\n贤哲不苟合，出处亦待时。\n而我独迷见，意求异士知。\n如将舞鹤管，误向惊凫吹。\n大雅难具陈，正声易漂沦。\n君有丈夫泪，泣人不泣身。\n行吟楚山玉，义泪沾衣巾。",
        "dynasty": "唐",
        "collection_info": null
    },
    {
        "uuid": "738dfdf62b0b69d0600510d8777c0324",
        "title": "答郭郎中",
        "author": "孟郊",
        "content": "松栢死不变，千年色青青。\n志士贫更坚，守道无异营。\n每弹潇湘瑟，独抱风波声。\n中有失意吟，知者泪满缨。\n何以报知者，永存坚与贞。",
        "dynasty": "唐",
        "collection_info": null
    },
    {
        "uuid": "1e81d5616f75988aa363e570906453e1",
        "title": "答卢虔故园见寄",
        "author": "孟郊",
        "content": "访旧无一人，独归清雒春。\n花闻哭声死，水见别容新。\n乱后故乡宅，多为行路尘。\n因悲楚左右，谤玉不知珉。",
        "dynasty": "唐",
        "collection_info": null
    },
    {
        "uuid": "ad1d3ef6dcd0117fc4030f3e81d26d80",
        "title": "汝坟蒙从弟楚材见赠时郊将入秦楚材适楚",
        "author": "孟郊",
        "content": "朝为主人心，暮为行客吟。\n汝水忽凄咽，汝风流苦音。\n北阙秦门高，南路楚石深。\n分泪洒白日，离肠绕青岑。\n何以寄远怀，黄鹤能相寻。",
        "dynasty": "唐",
        "collection_info": null
    },
    {
        "uuid": "4c4eacbbdb5959a7759800f1c771d67f",
        "title": "同从叔简酬卢殷少府",
        "author": "孟郊",
        "content": "梅尉吟楚声，竹风为凄清。\n深虚冰在性，高洁云入情。\n借水洗闲貌，寄蕉书逸名。\n羞将片石文，鬬此双琼英。",
        "dynasty": "唐",
        "collection_info": null
    },
    {
        "uuid": "2a659cf3edf52f4c77fcd01260f8528f",
        "title": "酬李侍御书记秋夕雨中病假见寄",
        "author": "孟郊",
        "content": "秋风遶衰柳，远客闻雨声。\n重兹阻良夕，孤坐唯积诚。\n果枉移疾咏，中含嘉虑明。\n洗涤烦浊尽，视听昭旷生。\n未觉衾枕倦，久为章奏婴。\n达人不宝药，所保在闲情。",
        "dynasty": "唐",
        "collection_info": null
    },
    {
        "uuid": "88010dff8ed10195870d8ede9d04dd9d",
        "title": "答卢仝",
        "author": "孟郊",
        "content": "楚屈入水死，诗孟踏雪僵。\n直气苟有存，死亦何所妨。\n日劈高查牙，清棱含冰浆。\n前古后古冰，与山气势强。\n闪怪千石形，异状安可量。\n有时春镜破，百道声飞扬。\n潜仙不足言，朗客无隐肠。\n为君倾海宇，日夕多文章。\n天下岂无缘，此山雪昂藏。\n烦君前致词，哀我老更狂。\n狂歌不及狂，歌声缘凤皇。\n凤兮何当来，消我孤直疮。\n君文真凤声，宣隘满铿锵。\n洛友零落尽，逮兹悲重伤。\n独自奋异骨，将骑白角翔。\n再三劝莫行，寒气有刀枪。\n仰惭君子多，慎勿作芬芳。",
        "dynasty": "唐",
        "collection_info": null
    },
    {
        "uuid": "8709d18e3634852338c3bf531ed80a96",
        "title": "奉报翰林张舍人见遗之诗",
        "author": "孟郊",
        "content": "百虫笑秋律，清削月夜闻。\n晓棱视听微，风剪叶已纷。\n君子鉴大雅，老人非俊羣。\n收拾古所弃，俛仰补空文。\n孤韵耻春俗，余响逸零雰。\n自然蹈终南，涤暑凌寒氛。\n岩霰不知午，磵澌镇含曛。\n曾是醒古醉，所以多隐沦。\n江调乐之远，溪谣生徒新。\n众蕴有余采，寒泉空哀呻。\n南谢竟莫至，北宋当时珍。\n赜灵各自异，酌酒谁能均。\n昔咏多写讽，今词讵无因。\n品松何高翠，宫殿没荒榛。\n苔趾识宏制，沙潨游崩津。\n忽吟陶渊明，此即羲皇人。\n心放出天地，形拘在风尘。\n前贤素行阶，夙嗜青山勤。\n达士立明镜，朗言为近臣。\n将期律万有，倾倒甄无垠。\n鸑鷟应蟋蟀，丝毫意皆申。\n况于三千章，哀叩不为神。",
        "dynasty": "唐",
        "collection_info": null
    },
    {
        "uuid": "5992faebfa2bd8bd52fe999936226d3a",
        "title": "送从弟郢东归",
        "author": "孟郊",
        "content": "尔去东南夜，我无西北梦。\n谁言贫别易，贫别愁更重。\n晓色夺明月，征人逐羣动。\n秋风楚涛高，旅榜将谁共。",
        "dynasty": "唐",
        "collection_info": null
    },
    {
        "uuid": "c5b041367022c4b26b8757c497f1b8ca",
        "title": "山中送从叔简赴举",
        "author": "孟郊",
        "content": "石根百尺杉，山眼一片泉。\n倚之道气高，饮之诗思鲜。\n于此逍遥场，忽奏别离弦。\n却笑薜萝子，不同鸣跃年。",
        "dynasty": "唐",
        "collection_info": null
    },
    {
        "uuid": "9b6bffa3e06316be5cd3d9ae4f37a955",
        "title": "送别崔寅亮下第",
        "author": "孟郊",
        "content": "天地唯一气，用之自偏颇。\n忧人成苦吟，达士为高歌。\n君子识不浅，桂枝忧更多。\n岁晏期攀折，时归且婆娑。\n素质如削玉，清词若倾河。\n虬龙未化时，鱼鳖同一波。\n去矣当自适，故乡饶薜萝。",
        "dynasty": "唐",
        "collection_info": null
    },
    {
        "uuid": "a812a18bfb269ac1097bae6f7222243e",
        "title": "大梁送柳淳先入关",
        "author": "孟郊",
        "content": "青山辗为尘，白日无闲人。\n自古推高车，争利西入秦。\n王门与侯门，待富不待贫。\n空携一束书，去去谁相亲。",
        "dynasty": "唐",
        "collection_info": null
    },
    {
        "uuid": "1afe723dbe8e8ded68886bfe76da8bce",
        "title": "送无怀道士游富春山水",
        "author": "孟郊",
        "content": "造化绝高处，富春独多观。\n山浓翠滴洒，水折珠摧残。\n溪镜不隐髮，树衣长遇寒。\n风猿虚空飞，月狖叫啸酸。\n信此神僊路，岂为时俗安。\n煮金阴阳火，囚怪星宿坛。\n花发我未识，玉生忽藂攒。\n蓬莱浮荡漾，非道相从难。",
        "dynasty": "唐",
        "collection_info": null
    },
    {
        "uuid": "28f619210e02c5a5a233ac7306ee37ef",
        "title": "送温初下第",
        "author": "孟郊",
        "content": "日落浊水中，夜光谁能分。\n高怀无近趣，清抱多远闻。\n欲识丈夫志，心藏孤岳云。\n长安风尘别，咫尺不见君。",
        "dynasty": "唐",
        "collection_info": null
    },
    {
        "uuid": "07d16e12c084537dfa819efbb89d1f61",
        "title": "送卢虔端公守復州",
        "author": "孟郊",
        "content": "师旷听羣木，自然识孤桐。\n正声逢知音，愿出大朴中。\n知音不韵俗，独立占古风。\n忽挂触邪冠，逮逐南飞鸿。\n肃肃太守章，明明华毂熊。\n商山无平路，楚水有惊潨。\n日月千里外，光阴难载同。\n新愁徒自积，良会何由通。",
        "dynasty": "唐",
        "collection_info": null
    },
    {
        "uuid": "7d5a5acde3b81e10c35e515c6b41aa56",
        "title": "送任载齐古二秀才自洞庭游宣城",
        "author": "孟郊",
        "content": "洞庭非人境，道路行虚空。\n二客月中下，一帆天外风。\n鱼龙波五色，金碧树千丛。\n闪怪如可惧，在诚无不通。\n扣奇知浩淼，采异访穹崇。\n物表即高韵，人间访仙公。\n宣城文雅地，谢守声闻融。\n证玉易为力，辨珉谁不同。\n从兹阮籍泪，且免泣途穷。",
        "dynasty": "唐",
        "collection_info": null
    },
    {
        "uuid": "408fbc7da235e75339b405182b4a56c1",
        "title": "送晓公归庭山",
        "author": "孟郊",
        "content": "庭山何崎岖，寺路缘翠微。\n秋霁山尽出，日落人独归。\n云生高高步，泉洒田田衣。\n枯巢无还羽，新木有争飞。\n兹焉不可继，梦寐空清辉。",
        "dynasty": "唐",
        "collection_info": null
    },
    {
        "uuid": "8552f619d3ae3a304a431ca1206117ce",
        "title": "送豆卢策归别墅",
        "author": "孟郊",
        "content": "短松鹤不巢，高石云不栖。\n君今潇湘去，意与云鹤齐。\n力买奇险地，手开清浅溪。\n身披薜荔衣，山陟莓苔梯。\n一卷冰雪文，避俗常自携。",
        "dynasty": "唐",
        "collection_info": null
    },
    {
        "uuid": "f255532933b6eec690c87e457696a254",
        "title": "送清远上人归楚山旧寺",
        "author": "孟郊",
        "content": "波中出吴境，霞际登楚岑。\n山寺一别来，云萝三改阴。\n诗夸碧云句，道证青莲心。\n应笑泛萍者，不知松隐深。",
        "dynasty": "唐",
        "collection_info": null
    },
    {
        "uuid": "d78d2fb2225a1f0239ee3d4f8c263ab4",
        "title": "山中送从叔简",
        "author": "孟郊",
        "content": "莫以手中琼，言邀世上名。\n莫以山中迹，久向人间行。\n松栢有霜操，风泉无俗声。\n应怜枯朽质，惊此别离情。",
        "dynasty": "唐",
        "collection_info": null
    },
    {
        "uuid": "987e21b81729f343806c578532e68fdb",
        "title": "送萧炼师入四明山",
        "author": "孟郊",
        "content": "闲于独鹤心，大于高松年。\n迥出万物表，高栖四明巅。\n千寻直裂峰，百尺倒泻泉。\n绛雪为我饭，白云为我田。\n静言不语俗，灵踪时步天。",
        "dynasty": "唐",
        "collection_info": null
    },
    {
        "uuid": "77f308cd21cafe11ae475a34a2f1d43a",
        "title": "感别送从叔校书简再登科东归",
        "author": "孟郊",
        "content": "长安车马道，高槐结浮阴。\n下有名利人，一人千万心。\n黄鹄多远势，沧溟无近浔。\n怡怡静退姿，泠泠思归吟。\n菱唱忽生听，芸书迴望深。\n清风散言笑，余花缀衣襟。\n独恨鱼鸟别，一飞将一沈。",
        "dynasty": "唐",
        "collection_info": null
    },
    {
        "uuid": "acb1b6210dcda29c5deb76bc1d5d46bf",
        "title": "送玄亮师",
        "author": "孟郊",
        "content": "兰泉涤我襟，杉月栖我心。\n茗啜绿净花，经诵清柔音。\n何处笑为别，淡情愁不侵。",
        "dynasty": "唐",
        "collection_info": null
    },
    {
        "uuid": "a3dd85ec606d7a2e309c402425632ce2",
        "title": "送李尊师玄",
        "author": "孟郊",
        "content": "口诵碧简文，身是青霞君。\n头冠两片月，肩披一条云。\n松骨轻自飞，鹤心高不羣。",
        "dynasty": "唐",
        "collection_info": null
    },
    {
        "uuid": "d1fca5a73de497eedc58f0d5400497fc",
        "title": "同昼上人送郭秀才江南寻兄弟",
        "author": "孟郊",
        "content": "地上春色生，眼前诗彩明。\n手携片宝月，言是高僧名。\n溪转万曲心，水流千里声。\n飞鸣向谁去，江鸿弟与兄。",
        "dynasty": "唐",
        "collection_info": null
    },
    {
        "uuid": "d29089db8a71194bb8eef571716cc901",
        "title": "春日同韦郎中使君送邹儒立少府扶侍赴云阳",
        "author": "孟郊",
        "content": "离思着百草，绵绵生无穷。\n侧闻畿甸秀，三振词策雄。\n太守不韵俗，诸生皆变风。\n郡斋敞西清，楚瑟惊南鸿。\n海畔帝城望，云阳天色中。\n酒酣正芳景，诗缀新碧丛。\n服綵老莱并，侍车江革同。\n过隋柳顦顇，入洛花蒙笼。\n高步讵留足，前程在层空。\n独惭病鹤羽，飞送力难崇。",
        "dynasty": "唐",
        "collection_info": null
    },
    {
        "uuid": "b277f468f405e2fe752a2064bbc088c5",
        "title": "送从叔校书简南归",
        "author": "孟郊",
        "content": "长安别离道，宛在东南隅。\n寒草根未死，愁人心已枯。\n促促水上景，遥遥天际途。\n生随昏晓中，皆被日月驱。\n北骑达山岳，南帆指江湖。\n高踪一超越，千里在须臾。",
        "dynasty": "唐",
        "collection_info": null
    },
    {
        "uuid": "c6016c4cd405961ddd4068c66a67fe1c",
        "title": "送韩愈从军",
        "author": "孟郊",
        "content": "志士感恩起，变衣非变性。\n亲宾改旧观，僮仆生新敬。\n坐作羣书吟，行为孤剑咏。\n始知出处心，不失平生正。\n凄凄天地秋，凛凛军马令。\n驿尘时一飞，物色极四静。\n王师既不战，庙略在无竞。\n王粲有所依，元瑜初应命。\n一章喻檄明，百万心气定。\n今朝旌鼓前，笑别丈夫盛。",
        "dynasty": "唐",
        "collection_info": null
    },
    {
        "uuid": "3c8540e1dce6c3e50b3ab42148b4b24f",
        "title": "同茅郎中使君送河南裴文学",
        "author": "孟郊",
        "content": "河南有归客，江风绕行襟。\n送君无尘听，舞鹤清瑟音。\n菱蔓缀楚棹，日华正嵩岑。\n如何谢文学，还起会云吟。",
        "dynasty": "唐",
        "collection_info": null
    },
    {
        "uuid": "0e403b322782196d55fdf34857928729",
        "title": "送李翱习之",
        "author": "孟郊",
        "content": "习之势翩翩，东南去遥遥。\n赠君双履足，一为上皋桥。\n皋桥路逶迤，碧水清风飘。\n新秋折藕花，应对吴语娇。\n千巷分渌波，四门生早潮。\n湖榜轻褭褭，酒旗高寥寥。\n小时屐齿痕，有处应未销。\n旧忆如雾星，怳见于梦消。\n言之烧人心，事去不可招。\n独孤宅前曲，箜篌醉中谣。\n壮年俱悠悠，逮兹各焦焦。\n执手復执手，唯道无枯凋。",
        "dynasty": "唐",
        "collection_info": null
    },
    {
        "uuid": "94f0b58ded94babd8f74779caca337d5",
        "title": "送丹霞子阮芳颜上人归山",
        "author": "孟郊",
        "content": "松色不肯秋，玉性不可柔。\n登山须正路，饮水须直流。\n倩鹤附书信，索云作衣裘。\n仙村莫道远，枉策招交游。",
        "dynasty": "唐",
        "collection_info": null
    },
    {
        "uuid": "aab305626532a1c3022bc7af8195bf39",
        "title": "送从舅端适楚地",
        "author": "孟郊",
        "content": "归情似泛空，飘荡楚波中。\n羽扇扫轻汗，布帆筛细风。\n江花折菡萏，岸影泊梧桐。\n元舅唱离别，贱生愁不穷。",
        "dynasty": "唐",
        "collection_info": null
    },
    {
        "uuid": "3d6288165f16a40b928b951c1f8a0df4",
        "title": "送卢汀侍御归天德幕",
        "author": "孟郊",
        "content": "仲宣领骑射，结束皆少年。\n匹马黄河岸，射鵰清霜天。\n旌旗防日北，道路上云巅。\n古雪无销铄，新冰有堆填。\n清溪徒耸诮，白璧自招贤。\n岂比重恩者，闭门方独全。",
        "dynasty": "唐",
        "collection_info": null
    },
    {
        "uuid": "3b3987d56720820b6d1c079ffcea7053",
        "title": "送草书献上人归庐山",
        "author": "孟郊",
        "content": "狂僧不为酒，狂笔自通天。\n将书云霞片，直至清明巅。\n手中飞黑电，象外泻玄泉。\n万物随指顾，三光为迴旋。\n聚书云霮䨴，洗砚山晴鲜。\n忽怒画虵虺，喷然生风烟。\n江人愿停笔，惊浪恐倾船。",
        "dynasty": "唐",
        "collection_info": null
    },
    {
        "uuid": "f8304509d228a13876e50ed0449d8750",
        "title": "和薛先辈送独孤秀才上都赴嘉会得青字",
        "author": "孟郊",
        "content": "秦云攀窈窕，楚桂搴芳馨。\n五色岂徒尔，万枝皆有灵。\n仙谣天上贵，林咏雪中青。\n持此一为赠，送君翔杳冥。",
        "dynasty": "唐",
        "collection_info": null
    },
    {
        "uuid": "193350daf4d611d31f00b400ea9dd21b",
        "title": "送崔爽之湖南",
        "author": "孟郊",
        "content": "江与湖相通，二水洗高空。\n定知一日帆，使得千里风。\n雪唱与谁和，俗情多不通。\n何当逸翮纵，飞起泥沙中。",
        "dynasty": "唐",
        "collection_info": null
    },
    {
        "uuid": "f74eeaf5ba7d38853f257b1115fc7992",
        "title": "送超上人归天台",
        "author": "孟郊",
        "content": "天台山最高，动蹑赤城霞。\n何以静双目，扫山除妄花。\n何以洁其性，滤泉去泥沙。\n灵境物皆直，万松无一斜。\n月中见心近，云外将俗赊。\n山兽护方丈，山猿捧袈裟。\n遗身独得身，笑我牵名华。",
        "dynasty": "唐",
        "collection_info": null
    },
    {
        "uuid": "1ee2f1855eb628f8bd2e9337931a2b30",
        "title": "同李益崔放送王炼师还楼观兼为羣公先营山居",
        "author": "孟郊",
        "content": "十年白云士，一卷紫芝书。\n来结崆峒侣，还期缥缈居。\n霞冠遗彩翠，月帔上空虚。\n寄谢泉根水，清泠闲有余。",
        "dynasty": "唐",
        "collection_info": null
    },
    {
        "uuid": "08e2cfd96eed54fb04fb805b5a67ced9",
        "title": "张徐州席送岑秀才",
        "author": "孟郊",
        "content": "振振芝兰步，升自君子堂。\n泠泠松桂吟，生自楚客肠。\n羇鸟无定栖，惊蓬在他乡。\n去兹门馆闲，即彼道路长。\n雨余山川净，麦熟草木凉。\n楚泪滴章句，京尘染衣裳。\n赠君无余佗，久要不可忘。",
        "dynasty": "唐",
        "collection_info": null
    },
    {
        "uuid": "948a29e5f0a4c261dc3b25ba5b22bb8e",
        "title": "送黄构擢第后归江南",
        "author": "孟郊",
        "content": "澹澹沧海气，结成黄香才。\n幼龄思奋飞，弱冠游灵台。\n一鹗顾乔木，众禽不敢猜。\n一骥骋长衢，众兽不敢陪。\n遂得会风雨，感通如云雷。\n至矣小宗伯，确乎心不回。\n能令幽静人，声实喧九垓。\n却忆江南道，祖筵花裏开。\n春风不能别，别罢空徘徊。",
        "dynasty": "唐",
        "collection_info": null
    },
    {
        "uuid": "20068cf5a087fb5e3bef76bf5c981bc6",
        "title": "送道士",
        "author": "孟郊",
        "content": "千年山上行，山上无遗踪。\n一日人间游，六合人皆逢。\n自有意中侣，白寒徒相从。",
        "dynasty": "唐",
        "collection_info": null
    },
    {
        "uuid": "ca63280a6d6d322cff2f03b0415feb17",
        "title": "送孟寂赴举",
        "author": "孟郊",
        "content": "烈士不忧身，为君吟苦辛。\n男儿久失意，宝剑亦生尘。\n浮俗官是贵，君子道所珍。\n况当圣明主，岂乏证玉臣。\n浊水无白日，清流鉴苍旻。\n贤愚皎然别，结交当有因。",
        "dynasty": "唐",
        "collection_info": null
    },
    {
        "uuid": "133e17ce2be154055dd59c2d45e93300",
        "title": "同溧阳宰送孙秀才",
        "author": "孟郊",
        "content": "废瑟难为弦，南风难为歌。\n幽幽拙疾中，忽忽浮梦多。\n清韵始啸侣，雅言相与和。\n讼闲每往招，祖送奈若何。\n牵苦强为赠，邦邑光峨峨。",
        "dynasty": "唐",
        "collection_info": null
    },
    {
        "uuid": "fc564a30069aed0a2f1cbe2c3057df0b",
        "title": "溧阳唐兴寺观蔷薇花同诸公饯陈明府",
        "author": "孟郊",
        "content": "忽惊红琉璃，千艳万艳开。\n佛火不烧物，净香空徘徊。\n花下印文字，林间咏觞杯。\n羣官饯宰官，此地车马来。",
        "dynasty": "唐",
        "collection_info": null
    },
    {
        "uuid": "42a1b2e256ffd5544199b236b70ffa44",
        "title": "送柳淳",
        "author": "孟郊",
        "content": "青山临黄河，下有长安道。\n世上名利人，相逢不知老。",
        "dynasty": "唐",
        "collection_info": null
    },
    {
        "uuid": "7ab0df7dba50c428e9f1eea515f7160e",
        "title": "送殷秀才南游",
        "author": "孟郊",
        "content": "诗句临离袂，酒花熏别颜。\n水程千里外，岸泊几宵间。\n风叶乱辞木，雪猿清叫山。\n南中多古事，咏遍始应还。",
        "dynasty": "唐",
        "collection_info": null
    },
    {
        "uuid": "05c3aa3d7f39886d8a3748d5932240b9",
        "title": "送青阳上人游越",
        "author": "孟郊",
        "content": "秋风吹白髮，微官自萧索。\n江僧何用叹，溪县饶寂寞。\n楚思物皆清，越山胜非薄。\n时看镜中月，独向衣上落。\n多谢入冥鸿，笑予在笼鹤。",
        "dynasty": "唐",
        "collection_info": null
    },
    {
        "uuid": "c4c8b0eecfd9094d1b78e87a26fce9af",
        "title": "奉同朝贤送新罗使",
        "author": "孟郊",
        "content": "淼淼望远国，一萍秋海中。\n恩传日月外，梦在波涛东。\n浪兴豁胸臆，泛程舟虚空。\n既兹吟仗信，亦以难私躬。\n实怪赏不足，异鲜悦多丛。\n安危所繫重，征役谁能穷。\n彼俗媚文史，圣朝富才雄。\n送行数百首，各以铿奇工。\n宂隶窃抽韵，孤属思将同。",
        "dynasty": "唐",
        "collection_info": null
    },
    {
        "uuid": "de9e85c8749899bd006e2a2487afe87a",
        "title": "留弟郢不得送之江南",
        "author": "孟郊",
        "content": "刚有下水船，白日留不得。\n老人独自归，苦泪满眼黑。",
        "dynasty": "唐",
        "collection_info": null
    },
    {
        "uuid": "655b361ba7973f6450cd46dbd9e578f3",
        "title": "送陆畅归湖州因凭题故人皎然塔陆羽坟",
        "author": "孟郊",
        "content": "淼淼霅寺前，白苹多清风。\n昔游诗会满，今游诗会空。\n孤吟玉凄恻，远思景蒙笼。\n杼山塼塔禅，竟陵广宵翁。\n饶彼草木声，髣髴闻余聪。\n因君寄数句，遍为书其藂。\n追吟当时说，来者实不穷。\n江调难再得，京尘徒满躬。\n送君溪鸳鸯，彩色双飞东。\n东多高静乡，芳宅冬亦崇。\n手自撷甘旨，供养欢冲融。\n待我遂前心，收拾使有终。\n不然洛岸亭，归死为大同。",
        "dynasty": "唐",
        "collection_info": null
    },
    {
        "uuid": "da7fd6947fe95fcc753b24ac27726d0c",
        "title": "送淡公 一",
        "author": "孟郊",
        "content": "燕本冰雪骨，越淡莲花风。\n五言双宝刀，联响高飞鸿。\n翰苑钱舍人，诗韵铿雷公。\n识本未识淡，仰咏嗟无穷。\n清恨生物表，朗玉倾梦中。\n常于冷竹坐，相语道意冲。\n嵩洛兴不薄，稽江事难同。\n明年若不来，我作黄蒿翁。\n何以兀其心为君学虚空。",
        "dynasty": "唐",
        "collection_info": null
    },
    {
        "uuid": "ecc00fc49a05c1b6dac1a643623eaf04",
        "title": "送淡公 二",
        "author": "孟郊",
        "content": "坐爱青草上，意含沧海滨。\n渺渺独见水，悠悠不问人。\n镜浪洗手绿，剡花入心春。\n虽然防外触，无奈饶衣新。\n行当译文字，慰此吟殷勤。",
        "dynasty": "唐",
        "collection_info": null
    },
    {
        "uuid": "564ff6c57c917526419b79bf87c0c3d7",
        "title": "送淡公 三",
        "author": "孟郊",
        "content": "铜斗饮江酒，手拍铜斗歌。\n侬是拍浪儿，饮则拜浪婆。\n脚踏小船头，独速舞短蓑。\n笑伊渔阳操，空恃文章多。\n闲倚青竹竿，白日奈我何。",
        "dynasty": "唐",
        "collection_info": null
    },
    {
        "uuid": "e9c292990d57e0646768de7ebd23fb42",
        "title": "送淡公 四",
        "author": "孟郊",
        "content": "短蓑不怕雨，白鹭相争飞。\n短楫画菰蒲，鬬作豪横归。\n笑伊水健儿，浪战求光辉。\n不如竹枝弓，射鸭无是非。",
        "dynasty": "唐",
        "collection_info": null
    },
    {
        "uuid": "478ee7f183b4985a52dcd35701522e8f",
        "title": "送淡公 五",
        "author": "孟郊",
        "content": "射鸭復射鸭，鸭惊菰蒲头。\n鸳鸯亦零落，彩色难相求。\n侬是清浪儿，每踏清浪游。\n笑伊乡贡郎，踏土称风流。\n如何丱角翁，至死不裹头。",
        "dynasty": "唐",
        "collection_info": null
    },
    {
        "uuid": "65019fa73a575a2d400fe38501fe952f",
        "title": "送淡公 六",
        "author": "孟郊",
        "content": "师得天文章，所以相知怀。\n数年伊雒同，一旦江湖乖。\n江湖有故庄，小女啼喈喈。\n我忧未相识，乳养难和谐。\n幸以片佛衣，诱之令看斋。\n斋中百福言，催促西归来。",
        "dynasty": "唐",
        "collection_info": null
    },
    {
        "uuid": "7ffcd52cd87a86beec4ac8a5bcf26e79",
        "title": "送淡公 七",
        "author": "孟郊",
        "content": "伊洛气味薄，江湖文章多。\n坐缘江湖岸，意识鲜明波。\n铜斗短蓑行，新章其奈何。\n兹焉激切句，非是等闲歌。\n制之附驿迴，勿使余风讹。\n都城第一寺，昭成屹嵯峨。\n为师书广壁，仰咏时经过。\n徘徊相思心，老泪双滂沱。",
        "dynasty": "唐",
        "collection_info": null
    },
    {
        "uuid": "f528080309884cfe7ee753687b9fcc8b",
        "title": "送淡公 八",
        "author": "孟郊",
        "content": "江南邑中寺，平地生胜山。\n开元吴语僧，律韵高且闲。\n妙药溪岸平，桂榜往復还。\n树石相鬬生，红绿各异颜。\n风味我遥忆，新奇师独攀。",
        "dynasty": "唐",
        "collection_info": null
    },
    {
        "uuid": "dcb1b01df0bd7c7d1d4780650b5d843c",
        "title": "送淡公 九",
        "author": "孟郊",
        "content": "报恩兼报德，寺与山争鲜。\n橙橘金盖槛，竹蕉绿凝禅。\n经章音韵细，风磬清泠翩。\n离肠绕师足，旧忆随路延。\n不知几千尺，至死方绵绵。",
        "dynasty": "唐",
        "collection_info": null
    },
    {
        "uuid": "b01ea86b89d4f0cc526ce1c1161db511",
        "title": "送淡公 十",
        "author": "孟郊",
        "content": "乡在越镜中，分明见归心。\n镜芳步步绿，镜水日日深。\n异剎碧天上，古香清桂岑。\n朗约徒在昔，章句忽盈今。\n幸因西飞叶，书作东风吟。\n落我病枕上，慰此浮恨侵。",
        "dynasty": "唐",
        "collection_info": null
    },
    {
        "uuid": "9f313cd5a584b2a346323e1d1f774ea2",
        "title": "送淡公 十一",
        "author": "孟郊",
        "content": "牵师袈裟别，师断袈裟归。\n问师何苦去，感吃言语稀。\n意恐被诗饿，欲住将底依。\n卢殷刘言史，饿死君已噫。\n不忍见别君，哭君他是非。",
        "dynasty": "唐",
        "collection_info": null
    },
    {
        "uuid": "0f08c4ee740a5d34717be1e933928d4f",
        "title": "送淡公 十二",
        "author": "孟郊",
        "content": "诗人苦为诗，不如脱空飞。\n一生空鷕气，非谏復非讥。\n脱枯挂寒枝，弃如一唾微。\n一步一步乞，半片半片衣。\n倚诗为活计，从古多无肥。\n诗饥老不怨，劳师泪霏霏。",
        "dynasty": "唐",
        "collection_info": null
    },
    {
        "uuid": "b9b0ea1caa784fe5a68512a62211d18e",
        "title": "送魏端公入朝",
        "author": "孟郊",
        "content": "东洛尚淹翫，西京足芳妍。\n大宾威仪肃，上客冠劒鲜。\n岂惟空恋阙，亦以将朝天。\n局促尘末吏，幽老病中弦。\n徒怀青云价，忽至白髮年。\n何当补风教，为荐三百篇。",
        "dynasty": "唐",
        "collection_info": null
    },
    {
        "uuid": "4c3b0e44bb83524d787b43a862953532",
        "title": "送卢郎中汀",
        "author": "孟郊",
        "content": "洛水春渡阔，别离心悠悠。\n一生空吟诗，不觉成白头。\n向事每计较，与山实绸缪。\n太华天上开，其下车辙流。\n县街无尘土，过客多淹留。\n坐饮孤驿酒，行思独山游。\n逸关岚气明，照渭空漪浮。\n玉珂摆新欢，声与鸾凤俦。\n朝谒大家事，唯余去无由。",
        "dynasty": "唐",
        "collection_info": null
    },
    {
        "uuid": "ec41b58187f7a90a63063889e5383d0d",
        "title": "送郑仆射出节山南",
        "author": "孟郊",
        "content": "国老出为将，红旗入青山。\n再招门下生，结束余病孱。\n自笑骑马丑，强从驱驰间。\n顾顾磨天路，褭褭镜下颜。\n文魄既飞越，宦情唯等闲。\n羡他白面少，多是清朝班。\n惜命非所报，慎行诚独艰。\n悠悠去住心，两说何能删。",
        "dynasty": "唐",
        "collection_info": null
    },
    {
        "uuid": "df4a18837f00b3b681efce7a13dd95cb",
        "title": "别妻家",
        "author": "孟郊",
        "content": "芙蓉湿晓露，秋别南浦中。\n鸳鸯卷新赠，遥恋东床空。\n碧水不息浪，清溪易生风。\n参差坐成阻，飘飖去无穷。\n孤云目虽断，明月心相通。\n私情讵销铄，积芳在春藂。",
        "dynasty": "唐",
        "collection_info": null
    },
    {
        "uuid": "ebfe7fc7741e2b051b8d3454725e9d9b",
        "title": "赠姚怤别",
        "author": "孟郊",
        "content": "美人废琴瑟，不是无巧弹。\n闻君郢中唱，始觉知音难。\n惊蓬无还根，驰水多分澜。\n倦客厌出门，疲马思解鞍。\n何以写此心，赠君握中丹。",
        "dynasty": "唐",
        "collection_info": null
    },
    {
        "uuid": "113e85ec37970743a8daa2ce645474c2",
        "title": "赠竟陵卢使君虔别",
        "author": "孟郊",
        "content": "赤日千里火，火中行子心。\n孰不苦焦灼，所行为贫侵。\n山木岂无凉，猛兽蹲清阴。\n归人忆平坦，别路多岖嵚。\n赖得竟陵守，时闻建安吟。\n赠别折楚芳，楚芳摇衣襟。",
        "dynasty": "唐",
        "collection_info": null
    },
    {
        "uuid": "21e2415c3433babb49722564be2896b3",
        "title": "与韩愈李翱张籍话别",
        "author": "孟郊",
        "content": "朱弦奏离别，华灯少光辉。\n物色岂有异，人心顾将违。\n客程殊未已，岁华忽然微。\n秋桐故叶下，寒露新雁飞。\n远游起重恨，送人念先归。\n夜集类饥鸟，晨光失相依。\n马迹遶川水，雁书还闺闱。\n常恐亲朋阻，独行知虑非。",
        "dynasty": "唐",
        "collection_info": null
    },
    {
        "uuid": "95cbace22aaa48baec494069c8b46159",
        "title": "监察十五叔东斋招李益端公会别",
        "author": "孟郊",
        "content": "欲知惜别情，泻水还清池。\n此地有君子，芳兰步葳蕤。\n手掇杂英佩，意摇春夜思。\n莫作遶山云，循环无定期。",
        "dynasty": "唐",
        "collection_info": null
    },
    {
        "uuid": "3992f59c9d372bfffc6e2ded6055855e",
        "title": "汴州留别韩愈",
        "author": "孟郊",
        "content": "不饮浊水澜，空滞此汴河。\n坐见遶岸水，尽为还海波。\n四时不在家，弊服断线多。\n远客独顦顇，春英落婆娑。\n汴水饶曲流，野桑无直柯。\n但为君子心，叹息终靡他。",
        "dynasty": "唐",
        "collection_info": null
    },
    {
        "uuid": "481547efe990ec4e2dbf391412aacd76",
        "title": "赠别殷山人说易后归幽墅",
        "author": "孟郊",
        "content": "夫子说天地，若与灵龟言。\n幽幽人不知，一一予所敦。\n秋月吐白夜，凉风韵清源。\n旁通忽已远，神感寂不喧。\n一悟祛万结，夕怀倾朝烦。\n旅辀无停波，别马嘶去辕。\n殷勤荒草士，会有知己论。",
        "dynasty": "唐",
        "collection_info": null
    },
    {
        "uuid": "471d0e9892acd8702c0b7de8359a82fc",
        "title": "寿安西渡奉别郑相公 一",
        "author": "孟郊",
        "content": "洛河向西道，石波横磷磷。\n清风送君子，车远无还尘。\n春别亦萧索，况兹冰霜晨。\n零落景易入，郁抑抱难申。\n百宵华灯宴，一旦星散人。\n岁去弦吐箭，忧来蚕抽纶。\n绵绵无穷事，各各驰遶身。\n徘徊黄缥缈，倏忽春霜宾。\n相为物表物，永谢区中姻。\n日嗟来教士，仰望无由亲。",
        "dynasty": "唐",
        "collection_info": null
    },
    {
        "uuid": "571a26e25df182a3b6ac8fc3fc7b3e7a",
        "title": "寿安西渡奉别郑相公 二",
        "author": "孟郊",
        "content": "东都清风减，君子西归朝。\n独抱岁晏恨，泗吟不成谣。\n贵游意多味，贱别情易消。\n迴鴈忆前叫，浪凫念后漂。\n悠悠孤飞景，耸耸衔霜条。\n昧趣多滞涩，懒朋寡新僚。\n病深理方悟，悔至心自烧。\n寂静道何在，忧勤学空饶。\n乃知减闻见，始遂情逍遥。\n文字徒营织，声华谅疑骄。\n顾惭耕稼士，朴略气韵调。\n善士有余食，佳畦冬生苗。\n养人在养身，此旨清如韶。\n愿贡高古言，敢望锡类招。",
        "dynasty": "唐",
        "collection_info": null
    },
    {
        "uuid": "8935b9b836febe322e2f1177cbdae6a9",
        "title": "宇文秀才斋中海柳咏",
        "author": "孟郊",
        "content": "玉缕青葳蕤，结为芳树姿。\n忽惊明月钩，钩出珊瑚枝。\n灼灼不死花，蒙蒙长生丝。\n饮栢泛仙味，咏兰拟古词。\n霜风清飕飕，与君长相思。",
        "dynasty": "唐",
        "collection_info": null
    },
    {
        "uuid": "403c960fe139e721645fffeaca283613",
        "title": "摇柳",
        "author": "孟郊",
        "content": "弱弱本易惊，看看势难定。\n因风似醉舞，尽日不能正。\n时邀咏花女，笑辍春妆镜。",
        "dynasty": "唐",
        "collection_info": null
    },
    {
        "uuid": "f819d2cd7dc8dcd2dde90dec11b98dc0",
        "title": "晓鹤",
        "author": "孟郊",
        "content": "晓鹤弹古舌，婆罗门叫音。\n应吹天上律，不使尘中寻。\n虚空梦皆断，歆唏安能禁。\n如开孤月口，似说明星心。\n既非人间韵，枉作人间禽。\n不如相将去，碧落窠巢深。",
        "dynasty": "唐",
        "collection_info": null
    },
    {
        "uuid": "c8c96def0af93b31a5343e08a85f9d42",
        "title": "和蔷薇花歌",
        "author": "孟郊",
        "content": "仙机札札织凤皇，花开七十有二行。\n天霞落地攒红光，风枝袅袅时一扬。\n飞散葩馥遶空王，忽惊锦浪洗新色。\n又似宫娃逞妆饰，终当一使移花根，还比蒲桃天上植。",
        "dynasty": "唐",
        "collection_info": null
    },
    {
        "uuid": "d9946a61c90912de05a940044f894428",
        "title": "邀人赏蔷薇",
        "author": "孟郊",
        "content": "蜀色庶可比，楚丛亦应无。\n醉红不自力，狂艳如索扶。\n丽蘂惜未埽，宛枝长更纡。\n何人是花侯，诗老强相呼。",
        "dynasty": "唐",
        "collection_info": null
    },
    {
        "uuid": "c4c940a84564b85132103146ed4d31bf",
        "title": "和宣州钱判官使院厅前石楠树",
        "author": "孟郊",
        "content": "大朴既一剖，众材争万殊。\n懿兹南海华，来与北壤俱。\n生长如自惜，雪霜无凋渝。\n笼笼抱灵秀，簇簇抽芳肤。\n寒日吐丹艳，頳子流细珠。\n鸳鸯花数重，翡翠叶四铺。\n雨洗新妆色，一枝如一姝。\n耸异敷庭际，倾妍来坐隅。\n散彩饰机案，余辉盈盘盂。\n高意因造化，常情逐荣枯。\n主公方寸中，陶植在须臾。\n养此奉君子，赏觌日为娱。\n始觉石楠咏，价倾赋两都。\n棠颂庶可比，桂词难以踰。\n因谢丘墟木，空采落泥涂。\n时来开佳姿，道去卧枯株。\n争芳无由缘，受气如郁纡。\n抽肝在郢匠，叹息何踟蹰。",
        "dynasty": "唐",
        "collection_info": null
    },
    {
        "uuid": "3b0367a4d961a4a05a1f0432aad56f6e",
        "title": "酬郑毗踯躅咏",
        "author": "孟郊",
        "content": "不似人手致，岂关地势偏。\n孤光褭余翠，独影舞多妍。\n迸火烧闲地，红星堕青天。\n忽惊物表物，嘉客为留连。",
        "dynasty": "唐",
        "collection_info": null
    },
    {
        "uuid": "d32926fd7146ccc957bc0775190fb10e",
        "title": "品松",
        "author": "孟郊",
        "content": "追悲谢灵运，不得殊常封。\n纵然孔与颜，亦莫及此松。\n此松天格高，耸异千万重。\n抓拏巨灵手，擘裂少室峰。\n擘裂风雨狞，抓拏指爪𦟛。\n道入难抱心，学生易堕踪。\n时时数点仙，袅袅一线龙。\n霏微岚浪际，游戏颢兴浓。\n品松徒高高，雌鸣讵噰噰。\n赏异尚可贵，赏潜谁能容。\n名华非典实，翦弃徒纤茸。\n刻削大雅文，所以不敢慵。",
        "dynasty": "唐",
        "collection_info": null
    },
    {
        "uuid": "2d6764755ff400439581c9c0e089f0ef",
        "title": "答李员外小榼味",
        "author": "孟郊",
        "content": "一拳芙蓉水，倾玉何泠泠。\n仙情夙已高，诗味今更馨。\n试啜月入骨，再衔愁尽醒。\n荷君道古诚，使我善飞翎。",
        "dynasty": "唐",
        "collection_info": null
    },
    {
        "uuid": "0f43aaad9ec063b40e4b634b3caaea20",
        "title": "井上枸杞架",
        "author": "孟郊",
        "content": "深锁银泉甃，高叶架云空。\n不与凡木并，自将仙盖同。\n影疎千点月，声细万条风。\n迸子邻沟外，飘香客位中。\n花杯承此饮，椿岁小无穷。",
        "dynasty": "唐",
        "collection_info": null
    },
    {
        "uuid": "6f8d362c95d983e549705bf946c7c04d",
        "title": "蜘蛛讽",
        "author": "孟郊",
        "content": "万类皆有性，各各禀天和。\n蚕身与汝身，汝身何太讹。\n蚕身不为己，汝身不为佗。\n蚕丝为衣裳，汝丝为网罗。\n济物几无功，害物日已多。\n百虫虽切恨，其将奈尔何。",
        "dynasty": "唐",
        "collection_info": null
    },
    {
        "uuid": "fa517a4dd83e78bbcab722d3ca2688f8",
        "title": "蚊",
        "author": "孟郊",
        "content": "五月中夜息，饥蚊尚营营。\n但将膏血求，岂觉性命轻。\n顾己宁自愧，饮人以偷生。\n愿为天下幮，一使夜景清。",
        "dynasty": "唐",
        "collection_info": null
    },
    {
        "uuid": "f2eb7ecd5c56e3ebab14dcbb8d8b4b6c",
        "title": "烛蛾",
        "author": "孟郊",
        "content": "灯前双舞蛾，厌生何太切。\n想尔飞来心，恶明不恶灭。\n天若百尺高，应去掩明月。",
        "dynasty": "唐",
        "collection_info": null
    },
    {
        "uuid": "57e637205f322d82638a6237bda5dc72",
        "title": "和钱侍郎甘露",
        "author": "孟郊",
        "content": "玄天何以言，瑞露青松繁。\n忽见垂书迹，还惊涌澧源。\n春枝晨袅袅，香味晓翻翻。\n子礼忽来献，臣心固易敦。\n清风惜不动，薄雾肯蒙昏。\n嘉昼色更晶，仁慈久乃存。\n一方难独占，天下恐争论。\n侧听飞中使，重荣华德门。\n从公乐万寿，余庆及儿孙。",
        "dynasty": "唐",
        "collection_info": null
    },
    {
        "uuid": "65c8067e5ccfb0a329899788672aacc1",
        "title": "和令狐侍郎郭郎中题项羽庙",
        "author": "孟郊",
        "content": "碧草凌古庙，清尘锁秋窗。\n当时独宰割，猛志谁能降。\n鼓气雷作敌，劒光电为双。\n新悲徒自起，旧恨空浮江。",
        "dynasty": "唐",
        "collection_info": null
    },
    {
        "uuid": "641701a1f4c3e163310907cd7acf0216",
        "title": "读张碧集",
        "author": "孟郊",
        "content": "天宝太白殁，六艺已消歇。\n大哉国风本，丧而王泽竭。\n先生今復生，斯文信难缺。\n下笔证兴亡，陈词备风骨。\n高秋数奏琴，澄潭一轮月。\n谁作采诗官，忍之不挥发。",
        "dynasty": "唐",
        "collection_info": null
    },
    {
        "uuid": "d37a203285926a4dd63347c4591157fc",
        "title": "听琴",
        "author": "孟郊",
        "content": "飒飒微雨收，翻翻橡叶鸣。\n月沈乱峰西，寥落三四星。\n前溪忽调琴，隔林寒琤琤。\n闻弹正弄声，不敢枕上听。\n迴烛整头簪，漱泉立中庭。\n定步屐齿深，貌禅目冥冥。\n微风吹衣襟，亦认宫征声。\n学道三十年，未免忧死生。\n闻弹一夜中，会尽天地情。",
        "dynasty": "唐",
        "collection_info": null
    },
    {
        "uuid": "7444005fe7e9281e703592667f4f3da2",
        "title": "闻夜啼赠刘正元",
        "author": "孟郊",
        "content": "寄泣须寄黄河泉，此中怨声流彻天。\n愁人独有夜灯见，一纸乡书泪滴穿。",
        "dynasty": "唐",
        "collection_info": null
    },
    {
        "uuid": "e4a734c90a084d6d93a7214a4a230c53",
        "title": "喜雨",
        "author": "孟郊",
        "content": "朝见一片云，暮成千里雨。\n凄清湿高枝，散漫沾荒土。",
        "dynasty": "唐",
        "collection_info": null
    },
    {
        "uuid": "cd74b8baf8d54c190fbac1c7b4954b41",
        "title": "终南山下作",
        "author": "孟郊",
        "content": "见此原野秀，始知造化偏。\n山村不假阴，流水自雨田。\n家家梯碧峰，门门锁青烟。\n因思蜕骨人，化作飞桂仙。",
        "dynasty": "唐",
        "collection_info": null
    },
    {
        "uuid": "95f8ee353d769c47b7b7637592df398e",
        "title": "观种树",
        "author": "孟郊",
        "content": "种树皆待春，春至难久留。\n君看朝夕花，谁免离别愁。\n心意已零落，种之仍未休。\n胡为好奇者，无事自买忧。",
        "dynasty": "唐",
        "collection_info": null
    },
    {
        "uuid": "dcdde2e918616ea1b3c42475194e1c3b",
        "title": "春雨后",
        "author": "孟郊",
        "content": "昨夜一霎雨，天意苏羣物。\n何物最先知，虚庭草争出。",
        "dynasty": "唐",
        "collection_info": null
    },
    {
        "uuid": "573a26803402b0c00cbbdd032ea32103",
        "title": "答友人赠炭",
        "author": "孟郊",
        "content": "青山白屋有仁人，赠炭价重双乌银。\n驱却坐上千重寒，烧出炉中一片春。\n吹霞弄日光不定，暖得曲身成直身。",
        "dynasty": "唐",
        "collection_info": null
    },
    {
        "uuid": "4e3d6773b66d9f58b9e9f1432b3296b9",
        "title": "烂柯石",
        "author": "孟郊",
        "content": "仙界一日内，人间千载穷。\n双碁未徧局，万物皆为空。\n樵客返归路，斧柯烂从风。\n唯余石桥在，犹自凌丹虹。",
        "dynasty": "唐",
        "collection_info": null
    },
    {
        "uuid": "840b8a9fa77034d5e42366213aeea285",
        "title": "寻言上人",
        "author": "孟郊",
        "content": "万里莓苔地，不见驱驰踪。\n唯开文字窗，时写日月容。\n竹韵漫萧屑，草花徒蒙茸。\n披霜入众木，独自识青松。",
        "dynasty": "唐",
        "collection_info": null
    },
    {
        "uuid": "4ee3375fa17aa7d14434a444f03de1a1",
        "title": "喷玉布",
        "author": "孟郊",
        "content": "去尘咫尺步，山笑康乐岩。\n天开紫石屏，泉缕明月帘。\n仙凝刻削迹，灵绽云霞纤。\n悦闻若有待，瞥见终无厌。\n俗玩讵能近，道嬉方可淹。\n踏着不死机，欲归多浮嫌。\n古醉今忽醒，今求古仍潜。\n古今相共失，语默两难恬。\n赠君喷玉布，一濯高崭崭。",
        "dynasty": "唐",
        "collection_info": null
    },
    {
        "uuid": "8e62bcc3b88a99312c404a62b370d53e",
        "title": "姑蔑城",
        "author": "孟郊",
        "content": "劲越既成土，强吴亦为墟。\n皇风一已被，兹邑信平居。\n抚俗观旧迹，行春布新书。\n兴亡意何在，绵叹空踌蹰。",
        "dynasty": "唐",
        "collection_info": null
    },
    {
        "uuid": "a2b0eb6e3921d3096c0d30379f55d15c",
        "title": "峥嵘岭",
        "author": "孟郊",
        "content": "疏凿顺高下，结构横烟霞。\n坐啸郡斋肃，玩奇石路斜。\n古树浮绿气，高门结朱华。\n始见峥嵘状，仰止逾可嘉。",
        "dynasty": "唐",
        "collection_info": null
    },
    {
        "uuid": "b3cf7f7348fb2b840b36631489f6c9f8",
        "title": "寻裴处士",
        "author": "孟郊",
        "content": "涉水更登陆，所向皆清真。\n寒草不藏径，灵峰知有人。\n悠哉炼金客，独与烟霞亲。\n曾是欲轻举，谁言空隐沦。\n远心寄白月，华髮迴青春。\n对此钦胜事，胡为劳我身。",
        "dynasty": "唐",
        "collection_info": null
    },
    {
        "uuid": "dfda16eed316ae3edb225f0281b40515",
        "title": "子庆诗",
        "author": "孟郊",
        "content": "王家事已奇，孟氏庆无涯。\n献子还生子，羲之又有之。\n凤兮且莫叹，鲤也会闻诗。\n小小豫章甲，纤纤玉树姿。\n人来唯仰乳，母抱未知慈。\n我欲拣其养，放麛者是谁。",
        "dynasty": "唐",
        "collection_info": null
    },
    {
        "uuid": "98f41ab72a54facfb308b5f4a9663748",
        "title": "憩淮上观公法堂",
        "author": "孟郊",
        "content": "动觉日月短，静知时岁长。\n自悲道路人，暂宿空闲堂。\n孤烛让清昼，纱巾敛辉光。\n高僧积素行，事外无刚强。\n我有岩下桂，愿为炉中香。\n不惜青翠姿，为君扬芬芳。\n淮水色不污，汴流徒浑黄。\n且将琉璃意，净缀芙蓉章。\n明日还独行，羇愁来旧肠。",
        "dynasty": "唐",
        "collection_info": null
    },
    {
        "uuid": "6a0f2bd30f575e09db05d7665c955029",
        "title": "江邑春霖奉赠陈侍御",
        "author": "孟郊",
        "content": "江上花木冻，雨中零落春。\n应由放忠直，在此成漂沦。\n嘉艳皆损污，好音难殷勤。\n天涯多远恨，雪涕盈芳辰。\n坐哭青草上，卧吟幽水滨。\n兴言念风俗，得意唯波鳞。\n枕席病流湿，檐楹若飞津。\n始知吴楚水，不及京洛尘。\n风浦荡归棹，泥陂陷征轮。\n两途日无遂，相赠唯沾巾。",
        "dynasty": "唐",
        "collection_info": null
    },
    {
        "uuid": "e77acb4b9b3a7f44e203068dcb998e76",
        "title": "溧阳秋霁",
        "author": "孟郊",
        "content": "晚雨晓犹在，萧寥激前阶。\n星星满衰鬓，耿耿入秋怀。\n旧识半零落，前心骤相乖。\n饱泉亦恐醉，惕宦肃如斋。\n上客处华池，下寮宅枯崖。\n叩高占生物，龃龉回难谐。",
        "dynasty": "唐",
        "collection_info": null
    },
    {
        "uuid": "ceae61430214b9009d2afdd6272c2305",
        "title": "列仙文 方诸青童君",
        "author": "孟郊",
        "content": "大霞霏晨晖，元气无常形。\n玄辔飞霄外，八景乘高清。\n手把玉皇袂，携我晨中生。\n玄庭自嘉会，金书拆华名。\n贤女密所妍，相期洛水軿。",
        "dynasty": "唐",
        "collection_info": null
    },
    {
        "uuid": "c86e6a84d6de4e8d7bb6543a2757c1fd",
        "title": "列仙文 清虚真人",
        "author": "孟郊",
        "content": "歘驾空清虚，徘徊西华馆。\n琼轮暨晨抄，虎骑逐烟散。\n惠风振丹旌，明烛朗八焕。\n解襟墉房内，神铃鸣璀璨。\n栖景若林柯，九弦空中弹。\n遗我积世忧，释此千载叹。\n怡眄无极已，终夜復待旦。",
        "dynasty": "唐",
        "collection_info": null
    },
    {
        "uuid": "281385ae85302f4ef12637ca4c4e0392",
        "title": "列仙文 金母飞空歌",
        "author": "孟郊",
        "content": "驾我八景舆，歘然入玉清。\n龙羣拂霄上，虎旗摄朱兵。\n逍遥三弦际，万流无暂停。\n哀此去留会，劫尽天地倾。\n当寻无中景，不死亦不生。\n体彼自然道，寂观合大冥。\n南岳挺直干，玉英曜颕精。\n有任靡期事，无心自虚灵。\n嘉会绛河内，相与乐未英。",
        "dynasty": "唐",
        "collection_info": null
    },
    {
        "uuid": "b855eb943b33065a315c826e424f7fff",
        "title": "列仙文 安度明",
        "author": "孟郊",
        "content": "丹霞焕上清，八风鼓太和。\n迴我神霄辇，遂造岭玉阿。\n咄嗟天地外，九围皆我家。\n上采白日精，下饮黄月华。\n灵观空无中，鹏路无间邪。\n顾见魏贤安，浊气伤汝和。\n勤研玄中思，道成更相过。",
        "dynasty": "唐",
        "collection_info": null
    },
    {
        "uuid": "50e4f02ec6bfc924b3e56d354e4545cd",
        "title": "夏日谒智远禅师",
        "author": "孟郊",
        "content": "吾师当几祖，说法云无空。\n禅心三界外，宴坐天地中。\n院静鬼神去，身与草木同。\n因知护王国，满钵盛毒龙。\n抖擞尘埃衣，谒师见真宗。\n何必千万劫，瞬息去樊笼。\n盛夏火为日，一堂十月风。\n不得为弟子，名姓挂儒宫。",
        "dynasty": "唐",
        "collection_info": null
    },
    {
        "uuid": "556a1e537bd9f7a2f5ea3b49dbfdf66a",
        "title": "访嵩阳道士不遇",
        "author": "孟郊",
        "content": "先生五兵游，文焰藏金鼎。\n日下鹤过时，人间空落影。\n常言一粒药，不堕生死境。\n何当列御寇，去问仙人请。",
        "dynasty": "唐",
        "collection_info": null
    },
    {
        "uuid": "6719678abdfcb1d09910868ff9f65970",
        "title": "听蓝溪僧为元居士说维摩经",
        "author": "孟郊",
        "content": "古树少枝叶，真僧亦相依。\n山木自曲直，道人无是非。\n手持维摩偈，心向居士归。\n空景忽开霁，雪花犹在衣。\n洗然水溪昼，寒物生光辉。",
        "dynasty": "唐",
        "collection_info": null
    },
    {
        "uuid": "f6d1a798fe4fe9902413ee5333a3bdcd",
        "title": "借车",
        "author": "孟郊",
        "content": "借车载家具，家具少于车。\n借者莫弹指，贫穷何足嗟。\n百年徒役走，万事尽随花。",
        "dynasty": "唐",
        "collection_info": null
    },
    {
        "uuid": "a8d4a232f749e2954abe9664517e801d",
        "title": "喜符郎诗有天纵",
        "author": "孟郊",
        "content": "念符不由级，屹得文章阶。\n白玉抽一毫，绿珉已难排。\n偷笔作文章，乞墨潜磨揩。\n海鲸始生尾，试摆蓬壶涡。\n幸当禁止之，勿使恣狂怀。\n自悲无子嗟，喜妬双喈喈。",
        "dynasty": "唐",
        "collection_info": null
    },
    {
        "uuid": "f8b53c3c60047fa42b4710180e70babe",
        "title": "凭周况先辈于朝贤乞茶",
        "author": "孟郊",
        "content": "道意勿乏味，心绪病无悰。\n蒙茗玉花尽，越瓯荷叶空。\n锦水有鲜色，蜀山饶芳藂。\n云根纔翦绿，印缝已霏红。\n曾向贵人得，最将诗叟同。\n幸为乞寄来，救此病劣躬。",
        "dynasty": "唐",
        "collection_info": null
    },
    {
        "uuid": "7f4d5e82ee0679a2bfd85c853dff84a2",
        "title": "上昭成阁不得于从侄僧悟空院叹嗟",
        "author": "孟郊",
        "content": "欲上千级阁，问天三四言。\n未尽数十登，心目风浪翻。\n手手把惊魄，脚脚踏坠魂。\n却流至旧手，傍掣犹欲奔。\n老病但自悲，古蠹木万痕。\n老力安可夸，秋海萍一根。\n孤叟何所归，昼眼如黄昏。\n常恐失好步，入彼市井门。\n结僧为亲情，策竹为子孙。\n此诚徒切切，此意空存存。\n一寸地上语，高天何由闻。",
        "dynasty": "唐",
        "collection_info": null
    },
    {
        "uuid": "c3cd85035233b59acab25bac1ec366f4",
        "title": "魏博田兴尚书听嫂命不立非夫人诗",
        "author": "孟郊",
        "content": "君子躭古礼，如馋鱼吞钩。\n昨闻敬嫂言，掣心东北流。\n魏博田尚书，与礼相绸缪。\n善词闻天下，一日一再周。",
        "dynasty": "唐",
        "collection_info": null
    },
    {
        "uuid": "a5f1f382c0c652f9c1b56f9d676df230",
        "title": "读经",
        "author": "孟郊",
        "content": "垂老抱佛脚，教妻读黄经。\n经黄名小品，一纸千明星。\n曾读大般若，细感肸蠁听。\n当时把斋中，方寸抱万灵。\n忽復入长安，蹴踏日月宁。\n老方却归来，收拾可丁丁。\n拂拭尘几案，开函就孤亭。\n儒书难借索，僧籤饶芳馨。\n驿驿不开手，铿铿闻异铃。\n得善如焚香，去恶如脱腥。\n安得颜子耳，曾未如此听。\n听之何有言，德教贵有形。\n何言中国外，有国如海萍。\n海萍国教异，天声各泠泠。\n安排未定时，心火竞荧荧。\n将如庶几者，声尽形元冥。",
        "dynasty": "唐",
        "collection_info": null
    },
    {
        "uuid": "63cd03226d4b9761f2cf44f0a028b749",
        "title": "谢李辀再到",
        "author": "孟郊",
        "content": "等闲拜日晚，夫妻独相疮。\n况是贤人冤，何必哭飞杨。\n昨夜梦得劒，为君藏中肠。\n会将当风烹，血染布衣裳。\n劳君又扣门，词句失寻常。\n我不忍出厅，血字湿土墙。\n血字耿不灭，我心惧惶惶。\n会有铿锵夫，见之目生光。\n生光非等闲，君其且安祥。",
        "dynasty": "唐",
        "collection_info": null
    },
    {
        "uuid": "7b49ed697970fc4ea55fbf6738815a70",
        "title": "忽不贫喜卢仝书船归洛",
        "author": "孟郊",
        "content": "贫孟忽不贫，请问孟何如。\n卢仝归洛船，崔嵬但载书。\n江潮清翻翻，淮潮碧徐徐。\n夜信为朝信，朝信良卷舒。\n江淮君子水，相送仁有余。\n我去官色衫，肩经入君庐。\n喃喃肩经郎，言语倾琪琚。\n琪琚铿好词，鸟鹊跃庭除。\n书船平安归，喜报乡里闾。\n我愿拾遗柴，巢经于空虚。\n下免尘土侵，上为云霞居。\n日月更相锁，道义分明储。\n不愿空岧峣，但愿实工夫。\n实空二理微，分别相起予。\n经书荒芜多，为君勉勉锄。\n勉勉不敢专，传之方在诸。",
        "dynasty": "唐",
        "collection_info": null
    },
    {
        "uuid": "67a0f445243964158606f52eb7891303",
        "title": "弔国殇",
        "author": "孟郊",
        "content": "徒言人最灵，白骨乱纵横。\n如何当春死，不及羣草生。\n尧舜宰干坤，器农不器兵。\n秦汉盗山岳，铸杀不铸畊。\n天地莫生金，生金人竞争。",
        "dynasty": "唐",
        "collection_info": null
    },
    {
        "uuid": "f594d3009a19c8a69c59485b58f866e9",
        "title": "弔比干墓",
        "author": "孟郊",
        "content": "殷辛帝天下，厌为天下尊。\n干刚既一断，贤愚无二门。\n佞是福身本，忠是丧己源。\n饿虎不食子，人无骨肉恩。\n日影不入地，下埋冤死魂。\n有骨不为土，应作直木根。\n今来过此乡，下马弔此坟。\n静念君臣间，有道谁敢论。",
        "dynasty": "唐",
        "collection_info": null
    },
    {
        "uuid": "3b25d28277439fbd756129961b47cf85",
        "title": "弔元鲁山 一",
        "author": "孟郊",
        "content": "[搏]鸷有余饱，鲁山长饥空。\n豪人饫鲜肥，鲁山饭蒿蓬。\n食名皆霸官，食力乃尧农。\n君子耻新态，鲁山与古终。\n天璞本平一，人巧生异同。\n鲁山不自剖，全璞竟没躬。",
        "dynasty": "唐",
        "collection_info": null
    },
    {
        "uuid": "f3c06f39bde80db2331cee1ab3741f24",
        "title": "弔元鲁山 二",
        "author": "孟郊",
        "content": "自剖多是非，流滥将何归。\n奔竞立诡节，凌侮争怪辉。\n五常坐销铄，万类随衰微。\n以兹见鲁山，道蹇无所依。",
        "dynasty": "唐",
        "collection_info": null
    },
    {
        "uuid": "2d884a129cef7eea346f19fd0da949fa",
        "title": "弔元鲁山 三",
        "author": "孟郊",
        "content": "君子不自蹇，鲁山蹇有因。\n苟含天地秀，皆是天地身。\n天地蹇既甚，鲁山道莫伸。\n天地气不足，鲁山食更贫。\n始知补元化，竟须得贤人。",
        "dynasty": "唐",
        "collection_info": null
    },
    {
        "uuid": "b74420f9394eac1ee4d532d5616924e1",
        "title": "弔元鲁山 四",
        "author": "孟郊",
        "content": "贤人多自霾，道理与俗乖。\n细功不敢言，远韵方始谐。\n万物饱为饱，万人怀为怀。\n一声苟失所，众憾来相排。\n所以元鲁山，饥衰难与偕。",
        "dynasty": "唐",
        "collection_info": null
    },
    {
        "uuid": "6e9d0eba5d6d978a5ed9e21333411e49",
        "title": "弔元鲁山 五",
        "author": "孟郊",
        "content": "远阶无近级，造次不可升。\n贤人洁肠胃，寒日空澄凝。\n血誓竟讹谬，膏明易煎蒸。\n以之驱鲁山，疎迹去莫乘。",
        "dynasty": "唐",
        "collection_info": null
    },
    {
        "uuid": "9464854f2e5b6984ee976a10591728b5",
        "title": "弔元鲁山 六",
        "author": "孟郊",
        "content": "言从鲁山宦，尽化尧时心。\n豺狼耻狂噬，齿牙闭霜金。\n竞来闢田土，相与畊嵚岑。\n当宵无关锁，竟岁饶歌吟。\n善教復天术，美词非俗箴。\n精微自然事，视听不可寻。\n因书鲁山绩，庶合箫韶音。",
        "dynasty": "唐",
        "collection_info": null
    },
    {
        "uuid": "7cbfd2da59a3d4d4158626ffb0c3dfd3",
        "title": "弔元鲁山 七",
        "author": "孟郊",
        "content": "箫韶太平乐，鲁山不虚作。\n千古若有知，百年幸如昨。\n谁能嗣教化，以此洗浮薄。\n君臣贵深遇，天地有灵橐。\n力运既艰难，德符方合漠。\n名位苟虚旷，声明自销铄。\n礼法虽相救，贞浓易糟粕。\n哀哀元鲁山，毕竟谁能度。",
        "dynasty": "唐",
        "collection_info": null
    },
    {
        "uuid": "accbdf9732fe98edc8fa2a1fc3dbdc3d",
        "title": "弔元鲁山 八",
        "author": "孟郊",
        "content": "当今富教化，元后得贤相。\n冰心镜衰古，霜议清遐障。\n幽埋尽洸洗，滞旅免流浪。\n唯余鲁山名，未获旌廉让。\n二三贞苦士，刷视耸危望。\n髮秋青山夜，目断丹阙亮。\n诱类幸从兹，嘉招固非妄。\n小生奏狂狷，感惕增万状。",
        "dynasty": "唐",
        "collection_info": null
    },
    {
        "uuid": "084344dabe1cd4a29973823cb66d3a4c",
        "title": "弔元鲁山 九",
        "author": "孟郊",
        "content": "黄犊不知孝，鲁山自驾车。\n非贤不可妻，鲁山竟无家。\n供养耻佗力，言词岂纤瑕。\n将谣鲁山德，赜海谁能涯。",
        "dynasty": "唐",
        "collection_info": null
    },
    {
        "uuid": "f2dd817c6d27add0d2caf07bd18f2d06",
        "title": "弔元鲁山 十",
        "author": "孟郊",
        "content": "遗婴尽雏乳，何况骨肉枝。\n心肠结苦诚，胸臆垂甘滋。\n事已出古表，谁言独今奇。\n贤人母万物，岂弟流前诗。",
        "dynasty": "唐",
        "collection_info": null
    },
    {
        "uuid": "3029321471effb914f1a1d01cac820b8",
        "title": "哭李观",
        "author": "孟郊",
        "content": "志士不得老，多为直气伤。\n阮公终日哭，寿命固难长。\n颜子既殂谢，孔门无辉光。\n文星落奇曜，宝劒摧修铓。\n常作金应石，忽为宫别商。\n为尔弔琴瑟，断弦难再张。\n偏毂不可转，隻翼不可翔。\n清尘无吹嘘，委地难飞扬。\n此义古所重，此风今则亡。\n自闻丧元宾，一日八九狂。\n沈痛此丈夫，惊呼彼穹苍。\n我有出俗韵，劳君疾恶肠。\n知音既已矣，微言谁能彰。\n旅葬无高坟，栽松不成行。\n哀歌动寒日，赠泪沾晨霜。\n神理本窅窅，今来更茫茫。\n何以荡悲怀，万事付一觞。",
        "dynasty": "唐",
        "collection_info": null
    },
    {
        "uuid": "651347cea6662fa19e23337dbee472be",
        "title": "李少府厅弔李元宾遗字",
        "author": "孟郊",
        "content": "零落三四字，忽成千万年。\n那知冥寞客，不有补亡篇。\n斜月弔空壁，旅人难独眠。\n一生能几时，百虑来相煎。\n戚戚故交泪，幽幽长夜泉。\n已矣难重言，一言一潸然。",
        "dynasty": "唐",
        "collection_info": null
    },
    {
        "uuid": "ad9fa1b9b6009932ca379f3c31618c21",
        "title": "悼吴兴汤衡评事",
        "author": "孟郊",
        "content": "君生霅水清，君殁霅水浑。\n空令骨肉情，哭得白日昏。\n大夜不復晓，古松长闭门。\n琴弦绿水绝，诗句青山存。\n昔为芳春颜，今为荒草根。\n独问冥冥理，先儒未曾言。",
        "dynasty": "唐",
        "collection_info": null
    },
    {
        "uuid": "4914bf46fecde9e9abd50d379d909969",
        "title": "哀孟云卿嵩阳荒居",
        "author": "孟郊",
        "content": "戚戚抱幽独，宴宴沈荒居。\n不闻新欢笑，但覩旧诗书。\n艺蘗意弥苦，耕山食无余。\n定交昔何在，至戚今或疎。\n薄俗易销歇，淳风难久舒。\n秋芜上空堂，寒槿落枯渠。\n薙草恐伤蕙，摄衣自理锄。\n残芳亦可饵，遗秀谁忍除。\n徘徊未能去，为尔涕涟如。",
        "dynasty": "唐",
        "collection_info": null
    },
    {
        "uuid": "cd2ecd9bac893ab7738d7351108caddf",
        "title": "哭卢贞国",
        "author": "孟郊",
        "content": "一别难与期，存亡易寒燠。\n下马入君门，声悲不成哭。\n自能富才艺，当冀深荣禄。\n皇天负我贤，遗恨至两目。\n平生嘆无子，家家亲相嘱。",
        "dynasty": "唐",
        "collection_info": null
    },
    {
        "uuid": "cb46c6a4ed42e5d06b9a56af5f220c35",
        "title": "伤旧游",
        "author": "孟郊",
        "content": "去春会处今春归，花数不减人数稀。\n朝笑片时暮成泣，东风一向还西辉。",
        "dynasty": "唐",
        "collection_info": null
    },
    {
        "uuid": "2bc66ca78f5d0e727ca54e1463022ff9",
        "title": "弔房十五次卿少府",
        "author": "孟郊",
        "content": "日高方得起，独赏些些春。\n可惜宛转鸎，好音与佗人。\n昔年此气味，还走曲江滨。\n逢着韩退之，结交方殷勤。\n蜀客骨目高，聪辩劒戟新。\n如何昨日欢，今日见无因。\n英奇一谢世，视听一为尘。\n谁言老泪短，泪短沾衣巾。",
        "dynasty": "唐",
        "collection_info": null
    },
    {
        "uuid": "4f9ed17e7a77002bc28196ee32a25cb4",
        "title": "逢江南故昼上人会中郑方回",
        "author": "孟郊",
        "content": "相逢失意中，万感因语至。\n追思东林日，掩抑北邙泪。\n筐箧有遗文，江山旧清气。\n尘生逍遥注，墨故飞动字。\n荒毁碧涧居，虚无青松位。\n珠沈百泉暗，月死羣象闭。\n永谢平生言，知音岂容易。",
        "dynasty": "唐",
        "collection_info": null
    },
    {
        "uuid": "97efed7c8c7dd6f6128f9767d88d127a",
        "title": "哭秘书包大监",
        "author": "孟郊",
        "content": "哲人卧病日，贱子泣玉年。\n常恐宝镜破，明月难再圆。\n文字未改素，声容忽归玄。\n始知知音稀，千载一绝弦。\n旧馆有遗琴，清风那復传。",
        "dynasty": "唐",
        "collection_info": null
    },
    {
        "uuid": "663b1230e4d721e927f0dfa4292899d6",
        "title": "悼幼子",
        "author": "孟郊",
        "content": "一闭黄蒿门，不闻白日事。\n生气散成风，枯骸化为地。\n负我十年恩，欠尔千行泪。\n洒之北原上，不待秋风至。",
        "dynasty": "唐",
        "collection_info": null
    },
    {
        "uuid": "a6728f8638de443893ecef79b0c38e11",
        "title": "悼亡",
        "author": "孟郊",
        "content": "山头明月夜增辉，增辉不照重泉下。\n泉下双龙无再期，金蚕玉燕空销化。\n朝云暮雨成古墟，萧萧野竹风吹亚。",
        "dynasty": "唐",
        "collection_info": null
    },
    {
        "uuid": "6c4bde7aff90b6b9037cda5ceda14f0d",
        "title": "弔李元宾坟",
        "author": "孟郊",
        "content": "晓上荒凉原，弔彼寂寥魂。\n眼咽此时泪，耳悽在日言。\n冥冥千万年，坟锁孤松根。",
        "dynasty": "唐",
        "collection_info": null
    },
    {
        "uuid": "4f817cb0b1415b1e10ffa452c3af168e",
        "title": "览崔爽遗文因纾幽怀",
        "author": "孟郊",
        "content": "堕泪数首文，悲结千里坟。\n苍旻且留我，白日空遗君。\n仙鹤未巢月，衰凤先坠云。\n清风独起时，旧语如再闻。\n瑶草罢葳蕤，桂花休氛氲。\n万物与我心，相感吴江濆。",
        "dynasty": "唐",
        "collection_info": null
    },
    {
        "uuid": "dcc94d3a6afdc7b9a1362cffe28af248",
        "title": "峡哀 一",
        "author": "孟郊",
        "content": "昔多相与笑，今谁相与哀。\n峡哀哭幽魂，噭噭风吹来。\n堕魄抱空月，出没难自裁。\n齑粉一闪间，春涛百丈雷。\n峡水声不平，碧沲牵清洄。\n沙棱箭箭急，波齿龂龂开。\n呀彼无底吮，待此不测灾。\n谷号相喷激，石怒争旋迴。\n古醉有復乡，今缧多为能。\n字孤徒髣髴，衔雪犹惊猜。\n薄俗少直肠，交结须横财。\n黄金买相弔，幽泣无余漼。\n我有古心意，为君空摧颓。",
        "dynasty": "唐",
        "collection_info": null
    },
    {
        "uuid": "4768a5adeda10ffdcf310c9ac3ba3378",
        "title": "峡哀 二",
        "author": "孟郊",
        "content": "上天下天水，出地入地舟。\n石劒相劈斫，石波怒蛟虬。\n花木迭宿春，风飙凝古秋。\n幽怪窟穴语，飞闻肸蠁流。\n沈哀日已深，衔诉将何求。",
        "dynasty": "唐",
        "collection_info": null
    },
    {
        "uuid": "043cf7c26fe8c35bf832927eabf1897b",
        "title": "峡哀 三",
        "author": "孟郊",
        "content": "三峡一线天，三峡万绳泉。\n上仄碎日月，下掣狂漪涟。\n破魂一两点，凝幽数百年。\n峡晖不停午，峡险多饥涎。\n树根锁枯棺，孤骨褭褭悬。\n树枝哭霜栖，哀韵杳杳鲜。\n逐客零落肠，到此汤火煎。\n性命如纺绩，道路随索缘。\n奠泪弔波灵，波灵将闪然。",
        "dynasty": "唐",
        "collection_info": null
    },
    {
        "uuid": "d94c85782bfb28b7aeefc3be4721d168",
        "title": "峡哀 四",
        "author": "孟郊",
        "content": "峡乱鸣清磬，产石为鲜鳞。\n喷为腥雨涎，吹作黑井身。\n怪光闪众异，饿劒唯待人。\n老肠未曾饱，古齿崭岩嗔。\n嚼齿三峡泉，三峡声龂龂。",
        "dynasty": "唐",
        "collection_info": null
    },
    {
        "uuid": "06cfe79333cd0150d597c059a313d026",
        "title": "峡哀 五",
        "author": "孟郊",
        "content": "峡螭老解语，百丈潭底闻。\n毒波为计校，饮血养子孙。\n既非皋陶吏，空食沈狱魂。\n潜怪何幽幽，魄说徒云云。\n峡听哀哭泉，峡弔鳏寡猿。\n峡声非人声，劒水相劈翻。\n斯谁士诸谢，奏此沉苦言。",
        "dynasty": "唐",
        "collection_info": null
    },
    {
        "uuid": "32d87666c249082b34bd6ffc0a2ffdd3",
        "title": "峡哀 六",
        "author": "孟郊",
        "content": "谗人峡虬心，渴罪呀然浔。\n所食无直肠，所语饶枭音。\n石齿嚼百泉，石风号千琴。\n幽哀莫能远，分雪何由寻。\n月魄高卓卓，峡窟清沉沉。\n衔诉何时明，抱痛已不禁。\n犀飞空波涛，裂石千嵚岑。",
        "dynasty": "唐",
        "collection_info": null
    },
    {
        "uuid": "02c5b01402624e7634d54c9a2faa6698",
        "title": "峡哀 七",
        "author": "孟郊",
        "content": "峡棱剸日月，日月多摧辉。\n物皆斜仄生，鸟亦斜仄飞。\n潜石齿相锁，沉魂招莫归。\n恍惚清泉甲，斑斓碧石衣。\n饿嚥潺湲号，涎似泓浤肥。\n峡青不可游，腥草生微微。",
        "dynasty": "唐",
        "collection_info": null
    },
    {
        "uuid": "a121eed3e174c9bad5cf3ceac967ff40",
        "title": "峡哀 八",
        "author": "孟郊",
        "content": "峡景滑易堕，峡花怪非春。\n红光根潜涎，碧雨飞沃津。\n巴谷蛟螭心，巴乡魍魉亲。\n噉生不问贤，至死独养身。\n腥语信者谁，拗歌欢非真。\n仄田无异稼，毒水多狞鳞。\n异类不可友，峡哀哀难伸。",
        "dynasty": "唐",
        "collection_info": null
    },
    {
        "uuid": "2de6f65854dcb9d6137cd2452917d311",
        "title": "峡哀 九",
        "author": "孟郊",
        "content": "峡水劒戟狞，峡舟霹雳翔。\n因依虺蜴手，起坐风雨忙。\n峡旅多窜官，峡氓多非良。\n滑心不可求，滑习积已长。\n漠漠涎雾起，龂龂涎水光。\n渴贤如之何，忽在水中央。",
        "dynasty": "唐",
        "collection_info": null
    },
    {
        "uuid": "0db6579885771af3fbae9519be03853a",
        "title": "峡哀 十",
        "author": "孟郊",
        "content": "枭鸱作人语，蛟虬吸水波。\n能于白日间，谄欲晴风和。\n骇智蹶众命，蕴腥布深萝。\n齿泉无底贫，锯涎在处多。\n仄树鸟不巢，踔𨃚猿相过。\n峡哀不可听，峡怨其奈何。",
        "dynasty": "唐",
        "collection_info": null
    },
    {
        "uuid": "98c30ae5c5a17b2d7998af846b610416",
        "title": "杏殇 一",
        "author": "孟郊",
        "content": "冻手莫弄珠，弄珠珠易飞。\n惊霜莫翦春，翦春无光辉。\n零落小花乳，斓斑昔婴衣。\n拾之不盈把，日暮空悲归。",
        "dynasty": "唐",
        "collection_info": null
    },
    {
        "uuid": "4e79eb41e8831faeaa4087eec8458a08",
        "title": "杏殇 二",
        "author": "孟郊",
        "content": "地上空拾星，枝上不见花。\n哀哀孤老人，戚戚无子家。\n岂若没水凫，不如拾巢鸦。\n浪鷇破便飞，风雏褭相夸。\n芳婴不復生，向物空悲嗟。",
        "dynasty": "唐",
        "collection_info": null
    },
    {
        "uuid": "ed5cef06a77094d4f42ffc22f6f80788",
        "title": "杏殇 三",
        "author": "孟郊",
        "content": "应是一线泪，入此春木心。\n枝枝不成花，片片落翦金。\n春寿何可长，霜哀亦已深。\n常时洗芳泉，此日洗泪襟。",
        "dynasty": "唐",
        "collection_info": null
    },
    {
        "uuid": "9dc8b5fbf419807583e558d4c0cdc273",
        "title": "杏殇 四",
        "author": "孟郊",
        "content": "儿生月不明，儿死月始光。\n儿月两相夺，儿命果不长。\n如何此英英，亦为弔苍苍。\n甘为堕地尘，不为末世芳。",
        "dynasty": "唐",
        "collection_info": null
    },
    {
        "uuid": "e82122153a3cf0e25b07912fab98ab13",
        "title": "杏殇 五",
        "author": "孟郊",
        "content": "踏地恐土痛，损彼芳树根。\n此诚天不知，翦弃我子孙。\n垂枝有千落，芳命无一存。\n谁谓生人家，春色不入门。",
        "dynasty": "唐",
        "collection_info": null
    },
    {
        "uuid": "ebc8806becddbf96d294d7a9f8937bd2",
        "title": "杏殇 六",
        "author": "孟郊",
        "content": "冽冽霜杀春，枝枝疑纤刀。\n木心既零落，山窍空呼号。\n班班落地英，点点如明膏。\n始知天地间，万物皆不牢。",
        "dynasty": "唐",
        "collection_info": null
    },
    {
        "uuid": "0e3aadb0e9f2687ab2f56c1ff5105d3a",
        "title": "杏殇 七",
        "author": "孟郊",
        "content": "哭此不成春，泪痕三四斑。\n失芳蝶既狂，失子老亦孱。\n且无生生力，自有死死颜。\n灵凤不衔诉，谁为扣天关。",
        "dynasty": "唐",
        "collection_info": null
    },
    {
        "uuid": "bd37b485075083f3336738ed0a0ffeac",
        "title": "杏殇 八",
        "author": "孟郊",
        "content": "此儿自见灾，花发多不谐。\n穷老收碎心，永夜抱破怀。\n声死更何言，意死不必喈。\n病叟无子孙，独立犹束柴。",
        "dynasty": "唐",
        "collection_info": null
    },
    {
        "uuid": "531412f6349758d5327a462462a816b3",
        "title": "杏殇 九",
        "author": "孟郊",
        "content": "霜似败红芳，剪啄十数双。\n参差呻细风，噞喁沸浅江。\n泣凝不可消，恨壮难自降。\n空遗旧日影，怨彼小书窗。",
        "dynasty": "唐",
        "collection_info": null
    },
    {
        "uuid": "8b89b564cdd28412b806b3477d140841",
        "title": "弔江南老家人春梅",
        "author": "孟郊",
        "content": "念尔筋力尽，违我衣食恩。\n奈何粗犷儿，生鞭见死痕。\n旧使常以礼，新怨将谁吞。\n胡为乎泥中，消歇教义源。",
        "dynasty": "唐",
        "collection_info": null
    },
    {
        "uuid": "18bd64de7f7b5993c505115d8a5115f7",
        "title": "哭李丹员外幷寄杜中丞",
        "author": "孟郊",
        "content": "生死方知交态存，忍将齚齖报幽魂。\n十年同在平原客，更遣何人哭寝门。",
        "dynasty": "唐",
        "collection_info": null
    },
    {
        "uuid": "e3fafdd7faa577cad4ec435a55d24b61",
        "title": "哭刘言史",
        "author": "孟郊",
        "content": "诗人业孤峭，饿死良已多。\n相悲与相笑，累累其奈何。\n精异刘言史，诗肠倾珠河。\n取次抱置之，飞过东溟波。\n可惜大国谣，飘为四夷歌。\n常于众中会，颜色两切[磋]。\n今日果成死，葬襄之洛河。\n洛岸远相弔，洒泪双滂沱。",
        "dynasty": "唐",
        "collection_info": null
    },
    {
        "uuid": "5a81d4bfd09de700f131f89e6595fb32",
        "title": "弔卢殷 一",
        "author": "孟郊",
        "content": "诗人多清峭，饿死抱空山。\n白云既无主，飞出意等闲。\n久病床席尸，护丧童仆孱。\n故书穷鼠嚙，狼藉一室间。\n君归新鬼乡，我面古玉颜。\n羞见入地时，无人叫追攀。\n百泉空相吊，日久哀潺潺。",
        "dynasty": "唐",
        "collection_info": null
    },
    {
        "uuid": "699d642310709e1fb61f751c3aa07007",
        "title": "弔卢殷 二",
        "author": "孟郊",
        "content": "唧唧復唧唧，千古一月色。\n新新復新新，千古一花春。\n邙风噫孟郊，嵩秋葬卢殷。\n北邙前后客，相弔为埃尘。\n北邙棘针草，泪根生苦辛。\n烟火不自暖，筋力早已贫。\n幽荐一杯泣，泻之清洛滨。\n添为断肠声，愁杀长别人。",
        "dynasty": "唐",
        "collection_info": null
    },
    {
        "uuid": "34d35930f68bb20d9424434b276af6dd",
        "title": "弔卢殷 三",
        "author": "孟郊",
        "content": "棘针风相号，破碎诸苦哀。\n苦哀不可闻，掩耳亦入来。\n哭弦多煎声，恨涕有余摧。\n噫贫气已焚，噫死心更灰。\n梦世浮闪闪，泪波深洄洄。\n薤歌一以去，蒿闭不復开。",
        "dynasty": "唐",
        "collection_info": null
    },
    {
        "uuid": "f33c6895031e72f6048cae21295d2874",
        "title": "弔卢殷 四",
        "author": "孟郊",
        "content": "登封草木深，登封道路微。\n日月不与光，莓苔空生衣。\n可怜无子翁，蚍蜉缘病肌。\n挛卧岁时长，涟涟但幽噫。\n幽噫虎豹闻，此外相访稀。\n至亲唯有诗，抱心死有归。\n河南韩先生，后君作因依。\n磨一片嵌岩，书千古光辉。",
        "dynasty": "唐",
        "collection_info": null
    },
    {
        "uuid": "b1c3dfd4064bec57b666a7dd896ca92f",
        "title": "弔卢殷 五",
        "author": "孟郊",
        "content": "贤人无计较，生苦死徒夸。\n佗名润子孙，君名润泥沙。\n可惜千首文，闪如一朝花。\n零落难苦言，起坐空惊嗟。",
        "dynasty": "唐",
        "collection_info": null
    },
    {
        "uuid": "03a7cbe2484690bf0a5119f173d1d2e2",
        "title": "弔卢殷 六",
        "author": "孟郊",
        "content": "耳闻陋巷生，眼见鲁山君。\n饿死始有名，饿名高氛氲。\n戆叟老壮气，感之为忧云。\n所忧唯一泣，古今相纷纷。\n平生与君说，逮此俱云云。",
        "dynasty": "唐",
        "collection_info": null
    },
    {
        "uuid": "0a90a1bed79e6c74fb1f7594c2187719",
        "title": "弔卢殷 七",
        "author": "孟郊",
        "content": "初识漆鬓髮，争为新文章。\n夜踏明月桥，店饮吾曹床。\n醉啜二杯酿，名郁一县香。\n寺中摘梅花，园裏翦浮芳。\n高嗜绿蔬羹，意轻肥腻羊。\n吟哦无滓韵，言语多古肠。\n白首忽然至，盛年如偷将。\n清浊俱莫追，何须駡沧浪。",
        "dynasty": "唐",
        "collection_info": null
    },
    {
        "uuid": "f9e581e70c84abbb640c32a33fc8317f",
        "title": "弔卢殷 八",
        "author": "孟郊",
        "content": "前贤多哭酒，哭酒免哭心。\n后贤试衔之，哀至无不深。\n少年哭酒时，白髮亦已侵。\n老年哭酒时，声韵随生沈。\n寄言哭酒宾，勿作登封音。\n登封徒放声，天地竟难寻。",
        "dynasty": "唐",
        "collection_info": null
    },
    {
        "uuid": "520d4b8bfcef9f0d74c465caa3712130",
        "title": "弔卢殷 九",
        "author": "孟郊",
        "content": "同人少相哭，异类多相号。\n始知禽兽痴，却至天然高。\n非子病无泪，非父念莫劳。\n如何裁亲疎，用礼如用刀。\n孤丧鲜匍匐，闭哀抱郁陶。\n烦他手中葬，诚信焉能褒。\n嗟嗟无子翁，死弃如脱毛。",
        "dynasty": "唐",
        "collection_info": null
    },
    {
        "uuid": "b6277302547775b59c5ab28d47d61ae7",
        "title": "弔卢殷 十",
        "author": "孟郊",
        "content": "圣人哭贤人，骨化气为星。\n文章飞上天，列宿增晶荧。\n前古文可数，今人文亦灵。\n高名称谪仙，昇降曾莫停。\n有文死更香，无文生亦腥。\n为君铿好辞，永传作谧宁。",
        "dynasty": "唐",
        "collection_info": null
    },
    {
        "uuid": "c2b3a0de16dc8a3b240dfc40ee8a8953",
        "title": "寄远曲",
        "author": "张籍",
        "content": "美人来去春江暖，江头无人湘水满。\n浣沙石上水禽栖，江南路长春日短。\n兰舟桂楫常渡江，无因重寄双琼珰。",
        "dynasty": "唐",
        "collection_info": null
    },
    {
        "uuid": "8a231e38670ebe1a3e20cd2f1220c275",
        "title": "行路难",
        "author": "张籍",
        "content": "湘东行人长叹息，十年离家归未得。\n弊裘羸马苦难行，僮仆饥寒少筋力。\n君不见床头黄金尽，壮士无颜色。\n龙蟠泥中未有云，不能生彼升天翼。",
        "dynasty": "唐",
        "collection_info": null
    },
    {
        "uuid": "3664c73b3218a06cc1c1a11a173dbac1",
        "title": "征妇怨",
        "author": "张籍",
        "content": "九月匈奴杀边将，汉军全没辽水上。\n万里无人收白骨，家家城下招魂葬。\n妇人依倚子与夫，同居贫贱心亦舒。\n夫死战场子在腹，妾身虽存如昼烛。",
        "dynasty": "唐",
        "collection_info": null
    },
    {
        "uuid": "68d3e91f83e63fd9c87f251fee55776a",
        "title": "白纻歌",
        "author": "张籍",
        "content": "皎皎白纻白且鲜，将作春衣称少年。\n裁缝长短不能定，自持刀尺向姑前。\n復恐兰膏污纤指，常遣傍人收堕珥。\n衣裳着时寒食下，还把玉鞭鞭白马。",
        "dynasty": "唐",
        "collection_info": null
    },
    {
        "uuid": "e8c40b620f7d259a9583b0958adfe3b4",
        "title": "野老歌",
        "author": "张籍",
        "content": "老农家贫在山住，耕种山田三四亩。\n苗疎税多不得食，输入官仓化为土。\n岁暮锄犂傍空室，呼儿登山收橡实。\n西江贾客珠百斛，船中养犬长食肉。",
        "dynasty": "唐",
        "collection_info": null
    },
    {
        "uuid": "a7ea254c71b9c11fb5f90f8d36a4e8d6",
        "title": "寄衣曲",
        "author": "张籍",
        "content": "织素缝衣独苦辛，远因回使寄征人。\n官家亦自寄衣去，贵从妾手着君身。\n高堂姑老无侍子，不得自到边城裏。\n殷勤为看初着时，征夫身上宜不宜。",
        "dynasty": "唐",
        "collection_info": null
    },
    {
        "uuid": "a9b78bec57cc140c72b1f43a23a1ddf4",
        "title": "送远曲",
        "author": "张籍",
        "content": "戏马台南山簇簇，山边饮酒歌别曲。\n行人醉后起登车，席上回尊劝僮仆。\n青天漫漫覆长路，远游无家安得住。\n愿君到处自题名，他日知君从此去。",
        "dynasty": "唐",
        "collection_info": null
    },
    {
        "uuid": "02c3c8ac2c07f9d8cafb6b63a9c89ac9",
        "title": "筑城词",
        "author": "张籍",
        "content": "筑城处，千人万人齐把杵。\n重重土坚试行锥，军吏执鞭催作迟。\n来时一年深碛裏，尽着短衣渴无水。\n力尽不得抛杵声，杵声未尽人皆死。\n家家养男当门户，今日作君城下土。",
        "dynasty": "唐",
        "collection_info": null
    },
    {
        "uuid": "e51b3afbefb306492752b3cbc5fb613b",
        "title": "猛虎行",
        "author": "张籍",
        "content": "南山北山树冥冥，猛虎白日绕林行。\n向晚一身当道食，山中麋鹿尽无声。\n年年养子在空谷，雌雄上山不相逐。\n谷中近窟有山村，长向村家取黄犊。\n五陵年少不敢射，空来林下看行迹。",
        "dynasty": "唐",
        "collection_info": null
    },
    {
        "uuid": "8860ecd583ee827c58467b9bc6875d51",
        "title": "别离曲",
        "author": "张籍",
        "content": "行人结束出门去，几时更踏门前路。\n忆昔君初纳采时，不言身属辽阳戍。\n早知今日当别离，成君家计良为谁。\n男儿生身自有役，那得误我少年时。\n不如逐君征战死，谁能独老空闺裏。",
        "dynasty": "唐",
        "collection_info": null
    },
    {
        "uuid": "92b21dd06d73a0881ca2cd1759826da9",
        "title": "牧童词",
        "author": "张籍",
        "content": "远牧牛，遶村四面禾黍稠。\n陂中饥乌啄牛背，令我不得戏壠头。\n入陂草多牛散行，白犊时向芦中鸣。\n隔堤吹叶应同伴，还鼓长鞭三四声。\n牛牛食草莫相触，官家截尔头上角。",
        "dynasty": "唐",
        "collection_info": null
    },
    {
        "uuid": "f349b87996271d948cc37c9e986389a2",
        "title": "沙堤行呈裴相公",
        "author": "张籍",
        "content": "长安大道沙为堤，早风无尘雨无泥。\n宫中玉漏下三刻，朱衣导骑丞相来。\n路傍高楼息歌吹，千车不行行者避。\n街官闾吏相传呼，当前十里惟空衢。\n白麻诏下移相印，新堤未成旧堤尽。",
        "dynasty": "唐",
        "collection_info": null
    },
    {
        "uuid": "b94778f3273855cc0ac5abe64fc6807e",
        "title": "求仙行",
        "author": "张籍",
        "content": "汉皇欲作飞仙子，年年采药东海裏。\n蓬莱无路海无边，方士舟中相枕死。\n招摇在天迴白日，甘泉玉树无仙实。\n九皇真人终不下，空向离宫祠太乙。\n丹田有气凝素华，君能保之昇绛霞。",
        "dynasty": "唐",
        "collection_info": null
    },
    {
        "uuid": "3eedc21525885017c9617c5eb9c0eea2",
        "title": "古钗叹",
        "author": "张籍",
        "content": "古钗堕井无颜色，百尺泥中今復得。\n凤凰宛转有古仪，欲为首饰不称时。\n女伴传看不知主，罗袖拂拭生光辉。\n兰膏已尽股半折，雕文刻样无年月。\n虽离井底入匣中，不用还与坠时同。",
        "dynasty": "唐",
        "collection_info": null
    },
    {
        "uuid": "4173ec0f6743e48feedb70100f7d3c49",
        "title": "各东西",
        "author": "张籍",
        "content": "游人别，一东復一西。\n出门相背两不返，惟信车轮与马蹄。\n道路悠悠不知处，山高海阔谁辛苦。\n远游不定难寄书，日日空寻别时语。\n浮云上天雨堕地，暂时会合终离异。\n我今与子非一身，安得死生不相弃。",
        "dynasty": "唐",
        "collection_info": null
    },
    {
        "uuid": "e2abd6282ef7e6cf7c18e45b525ccfa3",
        "title": "节妇吟寄东平李司空师道",
        "author": "张籍",
        "content": "君知妾有夫，赠妾双明珠。\n感君缠绵意，繫在红罗襦。\n妾家高楼连苑起，良人执戟明光裏。\n知君用心如日月，事夫誓拟同生死。",
        "dynasty": "唐",
        "collection_info": null
    },
    {
        "uuid": "977d851d72799419c77745e87ccb7619",
        "title": "讌客词",
        "author": "张籍",
        "content": "上客不用顾金羁，主人有酒君莫违。\n请君看取园中花，地上渐多枝上稀。\n山头树影不见石，溪水无风应更碧。\n人人齐醉起舞时，谁觉翻衣与倒帻。\n明朝花尽人已去，此地独来空绕树。",
        "dynasty": "唐",
        "collection_info": null
    },
    {
        "uuid": "4a3ff6561473bf15ea6f637a19d04506",
        "title": "永嘉行",
        "author": "张籍",
        "content": "黄头鲜卑入洛阳，胡儿执戟升明堂。\n晋家天子作降虏，公卿奔走如牛羊。\n紫陌旌幡暗相触，家家鸡犬惊上屋。\n妇人出门随乱兵，夫死眼前不敢哭。\n九州诸侯自顾土，无人领兵来护主。\n北人避胡多在南，南人至今能晋语。",
        "dynasty": "唐",
        "collection_info": null
    },
    {
        "uuid": "eeecec042b4b1466e82c68f0ad4317eb",
        "title": "采莲曲",
        "author": "张籍",
        "content": "秋江岸边莲子多，采莲女儿凭船歌。\n青房圆实齐戢戢，争前竞折漾微波。\n试牵绿茎下寻藕，断处丝多刺伤手。\n白练束腰袖半卷，不插玉钗妆梳浅。\n船中未满度前洲，借问阿谁家住远。\n归时共待暮潮上，自弄芙蓉还荡桨。",
        "dynasty": "唐",
        "collection_info": null
    },
    {
        "uuid": "c6a432095f2a3d4816ed5b4c202ab0c0",
        "title": "伤歌行",
        "author": "张籍",
        "content": "黄门诏下促收捕，京兆尹繫御史府。\n出门无復部曲随，亲戚相逢不容语。\n辞成谪尉南海州，受命不得须臾留。\n身着青衫骑恶马，中门之外无送者。\n邮夫防吏急諠驱，往往惊堕马蹄下。\n长安里中荒大宅，朱门已除十二戟。\n高堂舞榭锁管絃，美人遥望西南天。",
        "dynasty": "唐",
        "collection_info": null
    },
    {
        "uuid": "dd2c6a001bb43e00042e88cddcd9eff4",
        "title": "吴宫怨",
        "author": "张籍",
        "content": "吴宫四面秋江水，江清露白芙蓉死。\n吴王醉后欲更衣，座上美人娇不起。\n宫中千门復万户，君恩反覆谁能数。\n君心与妾既不同，徒向君前作歌舞。\n茱萸满宫红实垂，秋风袅袅生繁枝。\n姑苏台上夕燕罢，佗人侍寝还独归。\n白日在天光在地，君今那得长相弃。",
        "dynasty": "唐",
        "collection_info": null
    },
    {
        "uuid": "e0f40ccab18ef26816ebb7a9716b005f",
        "title": "北邙行",
        "author": "张籍",
        "content": "洛阳北门北邙道，丧车辚辚入秋草。\n车前齐唱薤露歌，高坟新起白峨峨。\n朝朝暮暮人送葬，洛阳城中人更多。\n千金立碑高百尺，终作谁家柱下石。\n山头松柏半无主，地下白骨多于土。\n寒食家家送纸钱，乌鸢作窠衔上树。\n人居朝市未解愁，请君暂向北邙游。",
        "dynasty": "唐",
        "collection_info": null
    },
    {
        "uuid": "edd754c4dd4fda5c6064bfae82f78a69",
        "title": "关山月",
        "author": "张籍",
        "content": "秋月朗朗关山上，山中行人马蹄响。\n关山秋来雨雪多，行人见月唱边歌。\n海边茫茫天气白，胡儿夜度黄龙碛。\n军中探骑暮出城，伏兵暗处低旌戟。\n溪水连天霜草平，野驼寻水碛中鸣。\n陇头风急雁不下，沙场苦战多流星。\n可怜万国关山道，年年战骨多秋草。",
        "dynasty": "唐",
        "collection_info": null
    },
    {
        "uuid": "9e39f65ca429830af80372ba0da3935f",
        "title": "陇头行",
        "author": "张籍",
        "content": "陇头路断人不行，胡骑夜入凉州城。\n汉兵处处格鬬死，一朝尽没陇西地。\n驱我边人胡中去，散放牛羊食禾黍。\n去年中国养子孙，今着毡裘学胡语。\n谁能更使李轻车，收取凉州入汉家。",
        "dynasty": "唐",
        "collection_info": null
    },
    {
        "uuid": "d05099b3b44ae4b2f1b9b909a7392685",
        "title": "楚妃叹",
        "author": "张籍",
        "content": "湘云初起江沉沉，君王遥在云梦林。\n江南雨多旌旗暗，台下朝朝春水深。\n章华殿前朝万国，君心独自无终极。\n楚兵满地能逐禽，谁用一身骋筋力。\n西江若飜云梦中，麋鹿死尽应还宫。",
        "dynasty": "唐",
        "collection_info": null
    },
    {
        "uuid": "cbb977dbc0c58c020e9dee74b88a8f41",
        "title": "春日行",
        "author": "张籍",
        "content": "春日融融池上暖，竹牙出土兰心短。\n草堂晨起酒半醒，家僮报我园花满。\n头上皮冠未曾整，直入花间不寻径。\n树树殷勤尽遶行，攀枝未徧春日暝。\n不用积金着青天，不用服药求神仙。\n但愿园裏花长好，一生饮酒花前老。",
        "dynasty": "唐",
        "collection_info": null
    },
    {
        "uuid": "06ca6268bc6c26cb73c35e6557f86232",
        "title": "秋夜长",
        "author": "张籍",
        "content": "秋天如水夜未央，天汉东西月色光。\n愁人不寐畏枕席，暗虫唧唧遶我傍。\n荒城为村无更声，起看北斗天未明。\n白露满田风袅袅，千声万声鹖鸟鸣。",
        "dynasty": "唐",
        "collection_info": null
    },
    {
        "uuid": "72c6e31438dfd0b69e7389f8188f7ea2",
        "title": "白鼍鸣",
        "author": "张籍",
        "content": "天欲雨，有东风，南溪白鼍鸣窟中。\n六月人家井无水，夜闻鼍声人尽起。",
        "dynasty": "唐",
        "collection_info": null
    },
    {
        "uuid": "2268303ca74d421629d92774c238bc0b",
        "title": "洛阳行",
        "author": "张籍",
        "content": "洛阳宫阙当中州，城上峨峨十二楼。\n翠华西去几时返，枭巢乳鸟藏蛰燕。\n御门空锁五十年，税彼农夫修玉殿。\n六街朝暮鼓冬冬，禁兵持戟守空宫。\n百官月月拜章表，驿使相续长安道。\n上阳宫树黄復绿，野豺入苑食麋鹿。\n陌上老翁双泪垂，共说武皇巡幸时。",
        "dynasty": "唐",
        "collection_info": null
    },
    {
        "uuid": "303c7186c0d6314c6f532afe9f95ddea",
        "title": "送远曲",
        "author": "张籍",
        "content": "吴门向西流水长，水长柳暗烟茫茫。\n行人送客各惆怅，话离叙别倾清觞。\n吟丝竹，鸣笙簧，酒酣性逸歌猖狂。\n行人告我挂帆去，此去何时返故乡。\n殷勤振衣两相嘱，世事近来还浅促。\n愿君看取吴门山，带雪经春依旧绿。\n行人行处求知亲，送君去去徒酸辛。",
        "dynasty": "唐",
        "collection_info": null
    },
    {
        "uuid": "e45b036c81736d7573568196bbe87c63",
        "title": "塞下曲",
        "author": "张籍",
        "content": "边州八月修城堡，候骑先烧碛中草。\n胡风吹沙度陇飞，陇头林木无北枝。\n将军阅兵青塞下，鸣鼓逢逢促猎围。\n天寒山路石断裂，白日不销帐上雪。\n乌孙国乱多降胡，诏使名王持汉节。\n年年征战不得闲，边人杀尽唯空山。",
        "dynasty": "唐",
        "collection_info": null
    },
    {
        "uuid": "2a3de8259a99b271506c9e0fda1e9531",
        "title": "少年行",
        "author": "张籍",
        "content": "少年从猎出长杨，禁中新拜羽林郎。\n独对辇前射双虎，君王手赐黄金珰。\n日日鬬鸡都市裏，赢得宝刀重刻字。\n百里报仇夜出城，平明还在娼楼醉。\n遥闻虏到平陵下，不待诏书行上马。\n斩得名王献桂宫，封侯起第一日中。\n不为六郡良家子，百战始取边城功。",
        "dynasty": "唐",
        "collection_info": null
    },
    {
        "uuid": "f0087839d6c669d7bc39fe61ebdd0911",
        "title": "白头吟",
        "author": "张籍",
        "content": "请君漆上琴，弹我白头吟。\n忆昔君前娇笑语，两情宛转如萦素。\n宫中为我起高楼，更开花池种芳树。\n春天百草秋始衰，弃我不待白头时。\n罗襦玉珥色未暗，今朝已道不相宜。\n扬州青铜作明镜，暗中持照不见影。\n人心回互自无穷，眼前好恶那能定。\n君恩已去若再返，菖蒲花开月长满。",
        "dynasty": "唐",
        "collection_info": null
    },
    {
        "uuid": "85f3b6def739b6dc0ab84e78617264ae",
        "title": "将军行",
        "author": "张籍",
        "content": "弹筝峡东有胡尘，天子择日拜将军。\n蓬莱殿前赐六纛，还领禁兵为部曲。\n当朝受诏不辞家，夜向咸阳原上宿。\n战车彭彭旌旗动，三十六军齐上陇。\n陇头战胜夜亦行，分兵处处收旧城。\n胡儿杀尽阴碛暮，扰扰唯有牛羊声。\n边人亲戚曾战没，今逐官军收旧骨。\n碛西行见万里空，幕府独奏将军功。",
        "dynasty": "唐",
        "collection_info": null
    },
    {
        "uuid": "74dbd0e905ce7cb731875a76655aa3be",
        "title": "贾客乐",
        "author": "张籍",
        "content": "金陵向西贾客多，船中生长乐风波。\n欲发移船近江口，船头祭神各浇酒。\n停杯共说远行期，入蜀经蛮谁别离。\n金多众中为上客，夜夜算缗眠独迟。\n秋江初月猩猩语，孤帆夜发潇湘渚。\n水工持檝防暗滩，直过山边及前侣。\n年年逐利西復东，姓名不在县籍中。\n农夫税多长辛苦，弃业长为贩宝翁。",
        "dynasty": "唐",
        "collection_info": null
    },
    {
        "uuid": "be1ef63601ec7fb2b970708f16b7cce2",
        "title": "羁旅行",
        "author": "张籍",
        "content": "远客出门行路难，停车敛策在门端。\n荒城无人霜满路，野火烧桥不得度。\n寒虫入窟鸟归巢，僮仆问我谁家去。\n行寻田头暝未息，双毂长辕碍荆棘。\n缘冈入涧投田家，主人舂米为夜食。\n晨鸡喔喔茅屋傍，行人起扫车上霜。\n旧山已别行已远，身计未成难復返。\n长安陌上相识稀，遥望天山白日晚。\n谁能听我辛苦行，为向君前歌一声。",
        "dynasty": "唐",
        "collection_info": null
    },
    {
        "uuid": "d351f98c6362f5a26330170101569b5c",
        "title": "车遥遥",
        "author": "张籍",
        "content": "征人遥遥出古城，双轮齐动驷马鸣。\n山川无处不归路，念君长作万里行。\n野田人稀秋草绿，日暮放马车中宿。\n惊麏游兔在我傍，独唱乡歌对僮仆。\n君家大宅凤城隅，年年道上随行车。\n愿为玉銮繫华轼，终日有声在君侧。\n门前旧辙久已平，无由復得君消息。",
        "dynasty": "唐",
        "collection_info": null
    },
    {
        "uuid": "f84ed5f86c303028698fe2f1890bec8d",
        "title": "妾薄命",
        "author": "张籍",
        "content": "薄命妇，良家子，无事从军去万里。\n汉家天子平四夷，护羌都尉裹尸归。\n念君此行为死别，对君裁缝泉下衣。\n与君一日为夫妇，千年万岁亦相守。\n君爱龙城征战功，妾愿青楼歌乐同。\n人生各各有所欲，讵得将心入君腹。",
        "dynasty": "唐",
        "collection_info": null
    },
    {
        "uuid": "1d1a8bdf55eeb7a87c2c527dfb9b0007",
        "title": "远别离",
        "author": "张籍",
        "content": "莲叶团团杏花拆，长江鲤鱼鬐鬣赤。\n念君少年弃亲戚，千里万里独为客。\n谁言远别心不易，天星坠地能为石。\n几时断得城南陌，勿使居人有行役。",
        "dynasty": "唐",
        "collection_info": null
    },
    {
        "uuid": "51c1b43ab1265eed33f0ca7360e733e9",
        "title": "楚宫行",
        "author": "张籍",
        "content": "章华宫中九月时，桂花半落红橘垂。\n江头骑火照辇道，君王夜从云梦归。\n霓旌凤盖到双阙，台上重重歌吹发。\n千门万户开相当，烛笼左右列成行。\n下辇更衣入洞房，洞房侍女尽焚香。\n玉阶罗幕微有霜，齐言此夕乐未央。\n玉酒湛湛盈华觞，丝竹次第鸣中堂。\n巴姬起舞向君王，迴身垂手结明珰。\n愿君千年万年寿，朝出射麋夜饮酒。",
        "dynasty": "唐",
        "collection_info": null
    },
    {
        "uuid": "4584e726760dad8c2e583dad5451f2bc",
        "title": "江南行",
        "author": "张籍",
        "content": "江南人家多橘树，吴姬舟上织白苎。\n土地卑湿饶虫蛇，连木为牌入江住。\n江村亥日长为市，落帆度桥来蒲裏。\n清莎覆城竹为屋，无井家家饮潮水。\n长干午日沽春酒，高高酒旗悬江口。\n娼楼两岸临水栅，夜唱竹枝留北客。\n江南风土欢乐多，悠悠处处尽经过。",
        "dynasty": "唐",
        "collection_info": null
    },
    {
        "uuid": "fa4e8522fd003e06a274cf4b14fb4901",
        "title": "促促词",
        "author": "张籍",
        "content": "促促復促促，家贫夫妇欢不足。\n今年为人送租船，去年捕鱼在江边。\n家中姑老子復小，自执吴绡输税钱。\n家家桑麻满地黑，念君一身空努力。\n愿教牛蹄团团羊角直，君身常在应不得。",
        "dynasty": "唐",
        "collection_info": null
    },
    {
        "uuid": "0f8e1e5bcd1e270c5c27fabffd0dab7c",
        "title": "宛转行",
        "author": "张籍",
        "content": "华屋重翠幄，绮席雕象床。\n远漏微更疎，薄衾中夜凉。\n炉气暗裴徊，寒灯背斜光。\n妍姿结宵态，寝臂幽梦长。\n宛转復宛转，忆君更未央。",
        "dynasty": "唐",
        "collection_info": null
    },
    {
        "uuid": "5f6b6224eb63b4848749aff2ebbede06",
        "title": "短歌行",
        "author": "张籍",
        "content": "青天荡荡高且虚，上有白日无根株。\n流光暂出还入地，使我年少不须臾。\n与君相逢勿寂寞，衰老不復如今乐。\n玉巵盛酒置君前，再拜愿君千万年。",
        "dynasty": "唐",
        "collection_info": null
    },
    {
        "uuid": "a21014ca9397c9b0f1aacd9c182ea083",
        "title": "山头鹿",
        "author": "张籍",
        "content": "山头鹿，角芟芟，尾促促。\n贫儿多租输不足，夫死未葬儿在狱。\n早日熬熬蒸野冈，禾黍不收无狱粮。\n县家唯忧少军食，谁能令尔无死伤。",
        "dynasty": "唐",
        "collection_info": null
    },
    {
        "uuid": "a1d476bcd6c7374f6ccb44514cf634d6",
        "title": "湘江曲",
        "author": "张籍",
        "content": "湘水无潮秋水阔，湘中月落行人发。\n送人发，送人归，白苹茫茫鹧鸪飞。",
        "dynasty": "唐",
        "collection_info": null
    },
    {
        "uuid": "f774054ef6f3947a59c8d83e4b7dc2eb",
        "title": "离宫怨",
        "author": "张籍",
        "content": "高堂别馆连湘渚，长向春光开万户。\n荆王去去不復来，宫中美人自歌舞。",
        "dynasty": "唐",
        "collection_info": null
    },
    {
        "uuid": "e51356f41c456cad6e33c9eaa307d3bb",
        "title": "成都曲",
        "author": "张籍",
        "content": "锦江近西烟水绿，新雨山头荔枝熟。\n万里桥边多酒家，游人爱向谁家宿。",
        "dynasty": "唐",
        "collection_info": null
    },
    {
        "uuid": "2c055045772476e674dc9591b5c2ed9b",
        "title": "寒塘曲",
        "author": "张籍",
        "content": "寒塘沉沉柳叶疎，水暗人语惊栖凫。\n舟中少年醉不起，持烛照水射游鱼。",
        "dynasty": "唐",
        "collection_info": null
    },
    {
        "uuid": "e918d222967d098c66fd3e14f48bf728",
        "title": "春别曲",
        "author": "张籍",
        "content": "长江春水绿堪染，莲叶出水大如钱。\n江头橘树君自种，那不长繫木兰船。",
        "dynasty": "唐",
        "collection_info": null
    },
    {
        "uuid": "9794839a6d6068854b2728e75daeec65",
        "title": "春堤曲",
        "author": "张籍",
        "content": "野塘鵁鶄飞树头，绿蒲紫菱盖碧流。\n狂客谁家爱云水，日日独来城下游。",
        "dynasty": "唐",
        "collection_info": null
    },
    {
        "uuid": "1c2e0f9466f0bb77dbd4d52b8cf6757a",
        "title": "乌栖曲",
        "author": "张籍",
        "content": "西山作宫潮满池，宫鸟晓鸣茱萸枝。\n吴姬采莲自唱曲，君王昨夜舟中宿。",
        "dynasty": "唐",
        "collection_info": null
    },
    {
        "uuid": "67c1e749a91b20e09cc2b2b7fae7ab57",
        "title": "雀飞多",
        "author": "张籍",
        "content": "雀飞多，触网罗，网罗高树颠。\n汝飞蓬蒿下，勿復投身网罗间。\n粟积仓，禾在田。\n巢之雏，望其母来还。",
        "dynasty": "唐",
        "collection_info": null
    },
    {
        "uuid": "0dc3884a66ec3c55b6f501e3d101bc80",
        "title": "泗水行",
        "author": "张籍",
        "content": "泗水流急石纂纂，鲤鱼上下红尾短。\n春冰销散日华满，行舟往来浮桥断。\n城边鱼市人早行，水烟漠漠多棹声。",
        "dynasty": "唐",
        "collection_info": null
    },
    {
        "uuid": "ae995af0103cfce895008249d6732b8d",
        "title": "废居行",
        "author": "张籍",
        "content": "胡马崩腾满阡陌，都人避乱唯空宅。\n宅边青桑垂宛宛，野蚕食叶还成茧。\n黄雀衔草入燕窠，啧啧啾啾白日晚。\n去时禾黍埋地中，饥兵掘土翻重重。\n鸱枭养子庭树上，曲墙空屋多旋风。\n乱定几人还本土，唯有官家重作主。",
        "dynasty": "唐",
        "collection_info": null
    },
    {
        "uuid": "b641725b5ceaa1a13e24bf06017b77df",
        "title": "寄菖蒲",
        "author": "张籍",
        "content": "石上生菖蒲，一寸十二节。\n仙人劝我食，令我头青面如雪。\n逢人寄君一绛囊，书中不得传此方。\n君能来作栖霞侣，与君同入丹玄乡。",
        "dynasty": "唐",
        "collection_info": null
    },
    {
        "uuid": "294f70a1fd8f128241e10bbf37479162",
        "title": "江村行",
        "author": "张籍",
        "content": "南塘水深芦笋齐，下田种稻不作畦。\n耕场磷磷在水底，短衣半染芦中泥。\n田头刈莎结为屋，归来繫牛还独宿。\n水淹手足尽有疮，山蝱遶身飞扬扬。\n桑林椹黑蚕再眠，妇姑采桑不向田。\n江南热旱天气毒，雨中移秧颜色鲜。\n一年耕种长苦辛，田熟家家将赛神。",
        "dynasty": "唐",
        "collection_info": null
    },
    {
        "uuid": "f5152ce57f3bbe50ad792c6efa77c6e9",
        "title": "樵客吟",
        "author": "张籍",
        "content": "上山采樵选枯树，深处樵多出辛苦。\n秋来野火烧栎林，枝柯已枯堪采取。\n斧声坎坎在幽谷，采得齐梢青葛束。\n日西待伴同下山，竹担弯弯向身曲。\n共知路傍多虎窟，未出深林不敢歇。\n村西地暗狐兔行，稚子呌时相应声。\n采樵客，莫采松与栢。\n松栢生枝直且坚，与君作屋成家宅。",
        "dynasty": "唐",
        "collection_info": null
    },
    {
        "uuid": "94442bd82bbc34a300954f4fd215bc83",
        "title": "湖南曲",
        "author": "张籍",
        "content": "潇湘多别离，风起芙蓉洲。\n江上人已远，夕阳满中流。\n鸳鸯东南飞，飞上青山头。",
        "dynasty": "唐",
        "collection_info": null
    },
    {
        "uuid": "9fef0dcfea1f9c26e3f557ec7c025699",
        "title": "春水曲",
        "author": "张籍",
        "content": "鸭鸭，觜唼唼。\n青蒲生，春水狭。\n荡漾木兰船，中有双少年。\n少年醉，鸭不起。",
        "dynasty": "唐",
        "collection_info": null
    },
    {
        "uuid": "5ebea69106c59e393e1fd021517e549a",
        "title": "云童行",
        "author": "张籍",
        "content": "云童童，白龙之尾垂江中。\n今年天旱不作雨，水足墙上有禾黍。",
        "dynasty": "唐",
        "collection_info": null
    },
    {
        "uuid": "a305fd3511fa6a9791f60758def345d7",
        "title": "新桃行",
        "author": "张籍",
        "content": "桃生叶婆娑，枝叶四向多。\n高未出墙颠，蒿苋相凌摩。\n植之三年余，今年初试花。\n秋来已成实，其阴良已嘉。\n青蝉不来鸣，安得迅羽过。\n常恶牵丝虫，蒙幂成网罗。\n顾託戏儿童，勿折吾柔柯。\n明年结其实，磊磊充汝家。",
        "dynasty": "唐",
        "collection_info": null
    },
    {
        "uuid": "7136f222093f73c4272b5a3f3454d55e",
        "title": "忆远曲",
        "author": "张籍",
        "content": "水上山沈沈，征途復绕林。\n途荒人行少，马迹犹可寻。\n雪中独立树，海口失侣禽。\n离忧如长线，千里萦我心。",
        "dynasty": "唐",
        "collection_info": null
    },
    {
        "uuid": "c993c69745e279dd05330551471ab01f",
        "title": "长塘湖",
        "author": "张籍",
        "content": "长塘湖，一斛水中半斛鱼。\n大鱼如柳叶，小鱼如针锋，水浊谁能辨真龙。",
        "dynasty": "唐",
        "collection_info": null
    },
    {
        "uuid": "650f73fda61a3d16c762067067bfaa58",
        "title": "废瑟词",
        "author": "张籍",
        "content": "古瑟在匣谁復识，玉柱颠倒朱丝黑。\n千年曲谱不分明，乐府无人传正声。\n秋虫暗穿尘作色，腹中不辨工人名。\n几时天下復古乐，此瑟还奏云门曲。",
        "dynasty": "唐",
        "collection_info": null
    },
    {
        "uuid": "71727bcf4b26ad6785231a7c9d437230",
        "title": "野居",
        "author": "张籍",
        "content": "贫贱易为适，荒郊亦安居。\n端坐无余思，弥乐古人书。\n秋田多良苗，野水多游鱼。\n我无耒与网，安得充廪厨。\n寒天白日短，檐下暖我躯。\n四肢暂宽柔，中肠郁不舒。\n多病减志气，为客足忧虞。\n况復苦时节，览景独踟蹰。",
        "dynasty": "唐",
        "collection_info": null
    },
    {
        "uuid": "e5d993bb7b9bcab7d2508e56d341ea65",
        "title": "西州",
        "author": "张籍",
        "content": "羌胡据西州，近甸无边城。\n山东收税租，养我防塞兵。\n胡骑来无时，居人常震惊。\n嗟我五陵间，农者罢耘耕。\n边头多杀伤，士卒难全形。\n郡县发丁役，丈夫各征行。\n生男不能养，惧身有姓名。\n良马不念秣，烈士不苟营。\n所愿除国难，再逢天下平。",
        "dynasty": "唐",
        "collection_info": null
    },
    {
        "uuid": "97e1d9baf8e055a8d51875eb14b02689",
        "title": "杂怨",
        "author": "张籍",
        "content": "切切重切切，秋风桂枝折。\n人当少年嫁，我当少年别。\n念君非征行，年年长远途。\n妾身甘独殁，高堂有舅姑。\n山川岂遥远，行人自不返。",
        "dynasty": "唐",
        "collection_info": null
    },
    {
        "uuid": "2f8bd65dc49e1ad6e69183cf37d15abc",
        "title": "惜花",
        "author": "张籍",
        "content": "春潭足芳树，水清不如素。\n幽人爱华景，一一空山暮。\n月出潭气白，游鱼暗衝石。\n夜深春思多，酒醒山寂寂。",
        "dynasty": "唐",
        "collection_info": null
    },
    {
        "uuid": "d6aaad11066e26ad17c57df1ef5cd37d",
        "title": "三原李氏园宴集",
        "author": "张籍",
        "content": "暮春天早热，邑居苦嚣烦。\n言从君子乐，乐彼李氏园。\n园中有草堂，池引泾水泉。\n开户西北望，远见嵯峨山。\n借问主人翁，北州佐戎轩。\n仆夫守旧宅，为客侍华筵。\n高怀有余兴，竹树芳且鲜。\n倾我所持觞，尽日共留连。\n疎拙不偶俗，常喜形体闲。\n况来幽栖地，能不重叹言。",
        "dynasty": "唐",
        "collection_info": null
    },
    {
        "uuid": "1d28c79e61061a63c035653e244cbdc8",
        "title": "沈千运旧居",
        "author": "张籍",
        "content": "汝北君子宅，我来见颓墉。\n乱离子孙尽，地属邻里翁。\n土木被丘墟，溪路不连通。\n旧井蔓草合，牛羊坠其中。\n君辞天下书，放意任体躬。\n一生不自力，家与逆旅同。\n高议切星辰，余声激瘖聋。\n方将旌旧闾，百世可封崇。\n嗟其未积年，已为荒林丛。\n时岂无知音，不能崇此风。\n浩荡竟无覩，我将安所从。",
        "dynasty": "唐",
        "collection_info": null
    },
    {
        "uuid": "c26470b8b993eadee4ff5440eedffe49",
        "title": "赠别孟郊",
        "author": "张籍",
        "content": "历历天上星，沉沉水中萍。\n幸当清秋夜，流影及微形。\n君生衰俗间，立身如礼经。\n纯诚发新文，独有金石声。\n才名振京国，归省东南行。\n停车楚城下，顾我不念程。\n宝镜曾坠水，不磨岂自明。\n苦节居贫贱，所知赖友生。\n欢会方别离，戚戚忧虑幷。\n安得在一方，终老无送迎。",
        "dynasty": "唐",
        "collection_info": null
    },
    {
        "uuid": "4699e25dc0f1717ba72bdff9a7fda4d8",
        "title": "卧疾",
        "author": "张籍",
        "content": "身病多思虑，亦读神农经。\n空堂留灯烛，四壁青荧荧。\n羁旅随人欢，贫贱还自轻。\n今来问良医，乃知病所生。\n僮仆各忧愁，杵臼无停声。\n见我形顦顇，劝药语丁宁。\n春雨枕席冷，窗前新禽鸣。\n开门起无力，遥爱鸡犬行。\n服药察耳目，渐如醉者醒。\n顾非达性命，犹为忧患生。",
        "dynasty": "唐",
        "collection_info": null
    },
    {
        "uuid": "205348147257b00455599115c2e4b41c",
        "title": "卧疾",
        "author": "张籍",
        "content": "身病始知道，卧读神农经。\n空房夜留灯，四壁青荧荧。\n羇旅逐人欢，贫贱还自轻。\n今来问良医，乃知病所生。\n僮仆各相忧，杵臼无停声。\n见我形憔悴，劝药语丁宁。\n春雨枕席冷，窗前新禽鸣。\n开门起无力，遥爱鷄犬行。\n服药察耳目，渐觉如酒醒。\n方悟养生者，不为忧患并。",
        "dynasty": "唐",
        "collection_info": null
    },
    {
        "uuid": "f99dde651e24cac39d3e051f00acef87",
        "title": "别段生",
        "author": "张籍",
        "content": "与子骨肉亲，愿言长相随。\n况离父母傍，从我学书诗。\n同在道路间，讲论亦未亏。\n为文于我前，日夕生光仪。\n行役多疾疚，赖此相扶持。\n贫贱事难拘，今日有别离。\n我去秦城中，子留汴水湄。\n离情两飘断，不异风中丝。\n幼年独为客，举动难得宜。\n努力自修励，常如见我时。\n送我登山冈，再拜问还期。\n还期在新年，勿怨欢会迟。",
        "dynasty": "唐",
        "collection_info": null
    },
    {
        "uuid": "989ab19cec39160a6e65a1d7f5075279",
        "title": "哭于鹄",
        "author": "张籍",
        "content": "青山无逸人，忽觉大国贫。\n良玉沈幽泉，名为天下珍。\n野性疎时俗，再拜乃从军。\n气高终不合，去如镜上尘。\n我初有章句，相合者唯君。\n今来弔嗣子，对陇烧新文。\n耕者废其耜，爨者绝其薪。\n苟无新衣裳，曷用光我身。\n奠酒徒拜手，哀怀安能陈。\n徒保金石韵，千载人所闻。",
        "dynasty": "唐",
        "collection_info": null
    },
    {
        "uuid": "1349c8bf47af3935505d2f60f0a2564b",
        "title": "南归",
        "author": "张籍",
        "content": "促促念道路，四支不常宁。\n行车未及家，天外非尽程。\n骨肉待我欢，乡里望我荣。\n岂知东与西，顦顇竟无成。\n人言苦夜长，穷者不念明。\n惧离其寝寐，百忧伤性灵。\n世道多险薄，相劝毕中诚。\n远游无知音，不如商贾行。\n达人有常志，愚夫劳所营。\n旧山行去远，言归乐此生。",
        "dynasty": "唐",
        "collection_info": null
    },
    {
        "uuid": "c3e64f752bd22abf43b8589a3892cdad",
        "title": "惜花",
        "author": "张籍",
        "content": "蒙蒙庭树花，坠地无颜色。\n日暮东风起，飘扬玉阶侧。\n残蘂在犹稀，青条耸復直。\n为君结芳实，令君勿叹息。",
        "dynasty": "唐",
        "collection_info": null
    },
    {
        "uuid": "b72b9c92618d63637e2f3084a5838b20",
        "title": "奉和舍人叔直省时思琴",
        "author": "张籍",
        "content": "蔼蔼紫薇直，秋意深无穷。\n滴沥仙阁漏，肃穆禁池风。\n竹月泛凉影，萱露澹幽丛。\n地清物态胜，宵闲琴思通。\n时属雅音际，逈凝虚抱中。\n达人掌枢近，常与隐默同。",
        "dynasty": "唐",
        "collection_info": null
    },
    {
        "uuid": "237fffbb7488bd24f856d64ace00586c",
        "title": "离妇",
        "author": "张籍",
        "content": "十载来夫家，闺门无瑕疵。\n薄命不生子，古制有分离。\n託身言同穴，今日事乖违。\n念君终弃捐，谁能强在兹。\n堂上谢姑嫜，长跪请离辞。\n姑嫜见我往，将决復沉疑。\n与我古时钏，留我嫁时衣。\n高堂拊我身，哭我于路陲。\n昔日初为妇，当君贫贱时。\n昼夜常纺绩，不得事蛾眉。\n辛勤积黄金，济君寒与饥。\n洛阳买大宅，邯郸买侍儿。\n夫壻乘龙马，出入有光仪。\n将为富家妇，永为子孙资。\n谁谓出君门，一身上车归。\n有子未必荣，无子坐生悲。\n为人莫作女，作女实难为。",
        "dynasty": "唐",
        "collection_info": null
    },
    {
        "uuid": "20c33d24b4daceff6b4095b24242b90d",
        "title": "怀别",
        "author": "张籍",
        "content": "仆人驱行轩，低昂出我门。\n离堂无留客，席上唯琴樽。\n古道随水曲，悠悠绕荒村。\n远程未奄息，别念在朝昏。\n端居愁岁永，独此留清景。\n岂无经过人，寻叹门巷静。\n君如天上雨，我如屋下井。\n无因同波流，愿作形与影。",
        "dynasty": "唐",
        "collection_info": null
    },
    {
        "uuid": "a2b99ae459f7402b8a8c95cea2cb9f29",
        "title": "学仙",
        "author": "张籍",
        "content": "楼观开朱门，树木连房廊。\n中有学仙人，少年休谷粮。\n高冠如芙蓉，霞月披衣裳。\n六时朝上清，佩玉纷铿锵。\n自言天老书，秘覆云锦囊。\n百年度一人，妄泄有灾殃。\n每占有仙相，然后传此方。\n先生坐中堂，弟子跪四厢。\n金刀截身髮，结誓焚灵香。\n弟子得其诀，清斋入空房。\n守神保元气，动息随天罡。\n炉烧丹砂尽，昼夜候火光。\n药成既服食，计日乘鸾凰。\n虚空无灵应，终岁安所望。\n勤劳不能成，疑虑积心肠。\n虚羸生疾疹，寿命多夭伤。\n身殁惧人见，夜埋山谷傍。\n求道慕灵异，不如守寻常。\n先王知其非，戒之在国章。",
        "dynasty": "唐",
        "collection_info": null
    },
    {
        "uuid": "a42ac9f6fda2b268395d52bfb3e8177b",
        "title": "夜怀",
        "author": "张籍",
        "content": "穷居积远念，转转迷所归。\n幽蕙零落色，暗萤参差飞。\n病生秋风簟，泪堕月明衣。\n无愁坐寂寞，重使奏清徽。",
        "dynasty": "唐",
        "collection_info": null
    },
    {
        "uuid": "520b32cf43e272af43d0c918f74d79ba",
        "title": "城南",
        "author": "张籍",
        "content": "漾漾南涧水，来作曲池流。\n言寻参差岛，晓榜轻盈舟。\n万绕不再止，千寻尽孤幽。\n藻涩讶人重，萍分指鱼游。\n繁苗毯下垂，密箭翻迴辀。\n曝鼈乱自坠，阴藤斜相钩。\n卧蒋黑米吐，翻芰紫角稠。\n桥低竞俯偻，亭近闲夷犹。\n目为逐胜朗，手因掇芳柔。\n渐喜游来极，忽疑归无由。\n气状虽可览，纤微谅难搜。\n未听主人赏，徒爱清华秋。",
        "dynasty": "唐",
        "collection_info": null
    },
    {
        "uuid": "d945ff2b7a295e1ab29e15b1f88e2dbe",
        "title": "怀友",
        "author": "张籍",
        "content": "人生有行役，谁能如草木。\n别离感中怀，乃为我桎梏。\n百年受命短，光景良不足。\n念我别离者，愿怀日月促。\n平地施道路，车马往不復。\n空知为良田，秋望禾黍熟。\n端居无俦侣，日夜祷耳目。\n立身难自觉，常恐忧与辱。\n穷贱无闲暇，疾痛多嗜欲。\n我思携手人，逍遥任心腹。",
        "dynasty": "唐",
        "collection_info": null
    },
    {
        "uuid": "763b34d3d5cff3896554cd6e36609730",
        "title": "寄别者",
        "author": "张籍",
        "content": "寒天正飞雪，行人心切切。\n同为万里客，中路忽离别。\n别君汾水东，望君汾水西。\n积雪无平冈，空山无人蹊。\n羸马时倚辕，行行未遑食。\n下车劝僮仆，相顾莫叹息。\n讵知佳期隔，离念终无极。",
        "dynasty": "唐",
        "collection_info": null
    },
    {
        "uuid": "4a6ac4596cdbc0a4b518c834f90177ad",
        "title": "献从兄",
        "author": "张籍",
        "content": "悠悠旱天云，不远如飞尘。\n贤达失其所，沉飘同众人。\n擢秀登王畿，出为良使宾。\n名高满朝野，幼贱谁不闻。\n一朝遇谗邪，流窜八九春。\n诏书近迁移，组绶未及身。\n冬井无寒冰，玉润难为焚。\n虚怀日迢遥，荣辱常保纯。\n我念出游时，勿吟康乐文。\n愿言灵溪期，聊欲相依因。",
        "dynasty": "唐",
        "collection_info": null
    },
    {
        "uuid": "d1c7b0350920b622ef8bca5843b504bd",
        "title": "寄韩愈",
        "author": "张籍",
        "content": "野馆非我室，新居未能安。\n读书避尘杂，方觉此地闲。\n过郭多园墟，桑果相接连。\n独游竟寂寞，如寄空云山。\n夏景常昼毒，密林无鸣蝉。\n临溪一盥濯，清去肢体烦。\n出林望曾城，君子在其间。\n戎府草章记，阻我此游盘。\n忆昔西潭时，并持钓鱼竿。\n共忻得鲂鲤，烹鲙于我前。\n几朝还復来，叹息时独言。",
        "dynasty": "唐",
        "collection_info": null
    },
    {
        "uuid": "97e251ea9d4c03345c88d580d95ce523",
        "title": "赠姚怤",
        "author": "张籍",
        "content": "漏天日无光，泽土松不长。\n君今职下位，志气安得扬。\n白髮文思壮，才为国贤良。\n无人识高韵，荐于天子傍。\n况我愚朴姿，强趋利名场。\n远同干贵人，身举固难彰。\n昔逢汴水滨，今会习池阳。\n岂无再来期，顾恐非此方。\n愿为石中泉，不为瓦上霜。\n离别勿復道，所贵不相忘。",
        "dynasty": "唐",
        "collection_info": null
    },
    {
        "uuid": "362660ac56c36210eac4edbb5475d3aa",
        "title": "病中寄白学士拾遗",
        "author": "张籍",
        "content": "秋亭病客眠，庭树满枝蝉。\n凉风绕砌起，斜影入床前。\n梨晚渐红坠，菊寒无黄鲜。\n倦游寂寞日，感叹蹉跎年。\n尘欢久消委，华念独迎延。\n自寓城阙下，识君弟事焉。\n君为天子识，我方沉病缠。\n无因会同语，悄悄中怀煎。",
        "dynasty": "唐",
        "collection_info": null
    },
    {
        "uuid": "0f06fba081e495cba4da75ef034b4ced",
        "title": "雨中寄元宗简",
        "author": "张籍",
        "content": "秋堂羸病起，盥漱风雨朝。\n竹影冷疎涩，榆叶暗飘萧。\n街径多坠果，墙隅有蜕蜩。\n延瞻游步阻，独坐闲思饶。\n君居应如此，恨言相去遥。",
        "dynasty": "唐",
        "collection_info": null
    },
    {
        "uuid": "5b0eb7ff955f849e83719af0cc5e21a0",
        "title": "野寺后池寄友",
        "author": "张籍",
        "content": "佛寺连野水，池幽夏景清。\n繁木荫芙蕖，时有水禽鸣。\n通溪岸蹔断，分渚流復萦。\n伴僧钟磬罢，月来池上明。\n友人竟不至，东北见高城。\n独游自寂寞，况此恨盈盈。",
        "dynasty": "唐",
        "collection_info": null
    },
    {
        "uuid": "b16105cbbbd0dc84c26c5ff7b9aa1c85",
        "title": "董公诗",
        "author": "张籍",
        "content": "谁主东诸侯，元臣陇西公。\n旌节居汴水，四方皆承风。\n在朝四十年，天下诵其功。\n相我明天子，政成如太宗。\n东方有艰难，公乃出临戎。\n单车入危城，慈惠安羣凶。\n公谓其党言，汝材甚骁雄。\n为我帐下士，出入卫我躬。\n汝息为我子，汝亲我为翁。\n众皆相顾泣，无不和且恭。\n其父教子义，其妻勉夫忠。\n不自以为资，奉上但颙颙。\n公衣无文采，公食少肥浓。\n所忧在万人，人实我宁空。\n轻刑宽其政，薄赋弛租庸。\n四郡三十城，不知岁饥凶。\n天子临朝喜，元老留在东。\n今闻扬盛德，就安我大邦。\n百辟贺明主，皇风恩赐重。\n朝廷有大事，就决其所从。\n海内既无虞，君臣方肃雍。\n端居任僚属，宴语常从容。\n翩翩者苍乌，来巢于林丛。\n甘瓜生场圃，一蔕实连中。\n田有嘉谷陇，异亩穗亦同。\n贤人佐圣人，德与神明通。\n感应我淳化，生瑞我地中。\n昔者此州人，但矜马与弓。\n今公施德礼，自然威武崇。\n公其共百年，受禄将无穷。",
        "dynasty": "唐",
        "collection_info": null
    },
    {
        "uuid": "975002597a3d6d93c09ef4fea073d2aa",
        "title": "祭退之",
        "author": "张籍",
        "content": "呜呼吏部公，其道诚巍昂。\n生为大贤姿，天使光我唐。\n德义动鬼神，鉴用不可详。\n独得雄直气，发为古文章。\n学无不该贯，吏治得其方。\n三次论诤退，其志亦刚强。\n再使平山东，不言所谋臧。\n荐待皆寒羸，但取其才良。\n亲朋有孤稚，婚姻有办营。\n如彼天有斗，人可为信常。\n如彼岁有春，物宜得华昌。\n哀哉未申施，中年遽殂丧。\n朝野良共哀，矧于知旧肠。\n籍在江湖间，独以道自将。\n学诗为众体，久乃溢笈囊。\n略无相知人，黯如雾中行。\n北游偶逢公，盛语相称明。\n名因天下闻，传者入歌声。\n公领试士司，首荐到上京。\n一来遂登科，不见苦贡场。\n观我性朴直，乃言及平生。\n由兹类朋党，骨肉无以当。\n坐令其子拜，常呼幼时名。\n追招不隔日，继践公之堂。\n出则连辔驰，寝则对榻床。\n搜穷古今书，事事相酌量。\n有花必同寻，有月必同望。\n为文先见草，酿熟偕共觞。\n新果及异鲑，无不相待尝。\n到今三十年，曾不少异更。\n公文为时师，我亦有微声。\n而后之学者，或号为韩张。\n我官麟台中，公为大司成。\n念此委末秩，不能力自扬。\n特状为博士，始获升朝行。\n未几享其资，遂忝南宫郎。\n是事赖拯扶，如屋有栋梁。\n去夏公请告，养疾城南庄。\n籍时官休罢，两月同游翔。\n黄子陂岸曲，地旷气色清。\n新池四平涨，中有蒲荇香。\n北台临稻畴，茂柳多阴凉。\n板亭坐垂钓，烦苦稍已平。\n共爱池上佳，联句舒遐情。\n偶有贾秀才，来兹亦同幷。\n移船入南溪，东西纵篙撑。\n划波激船舷，前后飞鸥鸧。\n回入潭濑下，网截鲤与鲂。\n踏沙掇水蔬，树下烝新秔。\n日来相与嬉，不知暑日长。\n柴翁携童儿，聚观于岸傍。\n月中登高滩，星汉交垂芒。\n钓车掷长綫，有获齐欢惊。\n夜阑乘马归，衣上草露光。\n公为游溪诗，唱咏多慨慷。\n自期此可老，结社于其乡。\n籍受新官诏，拜恩当入城。\n公因同归还，居处隔一坊。\n中秋十六夜，魄圆天差晴。\n公既相邀留，坐语于阶楹。\n乃出二侍女，合弹琵琶筝。\n临风听繁丝，忽遽闻再更。\n顾我数来过，是夜凉难忘。\n公疾浸日加，孺人视药汤。\n来候不得宿，出门每迴遑。\n自是将重危，车马候纵横。\n门仆皆逆遣，独我到寝房。\n公有旷达识，生死为一纲。\n及当临终晨，意色亦不荒。\n赠我珍重言，傲然委衾裳。\n公比欲为书，遗约有修章。\n令我署其末，以为后事程。\n家人号于前，其书不果成。\n子符奉其言，甚于亲使令。\n鲁论未讫注，手迹今微茫。\n新亭成未登，闭在庄西厢。\n书札与诗文，重迭我笥盈。\n顷息万事尽，肠情多摧伤。\n旧茔盟津北，野窆动鼓钲。\n柳车一出门，终天无迴箱。\n籍贫无赠赀，曷用申哀诚。\n衣器陈下帐，醪饵奠堂皇。\n明灵庶鉴知，髣髴斯来飨。",
        "dynasty": "唐",
        "collection_info": null
    },
    {
        "uuid": "961d9eb1ed089a0771c642e27c66b2f5",
        "title": "蓟北旅思",
        "author": "张籍",
        "content": "日日望乡国，空謌白苎词。\n长因送人处，忆得别家时。\n失意还独语，多愁祗自知。\n客亭门外柳，折尽向南枝。",
        "dynasty": "唐",
        "collection_info": null
    },
    {
        "uuid": "20e463936ce43eabf5c33fa464de80a9",
        "title": "江南春",
        "author": "张籍",
        "content": "江南杨柳春，日暖地无尘。\n渡口过新雨，夜来生白苹。\n晴沙鸣乳燕，芳树醉游人。\n向晚青山下，谁家祭水神。",
        "dynasty": "唐",
        "collection_info": null
    },
    {
        "uuid": "a44c695e8af0a020c1b5983306fdba14",
        "title": "西楼望月",
        "author": "张籍",
        "content": "城西楼上月，復是雪晴时。\n寒夜共来望，思乡独下迟。\n幽光落水堑，净色在霜枝。\n明日千里去，此中还别离。",
        "dynasty": "唐",
        "collection_info": null
    },
    {
        "uuid": "f60fe90d2c3120749790dda32d3ffc50",
        "title": "别鹤",
        "author": "张籍",
        "content": "双鹤出云溪，分飞各自迷。\n空巢在松顶，折羽落红泥。\n寻水终不饮，逢林亦未栖。\n别离应易老，万里雨凄凄。",
        "dynasty": "唐",
        "collection_info": null
    },
    {
        "uuid": "e2b83c6959dd57d4ac513970c7e98494",
        "title": "江陵孝女",
        "author": "张籍",
        "content": "孝女独垂髮，少年唯一身。\n无家空托墓，主祭不从人。\n相弔有行客，起庐无旧邻。\n江头闻哭处，寂寂楚花春。",
        "dynasty": "唐",
        "collection_info": null
    },
    {
        "uuid": "58497c5cd5c8c26b0ea2d103666eddf7",
        "title": "山中古祠",
        "author": "张籍",
        "content": "春草空祠墓，荒林唯鸟飞。\n记年碑石在，经乱祭人稀。\n野鼠缘朱帐，阴尘盖画衣。\n近门潭水黑，时见宿龙归。",
        "dynasty": "唐",
        "collection_info": null
    },
    {
        "uuid": "7740577f1bd32ceeee700909fc562333",
        "title": "渔阳将",
        "author": "张籍",
        "content": "塞深沙草白，都护领燕兵。\n放火烧奚帐，分旗筑汉城。\n下营看岭势，寻雪觉人行。\n更向桑干北，擒生问碛名。",
        "dynasty": "唐",
        "collection_info": null
    },
    {
        "uuid": "d736049b7f3720d1abd1ae1dad1f57ff",
        "title": "听夜泉",
        "author": "张籍",
        "content": "细泉深处落，夜久渐闻声。\n独起出门听，欲寻当涧行。\n还疑隔林远，復畏有风生。\n月下长来此，无人亦到明。",
        "dynasty": "唐",
        "collection_info": null
    },
    {
        "uuid": "64668287e65a7a74a37f5befb4730dc1",
        "title": "送南迁客",
        "author": "张籍",
        "content": "去去远迁客，瘴中衰病身。\n青山无限路，白首不归人。\n海国战骑象，蛮州市用银。\n一家分几处，谁见日南春。",
        "dynasty": "唐",
        "collection_info": null
    },
    {
        "uuid": "e791801ca7b5facfa41a1160a199b6d2",
        "title": "蓟北春怀",
        "author": "张籍",
        "content": "渺渺水云外，别来音信稀。\n因逢过江使，却寄在家衣。\n问路更愁远，逢人空说归。\n今朝蓟城北，又见塞鸿飞。",
        "dynasty": "唐",
        "collection_info": null
    },
    {
        "uuid": "ca202213015f32055f67cb9eaf9eae6b",
        "title": "思远人",
        "author": "张籍",
        "content": "野桥春水清，桥上送君行。\n去去人应老，年年草自生。\n出门看远道，无信向边城。\n杨柳别离处，秋蝉今復鸣。",
        "dynasty": "唐",
        "collection_info": null
    },
    {
        "uuid": "4312eab50627e0cdbcdce4027f3f3118",
        "title": "赠同溪客",
        "author": "张籍",
        "content": "幽居得相近，烟景每寥寥。\n共伐临溪树，因为过水桥。\n自教青鹤舞，分采紫芝苗。\n更爱南峰住，寻君路恐遥。",
        "dynasty": "唐",
        "collection_info": null
    },
    {
        "uuid": "4d6b5287e3846be965d29affbff10b89",
        "title": "望行人",
        "author": "张籍",
        "content": "秋风窗下起，旅雁向南飞。\n日日出门望，家家行客归。\n无因见边使，空待寄寒衣。\n独倚青楼暮，烟深鸟雀稀。",
        "dynasty": "唐",
        "collection_info": null
    },
    {
        "uuid": "09db359460b357ff88c22c4d00d162e6",
        "title": "送宫人入道",
        "author": "张籍",
        "content": "旧宠昭阳裏，寻仙此最稀。\n名初出宫籍，身未称霞衣。\n已别歌舞贵，长随鸾鹤飞。\n中官看入洞，空驾玉轮归。",
        "dynasty": "唐",
        "collection_info": null
    },
    {
        "uuid": "244f76714fad67a515b8bf18a4194ad8",
        "title": "送越客",
        "author": "张籍",
        "content": "见说孤帆去，东南到会稽。\n春云剡溪口，残月镜湖西。\n水鹤沙边立，山鼯竹裏啼。\n谢家曾住处，烟洞入应迷。",
        "dynasty": "唐",
        "collection_info": null
    },
    {
        "uuid": "58ab71563d9c2e6f78bc350615236625",
        "title": "赠辟谷者",
        "author": "张籍",
        "content": "学得餐霞法，逢人与小还。\n身轻曾试鹤，力弱未离山。\n无食犬犹在，不耕牛自闲。\n朝朝空漱水，叩齿草堂间。",
        "dynasty": "唐",
        "collection_info": null
    },
    {
        "uuid": "ea224ca1123748e0273f270e7e9bdced",
        "title": "思江南旧游",
        "author": "张籍",
        "content": "江皋三月时，花发石楠枝。\n归客应无数，春山自不知。\n独行愁道远，迴信畏家移。\n杨柳东西渡，茫茫欲问谁。",
        "dynasty": "唐",
        "collection_info": null
    },
    {
        "uuid": "a3adae0c0414c33a53eb8904c1267ebf",
        "title": "夜到渔家",
        "author": "张籍",
        "content": "渔家在江口，潮水入柴扉。\n行客欲投宿，主人犹未归。\n竹深村路远，月出钓船稀。\n遥见寻沙岸，春风动草衣。",
        "dynasty": "唐",
        "collection_info": null
    },
    {
        "uuid": "89e55881808b6e32b4900b5f0bea6e9a",
        "title": "送远使",
        "author": "张籍",
        "content": "扬旌过陇头，陇水向西流。\n塞路依山远，戍城逢笛秋。\n寒沙阴漫漫，疲马去悠悠。\n为问征行将，谁封定远侯。",
        "dynasty": "唐",
        "collection_info": null
    },
    {
        "uuid": "394f0af1c3412fddb86bf75af323a3ef",
        "title": "不食姑",
        "author": "张籍",
        "content": "几年山裏住，已作绿毛身。\n护气常稀语，存思自见神。\n养龟同不食，留药任生尘。\n要问西王母，仙中第几人。",
        "dynasty": "唐",
        "collection_info": null
    },
    {
        "uuid": "c8d377a0e679453d0293eb091cc39913",
        "title": "古苑杏花",
        "author": "张籍",
        "content": "废苑杏花在，行人愁到时。\n独开新堑底，半露旧烧枝。\n晚色连荒辙，低阴覆折碑。\n茫茫古陵下，春尽又谁知。",
        "dynasty": "唐",
        "collection_info": null
    },
    {
        "uuid": "de02da002d7850dcae7751cadde5eff7",
        "title": "送流人",
        "author": "张籍",
        "content": "独向长城北，黄云暗塞天。\n流名属边将，旧业作公田。\n拥雪添军垒，收冰当井泉。\n知君住应老，须记别乡年。",
        "dynasty": "唐",
        "collection_info": null
    },
    {
        "uuid": "8251a0b0b29a18e0942b212f6853f059",
        "title": "宿临江驿",
        "author": "张籍",
        "content": "楚驿南渡口，夜深来客稀。\n月明见潮上，江静觉鸥飞。\n旅宿今已远，此行殊未归。\n离家久无信，又听捣寒衣。",
        "dynasty": "唐",
        "collection_info": null
    },
    {
        "uuid": "d6ae31844100e47492e22063705b6eb7",
        "title": "送蛮客",
        "author": "张籍",
        "content": "借问炎州客，天南几日行。\n江连恶溪路，山遶夜郎城。\n柳叶瘴云湿，桂丛蛮鸟声。\n知君却迴日，记得海花名。",
        "dynasty": "唐",
        "collection_info": null
    },
    {
        "uuid": "34b1fb4c2766dd6faee82518b15a0aa8",
        "title": "襄国别友",
        "author": "张籍",
        "content": "晓色荒城下，相看秋草时。\n独游无定计，不欲道来期。\n别处去家远，愁中驱马迟。\n归人渡烟水，遥暎野棠枝。",
        "dynasty": "唐",
        "collection_info": null
    },
    {
        "uuid": "f1c85bb9d97fe1f33cdb9c219e95a69b",
        "title": "送远客",
        "author": "张籍",
        "content": "南原相送处，秋水草还生。\n同作忆乡客，如今分路行。\n因谁寄归信，渐远问前程。\n明日重阳节，无人上古城。",
        "dynasty": "唐",
        "collection_info": null
    },
    {
        "uuid": "f8c0032c784d656e808706178c601029",
        "title": "山中赠日南僧",
        "author": "张籍",
        "content": "独向双峰老，松门闭两崖。\n翻经上蕉叶，挂衲落藤花。\n甃石新开井，穿林自种茶。\n时逢海南客，蛮语问谁家。",
        "dynasty": "唐",
        "collection_info": null
    },
    {
        "uuid": "2add38a6fa32112610ee9fe1822c4044",
        "title": "征西将",
        "author": "张籍",
        "content": "黄沙北风起，半夜又翻营。\n战马雪中宿，探人冰上行。\n深山旗未展，阴碛鼓无声。\n几道征西将，同收碎叶城。",
        "dynasty": "唐",
        "collection_info": null
    },
    {
        "uuid": "55cef1f20aa1d658fa60d5f8e4fe444b",
        "title": "寄友人",
        "author": "张籍",
        "content": "忆在江南日，同游三月时。\n采茶寻远涧，鬬鸭向春池。\n送客沙头宿，招僧竹裏碁。\n如今各千里，无计得相随。",
        "dynasty": "唐",
        "collection_info": null
    },
    {
        "uuid": "88a98043b435e6f1e890b4a22a275c71",
        "title": "送防秋将",
        "author": "张籍",
        "content": "白首征西将，犹能射戟支。\n元戎选部曲，军吏换旌旗。\n逐虏招降远，开边旧垒移。\n重收陇外地，应似汉家时。",
        "dynasty": "唐",
        "collection_info": null
    },
    {
        "uuid": "823e67d7dcb2cd95c5f48268d37cd89a",
        "title": "律僧",
        "author": "张籍",
        "content": "苦行长不出，清羸最少年。\n持斋唯一食，讲律岂曾眠。\n避草每移径，滤虫还入泉。\n从来天竺法，到此几人传。",
        "dynasty": "唐",
        "collection_info": null
    },
    {
        "uuid": "9d77e3b45ea91b2d8fe1d496d10650c4",
        "title": "山中秋夜",
        "author": "张籍",
        "content": "寂寂山景静，幽人归去迟。\n横琴当月下，压酒及花时。\n冷露湿茆屋，暗泉衝竹篱。\n西峰采药伴，此夕恨无期。",
        "dynasty": "唐",
        "collection_info": null
    },
    {
        "uuid": "7647200170d7012372edd810fca343a6",
        "title": "送南客",
        "author": "张籍",
        "content": "行路雨修修，青山尽海头。\n天涯人去远，岭北水空流。\n夜市连铜柱，巢居属象州。\n来时旧相识，谁向日南游。",
        "dynasty": "唐",
        "collection_info": null
    },
    {
        "uuid": "b74f09fb87de7c3646a6a702ca30e472",
        "title": "宿江店",
        "author": "张籍",
        "content": "野店临西浦，门前有橘花。\n停灯待贾客，卖酒与渔家。\n夜静江水白，路迴山月斜。\n闲寻泊船处，潮落见平沙。",
        "dynasty": "唐",
        "collection_info": null
    },
    {
        "uuid": "68bfa4ad33c3639e3992e1a0712b90bc",
        "title": "岭表逢故人",
        "author": "张籍",
        "content": "过岭万余里，旅游经此稀。\n相逢去家远，共说几时归。\n海上见花发，瘴中唯鸟飞。\n炎州望乡伴，自识北人衣。",
        "dynasty": "唐",
        "collection_info": null
    },
    {
        "uuid": "c8088a7c1c837420730bdb50e18f974c",
        "title": "寄紫阁隐者",
        "author": "张籍",
        "content": "紫阁气沉沉，先生住处深。\n有人时得见，无路可相寻。\n夜鹿伴茅屋，秋猿守栗林。\n唯应采灵药，更不别营心。",
        "dynasty": "唐",
        "collection_info": null
    },
    {
        "uuid": "ca91a5fd32474d76478bf681426b4499",
        "title": "夜宿黑竈溪",
        "author": "张籍",
        "content": "夜到碧溪裏，无人秋月明。\n逢幽更移宿，取伴亦探行。\n花下红泉色，云西乳鹤声。\n明朝记归处，石上自书名。",
        "dynasty": "唐",
        "collection_info": null
    },
    {
        "uuid": "f7d6e676d28e130c5a34473a932a82c4",
        "title": "古树",
        "author": "张籍",
        "content": "古树枝柯少，枯来復几春。\n露根堪繫马，空腹定藏人。\n蠹节莓苔老，烧痕霹雳新。\n若当江浦上，行客祭为神。",
        "dynasty": "唐",
        "collection_info": null
    },
    {
        "uuid": "394812e0c74a502231c74e04de97690e",
        "title": "送徐先生归蜀",
        "author": "张籍",
        "content": "日暮远归处，云间仙观钟。\n唯持青玉牒，独立碧鸡峰。\n阴涧长收乳，寒泉旧养龙。\n几时因卖药，得向海边逢。",
        "dynasty": "唐",
        "collection_info": null
    },
    {
        "uuid": "2e966c757ae84aa0afa0935006633a97",
        "title": "隐者",
        "author": "张籍",
        "content": "先生已得道，市井亦容身。\n救病自行药，得钱多与人。\n问年长不定，传法又非真。\n每见邻家说，时闻使鬼神。",
        "dynasty": "唐",
        "collection_info": null
    },
    {
        "uuid": "4fb8ce9e169152615df527c088846395",
        "title": "送友人归山",
        "author": "张籍",
        "content": "出山成北首，重去结茅庐。\n移石修废井，埽龛盛旧书。\n开田留杏树，分洞与僧居。\n长在幽峰裏，樵人见亦疎。",
        "dynasty": "唐",
        "collection_info": null
    },
    {
        "uuid": "f782ce911124a3fe4e62c8ec148a2afe",
        "title": "霅溪西亭晚望",
        "author": "张籍",
        "content": "霅水碧悠悠，西亭柳岸头。\n夕阴生远岫，斜照逐迴流。\n此地动归思，逢人方倦游。\n吴兴耆旧尽，空见白苹州。",
        "dynasty": "唐",
        "collection_info": null
    },
    {
        "uuid": "5296d3200aa9876fd7cb05274a19064c",
        "title": "哭山中友人",
        "author": "张籍",
        "content": "入云遥便哭，山友隔今生。\n遶墓招魂魄，镌岩记姓名。\n犬因无主善，鹤为见人鸣。\n长说能尸解，多应别路行。",
        "dynasty": "唐",
        "collection_info": null
    },
    {
        "uuid": "b5d59c5cee152f960e77e9fcd33a859e",
        "title": "答僧拄杖",
        "author": "张籍",
        "content": "灵籐为拄杖，白净色如银。\n得自高僧手，将扶病客身。\n春游不骑马，夜会亦呈人。\n持此归山去，深宜戴角巾。",
        "dynasty": "唐",
        "collection_info": null
    },
    {
        "uuid": "7abb51e88d528e687653a3ad07ac7af0",
        "title": "灵都观李道士",
        "author": "张籍",
        "content": "仙观雨来静，遶房琼草春。\n素书天上字，花洞古时人。\n泥竈煮灵液，埽坛朝玉真。\n几迴游阆苑，青节亦随身。",
        "dynasty": "唐",
        "collection_info": null
    },
    {
        "uuid": "c5570040c3b49d4069e623201097c261",
        "title": "送韦评事归华阴",
        "author": "张籍",
        "content": "三峰西面住，出见世人稀。\n老大谁相识，恓惶又独归。\n埽窗秋菌落，开箧夜蛾飞。\n若向云中伴，还应着褐衣。",
        "dynasty": "唐",
        "collection_info": null
    },
    {
        "uuid": "50ef55dfabc0cd4099363a623172003d",
        "title": "送海南客归旧岛",
        "author": "张籍",
        "content": "海上去应远，蛮家云岛孤。\n竹船来桂浦，山市卖鱼鬚。\n入国自献宝，逢人多赠珠。\n却归春洞口，斩象祭天吴。",
        "dynasty": "唐",
        "collection_info": null
    },
    {
        "uuid": "3c362e5ba85704c9a85b1c2581d62db8",
        "title": "登咸阳北寺楼",
        "author": "张籍",
        "content": "高秋原上寺，下马一登临。\n渭水西来直，秦山南向深。\n旧宫人不住，荒碣路难寻。\n日暮凉风起，萧条多远心。",
        "dynasty": "唐",
        "collection_info": null
    },
    {
        "uuid": "ff6e6b808905d33c351caf151cba731c",
        "title": "送新罗使",
        "author": "张籍",
        "content": "万里为朝使，离家今几年。\n应知旧行路，却上远归船。\n夜泊避蛟窟，朝炊求岛泉。\n悠悠到乡国，还望海西天。",
        "dynasty": "唐",
        "collection_info": null
    },
    {
        "uuid": "bef955d77f6156241441546c42d67f1b",
        "title": "宿广德寺寄从舅",
        "author": "张籍",
        "content": "古寺客堂空，开帘四面风。\n移床动栖鹤，停烛聚飞虫。\n闲卧逐凉处，远愁生静中。\n林西微月色，思与宁家同。",
        "dynasty": "唐",
        "collection_info": null
    },
    {
        "uuid": "d594146f4424aad83bfcf773041bffee",
        "title": "宿邯郸馆寄马磁州",
        "author": "张籍",
        "content": "孤客到空馆，夜寒愁卧迟。\n虽沽主人酒，不似在家时。\n几宿得欢笑，如今成别离。\n明朝行更远，迴望隔山陂。",
        "dynasty": "唐",
        "collection_info": null
    },
    {
        "uuid": "ad4d08a43679c1106466c40918e563b8",
        "title": "舟行寄李湖州",
        "author": "张籍",
        "content": "客愁无次第，川路重辛勤。\n藻密行舟涩，湾多转檝频。\n薄游空感惠，失计自怜贫。\n赖有汀洲句，时时慰远人。",
        "dynasty": "唐",
        "collection_info": null
    },
    {
        "uuid": "0e051246f315058263838879bd1f5b86",
        "title": "送闲师归江南",
        "author": "张籍",
        "content": "徧住江南寺，随缘到上京。\n多生修律业，外学得诗名。\n讲殿偏追入，斋家别请行。\n青枫乡路远，几日尽归程。",
        "dynasty": "唐",
        "collection_info": null
    },
    {
        "uuid": "256651837072b212695d58ef280f37a9",
        "title": "游襄阳山寺",
        "author": "张籍",
        "content": "秋色江边路，烟霞若有期。\n寺贫无利施，僧老足慈悲。\n薜荔侵禅窟，虾蟆占浴池。\n闲游殊未徧，即是下山时。",
        "dynasty": "唐",
        "collection_info": null
    },
    {
        "uuid": "0b0c27f55f9f00dd795661168457cfe1",
        "title": "登城寄王秘书建",
        "author": "张籍",
        "content": "闻君鹤岭住，西望日依依。\n远客偏相忆，登城独不归。\n十年为道侣，几处共柴扉。\n今日烟霞外，人间得见稀。",
        "dynasty": "唐",
        "collection_info": null
    },
    {
        "uuid": "53672e7a00b386897de9493df8997fba",
        "title": "送从弟戴玄往苏州",
        "author": "张籍",
        "content": "杨柳阊门路，悠悠水岸斜。\n乘舟向山寺，着屐到渔家。\n夜月红柑树，秋风白藕花。\n江天诗景好，迴日莫令赊。",
        "dynasty": "唐",
        "collection_info": null
    },
    {
        "uuid": "44cbd32a7ecfbe7ca2d0fdb87842b988",
        "title": "送朱庆余及第归越",
        "author": "张籍",
        "content": "东南归路远，几日到乡中。\n有寺山皆遍，无家水不通。\n湖声莲叶雨，野气稻花风。\n州县知名久，争邀与客同。",
        "dynasty": "唐",
        "collection_info": null
    },
    {
        "uuid": "676e7cc37c98d3aa5b60cbec6471d30c",
        "title": "过贾岛野居",
        "author": "张籍",
        "content": "青门坊外住，行坐见南山。\n此地去人远，知君终日闲。\n蛙声篱落下，草色户庭间。\n好是经过处，唯愁暮独还。",
        "dynasty": "唐",
        "collection_info": null
    },
    {
        "uuid": "5b03f6ec46220222c557c5ab07f21a04",
        "title": "酬韩庶子",
        "author": "张籍",
        "content": "西街幽僻处，正与懒相宜。\n寻寺独行远，借书常送迟。\n家贫无易事，身病足闲时。\n寂寞谁相问，祗应君自知。",
        "dynasty": "唐",
        "collection_info": null
    },
    {
        "uuid": "3752176830e4b686895db59b8324c8c3",
        "title": "赠姚合少府",
        "author": "张籍",
        "content": "病来辞赤县，案上有丹经。\n为客烧茶竈，教儿埽竹亭。\n诗成添旧卷，酒尽卧空缾。\n阙下今遗逸，谁瞻隐士星。",
        "dynasty": "唐",
        "collection_info": null
    },
    {
        "uuid": "6a88c683a478d1c77b35ba58b0abb546",
        "title": "送僧游五台兼谒李司空",
        "author": "张籍",
        "content": "远去见双节，因行上五台。\n化楼侵晓出，雪路向春开。\n边寺连峰去，胡儿听法来。\n定知巡礼后，解夏始应迴。",
        "dynasty": "唐",
        "collection_info": null
    },
    {
        "uuid": "d45b46270d7353d4e552ea051a3a07ce",
        "title": "送郑秀才归宁",
        "author": "张籍",
        "content": "桂檝彩为衣，行当令节归。\n夕潮迷浦远，昼雨见人稀。\n野芰到时熟，江鸥泊处飞。\n离琴一奏罢，山雨霭余晖。",
        "dynasty": "唐",
        "collection_info": null
    },
    {
        "uuid": "baa0fb2861e72f58fb072c0ed71973fc",
        "title": "送李评事游越",
        "author": "张籍",
        "content": "未习风尘事，初为吴越游。\n露沾湖草晚，日照海山秋。\n梅市门何在，兰亭水尚流。\n西陵待潮处，知汝不胜愁。",
        "dynasty": "唐",
        "collection_info": null
    },
    {
        "uuid": "5ede17744d6a2985fb930aa55a8ab7ee",
        "title": "夏日闲居",
        "author": "张籍",
        "content": "无事门多闭，偏知夏日长。\n早蝉声寂寞，新竹气清凉。\n闲对临书案，看移晒药床。\n自怜归未得，犹寄在班行。",
        "dynasty": "唐",
        "collection_info": null
    },
    {
        "uuid": "840462ddba75b73efa9afa961261db2c",
        "title": "闲居",
        "author": "张籍",
        "content": "东城南陌尘，紫幰与朱轮。\n尽说无多事，能闲有几人。\n唯教推甲子，不信守庚申。\n谁见衡门裏，终朝自在贫。",
        "dynasty": "唐",
        "collection_info": null
    },
    {
        "uuid": "10cb0f17dfec868e949614b3ee567223",
        "title": "寄昭应王中丞",
        "author": "张籍",
        "content": "借得街西宅，开门渭水头。\n长贫唯要健，渐老不禁愁。\n独凭藤书案，空悬竹酒钩。\n春风石瓮寺，作意共君游。",
        "dynasty": "唐",
        "collection_info": null
    },
    {
        "uuid": "e2e720a0413cdc9d3e0c6c468d055859",
        "title": "酬孙洛阳",
        "author": "张籍",
        "content": "家贫相远住，斋馆入时稀。\n独坐看书卷，闲行着褐衣。\n早蝉庭笋老，新雨径莎肥。\n各离争名地，无人见是非。",
        "dynasty": "唐",
        "collection_info": null
    },
    {
        "uuid": "facf207eb3acbdd7a87c405eae5938a9",
        "title": "送人任济阴",
        "author": "张籍",
        "content": "黄绶在腰下，知君非旅行。\n将书报旧里，留褐与诸生。\n赠别尽沽酒，惜欢多出城。\n春风济水上，候吏听车声。",
        "dynasty": "唐",
        "collection_info": null
    },
    {
        "uuid": "0c325ce641a943c868ec6e1bdf600abb",
        "title": "晚春过崔驸马东园",
        "author": "张籍",
        "content": "闲园多好风，不意在街东。\n早早诗名远，长长酒性同。\n竹香新雨后，莺语落花中。\n莫遣经过少，年光渐觉空。",
        "dynasty": "唐",
        "collection_info": null
    },
    {
        "uuid": "034ff7151ba8576865b4834fe70d309a",
        "title": "夏日闲居",
        "author": "张籍",
        "content": "多病逢迎少，闲居又一年。\n药看辰日合，茶过卯时煎。\n草长晴来地，虫飞晚后天。\n此时幽梦远，不觉到山边。",
        "dynasty": "唐",
        "collection_info": null
    },
    {
        "uuid": "9976cc5c12d91e9eb1ede29d1d2be786",
        "title": "晚秋闲居",
        "author": "张籍",
        "content": "独坐高秋晚，萧条足远思。\n家贫常畏客，身老转怜儿。\n万种尽闲事，一生能几时。\n从来疎懒性，应祗有僧知。",
        "dynasty": "唐",
        "collection_info": null
    },
    {
        "uuid": "561b7277a2ea5f7c622ebc28c0944015",
        "title": "和陆司业习静寄所知",
        "author": "张籍",
        "content": "幽室独焚香，清晨下未央。\n山开登竹阁，僧到出茶床。\n收拾新琴谱，封题旧药方。\n逍遥无别事，不似在班行。",
        "dynasty": "唐",
        "collection_info": null
    },
    {
        "uuid": "f8654096d685b30c271e2b3e3e37e772",
        "title": "酬韩祭酒雨中见寄",
        "author": "张籍",
        "content": "雨中愁不出，阴黑尽连宵。\n屋湿唯添漏，泥深未放朝。\n无刍怜马瘦，少食信儿娇。\n闻道韩夫子，还同此寂寥。",
        "dynasty": "唐",
        "collection_info": null
    },
    {
        "uuid": "877688addba819250228aad33433d066",
        "title": "和裴仆射移官言志",
        "author": "张籍",
        "content": "身在勤劳地，常思放旷时。\n功成归圣主，位重委羣司。\n看垒台边石，闲吟箧裏诗。\n苍生正瞻望，难与故山期。",
        "dynasty": "唐",
        "collection_info": null
    },
    {
        "uuid": "3adf3481c031946fce5a5fb3adc6912d",
        "title": "酬白二十二舍人早春曲江见招",
        "author": "张籍",
        "content": "曲江冰欲尽，风日已恬和。\n柳色看犹浅，泉声觉渐多。\n紫蒲生湿岸，青鸭戏新波。\n仙掖高情客，相招共一过。",
        "dynasty": "唐",
        "collection_info": null
    },
    {
        "uuid": "9cd990ff3c489b41591e2f839c614609",
        "title": "和裴仆射朝回寄韩吏部",
        "author": "张籍",
        "content": "独爱南关裏，山晴竹杪风。\n从容朝早退，萧洒客常通。\n案曲新亭上，移花远寺中。\n唯应有吏部，诗酒每相同。",
        "dynasty": "唐",
        "collection_info": null
    },
    {
        "uuid": "18fa5f177883f1d5395b1a31993f9d51",
        "title": "春日李舍人宅见两省诸公唱和因书情即事",
        "author": "张籍",
        "content": "又见帝城裏，东风天气和。\n官闲人事少，年长道情多。\n紫掖发章句，青闱更咏歌。\n谁知余寂寞，终日断经过。",
        "dynasty": "唐",
        "collection_info": null
    },
    {
        "uuid": "f64f73fe206c38fafa0147e5df8b3d9a",
        "title": "和李仆射秋日病中作",
        "author": "张籍",
        "content": "由来病根浅，易见药功成。\n晓日杵臼静，凉风衣服轻。\n犹疑少气力，渐觉有心情。\n独倚红藤杖，时时阶上行。",
        "dynasty": "唐",
        "collection_info": null
    },
    {
        "uuid": "5f7aafde2217d8d7586f742e37943c63",
        "title": "早春病中",
        "author": "张籍",
        "content": "羸病及年初，心情不自如。\n多申请假牒，祗送贺官书。\n幽径独行步，白头长懒梳。\n更怜晴日色，渐渐暖贫居。",
        "dynasty": "唐",
        "collection_info": null
    },
    {
        "uuid": "edd43ce5319ca5598370446ade469fc6",
        "title": "送严大夫之桂州",
        "author": "张籍",
        "content": "旌斾过湘潭，幽奇得徧探。\n莎城百越北，行路九疑南。\n有地多生桂，无时不养蚕。\n听歌疑似曲，风俗自相谙。",
        "dynasty": "唐",
        "collection_info": null
    },
    {
        "uuid": "93fee108f5c9a2c982bdcbee91870c3c",
        "title": "咏怀",
        "author": "张籍",
        "content": "老去多悲事，非唯见二毛。\n眼昏书字大，耳重觉声高。\n望月偏增思，寻山易发劳。\n都无作官意，赖得在闲曹。",
        "dynasty": "唐",
        "collection_info": null
    },
    {
        "uuid": "feca9679c31caf20cf8d7a8f864ffaac",
        "title": "使至蓝溪驿寄太常王丞",
        "author": "张籍",
        "content": "独上七盘去，峰峦转转稠。\n云中迷象鼻，雨裏下筝头。\n水没荒桥路，鸦啼古驿楼。\n君今在城阙，肯见此中愁。",
        "dynasty": "唐",
        "collection_info": null
    },
    {
        "uuid": "5f1a7e6f8084113acb561d0976e7f051",
        "title": "留别江陵王少府",
        "author": "张籍",
        "content": "迢迢山上路，病客独行迟。\n况此分手处，当君失意时。\n寒林远路驿，晚烧过荒陂。\n别后空迴首，相逢未有期。",
        "dynasty": "唐",
        "collection_info": null
    },
    {
        "uuid": "ac140424f78371a9fd6a012713121950",
        "title": "赠海东僧",
        "author": "张籍",
        "content": "别家行万里，自说过扶余。\n学得中州语，能为外国书。\n与医收海藻，持咒取龙鱼。\n更问同来伴，天台几处居。",
        "dynasty": "唐",
        "collection_info": null
    },
    {
        "uuid": "5597a91b231bc11e1164f4d286f721af",
        "title": "寄汉阳故人",
        "author": "张籍",
        "content": "知君汉阳住，烟树远重重。\n归使雨中发，寄书灯下封。\n同时买江坞，今日别云松。\n欲问新移处，青萝最北峰。",
        "dynasty": "唐",
        "collection_info": null
    },
    {
        "uuid": "6809ac10939457a1e285b7fb1fae9d62",
        "title": "送安西将",
        "author": "张籍",
        "content": "万里海西路，茫茫边草秋。\n计程沙塞口，望伴驿峰头。\n雪暗非时宿，沙深独去愁。\n塞乡人易老，莫住近蕃州。",
        "dynasty": "唐",
        "collection_info": null
    },
    {
        "uuid": "668a39448286a83d5da8206620dbc730",
        "title": "题李山人幽居",
        "author": "张籍",
        "content": "襄阳南郭外，茅屋一书生。\n无事焚香坐，有时寻竹行。\n画苔藤杖细，踏石笋鞋轻。\n应笑风尘客，区区逐世名。",
        "dynasty": "唐",
        "collection_info": null
    },
    {
        "uuid": "198318f2ce765aacd74995061c379aa9",
        "title": "早春闲游",
        "author": "张籍",
        "content": "年长身多病，独宜作冷官。\n从来闲坐惯，渐觉出门难。\n树影新犹薄，池光晚尚寒。\n遥闻有花发，骑马暂行看。",
        "dynasty": "唐",
        "collection_info": null
    },
    {
        "uuid": "2d40c43330d041129506c684c7333abc",
        "title": "赠太常王建藤杖笋鞋",
        "author": "张籍",
        "content": "蛮藤剪为杖，楚笋结成鞋。\n称与诗人用，堪随礼寺斋。\n寻花入幽径，步日下寒阶。\n以此持相赠，君应惬素怀。",
        "dynasty": "唐",
        "collection_info": null
    },
    {
        "uuid": "73a926958f5a693800aeaa31825b2a1d",
        "title": "和周赞善闻子规",
        "author": "张籍",
        "content": "秦城啼楚鸟，远思更纷纷。\n况是街西夜，偏当雨裏闻。\n应投最高树，似隔数重云。\n此处谁能听，遥知独有君。",
        "dynasty": "唐",
        "collection_info": null
    },
    {
        "uuid": "a21d72916e72fb6c110786b1517d4def",
        "title": "送李骑曹灵州归觐",
        "author": "张籍",
        "content": "翩翩出上京，几日到边城。\n渐觉风沙起，还将弓箭行。\n席箕侵路暗，野马见人惊。\n军府知归庆，应教数骑迎。",
        "dynasty": "唐",
        "collection_info": null
    },
    {
        "uuid": "8f5498f91acb0c9ec798cd5f236dd00a",
        "title": "寒食夜寄姚侍郎",
        "author": "张籍",
        "content": "贫官多寂寞，不异野人居。\n作酒和山药，教儿写道书。\n五湖归去远，百事病来疎。\n况忆同怀者，寒庭月上初。",
        "dynasty": "唐",
        "collection_info": null
    },
    {
        "uuid": "e092e7cf5f3968f698dad50ab445feb4",
        "title": "题清彻上人院",
        "author": "张籍",
        "content": "古寺临坛久，松间别起堂。\n看添浴佛水，自合读经香。\n爱养无家客，多传得效方。\n过斋长不出，坐卧一绳床。",
        "dynasty": "唐",
        "collection_info": null
    },
    {
        "uuid": "d6658fcd22e53aa3c2ecc3f48cfd1062",
        "title": "寄灵一上人初归云门寺",
        "author": "张籍",
        "content": "寒山白云裏，法侣自招携。\n竹径通城下，松门隔水西。\n方同沃洲去，不作武陵迷。\n髣髴遥看处，秋风是会稽。",
        "dynasty": "唐",
        "collection_info": null
    },
    {
        "uuid": "0be9dfe9047aaff86b25eb0c1cfe1806",
        "title": "和裴司空即事通简旧僚",
        "author": "张籍",
        "content": "肃肃上台坐，四方皆仰风。\n当朝奉明政，早日立元功。\n独对赤墀下，密宣黄阁中。\n犹闻动高韵，思与旧僚同。",
        "dynasty": "唐",
        "collection_info": null
    },
    {
        "uuid": "74ea2bbf6b9595cf4b35301e378c6065",
        "title": "使回留别襄阳李司空",
        "author": "张籍",
        "content": "江亭寒日晚，弦管有离声。\n从此一筵别，独为千里行。\n迟迟恋恩德，役役限公程。\n迴首吟新句，霜云满楚城。",
        "dynasty": "唐",
        "collection_info": null
    },
    {
        "uuid": "d6b03720893834ad7675a03e4ec25554",
        "title": "和户部令狐尚书喜裴司空见招看雪",
        "author": "张籍",
        "content": "南园新覆雪，上宰晓来看。\n谁共登春榭，唯闻有地官。\n色连山远静，气与竹偏寒。\n高韵更相应，宁同謌吹欢。",
        "dynasty": "唐",
        "collection_info": null
    },
    {
        "uuid": "03295bfa69801d5cebbc7081483ee8fe",
        "title": "和裴司空以诗请刑部白侍郎双鹤",
        "author": "张籍",
        "content": "皎皎仙家鹤，远留闲宅中。\n徘徊幽树月，嘹唳小亭风。\n丞相西园好，池塘野水通。\n欲将来放此，赏望与宾同。",
        "dynasty": "唐",
        "collection_info": null
    },
    {
        "uuid": "3397a8e12efc0dc69af8ecdbe2eedce8",
        "title": "同锦州胡郎中清明日对雨西亭宴",
        "author": "张籍",
        "content": "郡内开新火，高斋雨气清。\n惜花邀客赏，劝酒促歌声。\n共醉移芳席，留欢闭暮城。\n政闲方宴语，琴筑任遥情。",
        "dynasty": "唐",
        "collection_info": null
    },
    {
        "uuid": "9bf92ad6a51076127e15c0d6ff953cda",
        "title": "庄陵挽歌词三首 一",
        "author": "张籍",
        "content": "白日已昭昭，干戈亦渐消。\n迎师亲出道，从谏早临朝。\n佞倖威权薄，忠良宠锡饶。\n丘陵今一变，无復白云谣。",
        "dynasty": "唐",
        "collection_info": null
    },
    {
        "uuid": "73bd35bafba835db4905691314354f70",
        "title": "庄陵挽歌词三首 二",
        "author": "张籍",
        "content": "观风欲巡洛，习战亦开池。\n始改三年政，旋闻七月期。\n陵分内外使，官具吉凶仪。\n渭北新园路，箫笳远更悲。",
        "dynasty": "唐",
        "collection_info": null
    },
    {
        "uuid": "4014aa4875cffbfad6fde49b2a0934db",
        "title": "庄陵挽歌词三首 三",
        "author": "张籍",
        "content": "晓日龙车动，秋风阊阖开。\n行帷六宫出，执绋万方来。\n惨惨郊原暮，迟迟挽唱哀。\n空山烟雨夕，新陌遶陵台。",
        "dynasty": "唐",
        "collection_info": null
    },
    {
        "uuid": "d3fa601f8279e07c219e917b30359e53",
        "title": "和左司元郎中秋居十首 一",
        "author": "张籍",
        "content": "选得闲坊住，秋来草树肥。\n风前卷筒簟，雨裏脱荷衣。\n野客留方去，山童取药归。\n非因入朝省，过此出门稀。",
        "dynasty": "唐",
        "collection_info": null
    },
    {
        "uuid": "ce1422be69f4402e0727d1fca39e06a1",
        "title": "和左司元郎中秋居十首 二",
        "author": "张籍",
        "content": "有地唯栽竹，无池亦养鹅。\n学书求墨迹，酿酒爱朝和。\n古镜铭文浅，神方谜语多。\n居贫闲自乐，豪客莫相过。",
        "dynasty": "唐",
        "collection_info": null
    },
    {
        "uuid": "ebc1aab384c9974cf4501cc3d827349e",
        "title": "和左司元郎中秋居十首 三",
        "author": "张籍",
        "content": "闲来松菊地，未省有埃尘。\n直去多将药，朝迴不访人。\n见僧收酒器，迎客换纱巾。\n更恐登清要，难成自在身。",
        "dynasty": "唐",
        "collection_info": null
    },
    {
        "uuid": "60deb330015c80f7a486b2e70d4b66ca",
        "title": "和左司元郎中秋居十首 四",
        "author": "张籍",
        "content": "自知清静好，不要问时豪。\n就石安琴枕，穿松压酒槽。\n山晴因月甚，诗语入秋高。\n身外无余事，唯应笔砚劳。",
        "dynasty": "唐",
        "collection_info": null
    },
    {
        "uuid": "0a430172c3ece34b22c3471af3702a81",
        "title": "和左司元郎中秋居十首 五",
        "author": "张籍",
        "content": "闲堂新埽洒，称是早秋天。\n书客多呈帖，琴僧与合弦。\n莎台乘晚上，竹院就凉眠。\n终日无忙事，还应似得仙。",
        "dynasty": "唐",
        "collection_info": null
    },
    {
        "uuid": "b3cfa7016ef95b1013c057dbd46cabbb",
        "title": "和左司元郎中秋居十首 六",
        "author": "张籍",
        "content": "醉倚斑藤杖，闲眠瘿木床。\n案头行气诀，炉裏降真香。\n尚俭经营少，居闲意思长。\n秋茶莫夜饮，新自作松浆。",
        "dynasty": "唐",
        "collection_info": null
    },
    {
        "uuid": "cdaf7cbeeb6fe6824fe3236c4fae0e9d",
        "title": "和左司元郎中秋居十首 七",
        "author": "张籍",
        "content": "每忆旧山居，新教上墨图。\n晚花迴地种，好酒问人沽。\n夜后开朝簿，申前发省符。\n为郎凡几岁，已见白髭鬚。",
        "dynasty": "唐",
        "collection_info": null
    },
    {
        "uuid": "de884195db35a27d4173b034cae629a3",
        "title": "和左司元郎中秋居十首 八",
        "author": "张籍",
        "content": "菊地纔通履，茶房不垒阶。\n凭医看蜀药，寄信觅吴鞋。\n尽得仙家法，多随道客斋。\n本无荣辱意，不是学安排。",
        "dynasty": "唐",
        "collection_info": null
    },
    {
        "uuid": "f42340d6deee52670208c9c4ad710d62",
        "title": "和左司元郎中秋居十首 九",
        "author": "张籍",
        "content": "林下无拘束，闲行放性灵。\n好时开药竈，高处置琴亭。\n更撰居山记，唯寻相鹤经。\n初当授衣假，无吏挽门铃。",
        "dynasty": "唐",
        "collection_info": null
    },
    {
        "uuid": "dded25034d331d6f473b7fda9a08d7dc",
        "title": "和左司元郎中秋居十首 十",
        "author": "张籍",
        "content": "客散高斋晚，东园景象偏。\n晴明犹有蝶，凉冷渐无蝉。\n藤折霜来子，蜗行雨后涎。\n新诗纔上卷，已得满城传。",
        "dynasty": "唐",
        "collection_info": null
    },
    {
        "uuid": "c550adb2b49b827aeda89f14e5eb0e91",
        "title": "经王处士原居",
        "author": "张籍",
        "content": "旧宅谁相近，唯僧近竹关。\n庭闲云满井，窗晓雪通山。\n来客半留宿，借书多寄还。\n明时未中岁，莫便一生闲。",
        "dynasty": "唐",
        "collection_info": null
    },
    {
        "uuid": "f74ec3e40ef4656188ca4ffa7e0970de",
        "title": "不食仙姑山房",
        "author": "张籍",
        "content": "寂寂花枝裏，草堂唯素琴。\n因山曾改眼，见客不言心。\n月出溪路静，鹤鸣云树深。\n丹砂如可学，便欲住幽林。",
        "dynasty": "唐",
        "collection_info": null
    },
    {
        "uuid": "3cf828b34583c5358583f23596230f58",
        "title": "江头",
        "author": "张籍",
        "content": "晚步随江远，来帆过眼频。\n试寻新住客，少见故乡人。\n回首怜归翼，长吟任此身。\n应同南浦雁，更见岭头春。",
        "dynasty": "唐",
        "collection_info": null
    },
    {
        "uuid": "c7cbefb9021dde68bd3d0ea523cf722a",
        "title": "寄孙冲主簿",
        "author": "张籍",
        "content": "低折沧州簿，无书整两春。\n马从同事借，妻怕罢官贫。\n道僻收闲药，诗高笑故人。\n仍闻长吏奏，表乞锁厅频。",
        "dynasty": "唐",
        "collection_info": null
    },
    {
        "uuid": "82f1688f313cfeab46f85a058da4deb9",
        "title": "赠任懒",
        "author": "张籍",
        "content": "未肯求科第，深坊且隐居。\n胜游寻野客，高卧看兵书。\n点药医闲马，分泉灌远蔬。\n汉庭无得意，谁拟荐相如。",
        "dynasty": "唐",
        "collection_info": null
    },
    {
        "uuid": "e9262a768dc61f057888f09b843b4426",
        "title": "旧宫人",
        "author": "张籍",
        "content": "謌舞梁州女，归时白髮生。\n全家没蕃地，无处问乡程。\n宫锦不传样，御香空记名。\n一身难自说，愁逐路人行。",
        "dynasty": "唐",
        "collection_info": null
    },
    {
        "uuid": "184d3e9881ed9321cfc200fc0864bf3f",
        "title": "春日留别",
        "author": "张籍",
        "content": "游人欲别离，半醉对花枝。\n看着春又晚，莫轻少年时。\n临行记分处，回首是相思。\n各向天涯去，重来未可期。",
        "dynasty": "唐",
        "collection_info": null
    },
    {
        "uuid": "2b209bdfa00c211615f3e4d03c005289",
        "title": "没蕃故人",
        "author": "张籍",
        "content": "前年伐月支，城上没全师。\n蕃汉断消息，死生长别离。\n无人收废帐，归马识残旗。\n欲祭疑君在，天涯哭此时。",
        "dynasty": "唐",
        "collection_info": null
    },
    {
        "uuid": "b7f174b1f1b166bebeffe98930bfa3cb",
        "title": "赠箕山僧",
        "author": "张籍",
        "content": "久住空林下，长斋耳目清。\n蒲团借客坐，石磹甃人行。\n似鹤难知性，因山强号名。\n时闻衣袖裏，闇掐念珠声。",
        "dynasty": "唐",
        "collection_info": null
    },
    {
        "uuid": "5a9692e32cb40583f84da1dffd38f374",
        "title": "冬夕",
        "author": "张籍",
        "content": "寒蛩独罢织，湘雁犹能鸣。\n月色当窗入，乡心半夜生。\n不成高枕梦，復作遶阶行。\n迴首嗟淹泊，城头北斗横。",
        "dynasty": "唐",
        "collection_info": null
    },
    {
        "uuid": "73f73d3853e84b31ef9ec84fc9705b3e",
        "title": "奉和陕州十四翁中丞寄雷州二十二翁司户之作",
        "author": "张籍",
        "content": "联飞独不前，迥落海南天。\n贾傅竟行矣，邵公惟泫然。\n瘴开山更远，路极水无边。\n沈劣本多感，况闻原上篇。",
        "dynasty": "唐",
        "collection_info": null
    },
    {
        "uuid": "d26ebe7d5176c24f44494ba47508a935",
        "title": "老将",
        "author": "张籍",
        "content": "鬓衰头似雪，行步急如风。\n不怕骑生马，犹能挽硬弓。\n兵书封锦字，手诏满香筒。\n今日身憔悴，犹夸定远功。",
        "dynasty": "唐",
        "collection_info": null
    },
    {
        "uuid": "8114a9aaf1e9bd72f81eb165c58dafb3",
        "title": "送友生游峡中",
        "author": "张籍",
        "content": "风静杨柳垂，看花又别离。\n几年同在此，今日各驱驰。\n峡裏闻猿呌，山头见月时。\n殷勤一杯酒，珍重岁寒姿。",
        "dynasty": "唐",
        "collection_info": null
    },
    {
        "uuid": "2c438a4217bd83ab5910d4e6d9f44ed4",
        "title": "送安法师",
        "author": "张籍",
        "content": "出郭见落日，别君临古津。\n远程无野寺，宿处问何人。\n原色不分路，锡声遥隔尘。\n山阴到家节，犹及蕙兰春。",
        "dynasty": "唐",
        "collection_info": null
    },
    {
        "uuid": "cf5f70c8823e0951d3f2f040d8c54049",
        "title": "水",
        "author": "张籍",
        "content": "荡漾空沙际，虚明入远天。\n秋光照不极，鸟色去无边。\n势引长云阔，波轻片雪连。\n汀洲杳难测，万古覆苍烟。",
        "dynasty": "唐",
        "collection_info": null
    },
    {
        "uuid": "1afc67080a94a1db1ff42c47902119a2",
        "title": "岳州晚景",
        "author": "张籍",
        "content": "晚景寒鸦集，秋声旅雁归。\n水光浮日去，霞彩暎江飞。\n洲白芦花吐，园红柿叶稀。\n长沙卑湿地，九月未成衣。",
        "dynasty": "唐",
        "collection_info": null
    },
    {
        "uuid": "374a700eb9996e32b8343e7f606e78bf",
        "title": "寒食后",
        "author": "张籍",
        "content": "田舍清明日，家家出火迟。\n白衫眠古巷，红索搭高枝。\n纱带生难结，铜钗重易垂。\n斩新衣着尽，还似去年时。",
        "dynasty": "唐",
        "collection_info": null
    },
    {
        "uuid": "c44aa85bca05e5b9e8f8002f4b294302",
        "title": "寒食书事二首 一",
        "author": "张籍",
        "content": "今朝一百五，出户雨初晴。\n舞爱双飞蝶，歌闻数里莺。\n江深青草岸，花满白云城。\n为政多孱懦，应无酷吏名。",
        "dynasty": "唐",
        "collection_info": null
    },
    {
        "uuid": "63b7225113229779a390219a523977f8",
        "title": "寒食书事二首 二",
        "author": "张籍",
        "content": "出城烟火少，况復是今朝。\n闲坐将谁语，临觞只自谣。\n阶前春藓徧，衣上落花飘。\n妓乐州人戏，使君心寂寥。",
        "dynasty": "唐",
        "collection_info": null
    },
    {
        "uuid": "ed5e57c598305677b6cede3cd5bbd9ff",
        "title": "和李仆射雨中寄卢严二给事",
        "author": "张籍",
        "content": "郊原飞雨至，城阙湿云埋。\n迸点时穿牖，浮沤欲上阶。\n偏滋解箨竹，併洒落花槐。\n晚润生琴匣，新凉满药斋。\n从容朝务退，放旷掖曹乖。\n尽日无来客，闲吟感此怀。",
        "dynasty": "唐",
        "collection_info": null
    },
    {
        "uuid": "b895604c2c04a6c562ba7664bf394edf",
        "title": "酬李仆射晚春见寄",
        "author": "张籍",
        "content": "戟户洞初晨，莺声雨后频。\n虚庭清气在，众药湿光新。\n鱼动芳池面，苔侵老竹身。\n教铺尝酒处，自问探花人。\n独此长多病，幽居欲过春。\n今朝听高韵，忽觉离埃尘。",
        "dynasty": "唐",
        "collection_info": null
    },
    {
        "uuid": "a24e7349a4deb647e93f43a551b75918",
        "title": "和卢常侍寄华山郑隐者",
        "author": "张籍",
        "content": "独住三峰下，年深学炼丹。\n一间松叶屋，数片石花冠。\n酒待山中饮，琴将洞口弹。\n开门移远竹，剪草出幽兰。\n荒壁通泉架，晴崖晒药坛。\n寄知骑省客，长向白云闲。",
        "dynasty": "唐",
        "collection_info": null
    },
    {
        "uuid": "630e410b8ef514c6655f949c4bcd4589",
        "title": "和令狐尚书平泉东庄近居李仆射有寄十韵",
        "author": "张籍",
        "content": "平地有清泉，伊南古寺边。\n涨池闲遶屋，出野徧浇田。\n旧隐离多日，新邻得几年。\n探幽皆一绝，选胜又双全。\n门静山光别，园深竹影连。\n斜分采药径，直过钓鱼船。\n鸡犬还应识，云霞顿觉鲜。\n追思应不远，赏爱谅难偏。\n此处堪长往，游人早共传。\n各当恩寄重，归卧恐无缘。",
        "dynasty": "唐",
        "collection_info": null
    },
    {
        "uuid": "bb44551cdb99a743e0ff256501358b86",
        "title": "送郑尚书出镇南海",
        "author": "张籍",
        "content": "远镇承新命，王程不假催。\n班行争路送，恩赐併时来。\n牙斾从城展，兵符到府开。\n蛮声喧夜市，海色浸潮台。\n画角天边月，寒关岭上梅。\n共知公望重，多是隔年迴。",
        "dynasty": "唐",
        "collection_info": null
    },
    {
        "uuid": "469554768911642013761208293801ec",
        "title": "徐州试反舌无声",
        "author": "张籍",
        "content": "夏木多好鸟，偏知反舌名。\n林幽仍共宿，时过即无声。\n竹外天空晓，溪头雨自晴。\n居人宜寂寞，深院益凄清。\n入雾暗相失，当风闲易惊。\n来年上林苑，知尔最先鸣。",
        "dynasty": "唐",
        "collection_info": null
    },
    {
        "uuid": "12495320a6de95b3fe38eaf86ba55378",
        "title": "省试行不由径",
        "author": "张籍",
        "content": "田裏有微径，贤人不復行。\n孰知求捷步，又恐异端成。\n从易众所欲，安邪患亦生。\n谁能达天道，共此竞前程。\n子羽有遗迹，孔门传旧声。\n今逢大君子，士节自光明。",
        "dynasty": "唐",
        "collection_info": null
    },
    {
        "uuid": "ecddce35f2788811bb2053f5c65ae906",
        "title": "新城甲仗楼",
        "author": "张籍",
        "content": "谢氏起新楼，西临城角头。\n图功百尺丽，藏器五兵修。\n结缔榱甍固，虚明户槛幽。\n鱼龙卷旗帜，霜雪积戈矛。\n暑雨熇烝隔，凉风宴位留。\n地高形出没，山静气清优。\n睥睨斜光彻，阑干宿霭浮。\n芊芊秔稻色，脉脉苑溪流。\n郡化黄丞相，诗成沈隐侯。\n居兹良得景，殊胜岘山游。",
        "dynasty": "唐",
        "collection_info": null
    },
    {
        "uuid": "0995c4ce0d7fd945f637ce278f88fa46",
        "title": "赠殷山人",
        "author": "张籍",
        "content": "郁郁山中客，知名四十年。\n恓惶身独隐，寂寞性应便。\n世业公侯籍，生涯黍稷田。\n藤悬读书帐，竹繫网鱼船。\n已种千头橘，新开数脉泉。\n闲游携酒远，幽语向僧偏。\n入洞题松过，看花选石眠。\n避喧长汩没，逢胜即留连。\n自古多高迹，如君少比肩。\n耕耘此辛苦，章句已流传。\n昔日交游盛，当时省阁贤。\n同袍还共弊，连辔每推先。\n讲序居重席，羣儒愿执鞭。\n满堂虚左待，众目望乔迁。\n才异时难用，情高道自全。\n畏人颜惨澹，疎物势迍邅。\n贤者闻知命，吾生復礼玄。\n深藏报恩劒，久缉养生篇。\n憔悴众夫笑，经过郡守怜。\n夕阳悲病鹤，霜气动饥鹯。\n处士谁能荐，穷途世所捐。\n伯鸾甘寄食，元淑苦无钱。\n策蹇秋尘裏，吟诗黄叶前。\n故裘余白领，废瑟断朱弦。\n志气终犹在，逍遥任自然。\n家贫念婚嫁，身老恋云烟。\n放逸栖岩鹿，清虚饮露蝉。\n郑逃秦谷口，严爱越溪边。\n霄汉予犹阻，荣枯子不牵。\n山城一相遇，感激意难宣。",
        "dynasty": "唐",
        "collection_info": null
    },
    {
        "uuid": "68d8e6b9103c73b472e1816d6859fdea",
        "title": "夏日可畏",
        "author": "张籍",
        "content": "赫赫温风扇，炎炎夏日徂。\n火威驰逈野，畏景铄遥途。\n势矫翔阳翰，功分造化垆。\n禁城千品烛，黄道一轮孤。\n落照频空簟，余晖卷夕梧。\n如何倦游子，中路独踟蹰。",
        "dynasty": "唐",
        "collection_info": null
    },
    {
        "uuid": "9aec13e101a677357dfdca15169a9abb",
        "title": "罔象得玄珠",
        "author": "张籍",
        "content": "赤水今何处，遗珠已渺然。\n离娄徒肆目，罔象乃通玄。\n皎洁因成性，圆明不在泉。\n暗中看夜色，尘外照晴田。\n无胫真难掬，怀疑实易迁。\n今朝搜择得，应免媚晴川。",
        "dynasty": "唐",
        "collection_info": null
    },
    {
        "uuid": "9bc70661298bcaa4eaf6832e96f52783",
        "title": "和李仆射西园",
        "author": "张籍",
        "content": "遇午归闲处，西庭敞四檐。\n高眠着琴枕，散帖检书签。\n印在休通客，山晴好捲帘。\n竹凉蝇少到，藤暗蝶争潜。\n晓鹊频惊喜，疎蝉不许拈。\n石苔生紫点，栏药吐红尖。\n虚坐诗情远，幽探道侣兼。\n所营尚胜地，虽俭復谁嫌。",
        "dynasty": "唐",
        "collection_info": null
    },
    {
        "uuid": "af36d520bf33025980e40f377d4ee4b4",
        "title": "送裴相公赴镇太原",
        "author": "张籍",
        "content": "盛德雄名远近知，功高先乞守藩维。\n衔恩暂遣分龙节，署勅还同在凤池。\n天子亲临楼上送，朝官齐出道傍辞。\n明年塞北清蕃落，应建生祠请立碑。",
        "dynasty": "唐",
        "collection_info": null
    },
    {
        "uuid": "200673c0209882f5f2698db4b724930c",
        "title": "寄元员外",
        "author": "张籍",
        "content": "外郎直罢无余事，埽洒书堂试药炉。\n门巷不教当要闹，诗篇转觉足工夫。\n月明台上唯僧到，夜静坊中有酒沽。\n朝省入频闲日少，可能同作旧游无。",
        "dynasty": "唐",
        "collection_info": null
    },
    {
        "uuid": "93cd6d992c51ff68f61aacf7d1c9c29a",
        "title": "赠梅处士",
        "author": "张籍",
        "content": "早闻声价满京城，头白江湖放旷情。\n讲易自传新註义，题诗不着旧官名。\n近移马迹山前住，多向牛头寺裏行。\n天子如今议封禅，应将束帛请先生。",
        "dynasty": "唐",
        "collection_info": null
    },
    {
        "uuid": "8aa2852c7bb85fc22082b780ce848dce",
        "title": "赠王秘书",
        "author": "张籍",
        "content": "不曾浪出谒公侯，唯向花间水畔游。\n每着新衣看药竈，多收古器在书楼。\n有官祗作山人老，平地能开洞穴幽。\n自领闲司了无事，得来君处喜相留。",
        "dynasty": "唐",
        "collection_info": null
    },
    {
        "uuid": "dd0fb05f300151cf5852a606cbd9186e",
        "title": "谢裴司空寄马",
        "author": "张籍",
        "content": "騄耳新驹骏得名，司空远自寄书生。\n乍离华廐移蹄涩，初到贫家举眼惊。\n每被闲人来借问，多寻古寺独骑行。\n长思岁旦沙堤上，得从鸣珂傍火城。",
        "dynasty": "唐",
        "collection_info": null
    },
    {
        "uuid": "361311c85748e89bcfae97b6965d9560",
        "title": "酬秘书王丞见寄",
        "author": "张籍",
        "content": "相看头白来城阙，却忆漳溪旧往还。\n今体诗中偏出格，常参官裏每同班。\n街西借宅多临水，马上逢人亦说山。\n芸阁水曹虽最冷，与君长喜得身闲。",
        "dynasty": "唐",
        "collection_info": null
    },
    {
        "uuid": "f805b182aee5bcf3518f0afed08d61a0",
        "title": "送李余及第后归蜀",
        "author": "张籍",
        "content": "十年人咏好诗章，今日成名出举场。\n归去唯将新诰牒，后来争取旧衣裳。\n山桥晓上芭蕉暗，水店晴看芋草黄。\n乡里亲情相见日，一时携酒贺高堂。",
        "dynasty": "唐",
        "collection_info": null
    },
    {
        "uuid": "0c20042bc59a3f990e7b6c84617770c8",
        "title": "早朝寄白舍人严郎中",
        "author": "张籍",
        "content": "鼓声初动未闻鸡，羸马街中踏冻泥。\n烛暗有时衝石柱，雪深无处认沙堤。\n常参班裏人犹少，待漏房前月欲西。\n凤阙星郎离去远，閤门开日入还齐。",
        "dynasty": "唐",
        "collection_info": null
    },
    {
        "uuid": "9e9b3b760e52b904dbb60f54c81d6e18",
        "title": "书怀寄元郎中",
        "author": "张籍",
        "content": "转觉人间无气味，常因身外省因缘。\n经过独爱游山客，计校唯求买药钱。\n重作学官闲尽日，一离江坞病多年。\n吟君钓客词中说，便欲南归榜小船。",
        "dynasty": "唐",
        "collection_info": null
    },
    {
        "uuid": "545014307f2f51eb79c2b160cdeecce3",
        "title": "赠道士宜师",
        "author": "张籍",
        "content": "自到王城得几年，巴童蜀马共随缘。\n两朝侍从当时贵，五字声名远处传。\n旧住红楼通内院，新承墨诏赐斋钱。\n闲房暂喜居相近，还得陪师坐竹边。",
        "dynasty": "唐",
        "collection_info": null
    },
    {
        "uuid": "e9f1f6f790099d587598efaa90fcff26",
        "title": "书怀寄王秘书",
        "author": "张籍",
        "content": "白髮如今欲满头，从来百事尽应休。\n祗于触目须防病，不拟将心更养愁。\n下药远求新熟酒，看山多上最高楼。\n赖君同在京城住，每到花前免独游。",
        "dynasty": "唐",
        "collection_info": null
    },
    {
        "uuid": "c95c8b5af365c0bfed75416c760eccec",
        "title": "题韦郎中新亭",
        "author": "张籍",
        "content": "起得幽亭景復新，碧莎地上更无尘。\n琴书着尽犹嫌少，松竹栽多亦称贫。\n药酒欲开期好客，朝衣暂脱见闲身。\n成名同日官连署，此处经过有几人。",
        "dynasty": "唐",
        "collection_info": null
    },
    {
        "uuid": "092a0fd90f1de98380b239cb3d755c7c",
        "title": "送杨州判官",
        "author": "张籍",
        "content": "应得烟霞出俗心，茅山道士共追寻。\n闲怜鹤貌偏能画，暗辨桐声自作琴。\n长啸每来松下坐，新诗堪向雪中吟。\n征南幕裏多宾客，君独相知最校深。",
        "dynasty": "唐",
        "collection_info": null
    },
    {
        "uuid": "9535e6a226cfa491ab6a44a625070c48",
        "title": "喜王起侍郎放牒",
        "author": "张籍",
        "content": "东风节气近清明，车马争来满禁城。\n二十八人初上牒，百千万里尽传名。\n谁家不借花园看，在处多将酒器行。\n共贺春司能鉴识，今年定合有公卿。",
        "dynasty": "唐",
        "collection_info": null
    },
    {
        "uuid": "c970256db865c7dd27839727ac7b9324",
        "title": "赠王司马",
        "author": "张籍",
        "content": "白笏朱衫年少时，久登班列会朝仪。\n贮财不省关身用，行义唯愁被众知。\n藏得宝刀求主带，调成骏马乞人骑。\n未曾相识多闻说，遥望长如白玉枝。",
        "dynasty": "唐",
        "collection_info": null
    },
    {
        "uuid": "f9f45008b5f249a393298c50860f2668",
        "title": "书怀",
        "author": "张籍",
        "content": "自小信成疎懒性，人间事事总无功。\n别从仙客求方法，时到僧家问苦空。\n老大登朝如梦裏，贫穷作活似村中。\n未能即便休官去，惭愧南山采药翁。",
        "dynasty": "唐",
        "collection_info": null
    },
    {
        "uuid": "34c90d70264e87a3e0fee8ad2f3c22a1",
        "title": "赠令狐博士",
        "author": "张籍",
        "content": "头白新年六十余，近闻生计转空虚。\n久为博士谁能识，自到长安赁舍居。\n骑马出随寻寺客，呼儿散写乞钱书。\n古来贤哲皆如此，应是才高与众疎。",
        "dynasty": "唐",
        "collection_info": null
    },
    {
        "uuid": "b89f41284e9de2d53f79e1f3ecda9469",
        "title": "送从弟删东归",
        "author": "张籍",
        "content": "云水东南两月程，贪归庆节马蹄轻。\n春桥欲醉攀花别，野路闲吟触雨行。\n诗价已高犹失意，礼司曾赏会成名。\n旧山风月知应好，莫向秋时不到京。",
        "dynasty": "唐",
        "collection_info": null
    },
    {
        "uuid": "52e9e9ffd7dfe2f37a65e0e790def9fa",
        "title": "赠王秘书",
        "author": "张籍",
        "content": "早在山东声价远，曾将顺策佐嫖姚。\n赋来诗句无闲语，老去官班未在朝。\n身屈祗闻词客说，家贫多见野僧招。\n独从书阁归时晚，春水渠边看柳条。",
        "dynasty": "唐",
        "collection_info": null
    },
    {
        "uuid": "7da74219d15b5836e45cd3eedc6f7e66",
        "title": "哭丘长史",
        "author": "张籍",
        "content": "曾是先皇殿上臣，丹砂久服不成真。\n常骑马在嘶空枥，自作书留别故人。\n诗句徧传天下口，朝衣偏送地中身。\n最悲昨日同游处，看却春风树树新。",
        "dynasty": "唐",
        "collection_info": null
    },
    {
        "uuid": "fffeed52050d44a1b20ae89f8601d1ec",
        "title": "送枝江刘明府",
        "author": "张籍",
        "content": "老着青衫为楚宰，平生志业有谁知。\n家僮从去愁行远，县吏迎来怪到迟。\n定访玉泉幽院宿，应过碧涧早茶时。\n向南渐渐云山好，一路唯闻唱竹枝。",
        "dynasty": "唐",
        "collection_info": null
    },
    {
        "uuid": "cf8493ac3c1e41cf5fc56bdd750daef2",
        "title": "送从弟彻东归",
        "author": "张籍",
        "content": "缑山领印知公奏，才称同时尽不如。\n奉使贺成登册礼，陪班看出降恩书。\n去迴在路秋尘裏，受诏辞归晓漏初。\n早晚得为朝署拜，闲坊买宅作邻居。",
        "dynasty": "唐",
        "collection_info": null
    },
    {
        "uuid": "c4f4acdf32d8c373a4c64d3284b72f01",
        "title": "哭胡十八遇",
        "author": "张籍",
        "content": "早得声名年尚少，寻常志气出风尘。\n文场继续成三代，家族辉华在一身。\n幼子见生才满月，选书知写未呈人。\n送君帐下衣裳白，数尺坟头栢树新。",
        "dynasty": "唐",
        "collection_info": null
    },
    {
        "uuid": "af9366be70d70e3c83c2027bac9f2192",
        "title": "赠贾岛",
        "author": "张籍",
        "content": "篱落荒凉僮仆饥，乐游原上住多时。\n蹇驴放饱骑将出，秋卷装成寄与谁。\n拄杖傍田寻野菜，封书乞米趂时炊。\n姓名未上登科记，身屈惟应内史知。",
        "dynasty": "唐",
        "collection_info": null
    },
    {
        "uuid": "66a50357af4caced98cb07384c7f37de",
        "title": "逢王建有赠",
        "author": "张籍",
        "content": "年状皆齐初有髭，鹊山漳水每追随。\n使君座下朝听易，处士庭中夜会诗。\n新作句成相借问，闲求义尽共寻思。\n经今三十余年事，却说还同昨日时。",
        "dynasty": "唐",
        "collection_info": null
    },
    {
        "uuid": "3895f03b4d983c9840ea374038e18548",
        "title": "移居静安坊答元八郎中",
        "author": "张籍",
        "content": "长安寺裏多时住，虽守卑官不苦贫。\n作活每常嫌费力，移居祗是贵容身。\n初开井浅偏宜树，渐觉街闲省踏尘。\n更喜往还相去近，门前减却送书人。",
        "dynasty": "唐",
        "collection_info": null
    },
    {
        "uuid": "0ef935a91dc167bfe6f2f419463e981b",
        "title": "送杨少尹赴凤翔",
        "author": "张籍",
        "content": "诗名往日动长安，首首人家卷裏看。\n西学已行秦博士，南宫新拜汉郎官。\n得钱祗了还书铺，借宅常时事药栏。\n今去岐州生计薄，移居偏近陇头寒。",
        "dynasty": "唐",
        "collection_info": null
    },
    {
        "uuid": "044e042375b0e3266506da87fea13c08",
        "title": "送韩侍御归山",
        "author": "张籍",
        "content": "闻君久卧在云间，为佐嫖姚未得还。\n新阶茆庐招隐逸，独骑骢马入深山。\n九灵洞口行应到，五粒松枝醉亦攀。\n明日珂声出城去，家僮不復埽柴关。",
        "dynasty": "唐",
        "collection_info": null
    },
    {
        "uuid": "beaffab11ed04b8739fdbab4bd9e3699",
        "title": "新除水曹郎答白舍人见贺",
        "author": "张籍",
        "content": "年过五十到南宫，章句无名荷至公。\n黄纸开呈相府后，朱衣引入谢班中。\n诸曹纵许为仙侣，羣吏多嫌是老翁。\n最幸紫薇郎见爱，独称官与古人同。",
        "dynasty": "唐",
        "collection_info": null
    },
    {
        "uuid": "44194d1a2c6f4339a341f99a2360e879",
        "title": "送杨少尹赴满城",
        "author": "张籍",
        "content": "官为本府当身荣，因得还乡任野情。\n自废田园今作主，每逢耆老不呼名。\n旧游寺裏僧应识，新别桥边树已成。\n公事况闲诗更好，将随相逐上山行。",
        "dynasty": "唐",
        "collection_info": null
    },
    {
        "uuid": "99406253522ff0260a5b19232a19d01a",
        "title": "哭元九少府",
        "author": "张籍",
        "content": "平生志业独相知，早结云山老去期。\n初作学官常共宿，晚登朝列暂同时。\n闲来各数经过地，醉后齐吟唱和诗。\n今日春风花满宅，入门行哭见灵帷。",
        "dynasty": "唐",
        "collection_info": null
    },
    {
        "uuid": "b4da442e8960cb5dab148148f2a823e5",
        "title": "送侯判官赴广州从军",
        "author": "张籍",
        "content": "年少才高求自展，将身万里赴军门。\n辟书远到开呈客，公服新成着谢恩。\n驿舫过江分白堠，戍亭当岭见红旛。\n海花蛮草连冬有，行处无家不满园。",
        "dynasty": "唐",
        "collection_info": null
    },
    {
        "uuid": "6c25d6b5f6c3393d6906ad338dfd43c4",
        "title": "答白杭州郡楼登望画图见寄",
        "author": "张籍",
        "content": "画得江城登望处，寄来今日到长安。\n乍惊物色从诗出，更想工人下手难。\n将展书堂偏觉好，每来朝客尽求看。\n见君向此闲吟意，肯恨当时作外官。",
        "dynasty": "唐",
        "collection_info": null
    },
    {
        "uuid": "719b44d5e9a03d1e1e05bcf58a081987",
        "title": "赠赵将军",
        "author": "张籍",
        "content": "当年胆略已纵横，每见妖星气不平。\n身贵早登龙尾道，功高自破鹿头城。\n寻常得对论边事，委曲承恩掌内兵。\n会取安西将报国，凌烟阁上大书名。",
        "dynasty": "唐",
        "collection_info": null
    },
    {
        "uuid": "80cc566c18c5ba0909661421b600dd69",
        "title": "送和蕃公主",
        "author": "张籍",
        "content": "塞上如今无战尘，汉家公主出和亲。\n邑司犹属宗卿寺，册号还同虏帐人。\n九姓旗旛先引路，一生衣服尽随身。\n毡城南望无迴日，空见沙蓬水柳春。",
        "dynasty": "唐",
        "collection_info": null
    },
    {
        "uuid": "efbb3b2540a300d786442357fca6b81e",
        "title": "寒食内宴二首 一",
        "author": "张籍",
        "content": "朝光瑞气满宫楼，綵纛鱼龙四面稠。\n廊下御厨分冷食，殿前香骑逐飞毬。\n千官尽醉犹教坐，百戏皆呈未放休。\n共喜拜恩侵夜出，金吾不敢问行由。",
        "dynasty": "唐",
        "collection_info": null
    },
    {
        "uuid": "cd2be59e1443dbd949a3a90168be4033",
        "title": "寒食内宴二首 二",
        "author": "张籍",
        "content": "城阙沈沈向晓寒，恩当令节赐余欢。\n瑞烟深处开三殿，春雨微时引百官。\n宝树楼前分绣幕，綵花廊下暎华栏。\n宫筵戏乐年年别，已得三回对御看。",
        "dynasty": "唐",
        "collection_info": null
    },
    {
        "uuid": "d547d447d96f86eebacff34c77aa13af",
        "title": "朝日勅赐百官樱桃",
        "author": "张籍",
        "content": "仙果人间都未有，今朝忽见下天门。\n捧盘小吏初宣勅，当殿羣臣共拜恩。\n日色遥分门下坐，露香才出禁中园。\n每年重此先偏待，愿得千春奉至尊。",
        "dynasty": "唐",
        "collection_info": null
    },
    {
        "uuid": "5d84e03b0f951cbf7916bc364fc118ba",
        "title": "太白老人",
        "author": "张籍",
        "content": "日观东峰幽客住，竹巾藤带亦逢迎。\n暗修黄箓无人见，深种胡麻共犬行。\n洞裏仙家常独往，壶中灵药自为名。\n春泉四面遶茅屋，日日唯闻杵臼声。",
        "dynasty": "唐",
        "collection_info": null
    },
    {
        "uuid": "897fe3f4e2abf985d04f7341f0b2dbf3",
        "title": "和裴司空酬满城杨少尹",
        "author": "张籍",
        "content": "圣朝偏重大司空，人咏元和第一功。\n拥节高临汉水上，题诗远入舜城中。\n共惊向老多年别，更忆登科旧日同。\n谁不望归丞相府，江边杨柳又秋风。",
        "dynasty": "唐",
        "collection_info": null
    },
    {
        "uuid": "5d360c1c7cf783c68ad6c92846bcc00d",
        "title": "寄和州刘使君",
        "author": "张籍",
        "content": "别离已久犹为郡，闲向春风倒酒缾。\n送客特过沙口堰，看花多上水心亭。\n晓来江气连城白，雨后山光满郭青。\n到此诗情应更远，醉中高咏有谁听。",
        "dynasty": "唐",
        "collection_info": null
    }
]